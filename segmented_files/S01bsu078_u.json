{
  "S01bsu078_u:0": "Kṣemendraviracitā",
  "S01bsu078_u:1": "Bodhisattvāvadānakalpalatā /",
  "S01bsu078_u:2": "namaḥ sarvajñāya /",
  "S01bsu078_u:3": "1. prabhāsāvadānam /",
  "S01bsu078_u:4": "cittaṃ yasya sphaṭikavimalaṃ naiva gṛhṇāti rāgaṃ",
  "S01bsu078_u:5": "kāruṇyārdre manasi nikhilāḥ śoṣitā yena doṣāḥ /",
  "S01bsu078_u:6": "akrodhena svayamabhihato yena saṃsāraśatruḥ",
  "S01bsu078_u:7": "sarvajño 'sau bhavatu bhavatāṃ śreyase niścalāya // KAvk_1.1 //",
  "S01bsu078_u:8": "sacchāyaḥ sthiradharmamūlavalayaḥ puṇyālavālasthitir",
  "S01bsu078_u:9": "dhīvidyākaruṇāmbhasā hi vilasadvistīrṇaśākhānvitaḥ /",
  "S01bsu078_u:10": "saṃtoṣojjvalapallavaḥ śuciyaśaḥpuṣpaḥ sadāsatphalaḥ",
  "S01bsu078_u:11": "sarvāśāparipūrako vijayate śrībuddhakalpadrumaḥ // KAvk_1.2 //",
  "S01bsu078_u:12": "jāyate jagaduddhartuṃ saṃsāramakarākarāt /",
  "S01bsu078_u:13": "matirmahānubhāvānāmatrānuśrūyate yathā // KAvk_1.3 //",
  "S01bsu078_u:14": "asti prabhāvatī nāma hemaharmyagṛhairvṛtā /",
  "S01bsu078_u:15": "purī prabhāvatīva dyaurvimānaiḥ puṇyakarmaṇām // KAvk_1.4 //",
  "S01bsu078_u:16": "vidyādharavatī siddhagandharvagaṇasevitā /",
  "S01bsu078_u:17": "gāṃ śritā śakranagarī sukṛtena satāmiva // KAvk_1.5 //",
  "S01bsu078_u:18": "sevitā satataṃ satyavratadānadayāmayaiḥ /",
  "S01bsu078_u:19": "rājadhānīva dharmasya puṇyāvasathaśālinī // KAvk_1.6 //",
  "S01bsu078_u:20": "abhūdbhūtilakastasyāṃ prabhāso nāma bhūpatiḥ /",
  "S01bsu078_u:21": "saprabhā sādarairyasya kīrtirabhyarcyate suraiḥ // KAvk_1.7 //",
  "S01bsu078_u:22": "guṇasaurabhasaṃbhārāḥ sarvāsāṃ hariṇīdṛśām /",
  "S01bsu078_u:23": "yadyaśaḥpuṣpamañjaryo yātāḥ karṇavataṃsatām // KAvk_1.8 //",
  "S01bsu078_u:24": "upāyajñasya yasyājñāṃ suvaṇakusumojjvalām /",
  "S01bsu078_u:25": "mālāmiva mahīpālā maulicakreṣu cakrire // KAvk_1.9 //",
  "S01bsu078_u:26": "taṃ kadācitsamāsīnamabhyetya bhuvaneśvaram /",
  "S01bsu078_u:27": "uvāca kṣitivinyastajānurnāgavanādhipaḥ // KAvk_1.10 //",
  "S01bsu078_u:28": "deva divyadyutirdantī gṛhīto 'smābhiradbhutaḥ /",
  "S01bsu078_u:29": "tvatkīrtiśravaṇādbhūmimairāvaṇa ivāgataḥ // KAvk_1.11 //",
  "S01bsu078_u:30": "dvāri sthito 'sau dviradastridaśārhaḥ pradṛśyatām /",
  "S01bsu078_u:31": "bhṛtyānāṃ prabhunāṃ dṛṣṭaḥ saphalo hi pariśramaḥ // KAvk_1.12 //",
  "S01bsu078_u:32": "etadākarṇya nṛpatirnirgatyāmātyasaṃmataḥ /",
  "S01bsu078_u:33": "dadarśa dviradaṃ dvāri kailāsamiva jaṅgamam // KAvk_1.13 //",
  "S01bsu078_u:34": "uddāmasaurabhāhūtairbhramarairgaṇḍaḍiṇḍimaiḥ /",
  "S01bsu078_u:35": "śṛṅgārābharaṇodāraṃ vasantamiva sevitam // KAvk_1.14 //",
  "S01bsu078_u:36": "dantaparyantaviśrāntakaraṃ mīlitalocanam /",
  "S01bsu078_u:37": "smarantaṃ vindhyakadalīsallakīkānanaśriyaḥ // KAvk_1.15 //",
  "S01bsu078_u:38": "agastyaśāsanād yātaṃ bhuvi kuñjararājatām /",
  "S01bsu078_u:39": "sphuratsaptacchadāmodaṃ vindhyācalamivonnatam // KAvk_1.16 //",
  "S01bsu078_u:40": "taṃ vilokya kṣitipatirdantastambhavibhūṣitam /",
  "S01bsu078_u:41": "lakṣmīvilāsabhavanaṃ vismayādityacintayat // KAvk_1.17 //",
  "S01bsu078_u:42": "aho navanavotkarṣā nirmāṇāścaryaśālinām /",
  "S01bsu078_u:43": "karmaṇāmanavacchinnā saṃsārasargasaṃtatiḥ // KAvk_1.18 //",
  "S01bsu078_u:44": "amanthena sudhāmbhodheranāyāsena vāsukeḥ /",
  "S01bsu078_u:45": "anākarṣeṇa śailasya kenāyaṃ janito gajaḥ // KAvk_1.19 //",
  "S01bsu078_u:46": "atha hastimahāmātraṃ saṃyātaṃ nāma bhūpatiḥ /",
  "S01bsu078_u:47": "ādideśārcitādeśaṃ gajo 'yaṃ damyatāmiti // KAvk_1.20 //",
  "S01bsu078_u:48": "tadādiśya mahīpāle yāte 'ntaḥpuramandiram /",
  "S01bsu078_u:49": "nāgaṃ jagrāha saṃyātaḥ sarvaśikṣābharakṣamam // KAvk_1.21 //",
  "S01bsu078_u:50": "sa sacchiṣya iva prājñaḥ prāgjanmābhyāsayantritaḥ /",
  "S01bsu078_u:51": "nītastena prayatnena sarvaśikṣāvinītatām // KAvk_1.22 //",
  "S01bsu078_u:52": "bahudānanirudvegaḥ śaktyutsāhayutaḥ kṣamī /",
  "S01bsu078_u:53": "ripupraghātasugatiḥ sa rājñastulyatāṃ yayau // KAvk_1.23 //",
  "S01bsu078_u:54": "damyakriyāsamuttīrṇaṃ tatastaṃ kuñjareśvaram /",
  "S01bsu078_u:55": "nareśvarāya saṃyātaḥ kṛtakṛtyo nyavedayat // KAvk_1.24 //",
  "S01bsu078_u:56": "dṛṣṭvā tamaṅkuśāyattaṃ nirvikārabalodayam /",
  "S01bsu078_u:57": "utsāhaśikharārūḍhaṃ mene rājā jayaśriyam // KAvk_1.25 //",
  "S01bsu078_u:58": "sa saṃjātapraharṣotthadākṣyaśikṣādidṛkṣayā /",
  "S01bsu078_u:59": "tamāruroha sotsāhaḥ sahasrāṃśurivodayam // KAvk_1.26 //",
  "S01bsu078_u:60": "saṃyāto 'tha gajendrasya mantrīva vaśavartinaḥ /",
  "S01bsu078_u:61": "sarvamaṇḍalasaṃcāracāturthaṃ samadarśayat // KAvk_1.27 //",
  "S01bsu078_u:62": "gajaprekṣāprasaṅgena mṛgayākelilālasaḥ /",
  "S01bsu078_u:63": "rājā nijotsāhamiva vyagāhata vanaṃ mahat // KAvk_1.28 //",
  "S01bsu078_u:64": "sa yayau ratnakeyūrakiraṇairdūrasarpībhiḥ /",
  "S01bsu078_u:65": "sallakīpallavavarairdignāgānāhvayanniva // KAvk_1.29 //",
  "S01bsu078_u:66": "vrajantaṃ tatra dadṛśustaṃ vane vanadevatāḥ /",
  "S01bsu078_u:67": "praharṣavismayākīrṇakarṇapūrīkṛtekṣaṇāḥ // KAvk_1.30 //",
  "S01bsu078_u:68": "śabarīkabarīpāśapuṣpasaurabhanirbharāḥ /",
  "S01bsu078_u:69": "vaindhyā vasuṃdharādhīśaṃ marutastaṃ siṣevire // KAvk_1.31 //",
  "S01bsu078_u:70": "atha vindhyopakaṇṭheṣu svacchandasukhaśākhiṣu /",
  "S01bsu078_u:71": "smṛtvā vilāsavṛttāntaṃ gajaḥ sotkaṇṭhatāṃ yayau // KAvk_1.32 //",
  "S01bsu078_u:72": "kariṇyāḥ premabaddhāyā gandhamāghrāya sa dvipaḥ /",
  "S01bsu078_u:73": "nītiṃ nṛpa ivotsiktastatyājāṅkuśayantraṇām // KAvk_1.33 //",
  "S01bsu078_u:74": "savegaṃ dhāvatastasya rāgākṛṣṭasya daṇḍinaḥ /",
  "S01bsu078_u:75": "vimūḍhasyeva saṃsāre nābhavadviratiḥ kkacit // KAvk_1.34 //",
  "S01bsu078_u:76": "dṛṣṭvā prabhañjanajavaṃ kuñjaraṃ rājakuñjaraḥ /",
  "S01bsu078_u:77": "vrajantaṃ jātasaṃdehaḥ saṃyātamidamabravīt // KAvk_1.35 //",
  "S01bsu078_u:78": "aho batāyaṃ bhavatā vinayaṃ grāhito gajaḥ /",
  "S01bsu078_u:79": "dṛṣṭaḥ prayāto vaimukhyaṃ gurorasyāṅkuśasya yaḥ // KAvk_1.36 //",
  "S01bsu078_u:80": "bhramatīva diśāṃ cakramanuyāntīva pādapāḥ /",
  "S01bsu078_u:81": "pādanyāsabhareṇāsya kṣībeṇādhūrṇate kṣitiḥ // KAvk_1.37 //",
  "S01bsu078_u:82": "asmin deva ivākāle prayāte pratikūlatām /",
  "S01bsu078_u:83": "sarvāḥ puruṣakārasya niṣphalā yatnavṛttayaḥ // KAvk_1.38 //",
  "S01bsu078_u:84": "vacaḥ śrutveti saṃyātaḥ prabhorāyātasādhvasaḥ /",
  "S01bsu078_u:85": "śikṣāpavādavailakṣyāduvāca racitāñjaliḥ // KAvk_1.39 //",
  "S01bsu078_u:86": "deva sarvakriyāyattaḥ kuñjaro 'yaṃ mayā kṛtaḥ /",
  "S01bsu078_u:87": "kariṇīgandhamāghrāya yātaḥ kiṃ tvadya vikriyām // KAvk_1.40 //",
  "S01bsu078_u:88": "nopadeśaṃ na niyamaṃ na dākṣiṇyaṃ na sādhutām /",
  "S01bsu078_u:89": "smaranti jantavaḥ kāmaṃ kāmasya vaśamāgatāḥ // KAvk_1.41 //",
  "S01bsu078_u:90": "kena ratirasotsiktā viṣayābhimukhī matiḥ /",
  "S01bsu078_u:91": "adabhraśvabhravibhraṣṭaśaolakulyeva vāryate // KAvk_1.42 //",
  "S01bsu078_u:92": "śarīraśramaśikṣāyāṃ damakāḥ kuśalā vayam /",
  "S01bsu078_u:93": "manoniyamaśikṣāyāṃ munayo 'pi na paṇḍitāḥ // KAvk_1.43 //",
  "S01bsu078_u:94": "rāgādagaṇitāyāsaḥ skhalitākhilasaṃyamaḥ /",
  "S01bsu078_u:95": "eṣa dhāvatyamāreṇa mūrkhaḥ khala iva dvipaḥ // KAvk_1.44 //",
  "S01bsu078_u:96": "vṛkṣaśākhāṃ samālambya tyajemaṃ pṛthivīpate /",
  "S01bsu078_u:97": "vyasanī patitaḥ satyaṃ pātayatyeva durjanaḥ // KAvk_1.45 //",
  "S01bsu078_u:98": "saṃyātasya vacaḥ śrutvā tatkālasadṛśaṃ nṛpaḥ /",
  "S01bsu078_u:99": "tenaiva sahitaḥ śākhāmālalambe mahātaroḥ // KAvk_1.46 //",
  "S01bsu078_u:100": "avatīrya taroraśvamāruhya nṛpatau gate /",
  "S01bsu078_u:101": "prāpyāliliṅga kariṇīṃ vigāhya gahanaṃ gajaḥ // KAvk_1.47 //",
  "S01bsu078_u:102": "tataḥ śāntasmaro hastī dinairabhyetya saptabhiḥ /",
  "S01bsu078_u:103": "svayamālānasaṃbaddhastasthau bhuktvā yathāsukham // KAvk_1.48 //",
  "S01bsu078_u:104": "śikṣāsaṃyamayantritaṃ taṃ dṛṣṭvā svayamāgatam /",
  "S01bsu078_u:105": "saṃyātaḥ kauśalotkarṣaharṣādrājñe nyavedayat // KAvk_1.49 //",
  "S01bsu078_u:106": "rāgavāgurayākṛṣṭaḥ prayayau yaḥ smarāturaḥ /",
  "S01bsu078_u:107": "śikṣāyāmavisaṃvādī so 'yaṃ prāptaḥ svayaṃ gajaḥ // KAvk_1.50 //",
  "S01bsu078_u:108": "saṃketayantrito vaśyo rasajñaḥ sallakībhuvām /",
  "S01bsu078_u:109": "saṃtaptalohakavalaṃ gṛhṇāti vinaye sthitaḥ // KAvk_1.51 //",
  "S01bsu078_u:110": "eṣa kāmarasākṛṣṭaḥ kaṣṭāṃ vikṛtimāyayau /",
  "S01bsu078_u:111": "punaḥ prakṛtimāpannaḥ praśāntamadanajvaraḥ // KAvk_1.52 //",
  "S01bsu078_u:112": "śakyā damayituṃ deva siṃhavyāghragajādayaḥ /",
  "S01bsu078_u:113": "na tu rāgāsavakṣībaviṣayābhimukhaṃ manaḥ // KAvk_1.53 //",
  "S01bsu078_u:114": "etadākarṇya bhūpālastattatheti vicintayan /",
  "S01bsu078_u:115": "uvāca satyamucitaṃ saṃyāta kathitaṃ tvayā // KAvk_1.54 //",
  "S01bsu078_u:116": "apyasti kaścilloke 'smin yena cittamadadvipaḥ /",
  "S01bsu078_u:117": "nītaḥ praśamaśīlena saṃyamālānalīnatām // KAvk_1.55 //",
  "S01bsu078_u:118": "ityukte de vatāviṣṭaḥ saṃyātastamabhāṣata /",
  "S01bsu078_u:119": "deva santi jagatkleśaniḥśeṣonmūlanodyatāḥ // KAvk_1.56 //",
  "S01bsu078_u:120": "vivekālokitā loke vairāgyajanitāgrahāḥ /",
  "S01bsu078_u:121": "śamasaṃtoṣaviśadā buddhā eva prabodhinaḥ // KAvk_1.57 //",
  "S01bsu078_u:122": "iti buddhābhidhāṃ śrutvā samyaksaṃbodhicetasaḥ /",
  "S01bsu078_u:123": "rājñaḥ prāgjanmajābhyāsapraṇidhānamajāyata // KAvk_1.58 //",
  "S01bsu078_u:124": "vinimajjajjagadidaṃ saṃsāre makarākare /",
  "S01bsu078_u:125": "saṃtārayeyaṃ saṃbodhimuktaḥ kuśalasetunā // KAvk_1.59 //",
  "S01bsu078_u:126": "athocurdevatā vyonmastaṃ śuddhāvāsakāyikāḥ /",
  "S01bsu078_u:127": "samyaksaṃbodhisaṃbuddho bhaviṣyasi mahāmate // KAvk_1.60 //",
  "S01bsu078_u:128": "iti tadvacanaṃ śrutvā rājā virajasāṃ varaḥ /",
  "S01bsu078_u:129": "jātismaro divyacakṣuḥ prayayau bodhisattvatām // KAvk_1.61 //",
  "S01bsu078_u:130": "atha sa vipulasattvastattvanikṣiptacakṣur",
  "S01bsu078_u:131": "bhavajalanidhimajjatsarvabhūtānukampī /",
  "S01bsu078_u:132": "abhavadabhinavodyatsaṃvuditsāhayogād",
  "S01bsu078_u:133": "dalitakuśalasetuḥ sattvasaṃtāraṇāya // KAvk_1.62 //",
  "S01bsu078_u:134": "iti kṣemendraviracitāyāṃ bodhisattvāvadānakalpalatāyāṃ prabhāsāvadānaṃ nāma prathamaḥ pallavaḥ samāptaḥ //",
  "S01bsu078_u:135": "2. śrīsenāvadānam /",
  "S01bsu078_u:136": "te jayanti jagatyasjin puṇyacandanapādapāḥ /",
  "S01bsu078_u:137": "chedanirgharṣadāhe 'pi ye parārtheṣu nirvyathāḥ // KAvk_2.1 //",
  "S01bsu078_u:138": "gaṇanīyā guṇagaṇairastyariṣṭābhidhā purī /",
  "S01bsu078_u:139": "spardhayā śakranagarī yasyā na syādgarīyasī // KAvk_2.2 //",
  "S01bsu078_u:140": "tasyāṃ babhūva bhūpālaḥ śrīsena iti viśrutaḥ /",
  "S01bsu078_u:141": "samagraguṇaratnānāṃ ratnākara ivākaraḥ // KAvk_2.3 //",
  "S01bsu078_u:142": "paropakāraśaktasya caturasya prabhāvataḥ /",
  "S01bsu078_u:143": "anuraktā diśaḥ sarvāḥ sūryasyeva prabhāvataḥ // KAvk_2.4 //",
  "S01bsu078_u:144": "yaśobhi śobhitaṃ yena dhanadānasugandhibhiḥ /",
  "S01bsu078_u:145": "gajaiśca bhūtidhavalairjagatkalpadrumairiva // KAvk_2.5 //",
  "S01bsu078_u:146": "kalālayo 'pi saralaḥ saralo 'pi mahāmatiḥ /",
  "S01bsu078_u:147": "yo babhūva prajāpuṇyairmatimānapyavañcakaḥ // KAvk_2.6 //",
  "S01bsu078_u:148": "yāvattapati tigmāṃśuryāvadvahati mārutaḥ /",
  "S01bsu078_u:149": "tāvadājñā ca kīrtiśca yasyāpratihatābhavat // KAvk_2.7 //",
  "S01bsu078_u:150": "śamavyāyāmaviduṣāṃ ṣasṅguṇajñānacakṣuṣām /",
  "S01bsu078_u:151": "yaṃ dvādaśasahasrāṇi mantriṇāṃ paryupāsate // KAvk_2.8 //",
  "S01bsu078_u:152": "tasmindharmapare rājñi babhūva sukṛtī janaḥ /",
  "S01bsu078_u:153": "bhartṛtulyā bhavantyeva guṇaiḥ striya iva prajāḥ // KAvk_2.9 //",
  "S01bsu078_u:154": "tasya puṇyādhivāsena janāstridivagāminah /",
  "S01bsu078_u:155": "vimānaiḥ śakranagarīṃ niḥsaṃcārāḥ pravakrire // KAvk_2.10 //",
  "S01bsu078_u:156": "dṛṣṭvā manujalokena suralokasamāvṛtim /",
  "S01bsu078_u:157": "jātavairaḥ kṣitiopatau śatakraturacintayat // KAvk_2.11 //",
  "S01bsu078_u:158": "seneva lakṣmī vasudheṣu cārasyāścaryakartavya ca dattanityam /",
  "S01bsu078_u:159": "kalyāṇaśīlena ca sa rvacetanyapravyahāsāmana asmakāśca (?) // KAvk_2.12 //",
  "S01bsu078_u:160": "tasyākhaṇḍitacetasaḥ daddhidvalyānubhāvapām (?) /",
  "S01bsu078_u:161": "kartavyā dhairyājijñāsā mayā māyāvidhāyinā // KAvk_2.13 //",
  "S01bsu078_u:162": "iti saṃcintya suciraṃ sarvairanugataḥ suraiḥ /",
  "S01bsu078_u:163": "rūpaṃ śakraḥ parāvartya martyalokamavātarat // KAvk_2.14 //",
  "S01bsu078_u:164": "atrāntare prajākāryaparyālocanatatparaḥ /",
  "S01bsu078_u:165": "rājyarakṣāgururmantrī nṛpamūce mahāmatiḥ // KAvk_2.15 //",
  "S01bsu078_u:166": "rājan virajasā rājyarājamānena nirjitaḥ /",
  "S01bsu078_u:167": "nirvyājadānairbhavatā lajjate tridaśeśvaraḥ // KAvk_2.16 //",
  "S01bsu078_u:168": "parasya pūrṇaguṇatāmātmanastadvihīnatām /",
  "S01bsu078_u:169": "dṛṣṭvā ko nāma nāyāti mātsaryasya vidheyatām // KAvk_2.17 //",
  "S01bsu078_u:170": "īrṣyālavaḥ parotkarṣasaṃgharṣasya juṣo janāḥ /",
  "S01bsu078_u:171": "prāyeṇodvegamāyānti mahatām sukṛteṣvapi // KAvk_2.18 //",
  "S01bsu078_u:172": "sarvasvadānamaryādādānavyasanino 'stu te /",
  "S01bsu078_u:173": "putradārātmadāne tu saṃkalpo hyatisāhasaḥ // KAvk_2.19 //",
  "S01bsu078_u:174": "dṛśyante dāruṇāste te svapnāḥ sādhvasahetavaḥ /",
  "S01bsu078_u:175": "jagataḥ sūcyate tīvraṃ yaiścūḍāmaṇikhaṇḍanam // KAvk_2.20 //",
  "S01bsu078_u:176": "daivajñānāṃ pravādaśca śrūyate tattvavādinām /",
  "S01bsu078_u:177": "śarīraṃ pṛthivīpālo dāsyatīti suduḥsahaḥ // KAvk_2.21 //",
  "S01bsu078_u:178": "śarīradānaṃ sarvārthisārthanaiṣphalyakāraṇam /",
  "S01bsu078_u:179": "sarvaprado bhavatyeva tiṣṭhan kalpamahīruhaḥ // KAvk_2.22 //",
  "S01bsu078_u:180": "tasmādasmānmahīpāla virama tyāgasāhasāt /",
  "S01bsu078_u:181": "rakṣāratnaṃ hi jagataḥ prajāyattaṃ vapustava // KAvk_2.23 //",
  "S01bsu078_u:182": "iti mantrireṇoktamākarṇya vasudhādhipaḥ /",
  "S01bsu078_u:183": "tamūce sattvadhavalasmitaghautādharadyutiḥ // KAvk_2.24 //",
  "S01bsu078_u:184": "uktaṃ hitaṃ mhāmātya bhavatā sacivocitam /",
  "S01bsu078_u:185": "kiṃ tvarthinavaimukhyasaṃtāpaṃ nāhamutsahe // KAvk_2.25 //",
  "S01bsu078_u:186": "dehīti vādiṣu giro niṣedhaparuṣākṣarāḥ /",
  "S01bsu078_u:187": "sphuranti vadane yeṣāṃ sajīvāste gatāsavaḥ // KAvk_2.26 //",
  "S01bsu078_u:188": "idamasmādavāpsyāmītyādhāya hṛdi yācakaḥ /",
  "S01bsu078_u:189": "prāpyaḥ prayāti vaimukhyaṃ yasmin kiṃ tena jīvatā // KAvk_2.27 //",
  "S01bsu078_u:190": "dhigjanma puṇyahīnasya tasya niṣkaruṇātmanaḥ /",
  "S01bsu078_u:191": "yasyārtajanasaṃtāpaśravaṇe śītalaṃ manaḥ // KAvk_2.28 //",
  "S01bsu078_u:192": "etadarthamayaṃ kāyaḥ sāpāyo 'pi satāṃ priyaḥ /",
  "S01bsu078_u:193": "yatkasyacit kkacid yāti kadācidupakāritām // KAvk_2.29 //",
  "S01bsu078_u:194": "śrutveti nṛpatervākyamamātyaḥ sattvaśālinaḥ /",
  "S01bsu078_u:195": "novāca kiṃcidacalāṃ vicintya bhavitasyatām // KAvk_2.30 //",
  "S01bsu078_u:196": "tataḥ kadācidbhūbhartustasya līlāvihāriṇaḥ /",
  "S01bsu078_u:197": "jāyāṃ jayaprabhāṃ nāma ratiṃ ratipateriva // KAvk_2.31 //",
  "S01bsu078_u:198": "dūrād yadṛcchayāyātāṃ cittasāsaṅgavāgurām /",
  "S01bsu078_u:199": "muniradhyāpakaḥ kāntām dadarśa vinimeṣadṛk // KAvk_2.32 //",
  "S01bsu078_u:200": "prāgjanmābhyāsasaṃbandhasnehātparicitāmiva /",
  "S01bsu078_u:201": "tāṃ dṛṣṭvā sa dhṛteḥ prāpa dhairyarāśiranīśatām // KAvk_2.33 //",
  "S01bsu078_u:202": "tasya vītaspṛhasyāpi vāsanollasitaṃ manaḥ /",
  "S01bsu078_u:203": "utsṛjya bhavavaimukhyamabhilāṣabhuvaṃ yayau // KAvk_2.34 //",
  "S01bsu078_u:204": "iyaṃ hi satatasyūtā saṃtataprītitantubhiḥ /",
  "S01bsu078_u:205": "nāpaiti sarvajantūnāṃ prāgjanmābhyāsavāsanā // KAvk_2.35 //",
  "S01bsu078_u:206": "tadāśramapadaṃ prāptaḥ samāptādhyayanavrataḥ /",
  "S01bsu078_u:207": "śiṣyo māṇavakaḥ prāha dakṣiṇā gṛhyatāmiti // KAvk_2.36 //",
  "S01bsu078_u:208": "sa tamūce na me vatsa vane vṛttiḥ prayojanam /",
  "S01bsu078_u:209": "tathāpi yadi nirbandhaḥ śrūyatāṃ yadabhīpsitam // KAvk_2.37 //",
  "S01bsu078_u:210": "śrīsenasya kṣitipateyadi devī jayaprabhā /",
  "S01bsu078_u:211": "labhyate bhavatā dātuṃ tadasau mama dakṣiṇā // KAvk_2.38 //",
  "S01bsu078_u:212": "ityuktaṃ guruṇā śrutvā śiṣyaḥ kampitamānasaḥ /",
  "S01bsu078_u:213": "aśakyaprārthanālābhe saṃśayākulito 'bhavat // KAvk_2.39 //",
  "S01bsu078_u:214": "sa gatvā satatasvecchāvivṛtadvāramarthinām /",
  "S01bsu078_u:215": "viveśa svairaviśrambhabhavanaṃ bhūbhṛtāṃ prabhoḥ // KAvk_2.40 //",
  "S01bsu078_u:216": "alabhyārthārthanādainyacintātikliṣṭamānasaḥ /",
  "S01bsu078_u:217": "namrānano 'tivailakṣyād vīkṣamāṇa iva kṣitim // KAvk_2.41 //",
  "S01bsu078_u:218": "taṃ dṛṣṭvārthinamāyātaṃ prahṛṣṭo 'bhūnmahīpatiḥ /",
  "S01bsu078_u:219": "sudhāpradānasannaddhasamudbhūtirivāmbudhiḥ // KAvk_2.42 //",
  "S01bsu078_u:220": "kiṃ tavepsitamityuktvā pūjitaḥ sa mahībhujā /",
  "S01bsu078_u:221": "uvācānucitākhyānavailajjaskhalitākṣaraḥ // KAvk_2.43 //",
  "S01bsu078_u:222": "anarthitaparaḥ pūrvamarthikalpatarostava /",
  "S01bsu078_u:223": "garvarthamarthitāṃ yātaḥ sudurlabhapade 'pyaham // KAvk_2.44 //",
  "S01bsu078_u:224": "mama vidyāvrate pūrṇe dakṣiṇābhimatā guroḥ /",
  "S01bsu078_u:225": "rājan jayaprabhā devī dīyatā yadi śakyate // KAvk_2.45 //",
  "S01bsu078_u:226": "ityukre muniśiṣyeṇa sahasaiva mahīpateḥ /",
  "S01bsu078_u:227": "snehadānasāviddhaṃ dvidhābhūtamabhūnmanaḥ // KAvk_2.46 //",
  "S01bsu078_u:228": "sa jagād vijaṃ dantajyotiṣāgravisāriṇā /",
  "S01bsu078_u:229": "gṛhyatāṃ dayitā svacchavāsasācchādayanniva // KAvk_2.47 //",
  "S01bsu078_u:230": "avicārya mayā deyamīpsitaṃ tava yadguroḥ /",
  "S01bsu078_u:231": "viyogacakitaṃ cetaḥ satyaṃ na gaṇayāmyaham // KAvk_2.48 //",
  "S01bsu078_u:232": "ityuktvāhūya dayitām rājā rājīvalocanām /",
  "S01bsu078_u:233": "sadā hṛdayasaṃsaktām jīvavṛttimivāparām // KAvk_2.49 //",
  "S01bsu078_u:234": "nivārito 'pi guruṇā viyogavyasanāgninā /",
  "S01bsu078_u:235": "niṣiddho 'pyativṛddhena snehena smarabandhunā // KAvk_2.50 //",
  "S01bsu078_u:236": "pradadau muniśiṣyāya sahasā hariṇīmiva /",
  "S01bsu078_u:237": "kimetaditi sāyāsasaṃtrāsataralekṣaṇām // KAvk_2.51 //",
  "S01bsu078_u:238": "dattāyāṃ tyāgaśīlena priyāyāṃ pṛthivībhujā /",
  "S01bsu078_u:239": "cakampe tyāgabhīteva bhūmirlolābdhimekhalā // KAvk_2.52 //",
  "S01bsu078_u:240": "yatkṛte durdaśāṃ dehe sehire duḥsahāmapi /",
  "S01bsu078_u:241": "indracandrādayo devāstāh priyāḥ kasya na priyāḥ // KAvk_2.53 //",
  "S01bsu078_u:242": "śīlaṃ keciddhanaṃ keciddharmaṃ kecittapaḥ pare /",
  "S01bsu078_u:243": "lajjāṃ kecittanuṃ kecittyajanti yoṣitāṃ kṛte // KAvk_2.54 //",
  "S01bsu078_u:244": "yadeva rāgasarvasvaṃ puṃsāṃ jīvitajīvitam /",
  "S01bsu078_u:245": "tadeva sphīṭasattvānām dāne tṛṇalavāyate // KAvk_2.55 //",
  "S01bsu078_u:246": "tāmādāya gate tasmin virahākulito nṛpaḥ /",
  "S01bsu078_u:247": "viraheṇa sukhadveṣī manobhava ivābhavat // KAvk_2.56 //",
  "S01bsu078_u:248": "śiṣyeṇa munirānītām dṛṣṭvā bhūpativallabhām /",
  "S01bsu078_u:249": "rahitāṃ jīviteneva paralokabhuvaṃ gatām // KAvk_2.57 //",
  "S01bsu078_u:250": "gāḍhānuśayasaṃtaptaḥ paraṃ lajjānimīlitaḥ /",
  "S01bsu078_u:251": "acintayadanaucityamātmanaḥ karmavuplavāt // KAvk_2.58 //",
  "S01bsu078_u:252": "aho nu bālakeneva mayā kevalacāpalāt /",
  "S01bsu078_u:253": "niḥśankamayaśaḥpaṅke svayamātmā nipatitaḥ // KAvk_2.59 //",
  "S01bsu078_u:254": "iyaṃ prajānāṃ jananī bharmyāṇāṃ dharmakāriṇā /",
  "S01bsu078_u:255": "varṇāśramagurorjāyām mayā duḥkhānale 'rpitā // KAvk_2.60 //",
  "S01bsu078_u:256": "kiṃ tu nākalitaṃ śīlaṃ na smṛtaḥ saṃyamo mayā /",
  "S01bsu078_u:257": "gaṇitaṃ naiva vairāgyaṃ viveko nāvalokitaḥ // KAvk_2.61 //",
  "S01bsu078_u:258": "aho 'tra nirvicārāṇāṃ sanmārgavimukhaṃ manaḥ /",
  "S01bsu078_u:259": "asaṃyamāsavakṣībamapatheṣveva dhāvati // KAvk_2.62 //",
  "S01bsu078_u:260": "iti saṃcitya sa munirvailakṣyakṣapitadyutiḥ /",
  "S01bsu078_u:261": "abhyetya rājadayitāmuvāca vinatānanaḥ // KAvk_2.63 //",
  "S01bsu078_u:262": "samāśvasihi he mātarna śokaṃ kartukarhasi /",
  "S01bsu078_u:263": "bhavitavyatayaivāyaṃ kleśaste durnayaśca me // KAvk_2.64 //",
  "S01bsu078_u:264": "tyaktvā hi śramasaṃtāpamasya tīrataroradhaḥ /",
  "S01bsu078_u:265": "adhunaiva nijaṃ dhāma sahāsmābhirgamiṣyasi // KAvk_2.65 //",
  "S01bsu078_u:266": "ityukte muninā devī sīktevāmṛtavṛṣṭibhiḥ /",
  "S01bsu078_u:267": "avāptajīvitadhṛtistatyāja bhayasaṃbhramam // KAvk_2.66 //",
  "S01bsu078_u:268": "śrutvaitat tridivavyāpi dātuścaritamadbhutam /",
  "S01bsu078_u:269": "rājñaḥ sattvadayām jñātuṃ vāsavaḥ samupāyayau // KAvk_2.67 //",
  "S01bsu078_u:270": "bhakṣitādhaḥśarīrārdho vyāghreṇa vijane vane /",
  "S01bsu078_u:271": "putraiścaturbhirākrandairgṛhīto brāḥmaṇākṛtiḥ // KAvk_2.68 //",
  "S01bsu078_u:272": "prasravadbhūrirūdhiro lambamānāntramaṇḍalah /",
  "S01bsu078_u:273": "kṛccheṣvapagataprāṇaḥ pāpairiva dṛḍhīkṛtaḥ // KAvk_2.69 //",
  "S01bsu078_u:274": "pratyagrāmiṣyāgandhena kravyādairbhṛśamanvitaḥ /",
  "S01bsu078_u:275": "lubdhapārthivacaurotthairanarthairarthavāniva // KAvk_2.70 //",
  "S01bsu078_u:276": "nagarāntaramāsādya sa yayau puravāsinām /",
  "S01bsu078_u:277": "kāruṇyadainyaduḥkhārto smayāvismayahetutām // KAvk_2.71 //",
  "S01bsu078_u:278": "sa śoka iva sākāraḥ sa trāsa iva duḥsahaḥ /",
  "S01bsu078_u:279": "vidadhe sādhvasāyāsaṃ sahasā paurayoṣitām // KAvk_2.72 //",
  "S01bsu078_u:280": "so 'rthisaṃdarśanasthānasthitasyātha mahīpateḥ /",
  "S01bsu078_u:281": "putrarūpaiścaturbhistairnyasto 'gre mañcikārpitah // KAvk_2.73 //",
  "S01bsu078_u:282": "taṃ dṛṣṭvā vaiśasāveśaviṣamakleśavihvalam /",
  "S01bsu078_u:283": "niṣkūṇitānanavano jano 'bhūnmīlitekṣaṇah // KAvk_2.74 //",
  "S01bsu078_u:284": "sa kampavihvalaṃ vakṣo muktamudyamya dakṣiṇam /",
  "S01bsu078_u:285": "bhujaṃ jagāda bhūpālaṃ vyathāśithilitākṣaraḥ // KAvk_2.75 //",
  "S01bsu078_u:286": "svasti tubhyaṃ mahīpate brāhmaṇo 'hamimāṃ daśām /",
  "S01bsu078_u:287": "tīvrapāpa iva prātaḥ paśya māṃ karuṇānidhe // KAvk_2.76 //",
  "S01bsu078_u:288": "saṃsāreghoragahane vane vyāghreṇa bhakṣitaḥ /",
  "S01bsu078_u:289": "jīvāmyavaśyabhogyatvādduḥkhasyāsya garīyasaḥ // KAvk_2.77 //",
  "S01bsu078_u:290": "asminnapi vipattāpe tīvrakleśasahiṣṇavaḥ /",
  "S01bsu078_u:291": "vimuñcanti na māṃ prāṇāḥ sahṛdaḥ sajjanā iva // KAvk_2.78 //",
  "S01bsu078_u:292": "dadāti yadi te kaścit chittvā dehārdhamātmanaḥ /",
  "S01bsu078_u:293": "tatte jīvitamastīti māmūce vyomadevatā // KAvk_2./ 79 //",
  "S01bsu078_u:294": "ko dadāti jagatyasmin jīvitaṃ karuṇānidhe /",
  "S01bsu078_u:295": "prāyeṇa svasukhānveṣī parārthavimukho janaḥ // KAvk_2.80 //",
  "S01bsu078_u:296": "sarvadā sarvadātāraṃ dīnavyasanabāndhavam /",
  "S01bsu078_u:297": "dehadāne 'pyavimukhaṃ tvāmasmi śaraṇaṃ gataḥ // KAvk_2.81 //",
  "S01bsu078_u:298": "ekastvameva loke 'smin jātaḥ sukṛtapādapaḥ /",
  "S01bsu078_u:299": "nirvyājamādarodāraṃ dānaṃ yasya phalodgatiḥ // KAvk_2.82 //",
  "S01bsu078_u:300": "kimanyairvā vadānyasya kīrtitairbhavato guṇaiḥ /",
  "S01bsu078_u:301": "dānamevāhato yasya loke sukṛtaḍiṇḍimaḥ // KAvk_2.83 //",
  "S01bsu078_u:302": "āpannārtiparitrāṇapavitracaritavratāḥ /",
  "S01bsu078_u:303": "prāyante puṇyapaṇyena vipatkāle bhavadvidhāḥ // KAvk_2.84 //",
  "S01bsu078_u:304": "amandānandasuhṛdo haricandanaśītalāḥ /",
  "S01bsu078_u:305": "haranti santaḥ saṃtāpaṃ dakṣiṇāḥ pavanā iva // KAvk_2.85 //",
  "S01bsu078_u:306": "pūrṇendusundarādasmāduditā vadanāttava /",
  "S01bsu078_u:307": "jyoptsneva jīvayatyeva vāṇī pīyūṣavarṣiṇī // KAvk_2.86 //",
  "S01bsu078_u:308": "ityuktastena sahasā hṛdi saṃkrāntatadvyathaḥ /",
  "S01bsu078_u:309": "saṃmohamūrcchitaṃ rājā tamūce vācamākulam // KAvk_2.87 //",
  "S01bsu078_u:310": "samāśvasihi muñca tvaṃ bahyaṃ prāṇaviyogajam /",
  "S01bsu078_u:311": "prayacchāmi śarīrārdhamavicāryaiva te dvija // KAvk_2.88 //",
  "S01bsu078_u:312": "dhanyasy ayātyayaṃ kāyaḥ paropakṛtaye kṣatim /",
  "S01bsu078_u:313": "kṣaṇakṣayī hi deho 'yaṃ rakṣyamāṇo 'pi nākṣayaḥ // KAvk_2.89 //",
  "S01bsu078_u:314": "ityuktavati bhūpāle samutkampitamānasaḥ /",
  "S01bsu078_u:315": "vajrāhata ivovāca mahāmātyo mahāmatiḥ // KAvk_2.90 //",
  "S01bsu078_u:316": "aho nu sāhasābhyāsādāyāsavyasanī prabhuḥ /",
  "S01bsu078_u:317": "hitaṃ na gaṇayatyeva prajāpuṇyaparikṣayāt // KAvk_2.91 //",
  "S01bsu078_u:318": "prajānāṃ bhūtaye śaktaḥ ko 'nyastvatsadṛśo guṇī /",
  "S01bsu078_u:319": "yadbhaktimukharo bhṛtyaḥ śrotā kartā ca bhūpatiḥ // KAvk_2.92 //",
  "S01bsu078_u:320": "na karoti hitaṃ svāmī gajalīlānimīlitaḥ /",
  "S01bsu078_u:321": "gaṇanīyāḥ subhṛtyānāmiyatyo bhogasaṃpadaḥ // KAvk_2.93 //",
  "S01bsu078_u:322": "bhānti t e suciraṃ karṇe yaiḥ kṛtā madhumañjarī /",
  "S01bsu078_u:323": "kalyāṇakarṇikākīrṇā vāṇī vinayavādinām // KAvk_2.94 //",
  "S01bsu078_u:324": "rākṣaso 'yaṃ piśāco ca chadmanā brāhmaṇākṛtiḥ /",
  "S01bsu078_u:325": "rakṣāratnasya jagatāṃ śarīrairarthitām gatah // KAvk_2.95 //",
  "S01bsu078_u:326": "yadi nāma na māyeyaṃ kṛtā tena mahīyasī /",
  "S01bsu078_u:327": "tatkathaṃ kṛttadehasya kṣaṇamapyasti jīvitam // KAvk_2.96 //",
  "S01bsu078_u:328": "avicāryaiva sukṛtaṃ kriyate durgraheṇa yat /",
  "S01bsu078_u:329": "tadātmapīḍāoparuṣaṃ paraloke 'pi niḥsukham // KAvk_2.97 //",
  "S01bsu078_u:330": "śakyameva sadā dadyādaśakyaṃ dīyate katham /",
  "S01bsu078_u:331": "sarvasvadehadānādipravāda eva śobhanaḥ // KAvk_2.98 //",
  "S01bsu078_u:332": "karṇāmṛtamidaṃ dūrādyanmahārthimaṇipradaḥ /",
  "S01bsu078_u:333": "saṃprāptānāṃ punastatra pānamasyānyato 'rthinām // KAvk_2.99 //",
  "S01bsu078_u:334": "rakṣyaḥ sarvaprayatnena pareṣāmapi jīvitaiḥ /",
  "S01bsu078_u:335": "prajānāṃ jīvitaṃ rājannarthicintāmaṇirbhavān // KAvk_2.100 //",
  "S01bsu078_u:336": "prasīda dayasvāsmāsu deva mā sāhasaṃ kṛthāḥ /",
  "S01bsu078_u:337": "n akācaśakalasyārthe kriyate cātmavikrayaḥ // KAvk_2.101 //",
  "S01bsu078_u:338": "ityuktvā pādayoḥ patyuḥ papātāmātyapuṃgavaḥ /",
  "S01bsu078_u:339": "śarīradānasaṃkalpānnoccacāla ca bhūpatiḥ // KAvk_2.102 //",
  "S01bsu078_u:340": "so 'vadat praṇayasmeracikasaddaśanadyutiḥ /",
  "S01bsu078_u:341": "jīvitasnehasaṃmohatamah pariharanniva // KAvk_2.103 //",
  "S01bsu078_u:342": "kevalaṃ bhaktisaṃyuktamuktaṃ vyaktamidaṃ tvayā /",
  "S01bsu078_u:343": "na sahe 'haṃ mahāmātya viprasya prāṇasaṃśayam // KAvk_2.104 //",
  "S01bsu078_u:344": "hāraistuṣāraiḥ kamalairmṛṇālairinducandanaiḥ /",
  "S01bsu078_u:345": "nivartate 'ntaḥsaṃtāpo nārthivaimukhyaduḥkhajaḥ // KAvk_2.105 //",
  "S01bsu078_u:346": "sarvathā sarvaduḥkhārtiharaṇodyatacetasaḥ /",
  "S01bsu078_u:347": "na bodherantarāyaṃ me sumate kartumarhasi // KAvk_2.106 //",
  "S01bsu078_u:348": "janmāntare 'pi dadato dehaṃ me na vyathābhavat /",
  "S01bsu078_u:349": "smarāmyatītavṛttasya samyaksaṃbodhicetasā // KAvk_2.107 //",
  "S01bsu078_u:350": "purā dṛṣṭvodyatām vyāghrīṃ kṣutkṣāmāṃ potabhakṣaṇe /",
  "S01bsu078_u:351": "tadrakṣāyai mayā dattaṃ śarīramavikṣariṇā // KAvk_2.108 //",
  "S01bsu078_u:352": "śibijanmani cāndhāya dattaṃ netrayugaṃ mayā /",
  "S01bsu078_u:353": "rakṣitaśca svadehena kapotaḥ śyenakādbhayāt // KAvk_2.109 //",
  "S01bsu078_u:354": "candraprabhāvatāre ca raudrākṣāyārpitaṃ śiraḥ /",
  "S01bsu078_u:355": "sarvasvaputradārādi dattaṃ cānyeṣu janmasu // KAvk_2.110 //",
  "S01bsu078_u:356": "ityukte bodhisattven abhūbhujāmātyapuṃgavaḥ /",
  "S01bsu078_u:357": "na sajīvo n anirjīva ivābhūdvyathitendriyaḥ // KAvk_2.111 //",
  "S01bsu078_u:358": "alaṅghyaśāsanenātha rājñā krakacadhārayā /",
  "S01bsu078_u:359": "niyuktau palagaṇḍākhyau śarīracchedakarmaṇi // KAvk_2.112 //",
  "S01bsu078_u:360": "tau tīvraśokavivaśau śakramāyāvimohitau /",
  "S01bsu078_u:361": "kathaṃcidiva bhūbharturdehacchede samudyatau // KAvk_2.113 //",
  "S01bsu078_u:362": "nṛpaternirvikārasya krūrakrakacadhārayā /",
  "S01bsu078_u:363": "vidāryamāṇe dehārdhe pṛthivī samakampata // KAvk_2.114 //",
  "S01bsu078_u:364": "bhraṣṭolkā raktavasanā virghātacyutatārakā /",
  "S01bsu078_u:365": "dyauḥ saśabdaṃ rurodeva kīrṇāśrukaṇasaṃtatiḥ // KAvk_2.115 //",
  "S01bsu078_u:366": "vaiśasālokanedbhūtatīvraduḥkhāsahiṣṇunā /",
  "S01bsu078_u:367": "tūrṇaṃ rajaḥpaṭeneva raviṇā pihitaṃ mukham // KAvk_2.116 //",
  "S01bsu078_u:368": "tasmin prajāh prajānāthe krakacākrāntavigrahe /",
  "S01bsu078_u:369": "cakranduḥ pūritākrandā digvadhūmiḥ pratisvanaiḥ // KAvk_2.117 //",
  "S01bsu078_u:370": "akṣubdhasattvamālokya nṛpaṃ śakro dvihākṛtiḥ /",
  "S01bsu078_u:371": "vismayānuśayākrāntacittaściramacintayat // KAvk_2.118 //",
  "S01bsu078_u:372": "aho mahāmaterasya karuṇākomalaṃ manaḥ /",
  "S01bsu078_u:373": "prāptaṃ parārthapīḍāsu vajrādapi kaṭhoratām // KAvk_2.119 //",
  "S01bsu078_u:374": "sāgarādapi gambhīraṃ merorapi samunnatam /",
  "S01bsu078_u:375": "tridivādapi sāścaryamaho vṛttaṃ mahātmanām // KAvk_2.120 //",
  "S01bsu078_u:376": "ahi prāṇapravāse 'pi sattvaṃ sattvamahodadheḥ /",
  "S01bsu078_u:377": "sādhoriva vipatpāte mahattvaṃ nāvahīyate // KAvk_2.121 //",
  "S01bsu078_u:378": "iti cintayati kṣipraṃ sahasrākṣe kṣitiprabhoḥ /",
  "S01bsu078_u:379": "nābheradhaḥśarīrārdhaṃ nikṛttamapatat kṣitau // KAvk_2.122 //",
  "S01bsu078_u:380": "sa dvidhābhūtadehoapi harṣotsāhamayo 'bhavat /",
  "S01bsu078_u:381": "sarvabhūtaparitrāṇasattvena dhṛtajīvitaḥ // KAvk_2.123 //",
  "S01bsu078_u:382": "tadājñayā śarīrārdhe śleṣṭe saṃpūrṇavigrahaḥ /",
  "S01bsu078_u:383": "svasthakṣatiḥ samutthāya brāḥmaṇastamabhāṣata // KAvk_2.124 //",
  "S01bsu078_u:384": "aho virājase rājan pūnjaṃ virajasastava /",
  "S01bsu078_u:385": "nirvyājadehadānena viśeṣaṃ tu bnhavadyaśaḥ // KAvk_2.125 //",
  "S01bsu078_u:386": "tvanmanomaṇivaimalyatulyaṃ kiṃcidakurvataḥ /",
  "S01bsu078_u:387": "upamānena dāridyramaho mugdhasya vedhasaḥ // KAvk_2.126 //",
  "S01bsu078_u:388": "kṛttaḥ suvṛttaḥ saralaḥ parārthe madhurāśayaḥ /",
  "S01bsu078_u:389": "sahase duḥsahāṃ pīḍāmikṣukāṇḍa ivonnataḥ // KAvk_2.127 //",
  "S01bsu078_u:390": "ityuktvā brāhmaṇākāraḥ śakrasta smṛtijanmabhiḥ /",
  "S01bsu078_u:391": "saṃjīvanaiṣadhijātaiḥ sudhāsyandairapūrayat // KAvk_2.128 //",
  "S01bsu078_u:392": "tataḥ prakaṭitākāraḥ paritoṣātpuraṃdaraḥ /",
  "S01bsu078_u:393": "suśliṣṭanijadehārdhaṃ praśaśaṃsa mahīpatim // KAvk_2.129 //",
  "S01bsu078_u:394": "athābmarānnipatitaḥ sitakusumasaṃcayaḥ /",
  "S01bsu078_u:395": "tatkālollāsitakṣoṇīharṣahāsa ivābabhau // KAvk_2.130 //",
  "S01bsu078_u:396": "atrāntare munistasmau priyāṃ jāyāṃ jayaprabhām /",
  "S01bsu078_u:397": "ādāyābhyetya tadvṛttaṃ jātāścaryo nyavedayat // KAvk_2.131 //",
  "S01bsu078_u:398": "pūtayā saṃgataḥ patnayā svakīrtyeva viśuddhayā /",
  "S01bsu078_u:399": "uvāca pṛṣṭaḥ śakreṇa nikāre nirvikāritah // KAvk_2.132 //",
  "S01bsu078_u:400": "tataḥ siṃhāsane divyae viśvakarmavinirmite /",
  "S01bsu078_u:401": "ratnavarṣasamākīrṇe jambudvīpe sa bhūpatiḥ // KAvk_2.133 //",
  "S01bsu078_u:402": "abhiṣiktaḥ surendreṇa prasādya dayitāsakhaḥ /",
  "S01bsu078_u:403": "dānapuṇyaprabhāvotthakuśalavyāpitaprajaḥ // KAvk_2.134 //",
  "S01bsu078_u:404": "samāptasattvasaṃsārasaṃtāraṇakṛtavratah /",
  "S01bsu078_u:405": "samyaksaṃbodhisaṃbuddhamanāḥ pramudito 'bhavat // KAvk_2.135 //",
  "S01bsu078_u:406": "maitraṃ cetastaruṇakaruṇaṃ sattvasiddhaṃ viśuddhaṃ āpannārtipraśamanaphalasphūītamātmapradānam /",
  "S01bsu078_u:407": "dṛṣṭvā rājñah pramudasalilakṣālitākṣo vilakṣaḥ",
  "S01bsu078_u:408": "śakraḥ prāyādamaranagarīṃ pūritāṃ tadyaśobhiḥ // KAvk_2.136 //",
  "S01bsu078_u:409": "iti sa vibudhavṛndaiḥ siddhayakṣoragendraiḥ pulakaruciravarcairarcyamānaprabhāvaḥ /",
  "S01bsu078_u:410": "avanimavanaśaktaḥ kalpayannākakalpāmabahvavibhavaśobhāmāptavān bodhisattvaḥ // KAvk_2.137 //",
  "S01bsu078_u:411": "pūrvāvatārasaṃvāde dānotkarṣamudāharan /",
  "S01bsu078_u:412": "upadeśāya bhikṣūṇāmityāha bhagavān jinah // KAvk_2.138 //",
  "S01bsu078_u:413": "iti kṣemendraviracitāyām bodhisattvāvadānakalpalatāyāṃ śrīsenāvadānaṃ nāma dvitīyaḥ pallavaḥ //",
  "S01bsu078_u:414": "3. maṇicūḍāvadānam /",
  "S01bsu078_u:415": "asminnadbhutasarge makarākarajāyamānamaṇīvarte /",
  "S01bsu078_u:416": "ko 'pi prakaṭitasugatiḥ puruṣamaṇirjāyate (bhavyaḥ) // KAvk_3.1 //",
  "S01bsu078_u:417": "asti saubhiprabhāpūrakarpūraparipāṇḍuram /",
  "S01bsu078_u:418": "sāketaṃ nāma nagaraṃ saubhāgyatilakaṃ bhuvaḥ // KAvk_3.2 //",
  "S01bsu078_u:419": "sevyaiḥ prabhāsattvamayairgaṅgāvimalamānasaiḥ /",
  "S01bsu078_u:420": "tīrthairiva sthitaṃ yatra pavitraḥ puṇyakartṛbhiḥ // KAvk_3.3 //",
  "S01bsu078_u:421": "yaśaḥkusumite yatra puṇyasaurabhanirbhare /",
  "S01bsu078_u:422": "ramante sukṛtodyāne nandane puravāsinaḥ // KAvk_3.4 //",
  "S01bsu078_u:423": "tatrābhūd bhūpatirbhuriguṇaratnamahodadhiḥ /",
  "S01bsu078_u:424": "bhīturyaśaḥśaśāṅasya mehacūḍa iti śrutaḥ // KAvk_3.5 //",
  "S01bsu078_u:425": "sadā sadāśrayārheṇa kalikālāpahāriṇā /",
  "S01bsu078_u:426": "kṛtaḥ kṛtayugeneva yena dharmadharo janaḥ // KAvk_3.6 //",
  "S01bsu078_u:427": "mahīpatiḥ kṣamāśaktaḥ śrīvṛtaḥ karuṇārataḥ /",
  "S01bsu078_u:428": "vallabho 'bhūt prajānāṃ yaḥ prakhyāto vijitendriyaḥ // KAvk_3.7 //",
  "S01bsu078_u:429": "amarāsavasaṃpūrṇamahiṃsāsatradīkṣitaḥ /",
  "S01bsu078_u:430": "dadau yaḥ sarvabhūtānāṃ puṇyāmabhayadakṣiṇam // KAvk_3.8 //",
  "S01bsu078_u:431": "nirmado yaḥ prabhāve 'pi vibhave 'pi priyaṃvadaḥ /",
  "S01bsu078_u:432": "kṣamāśīlaḥ prabhutve 'pi yauvane 'pi jitendriyaḥ // KAvk_3.9 //",
  "S01bsu078_u:433": "gambhīreṇonnatimatā śūreṇa śaśikāntinā /",
  "S01bsu078_u:434": "satpakṣeṇa kṣitibhṛtā yenātanyata vismayaḥ // KAvk_3.10 //",
  "S01bsu078_u:435": "rājñastasyādvitīyasya babhūvābharaṇadvayam /",
  "S01bsu078_u:436": "tyāgapūrṇaṃ ca kāruṇyaṃ tārūṇyaṃ sukṛtaśriyaḥ // KAvk_3.11 //",
  "S01bsu078_u:437": "padmākarasya tasyābhūddevī kāntimatī priyā /",
  "S01bsu078_u:438": "prabhātaśrīriva sadā nirdoṣābhyudayotsavā // KAvk_3.12 //",
  "S01bsu078_u:439": "nītiḥ prabhuguṇevena tyāgena śrīrivojjvalā /",
  "S01bsu078_u:440": "rarāja rājacandreṇa sā śīleneva cārutā // KAvk_3.13 //",
  "S01bsu078_u:441": "sadānandanavikhyātayaśaḥprasarayā tayā /",
  "S01bsu078_u:442": "merūstridivalakṣmyeva babhau bhūmibhṛtāṃ varaḥ // KAvk_3.14 //",
  "S01bsu078_u:443": "kāle kalyāṇanilayaṃ bhartuḥ sā garbhamādadhe /",
  "S01bsu078_u:444": "bhūtyai bhuvanapadmasya divākaramivāditiḥ // KAvk_3.15 //",
  "S01bsu078_u:445": "araṇiḥ pāvakeneva velevābdheḥ sudhāṃśunā /",
  "S01bsu078_u:446": "brahmābjeneva govindanābhirgarbheṇa sā babhau // KAvk_3.16 //",
  "S01bsu078_u:447": "tasyā garbhānubhāvena dohadābhimataṃ nṛpaḥ /",
  "S01bsu078_u:448": "dadau sarvārthisārthebhyo vāñchitābhyadhikaṃ vasu // KAvk_3.17 //",
  "S01bsu078_u:449": "punarbhūmibhujā pṛṣṭā dohadaṃ śubhagarbhiṇī /",
  "S01bsu078_u:450": "sarasvatīva sā cakre svayaṃ saddharmadeśanām // KAvk_3.18 //",
  "S01bsu078_u:451": "pūrṇapuṇyamaṇirdharmanidhirvidhisamuddhṛtaḥ /",
  "S01bsu078_u:452": "vupadvipuladuḥkhebhyaḥ sadā rakṣati rakṣitaḥ // KAvk_3.19 //",
  "S01bsu078_u:453": "kāntāradurgeṣu paricyutānāṃ tāpāturāṇāṃ paralokamārge /",
  "S01bsu078_u:454": "snigdhaḥ pravṛddhaḥ phalapūritāśaḥ chāyātarurdharmasamo 'sti nānyaḥ // KAvk_3.20 //",
  "S01bsu078_u:455": "ālokastimire vipadviṣamaṇiḥ pāte karālambanaṃ",
  "S01bsu078_u:456": "yācñākalpatarurjagajjayarathaḥ pātheyamanthe pathi /",
  "S01bsu078_u:457": "duḥkhavyādhimahauṣadhaṃ bhavabhayodbhāntāśayāśvāsanaṃ",
  "S01bsu078_u:458": "tāpe candanakānanaṃ sthirasuhṛddharmaḥ satāṃ bāndhavaḥ // KAvk_3.21 //",
  "S01bsu078_u:459": "ityādi dharmadhavalaṃ śrutvā nṛpavadhūvacaḥ /",
  "S01bsu078_u:460": "dharmaikaśaraṇaḥ śrīmān babhūva bhuvane janaḥ // KAvk_3.22 //",
  "S01bsu078_u:461": "tataḥ kālena saṃpūrṇaṃ dyaurivāmṛtadīdhitim /",
  "S01bsu078_u:462": "asūta dārakaṃ devī jagattimiradārakam // KAvk_3.23 //",
  "S01bsu078_u:463": "ajāyatāsya sahajaścūḍālaṃkaraṇaṃ maṇiḥ /",
  "S01bsu078_u:464": "prāgjanmāntarasaṃsakto viveka iva nirmalaḥ // KAvk_3.24 //",
  "S01bsu078_u:465": "sa babhau subhagastasya mūrdhni puṇyamayo maṇiḥ /",
  "S01bsu078_u:466": "yasya prabhāprabhāveṇa yāminyo dinatām yayuḥ // KAvk_3.25 //",
  "S01bsu078_u:467": "soṣṇīṣasya maṇestasya pīyūṣasyandibindivaḥ /",
  "S01bsu078_u:468": "nayanti hematām lohaṃ duritaṃ śamayanti ca // KAvk_3.26 //",
  "S01bsu078_u:469": "śiśorjātismarasyātha vacasā tasya bhūpatiḥ /",
  "S01bsu078_u:470": "dadau hema sadārthibhyaḥ sarvaṃ maṇirasodbhavam // KAvk_3.27 //",
  "S01bsu078_u:471": "puṣparatnadhvajacchatrapatākāvyajanāṃśukaiḥ /",
  "S01bsu078_u:472": "apūrayan puraṃ vyonmastasya janmani devatāḥ // KAvk_3.28 //",
  "S01bsu078_u:473": "suprakāśoditāśeṣavidyāvidyotitātmanaḥ /",
  "S01bsu078_u:474": "maṇicūḍa iti khyātaṃ nāma tasyākaronnṛpaḥ // KAvk_3.29 //",
  "S01bsu078_u:475": "sa cakārāśayaṃ harṣapīyūṣocchalitaṃ pituḥ /",
  "S01bsu078_u:476": "abhijātaḥ suto jātaḥ pārijāta ivodadheḥ // KAvk_3.30 //",
  "S01bsu078_u:477": "paulomīva jayanteṇa jananī pūjyajanmanā /",
  "S01bsu078_u:478": "babhau tena kumāreṇa kumāreṇeva pārvatī // KAvk_3.31 //",
  "S01bsu078_u:479": "tataḥ kālena sukṛtasopānaiḥ pṛthivīpatau /",
  "S01bsu078_u:480": "divyadhāmasamārūḍhe maṇicūḍo 'bhavannṛpaḥ // KAvk_3.32 //",
  "S01bsu078_u:481": "arthicintāmaṇestasya dānena paripūrite /",
  "S01bsu078_u:482": "loke puṇyasukhāloke nārto 'bhūnna ca yācakaḥ // KAvk_3.33 //",
  "S01bsu078_u:483": "tasya bhadragirirnāma babhūvaṃ gajapuṃgavaḥ /",
  "S01bsu078_u:484": "prabhorivānukāreṇa dānārdrakarapuṣkaraḥ // KAvk_3.34 //",
  "S01bsu078_u:485": "taṃ kadācinmahāsthānasthitaṃ bhuvananāyakam /",
  "S01bsu078_u:486": "bhavabhūtiḥ samabhyāyādbhṛguvaṃśabhavo muniḥ // KAvk_3.35 //",
  "S01bsu078_u:487": "divyakānyāṃ samādāya lāvaṇyalalitānanām /",
  "S01bsu078_u:488": "mūrtāmiva prabhālakṣmīmakṣīṇasya kṣapāpateḥ // KAvk_3.36 //",
  "S01bsu078_u:489": "kucayoravivekena rāgeṇa caraṇābjayoḥ /",
  "S01bsu078_u:490": "netrayoścāpaleneva sā jagatyatilajjitā // KAvk_3.37 //",
  "S01bsu078_u:491": "tapaḥśriyeva sahitaṃ taṃ kanyānugataṃ munim /",
  "S01bsu078_u:492": "aoūjayat prajānāthaḥ kṛtāsanaparigraham // KAvk_3.38 //",
  "S01bsu078_u:493": "kanyāpi nṛpamālokya dhīraṃ gambhīrasundaram /",
  "S01bsu078_u:494": "parapīḍāsu kāruṇyānnyastacāpamiva smaram // KAvk_3.39 //",
  "S01bsu078_u:495": "cūḍāratnasya kīraṇairduritakṣayakāribhiḥ /",
  "S01bsu078_u:496": "likhantaṃ kuṅkumeneva dikṣu rakṣākṣarāvalim // KAvk_3.40 //",
  "S01bsu078_u:497": "vikṣepakṣiptamarutā cāmareṇa virājitam /",
  "S01bsu078_u:498": "socchāseneva sattvena jagatsaṃtāraṇaṃ vinā // KAvk_3.41 //",
  "S01bsu078_u:499": "ratnodāreṇa hāreṇa hṛdayagrahakāriṇā /",
  "S01bsu078_u:500": "pātālavipadāṃ śāntyai śaiṣeṇeva niṣevitam // KAvk_3.42 //",
  "S01bsu078_u:501": "vahantaṃ mahatā doṣṇā kṣamāṃ cittena ca kṣamām /",
  "S01bsu078_u:502": "prayayau sābhilāṣasya vismayasya vidheyatām // KAvk_3.43 //",
  "S01bsu078_u:503": "gṛhītvā munirutsaṅge kuraṅgataralekṣaṇām /",
  "S01bsu078_u:504": "jīvanīṃ tāmanaṅgasya jagād jagatīpatim // KAvk_3.44 //",
  "S01bsu078_u:505": "uditena jagannetraśatapatravikāśinā /",
  "S01bsu078_u:506": "bhavatā bhāti loko 'yaṃ devena ca vivasvatā // KAvk_3.45 //",
  "S01bsu078_u:507": "aho nu tava nāstyeva vibhūtisulabhodbhavaḥ /",
  "S01bsu078_u:508": "sādhoriva guṇadveṣaḥ saṃmohopacito madaḥ // KAvk_3.46 //",
  "S01bsu078_u:509": "lokanāthasya te lokakāruṇyapūrṇacetasaḥ /",
  "S01bsu078_u:510": "rājan maitrījuṣā kīrtiḥ sthirā pāramitā param // KAvk_3.47 //",
  "S01bsu078_u:511": "akhedasaralo dātā nirvyājasukṛto bhavān /",
  "S01bsu078_u:512": "ata eva viśeṣeṇa mānanīyo manīṣiṇām // KAvk_3.48 //",
  "S01bsu078_u:513": "padmodarasamudbhūtā kanyā kamalalocanā /",
  "S01bsu078_u:514": "homāvaśeṣapayasā vardhiteyaṃ mayāśrame // KAvk_3.49 //",
  "S01bsu078_u:515": "gṛhyatāmagramahiṣī patnītve bhavatā nṛpa /",
  "S01bsu078_u:516": "viṣṇoḥ śrīriva yogyeyaṃ tavaiva puruṣottama // KAvk_3.50 //",
  "S01bsu078_u:517": "yajñapuṇyaphalaṃ pūrṇaṃ kālena mama dāsyasi /",
  "S01bsu078_u:518": "ityuktvā vidhinā rājñe kanyāṃ datvā yayau muniḥ // KAvk_3.51 //",
  "S01bsu078_u:519": "priyāṃ padmāvatīṃ rājā ratiṃ prāpyeva manmathaḥ /",
  "S01bsu078_u:520": "araṃsta rucirodyāne sukṛte puṇyavāniva // KAvk_3.52 //",
  "S01bsu078_u:521": "tataḥ kālena sā putraṃ vaṃśavalliva mauktikam /",
  "S01bsu078_u:522": "asūta padmacūḍākhyaṃ guṇānāṃ darpaṇaṃ pituḥ // KAvk_3.53 //",
  "S01bsu078_u:523": "śakrādibhirlokapālairanullaṅghyamahodayaḥ /",
  "S01bsu078_u:524": "saṃstūyamānacaritaḥ svayaṃ kamalajanmanā // KAvk_3.54 //",
  "S01bsu078_u:525": "yaśaḥsaurabhasaṃbhārasaṃpūritadigantaraḥ /",
  "S01bsu078_u:526": "sarvārthisārthakalyāṇakalanākalpapādapaḥ // KAvk_3.55 //",
  "S01bsu078_u:527": "smṛtvā munervacaḥ kāle kartuṃ vipuladakṣiṇām /",
  "S01bsu078_u:528": "ahiṃsāvasusaṃpūrṇāmājahāra mahīpatiḥ // KAvk_3.56 //",
  "S01bsu078_u:529": "tasmin yajñe samājagmuḥ sarvakāmairanargale /",
  "S01bsu078_u:530": "munayo bhārgavamukhā nṛpā duṣprasahādayaḥ // KAvk_3.57 //",
  "S01bsu078_u:531": "vartamāne makhe tasmin niḥsaṃkhyavasuvarṣiṇi /",
  "S01bsu078_u:532": "rakṣorūpaḥ samuttasthau vahnimadhyāt sureśvaraḥ // KAvk_3.58 //",
  "S01bsu078_u:533": "upasṛtya sa bhūpālaṃ kṛśo vikṛtavigrahaḥ /",
  "S01bsu078_u:534": "kṣuptipāsārdito 'smīti yayāce pānabhojanam // KAvk_3.59 //",
  "S01bsu078_u:535": "śāsanādatha bhūbhartustasmai vividhabhojanam /",
  "S01bsu078_u:536": "upaninyuḥ paricitāḥ pānaṃ ca paricārakāḥ // KAvk_3.60 //",
  "S01bsu078_u:537": "tataḥ kiṃcidvihasyaiva kṣitipaṃ prāha rākṣasaḥ /",
  "S01bsu078_u:538": "nedamasmatpriyaṃ rājan vayaṃ hi piśitāśanāḥ // KAvk_3.61 //",
  "S01bsu078_u:539": "sadyohatasya māṃsena rudhireṇa ca bhūyasā /",
  "S01bsu078_u:540": "tṛptirutpadyate 'smākaṃ dīyatāṃ yadabhīpsitam // KAvk_3.62 //",
  "S01bsu078_u:541": "sarvakāmaprado 'sīti tvamahaṃ samupāgataḥ /",
  "S01bsu078_u:542": "dadāmīti pratiśrutya na niṣedhastavocitaḥ // KAvk_3.63 //",
  "S01bsu078_u:543": "iti rakṣavacaḥ śrutvā karuṇakulito nṛpaḥ /",
  "S01bsu078_u:544": "ahiṃsāniyamenābhūdarthivaimukhyaduḥkhitaḥ // KAvk_3.64 //",
  "S01bsu078_u:545": "so 'cintayattadā daivājjāto 'yaṃ dharmasaṃśayaḥ /",
  "S01bsu078_u:546": "na sahe duḥsahāṃ hiṃsāṃ naṃ naiṣphalyamarthinaḥ // KAvk_3.65 //",
  "S01bsu078_u:547": "na ca māṃsaṃ śarīrebhyo labhyate vaiśasaṃ vinā /",
  "S01bsu078_u:548": "nāhaṃ pipīlakasyāpi kāyakleśalavaṃ sahe // KAvk_3.66 //",
  "S01bsu078_u:549": "datvāhaṃ sarvabhūtebhyaḥ puṇyāmabhayadakṣiṇam /",
  "S01bsu078_u:550": "kathamasmai prayacchāmi māṃsaṃ prāṇivadhodbhavam // KAvk_3.67 //",
  "S01bsu078_u:551": "iti saṃcitya nṝpatistamūce karuṇākulaḥ /",
  "S01bsu078_u:552": "svaśarīrasamutkṛttamasṛṅbhāṃsaṃ dadāmi te // KAvk_3.68 //",
  "S01bsu078_u:553": "ityukte bhūmipatinā babhūvākulitaṃ jagat /",
  "S01bsu078_u:554": "na ca dehavyayotsāhaṃ sacivāstasaya sehire // KAvk_3.69 //",
  "S01bsu078_u:555": "praṇayādvāryamāṇo 'pi bhūpālairmunibhistathā /",
  "S01bsu078_u:556": "dadau svadehamutkṛtya tasmai māṃsamasṛgvasām // KAvk_3.70 //",
  "S01bsu078_u:557": "ākaṇṭhaṃ pītaraktena rākṣasena kṣitiprabhoḥ /",
  "S01bsu078_u:558": "bhakṣyamāṇeṣu māṃseṣu kṣḥaṇaṃ khṣitirakampataḥ // KAvk_3.71 //",
  "S01bsu078_u:559": "tataḥ padmāvatī devī patiṃ dṛṣṭvā tathāgatam /",
  "S01bsu078_u:560": "vilapantī nipatitā mohamūrcchākulābhavat // KAvk_3.72 //",
  "S01bsu078_u:561": "manujendrasya devendrastaddṛṣṭvā sattvamūrjitam /",
  "S01bsu078_u:562": "rakṣorūpaṃ parityajya tamuvāca kṛtāñjaliḥ // KAvk_3.73 //",
  "S01bsu078_u:563": "aho nu karmaṇā rājan duṣkareṇa tavāmunā /",
  "S01bsu078_u:564": "romāñcakañcukākīrṇaḥ kāyaḥ kasya na jāyate // KAvk_3.74 //",
  "S01bsu078_u:565": "aho puṇyamasāmānyamaho sattvamanuttaram /",
  "S01bsu078_u:566": "aho dhariyamamaryādaṃ rājān virajasastava // KAvk_3.75 //",
  "S01bsu078_u:567": "duḥkhitāḥ paraduḥkheṣu nirlobhā durlabheṣu ca /",
  "S01bsu078_u:568": "vipakṣeṣu kṣamāvantaḥ santaḥ sukṛtasetavaḥ // KAvk_3.76 //",
  "S01bsu078_u:569": "samunmiṣati ko 'pyeṣa sattvotsāho mahātmanām /",
  "S01bsu078_u:570": "trailokyaṃ karuṇārdrāṇāṃ yena yātyanukampyatām // KAvk_3.77 //",
  "S01bsu078_u:571": "uktveti divyauṣadhibhistaṃ kṛtvā svasthavigraham /",
  "S01bsu078_u:572": "prasādya lajjāvanataḥ śakraḥ svanilayaṃ yayau // KAvk_3.78 //",
  "S01bsu078_u:573": "tataḥ samāpte vidhivadyajñe rājñāṃ mahīpatiḥ /",
  "S01bsu078_u:574": "cakre munivarāṇāṃ ca pūjāṃ tridaśapūjitaḥ // KAvk_3.79 //",
  "S01bsu078_u:575": "sa ratnavarṣairyajñānte kanyāgrāmapurapradaḥ /",
  "S01bsu078_u:576": "sahitaṃ tridaśārheṇa hariṇā hemamālinā // KAvk_3.80 //",
  "S01bsu078_u:577": "dadaru rājagajaṃ brahmarathākhyāya purodhase /",
  "S01bsu078_u:578": "yojanānāṃ śataṃ tūrṇaṃ ekenāhnā prayāti yaḥ // KAvk_3.81 //",
  "S01bsu078_u:579": "tasmai samarpitaṃ dṛṣṭvā rājñā bnhadragiriṃ gajam /",
  "S01bsu078_u:580": "abhūdduṣprasaho rājā tatspṛhākṛṣṭamānasaḥ // KAvk_3.82 //",
  "S01bsu078_u:581": "prayāteṣvatha bhūpeṣu vismiteṣu makhaśriyā /",
  "S01bsu078_u:582": "samarpite yajñaphale bhārgavāya mahībhujā // KAvk_3.83 //",
  "S01bsu078_u:583": "tamuvāca samabhyetya svastivādapuraḥsaram /",
  "S01bsu078_u:584": "marīciśiṣyo vāhīkaḥ prāptapūjāsano munoḥ // KAvk_3.84 //",
  "S01bsu078_u:585": "rājannadhyayanasyānte gururme gurudakṣiṇām /",
  "S01bsu078_u:586": "īhate paricaryārthī sāmānyajanadurlabhām // KAvk_3.85 //",
  "S01bsu078_u:587": "ekastvameva vidhinā nirmito durlabhapradaḥ /",
  "S01bsu078_u:588": "bahavo jātu jāyante na loke kalpapādapāḥ // KAvk_3.86 //",
  "S01bsu078_u:589": "devī padmāvatī putrasahitā gurave mama /",
  "S01bsu078_u:590": "tapaḥkṛśāya vṛddhāya dīyatām paricārikā // KAvk_3.87 //",
  "S01bsu078_u:591": "ityukte muninā rājā dayitāviprayogajām /",
  "S01bsu078_u:592": "rujaṃ saṃstabhya manasa tamūce dhairyabhūdharaḥ // KAvk_3.88 //",
  "S01bsu078_u:593": "prayacchāmi mune tubhyamīpsītām gurudakṣiṇām /",
  "S01bsu078_u:594": "sahitāṃ yuvajārena jīvitābhyadhikāṃ priyām // KAvk_3.89 //",
  "S01bsu078_u:595": "ityuktvā sasutāṃ tasmai dadau padmāvatīṃ nṛpaḥ /",
  "S01bsu078_u:596": "svajīvite vinisnehastyāgaḥ sattvamayātmanām // KAvk_3.90 //",
  "S01bsu078_u:597": "ādāya rājadayitāṃ virahakleśakātarām /",
  "S01bsu078_u:598": "saputrāmāśramaṃ gatvā pradadau gurave muniḥ // KAvk_3.91 //",
  "S01bsu078_u:599": "atrāntare duṣprasahaḥ kururājaḥ kṣitīśvaram /",
  "S01bsu078_u:600": "dṛpto yayāce dūtena bhūtyai bhadragiriṃ gajam // KAvk_3.92 //",
  "S01bsu078_u:601": "purohitārpitaṃ rājā na dadau d viradaṃ yadā /",
  "S01bsu078_u:602": "tadā vipulasaunyena svayaṃ yoddhuṃ samāyayau // KAvk_3.93 //",
  "S01bsu078_u:603": "balinā kururājena ruddheṣu puravatmasu /",
  "S01bsu078_u:604": "babhūva bhūmipālasya sainyaṃ raṇarasodbhaṭam // KAvk_3.94 //",
  "S01bsu078_u:605": "sa vīrakuñjarahariḥ śakto 'pyarividāraṇe /",
  "S01bsu078_u:606": "janakṣayabhayodvignaḥ kāruṇyāt samacintayat // KAvk_3.95 //",
  "S01bsu078_u:607": "aho 'nukūlamitram me rājā duṣprasahaḥ param /",
  "S01bsu078_u:608": "mātaṅgalobhamohena sahasā śatrutāṃ gataḥ // KAvk_3.96 //",
  "S01bsu078_u:609": "snehāntāḥ sujanaiḥ snehā niḥsnehāntāśca madhyamaiḥ /",
  "S01bsu078_u:610": "durjanairghoravairāntā bhavanti prāṇahāriṇaḥ // KAvk_3.97 //",
  "S01bsu078_u:611": "aho bibhavalibhena kṣaṇakṣayiṇi jīvite /",
  "S01bsu078_u:612": "samudyamo 'yamasmākaṃ paraprāṇanipātane // KAvk_3.98 //",
  "S01bsu078_u:613": "hiṃsayāpapraśāntānām saktānāṃ kalikarmasu /",
  "S01bsu078_u:614": "raṇaraktābhiṣiktānāṃ bhaktārtho 'yaṃ samudyamaḥ // KAvk_3.99 //",
  "S01bsu078_u:615": "sevāvikrītajīvānāṃ caṇḍapiṇḍārthināmayam /",
  "S01bsu078_u:616": "kalaho duḥsahaḥ kruryapiśunānāṃ śunāmiva // KAvk_3.100 //",
  "S01bsu078_u:617": "aho vibhavalubdhānām parasaṃtāpaśītalāḥ /",
  "S01bsu078_u:618": "svasukhāyaiva dhāvanti nṛśaṃsacaritā dhiyaḥ // KAvk_3.101 //",
  "S01bsu078_u:619": "ye yudhi siddhisaṃnaddhā raktāntām bhuñjate śriyam /",
  "S01bsu078_u:620": "kutaḥ kruratare teṣāṃ hṛdaye karuṇākaṇaḥ // KAvk_3.102 //",
  "S01bsu078_u:621": "eṣa duṣprahaso rājā lubdho vibahvamohitaḥ /",
  "S01bsu078_u:622": "na vadhyaḥ sāparādho 'pi kāruṇyāyatanaṃ mama // KAvk_3.103 //",
  "S01bsu078_u:623": "iti cintayatastasya kāruṇyāta kānanaiṣiṇaḥ /",
  "S01bsu078_u:624": "pratyekabuddhāścatvāraḥ svayaṃ vyomnā samāyayuḥ // KAvk_3.104 //",
  "S01bsu078_u:625": "prātapūjāsanāḥ śrutvā sarvajñāstatsamīhitam /",
  "S01bsu078_u:626": "rājñaḥ praśamaśīlasya prasannāstattvamūcire // KAvk_3.105 //",
  "S01bsu078_u:627": "saṃmohapaṭalāndheṣu saṃsāriṣu dayālutā /",
  "S01bsu078_u:628": "śobhate tava bhūpāla sattvalokavivekinaḥ // KAvk_3.106 //",
  "S01bsu078_u:629": "kriyatāmīpsitaṃ rājan bodhau buddhirnidhīyatām /",
  "S01bsu078_u:630": "saṃprati pratirodhe 'smin vanameva vigāhyatām // KAvk_3.107 //",
  "S01bsu078_u:631": "svairanirjnarajnaṅkārakīrṇasaṃtoṣaśīkarāḥ /",
  "S01bsu078_u:632": "viviktakānanoddeśāḥ śamināmeva vallabhāḥ // KAvk_3.108 //",
  "S01bsu078_u:633": "ityuktvānugrahadhiyā vidhāyāsya viyadgatim /",
  "S01bsu078_u:634": "prabhāprasādhitadiśaste tena sahitā yayuḥ // KAvk_3.109 //",
  "S01bsu078_u:635": "yāteṣu svapadaṃ teṣu himavattaṭakānanam /",
  "S01bsu078_u:636": "saṃprāpya pṛthivīpālaḥ prayatapraśamo 'bhavat // KAvk_3.110 //",
  "S01bsu078_u:637": "vivekavimalāstasya dhiyaḥ sattvavatāmiva /",
  "S01bsu078_u:638": "babhuḥ priyanivuḥ pūrṇanirvāṇyo (?)",
  "S01bsu078_u:639": "vanabhūmayaḥ // KAvk_3.111 //",
  "S01bsu078_u:640": "bhūdharāntarite tasmin sahasā bhūpabhāsvati /",
  "S01bsu078_u:641": "śuśucurmohatimiraprāptaśokaprajāḥ prajāḥ // KAvk_3.112 //",
  "S01bsu078_u:642": "tatastatsacivā jagmurmarīcaṃ munimāśrame /",
  "S01bsu078_u:643": "śaktaṃ rājyasya rakṣāyai rājaputraiṃ yayācire // KAvk_3.113 //",
  "S01bsu078_u:644": "muninā nirvikāreṇa dattamādāya mantriṇaḥ /",
  "S01bsu078_u:645": "rājasūnuṃ svanagare cakruḥ sainyasamudyamam // KAvk_3.114 //",
  "S01bsu078_u:646": "muninā nirvikāreka dattamādāya mantriṇaḥ /",
  "S01bsu078_u:647": "subhaṭāgresarah prāpa kururājaṃ raṇājire // KAvk_3.115 //",
  "S01bsu078_u:648": "sa tena hatavidhvastabhagnasyandnakuñjarah /",
  "S01bsu078_u:649": "palāyanaparitrāṇaḥ prayayauḥ hastināpuram // KAvk_3.116 //",
  "S01bsu078_u:650": "balinā rājaputreṇa jite duṣprasahe yudhi /",
  "S01bsu078_u:651": "mantribhistadbhujanyastā bhūmiḥ śeṣadhṛtiṃ yayau // KAvk_3.117 //",
  "S01bsu078_u:652": "rājño duṣprasahasyātha kālena kaluṣātmanah /",
  "S01bsu078_u:653": "babhūvāvṛṣṭidurbhikṣamarakopalpavaḥ pure // KAvk_3.118 //",
  "S01bsu078_u:654": "sa vicintyānutāpārtastībrāṃ janapadāpadam /",
  "S01bsu078_u:655": "na viveda paritrāṇaṃ viphalasvastikakriyaḥ // KAvk_3.119 //",
  "S01bsu078_u:656": "pṛṣṭhā vipatpratīkāraṃ tenāmātyāstamūcire /",
  "S01bsu078_u:657": "duḥsaho 'yaṃ mahārāja prajānāṃ vyasanodbhavaḥ // KAvk_3.120 //",
  "S01bsu078_u:658": "maṇicūḍasya bhūbharturyadi cūḍāmaṇiḥ prabho /",
  "S01bsu078_u:659": "labhyate sa sudhāsyandī teneyaṃ tīryate vipat // KAvk_3.121 //",
  "S01bsu078_u:660": "cārebhyaḥ śrutamasmābhiḥ sa rājā himavattaṭe /",
  "S01bsu078_u:661": "sthitaḥ saṃsāravaimukhyavivekavimalāśayaḥ // KAvk_3.122 //",
  "S01bsu078_u:662": "arthitaḥ sa dadātyeva viśvacintāmaṇirmaṇim /",
  "S01bsu078_u:663": "putradāraśarīrādi nādeyaṃ tasya kiṃcana // KAvk_3.123 //",
  "S01bsu078_u:664": "iti mantrivacaḥ śrutvā tathetyādhārya cetasi /",
  "S01bsu078_u:665": "sa dvijān maṇiyācñāyau visasarja tadantikam // KAvk_3.124 //",
  "S01bsu078_u:666": "asminnavasare rājā maṇicūṣaścaran vane /",
  "S01bsu078_u:667": "marīcerāśramopāntamavāpa vipulaṃ muneḥ // KAvk_3.125 //",
  "S01bsu078_u:668": "devī padmāvatī tatra phalamūladhṛtavratā /",
  "S01bsu078_u:669": "vrajantī vijane bhītā vipune muniśāsanāt // KAvk_3.126 //",
  "S01bsu078_u:670": "śabarairmṛgayāyātairdṛṣṭvā kaṣṭadaśāṃ śritā /",
  "S01bsu078_u:671": "jughṛkṣubhiḥ kampamān ācukrośa karuṇasvaram // KAvk_3.127 //",
  "S01bsu078_u:672": "ākarṇya karuṇākrande kurarūīkūjitopamam /",
  "S01bsu078_u:673": "hā rājan maṇicūḍeti trāyasveti suduḥsaham // KAvk_3.128 //",
  "S01bsu078_u:674": "sahasābhidrutaḥ kāntām dadarśa nṛpatirnijām /",
  "S01bsu078_u:675": "rāhusaṃtrāsitasyendordyutiṃ nipatitāmiva // KAvk_3.129 //",
  "S01bsu078_u:676": "vītarāgāṅgavasanāṃ nirañjanaparigrahām /",
  "S01bsu078_u:677": "vadantīmiva saṃbhogasaṃyogānāmanityatām // KAvk_3.130 //",
  "S01bsu078_u:678": "tāṃ rājahaṃsasugatām vihārastanamaṇḍalām /",
  "S01bsu078_u:679": "aśrukāṣāyanayanāṃ vilokya karuṇāvanīm // KAvk_3.131 //",
  "S01bsu078_u:680": "saṃsāracaritāścaryavicāreṣvapi karkaśam /",
  "S01bsu078_u:681": "kṛpākṛpāṇīnirlūnamivāsīrbhūpatermanaḥ // KAvk_3.132 //",
  "S01bsu078_u:682": "ekākīnaṃ vane devī vigatacchatracāmaram /",
  "S01bsu078_u:683": "dṛṣṭvā nāthamanāthaiva lokanāthaṃ tathāgatam // KAvk_3.133 //",
  "S01bsu078_u:684": "tadviyogaviṣākrāntā taddarśanarasākulā /",
  "S01bsu078_u:685": "śokaharṣasamākīrṇā babhūva bhṛśavihvalā // KAvk_3.134 //",
  "S01bsu078_u:686": "sā nītā śabarā rājñā śāpabhītāḥ pradurdruvuḥ /",
  "S01bsu078_u:687": "na nāmābhyudaye bhānordṛṣṭaṃ sapratibhaṃ tamah // KAvk_3.135 //",
  "S01bsu078_u:688": "atrāntare śamadveṣī sar vabhūtāśayāśayaḥ /",
  "S01bsu078_u:689": "māraḥ puruṣarūpeṇa sametya nṝpamabravīt // KAvk_3.136 //",
  "S01bsu078_u:690": "rājan rājīvanayanāṃ priyāṃ praṇayiṇīmimām /",
  "S01bsu078_u:691": "na tyakrumarhasyajane vane vanajalocana // KAvk_3.137 //",
  "S01bsu078_u:692": "iyaṃ hi te manovṛttiriva niḥsukhatāṃ gatā /",
  "S01bsu078_u:693": "varjitā rājyabhogena rājarāja na rājate // KAvk_3.138 //",
  "S01bsu078_u:694": "etadārkarṇya nṛpatistaṃ vijñāya manobhavam /",
  "S01bsu078_u:695": "antarāyaṃ vivekasya pratyabhāṣata sasmitaḥ // KAvk_3.139 //",
  "S01bsu078_u:696": "jānāmi tvāmahaṃ kāmamakāmaṃ śamasaṃyame /",
  "S01bsu078_u:697": "saṃtoṣavatām ko nāma bhavatā na vimohitaḥ // KAvk_3.140 //",
  "S01bsu078_u:698": "itivādini bhūpāle sahasāntarite smare /",
  "S01bsu078_u:699": "babhūva viklavā devī taptā virahavahninā // KAvk_3.141 //",
  "S01bsu078_u:700": "duḥkhitāṃ tāmārtaduḥkhāṃ patibhogaviyoginīm /",
  "S01bsu078_u:701": "uvācāśvāsayan rājā jāyāṃ jitamanobhavaḥ // KAvk_3.142 //",
  "S01bsu078_u:702": "devi dharmakriyāyuktā na śokaṃ kartumarhasi /",
  "S01bsu078_u:703": "duḥkhāvasānī virasaḥ sarvo 'yaṃ bhogacibhramaḥ // KAvk_3.143 //",
  "S01bsu078_u:704": "dehināṃ yaditāsaṅgāstaraṅgataralāyuṣām /",
  "S01bsu078_u:705": "lolapadmapalāśāgraskhalajjalalavākulāḥ // KAvk_3.144 //",
  "S01bsu078_u:706": "imā muhūrtanartakyaḥ kālameghataḍillatāḥ /",
  "S01bsu078_u:707": "saṃsārasarparasanā vilāsacapalāḥ śriyāḥ // KAvk_3.145 //",
  "S01bsu078_u:708": "bhogakṣaṇenaiva viyogarogo vibhūtayaḥ svapnavivāhatulyāḥ /",
  "S01bsu078_u:709": "vātāhatā dīpaśikhā sukhaśrīrunmattanṝtyaṃ bhavavṛttametat // KAvk_3.146 //",
  "S01bsu078_u:710": "sarvopajīvyā karuṇā na lakṣmīḥ dharmaḥ prakāśaḥ satataṃ na dīpāḥ /",
  "S01bsu078_u:711": "yaśāṃsi ramyāṇi na yauvanāni sthirāṇi puṇyāni na jīvitāni // KAvk_3.147 //",
  "S01bsu078_u:712": "satyavratastāmiti sāntvayitvā visṛjya jāyāṃ nilaye maharṣeḥ /",
  "S01bsu078_u:713": "cacāra saṃsāraparāṅbhukhānāṃ saṃtoṣapuṇyeṣu tapovaneṣu // KAvk_3.148 //",
  "S01bsu078_u:714": "tadāgatāste tvarayā visṛṣṭāḥ pañca dvijā duṣprasahena rājñā /",
  "S01bsu078_u:715": "tamarthināmakamakālabandhuṃ viśuddhasattvaṃ dadṛśurvanānte // KAvk_3.149 //",
  "S01bsu078_u:716": "te svastivādaṃ śanakaurvidhāya viśastadhairyā iva sādhvasena /",
  "S01bsu078_u:717": "tamūcire sūcitatīvratapāḥ dīrghoṣṇaniśvāsasamīraṇena // KAvk_3.150 //",
  "S01bsu078_u:718": "rājan pure duṣprasahasya rājñaḥ krūropasargaurhataśāntavargaḥ /",
  "S01bsu078_u:719": "janaḥ kṛtaḥ kṛttasamastakāmaḥ prakāmamārtasvanamātraśeṣaḥ // KAvk_3.151 //",
  "S01bsu078_u:720": "aśoṣadoṣapraśamaikahetuḥ trailokyarakṣāprathitaprabhāvaḥ /",
  "S01bsu078_u:721": "cūḍāmaṇirdeva bhavadvitīrṇaḥ karoti tasyopanipātaśāntim // KAvk_3.152 //",
  "S01bsu078_u:722": "dayāyuṣaścandanapallavārdrāḥ svacchāśayāścandramaṇiprakāśāḥ /",
  "S01bsu078_u:723": "saṃtāpakāle śaraṇaṃ janānāṃ bhavadvidhā eva bhave bhavanti // KAvk_3.153 //",
  "S01bsu078_u:724": "ityarthitastairaviluptasattvaḥ saṃpūryamāṇaḥ karuṇārasena /",
  "S01bsu078_u:725": "uvāca saṃcintya janopatātaṃ saṃkrāntamantaḥ śrutivartmaneva // KAvk_3.154 //",
  "S01bsu078_u:726": "aho sa rājā sahate kathaṃ nu devopaghātena nipīḍitānām /",
  "S01bsu078_u:727": "vidāritāntaḥkaraṇaṃ prajānāṃ viyogaḥduḥkhodbhavamārtanādam // KAvk_3.155 //",
  "S01bsu078_u:728": "ayaṃ maṇirmastakamūlajanmā niṣkṛttya tūrṇaṃ pratigṛhṛtāṃ me /",
  "S01bsu078_u:729": "dhanyo 'smi yadyarthijanasya duḥkhakṣaye kṣaṇaṃ kāraṇatāṃ vrajāmi // KAvk_3.156 //",
  "S01bsu078_u:730": "ityuktamātre vasudhādhipena dharādharāmbhodhimahīdharitrī /",
  "S01bsu078_u:731": "ciraṃ cakampe cakiteva tasya śirastaṭotpāṭanatīvraduḥkhāt // KAvk_3.157 //",
  "S01bsu078_u:732": "tataḥ kṛpākomalacittavṛtteḥ sutīkṣṇaśastrairvacasā nṛpasya /",
  "S01bsu078_u:733": "sutīkṣṇaśastrādapi tīkṣṇacittaḥ svayaṃ śiraḥ pāṭayituṃ pravṛttaḥ // KAvk_3.158 //",
  "S01bsu078_u:734": "tadduṣkaraṃ karma nareśvarasya vyomni vimānairnalināsanādyāḥ /",
  "S01bsu078_u:735": "surāḥ savidyādharasiddhasākhyāḥ samāyayudraṣṭumaluptasattvam // KAvk_3.159 //",
  "S01bsu078_u:736": "vipāṭyamāne śirasi prasahya ratnaprabhāvibhramamādadhānaiḥ /",
  "S01bsu078_u:737": "sa raktapūrairabhikṣiktakāyaḥ sehe vyathāmarthisukhe pravṛttaḥ // KAvk_3.160 //",
  "S01bsu078_u:738": "vilpkya taṃ sattva nibaddhadhairyaṃ tīvravyathāveganimīlitākṣam /",
  "S01bsu078_u:739": "yayurvirāmaṃ na nṛśaṃsavṛtterviprāḥ kṣaṇaṃ rākṣasatāmavāptāḥ // KAvk_3.161 //",
  "S01bsu078_u:740": "vicārya rājā śvaśarīraduḥkhaṃ saṃsāriṇāṃ kleśamayaṃ śarīram /",
  "S01bsu078_u:741": "evaṃvidhairduḥkhasahasralakṣairākrāntamityārtataro babhūva // KAvk_3.162 //",
  "S01bsu078_u:742": "so 'cintayaddehanibaddharatnadānena yatpuṇyphalaṃ mayāptam /",
  "S01bsu078_u:743": "tenograduḥkhaṃ kalayāmi mā bhūdapuṇyapāke narake narāṇam // KAvk_3.163 //",
  "S01bsu078_u:744": "samuddhṛte rakravasavasikte tasminmaṇau niścalatālumūlāt /",
  "S01bsu078_u:745": "mūrcchākulo 'pi prayayau saharṣaṃ saṃpūraṇenārthimanorathasya // KAvk_3.164 //",
  "S01bsu078_u:746": "sa kampamānāṅgulipallavena datvā svahastena maṇiṃ dvijebhyaḥ /",
  "S01bsu078_u:747": "nimīlayan samtamasena lokaṃ papāta tigmāṃśurivātiraktaḥ // KAvk_3.165 //",
  "S01bsu078_u:748": "aluptasattve patite pṛthivyāṃ tasmin surāṇāṃ saha puṣpavarṣaiḥ /",
  "S01bsu078_u:749": "maṇiṃ samādāya yayurdvijāste tūrṇaṃ puraṃ duṣprasahasya rājñaḥ // KAvk_3.166 //",
  "S01bsu078_u:750": "sa ten asadyaḥ śamitopasargaḥ svargocitāsāditabhogavargaḥ /",
  "S01bsu078_u:751": "tadbodhisattvasya samastasattvasaṃtāraṇārhaṃ praśaśaṃsa sattvam // KAvk_3.167 //",
  "S01bsu078_u:752": "atrāntare kiṃcidavāptasaṃjñaṃ nareśvaraṃ viśrutaratnadānam /",
  "S01bsu078_u:753": "samāyayurbhārgavagautamādyā marīcimukhyā munayo vanebhyaḥ // KAvk_3.168 //",
  "S01bsu078_u:754": "marīcimevānugatā ca devī padmāvatī vīkṣya parikṣataṃ tam /",
  "S01bsu078_u:755": "saṃmohavegābhihatā papāta kṣaṇaṃ kṣitau bālalateva lūnā // KAvk_3.169 //",
  "S01bsu078_u:756": "digantasaṃcāriṇī cāraṇānāṃ nabhaścarāṇāṃ nṛpasādhuvāde /",
  "S01bsu078_u:757": "sarājaputrāḥ saha mantrimukhyaiḥ prajāḥ prajānāthamathopajagmuḥ // KAvk_3.170 //",
  "S01bsu078_u:758": "vīkṣyaḥ kṣitīśaṃ kṣatajokṣitāṅgamakṣīṇasattvaṃ patitaṃ pṛthivyām /",
  "S01bsu078_u:759": "pṛthavyathākleśajuṣaṃ janānāmabhūdabhūtārthavikalpajalpaḥ // KAvk_3.171 //",
  "S01bsu078_u:760": "kuṭhārikaiḥ kaiścidaho dayārdraḥ sarvārthisevyaḥ saralaḥ suvṛttaḥ /",
  "S01bsu078_u:761": "durātmabhiḥ svārthalavābhiyuktaiḥ chāyātaruḥ kaṣṭamayaḥ nikṛttaḥ // KAvk_3.172 //",
  "S01bsu078_u:762": "aho parārthojjhitajīvito 'yaṃ parāṃ camatkāradaśāṃ prayātaḥ /",
  "S01bsu078_u:763": "sasaurabhacchinnatanurgatātmā bhavatyudāraḥ sahakāra eva // KAvk_3.173 //",
  "S01bsu078_u:764": "lubdhasya na svaḥ svajano 'pi jantoḥ na kāmakāmasya dhane 'nurodhaḥ /",
  "S01bsu078_u:765": "sarvātmanā sattvahitodyatasya deho 'pi na snehapadaṃ dayāloḥ // KAvk_3.174 //",
  "S01bsu078_u:766": "yeṣāṃ kṛte dainyamayaṃ prayāti sarvātmanā cārthijano 'rthibhāvam /",
  "S01bsu078_u:767": "ta eva dīnoddharaṇavratānāṃ prāṇāḥ paritrāṇapaṇe tṛṇāni // KAvk_3.175 //",
  "S01bsu078_u:768": "iti pravāde vividhānubhāve vijṛmbhamāṇe munimaṇḍalasya /",
  "S01bsu078_u:769": "bhūpālamabhyetya sabāṣpacakṣurmunirmarīciḥ praṇayāduvāca // KAvk_3.176 //",
  "S01bsu078_u:770": "aho nu niṣkāraṇabandhubhāvamālambya rājan dayayā janasya /",
  "S01bsu078_u:771": "prajāparitrāṇavidhānabhūmistanustaveyaṃ tṛṇavadvitīrṇā // KAvk_3.177 //",
  "S01bsu078_u:772": "kṣayaḥ pravṛtto nirapekṣavṛttestavārthibandhornijajīvite 'pi /",
  "S01bsu078_u:773": "yadeṣa kāmaṃ kamalānikāyaḥ kāyastvayāpāyapade niyuktaḥ // KAvk_3.178 //",
  "S01bsu078_u:774": "apyasti rājan sukṛtavrate 'smin phalaspṛhā prāṇapaṇe 'pi kācit /",
  "S01bsu078_u:775": "asthārthihetostava pālubhedakhedādvikāraṃ bhajate na cetaḥ // KAvk_3.179 //",
  "S01bsu078_u:776": "ityadbhutāviṣkṛtamānasena munīndramadhye muninā sa pṛṣṭaḥ /",
  "S01bsu078_u:777": "uvāca saṃstabhya rujaṃ prayatnādraktābhiṣiktaṃ vadanaṃ pramṛjya // KAvk_3.180 //",
  "S01bsu078_u:778": "phalaspṛhā nāsti mune mamānyā kiṃ tveka eva pracuro 'bhilāṣaḥ /",
  "S01bsu078_u:779": "yaddhorasaṃsāranimagnajantusaṃtāraṇāyaiva bhave bhaveyam // KAvk_3.181 //",
  "S01bsu078_u:780": "arthipriye dehavidāraṇe 'smin naivāsti me ko 'pi vikāraleśaḥ /",
  "S01bsu078_u:781": "yadyeṣa satyaḥ samayo mayoktastadastu me svasthamidaṃ śarīram // KAvk_3.182 //",
  "S01bsu078_u:782": "ityuktamātre sahajānubhāve sattvocite sa tyadhanena rājñā /",
  "S01bsu078_u:783": "abhūdvapuḥ satyabalena tasya rūḍhavraṇaṃ tatkṣaṇajātaratnam // KAvk_3.183 //",
  "S01bsu078_u:784": "tataḥ suraiḥ śakraviriñcimukhyairnātapraharṣairmunibhiśca sarvaiḥ /",
  "S01bsu078_u:785": "abhyarthito 'pi kṣitipālanāya bhogābhilāṣī na babhūva bhūpaḥ // KAvk_3.184 //",
  "S01bsu078_u:786": "avāptasaṃjñā muninā prayuktā padmāvatī rājasutena sārdham /",
  "S01bsu078_u:787": "patiṃ yayāve virahopaśāntyai siṃhāsanākrāntisukhaṃ prajānām // KAvk_3.185 //",
  "S01bsu078_u:788": "tatastamabhyetya kṛpākulāste pratyekabuddhā jagato hitāya /",
  "S01bsu078_u:789": "dehaprabhāpūritadigvibhāgā babhāṣire harṣamivodgirantaḥ // KAvk_3.186 //",
  "S01bsu078_u:790": "cirādavāpte virahāvasāne punaḥ parityāgadaśāmasahyām /",
  "S01bsu078_u:791": "na rājaputraḥ sahate na devī duḥkhānubandho hyasamṛnnipātaḥ // KAvk_3.187 //",
  "S01bsu078_u:792": "svamarthine yaḥ radadāti dehamāpannaduḥkhapraśamaikahetuḥ /",
  "S01bsu078_u:793": "kathaṃ sa kuryāt svajane 'pyupekṣāṃ dharmo 'pyayaṃ yasya parārtha eva // KAvk_3.188 //",
  "S01bsu078_u:794": "ityuktamākarṇya nareśvarastaistatheti niścitya dhiyā kathaṃcit /",
  "S01bsu078_u:795": "vyomnā vimānaiḥ svapurīmavāpya bheje nijaṃ rājyapadaṃ saputraḥ // KAvk_3.189 //",
  "S01bsu078_u:796": "iti sa vipulasattvaḥ satyavān bodhisattvaḥ suciravihitarājyaḥ saugataṃ dhāma bheje /",
  "S01bsu078_u:797": "jinapuramaṇicaityacchatraratnapradīpaprakaṭitavividhaśrīrlakṣaṇābhyastabodhiḥ // KAvk_3.190 //",
  "S01bsu078_u:798": "ityāha bhagavān buddhaḥ svavṝttāntanidarśane /",
  "S01bsu078_u:799": "dānopadeśe bhikṣūṇāṃ samyaksaṃbodhisiddhaye // KAvk_3.191 //",
  "S01bsu078_u:800": "iti kṣemendraviracitāyāṃ bodhisattvāvadānakalpalatāyāṃ maṇicūḍāvadānaṃ nāma tṛtīyaḥ pallavaḥ //",
  "S01bsu078_u:801": "4. māndhātravadānam /",
  "S01bsu078_u:802": "śobhante bhuvaneṣu bhavyamanasāṃ yannākakāntākara- prauḍhodañcitacārucāmarasitacchatrasmitāḥ saṃpadaḥ /",
  "S01bsu078_u:803": "yaccotsarpati tarpitaśruti yaśaḥ karpūrapūrojjvalaṃ",
  "S01bsu078_u:804": "svalpaṃ dānakaṇasya tat phalamaho dānaṃ nidānaṃ śriyaḥ // KAvk_4.1 //",
  "S01bsu078_u:805": "abhūdupoṣadho nāma bhūbhṛdhyasya vibhāvataḥ /",
  "S01bsu078_u:806": "vibudhābhimatā kīrtiḥ sudhā dugdhodadheriva // KAvk_4.2 //",
  "S01bsu078_u:807": "vasudhāmavato yasya vasudhāmavataḥ puraḥ /",
  "S01bsu078_u:808": "nanāma praṇatau kasya na nāma nṛpateḥ śiraḥ // KAvk_4.3 //",
  "S01bsu078_u:809": "śuddhā dhīriva dharmeṇa dāneneva dayālutā /",
  "S01bsu078_u:810": "vibhūtirvinayeneva bhūṣitā yena bhūrabhūt // KAvk_4.4 //",
  "S01bsu078_u:811": "guṇinaḥ prāṃśuvaṃśasya babhūvendudyuteḥ sthitiḥ /",
  "S01bsu078_u:812": "yasya sarvātapatrasya mūrdhni sarvamahībhṛtām // KAvk_4.5 //",
  "S01bsu078_u:813": "yasyeśvaraśiraḥsthāyi śubhaṃ gaṅgājalojjvalam /",
  "S01bsu078_u:814": "bhramatyadabhraṃ lokeṣu bhuvanābharaṇaṃ yaśaḥ // KAvk_4.6 //",
  "S01bsu078_u:815": "kartu kratusahasrāṇāṃ sahasrākṣādhikaśriyaḥ /",
  "S01bsu078_u:816": "yasya ṣaṣṭisahasrāṇi kalatraṃ sudṛśāmabhūt // KAvk_4.7 //",
  "S01bsu078_u:817": "kadācinmunirakṣāyai rakṣaḥkṣayakṛtakṣaṇaḥ /",
  "S01bsu078_u:818": "vicacārāśvamāruhya sa taponanabhūmiṣu // KAvk_4.8 //",
  "S01bsu078_u:819": "tatra rājarṣibhiḥ kaiścitputreṣṭikalaśaṃ dhṛtam /",
  "S01bsu078_u:820": "dūrādhvaśramasaṃtaptaḥ sa payaḥpūrṇamāpapau // KAvk_4.9 //",
  "S01bsu078_u:821": "vijanāsāditaṃ pītvā sa mantrakalaśāt payaḥ /",
  "S01bsu078_u:822": "rājadhānīṃ samāsādya garbhaṃ lebhe vibhurbhuvaḥ // KAvk_4.10 //",
  "S01bsu078_u:823": "svapnamāyendrajālādi yasyāḥ kautukavipraṣuḥ /",
  "S01bsu078_u:824": "jayatyadbhutasaṃbhārabhūmiḥ sā bhavitavyatā // KAvk_4.11 //",
  "S01bsu078_u:825": "vidhervividhavaicitryacitrakarmavidhāyinaḥ /",
  "S01bsu078_u:826": "āścaryarekhāvinyāsaṃ kaḥ paricchettumīśvaraḥ // KAvk_4.12 //",
  "S01bsu078_u:827": "kālena tasya mūrdhānaṃ bhittvā bāloṃ 'śumāniva /",
  "S01bsu078_u:828": "rūḍhavraṇasya sahasā divyadyutirajāyata // KAvk_4.13 //",
  "S01bsu078_u:829": "taṃ rājajāyā jagṛhurjagatsāmrājyalakṣaṇam /",
  "S01bsu078_u:830": "vātsalyaprasrutakṣīrāḥ puṇyaṃmūrtimivāśritam // KAvk_4.14 //",
  "S01bsu078_u:831": "māṃ dhārayiṣyati śiśuḥ ślāghyo 'yaṃ jananīpade /",
  "S01bsu078_u:832": "iti tāsāṃ mitho vākyairmāndhātābhūnnṛpātmajaḥ // KAvk_4.15 //",
  "S01bsu078_u:833": "tasya pravardhamānasya bālakrīḍāvilāsinaḥ /",
  "S01bsu078_u:834": "ṣaḍindraḥ prayayau kālaḥ puṇyakrīḍakṣayāyuṣaḥ // KAvk_4.16 //",
  "S01bsu078_u:835": "navayauvanamārūḍhaḥ sarvavidyāsu pāragaḥ /",
  "S01bsu078_u:836": "sa yāte pitari svargaṃ bheje rājyaṃ kramāgatam // KAvk_4.17 //",
  "S01bsu078_u:837": "yakṣo divaukaso nāma sukṛterdāsatām gataḥ /",
  "S01bsu078_u:838": "abhiṣekopakaraṇaṃ divyaṃ tasyopanītavān // KAvk_4.18 //",
  "S01bsu078_u:839": "sa svarṇairbaddhamukuṭaḥ kalpitoṣṇīṣaśekharaḥ /",
  "S01bsu078_u:840": "śradabhrāvataṃsasya meroḥ śobhāmavāptavān // KAvk_4.19 //",
  "S01bsu078_u:841": "sapta ratnāni tasyātha prādurbhūtāni takṣaṇe /",
  "S01bsu078_u:842": "cakrāśvamaṇihastiśrīgṛhasenāgragāṇyapi // KAvk_4.20 //",
  "S01bsu078_u:843": "babhuva cāsya putrāṇāṃ tulyarūpabalaujasām /",
  "S01bsu078_u:844": "sahasraṃ vijitārāterbhujānāmiva bhūbhujaḥ // KAvk_4.21 //",
  "S01bsu078_u:845": "vasuṃdharāṃ samastābdhuivelākalitamekhalām /",
  "S01bsu078_u:846": "nikhilāṃ vidadhe doṣṇi śeṣaviśrāntirnirvṛtām // KAvk_4.22 //",
  "S01bsu078_u:847": "bhuvanatrāṇasaṃsaddhah pratyagrakamalāśrayaḥ /",
  "S01bsu078_u:848": "cakravartī sa sukṛterviṣṇoḥ kara ivābabhau // KAvk_4.23 //",
  "S01bsu078_u:849": "trijagajjāhnavī kīrtiḥ prabhāvābharaṇāḥ śriyaḥ /",
  "S01bsu078_u:850": "so 'yaṃ sukṝtavallīnāṃ prathamaṃ kusumodgamaḥ // KAvk_4.24 //",
  "S01bsu078_u:851": "sa kadāciddvanānteṣu vikāśikusumaśriyaḥ /",
  "S01bsu078_u:852": "ruciraṃ sacivaiḥ sārdhaṃ vicacāra vilokayan // KAvk_4.25 //",
  "S01bsu078_u:853": "dadarśa tatra niṣpakṣān vihagān pādacāriṇaḥ /",
  "S01bsu078_u:854": "vyomamārgagatiṃ smṛtvā prayātān kṛśatāmiva // KAvk_4.26 //",
  "S01bsu078_u:855": "pakṣahīnānagatikān vṛttikṣīṇānnirambarān /",
  "S01bsu078_u:856": "daridrāniva tān vīkṣya provāca kṛpayā nṛpaḥ // KAvk_4.27 //",
  "S01bsu078_u:857": "aho varākaurvihagaiḥ kimetaiḥ kukṛtaṃ kṛtam /",
  "S01bsu078_u:858": "yadete pakṣavikalāḥ kṛcchracaraṇacāriṇaḥ // KAvk_4.28 //",
  "S01bsu078_u:859": "ityukte bhūmipatinā karuṇākulitātmanā /",
  "S01bsu078_u:860": "puraḥsthito mahāmātyaḥ satyasenastamabravīt // KAvk_4.29 //",
  "S01bsu078_u:861": "śrutametanmayā deva kathyamānaṃ vanecaraiḥ /",
  "S01bsu078_u:862": "kāraṇaṃ pakṣapatane yadabhūt pakṣiṇāmiha // KAvk_4.30 //",
  "S01bsu078_u:863": "santi pañca śatānyatra puṇyadhāmni tapovane /",
  "S01bsu078_u:864": "tapaḥsvādhyāyasaktānāṃ munīnāṃ dīptatejasām // KAvk_4.31 //",
  "S01bsu078_u:865": "teṣāmadyayanadhyānajapavighnavidhāyinaḥ /",
  "S01bsu078_u:866": "ete lokāhalaṃ cakruḥ khagāstarūvane sadā // KAvk_4.32 //",
  "S01bsu078_u:867": "tasmai vihagasaṃghāya karṇāpāyakṛte param /",
  "S01bsu078_u:868": "atisaṃvardhamānāya cukopa munimaṇḍalam // KAvk_4.33 //",
  "S01bsu078_u:869": "tadurbhūtamahāśāpatāpalpoṣeṇa sarvataḥ /",
  "S01bsu078_u:870": "kṣaṇena pakṣiṇāṃ pakṣā vyaśīryanta kṛtāgasām // KAvk_4.34 //",
  "S01bsu078_u:871": "ta ete vihagāḥ pakṣarahitāḥ kṛcchravartinaḥ /",
  "S01bsu078_u:872": "tvadvipakṣā iva vane śrāntāśracaraṇacāriṇaḥ // KAvk_4.35 //",
  "S01bsu078_u:873": "mahāmātyena kathitaṃ niśmaitanmahīpatiḥ /",
  "S01bsu078_u:874": "uvāca karuṇākrāntastaptaḥ śāpena pakṣiṇām // KAvk_4.36 //",
  "S01bsu078_u:875": "aho tejaḥ pariṇataṃ śāntānāmapi kānane /",
  "S01bsu078_u:876": "aṅgārāṇāṃ munīnāṃ ca dahatyevānivāritam // KAvk_4.37 //",
  "S01bsu078_u:877": "mithyātapasvibhiḥ kiṃ taiḥ svasukhāya na yaiḥ kṛtaḥ /",
  "S01bsu078_u:878": "manasaḥ kopataptasya pariṣekaḥ kṣamāmbubhiḥ // KAvk_4.38 //",
  "S01bsu078_u:879": "prasannā dhīrmaṇo maitraṃ dayā dānaṃ damah kṣamā /",
  "S01bsu078_u:880": "yeṣāṃ teṣāṃ tapaḥ ślādhyaṃ śeṣāṇāṃ kāyaśoṣaṇam // KAvk_4.39 //",
  "S01bsu078_u:881": "kiṃ tapobhiḥ sakopānāṃ vilputānāṃ vanena kim /",
  "S01bsu078_u:882": "vibhavaiḥ kiṃ salobhānāṃ durvṛttānāṃ śrutena kim // KAvk_4.40 //",
  "S01bsu078_u:883": "evaṃ kaluṣacittāste tībramanyuparāyaṇāḥ /",
  "S01bsu078_u:884": "duḥsahā eva munayaḥ prayāntu viṣayānmama // KAvk_4.41 //",
  "S01bsu078_u:885": "ityuktvā prāḥiṇottebhyaḥ saṃdeśaṃ puruṣairnṛpaḥ /",
  "S01bsu078_u:886": "yāvatī madvaśā bhūmistāvatī tyajyatāmiti // KAvk_4.42 //",
  "S01bsu078_u:887": "vihaṃgapakṣapātena kupitasya mahīpateḥ /",
  "S01bsu078_u:888": "saṃdeśaṃ munayaḥ śrutvā vilakṣāḥ samacintayan // KAvk_4.43 //",
  "S01bsu078_u:889": "catuḥsamudraparikhāmekhalāyāḥ kṣiteḥ patiḥ /",
  "S01bsu078_u:890": "narendro 'yaṃ kkva gacchāmaḥ ko deśo 'sya vaśe na yaḥ // KAvk_4.44 //",
  "S01bsu078_u:891": "iti saṃcintyaṃ munayaḥ pārśvaṃ kanakabhūbhṛtaḥ /",
  "S01bsu078_u:892": "surasiddhasamākīrṇaṃ jambūkhaṇḍāntikaṃ yayuḥ // KAvk_4.45 //",
  "S01bsu078_u:893": "atha tasya mahībhartuḥ prabḥāveṇa mahīyasā /",
  "S01bsu078_u:894": "abhūdadṛṣṭaśasyā bhūdyāśca ratnāmbaraprasūḥ // KAvk_4.46 //",
  "S01bsu078_u:895": "pākaśāsanavailakṣyakaraṇāstasya śāsanāt /",
  "S01bsu078_u:896": "saptāhaṃ hema vavṛṣurmeghāḥ saṃgḥātavarṣiṇaḥ // KAvk_4.47 //",
  "S01bsu078_u:897": "sa prabhāveṇa mahatā saha sainyairnabhogatiḥ /",
  "S01bsu078_u:898": "cakre pūrvavidehākhyaṃ dvīpaṃ divyajanaṃ vaśe // KAvk_4.48 //",
  "S01bsu078_u:899": "babhūvuragre saunyāni sphīṭaśauryabalaujasāṃ /",
  "S01bsu078_u:900": "bhaṭānāṃ vyomagamane tasyāṣṭādaśakoṭayaḥ // KAvk_4.49 //",
  "S01bsu078_u:901": "godānīyaṃ tato dvīpamathottarakurūnapi /",
  "S01bsu078_u:902": "pārśvāni sa sumerośca śaśāsāsataśāsanaḥ // KAvk_4.50 //",
  "S01bsu078_u:903": "sukhaṃ viharatastasya meroḥ kanakasānuṣu /",
  "S01bsu078_u:904": "bahuśakro yayau kālaścaturdvīpamahīpateḥ // KAvk_4.51 //",
  "S01bsu078_u:905": "sa kadācit surān draṣṭuṃ vyāmnā gaccan suropamaḥ /",
  "S01bsu078_u:906": "cakāra nīlajaladairvyāptā iva gajairdiśaḥ // KAvk_4.52 //",
  "S01bsu078_u:907": "atha teṣāṃ nirastānāṃ merupārśve tapasyatām /",
  "S01bsu078_u:908": "munīnāmapatan mūrdhni tadgajāśvaśakṛddivaḥ // KAvk_4.53 //",
  "S01bsu078_u:909": "tataste krodhasaṃtaptadṛśā vyomāvalokinaḥ /",
  "S01bsu078_u:910": "cakruḥ piṅgaparbhāvallikalāpakapilā diśaḥ // KAvk_4.54 //",
  "S01bsu078_u:911": "kopātkimetadityuktvā śāpāgnivisisṛkṣatā /",
  "S01bsu078_u:912": "abhyetya devadūtastān praharṣākulito 'vadat // KAvk_4.55 //",
  "S01bsu078_u:913": "eṣā niḥśeṣabhūpālamauliviśrāntaśāsanaḥ /",
  "S01bsu078_u:914": "pākaśāsanatulyaśrīrmāndhātā pṛthivīpatiḥ // KAvk_4.56 //",
  "S01bsu078_u:915": "nabhasā naradevi 'yaṃ saha sainyaiḥ prasarpati /",
  "S01bsu078_u:916": "yasya kīrtanadhanyeyaṃ vāṇī puṇyābhimāninī // KAvk_4.57 //",
  "S01bsu078_u:917": "na dṛṣṭo yasya nirdiṣṭasarvalokasukhaśriyaḥ /",
  "S01bsu078_u:918": "mohaḥ saṃbinmayasyeva vibhavaprabhavo madaḥ // KAvk_4.58 //",
  "S01bsu078_u:919": "kauberaṃ dhanadavyaktyā kaumāraṃ śaktimattayā /",
  "S01bsu078_u:920": "aiśvaraṃ vṛṣasaṃyogādvaiṣṇavaṃ śrīsamāgamāt // KAvk_4.59 //",
  "S01bsu078_u:921": "pratāpaprasarāt sauramaindavaṃ jananandanāt /",
  "S01bsu078_u:922": "aindraṃ dṛptabalacchadāddivyaṃ rūpaṃ bibhartyayam // KAvk_4.60 //",
  "S01bsu078_u:923": "baliḥ prayātaḥ pātālaṃ dadhīco 'pyasthiśeṣatām /",
  "S01bsu078_u:924": "asya tyāgena jaladhiḥ kṣobhamadyāpi nojjhati // KAvk_4.61 //",
  "S01bsu078_u:925": "śrutveti devadūtasya vacanaṃ munimadhyagaḥ /",
  "S01bsu078_u:926": "sasarja durmukho nāma muniḥ śāpajalaṃ divi // KAvk_4.62 //",
  "S01bsu078_u:927": "prahasannatha taṃ prāha senānāṃ pariṇāyakaḥ /",
  "S01bsu078_u:928": "maharṣe saṃhara rūṣaṃ mā kṛthāstapasaḥ kṣayam // KAvk_4.63 //",
  "S01bsu078_u:929": "vaiphalyalajjāṃ śāpo 'thaṃ yāsyatyagre mahīpateḥ /",
  "S01bsu078_u:930": "naite bata khagā yeṣāṃ yūyaṃ pakṣakṣayakṣamāḥ // KAvk_4.64 //",
  "S01bsu078_u:931": "ityukte sauntyapatinā śāpastabdhāmanīkinīm /",
  "S01bsu078_u:932": "dṛṣṭvāgre vismayādūce kimetaditi bhūpatiḥ // KAvk_4.65 //",
  "S01bsu078_u:933": "saṃrabdho 'tha samabhyetya senāpatiruvāca tam /",
  "S01bsu078_u:934": "teṣāṃ deva maharṣīṇāṃ śāpāt saimyaṃ na sarpati // KAvk_4.66 //",
  "S01bsu078_u:935": "idaṃ ca cakraratnaṃ te vyomni śāpavighūrṇitam /",
  "S01bsu078_u:936": "dhatte jaladasaṃruddhatigmadīdhititulyatām // KAvk_4.67 //",
  "S01bsu078_u:937": "etadākarṇya nṛpatirdṛṣṭā cāgre tathaiva tat /",
  "S01bsu078_u:938": "dṛśaiva divadhe śāpaṃ viphaloccaṇḍavilpavam // KAvk_4.68 //",
  "S01bsu078_u:939": "dehakṣayaṃ maharṣīṇāṃ parirakṣan kṛpākulaḥ /",
  "S01bsu078_u:940": "jaṭā nyapātayad bhūmau sa līlālasaśāsanaḥ // KAvk_4.69 //",
  "S01bsu078_u:941": "ajitakrodhamohānāṃ bhārabhūtā vṛthā vayam /",
  "S01bsu078_u:942": "itīva lajjayā teṣāṃ līnāḥ kṣititale jaṭāh // KAvk_4.70 //",
  "S01bsu078_u:943": "atha meruśiraḥ prāpya nṛpaḥ suraniketanam /",
  "S01bsu078_u:944": "puraṃ sudarśanaṃ nāma dardarśa priyadarśanam // KAvk_4.71 //",
  "S01bsu078_u:945": "nāgāstatra kṛtārakṣāḥ prakhyātodakaniḥsṛtāḥ /",
  "S01bsu078_u:946": "karoṭapāṇayo yakṣāḥ surā mālādharābhidhāḥ // KAvk_4.72 //",
  "S01bsu078_u:947": "sadāmattāstathā devāḥ krodhottambhitasainikāḥ /",
  "S01bsu078_u:948": "mahārājakāyikākhyāstridaśā balavattarāḥ // KAvk_4.73 //",
  "S01bsu078_u:949": "mahārājāśca catvāraḥ saṃnaddhakavacāyudhāḥ /",
  "S01bsu078_u:950": "jitvā rājñā prabhāveṇa nijasenāgragāh kṛtāḥ // KAvk_4.74 //",
  "S01bsu078_u:951": "tataḥ kalpadrumodārakocidāramanoharam /",
  "S01bsu078_u:952": "dadarśa pārijātākhyaṃ saṃśrayaṃ tridivaukasām // KAvk_4.75 //",
  "S01bsu078_u:953": "merormūrdhni tataḥ śubhraprabhāṃ mālāmivāmalām /",
  "S01bsu078_u:954": "sudharmākhyāṃ sabhāṃ prāpa svabhāsodbhāsitāmbarām // KAvk_4.76 //",
  "S01bsu078_u:955": "hemavidramavaidūryastambhasaṃbḥārabhāsvaraḥ /",
  "S01bsu078_u:956": "prāsādo vaijayāntākhyaḥ prakhyāto yatra rājate // KAvk_4.77 //",
  "S01bsu078_u:957": "yatrābjervadanairbhṛṅgairalakaistulyatāṃ gatāḥ /",
  "S01bsu078_u:958": "padminyaḥ suranārīṇāṃ padminīnāṃ surāṅganāḥ // KAvk_4.78 //",
  "S01bsu078_u:959": "bimbataistridaśairyatra maṇibhūstambhabhittiṣu /",
  "S01bsu078_u:960": "suraloko bibhartyeko 'pyanekasuralokatām // KAvk_4.79 //",
  "S01bsu078_u:961": "ratnatoraṇaharmyāṃnivahairyatra citritāḥ /",
  "S01bsu078_u:962": "vyāptā vibhānti kakubhaḥ śakrāyudhaśatairiva // KAvk_4.80 //",
  "S01bsu078_u:963": "yatra bālānilālolakalpapādapapallavaiḥ /",
  "S01bsu078_u:964": "nṛtyaddhastā ivābhānti nandinyo nandanaśriyaḥ // KAvk_4.81 //",
  "S01bsu078_u:965": "yatra caitrarathaṃ nāma devodyānaṃ manoramam /",
  "S01bsu078_u:966": "dhatte nityotsavaṃ premikāmaṃ kāmavasantayoḥ // KAvk_4.82 //",
  "S01bsu078_u:967": "sarvakāmaṃ sarvasukhaṃ sarvartukusumojjvalam /",
  "S01bsu078_u:968": "sarvātiśayitaṃ dṛṣṭvā devānām sadanaṃ nṛpaḥ // KAvk_4.83 //",
  "S01bsu078_u:969": "muhūrtavisamyāspandasānandasnigdhalocanaḥ /",
  "S01bsu078_u:970": "acnitayat sukṛtināmimāstāh phalabhūmayaḥ // KAvk_4.84 //",
  "S01bsu078_u:971": "airāvaṇaṃ surapaterlolāliovalayākulam /",
  "S01bsu078_u:972": "dadarśa tatra sāmodaṃ sākāramiva nandanam // KAvk_4.85 //",
  "S01bsu078_u:973": "puraṃdarastato jñātvā prāptaṃ bhūmipuraṃdaram /",
  "S01bsu078_u:974": "pratyudyayau pramuditaḥ saha sarvairmarudgaṇaiḥ // KAvk_4.86 //",
  "S01bsu078_u:975": "pūjitaḥ surarājena ratnarājivirājitāṃ /",
  "S01bsu078_u:976": "rājarājah sabhābhūmiṃ bheje virajasāṃ varah // KAvk_4.87 //",
  "S01bsu078_u:977": "tridaśeṣūpaviṣṭeṣu ratnaparyaṅkapaṅktiṣu /",
  "S01bsu078_u:978": "upāviśannṛpaḥ śrīmānāsanārdhe śatakratoḥ // KAvk_4.88 //",
  "S01bsu078_u:979": "ekāsanajuṣostatra surendramanujendrayoḥ /",
  "S01bsu078_u:980": "rūpaṃ guṇagaṇodāram nirviśeṣamadṛśyata // KAvk_4.89 //",
  "S01bsu078_u:981": "tatah sarvasurotsṛṣṭaspaṣṭalocanaṣaṭpadaiḥ /",
  "S01bsu078_u:982": "pīyamānamukhāmbhojaṃ vyājahāra harirnṛpam // KAvk_4.90 //",
  "S01bsu078_u:983": "aho udayaḥ ślādhyaste tejasā tejasāṃ nidhe /",
  "S01bsu078_u:984": "bhavatā bhūṣitā bhūmirdyauśca devena bhāsvatā // KAvk_4.91 //",
  "S01bsu078_u:985": "abhyunnataprabhāvo 'yaṃ lasatsitayaśoṃśukaḥ /",
  "S01bsu078_u:986": "bhrājate te tribhuvane sāmrājyavijayadhvajaḥ // KAvk_4.92 //",
  "S01bsu078_u:987": "tvatkathāmṛtapānasya tvaddarśanarasasya ca /",
  "S01bsu078_u:988": "preryate śrotranetreṇa sukhākhyāne sarasvatī // KAvk_4.93 //",
  "S01bsu078_u:989": "sthirīkṛtastvayaivāyaṃ sukṛtāptavibhūtinā /",
  "S01bsu078_u:990": "karmaṇāṃ phalavādasya niścaraśchinnasaṃśayaḥ // KAvk_4.94 //",
  "S01bsu078_u:991": "ata evendriyagrāme cakṣureva spṛhāspadam /",
  "S01bsu078_u:992": "puṇyaiḥ puṇyocitācārā dṛśyante yadbhavadvidhāḥ // KAvk_4.95 //",
  "S01bsu078_u:993": "ityukte tridaśendreṇa māndhātā yaśasāṃ nidhiḥ /",
  "S01bsu078_u:994": "tvatprasādaprabhāvo 'yamityuvāca natānanaḥ // KAvk_4.96 //",
  "S01bsu078_u:995": "ityevaṃ pūjyamānasya tasya nityādaraiḥ suraiḥ /",
  "S01bsu078_u:996": "ṣaḍindraḥ praṇayau kālastridive vasataḥ sataḥ // KAvk_4.97 //",
  "S01bsu078_u:997": "tatparākramavidhvastasamastāsuramaṇḍalaḥ /",
  "S01bsu078_u:998": "babhūva surarājasya nirapāyodayo jayaḥ // KAvk_4.98 //",
  "S01bsu078_u:999": "dīptadānavasaṃgrāme tasya śauryamahātaroḥ /",
  "S01bsu078_u:1000": "viśrāntiṃ bhejire devā bhujacchāyopajīvinaḥ // KAvk_4.99 //",
  "S01bsu078_u:1001": "tasya puṇyapaṇakrītaṃ bhiñjānasyākṣayaṃ sukham /",
  "S01bsu078_u:1002": "kālapravāhe mahati prayayuḥ ṣaṭ puraṃdarāḥ // KAvk_4.100 //",
  "S01bsu078_u:1003": "satkarmaphalabhogasya lāñchanaṃ vimalaṃ manaḥ /",
  "S01bsu078_u:1004": "kāluṣyājjāyate tasya pratyāsannaḥ parikṣayaḥ // KAvk_4.101 //",
  "S01bsu078_u:1005": "atha kālena kāluṣyakalitasya manorathaḥ /",
  "S01bsu078_u:1006": "abhūllobhābhibhūtasya bhūtaperabhimāninaḥ // KAvk_4.102 //",
  "S01bsu078_u:1007": "tridaśānāmiyaṃ lakṣmīrmadbāhubalapālitā /",
  "S01bsu078_u:1008": "tadimāṃ na sahe tāvadardhāsanaviḍambanām // KAvk_4.103 //",
  "S01bsu078_u:1009": "ahamekaḥ surapatiḥ prabhāvānna bhavāmi kim /",
  "S01bsu078_u:1010": "ayaṃ mama bhujaḥ sarvajagadbhārabharakṣamaḥ // KAvk_4.104 //",
  "S01bsu078_u:1011": "cyāvayitvā surāśīśaṃ svargasāmrājyasaṃpadam /",
  "S01bsu078_u:1012": "ekātapatratilakāṃ svayaṃgrāhocitāṃ bahje // KAvk_4.105 //",
  "S01bsu078_u:1013": "iti cintayatastasya śakradrohābhilāṣiṇaḥ /",
  "S01bsu078_u:1014": "śubhraprabhā prabhāvaśrīrmāleva mlānatām yayau // KAvk_4.106 //",
  "S01bsu078_u:1015": "ghanodayasamutsiktā saujanyataṭapātinī /",
  "S01bsu078_u:1016": "lolaṃ kaluṣayatyeva mānasaṃ śrītaraṅgiṇī // KAvk_4.107 //",
  "S01bsu078_u:1017": "pramādo vipadāṃ dūto duḥsaho mahatāmapi /",
  "S01bsu078_u:1018": "kuśalonmūlanāyaiva kilbiṣākulitā matiḥ // KAvk_4.108 //",
  "S01bsu078_u:1019": "pāpasaṃkalpamātreṇa kṣitau kṣitipatiḥ kṣaṇāt /",
  "S01bsu078_u:1020": "papāta visrastaphalaśchinnamūla iva drumaḥ // KAvk_4.109 //",
  "S01bsu078_u:1021": "hanti vidyāmanabhyāsaḥ śriyaṃ hanti madodayaḥ /",
  "S01bsu078_u:1022": "vidveṣaḥ sādhutām hanti lobhaḥ samunnatim // KAvk_4.110 //",
  "S01bsu078_u:1023": "aho bata mahotkarṣaśṛṅgāroho mahodayaḥ /",
  "S01bsu078_u:1024": "vibhavodbhavamattānāṃ sahasaiva patatyadhaḥ // KAvk_4.111 //",
  "S01bsu078_u:1025": "tena sarvavibhurnāma pūjitaḥ pūrvajanmani /",
  "S01bsu078_u:1026": "tatphalādāptavān rājyaṃ spṛhaṇīyaṃ marūtpateḥ // KAvk_4.112 //",
  "S01bsu078_u:1027": "surādhipādhikaḥ ko 'pi prabhāvo vismayāvahaḥ /",
  "S01bsu078_u:1028": "analpapiṇḍastasyābhut pātradānāṃśasaṃbhavah // KAvk_4.113 //",
  "S01bsu078_u:1029": "dbandhumatyabhidhānāyāṃ nagaryāmuṣitaḥ śuciḥ /",
  "S01bsu078_u:1030": "vaṇigutkariko nāma so 'bhavat pūrvajanmani // KAvk_4.114 //",
  "S01bsu078_u:1031": "vipaśyī nāma bhikṣāyai samyaksaṃbuddhāṃ gataḥ /",
  "S01bsu078_u:1032": "viveśa ta dgṛhaṃ sarvasattvasaṃtāraṇodyataḥ // KAvk_4.115 //",
  "S01bsu078_u:1033": "pātre tasya ca cikṣepa mudgamuṣṭiṃ prasannadhīḥ /",
  "S01bsu078_u:1034": "phalāni tatra catvāri petuḥ śeṣāṇī bhūtale // KAvk_4.116 //",
  "S01bsu078_u:1035": "tena dānaprabhāveṇa māndhātā pṛthivīpatiḥ /",
  "S01bsu078_u:1036": "sarvadvīpapatirbhūtvā śakrārdhāsanamāptavān // KAvk_4.117 //",
  "S01bsu078_u:1037": "mudgaśeṣaścyuto yasmād bhūtau tasyānyacetasaḥ /",
  "S01bsu078_u:1038": "tadasau phalaparyante patitastridaśālayāt // KAvk_4.118 //",
  "S01bsu078_u:1039": "luṭhati vikalakalpā yatra saṃkalpamālā",
  "S01bsu078_u:1040": "sphuranti na ca kadācit svapnamāyāntare yā /",
  "S01bsu078_u:1041": "bhavati vibhavabhogābhoginī bhāgyabhājā-",
  "S01bsu078_u:1042": "matulaphalatatiḥ sā dānakalpadrumāṇām // KAvk_4.119 //",
  "S01bsu078_u:1043": "ityāha bhagavān buddhaḥ prītyā dānaphalaśriyam /",
  "S01bsu078_u:1044": "nijajanmāntarākhyāne bhikṣūṇāmanuśāsane // KAvk_4.120 //",
  "S01bsu078_u:1045": "iti kṣemendraviracitāyām bodhisattvāvadānakalpalatāyāṃ māndhātravadānaṃ nāma caturthaḥ pallavaḥ //",
  "S01bsu078_u:1046": "5. candraprabhāvadānam /",
  "S01bsu078_u:1047": "dugdhābdhirvibudhārthanātividhuraḥ kṣubdhaścakampe ciraṃ",
  "S01bsu078_u:1048": "kampante ca nisargataḥ kila phalotsargeṣu kalpadrumāḥ /",
  "S01bsu078_u:1049": "ekaḥ ko 'pi sa jāyate tanuśatairabhyastadānasthitir",
  "S01bsu078_u:1050": "niṣkampaḥ pulalotkaraṃ vahati yaḥ kāyaṃ pradāneṣvati // KAvk_5.1 //",
  "S01bsu078_u:1051": "asti kaulāsahāsinyāmuttarasyāmanuttarā /",
  "S01bsu078_u:1052": "diśi bhadraśilā nāma bhuvanābharaṇaṃ purī // KAvk_5.2 //",
  "S01bsu078_u:1053": "yasyāṃ sitayaśaḥpuṣpāḥ saphalāḥ sarvasaṃpadaḥ /",
  "S01bsu078_u:1054": "dānodyānalatāḥ prītyai babhūvuḥ puravāsinām // KAvk_5.3 //",
  "S01bsu078_u:1055": "yatra tripurajinnetraśikhitrasto manobhavaḥ /",
  "S01bsu078_u:1056": "abalābhiścalakrīḍabhrūbhaṅgaireva rakṣyate // KAvk_5.4 //",
  "S01bsu078_u:1057": "muktājālojjvalā yatr abhāti hemagṛhāvalī /",
  "S01bsu078_u:1058": "meroḥ śikharamāleva visphutatsphītatārakā // KAvk_5.5 //",
  "S01bsu078_u:1059": "tasyāṃ candraprabhaḥ śrīmānabhūd bhūmibhṛtāṃ varaḥ /",
  "S01bsu078_u:1060": "kaulāsa iva yaḥ kāntyā cakāra dinacandrikām // KAvk_5.6 //",
  "S01bsu078_u:1061": "yasya dehaprabhāpūraiḥ pūrṇindudyutihāribhiḥ /",
  "S01bsu078_u:1062": "niśāsu dīpakābhāsu nābhūtu snehaguṇakṣayaḥ // KAvk_5.7 //",
  "S01bsu078_u:1063": "smarajvaraṃ bhajante 'sya darśanenaiva tārakāḥ /",
  "S01bsu078_u:1064": "iti cchatrachalādasya chāditaṃ khamivendunā // KAvk_5.8 //",
  "S01bsu078_u:1065": "pradiśatyeṣa satataṃ śriyaṃ satkośasaṃśrayām /",
  "S01bsu078_u:1066": "iti taddarśanenaiva saṃkocaṃ prāpa padminī // KAvk_5.9 //",
  "S01bsu078_u:1067": "senāhaṃkāramutsṛjya tyāgaśubhraśriyā śriyaḥ /",
  "S01bsu078_u:1068": "nirdiṣṭāśchatramukuṭaprakaṭāḥ puravṣinām // KAvk_5.10 //",
  "S01bsu078_u:1069": "śuśubhe vibhavastasya puṇyālaṃkāraṇonnateḥ /",
  "S01bsu078_u:1070": "ārohati parām koṭīṃ namrasya dhanuṣo guṇaḥ // KAvk_5.11 //",
  "S01bsu078_u:1071": "catvāriṃśatsahasrāṇi vatsarāṇāṃ śatāṇi ca /",
  "S01bsu078_u:1072": "babhūva dehināmāyustasya kāle kalidviṣaḥ // KAvk_5.12 //",
  "S01bsu078_u:1073": "tasya ṣaṣṭisahasrāṇi purīṇāṃ pūrṇasaṃpadām /",
  "S01bsu078_u:1074": "babhūvurlokapālasya lokapālādhkāśriyaḥ // KAvk_5.13 //",
  "S01bsu078_u:1075": "yajvānaḥ kīrtitilakāstasya puṇyavibhūṣaṇāḥ /",
  "S01bsu078_u:1076": "yajñadhūmalatābhaṅgairbabhurlolālakāḥ śriyaḥ // KAvk_5.14 //",
  "S01bsu078_u:1077": "tasya saṃpatkumudinīvikāsena sadoditaḥ /",
  "S01bsu078_u:1078": "abhūnmantrī mahācandraścadraloka ivojjvalaḥ // KAvk_5.15 //",
  "S01bsu078_u:1079": "yena niścalalakṣyeṇa prabhoḥ prajñāpatākayā /",
  "S01bsu078_u:1080": "rājyābdhikarṇadhāreṇa pāramuttaritaṃ yaśaḥ // KAvk_5.16 //",
  "S01bsu078_u:1081": "mahīdharābhidhaścāsau babhūvāmātyakuñjaraḥ /",
  "S01bsu078_u:1082": "bhūmibhārasahastasya diṅgāga iva pañcamah // KAvk_5.17 //",
  "S01bsu078_u:1083": "mantraṇābhinnamantrasya yasya nītibṛhaspateḥ /",
  "S01bsu078_u:1084": "tyājitāḥ pratisāmantāḥ śauryaṃ viṣamivāhayaḥ // KAvk_5.18 //",
  "S01bsu078_u:1085": "tenāmātyena sa nṛpaḥ sa ca rājñā vibhūṣitaḥ /",
  "S01bsu078_u:1086": "guṇaḥ satpuruṣeṇeva guṇeneva ca sajjanaḥ // KAvk_5.19 //",
  "S01bsu078_u:1087": "kṛtajñaḥ saralaḥ svāmī sadbhṛtyo bhaktinirbharaḥ /",
  "S01bsu078_u:1088": "sukṛtaprabhaveṇaiva bhāgyayogena labhyate // KAvk_5.20 //",
  "S01bsu078_u:1089": "iyameva cirabhrāntiviśrāntiḥ sarvasaṃpadām /",
  "S01bsu078_u:1090": "yadguṇajñatayā vetti svāmisatpuruṣāntaram // KAvk_5.21 //",
  "S01bsu078_u:1091": "tau kadaciddadṛśatuḥ svapnamanye ca mantriṇah /",
  "S01bsu078_u:1092": "kṣayo yasya phalaṃ dānavyasanena mahīpateḥ // KAvk_5.22 //",
  "S01bsu078_u:1093": "tau dṛṣṭvā durnimittāni prādurbhūtāni śaṅkitau /",
  "S01bsu078_u:1094": "vyagrao babhūvaturnityaṃ śāntisvastikakarmasu // KAvk_5.23 //",
  "S01bsu078_u:1095": "nimittadarśanodvignāstapivanagatā api /",
  "S01bsu078_u:1096": "viśvāmitraprabhṛtayaḥ svāmītyūcurmaharṣayaḥ // KAvk_5.24 //",
  "S01bsu078_u:1097": "atrāṇtare brahmabandhuḥ prāgjanmabrahmarākṣasaḥ /",
  "S01bsu078_u:1098": "raudrākṣo nāma mātsaryakrauryadaurjanyaduḥsahaḥ // KAvk_5.25 //",
  "S01bsu078_u:1099": "śrutvā dānodbhavām kīrtiṃ rājñaḥ sarvaguṇojjvalām /",
  "S01bsu078_u:1100": "nirguṇaḥ sa guṇadveṣi saṃtaptaḥ samacintayat // KAvk_5.26 //",
  "S01bsu078_u:1101": "aho batāsya nṛpatergīyate gagane yaśaḥ /",
  "S01bsu078_u:1102": "aniśaṃ siddhagandharvagīrvāṇalalanāgaṇaiḥ // KAvk_5.27 //",
  "S01bsu078_u:1103": "sadā viśanti me karṇe tadguṇastutisūcayaḥ /",
  "S01bsu078_u:1104": "kiṃ karomi prakṛtyaiva sahe nānyaguṇonnatim // KAvk_5.28 //",
  "S01bsu078_u:1105": "tadgatvā dānaśīlasya tasya dānārjitaṃ yaśaḥ /",
  "S01bsu078_u:1106": "karomyeṣa śiroyācñāpratiṣedhena khaṇḍitam // KAvk_5.29 //",
  "S01bsu078_u:1107": "yaśastyājyate dānotthaṃ śiraścenna pradāsyati /",
  "S01bsu078_u:1108": "atha dāsyati vidveṣapraśāntirme bhaviṣyati // KAvk_5.30 //",
  "S01bsu078_u:1109": "iti saṃcintya suciraṃ sa kauryakaṭhinaḥ śaṭhaḥ /",
  "S01bsu078_u:1110": "gandhamādanapādāṇtavāsī bhadraśilāṃ yayau // KAvk_5.31 //",
  "S01bsu078_u:1111": "indrajālaprayogajñaḥ sa kṛtvā praśamocitam /",
  "S01bsu078_u:1112": "veṣaṃ kaluṣasaṃkalpaḥ purīṃ prāpa mahīpateḥ // KAvk_5.32 //",
  "S01bsu078_u:1113": "asmin bhavavane nityaṃ guṇadoṣasamākule /",
  "S01bsu078_u:1114": "kalpavṛkṣāḥ prajāyante jāyante ca viṣadrumāḥ // KAvk_5.33 //",
  "S01bsu078_u:1115": "aśeṣanāśapiśunairghorasaṃtrāsakāribhiḥ /",
  "S01bsu078_u:1116": "durnimittairiva khalaiḥ khedaḥ kasya na dīyate // KAvk_5.34 //",
  "S01bsu078_u:1117": "guṇidveṣaḥ prakṛtyaiva prakāśaparipanthinaḥ /",
  "S01bsu078_u:1118": "doṣaāśrayasya ko bhedaḥ khalasya timirasya ca // KAvk_5.35 //",
  "S01bsu078_u:1119": "svacchandaghātī sādhūnāṃ vidveṣaviṣaduḥsahaḥ /",
  "S01bsu078_u:1120": "dīrghapakṣaḥ khalavyālakarālaḥ kena nirmitaḥ // KAvk_5.36 //",
  "S01bsu078_u:1121": "tasmin praviṣṭe nagaraṃ rūpiṇī puradevatā /",
  "S01bsu078_u:1122": "uvācābhyetya bhūpālaṃ saṃtrāsataralekṣaṇā // KAvk_5.37 //",
  "S01bsu078_u:1123": "śiroyācaka eṣa tvāṃ brahmabandhurupāgataḥ /",
  "S01bsu078_u:1124": "vadhyo 'sau jīvitocchedī jagato jīvitasya te // KAvk_5.38 //",
  "S01bsu078_u:1125": "niruddho nagaradvāri sa mayā malināśayaḥ /",
  "S01bsu078_u:1126": "mama taddarśanatrastaṃ dhṛtiṃ na labhate manaḥ // KAvk_5.39 //",
  "S01bsu078_u:1127": "iti bruvāṇāṃ bhūpālaḥ provāca puradevatām /",
  "S01bsu078_u:1128": "arthisaṃrodhasaṃjātalajjayā namitānanaḥ // KAvk_5.40 //",
  "S01bsu078_u:1129": "devi yācñābhiyāto 'sau praviśatvanivāritaḥ /",
  "S01bsu078_u:1130": "dirghocchvāsaṃ sahe nāhamāśāvaiphalyamarthinaḥ // KAvk_5.41 //",
  "S01bsu078_u:1131": "yācñā praṇayināmarthe puṇyaprāptastanuvyayaḥ /",
  "S01bsu078_u:1132": "yugasaṃkhyāmapi sthitvā vipadyante hi dehinaḥ // KAvk_5.42 //",
  "S01bsu078_u:1133": "etadeva sujātānāṃ pūjyaṃ jagati jīvitam /",
  "S01bsu078_u:1134": "yadeṣāmagrato yāti nārthī bhagnamanorathah // KAvk_5.43 //",
  "S01bsu078_u:1135": "kriyatāmānukūlyaṃ me bhavatyā kuśalocitam /",
  "S01bsu078_u:1136": "āśāvighāte saṃtāpastasya tūrṇaṃ nivāratām // KAvk_5.44 //",
  "S01bsu078_u:1137": "iti bhūmibhṛtaḥ śrutvā vaco niścalaniścayam /",
  "S01bsu078_u:1138": "jagāmādarśanaṃ devī cintāsaṃtāpamānasā // KAvk_5.45 //",
  "S01bsu078_u:1139": "athāyayau sa kuṭilaḥ khalaḥ krakacaceṣṭitaḥ /",
  "S01bsu078_u:1140": "dāruṇaḥ saralasyaiva cchedāya svayamudyataḥ // KAvk_5.46 //",
  "S01bsu078_u:1141": "tasminnṛpagṛhaṃ prāpte vivṛtadvāramarthinām /",
  "S01bsu078_u:1142": "bhūrbhūpatikṣayabhayāccakampe sadharādharā // KAvk_5.47 //",
  "S01bsu078_u:1143": "narendracandramāsādya sa rāhurica durmukhaḥ /",
  "S01bsu078_u:1144": "samabhyadhādvidhāya prāgaśivārthāmivāśiṣam // KAvk_5.48 //",
  "S01bsu078_u:1145": "svasti rājan dvijanmā hi vijane siddhisādhakaḥ /",
  "S01bsu078_u:1146": "prātastvāmīpsitaprāptyai sarvārthisurapādapam // KAvk_5.49 //",
  "S01bsu078_u:1147": "dṛṣṭirvṛṣṭirivāmṛtasya mahatī saujanyamitraṃ manaḥ",
  "S01bsu078_u:1148": "kṣāntiḥ krodharajaḥpramārjanadī duḥkhārtamātā matiḥ /",
  "S01bsu078_u:1149": "lakṣmīrdānajalābhiṣekavimalā satyopayujktaṃ vacaḥ",
  "S01bsu078_u:1150": "nityaṃ yasya sa eka eva hi bhavān jāto jagadbāndhavaḥ // KAvk_5.50 //",
  "S01bsu078_u:1151": "siddhaye kathitaṃ kaiściccakravartiśiro mama /",
  "S01bsu078_u:1152": "dīyatāṃ ta tvadanyo vā dātuṃ śaknoti kaḥ parah // KAvk_5.51 //",
  "S01bsu078_u:1153": "santi spaṣṭārthadāścintāmaṇikalpadrumādayaḥ /",
  "S01bsu078_u:1154": "durlabhārthapradātāro viralāstu bhavadvidhāḥ // KAvk_5.52 //",
  "S01bsu078_u:1155": "ityukte tena nṛpatirniṣkampavipulāśayaḥ /",
  "S01bsu078_u:1156": "arthisaṃdarśanānandanirbharastamabhāṣata // KAvk_5.53 //",
  "S01bsu078_u:1157": "dhanyo 'haṃ yasya me brahmannarthināmarthasiddhaye /",
  "S01bsu078_u:1158": "nirvikalpopakaraṇaṃ vyayaṃ yāti sujīvitam // KAvk_5.54 //",
  "S01bsu078_u:1159": "kadā prāṇāḥ parārthe me prayāntīti manorathaḥ /",
  "S01bsu078_u:1160": "kimetāni na puṇyāni prārthyante te yadi tvayā // KAvk_5.55 //",
  "S01bsu078_u:1161": "āhopakaraṇasiddhyai ślāghyaṃ me gṛhyatāṃ śiraḥ /",
  "S01bsu078_u:1162": "tattadeva sthiraṃ loke yadyadarthisamarpitam // KAvk_5.56 //",
  "S01bsu078_u:1163": "ityukte harṣayuktena bhūbhujā sattvaśālinā /",
  "S01bsu078_u:1164": "tamūcaturmahāmātyau mahācandramahīdharau // KAvk_5.57 //",
  "S01bsu078_u:1165": "nijajīvitarakṣaiva dharmaste prathamaḥ prabho /",
  "S01bsu078_u:1166": "tvayi jīvati jīvanti sarve jagati jantavaḥ // KAvk_5.58 //",
  "S01bsu078_u:1167": "na dātumarhasi śiraḥ sarvādhāraṃ hi te vapuḥ /",
  "S01bsu078_u:1168": "dīyatāṃ brāhmaṇāyāsmai hemaratnamayaṃ śiraḥ // KAvk_5.59 //",
  "S01bsu078_u:1169": "sarvārthairarthisārthānāṃ pūryante yairmanorathāḥ /",
  "S01bsu078_u:1170": "teṣāṃ saṃrakṣaṇenaiva sarvaṃ bhavati rakṣitam // KAvk_5.60 //",
  "S01bsu078_u:1171": "saṃkalpo 'yaṃ dvijasyāsya krūraḥ kaluṣacetasaḥ /",
  "S01bsu078_u:1172": "mūlacchedopajīvyo hi na kalpatarurarthinām // KAvk_5.61 //",
  "S01bsu078_u:1173": "hemaratnaśiraḥ prāpya yātveṣa śirasāsya kim /",
  "S01bsu078_u:1174": "cintāmaṇirviniṣprekṣyo bhujyate na bubhukṣitaiḥ // KAvk_5.62 //",
  "S01bsu078_u:1175": "ityukte mantrimukhyābhyām hemaratnamayaṃ śiraḥ /",
  "S01bsu078_u:1176": "siddho naivopayogyaṃ tanmameti brāhmaṇo 'bravīt // KAvk_5.63 //",
  "S01bsu078_u:1177": "athonmumoca nṛpatirmukuṭaṃ mauktikāṃṣubhiḥ /",
  "S01bsu078_u:1178": "śrirovirahaduḥkhena sāśrudhāramivābhitaḥ // KAvk_5.64 //",
  "S01bsu078_u:1179": "mukuṭāni kṣaṇe tasminnipetuḥ puravāsinām /",
  "S01bsu078_u:1180": "digdāhonmukhatulyābhirulkābhiḥ saha bhūtale // KAvk_5.65 //",
  "S01bsu078_u:1181": "rājñā pradāne śirasaḥ sarvathā parikalpite /",
  "S01bsu078_u:1182": "tau cakratustanutyāgaṃ mantriṇau draṣṭumakṣamau // KAvk_5.66 //",
  "S01bsu078_u:1183": "ratnagarbhamathodyānaṃ praviśya pṛthivīpatiḥ /",
  "S01bsu078_u:1184": "utphullacampakasyādhaḥ śiraśchettuṃ samudyayau // KAvk_5.67 //",
  "S01bsu078_u:1185": "udyānadevatā dṛṣṭvā taṃ śiraśchettumudyatam /",
  "S01bsu078_u:1186": "mā kṛthāḥ sāhasaṃ rājannityuvāca śucākulā // KAvk_5.68 //",
  "S01bsu078_u:1187": "kampamānāḥ pralāpinyastaṃ mattālukulasvanaiḥ /",
  "S01bsu078_u:1188": "nyavārayannavalatā lolapallavapāṇibhiḥ // KAvk_5.69 //",
  "S01bsu078_u:1189": "so 'pi niścalasaṃkalpaḥ prasādyodyānadevatām /",
  "S01bsu078_u:1190": "vimalāṃ bodhimālambya babhūva praṇidhānavān // KAvk_5.70 //",
  "S01bsu078_u:1191": "asmin ratnamayodyāne puṇyarāśisamunnatam /",
  "S01bsu078_u:1192": "stūpamastu praśāstustu sattvasaṃtāraṇocitam // KAvk_5.71 //",
  "S01bsu078_u:1193": "yatkiṃcidarjitaṃ puṇyaṃ saṃkalpena mayāmunā /",
  "S01bsu078_u:1194": "bhavantu tena saṃsāre niḥsaṃsārāḥ śarīriṇaḥ // KAvk_5.72 //",
  "S01bsu078_u:1195": "dhyātveti campakataroḥ śākhāyāṃ nṛpatiḥ śiraḥ /",
  "S01bsu078_u:1196": "baddhvā kacakalāpena chittvā prādāddvijanmane // KAvk_5.73 //",
  "S01bsu078_u:1197": "atha narapate sattvotsāhasphuṭapraṇidhānataḥ",
  "S01bsu078_u:1198": "kimapi vimalaiḥ puṇyālokairdigantavisāribhiḥ /",
  "S01bsu078_u:1199": "vigalitamahāmohaughāntaḥ śritaḥ parinirvṛtiṃ",
  "S01bsu078_u:1200": "praviratabhavābhyāsāyāsaḥ kṣaṇādabahvajjanah // KAvk_5.74 //",
  "S01bsu078_u:1201": "iti prāgjanmavṛttāntakathayā bhagavān jinaḥ /",
  "S01bsu078_u:1202": "bhikṣūṇām vidadhe śuddhadānasaddharmadeśanām // KAvk_5.75 //",
  "S01bsu078_u:1203": "iti kṣemendraviracitāyāṃ bodhisattvāvadānakalpalatāyāṃ candraprabhāvadānaṃ nāma pañcamaḥ pallavaḥ //",
  "S01bsu078_u:1204": "6. badaradvīpayātrāvadānam /",
  "S01bsu078_u:1205": "dānodyatānām pṛthuvīryabhājāṃ śuddhātmanāṃ sattvamahodadhīnām /",
  "S01bsu078_u:1206": "aho mahotsāhavatām parārthe bhavantyacintyāni samāhitāni // KAvk_6.1 //",
  "S01bsu078_u:1207": "harmyārohaṇahelayā yadacalāḥ svabhraiḥ sahābhraṃlihā",
  "S01bsu078_u:1208": "yadvā goṣpadalīlayā jalabharakṣobhoddhatāh sindhavaḥ /",
  "S01bsu078_u:1209": "laṅghyante bhavanasthalīkalanayā ye cāṭavīnāṃ taṭās",
  "S01bsu078_u:1210": "tadvīryasya mahātmanām vilasataḥ sattvorjitaṃ sphūrjitam // KAvk_6.2 //",
  "S01bsu078_u:1211": "purā hi bhagavān buddhaḥ śrāvastyāṃ puravāsināṃ /",
  "S01bsu078_u:1212": "upadeśaprakāśena jahārājñānajaṃ tamaḥ // KAvk_6.3 //",
  "S01bsu078_u:1213": "bhikṣusaṃghaiḥ parivṝtaḥ sa kadācidvaṇigjanaiḥ /",
  "S01bsu078_u:1214": "kṛtānuyātro magadhāt svayaṃ cārikayā yayau // KAvk_6.4 //",
  "S01bsu078_u:1215": "mahārthasārthānugataṃ vrajantaṃ vanavartmanā /",
  "S01bsu078_u:1216": "taṃ dṛṣṭvā taskaragaṇaḥ sālāṭavyāmacintayat // KAvk_6.5 //",
  "S01bsu078_u:1217": "eṣa prayātu bahgavān puraḥ sattvahite rataḥ /",
  "S01bsu078_u:1218": "paścāt sārthaṃ grahīṣyāmaḥ pūrṇaṃ draviṇarāśibhiḥ // KAvk_6.6 //",
  "S01bsu078_u:1219": "bhagavānatha sarvajñasteṣāṃ jñātvā samīhitam /",
  "S01bsu078_u:1220": "kimetaditi tānūce nirvikārasmitānanaḥ // KAvk_6.7 //",
  "S01bsu078_u:1221": "te tamūcuḥ parityajya krauryaṃ madhurayā girā /",
  "S01bsu078_u:1222": "tatprasādasmitālokairvinaṣṭatimirā iva // KAvk_6.8 //",
  "S01bsu078_u:1223": "bhagavan jīvikāsmākaṃ nindyeyaṃ karmanirmitā /",
  "S01bsu078_u:1224": "na bhṛtirna kṛṣirnānyarakṣaṇaṃ na pratigrahah // KAvk_6.9 //",
  "S01bsu078_u:1225": "sahajaṃ krauryamasmākaṃ nisargakaluṣātmanām /",
  "S01bsu078_u:1226": "kriyate kiṃ svabhāvasya deva tīkṣṇā hi karṇikā // KAvk_6.10 //",
  "S01bsu078_u:1227": "tasmānna vṛttilopo naḥ kartumarhasi gamyatām /",
  "S01bsu078_u:1228": "yāte tu tvayi sārthasya vayaṃ sarvārthahāriṇah // KAvk_6.11 //",
  "S01bsu078_u:1229": "iti teṣāṃ vacaḥ śrutvā karuṇāpūrṇamānasaḥ /",
  "S01bsu078_u:1230": "dolālolāyitamatirbabhūva bahgavān kṣaṇam // KAvk_6.12 //",
  "S01bsu078_u:1231": "tataḥ sārthadhanaṃ sarvaṃ parisaṃkhyāya tatsamam /",
  "S01bsu078_u:1232": "sa dadau cauracakrāya tatkṣaṇāptanidhānataḥ // KAvk_6.13 //",
  "S01bsu078_u:1233": "tadvidhena krameṇaiva punaḥ pathi gatāgataiḥ /",
  "S01bsu078_u:1234": "ṣaṭkṛtvaḥ pradadau tebhyaḥ so 'rthaṃ sārthasya muktaye // KAvk_6.14 //",
  "S01bsu078_u:1235": "punaścopagate tasmin vartmanā tena sānuge /",
  "S01bsu078_u:1236": "babhūva buddhiścaorāṇāṃ tadbhojananimantraṇe // KAvk_6.15 //",
  "S01bsu078_u:1237": "dṛśā diśanti vaimalyaṃ śubhaṃ saṃbhāṣaṇena ca /",
  "S01bsu078_u:1238": "vrajanti saṃgamābhyāsaiḥ santaḥ sanmārgasetutām // KAvk_6.16 //",
  "S01bsu078_u:1239": "tatrātiryagdṛśā sarvaṃ sarvākuśalasaṃkṣayāt /",
  "S01bsu078_u:1240": "teṣāṃ samāhitaṃ śuddhaṃ vidadhe bhagavān jinah // KAvk_6.17 //",
  "S01bsu078_u:1241": "yeṣāṃ saṃgrahavastūni vatvāri niyatātmanām /",
  "S01bsu078_u:1242": "arthacaryā samānārthabḥāvastyāgaḥ priyaṃ vacaḥ // KAvk_6.18 //",
  "S01bsu078_u:1243": "yeṣāṃ brahmavihārāśca catvāraḥ sattvaśālinām /",
  "S01bsu078_u:1244": "karuṇā muditopekṣā maitrī ceti parigrahaḥ // KAvk_6.19 //",
  "S01bsu078_u:1245": "yeṣāṃ kuśalamūlāni saktāni trīṇi cetasi /",
  "S01bsu078_u:1246": "alobhaścāparidveṣo 'pyamohaśca mahātmanām // KAvk_6.20 //",
  "S01bsu078_u:1247": "dānaśīlakṣamāvīryadhyānaprajñājuṣāṃ sadā /",
  "S01bsu078_u:1248": "upāyapraṇidhijñānabalairāśritacetasām // KAvk_6.21 //",
  "S01bsu078_u:1249": "paritrāṇaikavīrāṇāṃ sadaivādvayavādinām /",
  "S01bsu078_u:1250": "vidyātrayapradīptānāṃ caturvaimalyaśālinām // KAvk_6.22 //",
  "S01bsu078_u:1251": "pañcaskandhavumiktānāṃ ṣaḍayatanabhedinām /",
  "S01bsu078_u:1252": "saptabodhyaṅgayuktānāmaryāṣṭāṅgopadeśinām // KAvk_6.23 //",
  "S01bsu078_u:1253": "navasaṃyogahīnānām teṣāṃ daśabalātmanām /",
  "S01bsu078_u:1254": "kiṃ vastvaviditaṃ loke jinānāṃ janaceṣṭitam // KAvk_6.24 //",
  "S01bsu078_u:1255": "tatasteṣvatikāruṇyāccaraṇālīnamūrdhasu /",
  "S01bsu078_u:1256": "tathetyuvāca bhagavāṃstadbhojyopanimantraṇe // KAvk_6.25 //",
  "S01bsu078_u:1257": "taistatsaṃdarśanakṣīṇakilbiṣaiḥ samamarpitam /",
  "S01bsu078_u:1258": "bhikṣusṃghairvṛto bhojyaṃ vidhivat sarvamādade // KAvk_6.26 //",
  "S01bsu078_u:1259": "tatastatpraṇidhānena jñānālokaśalākayā /",
  "S01bsu078_u:1260": "te samunmīlitadṛśaḥ prakāśaṃ dadṛśuḥ padam // KAvk_6.27 //",
  "S01bsu078_u:1261": "te sadyastīvravairāgyaparipakkāḥ prasādinaḥ /",
  "S01bsu078_u:1262": "pravrajyāyogamāsajya jagmurjagati pūjyatām // KAvk_6.28 //",
  "S01bsu078_u:1263": "tatteṣāṃ kuśalaṃ dṛṣṭvā sahasopanataṃ puraḥ /",
  "S01bsu078_u:1264": "babhāṣe bhagavān pṛṣṭaḥ kimetaditi bhikṣubhiḥ // KAvk_6.29 //",
  "S01bsu078_u:1265": "etairyamāyaṃ saṃbandhaḥ sārtharakṣaṇaniṣkrayaiḥ /",
  "S01bsu078_u:1266": "dvīpayātrāgatasyāsīdanyasminnapi janmani // KAvk_6.30 //",
  "S01bsu078_u:1267": "asti vistīrṇamārgasya svargavargāvadhirvidheḥ /",
  "S01bsu078_u:1268": "purī vārāṇasī nāma kauśalotkarṣaharṣabhūḥ // KAvk_6.31 //",
  "S01bsu078_u:1269": "yasyāmamalakallolavāhinī suravāhinī /",
  "S01bsu078_u:1270": "sadā dayeva hṛdayaṃ prasādayati dehinām // KAvk_6.32 //",
  "S01bsu078_u:1271": "ahiṃseva satām sevyā vidyeva viduṣāṃ matā /",
  "S01bsu078_u:1272": "kṣameva sarvabhūtānāṃ yā viśrambhasukhasthitiḥ // KAvk_6.33 //",
  "S01bsu078_u:1273": "brahmakalpe nṛpe tasyā vikasatkamalāśraye /",
  "S01bsu078_u:1274": "brahmadattābhidhe lokaṃ trailokyamiva rakṣati // KAvk_6.34 //",
  "S01bsu078_u:1275": "priyasenābhidhāno 'bhūt tatra vaiśravaṇopamaḥ /",
  "S01bsu078_u:1276": "sārthavāho 'rthasārthānām sthānamabdhirivāmbhasāṃ // KAvk_6.35 //",
  "S01bsu078_u:1277": "tasyāsīt supriyo nāma saujanyanilayaḥ sutaḥ /",
  "S01bsu078_u:1278": "prayayau yaṃ samāśritya guṇasārthaḥ kṛtārthatām // KAvk_6.36 //",
  "S01bsu078_u:1279": "dānaśīlakṣamāvīryadhyānaprajñāsamanvitah /",
  "S01bsu078_u:1280": "dhātrā vilobhavāyaiva yaḥ kṛtaḥ sukṛtaśriyaḥ // KAvk_6.37 //",
  "S01bsu078_u:1281": "taṃ sarvavidyāḥ viśadāḥ kalāśca vipulāśayam /",
  "S01bsu078_u:1282": "viviśuḥ sarasodārā mahodadhimivāpagāḥ // KAvk_6.38 //",
  "S01bsu078_u:1283": "guṇālaṃkṛtacāritraṃ lakṣaṇālaṃkṛtākṛtim /",
  "S01bsu078_u:1284": "puruṣottamalubdheva yaṃ ślāghyaṃ śrīraśiśriyat // KAvk_6.39 //",
  "S01bsu078_u:1285": "kālena sukṛtakrītaṃ pitari tridivaṃ gate /",
  "S01bsu078_u:1286": "cakre skandhataṭe tasya vyavahārabharaḥ sthitim // KAvk_6.40 //",
  "S01bsu078_u:1287": "so 'cintayadiyaṃ lakṣmīrvipulātmakramāgatā /",
  "S01bsu078_u:1288": "tathāpi manye paryāptā na sarvārthimanorathe // KAvk_6.41 //",
  "S01bsu078_u:1289": "kiṃ tayā sumahatyāpi śriyā satpuruṣasthayā /",
  "S01bsu078_u:1290": "pūrvāgatārthiubhukteva yā śeṣārthiṣu niṣphalā // KAvk_6.42 //",
  "S01bsu078_u:1291": "ratnākarasya vaipulyaṃ niṣphalaṃ vedhasā kṛtam /",
  "S01bsu078_u:1292": "adyāpi pūrito yena naiko 'pyarthī sa vāḍavaḥ // KAvk_6.43 //",
  "S01bsu078_u:1293": "athavā pṛthusaṃkalpaḥ kenārthī paripūryate /",
  "S01bsu078_u:1294": "jagāmābdhiragastyasya culukācamanīyatām // KAvk_6.44 //",
  "S01bsu078_u:1295": "kiṃ karomyatitāpo 'yaṃ śrīrekā bahavi 'rthinaḥ /",
  "S01bsu078_u:1296": "na tadāsādyate vittaṃ yat sarvārthibharakṣamam // KAvk_6.45 //",
  "S01bsu078_u:1297": "pañca ṣaṭ pūritā evaṃ nānye śrīkaustukādibhiḥ /",
  "S01bsu078_u:1298": "itivādyāpi tapto 'ntarjvaladaurvānalo 'mbudhiḥ // KAvk_6.46 //",
  "S01bsu078_u:1299": "tasmāt karomi yatnena niṃsaṃkhyadraviṇārjanam /",
  "S01bsu078_u:1300": "na sahe duḥkhaniḥśvāsaṃ vimukhasya mukhe 'rthinaḥ // KAvk_6.47 //",
  "S01bsu078_u:1301": "iti saṃcintya sa ciraṃ sārthena mahatā vṛtaḥ /",
  "S01bsu078_u:1302": "ratnadvīpapuraṃ gatvā vidadhe ratnasaṃgraham // KAvk_6.48 //",
  "S01bsu078_u:1303": "tataḥ pratīpamāyāntaṃ kṛtārthaṃ taṃ vanecarāḥ /",
  "S01bsu078_u:1304": "sārthārtharaṇonmuktā dadṛśurdasyavaḥ pathi // KAvk_6.49 //",
  "S01bsu078_u:1305": "sārthārthaharaṇe dṛṣṭvā sa teṣāṃ sāhasodyamam /",
  "S01bsu078_u:1306": "nijasaravsvadānena saṃrarakṣānuyānim // KAvk_6.50 //",
  "S01bsu078_u:1307": "punaḥ krameṇa tenaiva ratnadvīpagatāgatiḥ /",
  "S01bsu078_u:1308": "sārthatrāṇāya caurāṇāṃ ṣaṭkṛtvaḥ pradadau dhanam // KAvk_6.51 //",
  "S01bsu078_u:1309": "tathaiva tvāṃ puṇyavipanvānisaṃprāptastathaiva tān (?) /",
  "S01bsu078_u:1310": "dadarśa caurān sārthārthaharaṇe adhikādarān // KAvk_6.52 //",
  "S01bsu078_u:1311": "so 'cintayadaho vittairmahadbhiḥ paripūritāḥ /",
  "S01bsu078_u:1312": "mayaite na nivartante parārthaharaṇodyamāt // KAvk_6.53 //",
  "S01bsu078_u:1313": "jagat saṃpūrayāmyarthairiyuktvāpi mayāsakṛt /",
  "S01bsu078_u:1314": "aho nu dasyavo naite varākāḥ paripūritāḥ // KAvk_6.54 //",
  "S01bsu078_u:1315": "acitotsāhahīnasya vyāhatottaravādinaḥ /",
  "S01bsu078_u:1316": "vikatthanapratijñasya dhiṅme janma kujanmanaḥ // KAvk_6.55 //",
  "S01bsu078_u:1317": "iti cintayatastasya taptasyānuśayāgninā /",
  "S01bsu078_u:1318": "vijane prayayau rātriḥ saṃvatsaraśatopamā // KAvk_6.56 //",
  "S01bsu078_u:1319": "taṃ śokapaṅkasaṃmagnaṃ gajendramiva niścalam /",
  "S01bsu078_u:1320": "dīrghocchvāsaṃ maheśākhyā svapne provāca devatā // KAvk_6.57 //",
  "S01bsu078_u:1321": "sumate mā kṛthāḥ śokaṃ śarīrocchoṣaṇaṃ vṛthā /",
  "S01bsu078_u:1322": "satsaṃkalpābhirūḍhasya bhaviṣyati tavepsitam // KAvk_6.58 //",
  "S01bsu078_u:1323": "na tadasti jagatyasmin svapnasaṃkalpadurlabham /",
  "S01bsu078_u:1324": "yanna sidhyati yatnena dhīrāṇāṃ vyavasāyinām // KAvk_6.59 //",
  "S01bsu078_u:1325": "sā kāpyanupamā śaktirekasyāpi dvijanmanaḥ /",
  "S01bsu078_u:1326": "yadājñāspanditenaiva vindhyaḥ kṣmāsamatām yayau // KAvk_6.60 //",
  "S01bsu078_u:1327": "viṣamaṃ samatāṃ yāti dūramāyāti cāntikam /",
  "S01bsu078_u:1328": "salilaṃ sthalatāmeti kāryakāle mahātmanām // KAvk_6.61 //",
  "S01bsu078_u:1329": "parārtho 'yaṃ tavārambhaḥ phalatyeva na saṃśayam /",
  "S01bsu078_u:1330": "na bhavanti visaṃvādasaṃdigdhāḥ sattvavṛttayaḥ // KAvk_6.62 //",
  "S01bsu078_u:1331": "ratnāni badaradvīpe santi tridaśasevite /",
  "S01bsu078_u:1332": "yeṣāmekaprabhāvo 'pi trijagatpūraṇakṣamaḥ // KAvk_6.63 //",
  "S01bsu078_u:1333": "martyabhūmimatikramya sā hi bhūmirmahīyasī /",
  "S01bsu078_u:1334": "āsādyate puṇyamayī nāsattvairnākṛtātmabhiḥ // KAvk_6.64 //",
  "S01bsu078_u:1335": "viṣādastyajyatām putra sthirā buddhirvidhīyatām /",
  "S01bsu078_u:1336": "badaradvīpayātrāyāmutsāhaḥ parigṛhyatām // KAvk_6.65 //",
  "S01bsu078_u:1337": "śrūyatāmeṣa tatprāptyau diṅbhātrānukramakramaḥ /",
  "S01bsu078_u:1338": "sphītasattvaprabhāvastvaṃ saṃsārottaraṇakṣamah // KAvk_6.66 //",
  "S01bsu078_u:1339": "asti paścimadigbhāge samullaṅghya mahīyasām /",
  "S01bsu078_u:1340": "śatāni sapta dvīpānāṃ tathā sapta mahācalān // KAvk_6.67 //",
  "S01bsu078_u:1341": "saptāpatāścānulomapratilomābhidho 'mbudhiḥ /",
  "S01bsu078_u:1342": "anukūlānilairyasmin pāramāpnoti puṇyavān // KAvk_6.68 //",
  "S01bsu078_u:1343": "tatastattulyanāmādrirvātaistimiramihakṛt /",
  "S01bsu078_u:1344": "yatrākṣṇordiśati svāsthyamamoghākhyā mahauṣadhiḥ // KAvk_6.69 //",
  "S01bsu078_u:1345": "athāvartābhidho 'mbhodhirvairambhairyatra vāyubhiḥ /",
  "S01bsu078_u:1346": "majjanonmajjanairjantuḥ saptāvarteṣu tāryate // KAvk_6.70 //",
  "S01bsu078_u:1347": "āvartākhyastataḥ śailaḥ śaṅkhanābho niśācarah /",
  "S01bsu078_u:1348": "ghoraḥ prāṇaharo yatra tridaśatrāsakṛt sthitaḥ // KAvk_6.71 //",
  "S01bsu078_u:1349": "kṛṣṇasarpāvṛtā yatra śankhanābhirmahauṣadhiḥ /",
  "S01bsu078_u:1350": "trāyate puṇyasaṃpannaṃ netre śirasi cārpitā // KAvk_6.72 //",
  "S01bsu078_u:1351": "atha nīlodanāmābdhī raktākṣo yatra rākṣasaḥ /",
  "S01bsu078_u:1352": "makaryābhibhūtāṃ buddhavidyāvidvān vaśe (?) // KAvk_6.73 //",
  "S01bsu078_u:1353": "atha nīlodanāmādrirnīlagrīvaḥ kṣapācaraḥ /",
  "S01bsu078_u:1354": "pratīptanetro yatrāste rakṣasāṃ pañcabhiḥ śataiḥ // KAvk_6.74 //",
  "S01bsu078_u:1355": "tatraoṣadhimamoghākhyām rakṣatyāśīviṣaḥ sadā /",
  "S01bsu078_u:1356": "dṛṣṭiniḥ śvāsasaṃsparśadaṃṣṭrotsṛjadviṣānalaḥ // KAvk_6.75 //",
  "S01bsu078_u:1357": "upoṣadhavratavatā maitreṇa karuṇātmanā /",
  "S01bsu078_u:1358": "labhyate sā samutsārya kṛṣṇasarpaṃ mahauṣadhiḥ // KAvk_6.76 //",
  "S01bsu078_u:1359": "taṃ rakṣaḥśakaṭaṃ śailaṃ niṣphalaślakṣṇakandaram /",
  "S01bsu078_u:1360": "tāmajjane śikhāyāṃ ca kṛtvā tarati puṇyavān // KAvk_6.77 //",
  "S01bsu078_u:1361": "atha vairambhanāmādriḥ pāre yasyottarā taṭe /",
  "S01bsu078_u:1362": "ghorā tāmrāṭavī nāma mahāśālavanāntarā // KAvk_6.78 //",
  "S01bsu078_u:1363": "mahānajagarastatra tāmrākṣo nāma duḥsahaḥ /",
  "S01bsu078_u:1364": "āsta yasyogragandhena vāyunaiva na jīvyate // KAvk_6.79 //",
  "S01bsu078_u:1365": "ṣaṇmāsān svapato yasya lālā vyāpnoti yojanam /",
  "S01bsu078_u:1366": "kṣutsaṃtaptasya ṣaṇmāsānalpībhavati jāgrataḥ // KAvk_6.80 //",
  "S01bsu078_u:1367": "veṇugulmaśilābaddhāṃ guhāmutpāṭya medinīm /",
  "S01bsu078_u:1368": "prāyauṣadhīṃ divārātraṃ jvalantīmañjanocitām // KAvk_6.81 //",
  "S01bsu078_u:1369": "tasmādajagarād ghorādanyato vā mahaujasaḥ /",
  "S01bsu078_u:1370": "avairākhyāṃ buddhavidyāṃ japato na bhavedbhayam // KAvk_6.82 //",
  "S01bsu078_u:1371": "tataḥ sapta mahāśailā veṇukaṇṭakasaṃkaṭāḥ /",
  "S01bsu078_u:1372": "tāmrapaṭāṅkapādena tīryante vīryaśālinā // KAvk_6.83 //",
  "S01bsu078_u:1373": "tataśca śālmalīvanaṃ sapta kṣārataraṅgiṇīḥ /",
  "S01bsu078_u:1374": "uttīryāsādyate prāṅgustriśaṅkurnāma parvataḥ // KAvk_6.84 //",
  "S01bsu078_u:1375": "tatra triśaṅkavo nāma kaṇṭakā vajrabhedinaḥ /",
  "S01bsu078_u:1376": "pādayorna viśantyeva tāmrapaṭṭāvanaddhayoḥ // KAvk_6.85 //",
  "S01bsu078_u:1377": "triśankurnāma taṭinī tatrāyaḥśaṅkuparvataḥ /",
  "S01bsu078_u:1378": "upaskīlanadī tatra tato dvidhā dvidhā sarit // KAvk_6.86 //",
  "S01bsu078_u:1379": "athāṣṭādaśavakrākhyaḥ parvato niravagrahaḥ /",
  "S01bsu078_u:1380": "tattulyasaṃjñātha nadī ślakṣṇi nāma giristataḥ // KAvk_6.87 //",
  "S01bsu078_u:1381": "athādridhūmanetrākhyo dhūmanirdigdhadiktaṭaḥ /",
  "S01bsu078_u:1382": "dṛṣṭisparśaviṣairvyāptaḥ krūrāśīviṣamaṇḍalaiḥ // KAvk_6.88 //",
  "S01bsu078_u:1383": "tanmūrdhni palvalasyāntaḥ śilābaddhā mahāguhā /",
  "S01bsu078_u:1384": "jyotīraso maṇiryasyāṃ jīvanī ca mahauṣadhiḥ // KAvk_6.89 //",
  "S01bsu078_u:1385": "bhittvā guhām tadabhyakraśiraḥpādakarodaraḥ /",
  "S01bsu078_u:1386": "vajra-mantrabalopetaḥ krūrasarpairna bādhyate // KAvk_6.90 //",
  "S01bsu078_u:1387": "athograsattvasaṃkīrṇāḥ saptāśīviṣaparvatāḥ /",
  "S01bsu078_u:1388": "nadyaśca tadvidhā yāsāmapāravārisaṃpadaḥ // KAvk_6.91 //",
  "S01bsu078_u:1389": "etaduttīrya nikhilaṃ puṇyaiḥ parahitodyataḥ /",
  "S01bsu078_u:1390": "ārohati sudhāśailaṃ śṛṅgairāliṅgitāmbaram // KAvk_6.92 //",
  "S01bsu078_u:1391": "tatastasyāpare pārśve kalpavṛkṣopaśobhitam /",
  "S01bsu078_u:1392": "puraṃ rohitakaṃ nāma dṛśyate svargasaṃnibham // KAvk_6.93 //",
  "S01bsu078_u:1393": "asti tatra magho nāma maghavāniva viśrutaḥ /",
  "S01bsu078_u:1394": "sārthavāho mahāsattvaḥ sarvasattvahite rataḥ // KAvk_6.94 //",
  "S01bsu078_u:1395": "badaradvīpayātrāyāmudyatasyānavadyadhīḥ /",
  "S01bsu078_u:1396": "mārgopadeśaṃ deśajñaḥ sa te sarvaṃ kariṣyati // KAvk_6.95 //",
  "S01bsu078_u:1397": "ityuktvotsāhya bahuśaḥ śubhadrairiva supriyam /",
  "S01bsu078_u:1398": "vacobhiricitairdevī sahasāntaradhīyata // KAvk_6.96 //",
  "S01bsu078_u:1399": "prabuddhaḥ supriyaḥ sarvaṃ tattatheti vicintayan /",
  "S01bsu078_u:1400": "pratasthe sattvamāruhya nijotsāhapuraḥsaraḥ // KAvk_6.97 //",
  "S01bsu078_u:1401": "sa vrajan vinitāyāsastena nirdiṣṭavartmanā /",
  "S01bsu078_u:1402": "puṇyairdvādaśabhirvarṣaiḥ prāpa rphitakaṃ puram // KAvk_6.98 //",
  "S01bsu078_u:1403": "atrāntare karmayogāt tatra sārthapatirmaghaḥ /",
  "S01bsu078_u:1404": "vyādhinā duścikitsyena babhūvāsvasthavigrahaḥ // KAvk_6.99 //",
  "S01bsu078_u:1405": "alabdhāntaḥpraveśo 'tha gṛhe rājagṛhopame /",
  "S01bsu078_u:1406": "tasya vyalambata dvāraṃ supriyaḥ kāryasiddhaye // KAvk_6.100 //",
  "S01bsu078_u:1407": "tato vaidyāpadeśena sa praveśamavāptavān /",
  "S01bsu078_u:1408": "upayogakathāprajñā na kasyādarabhūmayaḥ // KAvk_6.101 //",
  "S01bsu078_u:1409": "āyurvedavidhānajñaḥ sa tasyāriṣṭalakṣaṇaiḥ /",
  "S01bsu078_u:1410": "ṣaṇmāsaśeṣamevāyurjñātvā cintāntaro 'bhavat // KAvk_6.102 //",
  "S01bsu078_u:1411": "tasya priyahitaprāyo bhaiṣajyaparicaryayā /",
  "S01bsu078_u:1412": "atyalpenaiva kālena supriyaḥ priyatāṃ yayau // KAvk_6.103 //",
  "S01bsu078_u:1413": "bhaiṣajyayuktistatprītyā tasya vallabhatāṃ yayau /",
  "S01bsu078_u:1414": "priyopanītaṃ yatkiṃ cit tatsarvaṃ manasaḥ priyam // KAvk_6.104 //",
  "S01bsu078_u:1415": "priyopacāraistasyātha vyādhirādrāvamāyayau /",
  "S01bsu078_u:1416": "ādhiḥ śāmyati satsaṅgāt tao vyādhirviśīryate // KAvk_6.105 //",
  "S01bsu078_u:1417": "tataḥ saṃjātaviśrambhaḥ supriyaḥ praṇayānmagham /",
  "S01bsu078_u:1418": "cakre viditavṛttāntaṃ paścānnijakathākṣaṇe // KAvk_6.106 //",
  "S01bsu078_u:1419": "badaradvīpayātrāyāṃ tasyotsāhaṃ mahātmanah /",
  "S01bsu078_u:1420": "parārthe niścalaṃ jñātvā tamūce vismayānmaghaḥ // KAvk_6.107 //",
  "S01bsu078_u:1421": "aho batāsmin saṃsāre viḥsāre sārarūpiṇaḥ /",
  "S01bsu078_u:1422": "jāyante maṇayaḥ kecit paracintāparāyaṇāḥ // KAvk_6.108 //",
  "S01bsu078_u:1423": "navaṃ vayaḥ priyā mūrtiḥ parārthapravaṇaṃ manaḥ /",
  "S01bsu078_u:1424": "puṇyocitastathaivāyaṃ sthāne guṇasamāgamaḥ // KAvk_6.109 //",
  "S01bsu078_u:1425": "iyatīṃ bhūmimullaṅghya parārthe tvamupāgataḥ /",
  "S01bsu078_u:1426": "karomi tava sāhāyyaṃ kiṃ tvahaṃ bhṛśamāturaḥ // KAvk_6.110 //",
  "S01bsu078_u:1427": "nibaddhāvadhayaḥ prāṇāḥ prayāntyeva śarīriṇām /",
  "S01bsu078_u:1428": "te vrajantu mamānte 'pi tvatsamāhitahetutām // KAvk_6.111 //",
  "S01bsu078_u:1429": "evameva vyayo yastu vyayaḥ sa parigaṇyate /",
  "S01bsu078_u:1430": "parārthe jīvitasyāpi vyayo lābhaśataiḥ samaḥ // KAvk_6.112 //",
  "S01bsu078_u:1431": "na mayā badaradvīpaṃ dṛṣṭaṃ kiṃ tu śrutaṃ mayā /",
  "S01bsu078_u:1432": "mahābdhau diskamuddeśaṃ taistairjānāmi lakṣaṇaiḥ // KAvk_6.113 //",
  "S01bsu078_u:1433": "ityuktvā bhūpatiṃ suhṛdbandhuvākye 'pyanādaraḥ /",
  "S01bsu078_u:1434": "sa maṅgalapravahaṇaṃ supriyeṇa sahādadhe // KAvk_6.114 //",
  "S01bsu078_u:1435": "tataḥ pravahaṇārūḍhau tau yojanśatānyapi /",
  "S01bsu078_u:1436": "pavanasyānulomyena jagmaturvipulāśayau // KAvk_6.115 //",
  "S01bsu078_u:1437": "sthāne sthāne jalaṃ dṛṣṭvā nānāvarṇaṃ mahodadheḥ /",
  "S01bsu078_u:1438": "kimetaditi prapaccha supriyaḥ kautukānmagham // KAvk_6.116 //",
  "S01bsu078_u:1439": "jale lohācalāḥ pañca santyasya payasāṃ nidheḥ /",
  "S01bsu078_u:1440": "tāmrarūpyamayāścānye hemaratnamayāḥ pare // KAvk_6.117 //",
  "S01bsu078_u:1441": "teṣāṃ chāyāviśeṣeṇa nānāvarṇaḥ pade pade /",
  "S01bsu078_u:1442": "dṛśyate 'bdhirayaṃ dīptaḥ prāptāntarodgatauṣadhiḥ // KAvk_6.118 //",
  "S01bsu078_u:1443": "ityuktvā vyādhinākrāntaḥ prāptakālāvadhirmaghaḥ /",
  "S01bsu078_u:1444": "prāṇānmumoca satkītivinyastasthirajīvitaḥ // KAvk_6.119 //",
  "S01bsu078_u:1445": "vajralepādapi dṛḍhaṃ yathā sattvaṃ mahātmanām /",
  "S01bsu078_u:1446": "tathā yadi bhadedāyuḥ kimasādhyaṃ bhave bahvet // KAvk_6.120 //",
  "S01bsu078_u:1447": "kūlāvāptapravahaṇah supriyastadviyogajam /",
  "S01bsu078_u:1448": "śucaṃ saṃstabhya vidadhe suhṝdastanusatkriyām // KAvk_6.121 //",
  "S01bsu078_u:1449": "etadevonnataṃ lakṣma sattvotsāhamahātmanām /",
  "S01bsu078_u:1450": "vicchinnālambane kāle yatkartavyadṛḍhaṃ manaḥ // KAvk_6.122 //",
  "S01bsu078_u:1451": "punaḥ pravahaṇārūḍhaḥ sa samuttīrya vāridhim /",
  "S01bsu078_u:1452": "ratnaparvatapārśvena viveśa vikaṭāṭavīm // KAvk_6.123 //",
  "S01bsu078_u:1453": "na viyogairna codvegairnābhiyogairdviṣāmapi /",
  "S01bsu078_u:1454": "na rogaiḥ kleśabhogairvā hīyate mahatāṃ matiḥ // KAvk_6.124 //",
  "S01bsu078_u:1455": "sa tatrākrāntagaganaṃ niruddhāśeṣadiktaṭam /",
  "S01bsu078_u:1456": "durārohaṃ dadarśāgre mūrtaṃ vighnamivācalam // KAvk_6.125 //",
  "S01bsu078_u:1457": "upāyahīnastaṃ dṛṣṭvā giriṃ mūrkhamivoddhatam /",
  "S01bsu078_u:1458": "adhaḥ pallavaśayyāyām suptaḥ so 'cintayat kṣasṇam // KAvk_6.126 //",
  "S01bsu078_u:1459": "aho bata kiyān kālaḥ prayātaḥ prasthitasya me /",
  "S01bsu078_u:1460": "badaradvīpanāmāpi na nāma śrūyate kkacit // KAvk_6.127 //",
  "S01bsu078_u:1461": "vyavasāyasahāyo me yo 'bhūtpuṇyapaṇaiḥ param /",
  "S01bsu078_u:1462": "bhagnaplava ivākāle so 'pi karmormiviplavaiḥ // KAvk_6.128 //",
  "S01bsu078_u:1463": "naṣṭopāye 'pyupāye 'smin vyavasāyānmahīyasaḥ /",
  "S01bsu078_u:1464": "na nāma vinivarte 'haṃ siddhirnidhanamastu vā // KAvk_6.129 //",
  "S01bsu078_u:1465": "tadekaṃ janmayātrāsu pūjyaṃ janma jagatrtraye /",
  "S01bsu078_u:1466": "yasmin paropakrārāya jāyate jīvitavyayaḥ // KAvk_6.130 //",
  "S01bsu078_u:1467": "iti cintākulaṃ tatra taṃ jñātvā satyasāgaram /",
  "S01bsu078_u:1468": "nīlo nāma samabhyetya yakṣaḥ prāhācalāśrayaḥ // KAvk_6.131 //",
  "S01bsu078_u:1469": "pūrveṇa yojanaṃ gatvā trīṇi śṛṅgāṇi bhūbhṛtaḥ /",
  "S01bsu078_u:1470": "vetrasopānaniśreṇyā samāruhyātha gamyatām // KAvk_6.132 //",
  "S01bsu078_u:1471": "iti yakṣopadeśena sa vilaṅghya mahācalam /",
  "S01bsu078_u:1472": "dadarśāgre samuttuṅgaśrṛṅgaṃ sphaṭīkabhūdharam // KAvk_6.133 //",
  "S01bsu078_u:1473": "tasminnekaśilāślakṣṇe durgame pakṣiṇāmapi /",
  "S01bsu078_u:1474": "muhūrtamabhavattasya nirvyāpāro manorathaḥ // KAvk_6.134 //",
  "S01bsu078_u:1475": "abhyunnatam nirālambaṃ svasaṃkalpamivācalam /",
  "S01bsu078_u:1476": "sa taṃ vicārya suciraṃ citranyasta ivābhavat // KAvk_6.135 //",
  "S01bsu078_u:1477": "atha candraprabho nāma yakṣaḥ śailaguhāśayaḥ /",
  "S01bsu078_u:1478": "abhyetyaḥ sattvasaṃpannaṃ tamabhāṣaṭa vusmitaḥ // KAvk_6.136 //",
  "S01bsu078_u:1479": "krośamātramito gatvā pūrveṇāpūrvavibhramam /",
  "S01bsu078_u:1480": "dṛśyate candanavanaṃ bālānilacalallatam // KAvk_6.137 //",
  "S01bsu078_u:1481": "tatrāste prasarā nāma guhālīnā mahauṣadhiḥ /",
  "S01bsu078_u:1482": "labhyate deharakṣāyai samuttolya mahāśilām // KAvk_6.138 //",
  "S01bsu078_u:1483": "tatprabhāvakṛtālokaṃ sopānaiḥ sphaṭikācalam /",
  "S01bsu078_u:1484": "sahasaiva samāruhya gamyatāmīpsitāptaye // KAvk_6.139 //",
  "S01bsu078_u:1485": "tatkṣaṇāt kṛtakārtheva sā prayāti mahāuṣadhiḥ /",
  "S01bsu078_u:1486": "na khedastatkṛte kāryastaḍillolāḥ priyāptayaḥ // KAvk_6.140 //",
  "S01bsu078_u:1487": "iti yakṣopadiṣṭena vidhānena sa bhūdharam /",
  "S01bsu078_u:1488": "samutkramya dadarśāgre nagaraṃ hemamandiram // KAvk_6.141 //",
  "S01bsu078_u:1489": "merūkūṭairivākīrṇaṃ prakāśairiva nirmitam /",
  "S01bsu078_u:1490": "savāścaryairiva kṛtaṃ tad dṛṣṭvā vismito 'bhavat // KAvk_6.142 //",
  "S01bsu078_u:1491": "mahāhemakapāṭābhyāṃ ruddhaddhāram vilokya tat /",
  "S01bsu078_u:1492": "nirjanaṃ vārasaṃcāraṃ vanānte niṣasāda saḥ // KAvk_6.143 //",
  "S01bsu078_u:1493": "atrāntare dinasyānte vyomānantapathādhvagaḥ /",
  "S01bsu078_u:1494": "avāpāstācalopāntaṃ pariśrānta ivāṃśumān // KAvk_6.144 //",
  "S01bsu078_u:1495": "astaṃ gate sahasrāṃśau rajanīramaṇī śanaiḥ /",
  "S01bsu078_u:1496": "tārāpatimivānveṣṭuṃ prasasārābhisārikā // KAvk_6.145 //",
  "S01bsu078_u:1497": "atha prakāśavibahvaiḥ sarvāśāpūraṇonmukhaḥ /",
  "S01bsu078_u:1498": "bodhisattva iva svacchaḥ sudhādīdhitirudyayau // KAvk_6.146 //",
  "S01bsu078_u:1499": "sphīṭā tamaḥ samūhasya niḥśeṣapraśamocitā /",
  "S01bsu078_u:1500": "mānasollāsinī jyotsnā sattvavṛttirivābabhau // KAvk_6.147 //",
  "S01bsu078_u:1501": "tamomohaṃ jahārendurdiśāṃ dinaviyogajam /",
  "S01bsu078_u:1502": "paropakāre hi paro dūrāroho mahātmanām // KAvk_6.148 //",
  "S01bsu078_u:1503": "supriyaścandrakiraṇaiḥ pūryamāṇatanuḥ kṣaṇam /",
  "S01bsu078_u:1504": "nidrāṃ kāryasamudrormikṣobhamudrāmavāptavān // KAvk_6.149 //",
  "S01bsu078_u:1505": "kṣapāyām kṣīyamāṇāyāṃ guṇadākṣiṇyasādarā /",
  "S01bsu078_u:1506": "jagāda devatā svapne maheśākhyā sametya tam // KAvk_6.150 //",
  "S01bsu078_u:1507": "aho bata mahāsattva sattattvābhiniveśinā /",
  "S01bsu078_u:1508": "parārthe vipulaḥ kleśaḥ kṛtaḥ sukṛtinā tvayā // KAvk_6.151 //",
  "S01bsu078_u:1509": "alpaśeṣe prayāse 'smin nodvegaṃ kartumarhasi /",
  "S01bsu078_u:1510": "aparyuṣitasattvānāṃ svādhīnāḥ sarvasiddhayaḥ // KAvk_6.152 //",
  "S01bsu078_u:1511": "haimaṃ yadetannagaraṃ trīṇi cānyānyataḥ param /",
  "S01bsu078_u:1512": "santi ratnapurāṇyatra vicitrāṇyuttarottaram // KAvk_6.153 //",
  "S01bsu078_u:1513": "tebhyo niryānti kinnaryaścataśro 'ṣṭau ca ṣoḍaśa /",
  "S01bsu078_u:1514": "dvātriṃśacca krameṇaiva tvayā dvāri vighaṭṭite // KAvk_6.154 //",
  "S01bsu078_u:1515": "jitendriyasya bhavatastatpramādamavedinaḥ /",
  "S01bsu078_u:1516": "kimanyadacireṇaiv vāñchitāptirbhaviṣyati // KAvk_6.155 //",
  "S01bsu078_u:1517": "ityuktaḥ sādaraṃ devyā pratibuddho 'tha supriyaḥ /",
  "S01bsu078_u:1518": "jaghāna nagaradvāraṃ triḥ samabhyetya pāṇinā // KAvk_6.156 //",
  "S01bsu078_u:1519": "tataścatasraḥ k innaryo niryayustaralekṣaṇāḥ /",
  "S01bsu078_u:1520": "āścaryatarumañjarya iva līlānilākulāḥ // KAvk_6.157 //",
  "S01bsu078_u:1521": "mānasillāsakāriṇyo nayanāmṛtavṛṣṭayaḥ /",
  "S01bsu078_u:1522": "vadanendusamudyotairdivāpi kṛtacandrikāḥ // KAvk_6.158 //",
  "S01bsu078_u:1523": "tāḥ saṃpūjya smarodāraṃ supriyaṃ priyadarśanāḥ /",
  "S01bsu078_u:1524": "tasyābhilāṣapraṇayairātithyamiva cakrire // KAvk_6.159 //",
  "S01bsu078_u:1525": "candrakāntasamāsīnaṃ kṛtāsanaparigrahāḥ /",
  "S01bsu078_u:1526": "jīvanauṣadhayo jātāḥ smarasyeva savigrahāḥ // KAvk_6.160 //",
  "S01bsu078_u:1527": "tāstamūcuḥ samunmīladvilāsahasitatviṣaḥ /",
  "S01bsu078_u:1528": "dadatya iva karpūraṃ premopāyanatām puraḥ // KAvk_6.161 //",
  "S01bsu078_u:1529": "aho dhanyā vayaṃ yāsāṃ sadguṇālakṛtākṛtiḥ /",
  "S01bsu078_u:1530": "svayaemvābhigamyo 'pi bhavānadyāgato gṛham // KAvk_6.162 //",
  "S01bsu078_u:1531": "vidheṣaḥ kasya pīyūṣe candane kasya vāruciḥ /",
  "S01bsu078_u:1532": "indau mandādaraḥ ko vā sādhuḥ kasya na saṃmataḥ // KAvk_6.163 //",
  "S01bsu078_u:1533": "strīṇāṃ yadyapi saubhāgyabhaṅgāya praṇayaḥ svayam /",
  "S01bsu078_u:1534": "kramastvaddarśanenaiva tathāpi mukharīkṛtāḥ // KAvk_6.164 //",
  "S01bsu078_u:1535": "idaṃ ca kinnarapuraṃ vayaṃ ca praṇayārpitāḥ /",
  "S01bsu078_u:1536": "ratnaṃ ca saubhāṣaṇikaṃ sādho svādhīnameva te // KAvk_6.165 //",
  "S01bsu078_u:1537": "iti tāsāṃ vacaḥ śrutvā supriyaḥ praṇayocitam /",
  "S01bsu078_u:1538": "uvāca sattvadhavalāṃ diśan daśanacandrikām // KAvk_6.166 //",
  "S01bsu078_u:1539": "bahumānāspadaṃ kasya nedaṃ saṃbhāṣaṇāmṛtam /",
  "S01bsu078_u:1540": "ātmano 'pyādarasthānam bahvatībhiḥ kṛtādaraḥ // KAvk_6.167 //",
  "S01bsu078_u:1541": "ślāghyaṃ darśanamevedaṃ tatrāpyayamanugrahaḥ /",
  "S01bsu078_u:1542": "muktālatāstāpaharāḥ kiṃ punaścandanokṣitāḥ // KAvk_6.168 //",
  "S01bsu078_u:1543": "evaṃ vidhānām svacchānāmaindavīnāmiva tviṣām /",
  "S01bsu078_u:1544": "ākṛtīnām samucitā rucirā lokavṛttayaḥ // KAvk_6.169 //",
  "S01bsu078_u:1545": "aucityacārucaritaṃ prasādaviśadaṃ manah /",
  "S01bsu078_u:1546": "vātsalyapeśalā vāṇī na kasyādarabhūmayaḥ // KAvk_6.170 //",
  "S01bsu078_u:1547": "gṛhīto 'smābhirācāraḥ pūjāparikarocitah /",
  "S01bsu078_u:1548": "ātmārpaṇaṃ kulāntaṃ vaḥ parāyattā hi yoṣitaḥ // KAvk_6.171 //",
  "S01bsu078_u:1549": "kanyābhāvādapakrāntā yūyaṃ paraparigrahāḥ /",
  "S01bsu078_u:1550": "viśrambheṇa bhagiṇyo me jananyaḥ snehagauravāt // KAvk_6.172 //",
  "S01bsu078_u:1551": "paravittaṃ viṣaṃ yeṣāṃ jananyaścānyayoṣitaḥ /",
  "S01bsu078_u:1552": "parahiṃsātmahiṃsauva pakṣāsteṣāṃ niratyayāḥ // KAvk_6.173 //",
  "S01bsu078_u:1553": "pauśunyāsatyapāruṣyabhinnavādojjhitaṃ vacaḥ /",
  "S01bsu078_u:1554": "sadaiva vadane yeṣām teṣām sarvāśiṣā diśaḥ // KAvk_6.174 //",
  "S01bsu078_u:1555": "abhidhyārahitaṃ ceto vyāpāraparivarjitam /",
  "S01bsu078_u:1556": "mithyādṛṣṭivihīnaṃ ca yeṣāṃ te satpathaṃ śritāḥ // KAvk_6.175 //",
  "S01bsu078_u:1557": "daśākuśalamārgebhyo nirgatānāṃ nisargataḥ /",
  "S01bsu078_u:1558": "ete kuśalavargasya mārgāḥ svarge nirargalāḥ // KAvk_6.176 //",
  "S01bsu078_u:1559": "dhīreva dhanyaṃ dhanamunnatānāṃ vidyaiva cakṣurvijitendriyāṇām /",
  "S01bsu078_u:1560": "dayaiva puṇyaṃ puruṣottamānāṃ ātmaiva tīrthaṃ śucimānasānām // KAvk_6.177 //",
  "S01bsu078_u:1561": "evaṃvidho 'yaṃ guṇasaṃniveśaḥ śīlena vaimalyamupaiti puṃsām /",
  "S01bsu078_u:1562": "sadratnamuktānikarātiritaṃ śīlaṃ satāmābharaṇaṃ vadanti // KAvk_6.178 //",
  "S01bsu078_u:1563": "ityuktamākarṇya guṇānurūpaṃ sattvārthinā tena jitendriyeṇa /",
  "S01bsu078_u:1564": "tuṣṭāstamūcurbhuvi candralokaṃ tāḥ kautukāyaivamukhaiḥ sṛjantyaḥ // KAvk_6.179 //",
  "S01bsu078_u:1565": "maṇerivānarghaguṇojjvalasya dṛṣṭaiva sādhorucitā ruciste /",
  "S01bsu078_u:1566": "yayaiva maulau hṛdaye śrutau ca sadbhiḥ sadaivābharaṇīkṛto 'si // KAvk_6.180 //",
  "S01bsu078_u:1567": "maṇirmahārhaḥ prathitaprabhāvaḥ pragṛhyatāmātmasamastvayāyam /",
  "S01bsu078_u:1568": "dhvajārpito varṣati yojanānāṃ sahasramevārthisamīhitaṃ yaḥ // KAvk_6.181 //",
  "S01bsu078_u:1569": "uktveti ratnapravaraṃ taruṇyastasmei dadurmūrtamiva prasādam /",
  "S01bsu078_u:1570": "ādāya taṃ ca praṇayopacāraṃ so 'pi dvitīyaṃ puramāpa raupyam // KAvk_6.182 //",
  "S01bsu078_u:1571": "tatrādarāttaddviguṇābhireva sa pūjitah kinnarakāminībhiḥ /",
  "S01bsu078_u:1572": "krameṇa tenaiva viśuddhabuddhirlebhe maṇiṃ taddviguṇaprabhāvam // KAvk_6.183 // * * * * * * * * * * * * * * * * /",
  "S01bsu078_u:1574": "* * * * * * * * * * * * * * * * // KAvk_6.184 //",
  "S01bsu078_u:1575": "prāptaśca taṃ ratnamayaṃ caturthaṃ puraṃ tataḥ sarvapurādhikaści /",
  "S01bsu078_u:1576": "so 'bhyarthitastaddviguṇābhiragre guṇādhikaḥ kinnarasundarībhiḥ // KAvk_6.185 //",
  "S01bsu078_u:1577": "tathaiva saddharmakathāprasaṅgaistātoṣitāstena susaṃyatena /",
  "S01bsu078_u:1578": "utphullanītpaladāmadīrghakaṭākṣavikṣiptakarāstamūcuḥ // KAvk_6.186 //",
  "S01bsu078_u:1579": "bhrātāsti naḥ kinnararājavaṃśaratnākarendurbadarābhidhānaḥ /",
  "S01bsu078_u:1580": "tasyāspadaṃ dvīpamidaṃ mahārhaṃ svanāmacihnaṃ prathitaṃ samṛddhyā // KAvk_6.187 //",
  "S01bsu078_u:1581": "ratnaṃ cedam niyamavidhinā poṣadhākhyavratena nyastaṃ bhāsvatkiraṇanikaraṃ puṇyabhājāṃ prayatnāt varṣatyeva sthiraparahitavyāptaye gṛhyatām tat // KAvk_6.188 //",
  "S01bsu078_u:1582": "ityutpāṭyāmarataruphalaṃ sādaraṃ sundarībhiḥ",
  "S01bsu078_u:1583": "premoddāmapraṇayasubhagaṃ dattamāsādya ratnam /",
  "S01bsu078_u:1584": "bālāhākhyaṃ vijitapavanaṃ taṃ prakṛṣṭaṃ turaṅgaṃ",
  "S01bsu078_u:1585": "so 'pyāruhya svanagaramagāllabdhamārgopadeśaḥ // KAvk_6.189 //",
  "S01bsu078_u:1586": "tasmin kāle vipulakuśalaiḥ svargamārgaṃ prayāte",
  "S01bsu078_u:1587": "vārāṇasyāṃ viśadayaśasi kṣmāpatau brahmadatte /",
  "S01bsu078_u:1588": "śrīmān sarvapraṇayiphaladaḥ supriyaḥ pauramukhyair",
  "S01bsu078_u:1589": "lokatrāṇe vinihitamatirdharmarājye 'bhiṣiktaḥ // KAvk_6.190 //",
  "S01bsu078_u:1590": "tataḥ śiraḥsnānavidhikrameṇa tatpañcadaśyām dhvajamūrdhni ratnam /",
  "S01bsu078_u:1591": "sa poṣadhopoṣita eva dhṛtvā cakāra viśvaṃ paripūrṇakāmam // KAvk_6.191 //",
  "S01bsu078_u:1592": "kṛtvā yātrām parahitaphalāṃ vatsarāṇām śatena",
  "S01bsu078_u:1593": "sthitvā rājye mahati nikhilaṃ pūrayitvā ca lokam /",
  "S01bsu078_u:1594": "putraṃ dhṛtvā narapatipade prāpya sarvopaśāntiṃ",
  "S01bsu078_u:1595": "tattvajño 'sau kimapi paramaṃ brahmabhāvaṃ jagāma // KAvk_6.192 //",
  "S01bsu078_u:1596": "syurete dasyavaḥ sarve pūrvaṃ ye pūritā mayā /",
  "S01bsu078_u:1597": "ratnadrīpābhigamane tasmin supriyajanmani // KAvk_6.193 //",
  "S01bsu078_u:1598": "iti śāstā svavṛttāntakathayā vidadhe vibhuḥ /",
  "S01bsu078_u:1599": "dānavīryopadeśena bhikṣūṇāmanuśāsanam // KAvk_6.194 //",
  "S01bsu078_u:1600": "iti kṣemendraviracitāyāṃ bodhisattvāvadānakalpalatāyāṃ badaradvīpayātrāvadānaṃ nāma ṣaṣṭhaḥ pallavaḥ //",
  "S01bsu078_u:1601": "7. muktālatāvadānam /",
  "S01bsu078_u:1602": "kuślapraṇidhānaśuddhadhānmāṃ vimalālokavivekabodhakānām /",
  "S01bsu078_u:1603": "parikīrtanamātrameva yeṣāṃ bhavamohāpahatesta eva dhanyāḥ // KAvk_7.1 //",
  "S01bsu078_u:1604": "purā parṣatsahasrāṇāṃ nyagrodhopavanasthitiḥ /",
  "S01bsu078_u:1605": "kapilākhye pure cakre bhagavān dharmadeśanām // KAvk_7.2 //",
  "S01bsu078_u:1606": "amandānandasaṃdohasyandi candanaśītalam /",
  "S01bsu078_u:1607": "tasya vāgamṛtaṃ dhanyāḥ kṛtāṅjalipuṭāḥ papuḥ // KAvk_7.3 //",
  "S01bsu078_u:1608": "rājā śuddhodanastatra dharmaśravaṇasaṃgame /",
  "S01bsu078_u:1609": "puṇyopadeśasalilairlebhe vaimalyanirvṛtim // KAvk_7.4 //",
  "S01bsu078_u:1610": "atha tatra mahānāmā śākyarājakulodbhavaḥ /",
  "S01bsu078_u:1611": "dharmopadeśamākarṇya prātaḥ svagṛhamabravīt // KAvk_7.5 //",
  "S01bsu078_u:1612": "aho nu bhagavān buddho dharmaḥ saṃghaśca siddhaye /",
  "S01bsu078_u:1613": "buddhotpādo 'yamasmākaṃ nirvāṇāya mahāphalaḥ // KAvk_7.6 //",
  "S01bsu078_u:1614": "upadeśaviśeṣāptānirvṛtestasya tadvacaḥ /",
  "S01bsu078_u:1615": "śrutvā śaśiprabhā patnī praṇayāttamabhāṣataḥ // KAvk_7.7 //",
  "S01bsu078_u:1616": "anugrāhyā bhagavataḥ puruṣāḥ puṇyabhāginah /",
  "S01bsu078_u:1617": "nindyāstadupadeśānāmanarhā yoṣito vayam // KAvk_7.8 //",
  "S01bsu078_u:1618": "iti jāyāvacaḥ śrutvā sa jagāda jagadguroḥ /",
  "S01bsu078_u:1619": "bhadre bhagavato nāsti bhedaḥ kāruṇyadarśane // KAvk_7.9 //",
  "S01bsu078_u:1620": "samā sarvatra bhā bhānoḥ samā vṛṣṭiḥ payomucaḥ /",
  "S01bsu078_u:1621": "samā bhagavato dṛṣṭiḥ sarvasattvānukampinaḥ // KAvk_7.10 //",
  "S01bsu078_u:1622": "mahāprajāpatervākyādaparāhṇakṣaṇaṃ tapaḥ /",
  "S01bsu078_u:1623": "śuddhodanaḥ karotyeva rājā bahgavato 'ntike // KAvk_7.11 //",
  "S01bsu078_u:1624": "iti patyuḥ priyagirā vṛtā śākyāṅganāgaṇaiḥ /",
  "S01bsu078_u:1625": "yācane tadbhagavatah sā puṇyopavanaṃ yayau // KAvk_7.12 //",
  "S01bsu078_u:1626": "sā satvakusumaṃ tatra taṃ dadarśa mahāphalam /",
  "S01bsu078_u:1627": "praśamāmṛtasaṃsiktaṃ karuṇākalpapādapam // KAvk_7.13 //",
  "S01bsu078_u:1628": "lateva pavanānamrā taṃ dūrāt praṇanāma sā /",
  "S01bsu078_u:1629": "lobheneva parityakrā cyutakarṇotpalacchalāt // KAvk_7.14 //",
  "S01bsu078_u:1630": "vilokya kāñcanaruciṃ ratnabhūṣaṇabhūṣitām /",
  "S01bsu078_u:1631": "ānandanāmā bhikṣustāmuvāca prahitodyataḥ // KAvk_7.15 //",
  "S01bsu078_u:1632": "veṣaḥ praśamaśūnyo 'yaṃ mātarmunitapovane /",
  "S01bsu078_u:1633": "darpotsikto na yuktaste viraktānāmidaṃ padam // KAvk_7.16 //",
  "S01bsu078_u:1634": "guṇasaṃyamasiktāni mukharābhraṇānyaho /",
  "S01bsu078_u:1635": "nehāstadgrahaṇaṃ yuktamitīvopadiśanti te // KAvk_7.17 //",
  "S01bsu078_u:1636": "ityuktā tena sā tanvī vailajyavinatānanā /",
  "S01bsu078_u:1637": "unmucyābharaṇaṃ sarvaṃ prāḥiṇonnijamadniram // KAvk_7.18 //",
  "S01bsu078_u:1638": "upaviṣṭeṣu sarveṣu nirdiṣṭakuśalastataḥ /",
  "S01bsu078_u:1639": "anityataivaṃ bhagavānupadeśaṃ pravakrame // KAvk_7.19 //",
  "S01bsu078_u:1640": "mahāmohaprabhāvo 'yaṃ yena nityamanityatām /",
  "S01bsu078_u:1641": "nityatāmiva manyante mūḍhā jagati jantavaḥ // KAvk_7.20 //",
  "S01bsu078_u:1642": "asatye ramate lokaḥ satyapratyayamohitaḥ /",
  "S01bsu078_u:1643": "na vetti sarvabhāvānāmabhāvānubhavāṃ sthitim // KAvk_7.21 //",
  "S01bsu078_u:1644": "kecid vyākaraṇaiḥ pare śrutipathaistarkapravādaiḥ pare kecittantraparigrahairbahuvidhairanyaiḥ kalākauśalaiḥ /",
  "S01bsu078_u:1645": "saṃsaktāḥ punaruktajanmaśaraṇau yātā sahaiva kṣayaṃ",
  "S01bsu078_u:1646": "tatrāpyakṣyayalīlayā kṣaṇapadaṃ mugdhaurnibaddhā dhṛtiḥ // KAvk_7.22 //",
  "S01bsu078_u:1647": "viṣayaviṣamāpāyaḥ kāyaḥ prapañca(ma)yāśayā",
  "S01bsu078_u:1648": "kharataramarusphārākāro mohabhāvo bhavaḥ /",
  "S01bsu078_u:1649": "hitabhūmi (?) tathākāryaṃ kāryaṃ vivekināṃ tathā",
  "S01bsu078_u:1650": "niravadhirayaṃ dṛṣṭvā vyādhiryathā (hi)",
  "S01bsu078_u:1651": "nivartate // KAvk_7.23 //",
  "S01bsu078_u:1652": "ityādyanityasaṃskārasaṃyuktaṃ yuktamudyate /",
  "S01bsu078_u:1653": "dharmopadeśakuśalaṃ vaktuṃ bhagavati svayam // KAvk_7.24 //",
  "S01bsu078_u:1654": "ekā śākyavadhūstatra rūpasaubhāgyagarvitā /",
  "S01bsu078_u:1655": "sthitā śauśavatāruṇyasaṃghau vayasi duḥsahe // KAvk_7.25 //",
  "S01bsu078_u:1656": "muktāhāraṃ stanataṭe lolāpāṅgairmuhurmuhuḥ /",
  "S01bsu078_u:1657": "āliloke yaśaḥsphārasāraṃ ratipateriva // KAvk_7.26 //",
  "S01bsu078_u:1658": "hārāvalokinīṃ dṛṣṭvā tāmanekāgrahādasau /",
  "S01bsu078_u:1659": "acintayādviraktena magatpatnī śaśiprabhā // KAvk_7.27 //",
  "S01bsu078_u:1660": "iyaṃ dharmopadeśe 'pi capalā hāramīkṣate /",
  "S01bsu078_u:1661": "bhāvānāṃ na śṛṇotyeva mūḍhā kṣaṇikatāmimām // KAvk_7.28 //",
  "S01bsu078_u:1662": "svaṃ hāraṃ darśayitvāsyā hārotsāhaṃ harāmyaham /",
  "S01bsu078_u:1663": "adhikālokanenaiva darpaḥ śāmyati dehinām // KAvk_7.29 //",
  "S01bsu078_u:1664": "iti saṃcintya sā dāsīṃ rohikākhyāmabhāṣata /",
  "S01bsu078_u:1665": "rohike gaccha me hāraṃ gṛhāt satvaramāhara // KAvk_7.30 //",
  "S01bsu078_u:1666": "ityuktā sā tayā tatra pravṛtte dharmasaṃśrave /",
  "S01bsu078_u:1667": "akālagamanodvignā niḥśvasyācintayat kṣaṇam // KAvk_7.31 //",
  "S01bsu078_u:1668": "aho batāntarāyo 'yaṃ saṃjātaḥ kuśale mama /",
  "S01bsu078_u:1669": "nāsmin śrotuṃ labhe dharmaṃ yatparāyattajīvitā // KAvk_7.32 //",
  "S01bsu078_u:1670": "puṇyasaurabhasaṃbhārāt kīrṇakāruṇyakesarāt /",
  "S01bsu078_u:1671": "mukhapadmād bhagavato dhanyaḥ prāpnoti vāṅbhadhuḥ // KAvk_7.33 //",
  "S01bsu078_u:1672": "aho svācchandyavicchedastanubhaṅgaḥ sukhakṣayaḥ /",
  "S01bsu078_u:1673": "sevā jagati jantūnāṃ duḥkhe duḥkhaparaṃparā // KAvk_7.34 //",
  "S01bsu078_u:1674": "sevāprayāsasaṃprāptaṃ dhanamānakaṇodayam /",
  "S01bsu078_u:1675": "tatpamatyuṣṇaniḥśvāsairaho kṛcchreṇa pīyate // KAvk_7.35 //",
  "S01bsu078_u:1676": "mānaglānirguṇaglānirojaḥpunaśamaḥ śramah /",
  "S01bsu078_u:1677": "prathamaṃ sevakasyaitat phalamīśvaradarśane // KAvk_7.36 //",
  "S01bsu078_u:1678": "lauhī bandhanaśṛṅkhalā caraṇayorhelāvamānāvanī",
  "S01bsu078_u:1679": "svavyāpāraniṣedhanityaniyatī nidrāsukhadrohiṇī /",
  "S01bsu078_u:1680": "āśāsyasya viśālajālasaraṇiḥ satsaṅgabhogāśaniḥ",
  "S01bsu078_u:1681": "mugdhānāṃ mṛgatṛṣṭikāmarumahī sevā śarīrakṣayaḥ // KAvk_7.37 //",
  "S01bsu078_u:1682": "iti saṃcintya suciraṃ sā jagāma tadājñayā /",
  "S01bsu078_u:1683": "sevāvikrītakāyānāṃ svecchāviharaṇaṃ kutaḥ // KAvk_7.38 //",
  "S01bsu078_u:1684": "vrajantīṃ tām parapreṣyāṃ kṛpaṇāṃ karuṇākulaḥ /",
  "S01bsu078_u:1685": "nirīkṣya bahgavān divyacakṣuṣācintayat kṣasṇam // KAvk_7.39 //",
  "S01bsu078_u:1686": "asmin janmani śeṣo 'syā saṃpūrṇo jīvitāvadhiḥ /",
  "S01bsu078_u:1687": "iyaṃ varākī saṃsārāduddhartavyā svayaṃ mayā // KAvk_7.40 //",
  "S01bsu078_u:1688": "atha tām karmayogena vrahantīṃ sahasā pathi //",
  "S01bsu078_u:1689": "vatsavātsalyavivaśā śṛṅgābhyāmājaghāna gauḥ // KAvk_7.41 //",
  "S01bsu078_u:1690": "sā pradaghyau bhagavataḥ prasādāt tanmayasmṛtiḥ /",
  "S01bsu078_u:1691": "janmāntarādhivāsena buddhālambanamānasā // KAvk_7.42 //",
  "S01bsu078_u:1692": "aho karmormibhiḥ śīrṇe saṃsāramakarākare /",
  "S01bsu078_u:1693": "janmāvarteṣu jantūnāṃ majjanonmajjanakramaḥ // KAvk_7.43 //",
  "S01bsu078_u:1694": "puṃso lalāṭavipulopalapaṭṭikāsu niḥśarmakarmaghaṭitaprakaṭāṅkaṭaṅkaiḥ /",
  "S01bsu078_u:1695": "nayastāni janmamaraṇaprasarākṣarāṇi naitāni pāṇiparimārjanayā calanti // KAvk_7.44 //",
  "S01bsu078_u:1696": "iyaṃ karmāyattā pracuracitravaicitraracanā",
  "S01bsu078_u:1697": "narāṇāṃ māyūracchadapaṭalatulyā pariṇatiḥ /",
  "S01bsu078_u:1698": "yayā garbhārambhe kramanipatane vṛddhisamaye",
  "S01bsu078_u:1699": "kṣaye vā nānyat prābhajata tanulekhācchavirati // KAvk_7.45 //",
  "S01bsu078_u:1700": "saṃcintyātha puraḥ pravṛttasudaśāsannāvasannasthitiṃ prāptevāsamadāsabhāvakalanāvailakṣyaniḥ spandatām /",
  "S01bsu078_u:1701": "ādhāya praṇidhānadhāmni dhavale saddharmaśuddhāṃ dhiyaṃ",
  "S01bsu078_u:1702": "saṃsāre vicikitsya eva malinaṃ tatyāja sā jīvitam // KAvk_7.46 //",
  "S01bsu078_u:1703": "tataḥ sā siṃhaladvīpe samīpe svargasaṃpadām /",
  "S01bsu078_u:1704": "candralekheva dugdhābdhau divyadyutirajāyata // KAvk_7.47 //",
  "S01bsu078_u:1705": "ādhānajanmanastasya muktāvarṣeṃ divaścyute /",
  "S01bsu078_u:1706": "sābhūnmuktālatā nāma siṃhalādhipateḥ sutā // KAvk_7.48 //",
  "S01bsu078_u:1707": "sā puṇyamiva lāvaṇyaṃ vahantī vṛddhimāgatā /",
  "S01bsu078_u:1708": "lebhe vivekenāṅgānāṃ saṃtoṣamiva yaovanam // KAvk_7.49 //",
  "S01bsu078_u:1709": "tataḥ kadācidvaṇijaḥ śrāvastīpuravāsinaḥ /",
  "S01bsu078_u:1710": "makarākaramuttīrya siṃhaladvīpamāyayuḥ // KAvk_7.50 //",
  "S01bsu078_u:1711": "te tatra rātriparyante viśrāntisukhamājaguḥ /",
  "S01bsu078_u:1712": "dharmārthagāthāsaṃnaddhaprabuddhabuddhabhāṣitam // KAvk_7.51 //",
  "S01bsu078_u:1713": "tdantaḥpuraharmyasthā śrutvaiva śravaṇāmṛtam /",
  "S01bsu078_u:1714": "kimetaditi papraccha tānānāyya nṛpātmajā // KAvk_7.52 //",
  "S01bsu078_u:1715": "te tāmūcuḥ pramuditāmidaṃ buddhasya bḥāṣitam /",
  "S01bsu078_u:1716": "svabhāvārhaṃ bhagavataḥ sarvasattvānukampinah // KAvk_7.53 //",
  "S01bsu078_u:1717": "buddhāmidhānaṃ śrutviva pulakālaṃkṛtākṛtiḥ /",
  "S01bsu078_u:1718": "sā babhūva samudbhūtasaṃvidbhavyānubhāvabhūḥ // KAvk_7.54 //",
  "S01bsu078_u:1719": "unmubhī sāmayūriva śabdaireva payomucaḥ /",
  "S01bsu078_u:1720": "ka eṣa bhagavān buddha iti paparcchaḥ tān punaḥ // KAvk_7.55 //",
  "S01bsu078_u:1721": "tataste nikhilaṃ tasyai śraddhāsaṃvardhitādarāḥ /",
  "S01bsu078_u:1722": "nyavedayan puṇyamayīṃ bhagavaccaritasthitim // KAvk_7.56 //",
  "S01bsu078_u:1723": "atha sā tatkathāvāptaprāgjanmakuśalodayā /",
  "S01bsu078_u:1724": "vijñaptilekhaṃ pradadau teṣāṃ bhagavataḥ kṛte // KAvk_7.57 //",
  "S01bsu078_u:1725": "kālena sindhumuttīrya saṃrpāptāste nijāṃ pirīm /",
  "S01bsu078_u:1726": "praṇamyāvedya tadvṛttaṃ dadurlekhaṃ mahātmane // KAvk_7.58 //",
  "S01bsu078_u:1727": "bhagavānapi sarvajñaḥ pūrvameva vibhāvya tat /",
  "S01bsu078_u:1728": "muktālatāyāḥ kṛpayā svayaṃ lekhamavācayat // KAvk_7.59 //",
  "S01bsu078_u:1729": "aho smaraṇameva te kimapi puṇyapaṇyaṃ satāṃ",
  "S01bsu078_u:1730": "bhavātibahvabhaiṣajaṃ vyasanatāpatṛṣṇāpahat /",
  "S01bsu078_u:1731": "bhavanmayakathākramopanatasaṃvidāsvādabhūḥ",
  "S01bsu078_u:1732": "sa eṣa bhagavan mahānamṛtasaṃvibhāgo mama // KAvk_7.60 //",
  "S01bsu078_u:1733": "iti saṃkṣiptalekhārthaṃ vibhāvya bhagavān svayam /",
  "S01bsu078_u:1734": "īṣatsmitviṣā sattvaprakāśamadiśaddiśām // KAvk_7.61 //",
  "S01bsu078_u:1735": "tataścitrakarāśakyāṃ prabhāvairanupūritām /",
  "S01bsu078_u:1736": "bhagavān prāhiṇot tasyai nyastāṃ svapratimāṃ paṭe // KAvk_7.62 //",
  "S01bsu078_u:1737": "punaḥ pravahaṇārūḍhā vaṇijaste tadājñayā /",
  "S01bsu078_u:1738": "avāpya siṃhaladvīpaṃ tasyai paṭamadarśayan // KAvk_7.63 //",
  "S01bsu078_u:1739": "hemasiṃhāsananyaste paṭe dṛṣṭvā tathāgatam /",
  "S01bsu078_u:1740": "janastanmayatādhyānādekībhāvamivāyayau // KAvk_7.64 //",
  "S01bsu078_u:1741": "adhastāllikhitaṃ tasmin puṇyaprāptamadṛśyata /",
  "S01bsu078_u:1742": "tisraḥ śaraṇyā gatayaḥ pañca śikṣāpadāṇi ca // KAvk_7.65 //",
  "S01bsu078_u:1743": "sapratītyasamutpādaḥ sānulomaviparyayaḥ /",
  "S01bsu078_u:1744": "āryāṣṭāṅgastathā mārgaḥ paramāmṛtanirbharaḥ // KAvk_7.66 //",
  "S01bsu078_u:1745": "svayaṃ bhagavatā vyastaṃ tasyopari subhāṣitam /",
  "S01bsu078_u:1746": "śobhate bhāvanālīnaṃ bhrājiṣṇu kanakākṣaram // KAvk_7.67 //",
  "S01bsu078_u:1747": "viṣamaviṣayālolavyālāvalīvalayākulāt",
  "S01bsu078_u:1748": "taruṇatimirānniṣkramyāsmāt pramohamayādgṛhāt /",
  "S01bsu078_u:1749": "jananamaraṇakleśāveśapravṛttapṛthivyathā",
  "S01bsu078_u:1750": "vrajata śaraṇaṃ bauddhaṃ dharmaṃ na cātra bhavādbhayam // KAvk_7.68 //",
  "S01bsu078_u:1751": "jinapratikṛtiṃ puṇyām paśyantī pārthivātmajā /",
  "S01bsu078_u:1752": "anādikālopacitāṃ mumocājñānavāsanām // KAvk_7.69 //",
  "S01bsu078_u:1753": "prāṃśuṃ kavata(?)",
  "S01bsu078_u:1754": "kāñcanakāntakāyaṃ suskandhamājānubhujābhirāmam /",
  "S01bsu078_u:1755": "dhyānāvadhānārthanimīlitākṣaṃ lāvaṇyadhārāyitatuṅganāsam // KAvk_7.70 //",
  "S01bsu078_u:1756": "svabhāvabhavyaṃ pravibhāsamānaṃ pralambanirbhūṣaṇakarṇapāśam /",
  "S01bsu078_u:1757": "bālapravālāruṇavalkalāṅkaṃ saṃsaktasaṃdhyābhramivāmarādrim // KAvk_7.71 //",
  "S01bsu078_u:1758": "tviṣā diṣāṃ śīlamivādiśantaṃ ānandadānodyatavaktracandram /",
  "S01bsu078_u:1759": "kṣamāguṇaṃ kṣāmiva śikṣayantaṃ puṇyocitā sā subhagaṃ vilokya // KAvk_7.72 //",
  "S01bsu078_u:1760": "praṇāmaparyantakapolacumbikarṇotpalānāṃ parivartanena /",
  "S01bsu078_u:1761": "nirasya niḥsāraśarīratṛptiṃ satyānubhāvaṃ paramaṃ prapede // KAvk_7.73 //",
  "S01bsu078_u:1762": "srotaḥsamāpattiphalaprakāśaṃ sāsādya tatra kṣaṇalabdhabodhiḥ /",
  "S01bsu078_u:1763": "vicintayantī sugataprabhāvaṃ samabhyadhādvismayaharṣabhūmiḥ // KAvk_7.74 //",
  "S01bsu078_u:1764": "aho mahāmohatamohareṇa dūrasthitenāmi tathāgatena /",
  "S01bsu078_u:1765": "prasahya bḥāsvadvapuṣārpiteyaṃ vikāsalakṣmīḥ kuśalāmbujasya // KAvk_7.75 //",
  "S01bsu078_u:1766": "tīrṇo bahvaḥ satpraṇidhānamāptaṃ prasannamantaḥkaraṇaṃ kṣaṇena /",
  "S01bsu078_u:1767": "aho nu tṛṣṇāparitāpaśāntyai samucchalantīva samāmṛtaughāḥ // KAvk_7.76 //",
  "S01bsu078_u:1768": "ityuktvā sā bahgavate muktāratnānyupāyanam /",
  "S01bsu078_u:1769": "vitīrya saṃghapūjāyāṃ visasarja vaṇigjanam // KAvk_7.77 //",
  "S01bsu078_u:1770": "te mahodadhimuttīrya prāptā bahgavato 'ntikam /",
  "S01bsu078_u:1771": "tanmuktāratnanikaraṃ praṇamyāsmai nyavedayan // KAvk_7.78 //",
  "S01bsu078_u:1772": "vaṇigbhiḥ kathitāṃ śrutvā tatkathāṃ tatra bhikṣuṇā /",
  "S01bsu078_u:1773": "ānandanāmnā pṛṣṭho 'tha babhāṣe bhagavān jinaḥ // KAvk_7.79 //",
  "S01bsu078_u:1774": "yāsau purā rohitākhyā dāsī śākyagṛhe 'bahvat /",
  "S01bsu078_u:1775": "saiva muktālatā jātā satkarmapraṇidhānataḥ // KAvk_7.80 //",
  "S01bsu078_u:1776": "abhūnmahādhano nāma vārāṇasyāṃ vaṇik purā /",
  "S01bsu078_u:1777": "tasya ratnavatī nāma patnī puṇyocitābhavat // KAvk_7.81 //",
  "S01bsu078_u:1778": "sā patyau pañcatāṃ yāte niḥputrā stūpaśekhare /",
  "S01bsu078_u:1779": "pūjāṃ kṛtvā mahāhārāṃ bhaktiyuktā nyavedayat // KAvk_7.82 //",
  "S01bsu078_u:1780": "tena puṇyavipākena siṃhalādhipateḥ sutā /",
  "S01bsu078_u:1781": "jātā muktālatā saiva prātā ca parinirvṛtim // KAvk_7.83 //",
  "S01bsu078_u:1782": "saiva janmani cānyasminnairvaryamadamohitā /",
  "S01bsu078_u:1783": "pūjādhikṣepadakṣābhūddhāsī tenātivatsaram // KAvk_7.84 //",
  "S01bsu078_u:1784": "janmabhūmau janenātpaṃ yadyatkarma śubhāśubham /",
  "S01bsu078_u:1785": "tasya tasya sa tadrūpaṃ bhuṅkte pariṇataṃ phalam // KAvk_7.85 //",
  "S01bsu078_u:1786": "nikhilakuśalamūlā kīrtipuṣpojjvalaśrīḥ",
  "S01bsu078_u:1787": "śubhaphalabharasūrirdharmavallī narāṇām /",
  "S01bsu078_u:1788": "bhavati ca viṣavallī kilbiṣakleśamūla-",
  "S01bsu078_u:1789": "bhramanipatanamohānantasaṃtāpahetuḥ // KAvk_7.86 //",
  "S01bsu078_u:1790": "saṃtapte 'smin kharataramaruṣphārasaṃsāramārge",
  "S01bsu078_u:1791": "pāpaṃ punyaṃ tyajata janatāḥ saktatīvrānutāpam /",
  "S01bsu078_u:1792": "puṇyaṃ puṇyaṃ kuruta satataṃ puṇyapīyūṣasiktāḥ",
  "S01bsu078_u:1793": "puṇyacchāyātarutalabhuvaḥ śītalāḥ puṇyabhājām // KAvk_7.87 //",
  "S01bsu078_u:1794": "iti satpraṇidhānasya phalaṃ kathayatā svayam /",
  "S01bsu078_u:1795": "bhikṣūṇāmupadeśo 'yaṃ bhaktyai bhagavatā kṛtaḥ // KAvk_7.88 //",
  "S01bsu078_u:1796": "iti kṣemendraviracitāyām bodhisattvāvadānakalpatāyāṃ muktālatāvadānaṃ nāma saptamaḥ pallavaḥ //",
  "S01bsu078_u:1797": "8. śrīguptāvadānam /",
  "S01bsu078_u:1798": "kṛtāpakāre 'pi kṛpākulāni krūre 'pyalaṃ pallavakomalāni /",
  "S01bsu078_u:1799": "dveṣoṣmatapte 'pyatiśītalāni bhavanti cittāni sadāśayānām // KAvk_8.1 //",
  "S01bsu078_u:1800": "purā surapurodāre pure rājagṛhābhidhe /",
  "S01bsu078_u:1801": "śrīguptākhyo gṝhapatirbabhūva dhandopamaḥ // KAvk_8.2 //",
  "S01bsu078_u:1802": "dṛptaḥ sujanavidveṣī guṇeṣu viratādaraḥ /",
  "S01bsu078_u:1803": "sadā dhanamadādhmātaḥ sā jahāsa matiṃ satām // KAvk_8.3 //",
  "S01bsu078_u:1804": "kaṭhine 'ṣvativakreṣu śūnyeṣu mukhareṣu ca /",
  "S01bsu078_u:1805": "śankheṣviva khaleṣveva lakṣmīrdākṣiṇyamāśritā // KAvk_8.4 //",
  "S01bsu078_u:1806": "taṃ kadācit gururjñātiputraḥ kṣapaṇakaḥ khalah /",
  "S01bsu078_u:1807": "mithaḥ svairakathāsaktaḥ puṇyadveṣādabhāṣata // KAvk_8.5 //",
  "S01bsu078_u:1808": "ya eṣa gṛdhrakūṭākhye girau bhikṣuśatairvṛtaḥ /",
  "S01bsu078_u:1809": "sarvajñakīrtiḥ sugatāstrijagatpūjyatāṃ gataḥ // KAvk_8.6 //",
  "S01bsu078_u:1810": "naivāsya pratibhāṃ kāṃcid bhavyāmupalabḥāmahe /",
  "S01bsu078_u:1811": "nītaḥ kiṃ tūnnatiṃ mūrkhairbahgavān bhagavāniti // KAvk_8.7 //",
  "S01bsu078_u:1812": "avicāyava satataṃ paroktamanubhāṣate /",
  "S01bsu078_u:1813": "gatānugatikaḥ prāyaḥ prasiddhasaraṇau janaḥ // KAvk_8.8 //",
  "S01bsu078_u:1814": "vratādiniyamastasya dambha eva vibhāvyate /",
  "S01bsu078_u:1815": "aśnāti maunakṛt matsyānekapādavrato bakaḥ // KAvk_8.9 //",
  "S01bsu078_u:1816": "tasmaāt tasyopahāsāya kriyatām kāpi vajṇcanā /",
  "S01bsu078_u:1817": "māyāmohito dhūrtānām paro 'pi parituṣyati // KAvk_8.10 //",
  "S01bsu078_u:1818": "iti tenoktamākarṇya śrīguptaḥ karkmamohitaḥ /",
  "S01bsu078_u:1819": "patituṃ pāpaśvabhreṣu yuktyā tadupadiṣṭayā // KAvk_8.11 //",
  "S01bsu078_u:1820": "pradīptakhadirāṅgārapūrṇāṃ gūḍhāṃ khadāṃ gṛhe /",
  "S01bsu078_u:1821": "kṛtvā saviṣamannaṃ ca yayau bhagavato 'ntikam // KAvk_8.12 //",
  "S01bsu078_u:1822": "tena mithyāvihitayā bhaktyā bhoktuṃ nimantritaḥ /",
  "S01bsu078_u:1823": "vijñāya sarvaṃ sarvajñastatheti prāha sasmitaḥ // KAvk_8.13 //",
  "S01bsu078_u:1824": "viṣagniyogakupitām patnīṃ saddharmavādinīm /",
  "S01bsu078_u:1825": "gṛhe babandha śrīguptaḥ śaṅkito mantraviśravāt // KAvk_8.14 //",
  "S01bsu078_u:1826": "atha vijñātavṛtto 'pi bhagavān svayamāyayau /",
  "S01bsu078_u:1827": "vandyamāno jagadvandyaiścaturmukhamukhaiḥ suraiḥ // KAvk_8.15 //",
  "S01bsu078_u:1828": "śrīguptasya tamārambhaṃ vivedaṃ nagare janaḥ /",
  "S01bsu078_u:1829": "dikṣu dhāvati pāpānāṃ suguptamapi pātamak // KAvk_8.16 //",
  "S01bsu078_u:1830": "tataḥ kaścit samabhyetya bhagavantamupāsakaḥ /",
  "S01bsu078_u:1831": "uvāca caraṇālīnāścintayan dahanaṃ viṣam // KAvk_8.17 //",
  "S01bsu078_u:1832": "mithyānamrah priyālāpī guḍhavahniviṣānnadaḥ /",
  "S01bsu078_u:1833": "parihāryaḥ prayatnena bhagavanneṣa durjanah // KAvk_8.18 //",
  "S01bsu078_u:1834": "kuryādanārye nāśvāsi kāryaṃ mādhuryamāśriye /",
  "S01bsu078_u:1835": "antracchedī vigīrṇo hi madhudigdhamukhaḥ kṣuraḥ // KAvk_8.19 //",
  "S01bsu078_u:1836": "nānyastutiṃ guṇadveṣī sahate guṇinām khalaḥ /",
  "S01bsu078_u:1837": "santastuṣyanti yenaiva tenakupyanti durjanāḥ // KAvk_8.20 //",
  "S01bsu078_u:1838": "tvayi lokatraye netraśatapatravikāśini /",
  "S01bsu078_u:1839": "asya rāhoḥ padaṃ prāpte nāndhībhavati kiṃ jagat // KAvk_8.21 //",
  "S01bsu078_u:1840": "tacchrutvā bhagavānūce kiṃcit smitasitāṃśubhiḥ /",
  "S01bsu078_u:1841": "tannikārogratimiraṃ dūrāt pariharanniva // KAvk_8.22 //",
  "S01bsu078_u:1842": "na mamāṅgaṃ spṛśatyagniḥ prabahvatyapi vā viṣam /",
  "S01bsu078_u:1843": "paradveṣadaridrāṇāṃ doṣo 'pi nirupadravaḥ // KAvk_8.23 //",
  "S01bsu078_u:1844": "aroṣaśītalaṃ cetaḥ siktaṃ yasya śamāmṛtaiḥ /",
  "S01bsu078_u:1845": "kiṃ karotyanalastasya viṣaṃ vā viṣayadviṣaḥ // KAvk_8.24 //",
  "S01bsu078_u:1846": "viṣāyate tu pīyūṣaṃ kusumaṃ kuliśāyate /",
  "S01bsu078_u:1847": "dveṣadoṣottarasyaiva candanaṃ dahanāyate // KAvk_8.25 //",
  "S01bsu078_u:1848": "tiryagyonigatasyāpi bodhisattvapadāsthiteḥ /",
  "S01bsu078_u:1849": "kāruṇyamaitrīyuktasya nāgnirdahati vigraham // KAvk_8.26 //",
  "S01bsu078_u:1850": "purā kaliṅganṛpatiḥ khaṇḍadvīpābhidhāvanīm /",
  "S01bsu078_u:1851": "dadāha mṛgasaṃghānām saṃkṣepe sa samudyataḥ // KAvk_8.27 //",
  "S01bsu078_u:1852": "kānane jvalite tasminnekastittiriśāvakaḥ /",
  "S01bsu078_u:1853": "maitryā bodhiṃ samālambya dahanapraśamaṃ vyaghāt // KAvk_8.28 //",
  "S01bsu078_u:1854": "tasmādadrohamanasāṃ na bhayaṃ vidyate kkacit /",
  "S01bsu078_u:1855": "śrūyatāṃ sattvasaṃpatteridamanyacca kautukam // KAvk_8.29 //",
  "S01bsu078_u:1856": "avṛṣṭiviṣame kāle muneḥ kasyacidāśrame /",
  "S01bsu078_u:1857": "manuṣyasadṛśālāpaḥ śaśakaḥ suciraṃ sthitaḥ // KAvk_8.30 //",
  "S01bsu078_u:1858": "kṣutkṣāmaṃ munimālokya phalamūlaparikṣayāt /",
  "S01bsu078_u:1859": "uvācācalasaṃkalpastadvyathāvyathitāśayaḥ // KAvk_8.31 //",
  "S01bsu078_u:1860": "bhagavan mam māṃsānāṃ saṃprati prāṇavartanam /",
  "S01bsu078_u:1861": "kriyatāṃ rakṣaṇīyaṃ tat śarīraṃ dharmasādhanam // KAvk_8.32 //",
  "S01bsu078_u:1862": "ityuktvā dāvaśeṣāgnau vikṣepa śahskastanum /",
  "S01bsu078_u:1863": "vāryamāṇo 'pi yatnena praṇayānmuninā muhyuḥ // KAvk_8.33 //",
  "S01bsu078_u:1864": "tasya sattvaprabhāveṇa jvalajjvālākulo 'nalaḥ /",
  "S01bsu078_u:1865": "prayayau majṇjuśiñjānabhramarāmbhojakhaṇḍatām // KAvk_8.34 //",
  "S01bsu078_u:1866": "so 'pi divyavapustatra kamale mahati sthitaḥ /",
  "S01bsu078_u:1867": "praṇamyamāno munirbhirvidadhe dharmadeśanām // KAvk_8.35 //",
  "S01bsu078_u:1868": "iti bodhipravṛttānāṃ na vahnerna viṣādbhayam /",
  "S01bsu078_u:1869": "bhagavān kathayitveti śrīguptabhavanaṃ yayau // KAvk_8.36 //",
  "S01bsu078_u:1870": "tatra tena praviśyaiva nikṣipte dakṣiṇe pade /",
  "S01bsu078_u:1871": "babhūvāgnikhadā mañjuguñjadbhṛṅgasarojinī // KAvk_8.37 //",
  "S01bsu078_u:1872": "dṛṣṭvopaviṣṭaṃ śrīguptastaṃ sarorihavistare /",
  "S01bsu078_u:1873": "taddṛṣṭinaṣṭakāluṣyaḥ provācaḥ caraṇānataḥ // KAvk_8.38 //",
  "S01bsu078_u:1874": "bhagavan mama pāpasya kṣantavyo 'yaṃ vyatikramaḥ /",
  "S01bsu078_u:1875": "mohāndhapatite rucyaṃ kāruṇyamadhikaṃ satām // KAvk_8.39 //",
  "S01bsu078_u:1876": "mamākalyāṇamitreṇa yo 'yaṃ pāpapathe kṛtaḥ /",
  "S01bsu078_u:1877": "upadeśaḥ pramoheṇa tatra trāṇaṃ bhavatsmṛtiḥ // KAvk_8.40 //",
  "S01bsu078_u:1878": "viṣadigdharasaṃ sarvaṃ bhojyaṃ te kalpitaṃ mayā /",
  "S01bsu078_u:1879": "aho mamaiva saṃkrāntaṃ paścāttapamayaṃ viṣam // KAvk_8.41 //",
  "S01bsu078_u:1880": "iti bruvāṇaṃ śrīguptaṃ sāśrunetraṃ kṛpānidhiḥ /",
  "S01bsu078_u:1881": "dṛṣṭvā babhāṣe bhagavān bhikṣusaṃghasya śṛṇyavataḥ // KAvk_8.42 //",
  "S01bsu078_u:1882": "viṣādaṃ mā kṛthāḥ sādho na vayaṃ vimukhāstvayi /",
  "S01bsu078_u:1883": "ghoravairaviṣatyāgānnaivāsmāstapate viṣam // KAvk_8.43 //",
  "S01bsu078_u:1884": "vārāṇasyāṃ purā śrīmān brahmadatto 'bhavannṛpaḥ /",
  "S01bsu078_u:1885": "abhūdanupamā nāṃ atasya prāṇasamāśrayā // KAvk_8.44 //",
  "S01bsu078_u:1886": "suvarṇabhāsasaṃjñasya tatpurāntavanasthiteḥ /",
  "S01bsu078_u:1887": "ravaṃ mayūrarājasya sā kadācidathāśṛṇot // KAvk_8.45 //",
  "S01bsu078_u:1888": "sā tasya śadamākarṇya veṇuvīṇāsvanopamam /",
  "S01bsu078_u:1889": "kimetaditi papraccha naranāthaṃ sakautukā // KAvk_8.46 //",
  "S01bsu078_u:1890": "rājovāca vanānte 'sminnasti ratnacchadaḥ śikhī /",
  "S01bsu078_u:1891": "madhuraṃyojanavyāpi yasyaitat kaṇṭhakūjitam // KAvk_8.47 //",
  "S01bsu078_u:1892": "iti bruvāṇo nṛpatistatsaṃdarśanamarthitaḥ /",
  "S01bsu078_u:1893": "premaprayatnaiḥ preyasyā prahasan punarabravīt // KAvk_8.48 //",
  "S01bsu078_u:1894": "darśanaṃ durlabhaṃ mugdhe tadvidhādbhutarūpiṇaḥ /",
  "S01bsu078_u:1895": "tathāpi yadi nirbandhaḥ kriyate tatpariśramaḥ // KAvk_8.49 //",
  "S01bsu078_u:1896": "ityuktvā nṛpatistasya grahaṇe jālajīvinaḥ /",
  "S01bsu078_u:1897": "vyasṛjat tasya saṃrpāptyaiḥ vidhāya vadhasaṃvidam // KAvk_8.50 //",
  "S01bsu078_u:1898": "vaśīkṛto na vettyeva mohādakṣiparīkṣayā /",
  "S01bsu078_u:1899": "anurāgāhataḥ strībhirakarmāṇyapi kāryate // KAvk_8.51 //",
  "S01bsu078_u:1900": "prāptānām praṇayāt patnyāḥ prauḍhāyāḥ pādapīṭhatām /",
  "S01bsu078_u:1901": "īrṣyayaiva vinaśyanti dhīdhṛtismṛtikīrtayaḥ // KAvk_8.52 //",
  "S01bsu078_u:1902": "tataḥ śākunikairnyastāḥ pāśabandhāḥ pade pade /",
  "S01bsu078_u:1903": "prabhāvādbarhirājasy vyaśīryantaiva saṃtatam // KAvk_8.53 //",
  "S01bsu078_u:1904": "duḥkhitān yatnavaiphalyādbhītān nṛpatiśāsanāt /",
  "S01bsu078_u:1905": "mayūrarājastān dṛṣṭvā karuṇākulatāṃ yayau // KAvk_8.54 //",
  "S01bsu078_u:1906": "so 'cintayadaho bhītāḥ kṣmāpateḥ śrūraśāsanāt /",
  "S01bsu078_u:1907": "madbandhane visaṃvādādvarākā jālajīvinah // KAvk_8.55 //",
  "S01bsu078_u:1908": "saṃcintya kṛpayā spaṣṭagbhirvisṛjya tān /",
  "S01bsu078_u:1909": "nṛpamānāyya tadveśma tenaiva sahito yayau // KAvk_8.56 //",
  "S01bsu078_u:1910": "sa tatrāntaḥpure nityaṃ sabhāryeṇa mahībhujā /",
  "S01bsu078_u:1911": "pūjyamānaḥ paricayāduvāsa vihitādaraḥ // KAvk_8.57 //",
  "S01bsu078_u:1912": "snigdhaśyāmāmbudatviṣā sunīlamaṇiveśmasu /",
  "S01bsu078_u:1913": "citrapatrarucā cakre saṃsaktendrāyudhabhamam // KAvk_8.58 //",
  "S01bsu078_u:1914": "atha digjayayātrāyām kadācidvasudhādhipaḥ /",
  "S01bsu078_u:1915": "yayau tadupacārāya devīmādiśya sādaraḥ // KAvk_8.59 //",
  "S01bsu078_u:1916": "tataścānupamā devī patyau yāte pramādinī /",
  "S01bsu078_u:1917": "rūpayauvanadarpāndhā nāluloke kulasthitim // KAvk_8.60 //",
  "S01bsu078_u:1918": "taruṇaṃ prekṣya rāgiṇyāstasyāḥ kandarpaviplave /",
  "S01bsu078_u:1919": "bhūyaḥ pralambhabhīteva lajjā dūrataraṃ yayau // KAvk_8.61 //",
  "S01bsu078_u:1920": "malinaḥ kuṭilastīkṣṇaḥ karṇasaṃsparśanocitaḥ /",
  "S01bsu078_u:1921": "capalaścapalākṣīṇāṃ sudṛśāṃ sadṛśaḥ kramaḥ // KAvk_8.62 //",
  "S01bsu078_u:1922": "vividhonmādakāriṇyaḥ saṃsāramakarākare /",
  "S01bsu078_u:1923": "caranti prāṇahāriṇyaḥ kālakūṭacchadāḥ striyaḥ // KAvk_8.63 //",
  "S01bsu078_u:1924": "kusumāt sukumārasya krūrasya krakacādapi /",
  "S01bsu078_u:1925": "ko jānāti paricchedaṃ strīṇāṃ citrasya cetasaḥ // KAvk_8.64 //",
  "S01bsu078_u:1926": "pracarantīṃ priyāṃ kaṇṭhe kṛtvā ye yānti nirvṛtim /",
  "S01bsu078_u:1927": "śītalāṃ vimalāṃ snigdhāṃ khaṅgadhārāṃ pibanti te // KAvk_8.65 //",
  "S01bsu078_u:1928": "sācintayat sthitaḥ śalyamayamantaḥpure mama /",
  "S01bsu078_u:1929": "mayūrarājaḥ śīlajñaḥ puruṣālāpaveṣṭitaḥ // KAvk_8.66 //",
  "S01bsu078_u:1930": "kathayiṣyatyavaśyaṃ me vṛttameṣa mahīpateḥ /",
  "S01bsu078_u:1931": "nindyaṃ karma kṛtaṃ tāvadadhunā kiṃ karomyaham // KAvk_8.67 //",
  "S01bsu078_u:1932": "āstāṃ parijñātatattvo marmajño 'sau vidagdhadhīḥ /",
  "S01bsu078_u:1933": "jātā me kṛtapāpāyāḥ śaṅkā niścetaneṣvapi // KAvk_8.68 //",
  "S01bsu078_u:1934": "iti saṃcintya sā t asya saviṣaṃ bhojanaṃ dadau /",
  "S01bsu078_u:1935": "rāgamattāḥ khalāyattāḥ kiṃ kiṃ kurvanti na striyaḥ // KAvk_8.69 //",
  "S01bsu078_u:1936": "tayopācaryamāṇasya saviṣaiḥ pānabhojanaiḥ /",
  "S01bsu078_u:1937": "vivṛddhā barhirājasya ruruce rucirā ruciḥ // KAvk_8.70 //",
  "S01bsu078_u:1938": "svasthamālokya taṃ devī rahasyodbhedaśaṅkitā /",
  "S01bsu078_u:1939": "śanaiḥ śokāmayagrasyā trasyā tatyāja jīvitam // KAvk_8.71 //",
  "S01bsu078_u:1940": "evaṃ tasya viṣeṇāpi naiva glānirajāyata /",
  "S01bsu078_u:1941": "mahatāṃ cittavaimalyaṃ nirviṣaṃ kurute viṣam // KAvk_8.72 //",
  "S01bsu078_u:1942": "rāgo viṣaṃ viṣaṃ moho dveṣaśca viṣamaṃ viṣam /",
  "S01bsu078_u:1943": "buddho dharmastathā saṃghaḥ satyaṃ ca paramāmṛtam // KAvk_8.73 //",
  "S01bsu078_u:1944": "ghoraṃ viṣaṃ sṛjati mohamahāmburāśiḥ ghoraṃ viṣaṃ sṛjati rāgamahoragaśca /",
  "S01bsu078_u:1945": "ghoraṃ viṣaṃ sṛjati vairavanāvaniśca janmakramo 'sti viṣamasya viṣasya nānyaḥ // KAvk_8.74 //",
  "S01bsu078_u:1946": "adharmakāmaḥ kṛtavānevamevānyajanmani /",
  "S01bsu078_u:1947": "śrīgupto 'gnikhadāṃ sāpi tasyābhūtsahadharmiṇī // KAvk_8.75 //",
  "S01bsu078_u:1948": "ityuktvā bhagavān samyakkaruṇālokanāmbubhiḥ /",
  "S01bsu078_u:1949": "cakāra vītarajasaṃ śrīguptaṃ śāsanonmukham // KAvk_8.76 //",
  "S01bsu078_u:1950": "kalitakuśalaḥ śrīgupto 'tha prakāśapadāptaye",
  "S01bsu078_u:1951": "śaraṇagamanānyeva trīṇi smaran vimalasmṛtiḥ /",
  "S01bsu078_u:1952": "jinaparicayāt puṇyaṃ lebhe satām hi vilokanaṃ",
  "S01bsu078_u:1953": "bhavati mahate kalyāṇāya pramodasukhāya ca // KAvk_8.77 //",
  "S01bsu078_u:1954": "śrīguptasya nikārakilbiṣajuṣo 'pyajñānamohāpahaḥ",
  "S01bsu078_u:1955": "kṛtvāvaśyamanugraheṇa bhagavān kāruṇyapuṇyodyataḥ /",
  "S01bsu078_u:1956": "bhikṣūṇāṃ bhavasaṃkṣayāya vidadhe nirvairatāśāsanaṃ",
  "S01bsu078_u:1957": "yenaite na bhavanti bandhabhavane bhūyo bhavagranthaye // KAvk_8.78 //",
  "S01bsu078_u:1958": "iti kṣemendraviracitāyāṃ bodhisattvāvadānakalpalatāyāṃ śrīguptāvadānaṃ nāma aṣṭamaḥ pallavaḥ //",
  "S01bsu078_u:1959": "9. jyotiṣkāvadānam /",
  "S01bsu078_u:1960": "dhanyānāmaśivaṃ bibharti śubhatāṃ bhavyasvabhāvodbhavaṃ",
  "S01bsu078_u:1961": "mūrkhāṇāṃ kuśalaṃ prayātyahitatāmityeṣa lakṣyaḥ kramaḥ /",
  "S01bsu078_u:1962": "niśīthatimirāndhyamauṣadhivanasyātyantakāntipradaṃ",
  "S01bsu078_u:1963": "etaccaulukakūladṛṣṭahataye sarvatra maitraṃ mahaḥ // KAvk_9.1 //",
  "S01bsu078_u:1964": "purā rājagṛhābhikhye bimbisārasya bhūpateḥ /",
  "S01bsu078_u:1965": "abhūt pauraḥ subhadrākhyaḥ paripūrṇagṛhasthiteḥ // KAvk_9.2 //",
  "S01bsu078_u:1966": "maurkhyānmohaprapannasya sarvadarśanavidviṣaḥ /",
  "S01bsu078_u:1967": "tasya kṣapaṇakeṣveva babhūvābhyadhikādaraḥ // KAvk_9.3 //",
  "S01bsu078_u:1968": "tasya satyavatī nāma jāyābhijanaśālinī /",
  "S01bsu078_u:1969": "garbhamādhatta pūrṇendubimbaṃ pauradarīva dik // KAvk_9.4 //",
  "S01bsu078_u:1970": "kalandakanivāsākhyo veṇukānanasaṃśrayaḥ /",
  "S01bsu078_u:1971": "kadācit bhagavāt buddhaḥ prāptaḥ piṇḍāya targṛham // KAvk_9.5 //",
  "S01bsu078_u:1972": "pūjāṃ sabhāryaḥ kṛtvātmai taṃ sa papraccha sādaraḥ /",
  "S01bsu078_u:1973": "garbhasthitamapatyaṃ yat kiṃrūpaṃ tadbhaviṣyati // KAvk_9.6 //",
  "S01bsu078_u:1974": "so 'vadat saṃpadaṃ bhuktvā putraste divyamānuṣīm /",
  "S01bsu078_u:1975": "pravrajyayā śāsane me saṃyukto muktimeṣyati // KAvk_9.7 //",
  "S01bsu078_u:1976": "yāte bhagavati spaṣṭamityādiśya nijāśrayam /",
  "S01bsu078_u:1977": "abhyāyayau gṛhapaterbhūrikaḥ kṣapaṇo gṛham // KAvk_9.8 //",
  "S01bsu078_u:1978": "bhagavadbhāṣitaṃ tattu subhadreṇa niveditam /",
  "S01bsu078_u:1979": "śrutvā kṣapaṇakah kṣipramabhūddeṣaviṣākulaḥ // KAvk_9.9 //",
  "S01bsu078_u:1980": "gaṇayitvā sa suciraṃ grahajñānakṛtaśramaḥ /",
  "S01bsu078_u:1981": "yadevoktaṃ bhagavatā praśne 'paśyattathāvidham // KAvk_9.10 //",
  "S01bsu078_u:1982": "so 'cintayadayo satyamuktaṃ tena na saṃśayaḥ /",
  "S01bsu078_u:1983": "tatprabhāvopamādāya kiṃ svasatyaṃ vadāmyaham // KAvk_9.11 //",
  "S01bsu078_u:1984": "tasya sarvajñatāṃ vetti subhadro yadi madgirā /",
  "S01bsu078_u:1985": "tadeṣa kṣapaṇaśraddhāṃ tyakṣyati śramaṇādarāt // KAvk_9.12 //",
  "S01bsu078_u:1986": "iti saṃcintya sāmarṣaḥ sa subhadramabhāṣata /",
  "S01bsu078_u:1987": "asatyemetat kathitaṃ tena sarvajñamāninā // KAvk_9.13 //",
  "S01bsu078_u:1988": "manuṣyaḥ kathamāpnoti devārhāṃ divyasaṃpadam /",
  "S01bsu078_u:1989": "pravrajyā kiṃ tu satyeva kathaṃ tenāsya cintitā // KAvk_9.14 //",
  "S01bsu078_u:1990": "kṣīṇaḥ kṣudupasaṃtapto yasya nāstyanyato gatiḥ /",
  "S01bsu078_u:1991": "tasya tasya subhikṣārhaṃ śaraṇaṃ śramaṇavratam // KAvk_9.15 //",
  "S01bsu078_u:1992": "paśyāmyahaṃ gṛhapate pramāṇaṃ yadi madvacaḥ /",
  "S01bsu078_u:1993": "pratyutāyaṃ śiśurjātaḥ kulaṃ saṃtāpayiṣyati // KAvk_9.16 //",
  "S01bsu078_u:1994": "ityudīrya kṣapaṇake yāte gṛhapatiściram /",
  "S01bsu078_u:1995": "vicārya vidadhe tāṃ tām yuktiṃ garbhanipātane // KAvk_9.17 //",
  "S01bsu078_u:1996": "yadā dravyaprayoge 'pi naiva garbhah paricyutaḥ /",
  "S01bsu078_u:1997": "tadāsya patnīmavadhīdekānte haṭhamardanaiḥ // KAvk_9.18 //",
  "S01bsu078_u:1998": "tataḥ śītavanaṃ tasyāṃ śmaśānaṃ tena pāpinā /",
  "S01bsu078_u:1999": "prāpitāyām kṣapaṇakāstadvārtānanditā jaguḥ // KAvk_9.19 //",
  "S01bsu078_u:2000": "aho batāho sarvajñaḥ śiśoḥ satyaṃ taduktavān /",
  "S01bsu078_u:2001": "seyaṃ sūnāvajāte 'sya jananī pañcatāṃ gatā // KAvk_9.20 //",
  "S01bsu078_u:2002": "iyaṃ sā śrīḥ śiśordivyā soktā divyamanuṣyatā /",
  "S01bsu078_u:2003": "iyaṃ ca sāsya pravrajyā yat kukṣau nidhanaṃ gataḥ // KAvk_9.21 //",
  "S01bsu078_u:2004": "iti teṣāṃ pravādena sopahāsena sarvataḥ /",
  "S01bsu078_u:2005": "śmaśānadarśanāyaiva babhūva janasaṃgamaḥ // KAvk_9.22 //",
  "S01bsu078_u:2006": "atrāntare divyadṛśā bhagavān bhūtabhāvanaḥ /",
  "S01bsu078_u:2007": "sarvaṃ vijñāya tadbuddhaḥ pradadhyau sasmitaḥ kṣaṇam // KAvk_9.23 //",
  "S01bsu078_u:2008": "aho mohānubandhena dūrasthairapi dehinām /",
  "S01bsu078_u:2009": "ālokaśchādyate mūrkhairmeghairiva vikāribhiḥ // KAvk_9.24 //",
  "S01bsu078_u:2010": "śubhaṃ kṣapayatā tena kṣapaṇena sa mugdhadhīḥ /",
  "S01bsu078_u:2011": "aho gṛhapatiḥ pāpādakāryamapi kāritaḥ // KAvk_9.25 //",
  "S01bsu078_u:2012": "iti saṃcintya bahgavān svayaṃ bhikṣugaṇairvṛtaḥ /",
  "S01bsu078_u:2013": "yayau śītavanaṃ kṣipraṃ śmaśānaṃ karuṇākulaḥ // KAvk_9.26 //",
  "S01bsu078_u:2014": "śmaśānacārikāṃ jñātvā rājā bhagavataḥ svayam /",
  "S01bsu078_u:2015": "bimbisāraḥ sahāmātyaistāmeva bhivamāyayau // KAvk_9.27 //",
  "S01bsu078_u:2016": "tataḥ subhadrajāyāyāṃ prakṣiptāyāṃ citānale /",
  "S01bsu078_u:2017": "kukṣiṃ bhittvāmbujāsīnaḥ śiśuḥ sūrya ivodyayau // KAvk_9.28 //",
  "S01bsu078_u:2018": "jvālitāṇalamadhyasthaṃ taṃ kaścinnāgrahīdyadā /",
  "S01bsu078_u:2019": "tadā janasamūhasya hāhākāro mahānabhūt // KAvk_9.29 //",
  "S01bsu078_u:2020": "tatastaṃ saṃbhramāvṛddhagatiḥ sugataśāsanāt /",
  "S01bsu078_u:2021": "kumārabhṛtyo jagrāha jīvakākhyaḥ kumārakam // KAvk_9.30 //",
  "S01bsu078_u:2022": "jināvalokanenaiva bālakagrahaṇakṣaṇe /",
  "S01bsu078_u:2023": "abhūccitānalastasya haricandanaśītalaḥ // KAvk_9.31 //",
  "S01bsu078_u:2024": "jīvantaṃ jvalanānmuktaṃ ruciram vīkṣya dārakam /",
  "S01bsu078_u:2025": "vailakṣyeṇa kṣapaṇakāḥ kṣaṇaṃ tasthurmṛtā iva // KAvk_9.32 //",
  "S01bsu078_u:2026": "tataḥ subhadraṃ bhagavān sarvabhūtahite rataḥ /",
  "S01bsu078_u:2027": "babhāṣe vismayodbhāntaṃ putro 'yaṃ gṛhyatāmiti // KAvk_9.33 //",
  "S01bsu078_u:2028": "sa tu dolākulamatiḥ kiṃ karomīti saṃśayāt /",
  "S01bsu078_u:2029": "kṣapanānāṃ mukhānyeva śikṣāyai kṣaṇamaikṣata // KAvk_9.34 //",
  "S01bsu078_u:2030": "te tamūcurna bālo 'yaṃ grāhyaḥ śmāśānavahnijaḥ /",
  "S01bsu078_u:2031": "yatrāyaṃ tiṣṭhati vyaktaṃ na bhavatyeva tadgṛham // KAvk_9.35 //",
  "S01bsu078_u:2032": "iti teṣāṃ girā mūrkhaḥ sa jagrāha na taṃ yadā /",
  "S01bsu078_u:2033": "tadā kṣitipatirbālamādade jinaśāsanāt // KAvk_9.36 //",
  "S01bsu078_u:2034": "jyotirmadhyādavāptasya jyotiṣkasadṛśatviṣaḥ /",
  "S01bsu078_u:2035": "jyotiṣka iti nāmāsya cakāra bhagavān svayam // KAvk_9.37 //",
  "S01bsu078_u:2036": "tasya pravardhamānasya bhūpālabahvane śiśoḥ /",
  "S01bsu078_u:2037": "deśāntaragataḥ kāle mātulaḥ samupāyayau // KAvk_9.38 //",
  "S01bsu078_u:2038": "sa viditvā svasurvṛttaṃ nidhanaṃ putrajanmani /",
  "S01bsu078_u:2039": "kopāt subhadramabhyetya kampamānaḥ samabhyaghāt // KAvk_9.39 //",
  "S01bsu078_u:2040": "mūrkha kṣapaṇabhaktena tadgirā hatayoṣitā /",
  "S01bsu078_u:2041": "tvayā tyaktasvaputreṇa kiṃ nāma sukṛtā kṛtam // KAvk_9.40 //",
  "S01bsu078_u:2042": "niścetanāḥ svabhāvena paramantrasamutthitāḥ /",
  "S01bsu078_u:2043": "sahanto 'pi vinighnanti vetālā iva durjanāḥ // KAvk_9.41 //",
  "S01bsu078_u:2044": "adhunaiva na gṛhṇāsi yadi rājagṝhāt sutam /",
  "S01bsu078_u:2045": "tatte strīvadhamuddhuṣya kārayāmyarthanigraham // KAvk_9.42 //",
  "S01bsu078_u:2046": "ityuktastena tadbhītyā sa bhūpatigṛhāt sutam /",
  "S01bsu078_u:2047": "ānināya cirānmuktamakāmena mahībhujā // KAvk_9.43 //",
  "S01bsu078_u:2048": "tataḥ subhadre kālena kālasya vaśamāgate /",
  "S01bsu078_u:2049": "abhūnnirdirvibhūtīnāṃ jyotiṣko 'rka iva tviṣām // KAvk_9.44 //",
  "S01bsu078_u:2050": "arthikalpadrumaḥ prāya saṃpadaṃ divyamānuṣīm /",
  "S01bsu078_u:2051": "sa buddhadharmasaṃgheṣu śaraṇyeṣvakaronmatim // KAvk_9.45 //",
  "S01bsu078_u:2052": "tadbhaktyupanataṃ divyaratnasaṃcayamadbhutam /",
  "S01bsu078_u:2053": "pradadau bhikṣusaṃghebhyaḥ puṇyaratnārjanodyataḥ // KAvk_9.46 //",
  "S01bsu078_u:2054": "tasya devanikāyebhyaḥ sāścaryā vividharddhayaḥ /",
  "S01bsu078_u:2055": "svayamevāyayurveśma mahodadhimivāpagāḥ // KAvk_9.47 //",
  "S01bsu078_u:2056": "tṛṇe ratne ca samadhīrbhavagānapi tadgṛhe /",
  "S01bsu078_u:2057": "cakre tadanurodhena ratnapātraparigraham // KAvk_9.48 //",
  "S01bsu078_u:2058": "sa divyavastrayugalaṃ yaśasāmupamākṣamam /",
  "S01bsu078_u:2059": "prāpa puṇyapaṇakrītaṃ nijaṃ gṛhamivāmalam // KAvk_9.49 //",
  "S01bsu078_u:2060": "kadācidatha tadvastraṃsnānārdraṃ nyastamātape /",
  "S01bsu078_u:2061": "samīraṇenāpahṛtaṃ nyapatanmūrdhi bhūpateḥ // KAvk_9.50 //",
  "S01bsu078_u:2062": "vilokyāpūrvaruciram jyotiṣkasya tadaṃśukam /",
  "S01bsu078_u:2063": "vidyaśrīvismito rājā tṛṇaṃ mene nijaśriyam // KAvk_9.51 //",
  "S01bsu078_u:2064": "bhoktuṃ nimantritaḥ prāpya tasya ratnamayaṃ gṛham /",
  "S01bsu078_u:2065": "nṛpatiḥ svargamajñāsīt jyotiṣkabhavanasthitaḥ // KAvk_9.52 //",
  "S01bsu078_u:2066": "atha kālena bhūpālaḥ putreṇājātaśatruṇā /",
  "S01bsu078_u:2067": "chadmanā rājyalubdhena dharmaśīlo nipātitaḥ // KAvk_9.53 //",
  "S01bsu078_u:2068": "atīte sadguṇe rājñi tasmin kṛtayugopame /",
  "S01bsu078_u:2069": "adharma iva sa prāpa rājyaṃ rājavarātmajaḥ // KAvk_9.54 //",
  "S01bsu078_u:2070": "sa bhūbhṛddurlabhāṃ dṛṣṭvā jyotiṣkasya gṛhe śriyam /",
  "S01bsu078_u:2071": "tamuvāca samabhyetya matpitrā tvaṃ vivardhitaḥ // KAvk_9.55 //",
  "S01bsu078_u:2072": "bhrātā tavāhaṃ dharmeṇa vibhavārdhaṃ prayaccha me /",
  "S01bsu078_u:2073": "na cedbhāgadhandrohāt kalireva prajāyate // KAvk_9.56 //",
  "S01bsu078_u:2074": "ityuktastena kauṭilyāt jyotiṣkaḥ krūrakāriṇā /",
  "S01bsu078_u:2075": "ratnapūrṇaṃ gṛhaṃ tasmai datvā prāyāt paraṃ gṛham // KAvk_9.57 //",
  "S01bsu078_u:2076": "sā divyaratnarucirasphītā lokopakāriṇī /",
  "S01bsu078_u:2077": "hyotiṣkamevānuyayau śrīḥ prabheva divākaram // KAvk_9.58 //",
  "S01bsu078_u:2078": "punastyaktāpi sā saṃpat saptakṛtvaḥ prabhāvatī /",
  "S01bsu078_u:2079": "jyotiṣkamaspṛṣṭanṛpā sādhvī parimivāyayau // KAvk_9.59 //",
  "S01bsu078_u:2080": "sarvasvāharaṇodyuktaṃ dasyucaurādiyuktibhiḥ /",
  "S01bsu078_u:2081": "jyotiṣkaḥ kupitaṃ jñātvā nirviṇṇaḥ samacintayat // KAvk_9.60 //",
  "S01bsu078_u:2082": "apuṇyaparipākeṇa prajānāṃ janakopamaḥ /",
  "S01bsu078_u:2083": "saṃyātaḥ smṛtiśeṣatvaṃ rājā vātsalyapeśalaḥ // KAvk_9.61 //",
  "S01bsu078_u:2084": "ko 'nyastatsadṛśo yasmin nirvyājasarale prajāḥ /",
  "S01bsu078_u:2085": "pitarīva kṛtāśvāsāḥ sukhaṃ rātriṣu śerate // KAvk_9.62 //",
  "S01bsu078_u:2086": "dhaninastṛṇavatprāpyāḥ prāpyante ratnavadbudhāḥ /",
  "S01bsu078_u:2087": "amṛtādapi duṣprāpyaḥ saujanyasaralo janah // KAvk_9.63 //",
  "S01bsu078_u:2088": "nirvyājavaidagdhyajuṣāmamugdhasaralātmanām /",
  "S01bsu078_u:2089": "anuddhatonnatānāṃ ca viralaṃ janma tādṛśām // KAvk_9.64 //",
  "S01bsu078_u:2090": "adhunā dveṣadurvṛttaḥ pravṛttanikṛtirnṛpaḥ /",
  "S01bsu078_u:2091": "pāpapākena lokānāmakāle kalirāgataḥ // KAvk_9.65 //",
  "S01bsu078_u:2092": "mitre jagati yāte 'staṃ tasmin bhāsvati bhūpatau /",
  "S01bsu078_u:2093": "doṣodayaḥ pravṛddho 'yamandhakārāya tatsutaḥ // KAvk_9.66 //",
  "S01bsu078_u:2094": "nūnaṃ satāmatītānāṃ niṣkāraṇasuhṛt khalaḥ /",
  "S01bsu078_u:2095": "yadvṛttaparabhāgeṇa yaśasteṣāṃ prakāśate // KAvk_9.67 //",
  "S01bsu078_u:2096": "tasmādiyaṃ parityājyā nṛpatyadhiṣṭhitā mahī /",
  "S01bsu078_u:2097": "kāle k alau kṣitīśe ca janānāṃ jīvitaṃ kutaḥ // KAvk_9.68 //",
  "S01bsu078_u:2098": "varaparicayodārā dārāh satāṃ guṇinām guṇāḥ",
  "S01bsu078_u:2099": "kulamavikalaṃ bhavyā bhūtiryaśaḥ śaśisaṃnibham /",
  "S01bsu078_u:2100": "sthitisamucitaṃ vṛttaṃ vittamanimittamanāpadaṃ",
  "S01bsu078_u:2101": "guṇavati nṛpe sarvaṃ bhavatyapāṃśulaṃ prajākulam // KAvk_9.69 //",
  "S01bsu078_u:2102": "dharmadrumasya dhanamūlasamudgatasya nirdoṣakāmakusumapravarojjvalasya /",
  "S01bsu078_u:2103": "lokaḥ sukhāni kila puṇyaphalāni bhuṅkte hato na cet kunṛpatervinipātavātaiḥ // KAvk_9.70 //",
  "S01bsu078_u:2104": "kaliḥ kālaḥ patirbālastatpratāpaścitānalah /",
  "S01bsu078_u:2105": "akālaviplavottālakhalavetālasaṃkulaḥ // KAvk_9.71 //",
  "S01bsu078_u:2106": "prītirviṣaṇṇā khinnā dhīḥ sukhaśrīrgatayauvanā /",
  "S01bsu078_u:2107": "adhunā vibhavābhoge bhogayoge na me ruciḥ // KAvk_9.72 //",
  "S01bsu078_u:2108": "dhanaṃ bhūmirgṛhaḥ dārāḥ sutā bhṛtyāḥ paricchadāḥ /",
  "S01bsu078_u:2109": "aho niravadhiḥ puṃsāmādhivyādhiparigrahaḥ // KAvk_9.73 //",
  "S01bsu078_u:2110": "yathā yathā vivardhante grīṣmoṣmaviṣamāḥ śriyaḥ /",
  "S01bsu078_u:2111": "tathā tathā jvalatyeva tṛṣṇātāpaḥ śarīriṇām // KAvk_9.74 //",
  "S01bsu078_u:2112": "pravṛddhairapi vittaughe rājanyopārjitairnṛṇām /",
  "S01bsu078_u:2113": "lavaṇābdheriva jalairvitṛṣṇā naiva jāyate // KAvk_9.75 //",
  "S01bsu078_u:2114": "nāsti nāstītyasaṃtoṣād ya eva dhanināṃ japaḥ /",
  "S01bsu078_u:2115": "pubarbhave bhavet ko vā sa eva praśamo yadi // KAvk_9.76 //",
  "S01bsu078_u:2116": "kiṃ vittairdurnimittaiḥ kalikalahamohalobhānuvṛttaiḥ kiṃ bhogairviprayogairvyasanaśatapatanābhyāsasaṃsaktarogaiḥ /",
  "S01bsu078_u:2117": "kiṃ vā mithyābhimānairnarapatisadanaprātasevāvamānaiḥ",
  "S01bsu078_u:2118": "asmin vairāgyameva kṣayasamayabhaye bhogyamārogyayogyam // KAvk_9.77 //",
  "S01bsu078_u:2119": "atikrānte kāle svajanasuhṛdālokavimale",
  "S01bsu078_u:2120": "samāpanne mohaprabala (tara)",
  "S01bsu078_u:2121": "kāluṣyamaline /",
  "S01bsu078_u:2122": "sukhāśvāsah puṃsāṃ praśamasalilasnātamanasāṃ",
  "S01bsu078_u:2123": "parityaktāyāse vijanavanavāse parivayaḥ // KAvk_9.78 //",
  "S01bsu078_u:2124": "iti saṃcintya sa ciraṃ paraṃ vairāgyamāyayau /",
  "S01bsu078_u:2125": "duḥkhaṃ mohāya mūrkhāṇāṃ vivekāya ca dhīmatām // KAvk_9.79 //",
  "S01bsu078_u:2126": "sa datvā sarvamarthibhyaḥ prayayauḥ sugatāśramam /",
  "S01bsu078_u:2127": "śrīśṛṅkhalākṛṣṭamatirna hi satyasukhonmukhaḥ // KAvk_9.80 //",
  "S01bsu078_u:2128": "yadaiva rājhaṃsena smaryate śuci mānasam /",
  "S01bsu078_u:2129": "tadaivāsmai vasumatī sarasīva na rocate // KAvk_9.81 //",
  "S01bsu078_u:2130": "yāte duḥsahamohadhūmamaline bhogānurāgānale",
  "S01bsu078_u:2131": "saṃtoṣāmṛtanirjhareṇa manasi prāte śanaiḥ śītatām /",
  "S01bsu078_u:2132": "naitāḥ pānamadottaraṅgavicaladvārāṅgarāṅganābhaṅgura-",
  "S01bsu078_u:2133": "bhrūbhaṅgakṣaṇasaṃgamāḥ śamavatāṃ kurvanti vighnaṃ śriyaḥ // KAvk_9.82 //",
  "S01bsu078_u:2134": "sarvajñaśāsanavinaṣṭabhavādhvakaṣṭaḥ pravrajyayā vimalameva padaṃ praviṣṭaḥ /",
  "S01bsu078_u:2135": "saṃprāpya sarvasamatāmasamaprakāśaḥ nirlakṣyamokṣagamanāya munirbabhūva // KAvk_9.83 //",
  "S01bsu078_u:2136": "tām bodhisiddhimālokya jyotiṣkasya savismayaiḥ /",
  "S01bsu078_u:2137": "bhikṣubhirbhagavān pṛṣṭaḥ prāgvṛttāntamabhāṣataḥ // KAvk_9.84 //",
  "S01bsu078_u:2138": "janmakṣetraśatoptānāṃ bījānāmiva karmaṇām /",
  "S01bsu078_u:2139": "bhujyate phalasaṃpattiravisaṃvādinī janaiḥ // KAvk_9.85 //",
  "S01bsu078_u:2140": "rājño bandhumataḥ puryāṃ bandhumatyām mahāyaśāḥ /",
  "S01bsu078_u:2141": "abhūdanaṅgano nāma śrīmān gṛhapatiḥ purā // KAvk_9.86 //",
  "S01bsu078_u:2142": "śāstātha samyaksaṃbyddho viaśvī nāma tā purīm /",
  "S01bsu078_u:2143": "janacārikayā prātaḥ kadācit sukṛtaiḥ satām // KAvk_9.87 //",
  "S01bsu078_u:2144": "dvāṣaṣṭibhiḥ sa bhikṣūṇāṃ sahasaiḥ parivāritaḥ /",
  "S01bsu078_u:2145": "śraddhayānaṅganenaitya praṇamyopanimantritaḥ // KAvk_9.88 //",
  "S01bsu078_u:2146": "sarvopakaraṇaistena traimāsaṃ paricāritaḥ /",
  "S01bsu078_u:2147": "yathā tathaiva rājñāpi praṇipatya nimantritaḥ // KAvk_9.89 //",
  "S01bsu078_u:2148": "bhogaiḥ spardhānubandhena sa tābhyāmadhivāsitaḥ /",
  "S01bsu078_u:2149": "anaṅganena paurārhairbhūpālārhaiśca bhūbhujā // KAvk_9.90 //",
  "S01bsu078_u:2150": "gajadhvajamaṇicchatracāmarodārayā śriyā /",
  "S01bsu078_u:2151": "taṃ dṛṣṭvā pūjitaṃ rājña cintārto 'bhūdanaṅganaḥ // KAvk_9.91 //",
  "S01bsu078_u:2152": "tasya sattvāvadātasya pakṣapātī śatakratuḥ /",
  "S01bsu078_u:2153": "cakāra divyayā lakṣmyā sāhāyyāṃ jinapūjane // KAvk_9.92 //",
  "S01bsu078_u:2154": "sa tayā divyayā bhūtyā bhagavantamapūjayat /",
  "S01bsu078_u:2155": "yadagre cakravartidhrīrlajjābhājanatām yayau // KAvk_9.93 //",
  "S01bsu078_u:2156": "ratnairnyakṣatacandrasūryabhānarākaṃkīraṇairāvaṇabhair (?)",
  "S01bsu078_u:2157": "amlānāmbaragandhamālyaśabalaiḥ kampadrumāṇāṃ phalaiḥ /",
  "S01bsu078_u:2158": "bhaktiprahvaścīvilāsacanāhelocchasaccāmaraṃ",
  "S01bsu078_u:2159": "tenābhyarcitamākalayya sugataṃ lajjānato 'bhūnnṛpaḥ // KAvk_9.94 //",
  "S01bsu078_u:2160": "iti bahutaraṃ bhaktyā śāstuḥ phalaṃ tadanaṅganaḥ",
  "S01bsu078_u:2161": "śubhapariṇateḥ puṇyodāraḥ purā samavāptavān /",
  "S01bsu078_u:2162": "vimalamanasastasyaivāsau kṣaṇapraṇidhānataḥ para",
  "S01bsu078_u:2163": "iva ravijyotiṣko 'bhūt sa eva padāśritaḥ // KAvk_9.95 //",
  "S01bsu078_u:2164": "ityāha vimalajñānaprakāśitagatrtrayaḥ /",
  "S01bsu078_u:2165": "praṇīdhānopadeśāya bhikṣūṇāṃ bhagavān jinaḥ // KAvk_9.96 //",
  "S01bsu078_u:2166": "iti kṣemendraviracitāyām bodhisattvāvadānakalpalatāyāṃ jyotiṣkāvadānaṃ nāma navamaḥ pallavaḥ //",
  "S01bsu078_u:2167": "10. sundarīnandāvadānam /",
  "S01bsu078_u:2168": "te ke 'pi sattvahitasaṃnihitānukampā bhavyā bahvanti bhuvane bahvabhītibhājām /",
  "S01bsu078_u:2169": "vātsalyapeśaladhiyaḥ kuśalāya puṃsāṃ kurvanti ye varamanugrahamāgraheṇa // KAvk_10.1 //",
  "S01bsu078_u:2170": "nyagrodhārāmanirataṃ druṣṭuṃ kapilavastuni /",
  "S01bsu078_u:2171": "bhagavantaṃ yayau nandaḥ śākyarājasutaḥ purā // KAvk_10.2 //",
  "S01bsu078_u:2172": "naiṣkamyadeśanāmantrakathāntesa puraḥsthitam /",
  "S01bsu078_u:2173": "uvāca bhagavān prītyā pravrajyā gṛhyatāmiti // KAvk_10.3 //",
  "S01bsu078_u:2174": "prasādyābhinivedyāsya taṃ nandaḥ pratyabhāṣataḥ /",
  "S01bsu078_u:2175": "bhagavan puṇyalābhāpi pravrajyābhimatā na me // KAvk_10.4 //",
  "S01bsu078_u:2176": "sarvopasthāyako bhūtvā bhikṣusaṃghaṃ yathepsitaiḥ /",
  "S01bsu078_u:2177": "sarvopakaraṇaistāvat bhikṣyaṃ paricarāmyaham // KAvk_10.5 //",
  "S01bsu078_u:2178": "ityuktvā ratnamukuṭaiḥ spṛṣṭatatpādapaṅkajaḥ /",
  "S01bsu078_u:2179": "rājaputraḥ svabhavanaṃ yayau jāyāsamutsukaḥ // KAvk_10.6 //",
  "S01bsu078_u:2180": "sa sundarī samāsādya dayitām ratisundarīm /",
  "S01bsu078_u:2181": "vijahāra varodyānaṃ muhūrtavirahāsahaḥ // KAvk_10.7 //",
  "S01bsu078_u:2182": "tataḥ kadācid bhagavān prakṛtyaiva guṇipriyaḥ /",
  "S01bsu078_u:2183": "svayaṃ nandasya bhavanaṃ bhikṣusaṃghaiḥ sahāyayau // KAvk_10.8 //",
  "S01bsu078_u:2184": "sānandavadanaḥ kṛtvā nandastatpādavandanāṃ /",
  "S01bsu078_u:2185": "taṃ mahāharsanāsīnaṃ pūjayitvā vyajijñapat // KAvk_10.9 //",
  "S01bsu078_u:2186": "keṣāṃ puṇyaprarohāṇāṃ paripāko 'yamīdṛśaḥ /",
  "S01bsu078_u:2187": "kṛto 'yaṃ yadbhagavatā darśanānugrahaḥ svayam // KAvk_10.10 //",
  "S01bsu078_u:2188": "smaraṇaṃ śravaṇaṃ vāpi darśanaṃ vā mahātmanām /",
  "S01bsu078_u:2189": "seyaṃ kuśalavallīnāṃ mahatī phalasaṃtatiḥ // KAvk_10.11 //",
  "S01bsu078_u:2190": "asya maitrasya mahatastadālokasya darśanāt /",
  "S01bsu078_u:2191": "hṛdayasya vikāsaśrīḥ kasya nāma na jāyate // KAvk_10.12 //",
  "S01bsu078_u:2192": "dānādapi priyataraṃ puṇyādapi mahāphalam /",
  "S01bsu078_u:2193": "sadācārādapi śrlāghyaṃ mahatāṃ kilaṃ darśanam // KAvk_10.13 //",
  "S01bsu078_u:2194": "iti tasya bruvāṇasya bhaktipraṇayapeśalam /",
  "S01bsu078_u:2195": "abhinandya puraḥ pūjāṃ bhagavān gantumudyayau // KAvk_10.14 //",
  "S01bsu078_u:2196": "anuvavrāja taṃ nandaḥ svacche kanakabhājane /",
  "S01bsu078_u:2197": "varopacāramādāya madhuraṃ svamivāśayam // KAvk_10.15 //",
  "S01bsu078_u:2198": "pahcādvrajantamālokya bhaktyā bhagavataḥ pathi /",
  "S01bsu078_u:2199": "niraikṣata kaṭākṣeṇa sundarī virahāsahā // KAvk_10.16 //",
  "S01bsu078_u:2200": "gurūṇāmagre sā saralataralāṃ locanagatiṃ",
  "S01bsu078_u:2201": "vihāyaiva trāsāñcitamukutitākṣī priyatamā /",
  "S01bsu078_u:2202": "nirīkṣyālakṣyaṃ yat kṣaṇamavanatābhūttadadhikaṃ",
  "S01bsu078_u:2203": "na gantavyaṃ nāthetyavadadivaṃ maonādavacanam // KAvk_10.17 //",
  "S01bsu078_u:2204": "nandaḥ praṇayiṇīṃ dṛṣṭvā socchvāsaṃ calitānanām /",
  "S01bsu078_u:2205": "ayamāgata evāhamacirādityabhāṣata // KAvk_10.18 //",
  "S01bsu078_u:2206": "tataḥ svamāśramaṃ prāptaṃ bhagavantaṃ kṛtāñjaliḥ /",
  "S01bsu078_u:2207": "vrajāmi svagṛhaṃ tāvadityāha virahāsahaḥ // KAvk_10.19 //",
  "S01bsu078_u:2208": "tatastamāsanāsīnaḥ praṇataṃ bhagavān puraḥ /",
  "S01bsu078_u:2209": "uvāca sasmitaṃ keyaṃ gamane saṃprati tvarā // KAvk_10.20 //",
  "S01bsu078_u:2210": "viṣayāsvādasauhārdasaṃmohārditavetasām /",
  "S01bsu078_u:2211": "aho gṛhasukheṣveva nirvedavimukhā matiḥ // KAvk_10.21 //",
  "S01bsu078_u:2212": "guṇābharaṇamevāyurvivekābharaṇo guṇaḥ /",
  "S01bsu078_u:2213": "praśamābahraṇaścāsau vairāgyābharaṇaḥ śamaḥ // KAvk_10.22 //",
  "S01bsu078_u:2214": "tajjāḍyaṃ tadasahyaśalyaśalakaṃ nyastaṃ suhṛccetasi",
  "S01bsu078_u:2215": "prājñistadgaṇitaṃ virācasamayairvaiphalyamevāyuṣaḥ /",
  "S01bsu078_u:2216": "yadvairāgyavivekaśūnyamanasāmete paśūnāṃ yathā",
  "S01bsu078_u:2217": "yāntyāyānti ca cakranemicalanairnirlakṣaṇānāṃ kṣaṇāḥ // KAvk_10.23 //",
  "S01bsu078_u:2218": "puṇyaṃ sattvavatām śrutaṃ matimatām śīlaṃ ca vidyāvatām",
  "S01bsu078_u:2219": "sarvaṃ bhāgyavatām sukhaṃ śamavatāṃ naiva kkacit durlabham /",
  "S01bsu078_u:2220": "duṣprāpastu samastavastuvasateḥ svalpāṃśako 'pyāyuṣaḥ",
  "S01bsu078_u:2221": "tadyasya kṣayameti niṣphalatayā śocyāya tasmai namaḥ // KAvk_10.24 //",
  "S01bsu078_u:2222": "vāmāvarte viṣayajaladhau pūrṇalāvaṇyasāre darpotsarpadviṣamamakarāṅkodbhavakṣobhyamāṇe /",
  "S01bsu078_u:2223": "nityāsannaprabalavirajaprajjvaladvāḍavāgnau",
  "S01bsu078_u:2224": "puṃsāṃ setustaraṇaśaraṇe tīvravairāgyameva // KAvk_10.25 //",
  "S01bsu078_u:2225": "tasmādgṛhāṇa pravrajyāṃ rājaputra jitendriyaḥ /",
  "S01bsu078_u:2226": "etāḥ striya iva kṣipraṃ samagamasukhāḥ śriyaḥ // KAvk_10.26 //",
  "S01bsu078_u:2227": "kriyatām kuśalāyaiva brahmacaryaparigrahaḥ /",
  "S01bsu078_u:2228": "tyajyatāmeṣa niḥsāragṛhasaṃsāradurgrahaḥ // KAvk_10.27 //",
  "S01bsu078_u:2229": "iti śrutvā bhagavataḥ karuṇābahraṇaṃ vacaḥ /",
  "S01bsu078_u:2230": "pratyabhāṣata taṃ nandaḥ pūrvapraṇayayantritaḥ // KAvk_10.28 //",
  "S01bsu078_u:2231": "sadā bhavadupāyaiva pravrajyā bhagavan mama /",
  "S01bsu078_u:2232": "bhikṣusaṃghopakārārthe gṛha evādaraḥ param // KAvk_10.29 //",
  "S01bsu078_u:2233": "ityuktvā bhagavadvākyamatikrāntumanīśvaraḥ /",
  "S01bsu078_u:2234": "kṛṣyamāṇaḥ priyāpremṇā so 'bhūddolākulāśayaḥ // KAvk_10.30 //",
  "S01bsu078_u:2235": "punaḥ punaścakārāsya bhagavān vratadeśanām /",
  "S01bsu078_u:2236": "upakārodyatāḥ santaścintayanti na yogyatām // KAvk_10.31 //",
  "S01bsu078_u:2237": "yadā necchati nandastām pravrajyāmajitendriyaḥ /",
  "S01bsu078_u:2238": "tadāsya bahgavadvākyamapatadvapuṣi svayam // KAvk_10.32 //",
  "S01bsu078_u:2239": "nandaḥ kāṣāyāvaraṇaḥ pātrapāṇiḥ sa tatkṣaṇam /",
  "S01bsu078_u:2240": "babhau cābhīkararucirmahāpuruṣalakṣaṇaiḥ // KAvk_10.33 //",
  "S01bsu078_u:2241": "sa śāsanājjinasyābhūdāraṇyapiṇḍapātrikah /",
  "S01bsu078_u:2242": "ākārādanagāratām prayātaḥ pāṃśukūlikaḥ // KAvk_10.34 //",
  "S01bsu078_u:2243": "priyāmuvāha satataṃ śyāmāṃ pravrajito 'pi saḥ /",
  "S01bsu078_u:2244": "śaśāṅka iva saṃvyaktāṃ hṛdaye lāñchanacchavim // KAvk_10.35 //",
  "S01bsu078_u:2245": "manasaḥ sphaṭikasyeva na vidmaḥ kena vartmanā /",
  "S01bsu078_u:2246": "rāgaḥ ko 'pi viśatyantarnāpaiti kṣālito 'pi yaḥ // KAvk_10.36 //",
  "S01bsu078_u:2247": "virahāpāṇḍuraruciḥ saṃsaktāruṇacīvaraḥ /",
  "S01bsu078_u:2248": "sa saṃdhyābhrakalaṅkasya jahāra śaśinaḥ śriyam // KAvk_10.37 //",
  "S01bsu078_u:2249": "vicaran virahākṣamaḥ sa vismṝtadhṛtirvane /",
  "S01bsu078_u:2250": "janmavidyāmanaṅgasya na visasmāra sundarīm // KAvk_10.38 //",
  "S01bsu078_u:2251": "saṃpūrṇacandravadanāvadanadhyānaniścalaḥ /",
  "S01bsu078_u:2252": "acintyacciraṃ tattadupaviṣya śilātale // KAvk_10.39 //",
  "S01bsu078_u:2253": "aho bhagavatāpyeṣa kṛto yatnādanugrahaḥ /",
  "S01bsu078_u:2254": "nāyāti mama vaimalyaṃ rāgādhiṣṭhitacetasaḥ // KAvk_10.40 //",
  "S01bsu078_u:2255": "śrutaṃ saṃsāracaritaṃ niḥsaṅgavratamāsthitam /",
  "S01bsu078_u:2256": "tathāpi mṛgasāvākṣīṃ na vismarati me manaḥ // KAvk_10.41 //",
  "S01bsu078_u:2257": "kāntākuṅkumalagnarāgasubhage gātre kṛtaṃ cīvaraṃ",
  "S01bsu078_u:2258": "tatpīnastanamaṇḍalapraṇayinā pātraṃ dhṛtaṃ pāṇinā /",
  "S01bsu078_u:2259": "rāgo 'yaṃ mama vardhate 'sya yadi vānyasyeva vṛddhiḥ paraṃ yadbodhivyavadhānabhūtamaniśaṃ dhyānaṃ tadālambanam // KAvk_10.42 //",
  "S01bsu078_u:2260": "kṣaṇena māṃ prāptamavehi mugdhe tāmevamuktvā gamane purastāt /",
  "S01bsu078_u:2261": "aho mayā darśanavighnabhūtaṃ paścāt kṛtaghnavratametadāttam // KAvk_10.43 //",
  "S01bsu078_u:2262": "no gantavyamiti prakampataralā vākyaṃ yadūce na sā",
  "S01bsu078_u:2263": "saṃtyajya vyajanaṃ sthite gurujane jagrāha pāṇyañcalam /",
  "S01bsu078_u:2264": "yatpādena likhantyapi kṣititalaṃ māmaukṣatālakṣitā",
  "S01bsu078_u:2265": "tenātyantaniṣedhamugdhavidhinā baddhaṃ tayā me manaḥ // KAvk_10.44 //",
  "S01bsu078_u:2266": "madviyuktā na sā nūnaṃ śete śokapralāpinī /",
  "S01bsu078_u:2267": "puline cakravākīva harmye hariṇyalocanā // KAvk_10.45 //",
  "S01bsu078_u:2268": "hā priye taktasaktena kitaveneva kevalam /",
  "S01bsu078_u:2269": "śritaṃ taccittacaureṇa mithyāvratamidaṃ mayā // KAvk_10.46 //",
  "S01bsu078_u:2270": "tyaktvā vratamidaṃ tāvad gacchām idayitāntikam /",
  "S01bsu078_u:2271": "anurāgāgnitaptānāṃ tapastāpo hi duḥsahaḥ // KAvk_10.47 //",
  "S01bsu078_u:2272": "rājaputrī cirāyātaṃ nṛśaṃsamavalokya mām /",
  "S01bsu078_u:2273": "manyunā navalagnena na jāne kiṃ kariṣyati // KAvk_10.48 //",
  "S01bsu078_u:2274": "na sarvatra vikārāya nikāraḥ premaduḥsahaḥ /",
  "S01bsu078_u:2275": "durnivāro bhavatyeva snehalīno rajaḥkaṇaḥ // KAvk_10.49 //",
  "S01bsu078_u:2276": "yasmin kṣaṇe bhagavatā paśyāmi rahitaṃ vanam /",
  "S01bsu078_u:2277": "mayā tadaiva gantavyaṃ gṝhamityeṣa niścayaḥ // KAvk_10.50 //",
  "S01bsu078_u:2278": "asminneva śilāpaṭṭe rucirairgiridhātubhiḥ /",
  "S01bsu078_u:2279": "likhāmi tām śaśimukhīṃ saṃrpāpyālambanaṃ dhṛteḥ // KAvk_10.51 //",
  "S01bsu078_u:2280": "athavā kathamālekhyaviṣayaṃ yāti sā priyā /",
  "S01bsu078_u:2281": "saundaryabidnako yasyāḥ sudhākuvalayendavaḥ // KAvk_10.52 //",
  "S01bsu078_u:2282": "dṛṣṭirmugdhakurangasaṃcaladalivyāptotpalodvātanī",
  "S01bsu078_u:2283": "lāvaṇyodadhikūlavidrumavanaṃ bimbādharāgratviṣaḥ /",
  "S01bsu078_u:2284": "nirdoṣāmṛtaraśmisārthasaraṇiḥ sā kāpi vaktradyutiḥ",
  "S01bsu078_u:2285": "saundaryaṃ kathameti citrapadavīścaryasāraṃ vapuḥ // KAvk_10.53 //",
  "S01bsu078_u:2286": "iti saṃcintya sa śanairālilekha śilātale /",
  "S01bsu078_u:2287": "sundarīṃ mukhamuktāśrusnātakampākulāṅguliḥ // KAvk_10.54 //",
  "S01bsu078_u:2288": "sa saṃkalpasamudgīrṇaṃ pratibimbamivāśritām /",
  "S01bsu078_u:2289": "kṛtvā puraḥ priyatamāmūce 'darbāṣpagadgadaḥ // KAvk_10.55 //",
  "S01bsu078_u:2290": "priyāmālikhyāhaṃ nikhilasukhavṛṣṭiṃ nayanayor",
  "S01bsu078_u:2291": "na paśyāmyudbāṣpaḥ kṣaṇamapi śaraccandravadanām /",
  "S01bsu078_u:2292": "ayaṃ nūnaṃ tanvīvirahanirapekṣavratavataḥ",
  "S01bsu078_u:2293": "sphurattāpaḥ śāpaḥ kimapi mama pāpādupanataḥ // KAvk_10.56 //",
  "S01bsu078_u:2294": "phullāmbhojavanatviṣā spṛhāvaśāsaktāśrutoyaṃ vapus",
  "S01bsu078_u:2295": "tatkālopagatāntarāyajanitaḥ kopaḥ samutsṛjyatām /",
  "S01bsu078_u:2296": "haṃho sundari dehi me prativacaḥ kiṃ maunamālambase",
  "S01bsu078_u:2297": "satyaṃ tvanmayarāgavīcaramidaṃ cittavrataṃ me vratam // KAvk_10.57 //",
  "S01bsu078_u:2298": "iti bruvāṇaṃ taṃ dṛṣṭvā dūrādālikhitaṃ ca tat /",
  "S01bsu078_u:2299": "sāsūyā bhikṣavo 'bhyetya bhagavantaṃ babhāṣire // KAvk_10.58 //",
  "S01bsu078_u:2300": "bhagavan durvinītasya vātsalyādeva kevalam /",
  "S01bsu078_u:2301": "śunaḥ kusumamāleva pravrajyeyaṃ tvayārpitā // KAvk_10.59 //",
  "S01bsu078_u:2302": "ākhilya sundarīmukhaṃ nandaḥ svairaṃ śilātale /",
  "S01bsu078_u:2303": "tatpralāpajapāsakto dhyānālambanatāṃ gataḥ // KAvk_10.60 //",
  "S01bsu078_u:2304": "etadākarṇya bhagavān nandamāhvāyya kananāt /",
  "S01bsu078_u:2305": "kimetaditi papraccha priyāvirahamohitam // KAvk_10.61 //",
  "S01bsu078_u:2306": "so 'bravīd bhagavan satyaṃ kāntāsaktasya me param /",
  "S01bsu078_u:2307": "bhikṣūṇāṃ saṃmate 'pyasmin vane na ramate matiḥ // KAvk_10.62 //",
  "S01bsu078_u:2308": "iti dandavacaḥ śrutvā tamūce bhagavān jinah /",
  "S01bsu078_u:2309": "mīlayanneva vaktrendukāntyā rāgasaroruham // KAvk_10.63 //",
  "S01bsu078_u:2310": "sādho tāvanna yuktā te saṃrāgānugatā matiḥ /",
  "S01bsu078_u:2311": "vighnairnākṛṣyate cetaḥ kalyāṇābhiniveśinām // KAvk_10.64 //",
  "S01bsu078_u:2312": "kvāyaṃ yogastanutṛṇatulātyaktabhogābhiyogaḥ",
  "S01bsu078_u:2313": "kkāyaṃ nindyaḥ kṣaṇasukhalavāsvādasaṃvāda eṣaḥ /",
  "S01bsu078_u:2314": "jātyaivāyaṃ harati kuśalaṃ dustaro māramārgaḥ",
  "S01bsu078_u:2315": "premāndhānām bhavati sahasā duḥsaho yoktrajātaḥ // KAvk_10.65 //",
  "S01bsu078_u:2316": "ityasya bhagavān kṛtvā ciraṃ vairāgyadeśanām /",
  "S01bsu078_u:2317": "saṃsthātavyamihetyuktvā svakṛtyāya svayaṃ yayau // KAvk_10.66 //",
  "S01bsu078_u:2318": "tamevāvasaraṃ nandaḥ saṃcintya gamanocitam /",
  "S01bsu078_u:2319": "pratasthe svagṛhaṃ hṛṣṭaḥ sundarīdarśanotsukaḥ // KAvk_10.67 //",
  "S01bsu078_u:2320": "vrajan dvāri pidhānāptairvihārairbahubhiścirāt /",
  "S01bsu078_u:2321": "nagarābhimukhaṃ mārgaṃ sa kathaṃcidavāptavān // KAvk_10.68 //",
  "S01bsu078_u:2322": "atha vijñāya sarvajñastaṃ rāgād gantumudyatam /",
  "S01bsu078_u:2323": "uvācābhyetya bhagavān nanda tūrṇaṃ kka gamyate // KAvk_10.69 //",
  "S01bsu078_u:2324": "sa jagāda vane tāvat bhagavan nāsti me ratiḥ /",
  "S01bsu078_u:2325": "na hyaviśrāntacittānāṃ kriyā kācit prasīdati // KAvk_10.70 //",
  "S01bsu078_u:2326": "sā śrīścāmarahāsinī maṇimayī sā ramyaharmyāvalī",
  "S01bsu078_u:2327": "sā bālānilalolacārulatikā kāntā navodyānabhūḥ /",
  "S01bsu078_u:2328": "sā tanvī kusumeṣukārmukalatā kṣāmodarī sundarī",
  "S01bsu078_u:2329": "no janmāntaravāsanā iva manaḥ saktaṃ vimuñcanti me // KAvk_10.71 //",
  "S01bsu078_u:2330": "sarāgeṇaiva manasā brahacaryaṃ carāmyaham /",
  "S01bsu078_u:2331": "vratapañjarabandhena vihaṅga iva yantritaḥ // KAvk_10.72 //",
  "S01bsu078_u:2332": "tyaktvā vrajāmi pravrajyāmastu me narako 'kṣayaḥ /",
  "S01bsu078_u:2333": "na vītarāgatāmeti mañjiṣṭhāraktamaṃśukam // KAvk_10.73 //",
  "S01bsu078_u:2334": "iti bruvāṇamasakṛt svapadaṃ gantumudyatam /",
  "S01bsu078_u:2335": "nivāryānugrahadhiyā tamūce bhagavān jinaḥ // KAvk_10.74 //",
  "S01bsu078_u:2336": "mā kṛthā viplavaṃ nanda ninditaṃ hi śrutāśrutam /",
  "S01bsu078_u:2337": "vidvajjanopadiṣṭena yathā yāti pṛthagjanaḥ // KAvk_10.75 //",
  "S01bsu078_u:2338": "vivekavyastadoṣāṇāṃ viduṣāṃ śīlaśālinām /",
  "S01bsu078_u:2339": "niḥsārasukhalābhena nākārye dhīḥ pravartate // KAvk_10.76 //",
  "S01bsu078_u:2340": "gāḍharāgagṛhītasya jugupsāyatane param /",
  "S01bsu078_u:2341": "jadhanyakarmaṇyāsaktiḥ kiṃ lajjājanane na te // KAvk_10.77 //",
  "S01bsu078_u:2342": "yonijayonisaṃsaktāḥ stanapastanamardinaḥ /",
  "S01bsu078_u:2343": "aho bata na lajjante janmanyeva layaṃ gatāḥ // KAvk_10.76 //",
  "S01bsu078_u:2344": "sadāsajjanavarjitā jananījaghanāsaktiḥ /",
  "S01bsu078_u:2345": "saṃmohāhatacittānāṃ paśūnāmeva dṛśyate // KAvk_10.79 //",
  "S01bsu078_u:2346": "rāmāramaṇamāno 'yaṃ viramya tyajyatāṃ tvayā /",
  "S01bsu078_u:2347": "bhogaiḥ saha bhujaṅgānāṃ dṛṣṭo bhavabile kṣayaḥ // KAvk_10.80 //",
  "S01bsu078_u:2348": "jaghanyā janayatyeva na kasya viratiṃ ratiḥ /",
  "S01bsu078_u:2349": "yasyāṃ bhavati paryanteṣvapi naiva parāṅmukhaḥ // KAvk_10.81 //",
  "S01bsu078_u:2350": "gṛhajālavimuktastvaṃ kiṃ tatraivābhidhāvasi /",
  "S01bsu078_u:2351": "na hi nirgasya sāraṅgaḥ punarviśati vāgurāṃ // KAvk_10.82 //",
  "S01bsu078_u:2352": "iti vākyād bhagavataḥ śāsanena niyantritaḥ /",
  "S01bsu078_u:2353": "cintayan sundarīṃ nandaḥ praviveśāśramaṃ punaḥ // KAvk_10.83 //",
  "S01bsu078_u:2354": "tataḥ kadācidādiśya nanda māśramamārjane /",
  "S01bsu078_u:2355": "āsanānugrahavyagraḥ prayayau bhagavān punah // KAvk_10.84 //",
  "S01bsu078_u:2356": "tacchāsanāt pravṛttasya nandasyāśramaśodhane /",
  "S01bsu078_u:2357": "no bhūtalādapayayau rajo rāga ivāśayat // KAvk_10.85 //",
  "S01bsu078_u:2358": "tasyāhartuṃ gatasyātha salilaṃpārabhāgikam /",
  "S01bsu078_u:2359": "muhuḥ pūrṇasamutkṣiptah śūnya evābhavaddhaṭaḥ // KAvk_10.86 //",
  "S01bsu078_u:2360": "tena vighnena gamane sutarām khinnamānasaḥ /",
  "S01bsu078_u:2361": "tyaktvā tuprayayau nandaḥ sundarīdarśanotsukaḥ // KAvk_10.87 //",
  "S01bsu078_u:2362": "atha vijñāya sarvajñastaṃ yāntaṃ divyacakṣuṣā /",
  "S01bsu078_u:2363": "babhāṣe sahasābhyetya stambhamānamanorathah // KAvk_10.88 //",
  "S01bsu078_u:2364": "pātrayogena taptasya śyāmaraktaruceḥ param /",
  "S01bsu078_u:2365": "aho snehakalaṅkaste dīpasyeva na śāmyati // KAvk_10.89 //",
  "S01bsu078_u:2366": "alaṃ vāmābhilāṣeṇa nīlīrāga ivaiṣa te /",
  "S01bsu078_u:2367": "saṃsaktaḥ ko 'pi hṛdaye yannādyāpi virajyase // KAvk_10.90 //",
  "S01bsu078_u:2368": "andhīkaroti prārambhe ratistatkālakātaram /",
  "S01bsu078_u:2369": "āliṅgati jugupseva vṛtte mukhyāṅgasaṃgame // KAvk_10.91 //",
  "S01bsu078_u:2370": "viṣayākhvādasaṅgena pāpamitrairivendriyaiḥ /",
  "S01bsu078_u:2371": "duḥsahavyasanāvarte pātyate narake narah // KAvk_10.92 //",
  "S01bsu078_u:2372": "adhivāsayati sparśalekhenāpi kusaṃgamaḥ /",
  "S01bsu078_u:2373": "praklinnamatsyakuṇapāt pūtigandha ivodgataḥ // KAvk_10.93 //",
  "S01bsu078_u:2374": "kalyāṇamitrasaṃparkaḥ sarvathā kuśalāvahaḥ /",
  "S01bsu078_u:2375": "śubhāmeda iva vyāpto yaḥ karoti mahārhatām // KAvk_10.94 //",
  "S01bsu078_u:2376": "ityukte tasya bhagavān sākṣāts adasatoḥ pathi /",
  "S01bsu078_u:2377": "ghrāṇasparśena saṃdarśya cakre tatsaṅgadeśanām // KAvk_10.95 //",
  "S01bsu078_u:2378": "atha nandaṃ samādāya bhagavān gandhamādane /",
  "S01bsu078_u:2379": "yayau viriñciramarībālavyajanavījitaḥ // KAvk_10.96 //",
  "S01bsu078_u:2380": "tatra dāvānalapliṣṭāmaniṣṭakliṣṭavigrahām /",
  "S01bsu078_u:2381": "kāṇāṃ karmaṭīkāmasmai darśayitvāvadajjinaḥ // KAvk_10.97 //",
  "S01bsu078_u:2382": "imāṃ paśyasi kiṃ nanda māndyanindyatarākṛtim /",
  "S01bsu078_u:2383": "kasmaiciducitā ceyaṃ rocate priyadarśanā // KAvk_10.98 //",
  "S01bsu078_u:2384": "sattā sadasatornāsti rāgaḥ paśyati ramyatām /",
  "S01bsu078_u:2385": "sa tasya lalito loke yo yasya dayito janaḥ // KAvk_10.99 //",
  "S01bsu078_u:2386": "pakṣapātaṃ samṛtsṛjya satyaṃ nanda tvayocyatām /",
  "S01bsu078_u:2387": "asyāstasyāśca sundaryā lāvaṇyasya kimantaram // KAvk_10.100 //",
  "S01bsu078_u:2388": "anarthitvādvayaṃ naiva saundaryāntaravedinaḥ /",
  "S01bsu078_u:2389": "arthipriyatvamāyāti prārthitaṃ tacca cārutām // KAvk_10.101 //",
  "S01bsu078_u:2390": "paśyāmyahaṃ viśeṣaṃ tu tasyā nāsyāśca kaṃcana /",
  "S01bsu078_u:2391": "ramyatvaṃ māṃsavarmāsthiyantre samayamātrakam // KAvk_10.102 //",
  "S01bsu078_u:2392": "iti pṛṣṭo bahgavatā nandastaṃ pratyabhāsata /",
  "S01bsu078_u:2393": "atyantānucitaḥ praśnaḥ ko 'pi gauravayantritaḥ // KAvk_10.103 //",
  "S01bsu078_u:2394": "kimetad bhagavān vakti keyaṃ śoke biḍambanā /",
  "S01bsu078_u:2395": "kkāpi vā viśvaguravo vineyāḥ prabhaviṣṇavah // KAvk_10.104 //",
  "S01bsu078_u:2396": "ratiḥ sādhikasundaryāḥ parabhāgeṇa rajyate /",
  "S01bsu078_u:2397": "yāṃ dṛṣṭvā jagatāṃ jetā na ratiṃ smarati smaraḥ // KAvk_10.105 //",
  "S01bsu078_u:2398": "jyotsnayeva na tatkāntyā nodate kumudākaraḥ /",
  "S01bsu078_u:2399": "guṇāntaraṃ na jānāti prasiddhiśaraṇo janaḥ // KAvk_10.106 //",
  "S01bsu078_u:2400": "baddhaṃ tayā vadanasaurabhasārahāramālokya puṣyanicayaṃ pṛthukeśapāśe /",
  "S01bsu078_u:2401": "manye vilāsagatilovanakānticauraiḥ bhītyeva haṃsahariṇairvanamiva yātam // KAvk_10.107 //",
  "S01bsu078_u:2402": "analpaiḥ saṃkalpairbahuvidhavikalpairanupamā",
  "S01bsu078_u:2403": "na sā sāraṅgākṣīlikhitumapi śakyā paricitaiḥ /",
  "S01bsu078_u:2404": "tulārohe ysyā vadanaparabhāge laghutaraḥ",
  "S01bsu078_u:2405": "sa nūnaṃ tārāṇāṃ gaganamadhirūḍhaḥ parivṛḍhaḥ // KAvk_10.108 //",
  "S01bsu078_u:2406": "puṇyaprahvaṃ lalitalalitabhrūlatālāsyalīlā",
  "S01bsu078_u:2407": "ramyaṃ tasyā yadi na vadanaṃ nandanaṃ labhyate tat /",
  "S01bsu078_u:2408": "pravrajyeyaṃ sukṛtamadhikaṃ kiṃkarī kiṃkarī me",
  "S01bsu078_u:2409": "kasmādetaṃ vrataparikaraṃ bhārabhūtaṃ vahāmi // KAvk_10.109 //",
  "S01bsu078_u:2410": "iti nandavacaḥ śrutvā bhagavān rāganirbharam /",
  "S01bsu078_u:2411": "upakṣipya prabhāveta ta nināya surālayam // KAvk_10.110 //",
  "S01bsu078_u:2412": "adarśayacca tatrāsya līlodyāne śatakratoḥ /",
  "S01bsu078_u:2413": "sudhāmanthasamudbhūtāḥ kāntāstridaśayoṣitaḥ // KAvk_10.111 //",
  "S01bsu078_u:2414": "aruṇaiḥ kāntisaṃtānaiḥ pādapadmavanoditaiḥ /",
  "S01bsu078_u:2415": "anuyātā ivāmbhodhikūlavidrumakānanaiḥ // KAvk_10.112 //",
  "S01bsu078_u:2416": "viśālalāsyasacivaiḥ pāṇibhirvijitāmbujaiḥ /",
  "S01bsu078_u:2417": "saṃsaktaiḥ sahajasyeva pārijātasya pallavaiḥ // KAvk_10.113 //",
  "S01bsu078_u:2418": "kāntimādhuryalalitairmadanānandabāṇdhavaiḥ /",
  "S01bsu078_u:2419": "helānimīlitāmbhojavadanaiścandrasundaraiḥ // KAvk_10.114 //",
  "S01bsu078_u:2420": "saṃmohanairjīvanaiśca kṛṣṇasārairvilokanaiḥ /",
  "S01bsu078_u:2421": "kālakūṭacchadaspṛṣṭairamṛtoghairivāvṛtāḥ // KAvk_10.115 //",
  "S01bsu078_u:2422": "pūrṇayauvanalāvaṇyāḥ sahasaiva vilokya tāḥ /",
  "S01bsu078_u:2423": "nandaḥ sānandavadanaḥ svedasnāta ivābhavat // KAvk_10.116 //",
  "S01bsu078_u:2424": "padmānanāsu vipulotpalalocanāsu kundastimātu nibiḍastabakastanīṣu /",
  "S01bsu078_u:2425": "nandasya tāsu hṛdayaṃ yugapannipatya dolāvilāsataralālitumavāpa // KAvk_10.117 //",
  "S01bsu078_u:2426": "tataḥ provāca bahgavān nandaṃ tadgatamānasam /",
  "S01bsu078_u:2427": "āsāṃ saṃdarśane nanda prītyā te ramate matiḥ // KAvk_10.118 //",
  "S01bsu078_u:2428": "āsāṃ tasyāśca sundaryā lāvaṇye kiyadantaram /",
  "S01bsu078_u:2429": "utkarṣaḥ parabhāgeṇa sphuṭamevābhibhāvyate // KAvk_10.119 //",
  "S01bsu078_u:2430": "nirastasundarīrūpaṃ rūpamapsarasām yadi /",
  "S01bsu078_u:2431": "tadetā eva kālena kariṣyāmi tvadāśrayāḥ // KAvk_10.120 //",
  "S01bsu078_u:2432": "ārogeṇaiva manasā brahmacaryaṃ prasannadhīḥ /",
  "S01bsu078_u:2433": "cara tāvattataste 'haṃ dāsyāmyapsarasām gaṇam // KAvk_10.121 //",
  "S01bsu078_u:2434": "evaṃ bhagavato vākyānnandaḥ saṃjātaniścayaḥ /",
  "S01bsu078_u:2435": "tathetyuktvā vrate cetaścakre svargāṅganāśayā // KAvk_10.122 //",
  "S01bsu078_u:2436": "mandādaraḥ svadāreṣu so 'bhūt tatsaṃgamecchayā /",
  "S01bsu078_u:2437": "guṇapṇyatulāvṛtternāsti snehasya satyatā // KAvk_10.123 //",
  "S01bsu078_u:2438": "aho cismṛtasaṃvāsapravāsapariśoṣitā /",
  "S01bsu078_u:2439": "puṃsāmābhyāsikī prītiḥ sahasānyatra dhāvati // KAvk_10.124 //",
  "S01bsu078_u:2440": "kṣaṇayauvanaramyāṇi premāṇi praṇayavyayaiḥ /",
  "S01bsu078_u:2441": "na satyāni na nityāni na sukhāni śarīriṇām // KAvk_10.125 //",
  "S01bsu078_u:2442": "tato bhagavatā nandaḥ kṣaṇānītaḥ svamāśramam /",
  "S01bsu078_u:2443": "tanniścayād brahmacaryaṃ cacāra niyatavrataḥ // KAvk_10.126 //",
  "S01bsu078_u:2444": "sa cisasmāra sundaryāḥ kāntisaṃpadamanyadhīḥ /",
  "S01bsu078_u:2445": "kṣaṇapramuṣitā prītirmalaṃ yāti guṇeṣvapi // KAvk_10.127 //",
  "S01bsu078_u:2446": "tataḥ kadācidvicaran nandaḥ kkāpi vyalokayat /",
  "S01bsu078_u:2447": "karālanarakāsaktāṃ dhīmān kumbhībhṛtāṃ bhuvam // KAvk_10.128 //",
  "S01bsu078_u:2448": "tām vilokyaiva sākampaḥ kimetaditi duḥkhitaḥ /",
  "S01bsu078_u:2449": "sa papraccha tadāsaktān ghoranarakakāraṇam // KAvk_10.129 //",
  "S01bsu078_u:2450": "te tamūcuriyaṃ bhūmistaptakumbhīśatācitā /",
  "S01bsu078_u:2451": "kalpitā rājaputrasya nandasyānandarāgiṇaḥ // KAvk_10.130 //",
  "S01bsu078_u:2452": "mithyāvrataḥ sa nādyāpi bhajate vītarāgatām /",
  "S01bsu078_u:2453": "brahamcaryaṃ caratyeva svargastrūīsaṃgamāśayā // KAvk_10.131 //",
  "S01bsu078_u:2454": "mithyāvratānām lubdhānāṃ rāgadveṣakaṣāyiṇām /",
  "S01bsu078_u:2455": "etāsu nityataptāsu kumbhīṣvevākṣayaḥ kṣayaḥ // KAvk_10.132 //",
  "S01bsu078_u:2456": "iti nanda samākarṇya jātaromāñcakañcukah /",
  "S01bsu078_u:2457": "tatra cyutāmiva tanūṃ paścāttāpādamanyataḥ // KAvk_10.133 //",
  "S01bsu078_u:2458": "samamyetya tyaktarāgasaṃvāsavāsanah svayam /",
  "S01bsu078_u:2459": "babhūvānuttarabrahmacaryaparyāptāṃyamaḥ // KAvk_10.134 //",
  "S01bsu078_u:2460": "ghanamohakṣayāttasya vimukte saṃśaye tataḥ /",
  "S01bsu078_u:2461": "mahaḥ prasādamāpede śaradīvedadheḥ payaḥ // KAvk_10.135 //",
  "S01bsu078_u:2462": "niṣkāmaḥ praśamaṃ prāptaḥ parāṃ niṣṭhāmupāgataḥ /",
  "S01bsu078_u:2463": "śuddhadhīḥ sa samabhyetya bhagavantamabhāṣata // KAvk_10.136 //",
  "S01bsu078_u:2464": "nāpsarobhirna sundaryā bhagavan kṛtyamasti me /",
  "S01bsu078_u:2465": "etāḥ paryantavicchāyāḥ sapātā viṣayaśriyaḥ // KAvk_10.137 //",
  "S01bsu078_u:2466": "yathā yatheyaṃ bhāvānāṃ bhāvyate niḥsvabhāvatā /",
  "S01bsu078_u:2467": "tathā tathā prqsīdanti nirāvaraṇavṛttayaḥ // KAvk_10.138 //",
  "S01bsu078_u:2468": "iti dandasya vadataḥ prāptasyārtapadaṃ śanaiḥ /",
  "S01bsu078_u:2469": "bhagavān nirvāṇaśuddhāmasya siddhimamanyata // KAvk_10.139 //",
  "S01bsu078_u:2470": "keṣāṃ kuśalamūlānāṃ nandenāsāditaṃ phalam /",
  "S01bsu078_u:2471": "iti bhikṣubhirabhyetya pṛṣṭhastānavadajjinaḥ // KAvk_10.140 //",
  "S01bsu078_u:2472": "janmāntarārjitaiḥ puṇyaiḥ sukṛtābhyāsakāriṇā /",
  "S01bsu078_u:2473": "prāptāḥ kuśalamūlānāṃ nandena phalasaṃpadaḥ // KAvk_10.141 //",
  "S01bsu078_u:2474": "vipulavimala vaṃśe janma smarapratimā tanuḥ",
  "S01bsu078_u:2475": "surajanasakhī lakṣī vṛttiḥ priyāḥ satataṃ satām /",
  "S01bsu078_u:2476": "praśamasalilasnātaṃ cetaḥ svabhāvagatirgatiḥ",
  "S01bsu078_u:2477": "kuśalakusumasyeyaṃ puṃsāṃ viśālaphalodgatiḥ // KAvk_10.142 //",
  "S01bsu078_u:2478": "stūpe vipaśyinaḥ samyaksaṃbuddhasyādaraḥ purā /",
  "S01bsu078_u:2479": "nagaryāmaruṇāvatyāmaruṇena mahībhūhā // KAvk_10.143 //",
  "S01bsu078_u:2480": "kriyamāṇo maṇimaye maitro nāma dvijanmajaḥ /",
  "S01bsu078_u:2481": "mahataḥ puṇyabhogasya bhāgī kārakatām yayau // KAvk_10.144 //",
  "S01bsu078_u:2482": "tatpuṇyapraṇidhānena jāto gṝhapateḥ kule /",
  "S01bsu078_u:2483": "sa eva bhikṣusaṃghasya jantukāsnānasatrakṛt // KAvk_10.145 //",
  "S01bsu078_u:2484": "sa puṇyaśīlaḥ pratyekabuddhopasthāyakah purā /",
  "S01bsu078_u:2485": "stūpaṃ cakre śobhamānaṃ mālabhivaraṇojjvalam // KAvk_10.146 //",
  "S01bsu078_u:2486": "tatpuṇyapraṇidhānena kṛkeḥ kāśīpateḥ sutaḥ /",
  "S01bsu078_u:2487": "so 'bhvaddyutimān nāma divyalakṣaṇalakṣitaḥ // KAvk_10.147 //",
  "S01bsu078_u:2488": "kāśyapasyārhataḥ samyaksaṃbuddasyāntanirvṛtau /",
  "S01bsu078_u:2489": "saptaratnamaye stūpe kṛte kāśīmahībhujā // KAvk_10.148 //",
  "S01bsu078_u:2490": "tatsūnurdhyutimān haumacchatramāropya bhāsvaram /",
  "S01bsu078_u:2491": "jātastatpraṇidhānena nandaḥ śākyamuke 'dhunā // KAvk_10.149 //",
  "S01bsu078_u:2492": "iti sukṛtasamutthaiḥ pūrvajanvakramāptaiḥ kimapi vipulapuṇyaireva nandaḥ prapede /",
  "S01bsu078_u:2493": "kulamamalamudāraṃ rūmamagryaṃ ca bhogaṃ śamaparicitamante satpadaṃ saugataṃ ca // KAvk_10.150 //",
  "S01bsu078_u:2494": "kathayotveti bhagavān nandakalyāṇakāraṇam /",
  "S01bsu078_u:2495": "cakāra bhikṣusaṃghasya tāṃ tāṃ sukṛtadeśanām // KAvk_10.151 //",
  "S01bsu078_u:2496": "iti kṣemendraviracitāyām bodhisattvāvadānakalpalatāyāṃ sundarīnandāvadānaṃ nāma daśamaḥ pallavaḥ //",
  "S01bsu078_u:2497": "11. virūḍhakāvadānam /",
  "S01bsu078_u:2498": "ārohati padamunnatamamalamatirvimalakuśalasopānaiḥ /",
  "S01bsu078_u:2499": "narakakuhareṣu nipatati malinamatirghoratimireṣu // KAvk_11.1 //",
  "S01bsu078_u:2500": "śākyānāṃ nagare pūrvaṃ sphīte kapilavāstuni /",
  "S01bsu078_u:2501": "mahataḥ śākyamukhyasya sumukhī dāsakanyākā // KAvk_11.2 //",
  "S01bsu078_u:2502": "śāstre kṛtaśramā sarvakalākauśalaśālinī /",
  "S01bsu078_u:2503": "mālikā nāma kāmasya mālikeva guṇocitā // KAvk_11.3 //",
  "S01bsu078_u:2504": "prabhorgirā varodyāne kusumāvacayodyatā /",
  "S01bsu078_u:2505": "bhramantaṃ taṃ samāyāntaṃ dadarśa sugataṃ puraḥ // KAvk_11.4 //",
  "S01bsu078_u:2506": "tasyānte 'syāstamālokya prasannamabhavanmanaḥ /",
  "S01bsu078_u:2507": "śaratkāla iva svacchaḥ prasādayati mānasam // KAvk_11.5 //",
  "S01bsu078_u:2508": "sācintayattadā lokaprītyā dṛḍhīkṛtāspadā /",
  "S01bsu078_u:2509": "sukṛtaiḥ piṇḍapātaṃ me gṛhṇīyādbhagavānapi // KAvk_11.6 //",
  "S01bsu078_u:2510": "vijñāya tasyāh sarvajñaḥ saṃkalpaṃ karuṇākulaḥ /",
  "S01bsu078_u:2511": "prasārya pātraṃ bhagavān bhadre dehītyuvāca tām // KAvk_11.7 //",
  "S01bsu078_u:2512": "datvā praṇamya sā tasmai paripūrṇamanorathā /",
  "S01bsu078_u:2513": "praṇidhānaṃ pravidadhe dāsyaduḥkhanivṛttaye // KAvk_11.8 //",
  "S01bsu078_u:2514": "tataḥ kadācidāyātaḥ pituastasyāḥ sakhā dvijaḥ /",
  "S01bsu078_u:2515": "naumittikastaṃ pradeśaṃ dṛṣṭvā tām vismito 'va dat // KAvk_11.9 //",
  "S01bsu078_u:2516": "aho gṛhapatestasya putrī tvaṃ śrīmatah sutā /",
  "S01bsu078_u:2517": "bandhuhīnā gatā dāsyaṃ dhanabhogavivarjitā // KAvk_11.10 //",
  "S01bsu078_u:2518": "aho mohaghanārambhakṣaṇoddyotanavidyutaḥ /",
  "S01bsu078_u:2519": "saṃsārasarparasanāvilāsacapalāḥ śriyaḥ // KAvk_11.11 //",
  "S01bsu078_u:2520": "gamyānāṃ mā kṛthāścintāṃ jāne 'haṃ hastalakṣaṇaiḥ /",
  "S01bsu078_u:2521": "acireṇaiva bhūbharturvallabhā tvaṃ bhaviṣyasi // KAvk_11.12 //",
  "S01bsu078_u:2522": "idaṃ paśyāmi te pāṇau lakṣmīkamalakomale /",
  "S01bsu078_u:2523": "mālācakrāṅkuśākāramityuktvā prayayau dvijaḥ // KAvk_11.13 //",
  "S01bsu078_u:2524": "atha manmathasaṃbhogasuhṛnmadhupabāndhavaḥ /",
  "S01bsu078_u:2525": "latāliṅganasaubhāgyabhavyo 'dṛśyata mādhavaḥ // KAvk_11.14 //",
  "S01bsu078_u:2526": "madhoḥ kesariṇastasya kāntāmānadvipadviṣaḥ /",
  "S01bsu078_u:2527": "vibabhau jihmamānasya jihvevāśokamañjarī // KAvk_11.15 //",
  "S01bsu078_u:2528": "bālākapolalāvaṇyacauraścampakasaṃcayaḥ /",
  "S01bsu078_u:2529": "sudṛśāṃ keśapāśeṣu yayau bandhanayogyatām // KAvk_11.16 //",
  "S01bsu078_u:2530": "sahakārairvirahiṇīnidhanaṃ vidadhe madhu /",
  "S01bsu078_u:2531": "nirapekṣāparavadhe vidhurāḥ prabhaviṣṇavaḥ // KAvk_11.17 //",
  "S01bsu078_u:2532": "yayurmadhulihāṃ cūtalatā nirbharabhogyatām /",
  "S01bsu078_u:2533": "sahasauva vidgadhānāmiva mugdhavibhūtayaḥ // KAvk_11.18 //",
  "S01bsu078_u:2534": "rūtāyudhaścūtalatācāpanyastaśilīmukhaḥ /",
  "S01bsu078_u:2535": "jayatīti jagau bandī kandarpasyeva kokilaḥ // KAvk_11.19 //",
  "S01bsu078_u:2536": "asminnavasare śrīmān kosalendraḥ prasenajit /",
  "S01bsu078_u:2537": "mṛgayānirgato 'śvena hṛtastaṃ deśamāyayau // KAvk_11.20 //",
  "S01bsu078_u:2538": "dhanvīmanobhavākāraḥ so 'vatīrya turaṃgamāt /",
  "S01bsu078_u:2539": "dadarśānanyalāvaṇyām kanyāṃ ratimivāparām // KAvk_11.21 //",
  "S01bsu078_u:2540": "tadvilokanavistīrṇaṃ manastasya mahātmanaḥ /",
  "S01bsu078_u:2541": "vismayāddṛṣṭimārgeṇa praviveśa manobhavaḥ // KAvk_11.22 //",
  "S01bsu078_u:2542": "tāṃ lajjāvanatāṃ dṛṣṭvā sahasodbhūītasādhvasām /",
  "S01bsu078_u:2543": "acintayannarapatiḥ kāntikallilinīhṛtaḥ // KAvk_11.23 //",
  "S01bsu078_u:2544": "keyaṃ navā śaśimukhī śyāmā taralatārakā /",
  "S01bsu078_u:2545": "yatkāntiraniśaṃ netraśatapatravikāśinī // KAvk_11.24 //",
  "S01bsu078_u:2546": "bakulāmodavibhrāntabhramare pāṭalādhare /",
  "S01bsu078_u:2547": "kāntaṃ vasantaṃ paśyāmi mukhe 'syāḥ kumudāyudham // KAvk_11.25 //",
  "S01bsu078_u:2548": "aho lāvaṇyamamlānaṃ tāruṇyābharaṇaṃ tanoḥ /",
  "S01bsu078_u:2549": "dhīrasyāpi dhṛtiryena śaṅkhe saṃgaliteva me // KAvk_11.26 //",
  "S01bsu078_u:2550": "aho nu madhumañjaryāḥ prārambhe 'pyadbhuto guṇaḥ /",
  "S01bsu078_u:2551": "yena gantuṃ na śaknoti ṣaṭpado 'pi padātpadam // KAvk_11.27 //",
  "S01bsu078_u:2552": "iti saṃcintya bhīpālastāṃ matvā vanadevatām /",
  "S01bsu078_u:2553": "pṛṣṭvā viveda tadvṛttaṃ krameṇa kathitaṃ tayā // KAvk_11.28 //",
  "S01bsu078_u:2554": "tatastatra kṛtātithyastayā pallavavījanaiḥ /",
  "S01bsu078_u:2555": "śuciśītaiśca salilaiḥ prāptavān nirvṛtiṃ nṛpaḥ // KAvk_11.29 //",
  "S01bsu078_u:2556": "śrāntaḥ saṃvāhane tasya tayā caraṇapadmayoḥ /",
  "S01bsu078_u:2557": "kṛte karāptasaṃsparśe sa nidrām sahasā yayau // KAvk_11.30 //",
  "S01bsu078_u:2558": "kṣaṇena pratibyddho 'tha viśrāntamṛgayāśramaḥ /",
  "S01bsu078_u:2559": "divyasparśena tām mene ratiṃ rūpāntarāgatām // KAvk_11.31 //",
  "S01bsu078_u:2560": "mahānapi tataḥ śākyaḥ saṃprāptaṃ kosaleśvaram /",
  "S01bsu078_u:2561": "śrutvā taṃ deśamabhyetya pūjārhaṃ tamapūjayat // KAvk_11.32 //",
  "S01bsu078_u:2562": "sādareṇārthitāṃ tena svasutāmiva mālikām /",
  "S01bsu078_u:2563": "ratnārhāya dadau tasmai smaramaṅgalamālikām // KAvk_11.33 //",
  "S01bsu078_u:2564": "tāmādāya manojanmavaijayantīṃ sitasmitām /",
  "S01bsu078_u:2565": "nijaṃ jagāma nagaraṃ gajamāruhya bhūpatiḥ // KAvk_11.34 //",
  "S01bsu078_u:2566": "tasminnāganagotsaṅge sā lolālakaṣaṭpadā /",
  "S01bsu078_u:2567": "babhau rājavasantena saṃgatā navamālikā // KAvk_11.35 //",
  "S01bsu078_u:2568": "rājadhānīṃ samāsādya sundaryā sahitastayā /",
  "S01bsu078_u:2569": "ratnaharmyakarodāramandire vijahāra saḥ // KAvk_11.36 //",
  "S01bsu078_u:2570": "varṣākārābhidhā devī rājñaḥ prathamavallabhā /",
  "S01bsu078_u:2571": "abhinnavṛttiṃ tām mene rājalakṣmīmiva kṣitiḥ // KAvk_11.37 //",
  "S01bsu078_u:2572": "divyasparśena sā tasyāḥ sā cāsyā rūpasaṃpadā /",
  "S01bsu078_u:2573": "parasparaguṇotkarṣātparaṃ vismayamāpatuḥ // KAvk_11.38 //",
  "S01bsu078_u:2574": "divyarūpavatī jyeṣṭhā divyasparśavatī par ā /",
  "S01bsu078_u:2575": "iti pravādaḥ sāścaryastayuorlokeṣu paprathe // KAvk_11.39 //",
  "S01bsu078_u:2576": "atrāntare tayordivyarūpasaṃsparśakāraṇam /",
  "S01bsu078_u:2577": "āśrame bhikṣubhiḥ pṛṣṭaḥ provāca bhagavān jinaḥ // KAvk_11.40 //",
  "S01bsu078_u:2578": "purā śrutavarākhyasya dvijasya gṛhamedhinaḥ /",
  "S01bsu078_u:2579": "kāntā śirīṣikā ceti priye bhārye babhūvatuḥ // KAvk_11.41 //",
  "S01bsu078_u:2580": "sa kadācidatho kāntābhrātā pravrajyayā śanaiḥ /",
  "S01bsu078_u:2581": "pratyekabuddhatāṃ yātaḥ svasurbhavanamāyayau // KAvk_11.42 //",
  "S01bsu078_u:2582": "traimāsikopacāreṇa sa tayā patyurājñayā /",
  "S01bsu078_u:2583": "bhaktyā nimantritastasthau tatsaptnyāvapūjitaḥ // KAvk_11.43 //",
  "S01bsu078_u:2584": "te cārumṛdubhirbhogaistamabhyarcyānyajanmani /",
  "S01bsu078_u:2585": "jāte 'dhunā cārurūpadivyasaṃsparśasaṃyute // KAvk_11.44 //",
  "S01bsu078_u:2586": "kṛṣṭeṣu prathamaṃ prayuktavinayāmādāya gosaṃpadaṃ",
  "S01bsu078_u:2587": "satkṣetreṣu tapaḥ pratatptanuṣu prāptiṣvatisvādutām /",
  "S01bsu078_u:2588": "yatkāle śubhabījamuptamucitaṃ satkarmaśakteḥ paraṃ",
  "S01bsu078_u:2589": "bhujyante phalasaṃpadaḥ sumatibhistasyaiva pākojjvalāḥ // KAvk_11.45 //",
  "S01bsu078_u:2590": "iti sarvajñavacanam tathyamākarṇya bhikṣavaḥ /",
  "S01bsu078_u:2591": "tattatheti viniścitya babhūvuḥ śāntisaṃśrayāḥ // KAvk_11.46 //",
  "S01bsu078_u:2592": "atha kālena bhūbharturmālikāyāmabhūtsutaḥ /",
  "S01bsu078_u:2593": "virūḍhaketimukhyākhyo vidyāsu ca kṛtaśramah // KAvk_11.47 //",
  "S01bsu078_u:2594": "priyastulyavayāstasya purohitasuto 'bhavat /",
  "S01bsu078_u:2595": "māturduḥkhena jātatvādviśruto duḥkhamātṛkaḥ // KAvk_11.48 //",
  "S01bsu078_u:2596": "kadācit sahitastena hayārūḍho virūḍhakah /",
  "S01bsu078_u:2597": "prāpa śākyavarodyānaṃ mṝgayāyām vinirgataḥ // KAvk_11.49 //",
  "S01bsu078_u:2598": "nyakkāraṃ cakrire tatra śākyāstasyodyatāyudhāḥ /",
  "S01bsu078_u:2599": "ayaṃ dāsīsuto 'smākamiti darpapravādinah // KAvk_11.50 //",
  "S01bsu078_u:2600": "gatvāsau svapuraṃ teṣāṃ vairaṃ darpyamacintayat /",
  "S01bsu078_u:2601": "kuladarpāpavādo hi śalyatodaḥ śarīriṇām // KAvk_11.51 //",
  "S01bsu078_u:2602": "tasya nirdahyamānasya tatpratīkāracintayā /",
  "S01bsu078_u:2603": "rājyāya jātā janake jīvatyapi parā spṛhā // KAvk_11.52 //",
  "S01bsu078_u:2604": "sa cārāyaṇamukhyānāṃ mantriṇāṃ śatapañcakam /",
  "S01bsu078_u:2605": "svavaśaṃ piturākṛṣya vidadhe bhedayuktibhiḥ // KAvk_11.53 //",
  "S01bsu078_u:2606": "tataḥ kadācitsaṃjātavivekaḥ pṛthivīpatiḥ /",
  "S01bsu078_u:2607": "dharmopadeśaśravaṇe vardhamānādaraḥ param // KAvk_11.54 //",
  "S01bsu078_u:2608": "cārātyaṇagṛhītāśvaṃ rathamāruhya saṃyataḥ /",
  "S01bsu078_u:2609": "draṣṭuṃ jagāma sarvajñaṃ bhagavantam prasenajit // KAvk_11.55 //",
  "S01bsu078_u:2610": "prāyāśramaṃ bhagavataḥ kṛtvā pādābhivandanam /",
  "S01bsu078_u:2611": "dharmānvayam sa śuśrāva tatprasādaprasannadhīḥ // KAvk_11.56 //",
  "S01bsu078_u:2612": "cārāyaṇo 'pyāśu gatvā rathena nagaraṃ javāt /",
  "S01bsu078_u:2613": "akarodantare tasmin rājaputrābhiṣecanam // KAvk_11.57 //",
  "S01bsu078_u:2614": "bhagavantamathāmantrya nṛpatirgantumudyataḥ /",
  "S01bsu078_u:2615": "dadarśa nānugānagre na rathaṃ na ca mantriṇam // KAvk_11.58 //",
  "S01bsu078_u:2616": "sa padbhyāmeva śanakaiḥ prasthitām pṛthivīpatiḥ /",
  "S01bsu078_u:2617": "dūrādapaśyadāyāntīṃ varṣākārāṃ samālikām // KAvk_11.59 //",
  "S01bsu078_u:2618": "te pṛṣṭvā tadgirā jñātvā so 'bhiṣiktaṃ virūḍhakam /",
  "S01bsu078_u:2619": "visasarja sutaiśvaryaparibhogāya mālokām // KAvk_11.60 //",
  "S01bsu078_u:2620": "varṣākārāṃ samādāya sa mitrasya mahīpateḥ /",
  "S01bsu078_u:2621": "ajātaśatrornagaraṃ prāta rājagṛhābhidham // KAvk_11.61 //",
  "S01bsu078_u:2622": "sa tatptaśchatravirahāt kṣuptipāsāśramānvitaḥ /",
  "S01bsu078_u:2623": "yayau vamanniva śvāsaṃ dīrgheśvāramamārutaiḥ // KAvk_11.62 //",
  "S01bsu078_u:2624": "sukhamaskhalitaṃ kena prāptaṃ kasyāyurāyatam /",
  "S01bsu078_u:2625": "na kasyānupadaṃ dṛṣṭaḥ kṣayaḥ sapadi saṃpadaḥ // KAvk_11.63 //",
  "S01bsu078_u:2626": "sa jīrṇamūlakaṃ bhuktvā karmamūlamivāyatam /",
  "S01bsu078_u:2627": "kṣaṇaṃ pītvā ca pānīyaṃ papātāptaviṣūcikaḥ // KAvk_11.64 //",
  "S01bsu078_u:2628": "anityatāmavijñāya mohāya patate janah /",
  "S01bsu078_u:2629": "sa cāpāyanikāyasya kāyasyopāyatṛṣṇayā // KAvk_11.65 //",
  "S01bsu078_u:2630": "ajātaśatruḥ śrutvaiva kosaleśvaramāgatam /",
  "S01bsu078_u:2631": "abhyetya pāṃśupūrṇāsyaṃ vigatāsuṃ dadarśa tam // KAvk_11.66 //",
  "S01bsu078_u:2632": "tasya jāyānuyātasya sa kṛtvā dehasatkriyām /",
  "S01bsu078_u:2633": "bhagavantaṃ yayau druṣṭuṃ sugataṃ duḥkhaśāntaye // KAvk_11.67 //",
  "S01bsu078_u:2634": "sa taṃ praṇamya provāca bhagavan kosaleśvaraḥ /",
  "S01bsu078_u:2635": "puraṃ me suhṝdaḥ prāya nirdhano nidhanaṃ gataḥ // KAvk_11.68 //",
  "S01bsu078_u:2636": "dhiṅbhāmasaṃpadaṃ pāpaṃ mihādayaśasaḥ padam /",
  "S01bsu078_u:2637": "vibhavo yena naivāyaṃ mitropakaraṇīkṛtaḥ // KAvk_11.69 //",
  "S01bsu078_u:2638": "hṛdaye viniveśyāśāṃ prāptaḥ suhṝdamāpadi /",
  "S01bsu078_u:2639": "suhṛnnaiṣphalyamāyāti yasya kiṃ tena jīvatā // KAvk_11.70 //",
  "S01bsu078_u:2640": "mitropakaraṇaṃ lakṣmīrdīnopakaraṇam dhanam /",
  "S01bsu078_u:2641": "bhītopakaraṇaṃ prāṇā yeṣāṃ teṣāṃ sujīvitam // KAvk_11.71 //",
  "S01bsu078_u:2642": "kukarma kiṃ kṛtaṃ tena bhagavan ūrvajanmani /",
  "S01bsu078_u:2643": "yasya pākena paryante prapede so 'tidurdaśām // KAvk_11.72 //",
  "S01bsu078_u:2644": "iti pṛṣṭaḥ kṣitīśena bhagavān sāśrucakṣuṣā /",
  "S01bsu078_u:2645": "tamūce tāpaśamanīṃ diśan daśanacandrikām // KAvk_11.73 //",
  "S01bsu078_u:2646": "mā śucaḥ pṛthivīpāla svabhāvo 'yaṃ bhavasthitaḥ /",
  "S01bsu078_u:2647": "evaṃvidhaiva bhāvānāmasatyānāmanityatā // KAvk_11.74 //",
  "S01bsu078_u:2648": "visārisaṃsāravanāntare 'smin nisargalolaḥ kila kāmabhṛṅgaḥ /",
  "S01bsu078_u:2649": "svacchandajātajanapuṣkarajīvapuñjakiñjalkapuñjamaniśaṃ kavalīkaroti // KAvk_11.75 //",
  "S01bsu078_u:2650": "taraṅganto bhogāścakitahariṇīlocanacalāḥ kṣaṇe 'lakṣyā lakṣmīrjanajaladavidyotanataḍit /",
  "S01bsu078_u:2651": "śarīrābje bālātapacapalarāgaṃ navavayaḥ kṣayaṃ yāti kṣipraṃ bhavamarūtaṭe jīvitakaṇaḥ // KAvk_11.76 //",
  "S01bsu078_u:2652": "mano maitrīpātraṃ parahitaratirdharmadhanatā",
  "S01bsu078_u:2653": "madodbhedacchedakṣamaśamavicāre paricayaḥ /",
  "S01bsu078_u:2654": "ayaṃ tatvānveṣo viṣayasukhavaimukhyasukhinām",
  "S01bsu078_u:2655": "asāre saṃsāre parihṛtavikāraḥ paribhavaḥ // KAvk_11.77 //",
  "S01bsu078_u:2656": "janah śocati duḥkheṣu kṣipraṃ hata ivāśmanā /",
  "S01bsu078_u:2657": "na karoti punastīvratadāpātapratikriyām // KAvk_11.78 //",
  "S01bsu078_u:2658": "paśyato 'pibhavāyāsaṃ nirvivekasya sarvathā /",
  "S01bsu078_u:2659": "kriyate kiṃ janasyāsya mohādakuśalaspṛśaḥ // KAvk_11.79 //",
  "S01bsu078_u:2660": "purā vipraḥ suśarmākhyaḥ kutaścitprāpya mūlakam /",
  "S01bsu078_u:2661": "nidhāya jananīhaste yayau snātuṃ nadītaṭam // KAvk_11.80 //",
  "S01bsu078_u:2662": "sāpi pratyekabuddhāya tām pāptāya tadantare /",
  "S01bsu078_u:2663": "praṇatā pātrahastāya tadevābhimūkhī dadau // KAvk_11.81 //",
  "S01bsu078_u:2664": "atha snātvā samāyātastatsutastvaritaṃ kṣudhā /",
  "S01bsu078_u:2665": "jananīṃ bhojanārambhe yayāce nijamūlakam // KAvk_11.82 //",
  "S01bsu078_u:2666": "puṇyaṃ putrānumodasva tanmayātithaye 'rpitam /",
  "S01bsu078_u:2667": "iti māturvacaḥ śrutvāso 'bhūdviddha iveṣuṇā // KAvk_11.83 //",
  "S01bsu078_u:2668": "sadyo viṣūcikārtasya manmūlakamanalpakam /",
  "S01bsu078_u:2669": "kukṣiṃ bhittvā viniryātu prāṇaiḥ saha ta vātitheḥ // KAvk_11.84 //",
  "S01bsu078_u:2670": "iti tasyāptapāpasya vākyāruṣyeṇa bhūyasā /",
  "S01bsu078_u:2671": "visūcikaiva paryante babhūvaparajanmani // KAvk_11.85 //",
  "S01bsu078_u:2672": "prākpuṇyāntarapākena sa evādya prasenajit /",
  "S01bsu078_u:2673": "vipulaṃ rājyamāsādya tayaivānte kṣayaṃ gataḥ // KAvk_11.86 //",
  "S01bsu078_u:2674": "saṃsārapathapānthānāmevaṃ karma śubhāśubham /",
  "S01bsu078_u:2675": "pātheyamiva hastastham bhogāyaivopapadyate // KAvk_11.87 //",
  "S01bsu078_u:2676": "iti śrutvā bhagavatastathyaṃ pathyaṃ ca tadvacaḥ /",
  "S01bsu078_u:2677": "evametaditi dhyātvā taṃ praṇamya yayau nṛpaḥ // KAvk_11.88 //",
  "S01bsu078_u:2678": "atrāntare prāptarājyaḥ śākyavairaṃ virūḍhakaḥ /",
  "S01bsu078_u:2679": "purohitasutenaitya smāritastatkṣayodyataḥ // KAvk_11.89 //",
  "S01bsu078_u:2680": "prayayau śākyanagaraṃ gajāśvarathareṇunā /",
  "S01bsu078_u:2681": "moheneva diśāṃ kurvan nirvivekaṃ dhiyāmiva // KAvk_11.90 //",
  "S01bsu078_u:2682": "sarvajño bhagavān jñātvā tasya tadduṣṭaceṣṭitam /",
  "S01bsu078_u:2683": "gatvā śākyapuropānte tasthau śuṣkataroradhah // KAvk_11.91 //",
  "S01bsu078_u:2684": "dūrāttatra sthitaṃ dṛṣṭvā tamāgacchan virūḍhakaḥ /",
  "S01bsu078_u:2685": "avatīrya rathādagramabhyetya praṇato 'vadat // KAvk_11.92 //",
  "S01bsu078_u:2686": "satsu snigdhapalāśeṣu ghanacchāyeṣu śākhiṣu /",
  "S01bsu078_u:2687": "bhagavannatra viśrāntiḥ kimu śuṣkataroradhaḥ // KAvk_11.93 //",
  "S01bsu078_u:2688": "ityuktaḥ kṣitipālena taṃ prāha bhagavān jinaḥ /",
  "S01bsu078_u:2689": "jñāticchāyā narapateḥ candanādapi śītalā // KAvk_11.94 //",
  "S01bsu078_u:2690": "nāsti jñātisamaṃ vittaṃ nāsti jñātisamā dhṛtiḥ /",
  "S01bsu078_u:2691": "nāsti jñātisamā chāyā nāsti jñātisamah priyaḥ // KAvk_11.95 //",
  "S01bsu078_u:2692": "mamaite bhūpate śākyā jñātayasyatpurāntike /",
  "S01bsu078_u:2693": "jātaḥ priyo 'yaṃ tatprītyā śuṣkaśākho 'pi pādapaḥ // KAvk_11.96 //",
  "S01bsu078_u:2694": "śrutvaitadviratāmarṣaḥ śākyānāṃ pakṣapātinam /",
  "S01bsu078_u:2695": "bhagavantaṃ viditvaiva nyavartataḥ virūḍhakaḥ // KAvk_11.97 //",
  "S01bsu078_u:2696": "bhagavānapi śākyānāṃ jñātvāgāmi bhayaṃ tataḥ /",
  "S01bsu078_u:2697": "śreyase śuddhasattvānām vidadhe dharmadeśanām // KAvk_11.98 //",
  "S01bsu078_u:2698": "śrotāpattiphalaṃ kaiścit sakṛdāgāmi cāparaiḥ /",
  "S01bsu078_u:2699": "anāgāmiphalaṃ cānyaiḥ saṃprāptaṃ tasya śāsanāt // KAvk_11.99 //",
  "S01bsu078_u:2700": "śeṣāstu mūḍhamatayaḥ śākyāḥ prāpurna tatpadam /",
  "S01bsu078_u:2701": "santi ke 'pi khagā yeṣām vāsare timiro 'dbhavaḥ // KAvk_11.100 //",
  "S01bsu078_u:2702": "nivṛttasyātha nṛpateḥ purohitasutastataḥ /",
  "S01bsu078_u:2703": "vairasarpasya suptasya vidadhe pratibodhanam // KAvk_11.101 //",
  "S01bsu078_u:2704": "sa tena preritaścakre matiṃ śākyakulakṣaye /",
  "S01bsu078_u:2705": "vairānalaṃ pracalanaṃ karoti piśunānilaḥ // KAvk_11.102 //",
  "S01bsu078_u:2706": "ghoradurjanamantreṇa sahasotthāpitāḥ khalāḥ /",
  "S01bsu078_u:2707": "vetālā kṣitipālāśca na kasya prāṇahāriṇah // KAvk_11.103 //",
  "S01bsu078_u:2708": "sainye gajarathodagre tatastasmin prasarpati /",
  "S01bsu078_u:2709": "babhūva purasaṃkṣobhaḥ śākyānāṃ rūddhavartmanām // KAvk_11.104 //",
  "S01bsu078_u:2710": "tasmin bhagavān rakṣārthaṃ śākyānāṃ pakṣapātinam /",
  "S01bsu078_u:2711": "samudyataṃ tatra mahāmaudgalyāyanamabravīt // KAvk_11.105 //",
  "S01bsu078_u:2712": "śākyānāṃ karmadoṣo 'yaṃ sarvathā samupasthitaḥ /",
  "S01bsu078_u:2713": "tatra rakṣavidhānaṃ te gagane setubandhanam // KAvk_11.106 //",
  "S01bsu078_u:2714": "puṃsamavintyavibhavāni śubhāśubhāni āyānti yānti ca muhurniravagrahāṇi /",
  "S01bsu078_u:2715": "karmākṣarāṇi nijajanmapadasvahastanyastāni nāma na bhavanti nirarthakāni // KAvk_11.107 //",
  "S01bsu078_u:2716": "iti vākyādbhagavatastasmin yāte praṇamya tam /",
  "S01bsu078_u:2717": "cakrire saṃvidaṃ śākyāh pratyāsanne virūḍhake // KAvk_11.108 //",
  "S01bsu078_u:2718": "hiṃsāsmābhirna kartavyā prāṇimātrasya kasyacit /",
  "S01bsu078_u:2719": "śarāḥ śarīramasmākaṃ viśantvarisamīritāḥ // KAvk_11.109 //",
  "S01bsu078_u:2720": "iti saṃvidamādhāya te viyaṣṭikapāṇayaḥ /",
  "S01bsu078_u:2721": "dhīrḥ parodyame tasthuravārayitakārmukāḥ // KAvk_11.110 //",
  "S01bsu078_u:2722": "atrāntare karmayogānnijadeśānavasthitaḥ /",
  "S01bsu078_u:2723": "ajñātvā saṃvidaṃ śākyaḥ śaṃpākah samupāyayau // KAvk_11.111 //",
  "S01bsu078_u:2724": "sa dṛṣṭvā nagare baddhasaṃnāhaṃ vasudhādhipam /",
  "S01bsu078_u:2725": "kopādekaścakārāsya raṇe subhaṭasaṃkṣayam // KAvk_11.112 //",
  "S01bsu078_u:2726": "yuddhe puruṣasiṃhena hatāste vīrakuñjarāḥ /",
  "S01bsu078_u:2727": "prayayuḥ spṛhaṇīyatvaṃ yaśobhirmaktikairiva // KAvk_11.113 //",
  "S01bsu078_u:2728": "sa ko 'pi tasya jajvāla kopitasya parairasiḥ /",
  "S01bsu078_u:2729": "sa yayau yatpratāpena vipulāṃ ripuvāhinīm // KAvk_11.114 //",
  "S01bsu078_u:2730": "praveśaṃ na daduḥ śākyāḥ śaṃpākasya dviṣāṃ vadhāt /",
  "S01bsu078_u:2731": "svajano 'pi parityaktaḥ sa tairnistriṃśakarmaṇā // KAvk_11.115 //",
  "S01bsu078_u:2732": "nije 'pi vimukhāḥ krūre sādhave dahrambandhavaḥ /",
  "S01bsu078_u:2733": "dhānādapi vadānyatvaṃ sukṛtaṃ svajanādapi // KAvk_11.116 // * * * * * * * * /",
  "S01bsu078_u:2735": "śatamaucityanityānāmāyuṣo 'pi yaśaḥ priyam // KAvk_11.117 //",
  "S01bsu078_u:2736": "nirvāsitaḥ sa taiḥ prāptaḥ śanairbhagavato 'ntikam /",
  "S01bsu078_u:2737": "yayāce 'bhyudayāyāiva taṃ kiṃcinnijalāñchanam // KAvk_11.118 //",
  "S01bsu078_u:2738": "ṛddhaṃ bhagavatā dattaṃ nijakeśanakhāṃśakam /",
  "S01bsu078_u:2739": "sa jagāma samādāya vākuḍaṃ nāma maṇḍalam // KAvk_11.119 //",
  "S01bsu078_u:2740": "tatra prajñāprabhāveṇa śauryotsāhaguṇena ca /",
  "S01bsu078_u:2741": "sa prāpa rājyaṃ dhīrāṇāṃ sarvatra sulabhāḥ śriyaḥ // KAvk_11.120 //",
  "S01bsu078_u:2742": "dakṣāṇāṃ lakṣaṇaṃ lakṣmīḥ sahajaṃ viduṣāṃ yaśaḥ /",
  "S01bsu078_u:2743": "vyavasāyasahāyānām kalatraṃ sarvasiddhayaḥ // KAvk_11.121 //",
  "S01bsu078_u:2744": "tatra sthito bhagavataḥ so 'tha keśanakhāṃśake /",
  "S01bsu078_u:2745": "stūpapratiṣṭhāmakarodvarratnavirājitām // KAvk_11.122 //",
  "S01bsu078_u:2746": "virūḍhako 'pi śākyānāṃ vairapāratitīrṣayā /",
  "S01bsu078_u:2747": "punaryuktyā puradvhārabhedena sahasāviśat // KAvk_11.123 //",
  "S01bsu078_u:2748": "hatvā tatra sahasrāṇi śākyānāṃ saptasaptati /",
  "S01bsu078_u:2749": "baddhvā kanyākumārāṇāṃ sa sahasramathāharat // KAvk_11.124 //",
  "S01bsu078_u:2750": "śatāni pañca śākyānām gajairlohaiśca mardanaiḥ /",
  "S01bsu078_u:2751": "saṃpramṛjya purīṃ cakre kṛtāntanagarīmiva // KAvk_11.125 //",
  "S01bsu078_u:2752": "bhagavānapi śākyānām śatrūṇā bhedanaṃ kṛtam /",
  "S01bsu078_u:2753": "karmānubaddhaṃ vijñāyaṃ babhūva vimanāḥ kṣaṇam // KAvk_11.126 //",
  "S01bsu078_u:2754": "papracchustaṃ samabhyetya bhikṣavaḥ karuṇākulāḥ /",
  "S01bsu078_u:2755": "kiṃ karma vihitaṃ śākyairghoraṃ yasyedṛśaṃ phalam // KAvk_11.127 //",
  "S01bsu078_u:2756": "bhagavānaniti taiḥ pṛṣṭaḥ sarvajñastānabhāṣata /",
  "S01bsu078_u:2757": "nijakarmavipākena śākyānāmeṣa saṃkṣayaḥ // KAvk_11.128 //",
  "S01bsu078_u:2758": "kṛṣṭau purā mahāmatsyau dhīvaraiḥ sarito 'ntarāt /",
  "S01bsu078_u:2759": "tadā nikṛttau śalyena bhūyo 'pyavyathayan dhṛtau // KAvk_11.129 //",
  "S01bsu078_u:2760": "kālena cārutām yātaistaireva parajanmani /",
  "S01bsu078_u:2761": "hatau gṝhapatī dagdhvā tāveva dhanahāribhiḥ // KAvk_11.130 //",
  "S01bsu078_u:2762": "tau matsyau tau gṛhasthau ca virūḍhakapurohitau /",
  "S01bsu078_u:2763": "dāsānāṃ taskarāṇām ca śākyānām mṛtyutām gatau // KAvk_11.131 //",
  "S01bsu078_u:2764": "iti śrutvā bhagavataḥ karmaṇāṃ phalasaṃtatim /",
  "S01bsu078_u:2765": "avisaṃvādinīmeva menire sarvabhikṣavaḥ // KAvk_11.132 //",
  "S01bsu078_u:2766": "virūḍhako 'tha svapuraṃ prāpya vijayadurmadaḥ /",
  "S01bsu078_u:2767": "jetānāmnā sutenoktaḥ praṇayādbālalīlayā // KAvk_11.133 //",
  "S01bsu078_u:2768": "deva kiṃ nihatāḥ śākyān na te 'smākaṃ kṛtāgasaḥ /",
  "S01bsu078_u:2769": "iti bruvāṇamavadhīnnijasūnuṃ virūḍhakaḥ // KAvk_11.134 //",
  "S01bsu078_u:2770": "nipātamatimṛdgati nihanti na karoti kim /",
  "S01bsu078_u:2771": "madalabdhanadhāyāso mātaṃga iva darjanaḥ // KAvk_11.135 //",
  "S01bsu078_u:2772": "sa jagāda sabhāsīnaḥ svabhūjāvavalokayan /",
  "S01bsu078_u:2773": "aho nu mama tāpāgnau dvisadbhiḥ śalabhāyitam // KAvk_11.136 //",
  "S01bsu078_u:2774": "kṛtāntatoraṇastambhau prājyau mama bhujāvimau /",
  "S01bsu078_u:2775": "niṣḥśeṣavadhadīkṣāyāṃ śākyānāṃ gurutāṃ gatau // KAvk_11.137 //",
  "S01bsu078_u:2776": "taṃ tasya vikramaṃ ślāghyaṃ hṛtāstāḥ śākyakanyakāḥ /",
  "S01bsu078_u:2777": "śrutvā babhāṣire tīvramudveganamitānanāḥ // KAvk_11.138 //",
  "S01bsu078_u:2778": "karmapāśanibaddhānāṃ khagānāmiva dehinām /",
  "S01bsu078_u:2779": "nidhanollaṅghane śaktirnāsti pakṣavatāmapi // KAvk_11.139 //",
  "S01bsu078_u:2780": "yenāgniḥ śamameti tatkila jalaṃ prāpnotyalaṃ vāḍavaḥ",
  "S01bsu078_u:2781": "tigmāṃśugrahaṇaṃ karoti samaye helāvalehyaṃ tamah /",
  "S01bsu078_u:2782": "paryālocanavartmanāmaviṣayaṃ sāścaryacaryāspadaṃ",
  "S01bsu078_u:2783": "sarvaṃ kārmikatantrayantimidaṃ kaḥ kasya kartuṃ kṣamaḥ // KAvk_11.140 //",
  "S01bsu078_u:2784": "etadākarṇya nṛpatiḥ padāntara iveragaḥ /",
  "S01bsu078_u:2785": "karacchedaṃ dideśāsāṃ ghorāmarṣaviṣotkaṭaḥ // KAvk_11.141 //",
  "S01bsu078_u:2786": "tīre yasyāḥ kṛtaṃ tāsāṃ pāṇicchedanavaiśasam /",
  "S01bsu078_u:2787": "sādyāpi hastagabhati khyātā puṣkariṇī bhuvi // KAvk_11.142 //",
  "S01bsu078_u:2788": "latāsvapi hkukūlāgniṃ krakacaṃ nalīnīṣvapi /",
  "S01bsu078_u:2789": "mālāsvapi śilāvarṣaṃ pātayantyeva nirghṛṇāḥ // KAvk_11.143 //",
  "S01bsu078_u:2790": "tāśchinnapāṇikamalāstatra tīvravyathāturāḥ /",
  "S01bsu078_u:2791": "bhagavantaṃ dhiyā dhyātvā śaraṇaṃ śaraṇaṃ yayuḥ // KAvk_11.144 //",
  "S01bsu078_u:2792": "tāsāṃ vijñāya sarvajñastīvrām marmāhativyathām /",
  "S01bsu078_u:2793": "śacīmacintayaddevīṃ tatsamāśvāsanocitām // KAvk_11.145 //",
  "S01bsu078_u:2794": "tatsparśajātahastābjāstā divyavasanāvṛtāḥ /",
  "S01bsu078_u:2795": "yayuścittaprasādena tāh svargaṃ tyaktavigrahā // KAvk_11.146 //",
  "S01bsu078_u:2796": "devakalpāstamāsādya divyapadmotpalāṅkitāḥ /",
  "S01bsu078_u:2797": "dharmadeśanayā śāstustāh prāpurvipulaṃ padam // KAvk_11.147 //",
  "S01bsu078_u:2798": "bhikṣubhirbhagavān pṛṣṭastatkarmaphalamabhyadhāt /",
  "S01bsu078_u:2799": "pāṇicāpalyametābhiḥ kṛtaṃ bhikṣuviḍambane // KAvk_11.148 //",
  "S01bsu078_u:2800": "karmaṇastasya pākena viśase patitāh param /",
  "S01bsu078_u:2801": "mayi cittaprasādena prāptāścaitāh śubhāṃ gatim // KAvk_11.149 //",
  "S01bsu078_u:2802": "ityuktvā bhagavān karmaphalapākavicitratām /",
  "S01bsu078_u:2803": "bhukṣīṇāṃ tatprasaṅgena vidadhe dharmadeśanām // KAvk_11.150 //",
  "S01bsu078_u:2804": "atrāntare gūḍhacārī rājñā praṇihitaścaraḥ /",
  "S01bsu078_u:2805": "bhagavaccaritaṃ jñātvā virūḍhakamupāyayau // KAvk_11.151 //",
  "S01bsu078_u:2806": "so 'vadaddeva bhikṣūṇāṃ tenedaṃ kathitaṃ puraḥ /",
  "S01bsu078_u:2807": "svakarmaphalamāsannaṃ tasya paśyāmi bhūpateh // KAvk_11.152 //",
  "S01bsu078_u:2808": "saptāhenāgninā dagdhaḥ sa pāpātmā purohitaḥ /",
  "S01bsu078_u:2809": "avīcināmni narake duḥsahe nipatiṣyati // KAvk_11.153 //",
  "S01bsu078_u:2810": "iti tadvacanaṃ śrutvā nṛpatiḥ sapurohitaḥ /",
  "S01bsu078_u:2811": "yatnāduvāsa saptāhaṃ jalānvitagṛhāntare // KAvk_11.154 //",
  "S01bsu078_u:2812": "kṣaṇāvaśeṣe saptāhe tasminnantaḥpuraṃ gate /",
  "S01bsu078_u:2813": "sūryakāntārkasaṃtāpayogājjajvāla pāvakaḥ // KAvk_11.155 //",
  "S01bsu078_u:2814": "udbhūtena pralayasavanāvartinevāśu vegān",
  "S01bsu078_u:2815": "nirdagdho 'sau dhagiti śikhinā nārakaṃ prāpa vahnim /",
  "S01bsu078_u:2816": "asmiṃllike jvalanajaṭilāḥ pāpināṃ pretya rāgāḥ",
  "S01bsu078_u:2817": "sarvatraiva sthirasukhabhuvaḥ śītalāḥ puṇyabhājām // KAvk_11.156 //",
  "S01bsu078_u:2818": "iti kṣemendraviracitāyām bodhisattvāvadānakalpalatāyāṃ virūḍhakāvadānaṃ nāma ekādaśaḥ pallavaḥ //",
  "S01bsu078_u:2819": "12. hārītikādamanāvadānam /",
  "S01bsu078_u:2820": "duḥkhaṃ nudanti sukhasaṃpadamādiśanti saṃjīvayanti janatām timiraṃ haranti /",
  "S01bsu078_u:2821": "sanmānasasya kalayanti vikāsahāsaṃ santaḥ sudhārdravadanāḥ śaśina karāśca // KAvk_12.1 //",
  "S01bsu078_u:2822": "bimbisāraḥ kṣiteḥ sāre pure rājagṛhābhidhe /",
  "S01bsu078_u:2823": "sāraḥ samastabhūpānāmabhūdbhūmipuraṃdaraḥ // KAvk_12.2 //",
  "S01bsu078_u:2824": "kṣamādhāre bhuje yasya kṣamādhāre ca cetasi /",
  "S01bsu078_u:2825": "bāhyaḥ samastacittānāmaśu nyastakaro janaḥ // KAvk_12.3 //",
  "S01bsu078_u:2826": "kurvatastyāgaśauryābhyāmāśāyāḥ paripūraṇam /",
  "S01bsu078_u:2827": "pāṇau vimuktaratnaughe subaddho 'bhūdasigrahaḥ // KAvk_12.4 //",
  "S01bsu078_u:2828": "kadācidabhavattasya viplavo nagare guruḥ /",
  "S01bsu078_u:2829": "navābhyudayasaṃjātadarpakāla ivākulaḥ // KAvk_12.5 //",
  "S01bsu078_u:2830": "tamāsthānasamāsīnaṃ janacintākṛtakṣaṇam /",
  "S01bsu078_u:2831": "vyajijñipata saurājaṃ prajānāṃ janakopamam // KAvk_12.6 //",
  "S01bsu078_u:2832": "deva divyaprabhāvasya niyataḥ śāsanena te /",
  "S01bsu078_u:2833": "janah sadā samudro 'yaṃ maryādāṃ nātivartate // KAvk_12.7 //",
  "S01bsu078_u:2834": "yenāsya kṛtavṛttasya sanmārgeṇa prasarpataḥ /",
  "S01bsu078_u:2835": "upasargodgamaḥ kasmādakasmādayamāgataḥ // KAvk_12.8 //",
  "S01bsu078_u:2836": "svadharmasaṃvṛttena hi karmaṇā śarmaṇā nṛṇām /",
  "S01bsu078_u:2837": "sunṛpe na ca guhyānāmāpatanti vipattayaḥ // KAvk_12.9 //",
  "S01bsu078_u:2838": "hriyante naḥ prasūtīnāṃ gṛhiṇīnāṃgṛhe kayā /",
  "S01bsu078_u:2839": "apatyāni phalānīva satkriyāṇāmasaṃyamāt // KAvk_12.10 //",
  "S01bsu078_u:2840": "kiṃtu bhūtānna vidmastān māyām cāpi mahīpate /",
  "S01bsu078_u:2841": "yatprabhāveṇa nīyante kulāni nirapatyatām // KAvk_12.11 //",
  "S01bsu078_u:2842": "iti teṣāṃ girā bhūbhṛdabhūtsaṃkrāntatadvyathaḥ /",
  "S01bsu078_u:2843": "paraṃ duḥkhaṃ viśatyantaḥ satāṃ kedāravārivat // KAvk_12.12 //",
  "S01bsu078_u:2844": "sarvāṅgavyāpinā tena janaduḥkhena bhūyasā /",
  "S01bsu078_u:2845": "viṣeṇevāvṛtaḥ so 'bhūdudbhrāntahṛdayaḥ kṣaṇam // KAvk_12.13 //",
  "S01bsu078_u:2846": "so 'bravīt kiṃ karomyatrābhujādhīne vipaurūṣe /",
  "S01bsu078_u:2847": "kathaṃ nāma pravartante durlakṣyeṣu pratikriyāḥ // KAvk_12.14 //",
  "S01bsu078_u:2848": "dinamekaṃ vrajantvadya bhavanto nijamāspadam /",
  "S01bsu078_u:2849": "savrataścintayāmyeva rakṣāṃ vaḥ prasvakṣaye // KAvk_12.15 //",
  "S01bsu078_u:2850": "iti rājavacaḥ śrutvā hṛṣṭāḥ pauramahattamāḥ /",
  "S01bsu078_u:2851": "jagadustaṃ samāvarjya pūjāvyañjanamajṇjalim // KAvk_12.16 //",
  "S01bsu078_u:2852": "deva tvadavadhānena praṇayākarṇanena ca /",
  "S01bsu078_u:2853": "tvayi vinyastacintānāṃ nāsmākamadhunā śramaḥ // KAvk_12.17 //",
  "S01bsu078_u:2854": "anuddhatamudāraṃ c atvatprasādāvalokanam /",
  "S01bsu078_u:2855": "idameva janasyāsya jīvitānīva varṣati // KAvk_12.18 //",
  "S01bsu078_u:2856": "kiṃ punaḥ priyametatte pīyūṣasadṛśaṃ vacaḥ /",
  "S01bsu078_u:2857": "tāpāpahaṃ mṛhu svādu kiṃ kiṃ na vidadhāti naḥ // KAvk_12.19 //",
  "S01bsu078_u:2858": "kṛtī kṛtajñaḥ kāruṇyanidhiḥ sulabhadarśanaḥ /",
  "S01bsu078_u:2859": "labhyate bhāgyabhogyena saujanyasaralaḥ prabhu // KAvk_12.20 //",
  "S01bsu078_u:2860": "pīyūṣādatipeśalaḥ paricayaḥ śrāvyaṃ vacaḥ pañcamam",
  "S01bsu078_u:2861": "ācāraḥ śaradinduvṛndamahaso 'syānandasaṃdohadaḥ /",
  "S01bsu078_u:2862": "saccitte vasatāṃ satām kimaparaṃ puṣpānmanah komalaṃ",
  "S01bsu078_u:2863": "saujanyaṃ haricandanādapi paraṃ saṃtāpanirvāpaṇam // KAvk_12.21 //",
  "S01bsu078_u:2864": "ityuktvā prayayuḥ paurāstaṃ praṇamya prasādinam /",
  "S01bsu078_u:2865": "kirantastadguṇodārāmāśākusumamālikām // KAvk_12.22 //",
  "S01bsu078_u:2866": "rājāpi nagare kṛtvā bhūtapūjāvidhikramam /",
  "S01bsu078_u:2867": "śāntisvastikasaṃbhāraṃ cakāra niyatavrataḥ // KAvk_12.23 //",
  "S01bsu078_u:2868": "yakṣī hārītikā nāma bālakān puravāsinī /",
  "S01bsu078_u:2869": "haratīti sa śuśrāva puradevatayoditam // KAvk_12.24 //",
  "S01bsu078_u:2870": "tataḥ paurajanaiḥ sārdhaṃ sāmātyaḥ pṛthīvīpatiḥ /",
  "S01bsu078_u:2871": "kalandakanivāsākhye sthitaṃ veṇuvanāśrame // KAvk_12.25 //",
  "S01bsu078_u:2872": "bhagavantaṃ yayau draṣṭuṃ sugataṃ doṣaśāntaye /",
  "S01bsu078_u:2873": "sarvaduḥkhajvarāyāsajuṣāmakaṭukauṣadham // KAvk_12.26 //",
  "S01bsu078_u:2874": "taṃ dṛṣṭvā nṛpatirdūrātpraṇamya priyadarśanam /",
  "S01bsu078_u:2875": "upaviśyāgratastasmai pauraduḥkhaṃ nyavedayat // KAvk_12.27 //",
  "S01bsu078_u:2876": "bhagavānapi vijñāya paurāṇāṃ saṃtatikṣayam /",
  "S01bsu078_u:2877": "cintāniścañcalaḥ kṣipramuvāca karuṇānidhiḥ // KAvk_12.28 //",
  "S01bsu078_u:2878": "sa visṛjya jagadbandhuḥ sanṛpaṃ pauramaṇḍalam /",
  "S01bsu078_u:2879": "pātracīvaramādāya yayau yakṣīniketanam // KAvk_12.29 //",
  "S01bsu078_u:2880": "tayā virahitaṃ prāpya tadgṛhaṃ bhagavān jinaḥ /",
  "S01bsu078_u:2881": "priyaṃkarākhyaṃ tatputraṃ nināyaikamadarśanam // KAvk_12.30 //",
  "S01bsu078_u:2882": "yāte bhagavati kṣipraṃ yakṣī svagṛhamāgatā /",
  "S01bsu078_u:2883": "prabhūtaputrā nāpaśyat priyaṃ putraṃ priyaṃkaram // KAvk_12.31 //",
  "S01bsu078_u:2884": "tamīkṣamāṇāṃ vivaśā hṛtavatseva dhenukā /",
  "S01bsu078_u:2885": "babhrāma saṃbhramodbhrāntā sā janeṣu cā // KAvk_12.32 //",
  "S01bsu078_u:2886": "hā priyaṃkara hā putra kka nu paśyāmi te mukham /",
  "S01bsu078_u:2887": "iti pralāpinī tāraṃ niḥśeṣāḥ sā yayau diśaḥ // KAvk_12.33 //",
  "S01bsu078_u:2888": "sā vicityāśu sarvāśā nirāśā putradarśane /",
  "S01bsu078_u:2889": "krośantī parvatadvīpaṃ samudravalayam yayau // KAvk_12.34 //",
  "S01bsu078_u:2890": "martyabhūmimatikramya ghoreṣu nagareṣu sā /",
  "S01bsu078_u:2891": "svargoddeśeṣva śeṣeṣu vimānodyānaśāliṣu // KAvk_12.35 //",
  "S01bsu078_u:2892": "śrāntā kkacinna viśrāntā yakṣiṇī praṇighātinī /",
  "S01bsu078_u:2893": "putramanviṣya nāpaśyallokapālapureṣu ca // KAvk_12.36 //",
  "S01bsu078_u:2894": "kuberasyātha vacasā gatvā ca sugatāśramam /",
  "S01bsu078_u:2895": "bhagavantaṃ viyogārtā śaraṇyaṃ śaraṇaṃ yayau // KAvk_12.37 //",
  "S01bsu078_u:2896": "tayā tadduḥkhavṛttāntaṃ sam niśamya niveditam /",
  "S01bsu078_u:2897": "tāmavocata śocantīṃ kiṃcit smitasitādharaḥ // KAvk_12.38 //",
  "S01bsu078_u:2898": "hārīti tava putrāṇāṃ santi pañcaśatānyaho /",
  "S01bsu078_u:2899": "iti tenoktamākarṇya yakṣī duḥkhakṣatāvadat // KAvk_12.39 //",
  "S01bsu078_u:2900": "putralakṣe 'pi bhagavan sahyā naikasutakṣatiḥ /",
  "S01bsu078_u:2901": "putrāt priyataraṃ nānyatkiṃ duḥkhaṃ tatkṣayātparam // KAvk_12.40 //",
  "S01bsu078_u:2902": "putravāneva jānāti putrasnehaviṣavyathām /",
  "S01bsu078_u:2903": "sahajaiva sutaprītirakāraṇanibandhanā // KAvk_12.41 // * * * * * * * * /",
  "S01bsu078_u:2905": "malino vikalaḥ kṣīṇaḥ kasya nendusamaḥ sutaḥ // KAvk_12.42 //",
  "S01bsu078_u:2906": "iti yakṣavadhūvākyaṃ śrutvā vātsalyavihvalam /",
  "S01bsu078_u:2907": "bhūtānukampī bhagavān sasmitastāmabhāṣata // KAvk_12.43 //",
  "S01bsu078_u:2908": "śoko 'yaṃ bahyputrāyā yadyekavirahe tava /",
  "S01bsu078_u:2909": "hṛte tvayaikavatsānāṃ putraike kīdṛśī vyathā // KAvk_12.44 //",
  "S01bsu078_u:2910": "tvaṃ praviśya sadā gehaṃ strīṇāṃ putramalakṣitāṃ /",
  "S01bsu078_u:2911": "aśnāsi putramātāpi vyāghrīva mṛgaśāvakān // KAvk_12.45 //",
  "S01bsu078_u:2912": "yena yena svadehasya duḥkhaṃ yātyupabhogatām /",
  "S01bsu078_u:2913": "na tatparasya kurvīta samāno 'nubhavaḥ śucām // KAvk_12.46 //",
  "S01bsu078_u:2914": "tvaṃ buddhadharmasaṃghānāṃ trīṇi śikṣāpadāni cet /",
  "S01bsu078_u:2915": "gṛhṇāsi hiṃsāvimukhī tatprāpnoṣi priyaṃ sutam // KAvk_12.47 //",
  "S01bsu078_u:2916": "ityuktā sā bhagavatā prāptaśikṣāpadā tataḥ /",
  "S01bsu078_u:2917": "hiṃsāvirāmāt taṃ gatvā putraṃ prāpa priyaṃkaram // KAvk_12.48 //",
  "S01bsu078_u:2918": "tasyāḥ prāgjanmavṛttāntaṃ tasyāḥ karmaphalānvayam /",
  "S01bsu078_u:2919": "bhikṣubhirbhagavān pṛṣṭastadvṛttāntamabhāṣataḥ // KAvk_12.49 //",
  "S01bsu078_u:2920": "purāsminneva nagare paurāh ke 'pyupabhoginaḥ /",
  "S01bsu078_u:2921": "parvatodyānamālāyāṃ vijahrurnartanādinā // KAvk_12.50 //",
  "S01bsu078_u:2922": "atha tena pathā kāpi gopakāntā ghanastanī /",
  "S01bsu078_u:2923": "mathitaṃ paṇyamādāya hariṇākṣī samāyayau // KAvk_12.51 //",
  "S01bsu078_u:2924": "garbhabhārālasagatiḥ pratyuptā gajagāminī /",
  "S01bsu078_u:2925": "sā śanairupasarpantī saspṛhaṃ tān vyalokayat // KAvk_12.52 //",
  "S01bsu078_u:2926": "tasyā vanamṛgīmugdhairavadagdhā vilokanaiḥ /",
  "S01bsu078_u:2927": "asaṃvṛttā vilāsārdraiste 'pi sotkaṇṭhatāṃ yayuḥ // KAvk_12.53 //",
  "S01bsu078_u:2928": "sā tairnimantritā tatra madanakṣībatām gatā /",
  "S01bsu078_u:2929": "hāritaṃ sahasā śīlaṃ na viveda pramādinī // KAvk_12.54 //",
  "S01bsu078_u:2930": "tatasteṣū prayāteṣu tadā tasyā ratiśramāt /",
  "S01bsu078_u:2931": "papāta saha dhairyeṇa garbhaū kopādivāruṇaḥ // KAvk_12.55 //",
  "S01bsu078_u:2932": "atrāntare samāyātaṃ tatpuṇyaistena vartamanā /",
  "S01bsu078_u:2933": "pratyekabuddhaṃ sādrākṣītkāyacittaprasādanam // KAvk_12.56 //",
  "S01bsu078_u:2934": "sāsmai mathitamūlyāptamāmrāṇāṃ śatapañcakam /",
  "S01bsu078_u:2935": "dūrātpraṇāmavinatā manasaiva nyavedat // KAvk_12.57 //",
  "S01bsu078_u:2936": "tataḥ puṇyarddhimatyasmin jātā yakṣakule 'dhunā /",
  "S01bsu078_u:2937": "jātamāmrārpaṇenāsyāḥ putrāṇāṃ śatapañcakam // KAvk_12.58 //",
  "S01bsu078_u:2938": "hiṃsāvatī pāpatyāgāt śīlavismaraṇātparam /",
  "S01bsu078_u:2939": "pratyekabuddhapraṇateḥ prāptaśikṣāpadādya sā // KAvk_12.59 //",
  "S01bsu078_u:2940": "iti vividhavipākaṃ karmatantraṃ vicitraṃ kimapisa kathayitvā tatra yakṣāṅganāyāḥ /",
  "S01bsu078_u:2941": "kalitakuśalasetuḥ saṃbhavābdhau janānāmakṛta sukṛtacittaṃ sarvalokasya śāstā // KAvk_12.60 //",
  "S01bsu078_u:2942": "iti kṣemendraviracitāyām bodhisattvāvadānakalpalatāyāṃ hārītikādamanāvadānaṃ nāma dvādaśaḥ pallavaḥ //",
  "S01bsu078_u:2943": "13. pratihāryāvadānam //",
  "S01bsu078_u:2944": "yaḥ saṃkalpapathā sadaiva carati projjṛmbhamāṇādbhutaṃ",
  "S01bsu078_u:2945": "svapnairyasya na saṃgatiḥ paricayo yasminnapūrvakramaḥ /",
  "S01bsu078_u:2946": "vāṇī maunavatī ca yatra hi nṛṇāṃ yaḥ śrotranetrātithis",
  "S01bsu078_u:2947": "taṃ nirvyājajanaprabhāvavibhavaṃ manaurameyaṃ numaḥ // KAvk_13.1 //",
  "S01bsu078_u:2948": "pure rājagṛhābhikhye bimbirāseṇa bhūbhujā /",
  "S01bsu078_u:2949": "pūjyamānaṃ jina dṛṣṭvā sthitaṃ veṇuvanāśrame // KAvk_13.2 //",
  "S01bsu078_u:2950": "mātsaryaviṣasaṃtaptā mūrkhāḥ sarvjñamāninaḥ /",
  "S01bsu078_u:2951": "na sehire tadutkarṣaṃ prakāśamiva kauśikāḥ // KAvk_13.3 //",
  "S01bsu078_u:2952": "malinaiḥ svavināśāya parabhāgoditaiḥ sadā /",
  "S01bsu078_u:2953": "kriyate vāsaraspardhā śārvaraistimirotkaraiḥ // KAvk_13.4 //",
  "S01bsu078_u:2954": "maskarī saṃjayī vairairajitaḥ kakudastathā /",
  "S01bsu078_u:2955": "pūraṇajñātiputrādyā mūrkhāḥ kṣapaṇakāḥ pare // KAvk_13.5 //",
  "S01bsu078_u:2956": "ūcurnṛpatimabhyetya māramāyāvimohitāḥ /",
  "S01bsu078_u:2957": "saṃgharṣadveṣadoṣeṇa dhūmenevāndhakāritāḥ // KAvk_13.6 //",
  "S01bsu078_u:2958": "eṣa sarvajñatāmānī vane yaḥ śramaṇaḥ sthitaḥ /",
  "S01bsu078_u:2959": "ṛddhiprabhāvo bhavatā tasyāsmākaṃ ca dṛśyatām // KAvk_13.7 //",
  "S01bsu078_u:2960": "ṛddhiprabhāvādyatkiṃcit janavyāvarjanorjitam /",
  "S01bsu078_u:2961": "drśyate mahadāścaryaṃ prātihāryaṃ taducyate // KAvk_13.8 //",
  "S01bsu078_u:2962": "śaktiḥ saṃsadi yasyāsti pratihāryasya darśane /",
  "S01bsu078_u:2963": "asmākaṃ tasya vā rājan pūjāḥ santu jagatrtraye // KAvk_13.9 //",
  "S01bsu078_u:2964": "iti teṣām vacaḥ śrutvā taddarpavimukho nṛpaḥ /",
  "S01bsu078_u:2965": "uvāca vāñchā keyaṃ vaḥ paṅgūnāṃ girilaṅghane // KAvk_13.10 //",
  "S01bsu078_u:2966": "asamañjasamevaitat kā spardhāgneḥ pataṅgakaiḥ /",
  "S01bsu078_u:2967": "naitadvācyaṃ punarvādī mayā niṣkāsyate purāt // KAvk_13.11 //",
  "S01bsu078_u:2968": "iti rājñā guṇajñena pratyākhyātodyamāḥ khalāḥ /",
  "S01bsu078_u:2969": "prayayuste nirālambe lambamānā ivāmbare // KAvk_13.12 //",
  "S01bsu078_u:2970": "bimbisāro narapatirmūrkhatāpakṣapātavān /",
  "S01bsu078_u:2971": "anyaṃ vrajāmo bhūpālamiti te samacintayan // KAvk_13.13 //",
  "S01bsu078_u:2972": "atrāṇtare bhagavati śrāvastīmabhitaḥ purīm /",
  "S01bsu078_u:2973": "prāpte tejavanārāmaṃ digantāneva te yayuḥ // KAvk_13.14 //",
  "S01bsu078_u:2974": "te prasenajitaṃ tatra prāpya kosalabhūpatim /",
  "S01bsu078_u:2975": "prātihāryakṛtaspardhāṃ tāmevāsmai nyavedayan // KAvk_13.15 //",
  "S01bsu078_u:2976": "guṇāntarajño nṛpatisteṣām darpakṣayecchayā /",
  "S01bsu078_u:2977": "ṛddhisaṃdarśanotsāhādyayau bhagavato 'ntikam // KAvk_13.16 //",
  "S01bsu078_u:2978": "sa samabhyetya vinayāt praṇipatya tamabravīt /",
  "S01bsu078_u:2979": "bhagavan darpabalanaṃ tīrthyānāṃ kartumarhasi // KAvk_13.17 //",
  "S01bsu078_u:2980": "ṛddhispardhānubandhena tvatprabhāvadidṛkṣayā /",
  "S01bsu078_u:2981": "svaguṇaślāghayāsmākaṃ taiḥ karṇau badhirīkṛtau // KAvk_13.18 //",
  "S01bsu078_u:2982": "prakāśaya nijaṃ tejaḥ sajjanāvarjanam vibho /",
  "S01bsu078_u:2983": "tīrthyābhidhānāmakhilaṃ prayātu pralayaṃ tamaḥ // KAvk_13.19 //",
  "S01bsu078_u:2984": "iti rājavacaḥ śrutvā nirvikāro mahāśayaḥ /",
  "S01bsu078_u:2985": "bhagavān viratāmarṣaḥ saharṣastamabhāṣataḥ // KAvk_13.20 //",
  "S01bsu078_u:2986": "rājannānyopamardāya vivādāya madāya vā /",
  "S01bsu078_u:2987": "vivekābharaṇārho 'yaṃ kriyate guṇasaṃgrahaḥ // KAvk_13.21 //",
  "S01bsu078_u:2988": "mātsaryamalinaiḥ kiṃ tairvicāraviguṇairguṇaiḥ /",
  "S01bsu078_u:2989": "ye haranti parotkarṣaṃ spardhābandhaprasāritāḥ // KAvk_13.22 //",
  "S01bsu078_u:2990": "guṇācchādanamanyasya svaguṇena karoti yaḥ /",
  "S01bsu078_u:2991": "dharmastenāpraśastena svayameva nighātitaḥ // KAvk_13.23 //",
  "S01bsu078_u:2992": "sadguṇānāṃ parikṣaiva paravailakṣyakāriṇī /",
  "S01bsu078_u:2993": "ucitā na hi śuddhānāṃ tulārohaviḍambanā // KAvk_13.24 //",
  "S01bsu078_u:2994": "guṇavānapi nāyāti yaḥ pareṣu prasannatām /",
  "S01bsu078_u:2995": "sa dīpahastastatpātracchāyayā malinīkṛtaḥ // KAvk_13.25 //",
  "S01bsu078_u:2996": "loka ta eva sarvajñā vidmaḥ kimadhikaṃ vayam /",
  "S01bsu078_u:2997": "parābhimānābhibhavaprāgalbhyaṃ svaparābhavaḥ // KAvk_13.26 //",
  "S01bsu078_u:2998": "iti śrutvā bhagavataḥ praśamābhimataṃ vacaḥ /",
  "S01bsu078_u:2999": "bhṛśamabhyarthanāṃ rājā cakārāścaryadarśane // KAvk_13.27 //",
  "S01bsu078_u:3000": "tataḥ dṛcchrādbhagavatā kṛtābhyupagamo nṛpaḥ /",
  "S01bsu078_u:3001": "rājadhānīṃ yayau hṛṣṭaḥ saptāhāvadhisaṃvidā // KAvk_13.28 //",
  "S01bsu078_u:3002": "asminnavasare bhrātā bhūmibharturasodaraḥ /",
  "S01bsu078_u:3003": "cacārāntaḥpuropānte prāsādatalavartmanā // KAvk_13.29 //",
  "S01bsu078_u:3004": "salīlaṃ vrajatastasya karmavātairiveritā /",
  "S01bsu078_u:3005": "kusumasrak papātāṃse rājapatnīkarāccyutā // KAvk_13.30 //",
  "S01bsu078_u:3006": "tasya vijñātadoṣasya doṣaṃ saṃbhāvya sākṣibhiḥ /",
  "S01bsu078_u:3007": "piśunāḥ kiṃvadantīṃ tām cakrire rājagāminīm // KAvk_13.31 //",
  "S01bsu078_u:3008": "chidramalpamapi prāpya kṣudrāḥ sarvāpakāriṇaḥ /",
  "S01bsu078_u:3009": "dvijihvāḥ praviśantyāśu prabhūnāṃ śūnyamāśayam // KAvk_13.32 //",
  "S01bsu078_u:3010": "piśunapretiro rājā bhrāturīrṣyāviṣolbaṇaḥ /",
  "S01bsu078_u:3011": "chedamasyādideśāśu pāṇipādasya mūrcchitaḥ // KAvk_13.33 //",
  "S01bsu078_u:3012": "nikṛttapāṇicaraṇaḥ kumāraḥ karmaviplavāt /",
  "S01bsu078_u:3013": "sa vadhyavasudhāśāyī viveśa viṣamāpadam // KAvk_13.34 //",
  "S01bsu078_u:3014": "tīvravyathāparivṛtaṃ śocadbhirmātṛbandhubhiḥ /",
  "S01bsu078_u:3015": "dadṛśustaṃ kṣapaṇakāḥ kṣaṇaṃ nayanacālane // KAvk_13.35 //",
  "S01bsu078_u:3016": "tān samabhyetya śokārtāste rājasutabāndhavāḥ /",
  "S01bsu078_u:3017": "jagadustatparitrāṇasaṃliptāḥ sarvaprāṇinah // KAvk_13.36 //",
  "S01bsu078_u:3018": "doṣaṃ nigṛhīto 'yaṃ kālanāmā nṛpātmajam /",
  "S01bsu078_u:3019": "sarvajñavādino yūyaṃ prasādo 'sya vidhīyatām // KAvk_13.37 //",
  "S01bsu078_u:3020": "iti tai prasaradbāṣpairarthyamānāh pralāpibhiḥ /",
  "S01bsu078_u:3021": "te maunino niṣpratibhā vailakṣyādanyato yayuḥ // KAvk_13.38 //",
  "S01bsu078_u:3022": "atha tena yathāyāto bhikṣuḥ sugataśāsanāt /",
  "S01bsu078_u:3023": "ānando vidadhe 'ṅgāni tasya satyopayācanāt // KAvk_13.39 //",
  "S01bsu078_u:3024": "rājaputrastu saṃjātapāṇipādaḥ prasannadhīḥ /",
  "S01bsu078_u:3025": "jinaṃ śaraṇamabhyetya tadupasthāyako 'bhavat // KAvk_13.40 //",
  "S01bsu078_u:3026": "saptaratre vyatīte 'tha śrāntihāryaṃ gṛhaṃ mahat /",
  "S01bsu078_u:3027": "ṛddhiṃ bhagavato draṣṭuṃ mahīpatirakārayat // KAvk_13.41 //",
  "S01bsu078_u:3028": "upaviṣṭe nṛpe tatra saha kṣapaṇakādibhiḥ /",
  "S01bsu078_u:3029": "kalpavṛkṣīkṛtā bhūmirabhavat sugatecchayā // KAvk_13.42 //",
  "S01bsu078_u:3030": "tataḥ prāpteṣu deveṣu draṣṭuṃ bhagavataḥ prabhām /",
  "S01bsu078_u:3031": "ratnapradīpaṃ bhagavān bheje siṃhāsanam mahat // KAvk_13.43 //",
  "S01bsu078_u:3032": "tejodhātuṃ prapannasya tasya gaṇḍasamudgataiḥ /",
  "S01bsu078_u:3033": "vyāptaṃ pāvakasaṃghātairabhūdbhuvanamaṇḍalam // KAvk_13.44 //",
  "S01bsu078_u:3034": "śānte śanaiḥ kamalakānanasaṃnikāśe vahnau samastabhuvanasthitibhaṅgabhītyā /",
  "S01bsu078_u:3035": "dehāttato bhagavataḥ karuṇāmburāśeḥ pūrṇāmṛtormivimalā rucayaḥ prasasruḥ // KAvk_13.45 //",
  "S01bsu078_u:3036": "lāvaṇyasāramaticandrasahasrakāntiṃ tejaḥ pratānaviphalīkṛtasūryacakram /",
  "S01bsu078_u:3037": "taṃ nāganāyakanikāyavilocanāni prītyā papuḥ sukṛtalabdhamapūrvaharṣam // KAvk_13.46 //",
  "S01bsu078_u:3038": "vaidūryanālavipulāruṇaratnapātrakāntollasatkanakakesarakarṇikāni /",
  "S01bsu078_u:3039": "abhyudyayuḥ kṣititalādatha tatsamīpe padmāni saurabhabharāhṛtaṣaṭpadāni // KAvk_13.47 //",
  "S01bsu078_u:3040": "teṣūpaviṣṭamatha kāñcanacārukāntiṃ snigdhekṣasṇaṃ sugatacakramadṛśyatārāt /",
  "S01bsu078_u:3041": "pīyūṣapeśalaśaśidyutiśītalena yasyodayena sahasā sukhamāpa lokaḥ // KAvk_13.48 //",
  "S01bsu078_u:3042": "teṣāṃ prabhāvavibhavaṃ bahgavān babhāra madhye 'dhikaṃ kanakaśaila ivācalānām /",
  "S01bsu078_u:3043": "suskandhabandhuraghanadyutisaṃniveśaḥ prāṃśuḥ surakṣitiruhāmiva pārijātaḥ // KAvk_13.49 //",
  "S01bsu078_u:3044": "svargāṅganākarakuśeśayakīryamāṇairamlānamālyavalayaiḥ kalitottamāṅgāḥ /",
  "S01bsu078_u:3045": "tasyānanāmbujavilokananirnimeṣe martyā api kṣaṇamavāpuramartyabhāvam // KAvk_13.50 //",
  "S01bsu078_u:3046": "vyomāṅgaṇeṣu suradundubhiśaṅkhatūryaghoṣāvṛtaḥ kusumavarṣamahāṭṭahāsaḥ /",
  "S01bsu078_u:3047": "gandharvakinnaramunīśvaracāraṇānāṃ sphīṭaścacāra bhagavatstutivādanādaḥ // KAvk_13.51 //",
  "S01bsu078_u:3048": "tatrāruṇādharadalāddaśanāṃśuśubhrād vyākīrṇakeśarakulāddaśanāravindāt /",
  "S01bsu078_u:3049": "satsaurabhaṃ bhagavataḥ svarasaṃnivṛttaṃ dhanyāḥ papurmadhuravāṅbhadhu puṇyasūtam // KAvk_13.52 //",
  "S01bsu078_u:3050": "pāpaṃ vimuñcata niṣiñcata puṇyabījaṃ vairaṃ parityajata sāmyasukhaṃ bhajadhvam /",
  "S01bsu078_u:3051": "jñānāmṛtaṃ pibataṃ mṛtyuviṣāpahāri neyaṃ tanuḥ kuśalakarmasakhī cirāya // KAvk_13.53 //",
  "S01bsu078_u:3052": "lakṣmīścalā taruṇatā ca jarānuyātā kāyo 'pyapāyanicayasya nivāsa eva /",
  "S01bsu078_u:3053": "prāṇāḥ śarīrakakuṭiṣu muhūrtapānthā nityodaye kuruta dharmamaye prayatnam // KAvk_13.54 //",
  "S01bsu078_u:3054": "ityādibhirbhagavataḥ pravibhaktadīptajñānairvivekavimalaiḥ kuśalopadeśaiḥ /",
  "S01bsu078_u:3055": "vajrairivāśu dalanaṃ prayayau janānāṃ satkāyadṛṣṭisamaviṃśatiśṛṅgaśailaḥ // KAvk_13.55 //",
  "S01bsu078_u:3056": "ṛddhiprabhāṃ bhagavataḥ pravibhāvya tīrthyā mantrahatā viṣadharā iva bhagnadarpāḥ /",
  "S01bsu078_u:3057": "dīpā ivārkakiraṇapratibhābhibhūtāścitrārpitā iva yayuściraniścalatvam // KAvk_13.56 //",
  "S01bsu078_u:3058": "atrāntare bhagavataḥ satataṃ vipakṣaḥ sarvātmanā kṣapaṇako navadharmayakṣaḥ /",
  "S01bsu078_u:3059": "kṣiptaśravān sa vṛtavarṣavaraiścakāra vidravya randhraśaraṇān bhuvi vajrapāṇiḥ // KAvk_13.57 //",
  "S01bsu078_u:3060": "addiśya tānatha kṛpārdrabhayāśaraṇyaḥ sarvopadeśaviṣayān bhagavān babhāṣe /",
  "S01bsu078_u:3061": "bhūbhṛdvanābanimaṇirvivarādi sarvaṃ tene bhayeṣu śaraṇaṃ kila kātarāṇām // KAvk_13.58 //",
  "S01bsu078_u:3062": "buddhiṃ prabodha mama dhāmbi nidhāya buddhiṃ",
  "S01bsu078_u:3063": "dharmaṃ sasaṃghamapi ye śaraṇaṃ prapannāḥ /",
  "S01bsu078_u:3064": "teṣā jagatkṣayabhayeṣvapi nirbhayāṇāṃ",
  "S01bsu078_u:3065": "naivānyataḥ śaraṇadainyaparigraho 'sti // KAvk_13.59 //",
  "S01bsu078_u:3066": "durvāre paralokatīvratimire dharmaḥ pravṛddho 'śumān",
  "S01bsu078_u:3067": "dānaṃ duḥsahapāpatāpavipadāmabhyudgame vāridaḥ /",
  "S01bsu078_u:3068": "prajñā mohamahāprapātaviṣamaśvabhre karālambanaṃ",
  "S01bsu078_u:3069": "dainyākrāntamahīnameva śaraṇaṃ sarvatra puṇyaṃ nṛṇām // KAvk_13.60 //",
  "S01bsu078_u:3070": "iti timiravṛtākṣṇāṃ cakṣurunmīlanārhaṃ daśanamaṇimarīcivyajyamānaprakāśam /",
  "S01bsu078_u:3071": "sadasi sugatacandraḥ śuddhadharmopadeśaṃ sthirapadamiva kṛtvā kānanaṃ svaṃ jagāma // KAvk_13.61 //",
  "S01bsu078_u:3072": "iti kṣemendraviracitāyāṃ bodhisattvāvadānakalpalatāyāṃ prātihāryāvadānaṃ nāma trayodaśaḥ pallavaḥ //",
  "S01bsu078_u:3073": "14. devāvatāravadānam /",
  "S01bsu078_u:3074": "jayati mahatāṃ prabhāvaḥ paścādagre ca vartamāno yaḥ /",
  "S01bsu078_u:3075": "janakuśalakarmasaraṇiḥ prakāśaratnadīpo vaḥ // KAvk_14.1 //",
  "S01bsu078_u:3076": "purā surapure pāṇḍukambalākhye śilātale /",
  "S01bsu078_u:3077": "samīpe pārijātasya kovidārasya suprabhe // KAvk_14.2 //",
  "S01bsu078_u:3078": "kṛtvā tridaśasaṃghānāṃ bhagavān dharmadeśanām /",
  "S01bsu078_u:3079": "anugrahāya martyānāṃ jambūdvīpamavātarat // KAvk_14.3 //",
  "S01bsu078_u:3080": "amarairanuyātasya tasyāvatarato bhuvam /",
  "S01bsu078_u:3081": "vimānakānanākīrṇaṃ babhūva bhuvanāṅgaṇam // KAvk_14.4 //",
  "S01bsu078_u:3082": "tasya dantāṃśusaṃtānairupadeśamivācitam /",
  "S01bsu078_u:3083": "jagrāha candraruciram cāmaraṃ caturānanaḥ // KAvk_14.5 //",
  "S01bsu078_u:3084": "chatraṃ śataśalākāṅkamanaṅkaṃ raṅkupāṇḍuram /",
  "S01bsu078_u:3085": "prasādamiva sākāramādade 'sya puraṃdaraḥ // KAvk_14.6 //",
  "S01bsu078_u:3086": "saṃkāśyanagaropānte kānanodumbarāntike /",
  "S01bsu078_u:3087": "avatīrṇaṃ sukṛtinaḥ sānandāstaṃ vavandire // KAvk_14.7 //",
  "S01bsu078_u:3088": "tasminnutpalavarṇākhyā bhikṣukī janasaṃgame /",
  "S01bsu078_u:3089": "alabdhāvasarā draṣṭuṃ nṛparūpamupādade // KAvk_14.8 //",
  "S01bsu078_u:3090": "pradīptaratnamukuṭaṃ gaṇḍatāṇḍavikuṇḍalam /",
  "S01bsu078_u:3091": "dṛṣṭvaivāsya navaṃ rūpaṃ jahāsoṣṇīṣapallavaḥ // KAvk_14.9 //",
  "S01bsu078_u:3092": "sā cintayantī ko vāyaṃ janairnirvivaraḥ puraḥ /",
  "S01bsu078_u:3093": "antaraṃ nṛparūpaṃ me dṛṣṭvā dāsyati sādaraḥ // KAvk_14.10 //",
  "S01bsu078_u:3094": "atp 'nyathā tu bhagavatpraṇatirmama durlabhā /",
  "S01bsu078_u:3095": "na guṇaṃ gauravasthānamaiśvaryapraṇayī janaḥ // KAvk_14.11 //",
  "S01bsu078_u:3096": "aho tṛṇatṛlālolairniḥsāravirasairdhanaiḥ /",
  "S01bsu078_u:3097": "hriyate vāsanābhyāsānnirvicāratayā janaḥ // KAvk_14.12 //",
  "S01bsu078_u:3098": "dattāntarā sā sahasā janena nṛpagauravāt /",
  "S01bsu078_u:3099": "lolahāraṃ bhagavataḥ praṇāmamakārot puraḥ // KAvk_14.13 //",
  "S01bsu078_u:3100": "asminnavasare bhikṣurudayī nāma saṃsadi /",
  "S01bsu078_u:3101": "tāṃ vilokya tathārūpāmavadat sasmitānanaḥ // KAvk_14.14 //",
  "S01bsu078_u:3102": "iyamutpalavarṇākhyā bhikṣukī nṛparūpiṇī /",
  "S01bsu078_u:3103": "ṛddhyā bhagavataḥ pādau vandate janavanditā // KAvk_14.15 //",
  "S01bsu078_u:3104": "utpalāmodavarṇābhuāṃ vijñāteyaṃ mayā purā /",
  "S01bsu078_u:3105": "ityuktvā virate tasmin bhagavānapyabhāṣata // KAvk_14.16 //",
  "S01bsu078_u:3106": "ayuktameva bhikṣukyā darpadṛddhiprakāśanam /",
  "S01bsu078_u:3107": "karoti praśamaglānimabhimānena ca jvaraḥ // KAvk_14.17 //",
  "S01bsu078_u:3108": "ityuktvā bhagavān kṛtvā tāṃ tāṃ śubhropadeśanām /",
  "S01bsu078_u:3109": "visṛjya devān prayayau svapadaṃ saha bhikṣubhiḥ // KAvk_14.18 //",
  "S01bsu078_u:3110": "tatropaviṣṭaḥ pṛṣṭastaiḥ praṇatairbhikṣukīkathām /",
  "S01bsu078_u:3111": "prāgjanmakarmasaṃbaddhāṃ sarvajñastānabhāṣata // KAvk_14.19 //",
  "S01bsu078_u:3112": "vārāṇasyāmabhūtpūrvaṃsārthavāho mahādhanaḥ /",
  "S01bsu078_u:3113": "patnī dhanavatī nāma tasya prāṇasamābhavat // KAvk_14.20 //",
  "S01bsu078_u:3114": "pāṇipallavinī tanvīyaovanodyānamañjarī /",
  "S01bsu078_u:3115": "phalapuṣpavatī kāle sā tasmādgarbhamādadhe // KAvk_14.21 //",
  "S01bsu078_u:3116": "atrāntare jalanidhidvīpānugamanodyatam /",
  "S01bsu078_u:3117": "pratyāsannaviyogārtā sā vallabhamabhāṣata // KAvk_14.22 //",
  "S01bsu078_u:3118": "kiyatī dhanasaṃpattirvṛddhimadyāpi nīyate /",
  "S01bsu078_u:3119": "yatkṛte ghpragambhīrastīryate makarākaraḥ // KAvk_14.23 //",
  "S01bsu078_u:3120": "bahvapāyaṃ dhanādānaṃ nirapāyā guṇārjanam /",
  "S01bsu078_u:3121": "svadeśāt paradeśaṃ hi gacchanti draviṇārthinah // KAvk_14.24 //",
  "S01bsu078_u:3122": "kecidduḥkhānnivartante dūraṃ gatvāpi niṣphalāḥ /",
  "S01bsu078_u:3123": "niścalā dhaninaścānye karmaṇāmeṣa niścayaḥ // KAvk_14.25 //",
  "S01bsu078_u:3124": "iti priyāvacaḥ śrutvā sārthavāhastato 'bhyadhāt /",
  "S01bsu078_u:3125": "mugdhe saṃbhāvanāpātro bhavatyevaṃ dhanodyataḥ // KAvk_14.26 //",
  "S01bsu078_u:3126": "dhanārjanavihīnānāṃ puṅguvanmūlabhakṣaṇāt /",
  "S01bsu078_u:3127": "adya śvo vā sukhasthānāṃ bhogaiḥ saha parikṣayaḥ // KAvk_14.27 //",
  "S01bsu078_u:3128": "svagṛhe 'pi daridrāṇāṃ janah krakacaniṣṭhuraḥ /",
  "S01bsu078_u:3129": "dhanināṃ paraloko 'pi premasnigdhajanaṃ bhuvaḥ // KAvk_14.28 //",
  "S01bsu078_u:3130": "kṣīṇamapyudyataṃ vṛddhyai na veṇuṃ bandhate janaḥ /",
  "S01bsu078_u:3131": "na tu sa pūrṇatāṃ yāti pratyāsannaparikṣayaḥ // KAvk_14.29 //",
  "S01bsu078_u:3132": "mūrkho 'pi viduṣāṃ vandyaḥ strīṇāṃ vṛddho 'pi vallabhaḥ /",
  "S01bsu078_u:3133": "klibo 'pi sevyaḥ śūrāṇāmāsannābhyudayo janaḥ // KAvk_14.30 //",
  "S01bsu078_u:3134": "kenānyakaraṇaṃ bhuktvā pītvā kāvyāmṛtāni vā /",
  "S01bsu078_u:3135": "kṣaṇaṃ vicakṣaṇenāpi kṣuptipāse vivarjite // KAvk_14.31 //",
  "S01bsu078_u:3136": "yasyārthaḥ sa guṇonnataiḥ kṛtanutiḥ kaṃ vā na dhatte guṇaṃ",
  "S01bsu078_u:3137": "dāridyrodayadoṣadūṣitarucāṃ nirmālyatulyā guṇāḥ /",
  "S01bsu078_u:3138": "vittenaiva guṇā guṇī na tu dhanī dhanyo dhanī no guṇī kāyādduṣkṛtasaṃnipātaśamanādāyurguṇānāṃ dhanam // KAvk_14.32 //",
  "S01bsu078_u:3139": "iti prāṇādhikārthasya patyurākarṇya sā vacaḥ /",
  "S01bsu078_u:3140": "sāñjanāśrukaṇotkīrṇā latevābhṛtaṣaṭpadā // KAvk_14.33 //",
  "S01bsu078_u:3141": "atha pravahaṇaṃ bheje sārthanāthastayā saha /",
  "S01bsu078_u:3142": "tīvratṛṣṇāgṛhītānāṃ hastapātraṃ mahodadhiḥ // KAvk_14.34 //",
  "S01bsu078_u:3143": "tasya jāyāsakhasyāsau karmavātānuvartinaḥ /",
  "S01bsu078_u:3144": "abhajyata pravahaṇaṃ samanorathajīvitam // KAvk_14.35 //",
  "S01bsu078_u:3145": "tataḥ phalakamāsādya bhāgaśeṣācca karmaṇaḥ /",
  "S01bsu078_u:3146": "kaśerudvīpamāsādya tatpatirvipadaṃ gataḥ // KAvk_14.36 //",
  "S01bsu078_u:3147": "anāthām tatra śocantīṃ vihaṅgaḥ puruṣākṛtiḥ /",
  "S01bsu078_u:3148": "tāmāpa pādadīrṇāśāṃ suvarṇakulasaṃbhavaḥ // KAvk_14.37 //",
  "S01bsu078_u:3149": "sa kāntāṃ sumukho nāma tāmuvāca rucākṛtaḥ /",
  "S01bsu078_u:3150": "samāśvasihi lolākṣi nirbhayo 'yaṃ tavāśrayaḥ // KAvk_14.38 //",
  "S01bsu078_u:3151": "divyeyaṃ subhagā bhūmirvayaṃ tvatpraṇayaiṣaṇaḥ /",
  "S01bsu078_u:3152": "puṇyāyātāsi kalyāṇi ghoro 'yaṃ makarākaraḥ // KAvk_14.39 //",
  "S01bsu078_u:3153": "ityuktvā tena śanakairnītā ratnālayaṃ gṛham /",
  "S01bsu078_u:3154": "saṃpūrṇagarbhā tanayaṃ cārurūpamasūta sā // KAvk_14.40 //",
  "S01bsu078_u:3155": "vardhamāne śiśau tasmin sā śanaiḥ priyavādinā /",
  "S01bsu078_u:3156": "mugdhā tena vidagdhena saṃbhogābhimukhīkṛtā // KAvk_14.41 //",
  "S01bsu078_u:3157": "saralatvānmṛdutvācca samīpapraṇayī janaḥ /",
  "S01bsu078_u:3158": "svayamāliṅgyate strībhirlatābhiriva pādapaḥ // KAvk_14.42 //",
  "S01bsu078_u:3159": "divyodyāneṣu sā tena ramamāṇāṃ ghanastanī /",
  "S01bsu078_u:3160": "kumāraṃ rucirākāraṃ suṣuve sadṛśaṃ pituḥ // KAvk_14.43 //",
  "S01bsu078_u:3161": "tasmin padmamukhābhikhye yauvanālaṃkṛtākṛtau /",
  "S01bsu078_u:3162": "sumukhaḥ pakṣiṇāṃ rājā kāle lokāntaraṃ yayau // KAvk_14.44 //",
  "S01bsu078_u:3163": "tataḥ padmamukhaḥ śrīmānāsasāda padaṃ pituḥ /",
  "S01bsu078_u:3164": "guṇināmavivādena svādhīnāḥ kulasaṃpadaḥ // KAvk_14.45 //",
  "S01bsu078_u:3165": "prāptaiśvaryaṃ tamavadadvijane jananī sutam /",
  "S01bsu078_u:3166": "tatprabhāvasya saṃbhāvya sarvatra prabhaviṣṇutām // KAvk_14.46 //",
  "S01bsu078_u:3167": "putra prāptā tvayā lakṣmīriyaṃ nijakulocitā /",
  "S01bsu078_u:3168": "ayaṃ tu sārthavāhānme jātaḥ putro niraṃśakaḥ // KAvk_14.47 //",
  "S01bsu078_u:3169": "vārāṇasyāmayaṃ rājā śaśaktyā kriyatāṃ tvayā /",
  "S01bsu078_u:3170": "prītīsaṃvādasāsvādaḥ svadeśe seva saṃpadaḥ // KAvk_14.48 //",
  "S01bsu078_u:3171": "iti māturgirā pakṣī pakṣapātena bhūyasā /",
  "S01bsu078_u:3172": "skandhe bhrātaramāropya vyomnā vārāṇasīṃ yayau // KAvk_14.49 //",
  "S01bsu078_u:3173": "tatra siṃhāsanāsīnaṃ brahmadattaṃ mahīpatim /",
  "S01bsu078_u:3174": "saṃjaghānaikadainaṃ sa vajragranakharaiḥ kharaiḥ // KAvk_14.50 //",
  "S01bsu078_u:3175": "abhiṣicyāgrajaṃ pūrṇaṃ tasminneva nṛpāsane /",
  "S01bsu078_u:3176": "amātyān so 'vadadbhītān samagrānagravikramaḥ // KAvk_14.51 //",
  "S01bsu078_u:3177": "yasya rājño 'bhiṣiktasya mayā yaḥ pracalīkaraḥ (?) /",
  "S01bsu078_u:3178": "so 'pyatītaḥ prabho bhaktyā tamevānugamiṣyati // KAvk_14.52 //",
  "S01bsu078_u:3179": "ityuktvā pravarāmātyān svairaṃ vihagapuṇgavaḥ /",
  "S01bsu078_u:3180": "yayau bhrātaramāmantrya punardeśanasaṃvidā // KAvk_14.53 //",
  "S01bsu078_u:3181": "sa eva brahmadatto 'yamiti mantrita mantriṇām (?) /",
  "S01bsu078_u:3182": "sa nṛpaḥ khyātimāyātaḥ svajaneṣu pareṣu ca // KAvk_14.54 //",
  "S01bsu078_u:3183": "atrāntare samānītā sagarbhā hastinī vanāt /",
  "S01bsu078_u:3184": "na mumocārdhaniryātagarbhaṃ ruddhamivāntare // KAvk_14.55 //",
  "S01bsu078_u:3185": "sādhvīkarāgrasaṃsparśādiyaṃ garbhaṃ vimuñcati /",
  "S01bsu078_u:3186": "iti mauhūrtikādiṣṭaṃ rājñe mantrī nyavedayat // KAvk_14.56 //",
  "S01bsu078_u:3187": "śāsanādatha bhūbhartuḥ spṛṣṭvā hastena hastinīm /",
  "S01bsu078_u:3188": "antaḥ purāṅganāścakrustatra satyopayāvanam // KAvk_14.57 //",
  "S01bsu078_u:3189": "tāsāṃ satyagirā garbhaṃ nātyajat kariṇī yadā /",
  "S01bsu078_u:3190": "tadā vilakṣyaḥ sarvo 'bhūt bhūpasyāntaḥpure janaḥ // KAvk_14.58 //",
  "S01bsu078_u:3191": "atha gopāṅganābhyetya śīlasatyopayācanam /",
  "S01bsu078_u:3192": "kṛtvā pasparśa kariṇīṃ yenāsau garbhamatyajat // KAvk_14.59 //",
  "S01bsu078_u:3193": "kṛtvā nijajāyānāṃ jñātvā śīladaridratām /",
  "S01bsu078_u:3194": "mene gopāṃ manaḥsveva tāṃ jagatrtritaye satīm // KAvk_14.60 //",
  "S01bsu078_u:3195": "sa satījātilobhena sośumbāṃ nāma tatsutām /",
  "S01bsu078_u:3196": "pariṇīyānināyāgre devīśabdasya pātratām // KAvk_14.61 //",
  "S01bsu078_u:3197": "tasyāḥ saṃcintya lāvaṇyaṃ capalatvaṃ ca yoṣitām /",
  "S01bsu078_u:3198": "sa sarvagāmīnīṃ nidrāmapi tatyāja śaṅkitaḥ // KAvk_14.62 //",
  "S01bsu078_u:3199": "asminnavasare druṣṭuṃ bhrātaraṃ vihagādhiyaḥ /",
  "S01bsu078_u:3200": "yayau padmamukhastatra snehādatiśayotsukhaḥ // KAvk_14.63 //",
  "S01bsu078_u:3201": "bhūpālo 'pi tamāliṅgya prītyā vihitasatkṛtiḥ /",
  "S01bsu078_u:3202": "vijane svakathāmasmai nivedya punarabravīt // KAvk_14.64 //",
  "S01bsu078_u:3203": "śīlasatyatulārohāt dṛṣṭadoṣeṇa yoṣitām /",
  "S01bsu078_u:3204": "mamāntaḥpuravaimukhyāt vivāho 'bhinavaḥ kṛtaḥ // KAvk_14.65 //",
  "S01bsu078_u:3205": "rūpayauvanagāminmyām tasyāmapi na me dhṛtiḥ /",
  "S01bsu078_u:3206": "ekatra dṛṣṭadoṣāṇāṃ sarvatrāśaṅkate manaḥ // KAvk_14.66 //",
  "S01bsu078_u:3207": "tasmāttava pure bhrātarvimānuṣye nidhīyatām /",
  "S01bsu078_u:3208": "śīlaśankāṃ parityajya bhavāmi vigatajvaraḥ // KAvk_14.67 //",
  "S01bsu078_u:3209": "tasmāt pratiniśaṃ pakṣī śāsanāt tava madgṛham /",
  "S01bsu078_u:3210": "prāpayiṣyati tāṃ svairamityayaṃ me manorathaḥ // KAvk_14.68 //",
  "S01bsu078_u:3211": "iti bhrāturvacaḥ śrutvā tamuvāca vihaṅgamaḥ /",
  "S01bsu078_u:3212": "īrṣyāśaṅkākalaṅkena rājan mithyaiva mā kṛthāḥ // KAvk_14.69 //",
  "S01bsu078_u:3213": "na nāma ramate ramye nāsvādaṃ vetti bhojane /",
  "S01bsu078_u:3214": "na paśyati na nidrāti nityamīrṣyāvaśāturaḥ // KAvk_14.70 //",
  "S01bsu078_u:3215": "klībaḥ kāmī sukhī vidvān dhanī namraḥ prabhuḥ kṣamī /",
  "S01bsu078_u:3216": "arthī mānyaḥ khalaḥ snigdhaḥ strī satīti kathaiva kā // KAvk_14.71 //",
  "S01bsu078_u:3217": "saralatve 'pi kuṭilāḥ sthāyinyo 'pyaticañcalāḥ /",
  "S01bsu078_u:3218": "kulīnā apui pārśvasthamāliṅgantyabalā latāḥ // KAvk_14.72 //",
  "S01bsu078_u:3219": "dṛṣṭirlolādharo rāgī bhrūrvākrā kaṭhinau stanau /",
  "S01bsu078_u:3220": "dṛśyate naiva nirdoṣaḥ strīṇāmavayaveṣvapi // KAvk_14.73 //",
  "S01bsu078_u:3221": "bhujyante kuśalaiḥ śyāmā bhramadbhramaravibhramaiḥ /",
  "S01bsu078_u:3222": "mūlānveṣī sarojinyāḥ paṅkenaivāvalipyata // KAvk_14.74 //",
  "S01bsu078_u:3223": "naikasmin vismayabhuvāṃ sasmitānāṃ niyantrite /",
  "S01bsu078_u:3224": "śuciśīlavirāmāṇāṃ rāmāṇāṃ ramaṇe matiḥ // KAvk_14.75 //",
  "S01bsu078_u:3225": "tathāpi matpurodyāne nirjane sā nidhīyatām // KAvk_14.76 //",
  "S01bsu078_u:3226": "ityuktaḥ pakṣiṇā bhrātā nṛpatirvisasarja tām /",
  "S01bsu078_u:3227": "kāntāṃ kaśerukadvīpe taṃ ca satkṛtya sādaraḥ // KAvk_14.77 //",
  "S01bsu078_u:3228": "sāpi pratiniśaṃ vyomnaḥ khagārūḍhā samāyayau /",
  "S01bsu078_u:3229": "divyagandhamayīṃ mālāmādāya dvīpasaṃbhavām // KAvk_14.78 //",
  "S01bsu078_u:3230": "pārijātānvayatarostāni puṣpāṇyavāpa sā /",
  "S01bsu078_u:3231": "khyātāni timirāṇīva bhramadbhṛṅgāndhakārataḥ // KAvk_14.79 //",
  "S01bsu078_u:3232": "atha vārāṇasīvāsī kadācinmānavābhudhaḥ /",
  "S01bsu078_u:3233": "prayayau samidhāhārī dvijanmā kānanaṃ yuvā // KAvk_14.80 //",
  "S01bsu078_u:3234": "tatra kinnarakāminyā sa dṛṣṭaḥ spaṣṭamanmathaḥ /",
  "S01bsu078_u:3235": "yasya saṃdarśanenaiva sābhavadvismṛtasmṛtiḥ // KAvk_14.81 //",
  "S01bsu078_u:3236": "asau navābhilāṣeṇa janakeneva sārpitā /",
  "S01bsu078_u:3237": "kāntā kāntimayī nāma vijahāra guhāgṛhe // KAvk_14.82 //",
  "S01bsu078_u:3238": "tatrābharaṇaratnāśuḥ pratītatimirotkare /",
  "S01bsu078_u:3239": "ramamāṇā ciraṃ tena kāle putramavāpa sā // KAvk_14.83 //",
  "S01bsu078_u:3240": "balavān marududbhavaḥ sa bālye 'pi yadā śiśuḥ /",
  "S01bsu078_u:3241": "tadā mātā tasya saṃjñāṃ śīghraga ityasādhayat // KAvk_14.84 //",
  "S01bsu078_u:3242": "sāpi nivāghnasaṃbhogā sukhātṛptā guhāntare /",
  "S01bsu078_u:3243": "priyaṃ dhṝtvā sadā yāti pidhāya śilayā gṛham // KAvk_14.85 //",
  "S01bsu078_u:3244": "kadācidatha vṛttāntaṃ nijapitrā niveditam /",
  "S01bsu078_u:3245": "ākarṇya śīghragaścintāvismayākulito 'vadat // KAvk_14.86 //",
  "S01bsu078_u:3246": "śilānibaddhadvāre 'sminnandhasyaiva gṝhāntare /",
  "S01bsu078_u:3247": "aho sneho 'pyayaṃ tāta tava bandhanatāṃ gataḥ // KAvk_14.87 //",
  "S01bsu078_u:3248": "ehi vārāṇasīmeva gacchāvaste nijāspadam /",
  "S01bsu078_u:3249": "vioulāmapyayatnena śilāmutsārayāmyaham // KAvk_14.88 //",
  "S01bsu078_u:3250": "svadeśavirahakleśaṃ dyḥśaṃ sahase katham /",
  "S01bsu078_u:3251": "tyaktuṃ na śakyate kauściddeśo deha iva svakaḥ // KAvk_14.89 //",
  "S01bsu078_u:3252": "bhāraṃ draviṇasaṃbhāraṃ vetti granthiguṇāguṇaḥ /",
  "S01bsu078_u:3253": "bhogaṃ nirupabhogaṃ ca svadeśavirahī janaḥ // KAvk_14.90 //",
  "S01bsu078_u:3254": "ityuktvā sa guhāgohādutpāṭya vipulāṃ śilām /",
  "S01bsu078_u:3255": "kṛtābhyupagamenāśu janakena yayau saha // KAvk_14.91 //",
  "S01bsu078_u:3256": "prayātayostatastūrṇaṃ samabhyetyātha kinnarī /",
  "S01bsu078_u:3257": "śūnyaṃ dṛṣṭvā guhāgehaṃ nirvedādityavintayat // KAvk_14.92 //",
  "S01bsu078_u:3258": "aho me vismṛtasnehaḥ sa gataḥ kkāpi durjanaḥ /",
  "S01bsu078_u:3259": "dvijihvānāṃ bhujaṃgānāṃ kauṭilyaṃ vā kimadbhutam // KAvk_14.93 //",
  "S01bsu078_u:3260": "na ramante palāyante paryante sukharāgiṇaḥ /",
  "S01bsu078_u:3261": "cirasthā api niḥsnehāḥ śukā iva dvijātayaḥ // KAvk_14.94 //",
  "S01bsu078_u:3262": "iti saṃcintya sā patyurnikārātprītimatyajat /",
  "S01bsu078_u:3263": "puṣpopamāni premāṇi na sahante kadarthanām // KAvk_14.95 //",
  "S01bsu078_u:3264": "vidyāguṇena kenāsau putro me bhuvi jāīvati /",
  "S01bsu078_u:3265": "iti dhyātvā sakhīhaste tasmai vīṇāṃ dideśa sā // KAvk_14.96 //",
  "S01bsu078_u:3266": "saṃbhogasukhapaṇyaiva prītiḥ patiṣu yoṣitām /",
  "S01bsu078_u:3267": "aparyuṣitavātsalyā putraprītistu niścalā // KAvk_14.97 //",
  "S01bsu078_u:3268": "javena vrajatostūrṇaṃ tayordaurjanyalajjayā /",
  "S01bsu078_u:3269": "śīgragāya dadau vīṇāṃ tatsakhī vegagāminī // KAvk_14.98 //",
  "S01bsu078_u:3270": "ādyā tantririyaṃ nāsyāḥ spraṣṭavyā vighnakāriṇī /",
  "S01bsu078_u:3271": "ityābhāṣya tayā dattāṃ vīṇāṃ prāpya jagāma saḥ // KAvk_14.99 //",
  "S01bsu078_u:3272": "tataḥ svadeśe janakaṃ svagṛhe viniveśya saḥ /",
  "S01bsu078_u:3273": "vīṇāpravīṇaḥ sarvatra lābhapūjāmavāptavān // KAvk_14.100 //",
  "S01bsu078_u:3274": "tataḥ kadāvidvāṇijā ambudhidvīpagāminā /",
  "S01bsu078_u:3275": "āropitaḥ pravahaṇaṃ divyavīṇānurāgiṇā // KAvk_14.101 //",
  "S01bsu078_u:3276": "vīṇāmūrcchanayā tasya śrotrapīyūṣadhārayā /",
  "S01bsu078_u:3277": "kṣaṇe kṣaṇe samudro 'pi nistaraṅga ivābhavat // KAvk_14.102 //",
  "S01bsu078_u:3278": "athādyatantrisaṃsparśādutpannopaplavoplute /",
  "S01bsu078_u:3279": "bhagne pravahaṇe sarvavaṇijāmabhavat kṣayaḥ // KAvk_14.103 //",
  "S01bsu078_u:3280": "tato balāhakāvāptyā pavanapretitaḥ kṣaṇāt /",
  "S01bsu078_u:3281": "kaśerudvīpamāsede karmaśeṣeṇa śīghragaḥ // KAvk_14.104 //",
  "S01bsu078_u:3282": "tatrābdhikūlasaṃlīnaṃ divyodyānaṃ praviśya saḥ /",
  "S01bsu078_u:3283": "śyāmāṃ dadarśa sośumbāṃ mūrdhanyastabakastanām // KAvk_14.105 //",
  "S01bsu078_u:3284": "grandhantīṃ timirākhyānāṃ puṣpāṇāmujjvalasrajam /",
  "S01bsu078_u:3285": "nibandhanaṃ tanuguṇaiḥ kurvāṇāmapyacetasām // KAvk_14.106 //",
  "S01bsu078_u:3286": "sāpi taṃ rucirākāraṃ dṛṣṭvā vismayamāyayau /",
  "S01bsu078_u:3287": "dhīraṃ śaiśavatāruṇyasaṃdhimadhyasthatāṃ gatam // KAvk_14.107 //",
  "S01bsu078_u:3288": "māramārutasaṃcālasakampakarapallavā /",
  "S01bsu078_u:3289": "sā śīrṇaśīlakusumā lateva praṇanāma tam // KAvk_14.108 //",
  "S01bsu078_u:3290": "cirārūḍheva sahasā prītiḥ prauḍhā tayorabhūt /",
  "S01bsu078_u:3291": "prāgjanmasnehasaṃlīnaṃ na muñcati mano manaḥ // KAvk_14.109 //",
  "S01bsu078_u:3292": "ramamāṇāṃ divā tena niśāyāṃ ca mahībhujā /",
  "S01bsu078_u:3293": "mene vāmācaritatāṃ tām priyo gūḍhakāmukaḥ // KAvk_14.110 //",
  "S01bsu078_u:3294": "tena vārāṇasīṃ gantuṃ jñātvā vṛttaṃ samarthitā /",
  "S01bsu078_u:3295": "tannināya khagārūḍhā tadgirā mīlitekṣaṇam // KAvk_14.111 //",
  "S01bsu078_u:3296": "vārito 'pi tadā vyomni nayanonmīlane tayā /",
  "S01bsu078_u:3297": "so 'bahvatsahasaivāndhaścāpalādvivṛtekṣaṇaḥ // KAvk_14.112 //",
  "S01bsu078_u:3298": "sā tamantaḥpurodyāne nidhāya bhayakātarā /",
  "S01bsu078_u:3299": "viveśa śokasaṃtaptā śayyāveśma mahīpateḥ // KAvk_14.113 //",
  "S01bsu078_u:3300": "dūyamānena manasā rajanīmativāhya tām /",
  "S01bsu078_u:3301": "prātarna gantuṃ na sthātuṃ cintākrāntā śaśāka sā // KAvk_14.114 //",
  "S01bsu078_u:3302": "atrāntare samudbhūtaścyutasaurabhanirbharaḥ /",
  "S01bsu078_u:3303": "madhumāso vilāsānāṃ yauvanaṃ puṣpadhanvanaḥ // KAvk_14.115 //",
  "S01bsu078_u:3304": "kokilālikulaiḥ kālaḥ kālaḥ kālo viyoginām /",
  "S01bsu078_u:3305": "śīrṇaśokanavāśokaduḥsahaḥ pratidṛṣyate // KAvk_14.116 //",
  "S01bsu078_u:3306": "rājāpyaviratautsukyādudyānaṃ gantumudyataḥ /",
  "S01bsu078_u:3307": "dinamekaṃ na tatyāja sośumbāṃ kāmamohitaḥ // KAvk_14.117 //",
  "S01bsu078_u:3308": "sa tayāsaha rāgasya madasya madanasya ca /",
  "S01bsu078_u:3309": "saṃsāramiva viśrāntipadapuṣpavanaṃ yayau // KAvk_14.118 //",
  "S01bsu078_u:3310": "tatra bālānilālolalatāvailakṣyakāriṇīm /",
  "S01bsu078_u:3311": "paśyan pramodamāsede yaditāmeva bhūpatiḥ // KAvk_14.119 //",
  "S01bsu078_u:3312": "anyarāgaviṣākrāntā sāpyabhūnmalinasmṛtiḥ /",
  "S01bsu078_u:3313": "sukhamapyasukhaṃ vetti cintāśalyākulaṃ manaḥ // KAvk_14.120 //",
  "S01bsu078_u:3314": "antargatabhujaṃgābhiḥ strībhiratyantarāgiṇaḥ /",
  "S01bsu078_u:3315": "kaṇṭhe kṛtābhirnṛtyanti mālābhiriva mohitāḥ // KAvk_14.121 //",
  "S01bsu078_u:3316": "tatraikāntalatākuñjanikuñjanihitasthitiḥ /",
  "S01bsu078_u:3317": "andhaḥ saurabhamāghrāya sośumbātimirasrajaḥ // KAvk_14.122 //",
  "S01bsu078_u:3318": "sahasaiva vikāreṇa rāgādvismṛtasaṃvṛtiḥ /",
  "S01bsu078_u:3319": "agāyanmadanakṣībā gaṇayanti bahyaṃ kutaḥ // KAvk_14.123 //",
  "S01bsu078_u:3320": "tanupavanavilāsaiḥ kīryamāṇaḥ priyāyāḥ",
  "S01bsu078_u:3321": "samadabadanapadmāmodasaṃbhārasāraḥ /",
  "S01bsu078_u:3322": "timirakusumagandhaḥ so 'yamāyāti dūrāt",
  "S01bsu078_u:3323": "bhramarasaraṇivīṇāvibhramārāvaramyaḥ // KAvk_14.124 //",
  "S01bsu078_u:3324": "śrutvā hṛdayasaṃvādagītaṃ tattasya bhūpatiḥ /",
  "S01bsu078_u:3325": "udyānavicayaṃ kṛtvā taṃ dadarśa latāntare // KAvk_14.125 //",
  "S01bsu078_u:3326": "gāḍharocamadakṣībaṃ sa taṃ papraccha śaṅkitaḥ /",
  "S01bsu078_u:3327": "api jānasi sośumbāṃ tasya vā lakṣaṇaṃ tanoḥ // KAvk_14.126 //",
  "S01bsu078_u:3328": "so 'bravīt kiṃ na jānāmi sośumbāṃ bimbapāṭalām /",
  "S01bsu078_u:3329": "upaviṣṭo 'dhare yasyā rāgarājye manobhavaḥ // KAvk_14.127 //",
  "S01bsu078_u:3330": "nyastaṃ smareṇeva tadūrūmūle lekhāmayaṃ svastikamasti kāntam /",
  "S01bsu078_u:3331": "āvartaśobhā stanamaṇḍale vā lāvaṇyakallolanibhāsti tasyāḥ // KAvk_14.128 //",
  "S01bsu078_u:3332": "etadākarṇya nṛpatiḥ sadyaḥ saṃtāpaśoṣitam /",
  "S01bsu078_u:3333": "mumoca rāgakusumaṃ nirmālyaminva cetasaḥ // KAvk_14.129 //",
  "S01bsu078_u:3334": "so 'bravīnnāsti nārīṇāṃ śīlarakṣā śatairati /",
  "S01bsu078_u:3335": "khapuṣpamāleva satī sarvathā naiva jāyate // KAvk_14.130 //",
  "S01bsu078_u:3336": "ityuktvāndhena tāṃ rājā saha śmaśānakānanam /",
  "S01bsu078_u:3337": "gardabhāropitāṃ tūrṇaṃ tatyāja nagarādbahiḥ // KAvk_14.131 //",
  "S01bsu078_u:3338": "sā tena saha nirlajjā vrajantī dinasaṃkṣaye /",
  "S01bsu078_u:3339": "aṭavyāṃ caurapatinā prāptaiva saha saṃpadā // KAvk_14.132 //",
  "S01bsu078_u:3340": "janairabhidrute tasmin sahasā cauramaṇḍale /",
  "S01bsu078_u:3341": "niraparāśa evāndhaścaurabhrāntyā nipātitaḥ // KAvk_14.133 //",
  "S01bsu078_u:3342": "cauro 'pi niśāṃ bhuktvā sośumbāṃ kṣasṇasaṃgataḥ /",
  "S01bsu078_u:3343": "gṛhītvābharaṇānyasyā jagāmottīrya nimnagām // KAvk_14.134 //",
  "S01bsu078_u:3344": "kāraṇḍavāyāh saritastasyāstīre nirambarā /",
  "S01bsu078_u:3345": "śuśova sāñjanairaśrujālaiḥ sā malinastanī // KAvk_14.135 //",
  "S01bsu078_u:3346": "tasmin kṣaṇe mukhāsaktaṃ māṃsamutsṛjya jambuke /",
  "S01bsu078_u:3347": "yāte jalotplutaṃ matsyaṃ tajjahāraṃ vihaṅgamaḥ // KAvk_14.136 //",
  "S01bsu078_u:3348": "matsye nimagne sahasā khagena piśite hṛte /",
  "S01bsu078_u:3349": "sa babhūvobhayabhraṃśāccintāniścalalocanaḥ // KAvk_14.137 //",
  "S01bsu078_u:3350": "tasyāstaṃ vīkṣyaṃ duḥkhe 'pi mukhe smitamadṝśyata /",
  "S01bsu078_u:3351": "hāsaḥ parasya skhalite duḥsthasyāpyupajāyate // KAvk_14.138 //",
  "S01bsu078_u:3352": "sa tāṃ vailakṣyakupitaḥ provācānucitasmitām /",
  "S01bsu078_u:3353": "aho hasasi māṃ loke hāsyāyatanatām gatām // KAvk_14.139 //",
  "S01bsu078_u:3354": "nṛpaṃ tyaktvāgatā hyandhamtyaktavāndhaṃ cauramāśritā /",
  "S01bsu078_u:3355": "tavāhamubhayabhraṣṭaḥ tribhraṣṭāyāḥ smitāspadam // KAvk_14.140 //",
  "S01bsu078_u:3356": "āstām vaḥ parihāso 'yaṃ taṃ yuktyāhaṃ karomi te /",
  "S01bsu078_u:3357": "khalāste viṣamasthānām ye biḍambanapaṇḍitāḥ // KAvk_14.141 //",
  "S01bsu078_u:3358": "ityuktvā nagarīṃ gatvā sa nṛpāya nyavedayat /",
  "S01bsu078_u:3359": "sośumbā te nadītīre tapoyukteti manmatiḥ // KAvk_14.142 //",
  "S01bsu078_u:3360": "atha nināya tām rājā vitīryābharaṇāmbaram /",
  "S01bsu078_u:3361": "doṣamācchādayatyeva rāgadveṣaḥ śarīriṇām // KAvk_14.143 //",
  "S01bsu078_u:3362": "saivādyotpalavarṇeyamudāyī śīghrago 'pyasau /",
  "S01bsu078_u:3363": "prāgjanmāntarapuṇyena bhikṣḥuvratamupāgatau // KAvk_14.144 //",
  "S01bsu078_u:3364": "abhavadatirasārdraṃ mānāsṃ rāgayoge",
  "S01bsu078_u:3365": "yadu madanavidheyaṃ rāgayuktaṃ yadasyāḥ /",
  "S01bsu078_u:3366": "virataśamavirārā tena tasmin muhūtre",
  "S01bsu078_u:3367": "kṛtanarapatirūpānandinaṃ mām vavande // KAvk_14.145 //",
  "S01bsu078_u:3368": "iti kṣemendraviracitāyāṃ bodhisattvāvadānakalpalatāyāṃ devāvatārāvadānaṃ nāma caturdaśaḥ pallavaḥ //",
  "S01bsu078_u:3369": "15. śilānikṣepāvadānam /",
  "S01bsu078_u:3370": "balabhatuladhairyavīryaṃ sāścaryaṃ bhavati saprabhāvāṇām /",
  "S01bsu078_u:3371": "mahadāśrayayogādyasmai sarvaṃ mahimatvamāyāti // KAvk_15.1 //",
  "S01bsu078_u:3372": "purā kuśīpurīṃ ramyāṃ mallānāṃ balaśālinām /",
  "S01bsu078_u:3373": "svecchāvihārī bhagāvān pratasthe sugataḥ svayam // KAvk_15.2 //",
  "S01bsu078_u:3374": "te tadāgamanaṃ śrutvā kalyāṇaṃ kuśalaiṣiṇaḥ /",
  "S01bsu078_u:3375": "vartmasaṃśodhanaṃ cakrurupacārapadodyatāḥ // KAvk_15.3 //",
  "S01bsu078_u:3376": "deśaṃ bhūṣayatāṃ teṣāṃ saṃsiktaṃ candanodakaiḥ /",
  "S01bsu078_u:3377": "tṛṇakaṇṭakapāṣāṇasarkarāreṇuvarjitam // KAvk_15.4 //",
  "S01bsu078_u:3378": "madhye samāyayau bhūminimagnā mahatī śilā /",
  "S01bsu078_u:3379": "avasannā visannā ca vadhūrvindhyagireriva // KAvk_15.5 //",
  "S01bsu078_u:3380": "tāmutpāṭayatāṃ teṣāṃ kuddālabhujarajjubhiḥ /",
  "S01bsu078_u:3381": "māso jagāma na tvasyāḥ sahasrāṃśe 'pyabhūta kṣatiḥ // KAvk_15.6 //",
  "S01bsu078_u:3382": "atha samsārasaṃtāpapraśamāmṛtadīdhitiḥ /",
  "S01bsu078_u:3383": "āyayau bhagavān sarvamānasollāsabāndhavaḥ // KAvk_15.7 //",
  "S01bsu078_u:3384": "ghanāndhakāravirativyaktasatphaladarśanaḥ /",
  "S01bsu078_u:3385": "prasādasaṃvibhaktāśaḥ prakāśa iva śāradaḥ // KAvk_15.8 //",
  "S01bsu078_u:3386": "sa tān dṛṣṭvā pariśrāntān viphalakleśapiḍāītān /",
  "S01bsu078_u:3387": "śrutvā ca tadvyavasitaṃ tānūce praṇatānanān // KAvk_15.9 //",
  "S01bsu078_u:3388": "aho kleśaphalārambhaḥ prayāsavyavasāyinām /",
  "S01bsu078_u:3389": "saṃsārakarmaṇīvāsmin vyāpāre vaḥ samudyamaḥ // KAvk_15.10 //",
  "S01bsu078_u:3390": "prārambhe viṣamakleśaṃ kriyamāṇaṃ sasaṃśayam /",
  "S01bsu078_u:3391": "siddhamapyanupādeyaṃ na prājñāḥ karma kurvate // KAvk_15.11 //",
  "S01bsu078_u:3392": "ityuktvā caraṇāṅguṣṭhaghaṭṭitām vāmapāṇinā /",
  "S01bsu078_u:3393": "vinyasya dakṣiṇe pāṇau bhagavān vipulāṃ śilām // KAvk_15.12 //",
  "S01bsu078_u:3394": "visṛjya brahamlokāntamaparyantaparākramaḥ /",
  "S01bsu078_u:3395": "cacārāścaryacaryāyāṃ dūtamiva jagattraye // KAvk_15.13 //",
  "S01bsu078_u:3396": "kṣiptāyāṃ sahasā tasyām tenātyadbhutakāriṇā /",
  "S01bsu078_u:3397": "udabhūdganodbhūta iva vyāptajanaḥ svanaḥ // KAvk_15.14 //",
  "S01bsu078_u:3398": "anityaḥ sarvasaṃskāra ityabhrāntavidhāyinaḥ /",
  "S01bsu078_u:3399": "sarvadharmā nirātmānaḥ śāntanirvāṇameva tat // KAvk_15.15 //",
  "S01bsu078_u:3400": "iti sphuṭodite śabde śilā bhagavataḥ kare /",
  "S01bsu078_u:3401": "girīndraśīrṣakākārā sthitā punaradṛśyata // KAvk_15.16 //",
  "S01bsu078_u:3402": "kṣaṇena sā bhagavatā kṣiptā vadanamārutaiḥ /",
  "S01bsu078_u:3403": "kṛtā visāriṇī dikṣu paramāṇuparaṃparā // KAvk_15.17 //",
  "S01bsu078_u:3404": "punarekīkṛtāmeva bhagavān paramāṇubhiḥ /",
  "S01bsu078_u:3405": "śilāmanyatra nidadhe vismayaṃ ca jagattraye // KAvk_15.18 //",
  "S01bsu078_u:3406": "āścaryaniścaladṛśastato mallā balirjitam /",
  "S01bsu078_u:3407": "vīryaṃ bhagavato vīkṣya praṇatāstaṃ babhāṣire // KAvk_15.19 //",
  "S01bsu078_u:3408": "aho mahāprabhāvo 'yaṃ balavīryodayastava /",
  "S01bsu078_u:3409": "niścayādhigame yasya na pragalbhāḥ surā api // KAvk_15.20 //",
  "S01bsu078_u:3410": "anugrahapravṛttena balena guruṇā tava /",
  "S01bsu078_u:3411": "adhogatinimagneyaṃ janateva dhṛtā śilā // KAvk_15.21 //",
  "S01bsu078_u:3412": "vīryaprajñābalādīnām pramāṇāvadhiniścayam /",
  "S01bsu078_u:3413": "api jānāti te kaścidāścaryatarakāriṇaḥ // KAvk_15.22 //",
  "S01bsu078_u:3414": "iti bruvāṇānāścaryaniścalānavalokya tān /",
  "S01bsu078_u:3415": "tasyāṃ śilāyāmāsīnaḥ provāca bhagavān jinaḥ // KAvk_15.23 //",
  "S01bsu078_u:3416": "ekībhūtabalaṃ yaddhi bhūtānām bhuvanatraye /",
  "S01bsu078_u:3417": "sugatasya tadekasya loke naiva samaṃ balam // KAvk_15.24 //",
  "S01bsu078_u:3418": "ambhāṃsi kumbhairambhodherjaganti paramāṇubhiḥ /",
  "S01bsu078_u:3419": "śakyānyalaṃ laṅghayituṃ prabhāvo na tu saugataḥ // KAvk_15.25 //",
  "S01bsu078_u:3420": "saṃkhyāṃ sumeroryo vetti tulāmānena tattvataḥ /",
  "S01bsu078_u:3421": "sugatānām na jānāti so 'pi sudguṇagauravam // KAvk_15.26 //",
  "S01bsu078_u:3422": "kathayitveti bhagavān saṃprāpte suramaṇḍale /",
  "S01bsu078_u:3423": "saśakrapadmanilaye cakre kuśaladeśanam // KAvk_15.27 //",
  "S01bsu078_u:3424": "mallāstadupadeśena tattadbodhisamāśrayāt /",
  "S01bsu078_u:3425": "saśrāvakākhyāṃ pratyekasamyaksaṃbuddhatāṃ yayuḥ // KAvk_15.28 //",
  "S01bsu078_u:3426": "srotaḥprāptiphalaṃ kauścitsakṛdāgāmi cāparaiḥ /",
  "S01bsu078_u:3427": "anāgāmiphalaṃ cāṇyaiḥ prāptamarhatpadaṃ paraiḥ // KAvk_15.29 //",
  "S01bsu078_u:3428": "ityāśyayānuśayadhātugatiṃ nirīkṣya jñātvā tathāprakṛtimapratimopadeśam /",
  "S01bsu078_u:3429": "teṣāṃ cakāra bhagavāṃścaturāryasatyasamyakprakāśaviśadaṃ kuśalodayāya // KAvk_15.30 //",
  "S01bsu078_u:3430": "iti kṣemendraviracitāyāṃ bodhisattvāvadānakalpalatāyāṃ śilānikṣepāvadānaṃpañcadaśaḥ pallavaḥ //",
  "S01bsu078_u:3431": "16. maitreyavyākaraṇāvadānam /",
  "S01bsu078_u:3432": "asaṃgamo nāma viśuddhidhāmo śreyāṃsi sūte kuśalābhikāmaḥ /",
  "S01bsu078_u:3433": "saṃsāravāmaḥ sukṛtābhirāmo manomalairvairarajovirāmaḥ // KAvk_16.1 //",
  "S01bsu078_u:3434": "purā gaṅgāṃ samuttīrya nāgānāṃ phaṇasetunā /",
  "S01bsu078_u:3435": "bhagavān sugataḥ pāraṃprāpya bhikṣūnabhāṣata // KAvk_16.2 //",
  "S01bsu078_u:3436": "iha ratnamayaḥ pūrvaṃ yūpo 'bhūdadbhutadyutiḥ /",
  "S01bsu078_u:3437": "darśayāṃi tamatraiva draṣṭuṃ vaḥ kautukaṃ yadi // KAvk_16.3 //",
  "S01bsu078_u:3438": "ityuktvā bhagavān bhūmau pāṇinā divyalakṣmaṇā /",
  "S01bsu078_u:3439": "spṛṣṭvā nāgagaṇotkṣiptaṃ ratnayūpadarśayat // KAvk_16.4 //",
  "S01bsu078_u:3440": "taṃ dṛṣṭvā bhikṣavaḥ sarve nirnimeṣekṣaṇāściram /",
  "S01bsu078_u:3441": "babhūvuścitralikhitām iva niścalavigrahāḥ // KAvk_16.5 //",
  "S01bsu078_u:3442": "tatkathāmatha taiḥ pṛṣṭaḥ provāca bhagavān punaḥ /",
  "S01bsu078_u:3443": "atītānāgatajñānaṃ dantālokaiḥ kirannivaḥ // KAvk_16.6 //",
  "S01bsu078_u:3444": "devaputraḥ purā kaścit kāle svargaparicyutaḥ /",
  "S01bsu078_u:3445": "mahāpraṇādanāmābhūnnṛpatiḥ śakraśāsanāt // KAvk_16.7 //",
  "S01bsu078_u:3446": "dharmavṛttānusaraṇasmaraṇāya mahītale /",
  "S01bsu078_u:3447": "ucitaṃ lakṣaṇaṃ kiṃcit sa yayāce śatakratum // KAvk_16.8 //",
  "S01bsu078_u:3448": "tataḥ surapatervākyādviśvakarmā tadālaye /",
  "S01bsu078_u:3449": "bhāsvaraṃ vidadhe ratnayūpaṃ puṇyamivonnatam // KAvk_16.9 //",
  "S01bsu078_u:3450": "tatastaddarśanāsakte jane kautukaniścale /",
  "S01bsu078_u:3451": "kṛṣyādikarmaṇyucchinne rājñaḥ koṣakṣayo 'bhavat // KAvk_16.10 //",
  "S01bsu078_u:3452": "tatastena kṣitibhujā kṣipto 'yaṃ jāhnavījale /",
  "S01bsu078_u:3453": "tiṣṭhatyadyāpi pātāle ratnaiḥ sūryairivācitaḥ // KAvk_16.11 //",
  "S01bsu078_u:3454": "bhaviṣyatyasya kālena paricchinnaḥ parikṣayaḥ /",
  "S01bsu078_u:3455": "na tajjagati nāmāste pariṇāme yadakṣayam // KAvk_16.12 //",
  "S01bsu078_u:3456": "āgāmisamaye puṃsāṃ varṣāśītisahasrake /",
  "S01bsu078_u:3457": "śaṅkhaśubhrayaśāḥ śaṅkho nāma rājā bhaviṣyati // KAvk_16.13 //",
  "S01bsu078_u:3458": "puṇyalabdhamimaṃ yūpaṃ nṛpaḥ kalpadrumopamaḥ /",
  "S01bsu078_u:3459": "sa purohitaputrāya maitreyāya pradāsyati // KAvk_16.14 //",
  "S01bsu078_u:3460": "maitreyo 'pyanmumādāya kṛtvā sapadi khaṇḍaśaḥ /",
  "S01bsu078_u:3461": "arthicintāmaṇirlokamadaridraṃ kariṣyati // KAvk_16.15 //",
  "S01bsu078_u:3462": "yūpaṃ datvātha maitreyaḥ samyaksaṃbuddhatām gataḥ /",
  "S01bsu078_u:3463": "anuttarajñānanidhirbhaviṣyati surārcitaḥ // KAvk_16.16 //",
  "S01bsu078_u:3464": "śaṅko rājā sahasrāṇāmaśītyā parivāritaḥ /",
  "S01bsu078_u:3465": "sāntaḥpurāmātyagaṇo rājāpi pravrajiṣyati // KAvk_16.17 //",
  "S01bsu078_u:3466": "prāgjanmapraṇidhānena śaṅkhasya kuśalodayaḥ /",
  "S01bsu078_u:3467": "kṛtasyāvaśyabhogyatvātpariṇāme phaliṣyati // KAvk_16.18 //",
  "S01bsu078_u:3468": "madhyadeśe purā rājā vāsavo vāsavopamaḥ /",
  "S01bsu078_u:3469": "dhanasaṃmatanāmā ca nṛpo 'bhūduttarāpathe // KAvk_16.19 //",
  "S01bsu078_u:3470": "tayorvibhavasaṃgharṣo bhūto vairāgnitaptayoḥ /",
  "S01bsu078_u:3471": "abhūd yuddhasamārambhasaṃbhārarabhasaṃ manah // KAvk_16.20 //",
  "S01bsu078_u:3472": "nagaraṃ ca praviśyātha sametya dhanasaṃmataḥ /",
  "S01bsu078_u:3473": "cakre garajathānīkairgaṅgātīraṃ nīrantaram // KAvk_16.21 //",
  "S01bsu078_u:3474": "tatra ratnaśīkhī nāṃa samyaksaṃbuddhatām gataḥ /",
  "S01bsu078_u:3475": "dṛṣṭastenārcyāmānāṅghrirbrahmaśakrādibhiḥ suraiḥ // KAvk_16.22 //",
  "S01bsu078_u:3476": "so 'cintayadaho rājā vāsavaḥ pṛthipuṇyavān /",
  "S01bsu078_u:3477": "viṣayānte vasatyeṣ ayo hi tridaśavanditaḥ // KAvk_16.23 //",
  "S01bsu078_u:3478": "tatastasyānubhāvena tatra bhūpālayostayoḥ /",
  "S01bsu078_u:3479": "yayau vairarajaḥ śāntyā mithyāmohaparikṣayam // KAvk_16.24 //",
  "S01bsu078_u:3480": "kṝtasaṃghiḥ pareṇātha vāsavaḥ pṛthivīpatiḥ /",
  "S01bsu078_u:3481": "bhagavantaṃ samabhyetya sarvabhogaurapūjayat // KAvk_16.25 //",
  "S01bsu078_u:3482": "praṇidhānaṃ ca vidadhe pūjānte praṇamāmi tam /",
  "S01bsu078_u:3483": "ahaṃ kuśalamūlena syāmetena mahāniti // KAvk_16.26 //",
  "S01bsu078_u:3484": "asminnavasare ghore śankhaśabde samudgate /",
  "S01bsu078_u:3485": "provāca taṃ ratnaśikhī praṇataṃ purataḥ sthitam // KAvk_16.27 //",
  "S01bsu078_u:3486": "śankho nāma mahīpālaścakravartī bhaviṣyasi /",
  "S01bsu078_u:3487": "paryante bodhiyuktaśca kuśalaṃ samāvāpsyasi // KAvk_16.28 //",
  "S01bsu078_u:3488": "evaṃ satpraṇidhānatah kṣitipatiḥ puṇyodayādvāsavaḥ",
  "S01bsu078_u:3489": "śaṅkho nāma nṛpa sa ratnaśikhinādiṣṭaḥ śriyaṃ prāpsyati /",
  "S01bsu078_u:3490": "maitreyaḥ praṇayātkariṣyati tathā bodhau viśuddhāṃ dhiyaṃ",
  "S01bsu078_u:3491": "kalyāṇābhiniveśapuṇyataraṇirāḍya hi satsaṃgamaḥ // KAvk_16.29 //",
  "S01bsu078_u:3492": "iti kṣemendraviracitāyām bodhisattvāvadānakalpalatāyāṃ maitreyavyākaraṇāvadānaṃ nāma ṣoḍaśaḥ pallavaḥ //",
  "S01bsu078_u:3493": "17. ādarśamukhāvadānam /",
  "S01bsu078_u:3494": "cittaprasādavimalapraṇayojjvalasya svalpasya dānakusumasya phalāṃśakena /",
  "S01bsu078_u:3495": "hemādrirohaṇanagendrasudhābdhidānasaṃpatphalaṃ na hi tulākalanāmupaiti // KAvk_17.1 //",
  "S01bsu078_u:3496": "purā manojñe sarvajñaḥ śrāvastyāṃ jetakānane /",
  "S01bsu078_u:3497": "anāthapiṇḍadārāme vijahāra mahāśayaḥ // KAvk_17.2 //",
  "S01bsu078_u:3498": "āryo mahākāśyapākhyastacchiṣyaḥ karuṇānidhiḥ /",
  "S01bsu078_u:3499": "nagaropavanasyāntaṃ janacārikayā yayau // KAvk_17.3 //",
  "S01bsu078_u:3500": "tatra sudrugatiryoṣinnagarāśravalambikā /",
  "S01bsu078_u:3501": "apaśyat kuṣṭharogārtā kāśyapaṃ taṃ yadṛcchayā // KAvk_17.4 //",
  "S01bsu078_u:3502": "sā taṃ dṛṣṭvā prasādinyā śraddhayā samacintayat /",
  "S01bsu078_u:3503": "pātre 'sya piṇḍapātārhā kiṃ na jātāsmi puṇyataḥ // KAvk_17.5 //",
  "S01bsu078_u:3504": "vijñāya tasyā āścaryaśraddhāyuktaṃ manoratham /",
  "S01bsu078_u:3505": "prasārya pātraṃ jagrāha piṇḍaṃ taṃ karuṇākulaḥ // KAvk_17.6 //",
  "S01bsu078_u:3506": "tīvracittaprasādena bhaktasārasamaraṇe /",
  "S01bsu078_u:3507": "kuṣṭhinyā nipapātāsyāḥ pātre śīrṇakarāṅguliḥ // KAvk_17.7 //",
  "S01bsu078_u:3508": "tataḥ sā pātakamiva tyaktvānityakalevaram /",
  "S01bsu078_u:3509": "devānāṃ tuṣitākhyānāṃ nilaye samajāyata // KAvk_17.8 //",
  "S01bsu078_u:3510": "śakrastadadbhutaṃ jñātvā dānapuṇypditādaraḥ /",
  "S01bsu078_u:3511": "yatnātkāśyapasatpātraṃ sudhayā samapūrayat // KAvk_17.9 //",
  "S01bsu078_u:3512": "sudhārpaṇe 'pyasau bhikṣurnispṛhastṛṇalīlayā /",
  "S01bsu078_u:3513": "praśamāmṛtasaṃpūrṇaścakre pātramadhomukham // KAvk_17.10 //",
  "S01bsu078_u:3514": "bhajante praṇayaprītiṃ kṛpaṇeṣu kṛpākulāḥ /",
  "S01bsu078_u:3515": "santaḥ saṃpatsamādhmātavadane mīlitādarāḥ // KAvk_17.11 //",
  "S01bsu078_u:3516": "śrutvā tāṃ tuṣite devanikāye niratām nṛpaḥ /",
  "S01bsu078_u:3517": "prasenajit bhagavataścakre bhojyādhivāsanām // KAvk_17.12 //",
  "S01bsu078_u:3518": "rājñastasya gṛhe dṛṣṭvā lakṣmīmāścaryakāriṇaḥ /",
  "S01bsu078_u:3519": "āryānandena bhagavān pṛṣṭastatpuṇyamabhyadhāt // KAvk_17.13 //",
  "S01bsu078_u:3520": "purā gṛhapateḥ sūnurdāridyrāddāsatāṃ gataḥ /",
  "S01bsu078_u:3521": "kṣetrakarmāṇi saṃsaktaḥ kṣutkṣāmaḥ klāntimāyayau // KAvk_17.14 //",
  "S01bsu078_u:3522": "svajananyā samānītāṃ niḥsnehalavaṇāṃ cirāt /",
  "S01bsu078_u:3523": "kulmāṣapiṇḍimāsādya bhoktuṃ sādaramāyayau // KAvk_17.15 //",
  "S01bsu078_u:3524": "dhautahastaḥ kṣaṇe tasmin saṃprāptāya yadṛcchayā /",
  "S01bsu078_u:3525": "dadau pratyekabuddhāya tām prasannena cetasā // KAvk_17.16 //",
  "S01bsu078_u:3526": "jātaḥ sa eva kālena bhūpālo 'yaṃ prasenajit /",
  "S01bsu078_u:3527": "tasya dānakaṇasyaivaṃ vibhūtiḥ prathamaṃ phalam // KAvk_17.17 //",
  "S01bsu078_u:3528": "śrutveti bhagavadvākyaṃ bhikṣūrvismayamāyayau /",
  "S01bsu078_u:3529": "rājāpi vipulāṃ pūjāṃ cakre bhagavataḥ puraḥ // KAvk_17.18 //",
  "S01bsu078_u:3530": "rājārhairakhilairbhogaiḥ kṛtvā bhaktinivedanam /",
  "S01bsu078_u:3531": "sa koṭīstailakumbhānāṃ dīpamālāmakalpayat // KAvk_17.19 //",
  "S01bsu078_u:3532": "dīpamekaṃ dadau tatra svalpakaṃ durgatāṅganā /",
  "S01bsu078_u:3533": "snehakṣayātprayāteṣu sarveṣu na jagāma yaḥ // KAvk_17.20 //",
  "S01bsu078_u:3534": "vicintya praṇidhānena tayā vimalacetasā /",
  "S01bsu078_u:3535": "bhāvinīm śākyamunitāṃ sarvajño 'syāh samabhyadhāt // KAvk_17.21 //",
  "S01bsu078_u:3536": "ratnadīpāvaliṃ datvā rājā bhagavataḥ purah /",
  "S01bsu078_u:3537": "upaviśya praṇamyāgre praṇayāttaṃ vajijñapat // KAvk_17.22 //",
  "S01bsu078_u:3538": "bhagavatpraṇidhānena tattatpuṇyānubhāvataḥ /",
  "S01bsu078_u:3539": "na kasyānuttarā samyaksaṃbodhirbhavadarpitā // KAvk_17.23 //",
  "S01bsu078_u:3540": "bhavatprasādapraṇayāt prāptumicchāmi tāmaham /",
  "S01bsu078_u:3541": "nirvikalpaphalāvāptyai sevyante kalpapādapāḥ // KAvk_17.24 //",
  "S01bsu078_u:3542": "iti rājavacaḥ śrutvā bhagavān samabhāṣata /",
  "S01bsu078_u:3543": "durlabhānuttarā samyaksaṃbodhiḥ pṛthivīpate // KAvk_17.25 //",
  "S01bsu078_u:3544": "sūkṣmā mṛṇālatantubhyo giribhyo 'pi garīyasī /",
  "S01bsu078_u:3545": "samudrebhyo 'pi gambhīrā sā sukhena na labhyate // KAvk_17.26 //",
  "S01bsu078_u:3546": "na dānairbahubhirlabdhaṃ mayaivānyeṣu janmasu /",
  "S01bsu078_u:3547": "cittaprasādaviśadaṃ jñānaṃ tatkāraṇaṃ jaguḥ // KAvk_17.27 //",
  "S01bsu078_u:3548": "caturdvīpādhipatyena mayā māndhātṛjanmani /",
  "S01bsu078_u:3549": "ciraṃ dānaphalaṃ bhuktaṃ bodhirnādhigatā tu sā // KAvk_17.28 //",
  "S01bsu078_u:3550": "dānena cakravartīśrīḥ sā sudarśanajanmani /",
  "S01bsu078_u:3551": "bhuktā mayāmahīyasī bodhirnādhigatā tu sā // KAvk_17.29 //",
  "S01bsu078_u:3552": "purā datvā gajānaṣṭau velāmadvijajanmāni /",
  "S01bsu078_u:3553": "mayā prāptaṃ mahatpuṇyaṃ bodhirnādhigatā tu sā // KAvk_17.30 //",
  "S01bsu078_u:3554": "kurūpaḥ kuśalātmāhaṃ rājaputraḥ purābhavam /",
  "S01bsu078_u:3555": "yaḥ piśāco 'yamityuktvā nijalatnyā vivarjitaḥ // KAvk_17.31 //",
  "S01bsu078_u:3556": "śriyai śrīskandho bhūtyāge prītiryasya sadā sthitā /",
  "S01bsu078_u:3557": "sa duḥkhī rūpavaikalyāt kka vā sarvaguṇodayaḥ // KAvk_17.32 //",
  "S01bsu078_u:3558": "taṃ rūpavirahe dehatyāgārūḍhaṃ śacīpatiḥ /",
  "S01bsu078_u:3559": "divyacūḍāmaṇiṃ datvā cakre pañcaśaropamam // KAvk_17.33 //",
  "S01bsu078_u:3560": "ṣaṣṭiḥ purasahasrāṇi tasya yajñeṣu yajvanaḥ /",
  "S01bsu078_u:3561": "hemayūpābhirūpāṇi prāpurmerubalaśriyam // KAvk_17.34 //",
  "S01bsu078_u:3562": "tasmin mayātidānādrikṛte kuśalajanmani /",
  "S01bsu078_u:3563": "tāni puṇyānyavāptāni bodhirnādhigatā tu sā // KAvk_17.35 //",
  "S01bsu078_u:3564": "mayā satyaprabhāveṇa triśaṅkunṛpajanmani /",
  "S01bsu078_u:3565": "kṛtā vṛṣṭiḥ sudurbhikṣā bodhirnādhigatā tu sā // KAvk_17.36 //",
  "S01bsu078_u:3566": "mithilāyāṃ mahādevanṛpajanmani yajvanā /",
  "S01bsu078_u:3567": "mayāptā puṇyasaṃpattirbodhirnādhigatā tu sā // KAvk_17.37 //",
  "S01bsu078_u:3568": "mithilāyāṃ purā puṇyaṃ nimibhūpālajanmani /",
  "S01bsu078_u:3569": "prāptaṃ dānatapoyajñairbodhirnādhigatā tu sā // KAvk_17.38 //",
  "S01bsu078_u:3570": "purā nandasya nṛpateścatvāraḥ piśunāḥ sutāḥ /",
  "S01bsu078_u:3571": "babhūvurādarśamukhaḥ pañcamaśca guṇādhikaḥ // KAvk_17.39 //",
  "S01bsu078_u:3572": "kālenāpannaparyantaḥ sa bhūpatiracintayat /",
  "S01bsu078_u:3573": "ete madante catvāro rājyaṃ nārhanti karkaśāḥ // KAvk_17.40 //",
  "S01bsu078_u:3574": "putre mamādarśamukhe rājyaśrī pratibimbitā /",
  "S01bsu078_u:3575": "suvṛtte labhate śobhāṃ prajñāvaimalyaśālini // KAvk_17.41 //",
  "S01bsu078_u:3576": "dhyātvetyamātyān so 'vādīt sa bhavadbhirnareśvaraḥ /",
  "S01bsu078_u:3577": "kṛto 'ntaḥpuravargeṇa yo 'bhyutthānena pūjyate // KAvk_17.42 //",
  "S01bsu078_u:3578": "maulirna kampate yasya sameva maṇipādukaiḥ /",
  "S01bsu078_u:3579": "dvāradrumādrivāpīṣu nidhiṣaṭkaṃ sa paśyati // KAvk_17.43 //",
  "S01bsu078_u:3580": "ityuktvā tridivaṃ yāte nṛpatau mantriṇaḥ kramāt /",
  "S01bsu078_u:3581": "taduktrairlakṣaṇaiścakrurādarśamukhamīśvaram // KAvk_17.44 //",
  "S01bsu078_u:3582": "dharmanirṇayakāryeṣu yaṃ vādiprativādinah /",
  "S01bsu078_u:3583": "vilokyaiva svayaṃ tasthurnyāyairjayaparājaye // KAvk_17.45 //",
  "S01bsu078_u:3584": "purā nirabhiasṃghena prātavaiśasakilbiṣam /",
  "S01bsu078_u:3585": "brāhmaṇaṃ daṇḍinaṃ nāma dayāluḥ prayayau puraḥ // KAvk_17.46 //",
  "S01bsu078_u:3586": "guyugārthe gṛhasthena mṛtena vaḍavāhateḥ /",
  "S01bsu078_u:3587": "kuṭhārapātataḥ patnyā takṣavāsī vivāditaḥ // KAvk_17.47 //",
  "S01bsu078_u:3588": "śauṇḍikenātmajavadhāddīkṣitaṃ tulyanigraham /",
  "S01bsu078_u:3589": "tadvipakṣabhayenoktvā tatsaṃtyaktaṃ vyamokṣayat // KAvk_17.48 //",
  "S01bsu078_u:3590": "amānuṣāṇāṃ sattvānāmadhyāśayaviśeṣataḥ /",
  "S01bsu078_u:3591": "cakāra cittaśodhanaṃ tattatsaṃdehanirṇayam // KAvk_17.49 //",
  "S01bsu078_u:3592": "avṛṣṭimṛṣṭe durbhikṣe yena dvādaśavarsake /",
  "S01bsu078_u:3593": "vihitaṃ sarvasattvānāmaśanaprāṇavartanam // KAvk_17.50 //",
  "S01bsu078_u:3594": "ityamūnmama puṇyāptirādarśamukhajnmani /",
  "S01bsu078_u:3595": "na tu sā samyaksaṃbodhirvibodhitā mahodayā // KAvk_17.51 //",
  "S01bsu078_u:3596": "bahujanmaśatābhyāsaprasāsena mahīyasā /",
  "S01bsu078_u:3597": "adya tu jñānavaimalyaṃ mayāptaṃ lutpasaṃvṛti // KAvk_17.52 //",
  "S01bsu078_u:3598": "jñānaprajñādhigamyā kimapi paratarānuttarā satyāsaṃvit",
  "S01bsu078_u:3599": "samyaksaṃbodhireṣā na ca khalu nṛpate labhyate dānapuṇyaiḥ /",
  "S01bsu078_u:3600": "mohaśyāmāvirāme gataghanagaganavyaktavaimalyabhājāṃ",
  "S01bsu078_u:3601": "nirvyājānandabhūmirbhavati bhavatamaśchedinī sā dinaśrīḥ // KAvk_17.53 //",
  "S01bsu078_u:3602": "iti kṣemendraviracitāyām bodhisattvāvadānakalpalatāyāṃ ādarśamukhāvadānaṃ nāma saptadaśaḥ pallavaḥ //",
  "S01bsu078_u:3603": "18. śāriputrapravrajyāvadānam /",
  "S01bsu078_u:3604": "nedaṃ bandhunoṃ suhṛt sodaro vā nedaṃ mātā na pitā vā karoti /",
  "S01bsu078_u:3605": "yatsaṃsārāmbhodhesetuṃ vidhatte jñānācāryaḥ ko 'pi kalyāṇahetuḥ // KAvk_18.1 //",
  "S01bsu078_u:3606": "kalandakanivāsākhye ramye veṇuvanāśrame /",
  "S01bsu078_u:3607": "bhagavān viharan buddhaḥ pure rājagṛhe purā // KAvk_18.2 //",
  "S01bsu078_u:3608": "kilitaṃ copayiṣyaṃ ca dvau parivrājakau purā /",
  "S01bsu078_u:3609": "prapannau bhikṣubhāvena cakāra śamasaṃvṛtau // KAvk_18.3 //",
  "S01bsu078_u:3610": "tataśca śāriputrasya bhikṣoḥ saṃdeśanāṃ vyaghāt /",
  "S01bsu078_u:3611": "yayā sākṣātkṛtārhattvo so 'bhūnmokṣagatikṣamaḥ // KAvk_18.4 //",
  "S01bsu078_u:3612": "tasya tadadbhutaṃ dṛṣṭvā dhanārhaṃ sarvabhikṣubhiḥ /",
  "S01bsu078_u:3613": "papracchuḥ pūrvavṛttāntaṃ sa ca tebhyo vyabhāṣata // KAvk_18.5 //",
  "S01bsu078_u:3614": "brāhmaṇasyāgnimitrasya bhāryā guṇavarābhavat /",
  "S01bsu078_u:3615": "śūrpiketi kṛtaṃ pitrā krīḍānāma ca bibhratī // KAvk_18.6 //",
  "S01bsu078_u:3616": "bhrātā prathamaśīlākhyaḥ tasya śūrpasamābhidhaḥ /",
  "S01bsu078_u:3617": "pratyekabuddhatāṃ yātaḥ kadācid gṛhamāyayau // KAvk_18.7 //",
  "S01bsu078_u:3618": "sa tayā bharturādeśād gṛhībhaktyādhivāsitaḥ /",
  "S01bsu078_u:3619": "praṇatipraṇayācāraistoṣitaḥ paricaryayā // KAvk_18.8 //",
  "S01bsu078_u:3620": "kadāciccīvare tasya kurvāṇasya vipātraṇam (?) /",
  "S01bsu078_u:3621": "sūcīkarmavahād dṛṣṭvā praṇidhānaṃ samādadhe // KAvk_18.9 //",
  "S01bsu078_u:3622": "yatheyaṃ kartarīṃ tīkṣṇā yathā gambhīragāmiṇī /",
  "S01bsu078_u:3623": "sūcī tathāparā prajñā mama syāditi sādarā // KAvk_18.10 //",
  "S01bsu078_u:3624": "pratyekabuddhavinayāt praṇidhānena tena ca /",
  "S01bsu078_u:3625": "gatāsmin janmani saiva saprajñaśāriputratām // KAvk_18.11 //",
  "S01bsu078_u:3626": "sa eṣa śāriputro 'dya bhikṣuṣtīkṣṇatarāgradhīḥ /",
  "S01bsu078_u:3627": "kalyāṇapātratām yātaḥ kalpavallī hi sanmateḥ // KAvk_18.12 //",
  "S01bsu078_u:3628": "vākyaṃ bhagavataḥ śrutvā papracchurbhikṣavaḥ punah /",
  "S01bsu078_u:3629": "kasmānnāṭyakule jātaḥ śāriputro narādhame // KAvk_18.13 //",
  "S01bsu078_u:3630": "tatastān bhagavānūce pūrvasminneṣa janmani /",
  "S01bsu078_u:3631": "abhūnmahāmatirnāma rājaputraḥ satāṃ mataḥ // KAvk_18.14 //",
  "S01bsu078_u:3632": "śrīmato 'pi matistasya pravrajyāyāmajāyata /",
  "S01bsu078_u:3633": "paripākaprasannānāṃ kāluṣyāya na saṃpadaḥ // KAvk_18.15 //",
  "S01bsu078_u:3634": "pravrajyā rājaputrāṇāṃ yūnāṃ naiva kulocitā /",
  "S01bsu078_u:3635": "ityuktvā janakaḥ prītyā taṃ yatnena nyavārayat // KAvk_18.16 //",
  "S01bsu078_u:3636": "kadācit kuñjarārūḍhaḥ sa vrajan janavartmani /",
  "S01bsu078_u:3637": "dṛṣṭvā daridraṃ sthaviraṃ kāruṇyādidamabravīt // KAvk_18.17 //",
  "S01bsu078_u:3638": "adhanyā dhanīno loke bandhubandhanayantritāḥ /",
  "S01bsu078_u:3639": "pravrajyāṃ nāpnuvantyeva tvaṃ tu kena nivāritaḥ // KAvk_18.18 //",
  "S01bsu078_u:3640": "sa nyavedayanme daridrasya na pātraṃ na ca cīvaram /",
  "S01bsu078_u:3641": "dhanopakaraṇānyeva śamopakaraṇānyapi // KAvk_18.19 //",
  "S01bsu078_u:3642": "rājasūnuriti śrutvā gatvā munitapovanam /",
  "S01bsu078_u:3643": "pravrajyāṃ kārayitvāsya pradadau pātracīvaram // KAvk_18.20 //",
  "S01bsu078_u:3644": "so 'cireṇaiva kālena yātaḥ pratyekabuddhatām /",
  "S01bsu078_u:3645": "rājaputraṃ samabhyetya divyāmṛddhimadarśayat // KAvk_18.21 //",
  "S01bsu078_u:3646": "tasya prabhāvamālokya sa pradadhyau nṛpātmajaḥ /",
  "S01bsu078_u:3647": "aho mahodayatvānme pravrajyā durlabhābhavat // KAvk_18.22 //",
  "S01bsu078_u:3648": "dāridyrādavivekācc nīcānāmapi durlabhā /",
  "S01bsu078_u:3649": "jāyeyamadhame kule tasmadasmi vivekavān // KAvk_18.23 //",
  "S01bsu078_u:3650": "sa eva śāriputro 'yaṃ jñātastatpraṇidhānataḥ /",
  "S01bsu078_u:3651": "pravrajito bhagavatā kāśyapenānyajanmani // KAvk_18.24 //",
  "S01bsu078_u:3652": "tenāyaṃ niyamapraṇayavinayī samyakprasādodayād",
  "S01bsu078_u:3653": "ādiṣṭaḥ kuśalāya satyanidhinā prajñāvatāmagraṇīḥ /",
  "S01bsu078_u:3654": "kāle śākyamunerbhaviṣyati mataḥ śiṣyatvayogādvaraṃ",
  "S01bsu078_u:3655": "maudgalyāyana eṣa cātra kathitaḥ saṃvinmayānāṃ vadaḥ // KAvk_18.25 //",
  "S01bsu078_u:3656": "anyajanmani daridraḥ kārmikaḥ kenacidapi dayayā maharṣiṇā /",
  "S01bsu078_u:3657": "dattapātracīvaro 'bhavaddarśitarddhirāsīdatulaprabhāvavān // KAvk_18.26 //",
  "S01bsu078_u:3658": "iti kṣemendraviracitāṃ bodhisattvāvadānakalpalatāyāṃ śāriputraprajajyāvadānam nāmāṣṭādaśaḥ pallavaḥ //",
  "S01bsu078_u:3659": "19. śroṇakoṭikarṇāvadānam /",
  "S01bsu078_u:3660": "sa ko 'pi puṇyātiśayodayasya varaḥ prabhāvaḥ paramākṣayo yaḥ /",
  "S01bsu078_u:3661": "pratyakṣalakṣyaḥ śubhapakṣasākṣī janmāntare lakṣaṇatāmupaiti // KAvk_19.1 //",
  "S01bsu078_u:3662": "ramye purā bhagavati śrāvastyāṃ jetakānane /",
  "S01bsu078_u:3663": "anāthapiṇḍadārāme vihāriṇi tathāgate // KAvk_19.2 //",
  "S01bsu078_u:3664": "babhūva vāsavagrāme balasenābhidho gṛhī /",
  "S01bsu078_u:3665": "pūritāśaḥ phalabharaiśchāyātarurivārthinām // KAvk_19.3 //",
  "S01bsu078_u:3666": "jāyāyāṃ jayasenāyāṃ kāle kamalalocanaḥ /",
  "S01bsu078_u:3667": "ajāyata sutastasya puṇyairmīrta ivotsavaḥ // KAvk_19.4 //",
  "S01bsu078_u:3668": "sajahā ratnadīpārcirabhūtkarṇasya karṇikā /",
  "S01bsu078_u:3669": "nābhūnmūlyatulā yasya hemakoṭiśatairapi // KAvk_19.5 //",
  "S01bsu078_u:3670": "śravaṇānakṣatrajāto 'sau ratnakoṭyarhakarṇikāḥ /",
  "S01bsu078_u:3671": "sa śroṇakoṭikarṇākhyaḥ kumāro 'bhūdguṇocitaḥ // KAvk_19.6 //",
  "S01bsu078_u:3672": "sa nirmalaruciḥ kāntaḥ kalābhiṃ paripūritaḥ /",
  "S01bsu078_u:3673": "amandānandaniṣyandī na kasyendurivābhavat // KAvk_19.7 //",
  "S01bsu078_u:3674": "sa yuvā vāryamāṇo 'pi pitrā dhanadasaṃpadā /",
  "S01bsu078_u:3675": "jananī sāśrunayanā paraṃ puruṣayā girā // KAvk_19.8 //",
  "S01bsu078_u:3676": "priyaṃvado 'pi nirbhartsyo viṣavarṣīva candramāḥ /",
  "S01bsu078_u:3677": "mahāsārthena ratnārthī dūradvīpāntaraṃ yayau // KAvk_19.9 //",
  "S01bsu078_u:3678": "makarākaramuttīrya vrajatasyasya nirjane /",
  "S01bsu078_u:3679": "karmormiviplavenābhūt svasārthavirahaḥ pathi // KAvk_19.10 //",
  "S01bsu078_u:3680": "sārtho 'pi tamanāsādya vinivṛttaṃ śucā śanaiḥ /",
  "S01bsu078_u:3681": "svadeśamarjitakleśaḥ praviveśa viśṛṅkhalāḥ // KAvk_19.11 //",
  "S01bsu078_u:3682": "so 'pi taptamaruśreṇīlakṣaṇāṃ dakṣiṇāṃ diśam /",
  "S01bsu078_u:3683": "śrāntaḥ praśāntaviśrāntirvāpigāhaṃ vyagāhata // KAvk_19.12 //",
  "S01bsu078_u:3684": "so 'cintayadaho vitte pratinittārjanodyamaḥ /",
  "S01bsu078_u:3685": "mamāyamanayenaiva jātakleśaḥ phalodayaḥ // KAvk_19.13 //",
  "S01bsu078_u:3686": "aho dhanārjanāveśaḥ saṃtoṣavirahānnṛṇām /",
  "S01bsu078_u:3687": "sarvāpavādasaṃvādo nindyānām vipadāṃ padam // KAvk_19.14 //",
  "S01bsu078_u:3688": "hemācale 'pi saṃprāpte na paryāptirhanārjane /",
  "S01bsu078_u:3689": "saṃsāre vāsanābhyāsadveṣamohaḥ śarīriṇām // KAvk_19.15 //",
  "S01bsu078_u:3690": "pṛthuprayāsavirasā dīpitā śrīrivāyatā /",
  "S01bsu078_u:3691": "tṛṣṇāṃ tanoti nitarāmiyaṃmarumahītale // KAvk_19.16 //",
  "S01bsu078_u:3692": "aho bata kuraṅgāṇāṃ tṛṣṇāndhānāṃ pade pade /",
  "S01bsu078_u:3693": "mamāpi janayantyeva mohaṃ marumarīcikāḥ // KAvk_19.17 //",
  "S01bsu078_u:3694": "iyaṃ tṛṣṇā śramaścāyamimā nirudakā bhuvaḥ /",
  "S01bsu078_u:3695": "kiṃ karomi kka gacchāmi paśyāmi jvalitā diśaḥ // KAvk_19.18 //",
  "S01bsu078_u:3696": "iti saṃcintya sa śanaiḥ prasarpan salilāśayā /",
  "S01bsu078_u:3697": "āyāsamiva sākāraṃ dadarśa puramāyasam // KAvk_19.19 //",
  "S01bsu078_u:3698": "ghoraṃ dvāri sthitaṃ tatra saṃtrāsasyeva sodaram /",
  "S01bsu078_u:3699": "dadarśa puruṣaṃ kālakarālaṃ raktalocanam // KAvk_19.20 //",
  "S01bsu078_u:3700": "sa tena pṛṣṭaḥ pānīyaṃ yadā novāca kiṃcana /",
  "S01bsu078_u:3701": "tadā svayaṃ praviṣṭena pretaloko vilokitah // KAvk_19.21 //",
  "S01bsu078_u:3702": "dagdhakaṣṭhopamān dhūlimalaliptānnirambarān /",
  "S01bsu078_u:3703": "śuṣkāsthinsāyuśeṣāṅgān pretān dṛṣṭvā sa vivyathe // KAvk_19.22 //",
  "S01bsu078_u:3704": "tairyācitah sa pānīyaṃ pānīyavirahārditaḥ /",
  "S01bsu078_u:3705": "parityajya nijāmārtimabhūttadduḥkhaduḥkhitaḥ // KAvk_19.23 //",
  "S01bsu078_u:3706": "tīvratṛṣṇāturānūce sa tānārtapralāpinah /",
  "S01bsu078_u:3707": "mamāsmin marukāntāre niṣkṛpasya kutaḥ payaḥ // KAvk_19.24 //",
  "S01bsu078_u:3708": "kṛcchre 'smin duḥsahe nyastāḥ ke yūyaṃ kena karmaṇā /",
  "S01bsu078_u:3709": "yuṣmadaprakriyabandhaścātaḥ kṛcchraścarāmyaham // KAvk_19.25 //",
  "S01bsu078_u:3710": "nidrā niḥśalyakalpasya sukhasikteva tasya yā /",
  "S01bsu078_u:3711": "nārtānnapaśyati dṛṣṭvā teṣāṃ kleśakṣaye kṣamā // KAvk_19.26 //",
  "S01bsu078_u:3712": "te tamūcurviruddhena karmaṇā mohasaṃcayāt /",
  "S01bsu078_u:3713": "anivartya vayaṃ martyāḥ kṣiptā vyasanasaṃkaṭe // KAvk_19.27 //",
  "S01bsu078_u:3714": "adhikṣepāt kṣepakṣatipataradhairyairmadabharād anāryairmānavyasanerṣyābhiravāryavyatikaraiḥ /",
  "S01bsu078_u:3715": "kṛtāsmābhirnityaṃ suhanahṛdaye nirdayatayā",
  "S01bsu078_u:3716": "vacobhirnārācairviṣaparicitaiḥ śalyakalanā // KAvk_19.28 //",
  "S01bsu078_u:3717": "dānaṃ nadattaṃ hṛtameva vittaṃ hiṃsānimittīkṛtameva cittam /",
  "S01bsu078_u:3718": "asmārbhiraṅgairvihitā vikārāḥ parasya dārāpahṛtiprakārāḥ // KAvk_19.29 //",
  "S01bsu078_u:3719": "te vayaṃ kuhakāsaktā dakṣāḥ kṣudreṣu karmasu /",
  "S01bsu078_u:3720": "prayātāḥ pretanagare ghore 'smin kleśapātratām // KAvk_19.30 //",
  "S01bsu078_u:3721": "iti teṣāṃ vacaḥ śrutvā so 'nyatra ca tathāvidhān /",
  "S01bsu078_u:3722": "pretān dṛṣṭvānabhipretān karuṇakulito 'bhavat // KAvk_19.31 //",
  "S01bsu078_u:3723": "nirgamya durgamāt tasmāt purātpuṇyabalena saḥ /",
  "S01bsu078_u:3724": "vimalaṃ śītalacchāyamāsasāda vanāntaram // KAvk_19.32 //",
  "S01bsu078_u:3725": "atha dūradhvasaṃtaptaḥ pariśrāntaḥ śanaiḥ śanaiḥ /",
  "S01bsu078_u:3726": "nipapātācalādandhastṛṣṭārta iva bhāṣkaraḥ // KAvk_19.33 //",
  "S01bsu078_u:3727": "dine puṇya iva kṣīṇe niḥśeṣāśāprakāśake /",
  "S01bsu078_u:3728": "saṃmohamalinaṃ loke tamaḥ pāpamivodyayau // KAvk_19.34 //",
  "S01bsu078_u:3729": "kṣīṇabhṛṅgavihaṅgānāṃ nalinīnāṃ prasaṅginī /",
  "S01bsu078_u:3730": "vikāsāsṃpasā mudrā nidreva samajāyata // KAvk_19.35 //",
  "S01bsu078_u:3731": "kāruṇyādiva śītāṃśurjyotsnāmṛtaśalākayā /",
  "S01bsu078_u:3732": "sphāratāraṃ jagannitraṃ cakre vitimitaṃ tataḥ // KAvk_19.36 //",
  "S01bsu078_u:3733": "kṣayodayaparāvṛttirdrśitānekavibhramaḥ /",
  "S01bsu078_u:3734": "saṃsāradinayāminyorjahāseva sudhākaraḥ // KAvk_19.37 //",
  "S01bsu078_u:3735": "netrānandasudhāvarṣe sukhasparśe niśākare /",
  "S01bsu078_u:3736": "digvadhūvadanādarśe harṣe mūrta ivotite // KAvk_19.38 //",
  "S01bsu078_u:3737": "śroṇakoṭirdadarśāgre vimānamānanadyutim /",
  "S01bsu078_u:3738": "kautukādanyarūpeṇa svargādbhuvamivāgatam // KAvk_19.39 //",
  "S01bsu078_u:3739": "tasminnapaśyatsamadāścatasrastridaśāṅganāḥ /",
  "S01bsu078_u:3740": "diśaścandrodayānandavihārāyeva saṃgatāḥ // KAvk_19.40 //",
  "S01bsu078_u:3741": "tāsāṃ madhye varākāraṃ ramamāṇaṃ vyalokayat /",
  "S01bsu078_u:3742": "taruṇapremasaṃbhāramiva sākāratām gataḥ // KAvk_19.41 //",
  "S01bsu078_u:3743": "ratnamaṇḍaleyūrakirīṭikacirāmśubhiḥ /",
  "S01bsu078_u:3744": "ālikhantamivāścaryamamaryādaṃ diśāṃ mukhe // KAvk_19.42 //",
  "S01bsu078_u:3745": "tasya tāmadbhutām dṛṣṭvā saṃbhogasukhasaṃpadam /",
  "S01bsu078_u:3746": "mene sa sukṛtākhyasya taroḥ sphītāṃ phalaśriyam // KAvk_19.43 //",
  "S01bsu078_u:3747": "prītyā tena kṛtātithyaḥ svādupānāśanādibhiḥ /",
  "S01bsu078_u:3748": "tāṃ śroṇakoṭikarṇo 'tha nināya rajanīṃ sukham // KAvk_19.44 //",
  "S01bsu078_u:3749": "tārākusumavātāliprabhā prābhātikī tataḥ /",
  "S01bsu078_u:3750": "anityateva śaśinaścakre lakṣmīparikṣayam // KAvk_19.45 //",
  "S01bsu078_u:3751": "kṣayaṃ kṣapāyāṃ yātāyām bhānau bhuvanacakṣuṣi /",
  "S01bsu078_u:3752": "udite sarvabhūtānām sukhaduḥkhaikasākṣiṇi // KAvk_19.46 //",
  "S01bsu078_u:3753": "vimānaṃ suranāryaśca kṣasṇādadṛśyatāṃyayuḥ /",
  "S01bsu078_u:3754": "vinaṣṭavadanacchāyaḥ puruṣaścāpatatkṣitau // KAvk_19.47 //",
  "S01bsu078_u:3755": "tatastasyāpatat pṛṣṭhe śunāṃ saṃgho 'tibhīṣaṇaḥ /",
  "S01bsu078_u:3756": "trailokyaśāpapāpotthaḥ kleśarāśirivākhilaḥ // KAvk_19.48 //",
  "S01bsu078_u:3757": "sa taigrīvāmukhārabdhamāṃsagrāsāgrakarṣaṇaiḥ /",
  "S01bsu078_u:3758": "ākrandirudhirakṣīrairbhakṣyamāṇaḥ kṣayaṃ yayau // KAvk_19.49 //",
  "S01bsu078_u:3759": "dinānte punarāyāntaṃ tadvimānamapaśyata /",
  "S01bsu078_u:3760": "catasro 'psarāsastāśca puruṣaḥ sa ca kāntimān // KAvk_19.50 //",
  "S01bsu078_u:3761": "taṃ śroṇakoṭikarṇo 'tha papracchātyantavismitaḥ /",
  "S01bsu078_u:3762": "sakhe kimetadāścaryaṃ dṛśyate kathyatāmiti // KAvk_19.51 //",
  "S01bsu078_u:3763": "sa tena pṛṣṭaḥ provāca vayasya śrūyatāmidam /",
  "S01bsu078_u:3764": "tvāṃ śroṇakoṭikarṇākhyaṃ jānāmi sukṛtocitam // KAvk_19.52 //",
  "S01bsu078_u:3765": "abhavaṃ vāsavagrāme duṣkṛtī paśupālakaḥ /",
  "S01bsu078_u:3766": "paśūnāṃ māṃsamutkṛtya vikrītaṃ satata mayā // KAvk_19.53 //",
  "S01bsu078_u:3767": "piṇḍapātāya saṃprāpto māmāryaḥ karuṇānidhiḥ /",
  "S01bsu078_u:3768": "kātyāyanākhyaḥ provācaḥ viramāsmāt kukarmaṇaḥ // KAvk_19.54 //",
  "S01bsu078_u:3769": "hiṃsāmayo hyayaṃ kleśo duḥsahaḥ sāhasaiṣiṇām /",
  "S01bsu078_u:3770": "svaśarīre patatyeva chinnamūla iva drumaḥ // KAvk_19.55 //",
  "S01bsu078_u:3771": "ityahaṃ vāryamāṇo 'pi tenānāryaḥ kṛpātmanā /",
  "S01bsu078_u:3772": "yadā na virataḥ pāpāt tadā sa prāha māṃ punaḥ // KAvk_19.56 //",
  "S01bsu078_u:3773": "divā tvaṃ kuruṣe hiṃsāṃ sarvathā yadi nirdayaḥ /",
  "S01bsu078_u:3774": "rātrau śīlasamādānaṃ gṛhāṇa samayānmama // KAvk_19.57 //",
  "S01bsu078_u:3775": "ityuktvā tena yatnena sarvasattvahitaiṣiṇā /",
  "S01bsu078_u:3776": "dattā śīlasamādānamayī puṇyamatirmama // KAvk_19.58 //",
  "S01bsu078_u:3777": "kālena kālavaśagaḥ prāptaḥ so 'hamimāṃ daśām /",
  "S01bsu078_u:3778": "taptāṅgārasudhāvarṣairiva kīrṇo divāniśam // KAvk_19.59 //",
  "S01bsu078_u:3779": "rātrau śīlasamādānaphalaṃ hiṃsāphalaṃ dine /",
  "S01bsu078_u:3780": "caryā matpuṇyapāpābhyām patitaḥ sukhaduḥkhayoḥ // KAvk_19.60 //",
  "S01bsu078_u:3781": "tasya me kuru kāruṇyaṃ sakhe kalusakāriṇaḥ /",
  "S01bsu078_u:3782": "gatvā svadeśaṃmatputraṃ brūhi madvacasā rahaḥ // KAvk_19.61 //",
  "S01bsu078_u:3783": "asti me gṛhakoṭānte nikhātaṃ hemabhājanam /",
  "S01bsu078_u:3784": "taduddhṛtya parityaktapāpavṛtti vidhīyatām // KAvk_19.62 //",
  "S01bsu078_u:3785": "āryakātyāyano nityaṃ piṇḍapātena pūjyatām /",
  "S01bsu078_u:3786": "ityuktastena vinayāt tathetyuktvā jagāma saḥ // KAvk_19.63 //",
  "S01bsu078_u:3787": "sa dadarśa vrajan divyavimānamaparaṃ punaḥ /",
  "S01bsu078_u:3788": "ratnapadmalatākāntaṃ dvitīyamiva nandanam // KAvk_19.64 //",
  "S01bsu078_u:3789": "tasmin sāṅgamivānaṅgaṃ saṃgataṃ divyayoṣitā /",
  "S01bsu078_u:3790": "apaśyadvāsarārambhe puruṣaṃ ratnabhūṣitam // KAvk_19.65 //",
  "S01bsu078_u:3791": "tena prītyupacāreṇa kṛtātithyastathaiva saḥ /",
  "S01bsu078_u:3792": "dinaṃ nināya dīrghaṃ ca kleśamadhye sudhāmayam // KAvk_19.66 //",
  "S01bsu078_u:3793": "atha vyomavimānāgrāt patite padminīpatau /",
  "S01bsu078_u:3794": "apūryata jagad ghorairduḥkhairiva tamobharaiḥ // KAvk_19.67 //",
  "S01bsu078_u:3795": "tataḥ kṣapāpatirjyotsnāṃ vamanneva kṣapājaḍaḥ /",
  "S01bsu078_u:3796": "śanakaiḥ pāṇḍurogīva gauradyutiradṛśyata // KAvk_19.68 //",
  "S01bsu078_u:3797": "sukumāre dināloke rātrau rākṣasayoṣitā /",
  "S01bsu078_u:3798": "bhakṣite 'lakṣyata śaśī kapālabalasaṃnibhaḥ // KAvk_19.69 //",
  "S01bsu078_u:3799": "vyāpte candrikayā loke kālacandranacarcayā /",
  "S01bsu078_u:3800": "vimānamagamat kkāpisā ca svargamṛgekṣaṇā // KAvk_19.70 //",
  "S01bsu078_u:3801": "vimānapatitaḥ so 'pi puruṣaḥ sarvarūpayā /",
  "S01bsu078_u:3802": "śanaiḥ saptabhirāvartaiḥ śatapadyā viveṣṭitaḥ // KAvk_19.71 //",
  "S01bsu078_u:3803": "sā tasya mūrdhni vivaraṃ kṛtvā mastiṣkaśoṇitam /",
  "S01bsu078_u:3804": "āsvādayantī śanakaiścakāra śuṣiraṃ śiraḥ // KAvk_19.72 //",
  "S01bsu078_u:3805": "athāruṇakaracchanne socchvāsavadāne dine /",
  "S01bsu078_u:3806": "bībhatsadarśanakleśādiva mīlitatārake // KAvk_19.73 //",
  "S01bsu078_u:3807": "prādurāsan punardivyavimānaṃ sā ca kāminī /",
  "S01bsu078_u:3808": "yuvā sa cādbhutatanurdivyābharaṇabhūṣitaḥ // KAvk_19.74 //",
  "S01bsu078_u:3809": "pṛṣṭo 'tivismayāt tena svavṛttāntaṃ jagād saḥ /",
  "S01bsu078_u:3810": "dvijo 'haṃ vāsavagrāmanivāsī manasābhidhaḥ // KAvk_19.75 //",
  "S01bsu078_u:3811": "taruṇī prātiveśyasya patnī malayamañjarī /",
  "S01bsu078_u:3812": "abhūnmama bhujaṅgasya svairiṇī vallabhā bhṛśam // KAvk_19.76 //",
  "S01bsu078_u:3813": "paradāraratergrāme vyagrā me kṣamate matiḥ /",
  "S01bsu078_u:3814": "minagnā viṣayagrāme samagrā me kṣayaṃ gatā // KAvk_19.77 //",
  "S01bsu078_u:3815": "āryakātyāyanaḥ pāpaṃ jñātvā mām cauryakāmukam /",
  "S01bsu078_u:3816": "dayāvidheyaḥ kāruṇyāt provāca vijane śanaiḥ // KAvk_19.78 //",
  "S01bsu078_u:3817": "parāṅganāṅgasaṃsargaprītyā rūparateḥ kṣaibam (?) /",
  "S01bsu078_u:3818": "anaṅgāgnau patannāśaṃ pataṅgaṃ iva mā gamaḥ // KAvk_19.79 //",
  "S01bsu078_u:3819": "aho āsaktaraktānāṃ saṃpatanapramādinām /",
  "S01bsu078_u:3820": "kāminām hiṃsakānāṃ ca paradārādaraḥ param // KAvk_19.80 //",
  "S01bsu078_u:3821": "pṛthu pravepathu (?)",
  "S01bsu078_u:3822": "svāpaśramavihvalānām gṛdhrāṅganāmukhanikhātanakhakṣatānām /",
  "S01bsu078_u:3823": "saṃmohane paravadhūvihitaspṛhāṇāṃ romāñcakāriṇi paraṃ narake ca kāmaḥ // KAvk_19.81 //",
  "S01bsu078_u:3824": "tasmādasmānnivartasva vatsa kutsitakarmaṇaḥ /",
  "S01bsu078_u:3825": "jāyate pātakaṃ sparśe śunāmevāśucau ratiḥ // KAvk_19.82 //",
  "S01bsu078_u:3826": "ityahaṃ kṛpayā tena niṣiddho 'pyaviśuddhadhīḥ /",
  "S01bsu078_u:3827": "aniruddhena rāgeṇa baddhastāmeva nātyajam // KAvk_19.83 //",
  "S01bsu078_u:3828": "vijñāya māmavirataṃ tataḥ kātyāyano dadau /",
  "S01bsu078_u:3829": "mahyaṃ śīlasamādānaṃ dinacaryāhitodyataḥ // KAvk_19.84 //",
  "S01bsu078_u:3830": "dinaśīlasamādānāt parastrīgamanānniśi /",
  "S01bsu078_u:3831": "iyaṃ me puṇyapāpotthā sukhaduḥkhamayī sthitīḥ // KAvk_19.85 //",
  "S01bsu078_u:3832": "gatena vāsavagrāmaṃ vācyaḥ putro mama tvayā /",
  "S01bsu078_u:3833": "suvarṇamagniśālāyāmasti gūḍhaṃ dhṛtaṃ mayā // KAvk_19.86 //",
  "S01bsu078_u:3834": "vṛttiḥ kāryā tadudbhṛtya pūjyaḥ kātyāyanaśca saḥ /",
  "S01bsu078_u:3835": "praṇayāditi tenoktaḥ śroṇakoṭiryayau tataḥ // KAvk_19.87 //",
  "S01bsu078_u:3836": "so 'paśyaddivyalalanāmagre maṇivimānagām /",
  "S01bsu078_u:3837": "lakṣmīṃ lāvaṇyadugdhābdheranāyāsodgatāmiva // KAvk_19.88 //",
  "S01bsu078_u:3838": "tasya vimānapādeṣi caturṣu snāyusaṃyutam /",
  "S01bsu078_u:3839": "sa dadarśātidurdaśaṃ baddhaṃ pretacatuṣṭayam // KAvk_19.89 //",
  "S01bsu078_u:3840": "sāpi taṃ pratyabhijñāya saṃbhāṣya snigdhayā girā /",
  "S01bsu078_u:3841": "surocitaṃ dadau tasmai rasavat pānabhojanam // KAvk_19.90 //",
  "S01bsu078_u:3842": "bhuñjānasaṃjñayāṃ dūrāt pretairdainyena yācitaḥ /",
  "S01bsu078_u:3843": "sa dadau kṛpayā tebhyaḥ kākebhya iva piṇḍikāḥ // KAvk_19.91 //",
  "S01bsu078_u:3844": "piṇḍo busatvamekasya prayāto 'nyasya lohatām /",
  "S01bsu078_u:3845": "svamāṃsatvaṃ tṛtīyasya caturthasya prapūyatām // KAvk_19.92 //",
  "S01bsu078_u:3846": "vilokya tatkṛpāviṣṭaḥ sa teṣāṃ kaṣṭaceṣṭayā /",
  "S01bsu078_u:3847": "papraccha tanmukhacchāyām vicchāyīkṛtapaṅkajām // KAvk_19.93 //",
  "S01bsu078_u:3848": "pṛṣṭā tadadbhutaṃ tena uvāca sā mṛgekṣaṇā /",
  "S01bsu078_u:3849": "na śroṇakoṭirṇaiṣāṃ dattaṃ bhavati tṛptaye // KAvk_19.94 //",
  "S01bsu078_u:3850": "brāhmaṇasyāsya bhāryāhaṃ pūrvapādābalambinaḥ /",
  "S01bsu078_u:3851": "nandanāmnaḥ sunandākhyā vāsavagrāmavāsinaḥ // KAvk_19.95 //",
  "S01bsu078_u:3852": "dvitīyapādasaṃsaktaḥ putro me niṣṭhurābhidhaḥ /",
  "S01bsu078_u:3853": "paścātpādāvalambinyau dāsī ceyaṃ snuṣā ca me // KAvk_19.96 //",
  "S01bsu078_u:3854": "nakṣatrayogapūjāyām purā sajjīkṛate mayā /",
  "S01bsu078_u:3855": "bhaikṣyopahāre me gehamāryakātyāyano 'viśat // KAvk_19.97 //",
  "S01bsu078_u:3856": "mayā cittaprasādinyā piṇḍapātena so 'rcitaḥ /",
  "S01bsu078_u:3857": "kurvanneva yayau kāntyā vaimalyānugrahaṃ diśām // KAvk_19.98 //",
  "S01bsu078_u:3858": "tataḥ snātvā samāyātastūrṇaṃ patirayaṃ mama /",
  "S01bsu078_u:3859": "patpiṇḍapātamākarṇya pramidāya mayoditam // KAvk_19.99 //",
  "S01bsu078_u:3860": "kopāduvāca māṃ kasmād viśikhaḥ śramaṇaḥ śaṭhaḥ /",
  "S01bsu078_u:3861": "apūjiteṣu pūjyeṣu busārhaḥ pūjitastvayā // KAvk_19.100 //",
  "S01bsu078_u:3862": "iti mohādanenokte putro 'pyeṣa jagād mām /",
  "S01bsu078_u:3863": "pāke pūrvāśanāyogyaḥ sa kiṃ nāśnātyayoguḍān // KAvk_19.101 //",
  "S01bsu078_u:3864": "iyaṃ snuṣā me satataṃ pūrvabhakṣyāvabhoginā /",
  "S01bsu078_u:3865": "mayokte śapathaṃ cakre svamāṃsādanavādinī // KAvk_19.102 //",
  "S01bsu078_u:3866": "iyaṃ dāsī ca bhaikṣyāṇā cairyāttadvyayakāriṇī /",
  "S01bsu078_u:3867": "ākṣiptā cākarot satyaṃ pūyaśoṇitavādinī // KAvk_19.103 //",
  "S01bsu078_u:3868": "tatra te pretatām yātāḥ svavākyasadṛśāśanāḥ /",
  "S01bsu078_u:3869": "ahaṃ tvāryaprasādena divyabhogopabhoginī // KAvk_19.104 //",
  "S01bsu078_u:3870": "tvayā tvāryaśamāptena vaktavyā duhitā mama /",
  "S01bsu078_u:3871": "santi hemanidhānāni gṛhe catvāri te pituḥ // KAvk_19.105 //",
  "S01bsu078_u:3872": "tānyuddhṛtya yathāyogaṃ bhajasv asvajanisthitim /",
  "S01bsu078_u:3873": "pūjanīyaḥ piturbhrātā nāmnā kātyāyana sadā // KAvk_19.106 //",
  "S01bsu078_u:3874": "sa ḥ śroṇakoṭikarṇastvaṃ gaccha deśaṃ tyaja śramam /",
  "S01bsu078_u:3875": "varṣā dvādaśa saṃpūrṇāḥ svagṛhānnirgatasya te // KAvk_19.107 //",
  "S01bsu078_u:3876": "ityuktvā taṃ samādiśaya tasya pretacatuṣṭayam /",
  "S01bsu078_u:3877": "suptasyaiva muhūrtena svadeśāptimakārayat // KAvk_19.108 //",
  "S01bsu078_u:3878": "utthitaḥ so 'pi sahasā svadeśodyānakānanāt /",
  "S01bsu078_u:3879": "viyogaśokātpitarau śuśrāvāndhyamupāgatau // KAvk_19.109 //",
  "S01bsu078_u:3880": "bhikṣudvijātithigaṇe pūjyamāne surālaye /",
  "S01bsu078_u:3881": "svakaṃ pitṛgṛhaṃ dṛṣṭvā paraṃ vismayamāyayau // KAvk_19.110 //",
  "S01bsu078_u:3882": "niścitya sarvaṃ bhāvānāṃ kṣaṇikatvādanityatām /",
  "S01bsu078_u:3883": "sneharāgaṃ samutsṛjya tatrasthaḥ samacintayat // KAvk_19.111 //",
  "S01bsu078_u:3884": "aho saṃmohanidreyaṃ nirantato divāniśam /",
  "S01bsu078_u:3885": "svapnamāyāvilasitaiḥ karotyadbhutavibhramam // KAvk_19.112 //",
  "S01bsu078_u:3886": "janmavartmapradā mātā pitā bījavapatkhagaḥ /",
  "S01bsu078_u:3887": "pānthapūjāsanaṃ kāyaḥ ko 'yaṃ niyamasaṃgamaḥ // KAvk_19.113 //",
  "S01bsu078_u:3888": "śriyaḥ saṃsārābhrabhramaparicitāḥ kāñcanarucā",
  "S01bsu078_u:3889": "āśā dig (?) nirbandhāstaḍita iva nirlepacapalāḥ /",
  "S01bsu078_u:3890": "vapuḥ sarvāpāyaiḥ kṣayabhayanikāyaiḥ parigataṃ",
  "S01bsu078_u:3891": "jarārogodvegaistadapi na virāgastanubhṛtām // KAvk_19.114 //",
  "S01bsu078_u:3892": "śriye svastisamāptaye svajanasyāyamañjaliḥ /",
  "S01bsu078_u:3893": "dākṣiṇyaiḥ kṣamataṃ śrīṣu pravrajyaiva priyā mama // KAvk_19.115 //",
  "S01bsu078_u:3894": "iti dhyātvā sa pitarau samāśvāsyāptalocanau /",
  "S01bsu078_u:3895": "buddhau dharmapathe śuddhe śamadhāmni nyaveśayat // KAvk_19.116 //",
  "S01bsu078_u:3896": "sārthabhraṣṭaścirāyāt kṛśo 'pi svajanasya ca /",
  "S01bsu078_u:3897": "aluptasattvavibhavānnakṛpāspadatāṃ yayau // KAvk_19.117 //",
  "S01bsu078_u:3898": "anukampasva yadyetaṃ saṃsārakleśavihvalam /",
  "S01bsu078_u:3899": "sataḥ kasyānukampyāste saṃpatsaṃparkanitspṛhāḥ // KAvk_19.118 //",
  "S01bsu078_u:3900": "paśupālakaviprastrīsaṃdeśādi yathoditam /",
  "S01bsu078_u:3901": "nigadya tebhyaḥ kanakaprāptipratyayalakṣaṇam // KAvk_19.119 //",
  "S01bsu078_u:3902": "śāntaḥ kātyāyanaṃ prāpya pravrajyāṃ sa samādade /",
  "S01bsu078_u:3903": "mugdhānām yadviṣādāya tatprasādāya dhīmatām // KAvk_19.120 //",
  "S01bsu078_u:3904": "sa samāsādya viśadaṃ sritaḥprāptiphalaṃ tataḥ /",
  "S01bsu078_u:3905": "sakṛdāgāmyanāgāmiphalamarhatphalaṃ tathā // KAvk_19.121 //",
  "S01bsu078_u:3906": "traidhātuko vītarāgaḥ samaloṣṭāśmakāñcanaḥ /",
  "S01bsu078_u:3907": "ākāśapāṇitulyo 'bhūdasicandanayoḥ samah // KAvk_19.122 //",
  "S01bsu078_u:3908": "śrāvastyām veṇugahane jinaṃ jetavane sthitam /",
  "S01bsu078_u:3909": "bhagavantaṃ yayau draṣṭuṃ so 'tha kātyāyanājñayā // KAvk_19.123 //",
  "S01bsu078_u:3910": "praṇitātakṛtātithyaḥ prītyā bhagavatā svayam /",
  "S01bsu078_u:3911": "sa śroṇakoṭīkarṇo 'tha babhāṣe harṣanirbharaḥ // KAvk_19.124 //",
  "S01bsu078_u:3912": "bhagavān dharmakāyena dṛṣṭo 'yaṃ śrotravartmani /",
  "S01bsu078_u:3913": "adhunā rūpakāyena puṇyairālokito mayā // KAvk_19.125 //",
  "S01bsu078_u:3914": "analpasukṛtaprāpyamidaṃ taddarśanāmṛtam /",
  "S01bsu078_u:3915": "pītvā na tṛptimāyānti vañcitā eva te param // KAvk_19.126 //",
  "S01bsu078_u:3916": "aspṛhasyāpi te mūrtiḥ kurute kasya na spṛhām /",
  "S01bsu078_u:3917": "nirlopasyāpi te dṛṣṭiraho harṣeṇa limpati // KAvk_19.127 //",
  "S01bsu078_u:3918": "tvatkathā tvadanudhyānaṃ tvatprāptistvanniṣevaṇam /",
  "S01bsu078_u:3919": "etāḥ kuśalamūlānāṃ sphītāḥ phalasamṛddhayaḥ // KAvk_19.128 //",
  "S01bsu078_u:3920": "iti śrutvā bhagavatā prasādenābnhinanditaḥ /",
  "S01bsu078_u:3921": "tadādiṣṭaṃ śamārāmaṃ sa vihāramavāptavān // KAvk_19.129 //",
  "S01bsu078_u:3922": "tasyāspadaṃ samabhyetya praṇayādbhagavānapu /",
  "S01bsu078_u:3923": "śrutvāsya madhuraṃ dharmaṃ svādhyāyaṃ praśaśaṃsa saḥ // KAvk_19.130 //",
  "S01bsu078_u:3924": "tāṃ śroṇikoṭikarṇasya dṛṣṭvā praśamasaṃpadam /",
  "S01bsu078_u:3925": "bhikṣubhirbhagavān pṛṣṭaḥ pūrvavṛttamabhāṣata // KAvk_19.131 //",
  "S01bsu078_u:3926": "vārāṇasyāṃ purā samyaksaṃbuddhe kāśyapābhidhe /",
  "S01bsu078_u:3927": "nirvāṇadhātau niḥśeṣakāryatvāt parinirvṛte // KAvk_19.132 //",
  "S01bsu078_u:3928": "kṛkināmanṛpaścaityaṃ tasya ratnairakārayat /",
  "S01bsu078_u:3929": "svayaṃ tatpuṇyasaṃbharaṃ svargaṃ vaktumivodgatam // KAvk_19.133 //",
  "S01bsu078_u:3930": "śīrṇasthāpitasaṃskāre tasmin saṃjñādhṛtaṃ dhanam /",
  "S01bsu078_u:3931": "tatputraḥ prāptarājyo 'tha na dadau lobhamohitaḥ // KAvk_19.134 //",
  "S01bsu078_u:3932": "athottarāpathāyātaḥ sarthavāho 'rthadābhidhaḥ /",
  "S01bsu078_u:3933": "pradadau pṛthivīmūlyaṃ tatkṛte karṇabhūṣaṇam // KAvk_19.135 //",
  "S01bsu078_u:3934": "kālāntaropagato 'pi datvā cānyaddhanaṃ mahat /",
  "S01bsu078_u:3935": "praṇidhānaṃ sa kṛtavān bhūyāsaṃ puṇyavāniti // KAvk_19.136 //",
  "S01bsu078_u:3936": "sa śroṇakoṭikarṇo 'yaṃ puṇyaiḥ prātapadaṃ mahat /",
  "S01bsu078_u:3937": "tadvidhenaiva saṃyātaḥ karṇabhūṣaṇalakṣaṇaḥ // KAvk_19.137 //",
  "S01bsu078_u:3938": "prasthānasamaye mātā śrāvitā paruṣaṃ vacaḥ /",
  "S01bsu078_u:3939": "yasmādanena tenāsya babhūvāsya śramo mahān // KAvk_19.138 //",
  "S01bsu078_u:3940": "madhyeṣu mahataḥ śuklaguṇasatkarmavāsasaḥ /",
  "S01bsu078_u:3941": "kṛṣṇakarmalavāṃśo 'pi sphuṭa evāvadhāryate // KAvk_19.139 //",
  "S01bsu078_u:3942": "sukṛtasacivaḥ sattvetsāhaḥ pravāsasakhī dhṛtiḥ",
  "S01bsu078_u:3943": "viṣamataraṇe vīryaṃ seturvipadyadhikā kṛpā /",
  "S01bsu078_u:3944": "śamaparicitā paryante ca prasādamayī matiḥ",
  "S01bsu078_u:3945": "pariṇatiriyaṃ puṇyaprāpteḥ sphuratphalaśālinī // KAvk_19.140 //",
  "S01bsu078_u:3946": "iti kṣemendraviracitāyām bodhisattvāvadānakalpalatāyāṃ śroṇakoṭikarṇāvadānaṃ nāmonaviṃśatitamaḥ pallavaḥ //",
  "S01bsu078_u:3947": "20. āmrapālyavadānam /",
  "S01bsu078_u:3948": "dvijihvasaṅge kathamasti vṛttiranekamukhye kathamasti saukhyam /",
  "S01bsu078_u:3949": "karmāntabandhe 'sti kathaṃ svaśaktiḥ prajñāprakarṣe kathamastyapāyaḥ // KAvk_20.1 //",
  "S01bsu078_u:3950": "mithilāyāṃ videheṣu jalasattvābhidho nṛpaḥ /",
  "S01bsu078_u:3951": "abhūd bhujabhujaṅgasya viśrāntapṛthivībharaḥ // KAvk_20.2 //",
  "S01bsu078_u:3952": "khaṇḍo nāma mahāmātyastasyākhaṇḍalasaṃpadaḥ /",
  "S01bsu078_u:3953": "babhūvāśeṣaṣāṅguṇyaparijñānabṛhaspatiḥ // KAvk_20.3 //",
  "S01bsu078_u:3954": "nītijñagauravāttasya nṛpe vyaktaṃ nalokini /",
  "S01bsu078_u:3955": "sadābhavanmukhaprekṣī sarvaḥ kāryavaśājjanaḥ // KAvk_20.4 //",
  "S01bsu078_u:3956": "gatānugatikatvena pravāhapraṇayī bharaḥ /",
  "S01bsu078_u:3957": "vardhate vāryamāṇasya svajanasya jalasya ca // KAvk_20.5 //",
  "S01bsu078_u:3958": "sarvaṃ tanmayamālokya janaṃ mātsaryamūrcchitāḥ /",
  "S01bsu078_u:3959": "mantriṇaḥ saṃhatāstasya vinipātamacintayan // KAvk_20.6 //",
  "S01bsu078_u:3960": "te praviśyāśramam rājñastāṃ tasya prabahviṣṇūtām /",
  "S01bsu078_u:3961": "muhuḥ śaṅkāspadaṃ kṛtvā śaśaṃsurbhedakovidāḥ // KAvk_20.7 //",
  "S01bsu078_u:3962": "tadgirā śaṅkito rājā tasya vaimukhyamāyayau /",
  "S01bsu078_u:3963": "abalābālabhūpālā varṇapratyayāḥ param // KAvk_20.8 //",
  "S01bsu078_u:3964": "aśaṅkyādapi śaṅkante śaṅkādoṣe 'pyaśaṅkitāḥ /",
  "S01bsu078_u:3965": "aviśeṣajñacapalā bhūpālāḥ kākaśaṅkinaḥ // KAvk_20.9 //",
  "S01bsu078_u:3966": "prabhorviraktiliṅgāni vilokyāmātyapuṃgavaḥ /",
  "S01bsu078_u:3967": "svasutau gopasiṃhākhyau saśaṅkaḥ svairamabravīt // KAvk_20.10 //",
  "S01bsu078_u:3968": "dhūrtairme vītaviśvāsaḥ piśunairnṛpatiḥ kṛtaḥ /",
  "S01bsu078_u:3969": "pratyayaṃ naiti hṛdaye vidāryāpi pradarśite // KAvk_20.11 //",
  "S01bsu078_u:3970": "viraktaḥ sthagitālāpadarśanaśravaṇaḥ prabhuḥ /",
  "S01bsu078_u:3971": "śepha iva vṛddhasya yātaḥ śithilatāṃ mama // KAvk_20.12 //",
  "S01bsu078_u:3972": "piśunodbhūtabhedasya premṇaḥ saṃdhirna vidyate /",
  "S01bsu078_u:3973": "na maṇiḥ śliṣyāti punaḥ pāṣāṇaśakalīkṛtaḥ // KAvk_20.13 //",
  "S01bsu078_u:3974": "dvijihṇakuṭilakrāntaḥ prabhuścandanapādapaḥ /",
  "S01bsu078_u:3975": "na yātyarthakriyākārī guṇavānapi sevyatām // KAvk_20.14 //",
  "S01bsu078_u:3976": "kathaṃ nṛpanidhānārthī kuśalaṃ bhajate naraḥ /",
  "S01bsu078_u:3977": "ghoradveṣaviṣāviṣṭadvijihvāghātavihvalaḥ // KAvk_20.15 //",
  "S01bsu078_u:3978": "tasmādvrajāmaḥ saṃtyajya dveṣadoṣeṇa bhūpateḥ /",
  "S01bsu078_u:3979": "śaṅkāśalyamaye vṛtte me 'smin deśe sthitena kim // KAvk_20.16 //",
  "S01bsu078_u:3980": "dakṣā rakṣākṣamāḥ śūrāḥ prabhutārthāḥ susaṃhatāḥ /",
  "S01bsu078_u:3981": "santaḥ santi viśālāyāṃ vāsastatra mamepsitaḥ // KAvk_20.17 //",
  "S01bsu078_u:3982": "iti bruvāṇaḥ putrābhyāṃ tathetyuktaḥ sa sānugaḥ /",
  "S01bsu078_u:3983": "udyānagatimānena prayayau saparicchadaḥ // KAvk_20.18 //",
  "S01bsu078_u:3984": "prayāṇaṃ nṛpatirjñātvā nivartanasamudyataḥ /",
  "S01bsu078_u:3985": "yatnenāpi na taṃ prāpa notsṛṣṭaṃ labhyate punaḥ // KAvk_20.19 //",
  "S01bsu078_u:3986": "mūrkhāḥ satsu kṛtāvajñā vimuhyante kṣaṇena taiḥ /",
  "S01bsu078_u:3987": "yāti teṣāṃ tu sarvatra ko 'pi nārthī kṛtārthatām // KAvk_20.20 //",
  "S01bsu078_u:3988": "dhīmānamātyaḥ prāpto 'tha kṛṣṭo vaiśālikairguṇaiḥ /",
  "S01bsu078_u:3989": "pūjitaḥ praṇayācāraiḥ saṃghamukhye pade sthitaḥ // KAvk_20.21 //",
  "S01bsu078_u:3990": "tadbuddhivibhavāptaśrīḥ so 'tha tatpramukho gaṇaḥ /",
  "S01bsu078_u:3991": "kadācidanayāllekhe na parābahvapātratām // KAvk_20.22 //",
  "S01bsu078_u:3992": "atha kālena siṃhasya mantrisūnoḥ kanīyasaḥ /",
  "S01bsu078_u:3993": "ajāyata sutā kāntā cailā nāma guṇocitā // KAvk_20.23 //",
  "S01bsu078_u:3994": "dvitīyā copacailākhyā sutā jātāsya sundarī /",
  "S01bsu078_u:3995": "nanmanyeva tayoḥ prāha nimittajño vicakṣaṇaḥ // KAvk_20.24 //",
  "S01bsu078_u:3996": "cailāyāstanayo bhāvī pitṛhantā mahīpatiḥ /",
  "S01bsu078_u:3997": "guṇavānupacailāyāḥ pūrṇalakṣahṇavāniti // KAvk_20.25 /",
  "S01bsu078_u:3998": "jyeṣṭho mantrisutaḥ śauryādgopaḥ prauḍhamadoddhataḥ /",
  "S01bsu078_u:3999": "udyānamardanakṣepairgaṇānāṃ dveṣyatām yayau // KAvk_20.26 //",
  "S01bsu078_u:4000": "tatpiturgauravāttasmai sānujāya vimanyavaḥ /",
  "S01bsu078_u:4001": "viśālaśālatāmante jīrṇodyānadvayaṃ daduḥ // KAvk_20.27 //",
  "S01bsu078_u:4002": "sugatapratimāṃ cakre tatraikaḥ sukṛtocitām /",
  "S01bsu078_u:4003": "vihāraṃ vaibhavodāraṃ bhuvanābharaṇaṃ paraḥ // KAvk_20.28 //",
  "S01bsu078_u:4004": "atha pitrā balotsiktaḥ sutaḥ pratyantamaṇḍale /",
  "S01bsu078_u:4005": "gaṇakopabhayādgopaḥ karmāntopārjane dhṛtaḥ // KAvk_20.29 //",
  "S01bsu078_u:4006": "kālena tridivaṃ yāte tasmin mantrivare gaṇaiḥ /",
  "S01bsu078_u:4007": "kanīyasastu sādhutvāt siṃhastasya pade dhṛtaḥ // KAvk_20.30 //",
  "S01bsu078_u:4008": "gopaḥ piturasaṃprāpya padaṃ gaṇavimānitaḥ /",
  "S01bsu078_u:4009": "taddeśavāsavirasaḥ parihāramacintayat // KAvk_20.31 //",
  "S01bsu078_u:4010": "vāstavya kaṇṭakākīrṇe vyāghrāghrāte varaṃ vane /",
  "S01bsu078_u:4011": "anekasvāmisaṃbhinnajane na tu viśṛṅkhale // KAvk_20.32 //",
  "S01bsu078_u:4012": "nānāmatakriyālāpaḥ kathamārādhyate gaṇaḥ /",
  "S01bsu078_u:4013": "samīhitaṃ yadekasya datanyasmai na rocate // KAvk_20.33 //",
  "S01bsu078_u:4014": "itmānī sa saṃcintya gatvā rājagṛhaṃ puram /",
  "S01bsu078_u:4015": "bimbisāraṃ narapatiṃ guṇaśriyamaśiśriyat // KAvk_20.34 //",
  "S01bsu078_u:4016": "sa tena mānitaḥ prītyā tasya viśrambhabhūrabhūt /",
  "S01bsu078_u:4017": "cirarucyeva tatkālamābhāti guṇasaṃgatiḥ // KAvk_20.35 //",
  "S01bsu078_u:4018": "rājño 'tha bimbisārasya vallabhā pañcatāṃ yayau /",
  "S01bsu078_u:4019": "tadviyogāgnisaṃtaptaṃ taṃ vicintya sa buddhimān // KAvk_20.36 //",
  "S01bsu078_u:4020": "upacailāṃ sutāṃ bhrātustadvivāhocitā vadhūm /",
  "S01bsu078_u:4021": "gūḍhacārī tadādeśāt vaiśālakapurīṃ yaya // KAvk_20.37 //",
  "S01bsu078_u:4022": "kanyā gaṇopabhogyauva na kasmaicitpradīyate /",
  "S01bsu078_u:4023": "iti vaiśālikaiḥ pūrvaṃ svadeśe niyamaḥ kṛtaḥ // KAvk_20.38 //",
  "S01bsu078_u:4024": "tatpure dvārarakṣāyai yakṣasthānāvalambinī /",
  "S01bsu078_u:4025": "parapraveśe kurute śabdaṃ ghaṇṭī paṭīyasī // KAvk_20.39 //",
  "S01bsu078_u:4026": "sa praviśya tato bhrāturgūḍhamudyānacāriṇīm /",
  "S01bsu078_u:4027": "upacailāṃ samāhatuṃ gataścailāmavāptavān // KAvk_20.40 //",
  "S01bsu078_u:4028": "yātastaṃ rathamāruhya ghaṇṭāśabdādabhidryutam /",
  "S01bsu078_u:4029": "sa hatvā vīrapuruṣānavāpa nṛpateḥ puram // KAvk_20.41 //",
  "S01bsu078_u:4030": "tamūce devakanyeyaṃ prātā vimanasātmanā /",
  "S01bsu078_u:4031": "pitṛhantā suto hyāsyā nimittajñena sūcitaḥ // KAvk_20.42 //",
  "S01bsu078_u:4032": "tasmādeṣā narapatermahiṣī na tavocitā /",
  "S01bsu078_u:4033": "tvayi jīvati jīvanti prajānāṃ sarvasaṃpadaḥ // KAvk_20.43 //",
  "S01bsu078_u:4034": "ityuktastena tāṃ dṛṣṭvā tyuktaṃ naiva śaśāka saḥ /",
  "S01bsu078_u:4035": "niruddhaḥ karmaṇā hyeva tanmukhālekhyalekhayā // KAvk_20.44 //",
  "S01bsu078_u:4036": "so 'vadat kka kadā dṛṣṭa putreṇa nihataḥ pitā /",
  "S01bsu078_u:4037": "svayaṃ mayābhiṣektavyaḥ suto yady bhaviṣyati // KAvk_20.45 //",
  "S01bsu078_u:4038": "ityuktvā nṛpatiḥ kanyāṃ pariṇīyābhavatsukhī /",
  "S01bsu078_u:4039": "kṛtakarmorminirmāṇe prabhavanti na buddhayaḥ // KAvk_20.46 //",
  "S01bsu078_u:4040": "bhoginastasya kālena tasyām sūnurajāyata /",
  "S01bsu078_u:4041": "jyotiṣkacarite yasya vṛttamuktaṃ pitṛdruhaḥ // KAvk_20.47 //",
  "S01bsu078_u:4042": "tapovanamṛgādhānamṛgayāvyasane vane /",
  "S01bsu078_u:4043": "evaṃvidho hyabhūttasya muniśāpaḥ sutākṛtiḥ // KAvk_20.48 //",
  "S01bsu078_u:4044": "atrāntare mahānnāma vaiśālikagaṇāgraṇīḥ /",
  "S01bsu078_u:4045": "kanyāmāmravanātprāpa kadalīskandhanirgatām // KAvk_20.49 //",
  "S01bsu078_u:4046": "sā tasya bhavane kāntā vardhamānā śanaiḥ śanaiḥ /",
  "S01bsu078_u:4047": "vidadhe vipulāṃ prītiṃ dānacintāṃ ac cetasi // KAvk_20.50 //",
  "S01bsu078_u:4048": "praṇayādāmrapālīti bandhubhiḥ sā kṛtābhidhāḥ /",
  "S01bsu078_u:4049": "sūnuhīnamina tyaktvā bālyaṃ yauvanamādade // KAvk_20.51 //",
  "S01bsu078_u:4050": "tadvivāhodyatasyātha na sehe tatpiturgaṇaḥ /",
  "S01bsu078_u:4051": "gaṇopabhogyā kanyeti samayasya vyatikramam // KAvk_20.52 //",
  "S01bsu078_u:4052": "pitaraṃ duḥkhasaṃtaptaṃ sametyātha jagād sā /",
  "S01bsu078_u:4053": "bhavāmi gaṇabhogyaiva kiṃ tveṣa samayo yadi // KAvk_20.53 //",
  "S01bsu078_u:4054": "ekasyopari nānyasya praveśaḥ svapade sthitiḥ /",
  "S01bsu078_u:4055": "paṇaḥ kārṣāpaṇaśataiḥ pañcabhiḥ pratyahaṃ mama // KAvk_20.54 //",
  "S01bsu078_u:4056": "saptāhenaiva vicayaḥ karyo veśmani nānyadā /",
  "S01bsu078_u:4057": "ityasmin samaye va dhyaḥ sarvaścaiva vyatikramī // KAvk_20.55 //",
  "S01bsu078_u:4058": "iti tatsamayaṃ jñātvā tatpiturvacasā gaṇaḥ /",
  "S01bsu078_u:4059": "akārod bāḍhamityuktvā dṛḍhaniścayamādarāt // KAvk_20.56 //",
  "S01bsu078_u:4060": "tataḥ saratnabhavane varābharaṇabhūṣite /",
  "S01bsu078_u:4061": "hemaharmyasamārūḍhā dideśa dinacandrikām // KAvk_20.57 //",
  "S01bsu078_u:4062": "tataḥ paṇīkṛtaḥ kāmī yo yastāṃ samupāyayau /",
  "S01bsu078_u:4063": "tasya tasyābhavat tasyāḥ prabhāveṇaujasaḥ kṣayaḥ // KAvk_20.58 //",
  "S01bsu078_u:4064": "draṣṭumeva na śekuste kiṃ punaḥ spraṣṭumākulāḥ /",
  "S01bsu078_u:4065": "bhujaṅgabhogasaṃruddhāṃ tāṃ candanalatāmiva // KAvk_20.59 //",
  "S01bsu078_u:4066": "tataḥ sā sundarī bheje yauvanasyāpi yauvanam /",
  "S01bsu078_u:4067": "guruṇā stanabhāreṇa madhyabhaṅgabhayapradam // KAvk_20.60 //",
  "S01bsu078_u:4068": "smarasaṃbhogarahitaṃ tattasyā rūpamadbhutam /",
  "S01bsu078_u:4069": "śvabhrahemalatāpuṣpamiva niṣphalatāṃ yayau // KAvk_20.61 //",
  "S01bsu078_u:4070": "kautukāśāvinodāya nānādeśāntarāgataiḥ /",
  "S01bsu078_u:4071": "akāri citrakārairbhūpālapratikṛtirgṛhe // KAvk_20.62 //",
  "S01bsu078_u:4072": "vidhāya citralikhitān sā krameṇa nareśvarān /",
  "S01bsu078_u:4073": "dadarśa bimbirāsaya rūpaṃ ratipateciva // KAvk_20.63 //",
  "S01bsu078_u:4074": "tamālokyaiva sahasā samudbhūtamanobhavā /",
  "S01bsu078_u:4075": "sa yena likhitastatra taṃ papraccha kutūhalāt // KAvk_20.64 //",
  "S01bsu078_u:4076": "ko 'yaṃ sakhe prītilatāmādhavo vasudhāpatiḥ /",
  "S01bsu078_u:4077": "prīṇāti locane yasya sudhāparicitā ruciḥ // KAvk_20.65 //",
  "S01bsu078_u:4078": "dhanyā kā nāma bhūbharturasya praṇayabhāgiṇī /",
  "S01bsu078_u:4079": "lakṣyaṃ saubhagyajaṃ garvamurvaśyāḥ saṃhṛtaṃ yayā // KAvk_20.66 //",
  "S01bsu078_u:4080": "iti pṛṣṭatayā svairaṃ tāmūce citrakovidaḥ /",
  "S01bsu078_u:4081": "bhūpatirbimbasāro 'yaṃ sāraṃ sukṛtasaṃpadām // KAvk_20.67 //",
  "S01bsu078_u:4082": "śuaryarūpatulārohe devāḥ ke nākanāyakāḥ /",
  "S01bsu078_u:4083": "śaṅke karoti naivāsya manmatho vā manoratham // KAvk_20.68 //",
  "S01bsu078_u:4084": "ityukte tena sā tasthau bhūpālanyastalocanā /",
  "S01bsu078_u:4085": "sahasaivābhilāṣeṇa navīnābhimukhīkṛtā // KAvk_20.69 //",
  "S01bsu078_u:4086": "atrāntare bimbisāraḥ svairaveśmani nijane /",
  "S01bsu078_u:4087": "kathānte gopamavadat kiṃcitsmitasitādharaḥ // KAvk_20.70 //",
  "S01bsu078_u:4088": "śrūyatāṃ yanmama sakhe kiṃcinmanasi vartate /",
  "S01bsu078_u:4089": "niryantramitrasvacchandavādaḥ ko 'pi sudhārasaḥ // KAvk_20.71 //",
  "S01bsu078_u:4090": "vaiśālikaurvarārohā gaṇaiḥ sādhāraṇikṛtā /",
  "S01bsu078_u:4091": "rambhorūḥ śrūyate kāntā rambhāgarbhasamudbhavā //",
  "S01bsu078_u:4092": "KAvk_20.72 //",
  "S01bsu078_u:4093": "KAvk_20.tatprabhāvavinaṣṭāśaistejasvipraṇayocitā /",
  "S01bsu078_u:4094": "sā tairna dūṣitādyāpi mātaṅgairiva padminī // KAvk_20.73 //",
  "S01bsu078_u:4095": "śravaṇādeva sānandamaparyuṣitakautukam /",
  "S01bsu078_u:4096": "na karoti manaḥ kasya tatstrīratnamayonijam // KAvk_20.74 //",
  "S01bsu078_u:4097": "abhilāṣi manastasyāṃ śrotāya jātaṃme saha cakṣuṣā /",
  "S01bsu078_u:4098": "tadguṇaśrutidhanyāya śrotrāya spṛhayāmyaham // KAvk_20.75 //",
  "S01bsu078_u:4099": "ityukte bhūmipatinā gopastaṃ prayabhāṣata /",
  "S01bsu078_u:4100": "bhujaṅgagaṇasaṃruddhaḥ sa rājan mānmatho nidhiḥ // KAvk_20.76 //",
  "S01bsu078_u:4101": "atyalpaskhalitaṃ prāpya duḥsahāpātadurgamaḥ /",
  "S01bsu078_u:4102": "eṣa te viṣamaḥ panthā darśito viṣameṣuṇā // KAvk_20.77 //",
  "S01bsu078_u:4103": "labhate sā na nirgantuṃ na yuktaṃ gamanaṃ ca te /",
  "S01bsu078_u:4104": "kimasmin viratopāye vadāmyubhayasaṃśaye // KAvk_20.78 //",
  "S01bsu078_u:4105": "ityuktastena nṛpatirnotkaṇṭhāgrāhamatyajat /",
  "S01bsu078_u:4106": "vidvāṃso 'pyucitām nītiṃ na smaranti smarāturāḥ // KAvk_20.79 //",
  "S01bsu078_u:4107": "vaiśālikapurīṃ yāto gopena sahito 'tha saḥ /",
  "S01bsu078_u:4108": "praviveśānyaveśena mandiraṃ hariṇīdṛśaḥ // KAvk_20.80 //",
  "S01bsu078_u:4109": "sā citradarśanenaiva dṛṣṭvā paricitaṃ dṛśoḥ /",
  "S01bsu078_u:4110": "naranāthaṃ savailakṣyalakṣaṇaṃ kṣitimaikṣata // KAvk_20.81 //",
  "S01bsu078_u:4111": "lajjāniruttare tasyāḥ kampavyatikare param /",
  "S01bsu078_u:4112": "raṇantī rasanā cakre svāgataṃ nṛpaterivaḥ // KAvk_20.82 //",
  "S01bsu078_u:4113": "vilokya dhanyatāmānī tatra citre nijaṃ vapuḥ /",
  "S01bsu078_u:4114": "tāṃ lāvaṇyanadīṃ rājā nayanāñjalinā papau // KAvk_20.83 //",
  "S01bsu078_u:4115": "lajjāveśena sundaryāmābhijātyena bhūpatau /",
  "S01bsu078_u:4116": "ābaddhamainayoḥ kṣipraṃ gopastāṃ sasmito 'vadat // KAvk_20.84 //",
  "S01bsu078_u:4117": "ayaṃ te citralikhitākāradhyānāvadhānataḥ /",
  "S01bsu078_u:4118": "vyaktaṃ bhakṣiviśeṣena devaḥ pratyakṣatāṃ gataḥ // KAvk_20.85 //",
  "S01bsu078_u:4119": "tvayāyaṃ likhitaścitre tvamanena tu cetasi /",
  "S01bsu078_u:4120": "na jāne yuvayoḥ ko nu prayātaḥ premadūtatām // KAvk_20.86 //",
  "S01bsu078_u:4121": "ityādibhiḥ kathābandhaiḥ parīpūrṇapramodayoḥ /",
  "S01bsu078_u:4122": "yadyadeva smarādiṣṭam tattadāsvādatām gatam // KAvk_20.87 //",
  "S01bsu078_u:4123": "ghaṇṭāravākule loke rājā pracchannakāmukah /",
  "S01bsu078_u:4124": "saptarātramanālokye tasthau tadbhavane rahaḥ // KAvk_20.88 //",
  "S01bsu078_u:4125": "lateva puṣpitā kāle tasmādgarbhamavāpya sā /",
  "S01bsu078_u:4126": "cakre viditavṛttāntaṃ taṃ lajjāvanatā śanaiḥ // KAvk_20.89 //",
  "S01bsu078_u:4127": "āsanne viśmavicaye datvāsmai nṛpatiryayau /",
  "S01bsu078_u:4128": "bhāviputraparijñānapratyayādaṅgulīyakam // KAvk_20.90 //",
  "S01bsu078_u:4129": "yāte bhāsvadvapiṣu nṛpatau saṃmate locanānāṃ sadyaḥ prodyadvirahatimirākrāntimīrākrāntimīlanmukhābjā /",
  "S01bsu078_u:4130": "sābhūtsāyaṃtanatanutarāpāravātābhibhūtā",
  "S01bsu078_u:4131": "śokocchvāsavyatikaravatī hāsahīnā niśeva // KAvk_20.91 //",
  "S01bsu078_u:4132": "kapolaṃ pāṇipadmena saṃkalpena mahīpatim /",
  "S01bsu078_u:4133": "navaṃ tānavamaṅgena vahantī nimimīla sā // KAvk_20.92 //",
  "S01bsu078_u:4134": "tataḥ kālena kalyāṇī pratibimbopamaṃ pituḥ /",
  "S01bsu078_u:4135": "ajījanatsā natayaṃ vinayaṃ sādhudhīriva // KAvk_20.93 //",
  "S01bsu078_u:4136": "vardhamāne śanaistasmin kāle bimba ivaindave /",
  "S01bsu078_u:4137": "bimbisārasya putro 'yamiti lokeṣu paprathe // KAvk_20.94 //",
  "S01bsu078_u:4138": "apavādaparaistaistaistaṃ pratyanucittairyadā /",
  "S01bsu078_u:4139": "bādhante śiśavaḥ krīḍāprasaṅge 'marṣasaṃyatāḥ // KAvk_20.95 //",
  "S01bsu078_u:4140": "tataḥ sā preṣayāmāsa putraṃ vidyārjanocitam /",
  "S01bsu078_u:4141": "vaṇiksārthena mahatā sāṅgulīyaṃ pituḥ padam // KAvk_20.96 //",
  "S01bsu078_u:4142": "bimbisāro 'pi saṃprāpya sadṛśākāramātmajam /",
  "S01bsu078_u:4143": "harṣadṛptaḥ pariṣvajya cakre tasya parigraham // KAvk_20.97 //",
  "S01bsu078_u:4144": "vṛttāṇte viśrute tasminnāmrapālyāh sakautukaiḥ /",
  "S01bsu078_u:4145": "bhikṣubhirbhagavān pṛṣṭastatkathāmavadajjinaḥ // KAvk_20.98 //",
  "S01bsu078_u:4146": "pure rājagṛhe rājavallabhodyānakānane /",
  "S01bsu078_u:4147": "babhūva mālatī nāma pūrvamudyānapālikā // KAvk_20.99 //",
  "S01bsu078_u:4148": "sā kadācit prasādārdraṃ puraḥ prāptaṃ yadṛcchayā /",
  "S01bsu078_u:4149": "pratyekabuddhaṃ rājaṣiṃ cūtapuṇpaipūjayat // KAvk_20.100 //",
  "S01bsu078_u:4150": "ayonijā nṛpasyāhaṃ patnī syāmiti tatra sā /",
  "S01bsu078_u:4151": "praṇidhānaṃ puraścakre tasya cittaprasādinī // KAvk_20.101 //",
  "S01bsu078_u:4152": "puṇyapuṣpaphalabhogaśālinī saiva divyatanurāmrapālikā /",
  "S01bsu078_u:4153": "ityudāracaritā niśamya te bhikṣavaḥ sapadi vismayaṃ yayuḥ // KAvk_20.102 //",
  "S01bsu078_u:4154": "iti kṣemendraviracitāyām bodhisattvāvadānakalpalatāyāṃ āmrapālyavadānaṃ nāma viṃśatitamaḥ pallavaḥ //",
  "S01bsu078_u:4155": "21. jetavanapratigrahāvadānam /",
  "S01bsu078_u:4156": "dṛṣṭaṃ muṣṭiniviṣṭapāradakaṇākāraṃ narāṇāṃ dhanaṃ",
  "S01bsu078_u:4157": "dhanyo 'sau yaśasā sahākṣayapadaṃ yadyasya vidyotate /",
  "S01bsu078_u:4158": "dīnānāthagaṇārpaṇopakaraṇībhūtaprabhūtaśriyaḥ",
  "S01bsu078_u:4159": "puṇyārāmavihāracaityabhagavadbimbapratiṣṭhādibhiḥ // KAvk_21.1 //",
  "S01bsu078_u:4160": "śrīmān babhūva śrāvastyāṃ datto nāma gṛhābhipaḥ /",
  "S01bsu078_u:4161": "sutastasya sudatto 'bhūdākaraḥ puṇyasaṃpadām // KAvk_21.2 //",
  "S01bsu078_u:4162": "sa bālya evālaṃkāraṃ yācakebhyaḥ sadā dadau /",
  "S01bsu078_u:4163": "prāgjanmavāsanābhyāsaḥ kasya kena nirvāyate // KAvk_21.3 //",
  "S01bsu078_u:4164": "nityamābharaṇatyāgātparaṃ pitrā nivāritaḥ /",
  "S01bsu078_u:4165": "nadīsamuddhṛtānyasmai sadaivānyānyadarśayat // KAvk_21.4 //",
  "S01bsu078_u:4166": "nidhidarśī sa sarvatra pitari tridivaṃ gate /",
  "S01bsu078_u:4167": "dīnānāthapradānena babhūvānāthapiṇḍadaḥ // KAvk_21.5 //",
  "S01bsu078_u:4168": "kṛtadānah sa kālena putravān putravtsalaḥ /",
  "S01bsu078_u:4169": "abhūt putravivāhārthī kanyānveṣaṇayatnavān // KAvk_21.6 //",
  "S01bsu078_u:4170": "kanyakāṃ yācituṃ kāṃcit puraṃ rājagṛhaṃ tataḥ /",
  "S01bsu078_u:4171": "madhuskandhābhidhaṃ dakṣaṃ brāhmaṇaṃ visarsarja saḥ // KAvk_21.7 //",
  "S01bsu078_u:4172": "āsādya magadhān rājagṛhaṃ nagarametya saḥ /",
  "S01bsu078_u:4173": "mahādhanaṃ gṝhapatiṃ yayāce kanyakām dvijaḥ // KAvk_21.8 //",
  "S01bsu078_u:4174": "anāthapiṇḍado nāma śrāvastyāmasti viśrutaḥ /",
  "S01bsu078_u:4175": "tatputrāya sujātāya kanyāyām dehītyuvāca saḥ // KAvk_21.9 //",
  "S01bsu078_u:4176": "so 'bravīdeśa saṃbandhaḥ paramo 'smatkulocitaḥ /",
  "S01bsu078_u:4177": "vaṃśe 'smākaṃ tu kanyānām śuklamādīyate mahat // KAvk_21.10 //",
  "S01bsu078_u:4178": "śataṃ śataṃ rathāgryāṇāṃ gajāśvāśvatarasya ca /",
  "S01bsu078_u:4179": "dāśīnicayaniṣkānāṃ dīyatāṃ yadi śakyate // KAvk_21.11 //",
  "S01bsu078_u:4180": "ityukte tena taṃ vipraṃ sasmitaḥ pratyabhāṣata /",
  "S01bsu078_u:4181": "anāthapiṇḍadagṛhe dāsye śulkaṃ tadalpakam // KAvk_21.12 //",
  "S01bsu078_u:4182": "brāhmaṇenākhile tasmin kanyāśulke pratiśrute /",
  "S01bsu078_u:4183": "tamādarādgṛhapatirbhojanāya nyamantrayat // KAvk_21.13 //",
  "S01bsu078_u:4184": "sa bhuktvā vividhaṃ tatra bhakṣyabhojyamayantritaḥ /",
  "S01bsu078_u:4185": "rātrau visūcikākrāntaścukrośa vipulavyathaḥ // KAvk_21.14 //",
  "S01bsu078_u:4186": "ye 'nnamaśnanti laulyena niśi nidrāsukhāpaham /",
  "S01bsu078_u:4187": "janmakarma kathaṃ kuryuḥ paralokasukhāya te // KAvk_21.15 //",
  "S01bsu078_u:4188": "tatyājāśucibhītyā taṃ gṛhātparijano bahiḥ /",
  "S01bsu078_u:4189": "āspadaṃ nairapekṣyasya jātyā dāsajanaḥ śaṭhaḥ // KAvk_21.16 //",
  "S01bsu078_u:4190": "śubhena karmaṇā tasya saṃprāptastena vartmanā /",
  "S01bsu078_u:4191": "samaudgalyāyanaḥ śāriputraḥ kāruṇyapeśalaḥ // KAvk_21.17 //",
  "S01bsu078_u:4192": "taṃ vaṃśasya dalāgreṇa nirlikhyāpi tathā mṛdā /",
  "S01bsu078_u:4193": "prakṣālya dharmamādiśya tau tasya yayatuḥ śanaiḥ // KAvk_21.18 //",
  "S01bsu078_u:4194": "so 'pi cittaṃ tayoragre prasādya tyaktavigrahaḥ /",
  "S01bsu078_u:4195": "caturmahārājikeṣu deveṣu samājāyata // KAvk_21.19 //",
  "S01bsu078_u:4196": "tatra viśravaṇādeśānmartyaloke niketane /",
  "S01bsu078_u:4197": "sa cakre śibiradvāre pūjādhiṣṣṭhānasaṃnidhim // KAvk_21.20 //",
  "S01bsu078_u:4198": "lekhavijñātasaṃbandhaviścayo 'tha yathoditam /",
  "S01bsu078_u:4199": "anāthapiṇḍadaḥ śulkamādāya svayamāyayau // KAvk_21.21 //",
  "S01bsu078_u:4200": "sa saṃbandhigṛhaṃ prāpya dadarśāścaryakāriṇīm /",
  "S01bsu078_u:4201": "śikharākārarājārhabhakṣyasaṃbhārasaṃpadam // KAvk_21.22 //",
  "S01bsu078_u:4202": "sa vismayādgṛhapatiṃ papraccha svacchamānasaḥ /",
  "S01bsu078_u:4203": "bhūribhakṣyptsavaḥ ko 'yamapi rājā nimantritaḥ // KAvk_21.23 //",
  "S01bsu078_u:4204": "sa taṃ babhāṣe bhagavān buddhaḥ saṃghaparigrahaḥ /",
  "S01bsu078_u:4205": "mayā nimantritaḥ saṃghe so 'yam mama mahotsavaḥ // KAvk_21.24 //",
  "S01bsu078_u:4206": "iti buddhābhidhānena jātaromāzncakaṇṭakaḥ /",
  "S01bsu078_u:4207": "indusyandirivālkinnaḥ sahasaiva babhūva saḥ // KAvk_21.25 //",
  "S01bsu078_u:4208": "aviditaparamārthe kasyacinnāmamātre",
  "S01bsu078_u:4209": "sphurati sahajabhāvaḥ ko 'pi janmānubandhaḥ /",
  "S01bsu078_u:4210": "abhinavaghananāde vyaktaharṣabhilāṣaḥ",
  "S01bsu078_u:4211": "spṛśati lalitanṛtyodvṛttavṛttiṃ mayūraḥ // KAvk_21.26 //",
  "S01bsu078_u:4212": "so 'vadadvadanāmbhojasaṃjātābhinavadyutiḥ /",
  "S01bsu078_u:4213": "ka eṣa bhagavān buddhaḥ kaśca saṃgho 'bhidhīyate // KAvk_21.27 //",
  "S01bsu078_u:4214": "iti pṛṣṭo gṛhapatistena provāca sasmitaḥ /",
  "S01bsu078_u:4215": "aho bata na jānīṣe śāstāraṃ bhuvanatraye // KAvk_21.28 //",
  "S01bsu078_u:4216": "saṃsārapāśabhītānāṃ śaraṇyaṃ śaraṇaiṣiṇām /",
  "S01bsu078_u:4217": "jina yastaṃ na jānāti sa loke vañcitaḥ param // KAvk_21.29 //",
  "S01bsu078_u:4218": "kiṃ tena mohalīnena viphalīkṛtajanmanā /",
  "S01bsu078_u:4219": "ajñānataraṇopāyaṃ vayo yena vyayīkṛtam // KAvk_21.30 //",
  "S01bsu078_u:4220": "gotamo bhagavān buddhaḥ śākyarājakuladbhivaḥ /",
  "S01bsu078_u:4221": "saṃbudhyānuttaraṃ samyaksaṃbodhimanagārikaḥ // KAvk_21.31 //",
  "S01bsu078_u:4222": "paścāt pravrajitānām ca tasyaivānugrahātparam /",
  "S01bsu078_u:4223": "bhikṣūṇāṃ gatarāgāṇām samūhaḥ saṃgha ucyate // KAvk_21.32 //",
  "S01bsu078_u:4224": "sa eṣa buddhapramukhaḥ saṃghaḥ svakuśalaiṣiṇāḥ /",
  "S01bsu078_u:4225": "mayā puṇyapaṇaṃ prāpyaṃ praṇayena nimantritaḥ // KAvk_21.33 //",
  "S01bsu078_u:4226": "iti tadvacanaṃ śrutvā tatsmṛtvānāthapiṇḍadaḥ /",
  "S01bsu078_u:4227": "buddhālambanabhāvena niśi nidrāṃ samāyayau // KAvk_21.34 //",
  "S01bsu078_u:4228": "rajanyāṃ yāmaśeṣāyāṃ samākṛṣṭa ivetsukaḥ /",
  "S01bsu078_u:4229": "prabhātamiti sa jñātvā puradvāreṇa niryayau // KAvk_21.35 //",
  "S01bsu078_u:4230": "śibikādvāramāsādya saṃprāpta iva devatām /",
  "S01bsu078_u:4231": "madhuskandhena nirdiṣṭaṃ śreyaḥpanthānamāptavān // KAvk_21.36 //",
  "S01bsu078_u:4232": "bhagavāṃstaṃ tataḥ prāpya sa tṛṣṇārta ivāmṛtam /",
  "S01bsu078_u:4233": "babhūvānupamāsvādaṃ pramodāmodanirvṛtaḥ // KAvk_21.37 //",
  "S01bsu078_u:4234": "taṃ dṛṣṭvā sādaraṃ dūrāt chāyātarumivādhvagaḥ /",
  "S01bsu078_u:4235": "avāpa gatasaṃtāpaḥ śrāntiṃ viśrāntiśītalām // KAvk_21.38 //",
  "S01bsu078_u:4236": "tasya taddarśaneva vimalābhigataḥ manaḥ /",
  "S01bsu078_u:4237": "śaratsamāgameneva ghanadhvāntojjhitaṃ nabhaḥ // KAvk_21.39 //",
  "S01bsu078_u:4238": "sa ko 'pi puṇyaśīlānāmanubhāvaḥ prasādinām /",
  "S01bsu078_u:4239": "bhavanti yatprasādena nirvighnāścittavṛttayaḥ // KAvk_21.40 //",
  "S01bsu078_u:4240": "so 'cintayadaho mohavihīnasya hi me tathā /",
  "S01bsu078_u:4241": "anucchedavikāro 'yaṃ jātaḥ praśamasaṃpadaḥ // KAvk_21.41 //",
  "S01bsu078_u:4242": "vañcito 'smi na yatpūrvaṃ dṛṣto 'yaṃ bhagavān mayā /",
  "S01bsu078_u:4243": "nādhanyānāmiyaṃ yāti mūrtirlocanagocaram // KAvk_21.42 //",
  "S01bsu078_u:4244": "amṛtamadhirodārā dṛṣṭirdyutiḥ śaśipeśalā taruṇakaruṇāyattā vṛttiḥ prasādamayī matiḥ /",
  "S01bsu078_u:4245": "ayamatiśayaṃ pratyāsannaḥ karoti virāgatāṃ vigatarajasāṃ niḥsaṃsāraḥ priyo 'pi parigrahaḥ // KAvk_21.43 //",
  "S01bsu078_u:4246": "iti cittaprasādena cintayannupasṛtya saḥ /",
  "S01bsu078_u:4247": "vidadhe tasya sānandaḥ pādapadmābhivandanam // KAvk_21.44 //",
  "S01bsu078_u:4248": "bhagavānapi tatprāptiprasādānandalakṣaṇam /",
  "S01bsu078_u:4249": "uvāha vadanacchāyaṃ pūrṇakāruṇyapūritam // KAvk_21.45 //",
  "S01bsu078_u:4250": "dṛṣṭimāśvāsajananīṃ kāmaṃkāmapi tasya saḥ /",
  "S01bsu078_u:4251": "visasarjojjvalāṃ janmarajaḥśuddhyai sudhānadīm // KAvk_21.46 //",
  "S01bsu078_u:4252": "athāsya bhagavān bhradrāṃ vidadhe dharmadeśanām /",
  "S01bsu078_u:4253": "caturṇāmāryasatyānāṃ pratibhāvavidhāyinīm // KAvk_21.47 //",
  "S01bsu078_u:4254": "sa śāsanāddhi saṃvyastasamastakleśasaṃtatiḥ /",
  "S01bsu078_u:4255": "nijaṃ janma nivedyāsmai praṇatastamabhāṣataḥ // KAvk_21.48 //",
  "S01bsu078_u:4256": "atikrānto 'smi bhagavan bhavantaṃ śaraṇaṃ gataḥ /",
  "S01bsu078_u:4257": "vipannavāsanābhyāsaḥ saṃsāre na rame param // KAvk_21.49 //",
  "S01bsu078_u:4258": "karotyakuśalaṃ dūre śubhamāśu prayacchati /",
  "S01bsu078_u:4259": "sūcayatyucitācāraṃ mahatamavalokanam // KAvk_21.50 //",
  "S01bsu078_u:4260": "sukhārhaṃ tvadvihārāya vihāraṃ paramādarāt /",
  "S01bsu078_u:4261": "ratnasārapurodāraṃ svapuraṃ kārayāmyaham // KAvk_21.51 //",
  "S01bsu078_u:4262": "karotu tatra bhagavān satataṃ sthityanugraham /",
  "S01bsu078_u:4263": "dhanairāsevito 'smābhiḥ saparyāparicaryayā // KAvk_21.52 //",
  "S01bsu078_u:4264": "ityarthanāṃ tathetyasya bhagavān pratyapadyata /",
  "S01bsu078_u:4265": "praṇayuprārthanābhaṅgapragalbhā na hi sādhavaḥ // KAvk_21.53 //",
  "S01bsu078_u:4266": "bhagavantamathāmantrya śrāvastīṃ sa purīṃ yayau /",
  "S01bsu078_u:4267": "tadādiṣṭena sahitaḥ śāriputreṇa bhikṣuṇā // KAvk_21.54 //",
  "S01bsu078_u:4268": "tatra jetakumāreṇa hiraṇyārghoṇa bhūyasā /",
  "S01bsu078_u:4269": "dattaṃ kāñcanamādāya vihāraṃ tamasūtrayat // KAvk_21.55 //",
  "S01bsu078_u:4270": "bhaktyutsāhādathārambhakṛtasāhāyyakah suraiḥ /",
  "S01bsu078_u:4271": "vihāraṃ tridivākāraṃ cakārānāthapiṇḍadaḥ // KAvk_21.56 //",
  "S01bsu078_u:4272": "tatra jetakumāro 'pi bhaktyā bhagavataḥ param /",
  "S01bsu078_u:4273": "yaśaḥpuṇyapratiṣṭhāyai vidadhe dvārakoṣṭhakam // KAvk_21.57 //",
  "S01bsu078_u:4274": "ath atīrthyāstamālokya vihārārambhamadbhutam /",
  "S01bsu078_u:4275": "sāpavādavivādena cakrurdveṣākulāḥ kalim // KAvk_21.58 //",
  "S01bsu078_u:4276": "raktākṣapramukhasteṣām mātsaryātkṣudrapraṇḍitaḥ /",
  "S01bsu078_u:4277": "sapakṣa iva kṛṣṇāhiścakitaḥ purataḥ sadā // KAvk_21.59 //",
  "S01bsu078_u:4278": "ruddhe vihārasaṃbhāre tena vādajayāvadhi /",
  "S01bsu078_u:4279": "anāthapiṇḍadagirā śāriputraḥ samāyayau // KAvk_21.60 //",
  "S01bsu078_u:4280": "raktākṣo 'tha tamāhūya prabhāvotkarṣadarśane /",
  "S01bsu078_u:4281": "indrajālabalotphullaṃ sahakāramadarśayat // KAvk_21.61 //",
  "S01bsu078_u:4282": "śāriputraprabhāvotthairvipulaistanmukhānilaiḥ /",
  "S01bsu078_u:4283": "unmūlitaḥ śakalatāṃ tīrthyotsāha ivāpa saḥ // KAvk_21.62 //",
  "S01bsu078_u:4284": "raktākṣavihitāṃ phullakamalāṃ padminīṃ tataḥ /",
  "S01bsu078_u:4285": "paṅkaśeṣāṃ dvipaścakre śāriputravinirmitaḥ // KAvk_21.63 //",
  "S01bsu078_u:4286": "ratkākṣavakṣonikṣiptaḥ saptaśīrṣamahoragaḥ /",
  "S01bsu078_u:4287": "śāriputreṇa nikṣiptastārkṣyapakṣāgramārutaiḥ // KAvk_21.64 //",
  "S01bsu078_u:4288": "tadāhūto 'tha vetālaḥ śāriputreṇa kīlitaḥ /",
  "S01bsu078_u:4289": "prerito mantravirtyeṇa raktākṣaṃ hantumudyayau // KAvk_21.65 //",
  "S01bsu078_u:4290": "vetālābhihatastrāsānnaśyanmānamadajvaraḥ /",
  "S01bsu078_u:4291": "śaraṇaṃ pādapatitaḥ śāriputraṃ jagāma saḥ // KAvk_21.66 //",
  "S01bsu078_u:4292": "raktākṣastena bhaṅgena śaraṇyaṃ śaraṇaṃ gataḥ /",
  "S01bsu078_u:4293": "pravrajyāyām vītarāgaḥ śuddhāṃ bodhismavāptavān // KAvk_21.67 //",
  "S01bsu078_u:4294": "tīrthyāstvanye paridveṣakrodhapāramitāṃśavaḥ /",
  "S01bsu078_u:4295": "tatra karmakaravyājāttasthurbhikṣavadhodyatāḥ // KAvk_21.68 //",
  "S01bsu078_u:4296": "te 'tha dharmadruhaḥ kāle śāriputreṇa lakṣitāḥ /",
  "S01bsu078_u:4297": "taddṛṣṭipātamātreṇa babhūvurmaitramānasāḥ // KAvk_21.69 //",
  "S01bsu078_u:4298": "āśayānuśayaṃ dhātuṃ prakṛtiṃ ca vicārya saḥ /",
  "S01bsu078_u:4299": "dharmadeśanayā teṣāṃ dideśānuttarāṃ daśām // KAvk_21.70 //",
  "S01bsu078_u:4300": "atha tasya vihārasya nirvighnārambhakarmaṇi /",
  "S01bsu078_u:4301": "anāthapiṇḍadaṃ prāha śāriputraḥ smitānanaḥ // KAvk_21.71 //",
  "S01bsu078_u:4302": "vihārasūtrapātasya tulya eva kṣaṇe mahān /",
  "S01bsu078_u:4303": "haumo vihāraḥ saṃvṛttastuṣite devasadmani // KAvk_21.72 //",
  "S01bsu078_u:4304": "etadākarṇya saṃjātaprasādadviguṇāntaraḥ /",
  "S01bsu078_u:4305": "hemaratnavarāgāraṃ vihāraṃ samakārayat // KAvk_21.73 //",
  "S01bsu078_u:4306": "vibhavairatha rājārhaiḥ pathi tenopakalpitaiḥ /",
  "S01bsu078_u:4307": "vijñaptistridivaiḥ sārdhamāyayau bhagavān jinah // KAvk_21.74 //",
  "S01bsu078_u:4308": "tadāgamanaharṣeṇa prasanne bhavanatraye /",
  "S01bsu078_u:4309": "anāthapiṇḍadastasmai vāridhārāmapātayat // KAvk_21.75 //",
  "S01bsu078_u:4310": "tasmin yadā na pradeśe vāridhārā papāta sā /",
  "S01bsu078_u:4311": "tadā bhagavato vākyāt tvaritaṃ patitānyataḥ // KAvk_21.76 //",
  "S01bsu078_u:4312": "taṃ dṛṣṭvā kautukāt pṛṣṭo bhikṣubhirbhagavān punaḥ /",
  "S01bsu078_u:4313": "uvāca śrūyatāmetad vāristambhasya kāraṇam // KAvk_21.77 //",
  "S01bsu078_u:4314": "anena pūrvabuddhebhye asminnevedamāspadam /",
  "S01bsu078_u:4315": "pratipāditamityeṣā vāridhārānyataścyutā // KAvk_21.78 //",
  "S01bsu078_u:4316": "anenaiva purā samyaksaṃbuddhāya vipaśyine /",
  "S01bsu078_u:4317": "ayameva varārāmapradeśaḥ pratipāditaḥ // KAvk_21.79 //",
  "S01bsu078_u:4318": "buddhāya śikhine prādāt puṣyajanmanyayaṃ punaḥ /",
  "S01bsu078_u:4319": "tato dadau viśvabhuve jināya raghijanmani // KAvk_21.80 //",
  "S01bsu078_u:4320": "bhavadattābhidho bhūtvā kakucchandāya dattavān /",
  "S01bsu078_u:4321": "dadau bṛhaspatirbhūṭvā kanakākhyāya tāyine // KAvk_21.81 //",
  "S01bsu078_u:4322": "kāśyapāya punaścāyaṃ prādādāṣāḍhajanmaniḥ /",
  "S01bsu078_u:4323": "anenaivādhunā mahyaṃ deśo 'yaṃ pratipāditaḥ // KAvk_21.82 //",
  "S01bsu078_u:4324": "kālena sudhanākhyo 'yaṃ maitreyāya pradāsyati /",
  "S01bsu078_u:4325": "sattvavān kṣāntiśīlatvānnidhānānyeṣa paśyati // KAvk_21.83 //",
  "S01bsu078_u:4326": "punaścāyaṃ gṝhapatirbhūtvā hemapradābhidhaḥ /",
  "S01bsu078_u:4327": "cakre pratyekabuddhasya saṃskāraṃ parinirvṛtau // KAvk_21.84 //",
  "S01bsu078_u:4328": "ratnakumbhe tadasthīni dhṛtvā tatpraṇidhānataḥ /",
  "S01bsu078_u:4329": "adhunā ratnakośārhaḥ saṃjāto 'yaṃ suvarṇabhās // KAvk_21.85 //",
  "S01bsu078_u:4330": "śrutveti śāsturvacanābhidhānaṃ te bhikṣavaḥ sāramivāmṛtasya /",
  "S01bsu078_u:4331": "kartuḥ pratiṣṭhārjitapūrṇapuṇyapuṣpādhivāsena bhṛśaṃ nananduḥ // KAvk_21.86 //",
  "S01bsu078_u:4332": "iti kṣemendraviracitāyāṃ bodhisattvāvadānakalpalatāyāṃ jetavanapratigrahāvadānaṃ nāma ekaviṃśaṃ pallavaḥ //",
  "S01bsu078_u:4333": "22. pitāputrasamādānam /",
  "S01bsu078_u:4334": "aho mahārhaṃ maṇivanmahattvaṃ bhavyā bhajante guṇagauraveṇa /",
  "S01bsu078_u:4335": "vinā guṇaṃ yadvapuṣām gurutvaṃ sthūlopalānāmiva niṣphalaṃ tat // KAvk_22.1 //",
  "S01bsu078_u:4336": "śrīmān purā śākyapure narendraḥ śuddhodanaḥ śuddhisudhānidhānam /",
  "S01bsu078_u:4337": "vairāgyayogātsugatatvamāptaṃ smṛtvā sutaṃ sutsukatāmavāpaṃ // KAvk_22.2 //",
  "S01bsu078_u:4338": "so 'cintayatpuṇyaguṇādhivāsaṃ sarasvatīvāsasaroruhaśri /",
  "S01bsu078_u:4339": "manaḥ prasādasya vilāsasaudhaṃ drakṣāmi sūnorvadanaṃ kadāham // KAvk_22.3 //",
  "S01bsu078_u:4340": "ehīti taddarśanalālasena ye ye mayā jetavanaṃ visṛṣṭāḥ /",
  "S01bsu078_u:4341": "te te tadālokananirnimeṣaṃ tatraiva tiṣṭhantyamṛtaṃ pibantaḥ // KAvk_22.4 //",
  "S01bsu078_u:4342": "saṃpreṣitastasya mayā sa nāyayau yo 'pyātmatulyaṃ praṇayādudāyī /",
  "S01bsu078_u:4343": "sa lekhahastastridivābhirāme tatraiva lekhatvamirābhiyātaḥ // KAvk_22.5 //",
  "S01bsu078_u:4344": "saṃdeśavākyaṃ prahitaṃ mayā yat tadvismṛtaṃ tasya mukhena nūnam /",
  "S01bsu078_u:4345": "sarvo hi nāma svahitābhilāṣī dhatte parārthe kila śītalatvam // KAvk_22.6 //",
  "S01bsu078_u:4346": "vilokanenaitya niṣiñca tūrṇaṃ pīyūṣapūreṇa mamāṅgasaṅgam /",
  "S01bsu078_u:4347": "niḥsaṅgato viśramatāṃ muhūrtaṃ dayāvidheyaḥ kuru bandhukāryam // KAvk_22.7 //",
  "S01bsu078_u:4348": "ityetadākarṇya kathām sa kuryāt kṣaṇaṃ vilambaṃ mama darśane 'pi /",
  "S01bsu078_u:4349": "taccetasaḥ pallavapeśalasya na hi svabhāvaḥ praṇayāvabhaṅgaḥ // KAvk_22.8 //",
  "S01bsu078_u:4350": "manoratheneti puraḥ prayāte taddarśanāyeva dharādhināthe /",
  "S01bsu078_u:4351": "pravrajyā vyañjitatatprasādaḥ samāyayau harṣarasādudāyī // KAvk_22.9 //",
  "S01bsu078_u:4352": "dṛṣṭvā tamānandavipūrṇamānasaṃ pravrajyayā tatsadṛśānubhāvam /",
  "S01bsu078_u:4353": "utkaṇṭhitaḥ kuṇṭhitadhairyavṛttiḥ saṃmohamūrcchāṃ nṛpatiḥ prapede // KAvk_22.10 //",
  "S01bsu078_u:4354": "sa labdhasaṃjñaḥ śiśiraiḥ payobhiḥ papraccha taṃ kiṃ nu sameṣyatīti /",
  "S01bsu078_u:4355": "so 'pyabravīddeva dinairbhavantamasaṃbhṛtaiḥ sādarameṣyatīti // KAvk_22.11 //",
  "S01bsu078_u:4356": "tataḥ prayāteṣu dineṣu keṣu vyomnā śanairbhikṣugaṇānuyātaḥ /",
  "S01bsu078_u:4357": "sahāyayau nākasadām nikāyaiḥ sarvārthasiddhairbhagavān kumāraḥ // KAvk_22.12 //",
  "S01bsu078_u:4358": "dyusundarīpāṇisarojamuktamandāramālākalitaścakāśe /",
  "S01bsu078_u:4359": "svargīyagaṅgāsphuṭaphenakūṭavilāsahāsāṅga ivāmarādriḥ // KAvk_22.13 //",
  "S01bsu078_u:4360": "saṃghaṭṭabhinnābhrasakhaiḥ skhalidbhiḥ saśabdajāmbūnadakiṅkiṇīkaiḥ /",
  "S01bsu078_u:4361": "babhurvimānaiḥ kakubhāṃ mukhāni bhaktyeva śāsturvihitastavāni // KAvk_22.14 //",
  "S01bsu078_u:4362": "nirantarairantarivārkatāraiḥ suraiḥ savidyādharasiddhasaṃghaiḥ /",
  "S01bsu078_u:4363": "paryāptasaṃsaktasitātapatrairvyāptaḥ samāptiṃ gaganaṃ jagāma // KAvk_22.15 //",
  "S01bsu078_u:4364": "taṃ sarvalokopakṛtiprapannaṃ sarvākṛtiṃ sarvamayāvabhāsam /",
  "S01bsu078_u:4365": "samāpatantaṃ nabhaso 'tha digbhyaḥ kṣiteśca sarve dadṛśuḥ kṣaṇena // KAvk_22.16 //",
  "S01bsu078_u:4366": "praharṣarāśiṃ janalocanānāṃ puṇyapramāṇaṃ sukṛtotsavānām /",
  "S01bsu078_u:4367": "lokastamālokanidhiṃ vilokya samullalannucchalitādbhutormiḥ // KAvk_22.17 //",
  "S01bsu078_u:4368": "āścaryabhūtaṃ ruciraprabhāvamudāyinā sūcitamākalayya /",
  "S01bsu078_u:4369": "jagadguruṃ bhūmipatiḥ kumāraṃ kṛtāñjalistaṃ praṇanāma dūrāt // KAvk_22.18 //",
  "S01bsu078_u:4370": "athāvatīryāryajanānuyātaḥ saṃpūjyamānaḥ praṇayena rājñā /",
  "S01bsu078_u:4371": "sphīṭaprabhābhāsitadigvibhāgāṃ nyagrodhinīṃ ratnabhuvam viveśa // KAvk_22.19 //",
  "S01bsu078_u:4372": "hemāsanaṃ śāsanasaṃniviṣṭalokatrayaḥ saṃgatapādapīṭham /",
  "S01bsu078_u:4373": "sa tatra ratnāṅkuracitrapatraṃ bhāsvadvapurmerun // KAvk_22.20 //",
  "S01bsu078_u:4374": "tanmānasendornayanāmṝtaughaṃ manorathaprārthanayopayātam /",
  "S01bsu078_u:4375": "vilokayannirvṛtinirnimeṣaḥ kṣaṇaṃ kṣitīśastridaśatvamāpa // KAvk_22.21 //",
  "S01bsu078_u:4376": "sa taṃ jagādāśruniruddhakaṇṭhaḥ sotkarṣaharṣākulitaṃ kumāram /",
  "S01bsu078_u:4377": "hārāgraratnapratibimbasaktaṃ praveśayan prītirasādivāntaḥ // KAvk_22.22 //",
  "S01bsu078_u:4378": "saṃtoṣaśītācalavat svabhāvāt sarve ramante kuśalasthalīṣu /",
  "S01bsu078_u:4379": "kṛtastvayāsmākamayaṃ tu kasmāt satsūpakārī virahopadeśaḥ // KAvk_22.23 //",
  "S01bsu078_u:4380": "snehātpramodādguṇagauravācca dhīrdhāvatīyaṃ tvayi me prasahya /",
  "S01bsu078_u:4381": "āliṅganāya sthirasaṃgamāya pādapraṇāmāya ca tulyameva // KAvk_22.24 //",
  "S01bsu078_u:4382": "yadvastu kiṃcidgaditaṃ mayā tat śrotavyameva praṇayoparodhāt /",
  "S01bsu078_u:4383": "guṇojjhitaṃ vā virasakramaṃ vā na snehamohasya bhavatyavācyam // KAvk_22.25 //",
  "S01bsu078_u:4384": "pratyarṇaratnapratibimbitārkaprauḍhaprabhāprāvaraṇānyamūni /",
  "S01bsu078_u:4385": "tvaṃ hemaharmyāṇi vihāya kasmāt vigāhase śūnyavanāntarāṇi // KAvk_22.26 //",
  "S01bsu078_u:4386": "kāntākarāvarjitahemakumbhasatsaurabhāmbhaḥpravarābhiṣiktaḥ /",
  "S01bsu078_u:4387": "ekaḥ kathaṃ snāsi vikāsipāṃśusaṃtaptatoyāsu marusthalīṣu // KAvk_22.27 //",
  "S01bsu078_u:4388": "gaṇḍasthalāt kuṇḍalaratnakānti kiṃ lambitaṃ maṇḍanameva vetsi /",
  "S01bsu078_u:4389": "kasmādakasmāttava niḥsukhasya na candanaṃ nandanaminduśubhram // KAvk_22.28 //",
  "S01bsu078_u:4390": "mahāvitāne śayane nṛpārhe śeṣe na kiṃ śeṣaviśeṣaśubhre /",
  "S01bsu078_u:4391": "lakṣmīnavāliṅganabhogayogyā kathaṃ tanuste sahate kuśayyām // KAvk_22.29 //",
  "S01bsu078_u:4392": "kāntāsmitormipratimāṃśukārhaṃ kiṃ cīvarasyocitametadaṅgam /",
  "S01bsu078_u:4393": "pāṇau ca līlākamalāspade 'smin pātraṃ kathaṃ te priyamadya jātam // KAvk_22.30 //",
  "S01bsu078_u:4394": "ayaṃ vihārastava kaṇṭhapīṭhaḥ sotkaṇṭhakāntābhujabandhanārhaḥ /",
  "S01bsu078_u:4395": "saṃbhogalakṣmīkṣapitapramodaḥ karotyakasmāt praṇayāvabhaṅgam // KAvk_22.31 //",
  "S01bsu078_u:4396": "rūpaṃ vilakṣīkṛtapuṣpacāpaṃ mattebhakumbhoccakucā vibhūtiḥ /",
  "S01bsu078_u:4397": "ratervilāsppavanaṃ vayaśca kenāsamaste kalito virāgaḥ // KAvk_22.32 //",
  "S01bsu078_u:4398": "śratveti taṃ śīlanidhirbadhāṣe śaśāṅkalekhālalitasmitena /",
  "S01bsu078_u:4399": "saṃkrāntanānānṛparatnarāgāṃ kurvannalakṣāmiva rājalakṣmīm // KAvk_22.33 //",
  "S01bsu078_u:4400": "rājan jarārogahateva na syāttaraṅgalolā yadi jīvavṛttiḥ /",
  "S01bsu078_u:4401": "tatkasya na syādaniśaṃ praharṣapīyūṣavarṣī viṣayābhilāṣaḥ // KAvk_22.34 //",
  "S01bsu078_u:4402": "śamāmṛtāsvādanasusthirāṇāmapātanaṃ śūnyavanāntabhūmeḥ /",
  "S01bsu078_u:4403": "vibhūtilīlāmadavihvalānāṃ harmyāṇi paryantanipātanāni // KAvk_22.35 //",
  "S01bsu078_u:4404": "sakuṅkumaiḥ snāntiḥ nṛpāḥ payobhiḥ sarāgatāṃ yaiḥ satataṃ prayānti /",
  "S01bsu078_u:4405": "saṃtoṣaśīlastu manaḥ prasādaśuddhāmbudhautā vimalībhavanti // KAvk_22.36 //",
  "S01bsu078_u:4406": "śrotraṃ śrutenaivana kuṇḍalena dānena pāṇirna tu kaṅkaṇena /",
  "S01bsu078_u:4407": "vibhāti kāyaḥ karuṇākulānāṃ paropakāreṇa na candanena // KAvk_22.37 //",
  "S01bsu078_u:4408": "etāni mohāhatavallabhāni saṃsaktamuktāṃśusitasmitāni /",
  "S01bsu078_u:4409": "satāṃ na bhogyāni bhavanti bhūbhṛducchiṣṭaśiṣṭāni vibhūṣaṇāni // KAvk_22.38 //",
  "S01bsu078_u:4410": "rāgāturāṇāṃ ritupāpitānāṃ nidrā dhanadhyānavatāṃ na nāma /",
  "S01bsu078_u:4411": "śayyāsu susparśavatīṣu rājñā sarvatra śāntaḥ sukhameva śete // KAvk_22.39 //",
  "S01bsu078_u:4412": "nirmokakāntena varāmśukena bhujaṅgavṛttirna tu cīvareṇa /",
  "S01bsu078_u:4413": "pātraṃ pavitrāṇi samāplitāni pīyūṣamaitrāṇyaśanāni sūte // KAvk_22.40 //",
  "S01bsu078_u:4414": "chatrāṇi vakrkraṃ bhṛśamaprakāśaṃ manivilolaṃ vyajanānilaughāḥ /",
  "S01bsu078_u:4415": "saṃsaktajāṅyaṃ hṛdayaṃ nṛpāṇāṃ kurvanti hārā haricandanārdrāḥ // KAvk_22.41 //",
  "S01bsu078_u:4416": "viyogarogānugatā vibhūtiḥ kāntāh kṣaṇāntā viraso vilāsaḥ /",
  "S01bsu078_u:4417": "yasminnapāyaḥ satatānuśāyī sa kasya bhogaḥ subhagopayogaḥ // KAvk_22.42 //",
  "S01bsu078_u:4418": "jāḍyaṃ sajṛmbhaṃ janayatyajasraṃ tanoti tṛṣṇābhramamohamūrcchāḥ",
  "S01bsu078_u:4419": "karotyasahyaṃ sarasatvameva bhogopabhogaḥ prasabhaprayogaḥ // KAvk_22.43 //",
  "S01bsu078_u:4420": "yadā sukhaśrīrnavacandralekhā prabhātapuṣpāṇyapi yaivanāṇi /",
  "S01bsu078_u:4421": "karmormimālāgrahaṇaṃ śarītaṃ tadā mamāyaṃ gamito 'nurāgaḥ // KAvk_22.44 //",
  "S01bsu078_u:4422": "sacāmarāh sadhvajapuñjapaṭṭāḥ savājivālā dvipakarṇatālāḥ /",
  "S01bsu078_u:4423": "svabhāvalolāḥ kila rājalakṣmyaḥ sarve vilāsāh kṣaṇabhaṅgasaṅgāḥ // KAvk_22.45 //",
  "S01bsu078_u:4424": "uktveti tattatkuśalāya rājñaścittaprasādaṃ paramaṃ vidhāya /",
  "S01bsu078_u:4425": "sa śāntikallolasudhāpravāhaṃ kiran dṛśā pārṣadamāluloke // KAvk_22.46 //",
  "S01bsu078_u:4426": "manīṣiṇāṃ śākyakulodgatānāṃ saptāyutāni pratipādya dharmam /",
  "S01bsu078_u:4427": "cakre sahasrāṇi ca sapta tatra saṃprāptaparyāptaviśeṣabhāñji // KAvk_22.47 //",
  "S01bsu078_u:4428": "śaklodanādyaiḥ kuśalopapannaiḥ gaṇe 'tha tattulyasahasrasaṃkhyaiḥ /",
  "S01bsu078_u:4429": "droṇodanādyairamṛtpdanādyaiścittaprasādaḥ sumahānavāptaḥ // KAvk_22.48 //",
  "S01bsu078_u:4430": "kecidyayuḥ śrāvakabodhiyuktapratyekabodhau niratāśca kecit /",
  "S01bsu078_u:4431": "samyak tathānuttarabodhisaktāḥ pare babhūvurgaganaprasannāḥ // KAvk_22.49 //",
  "S01bsu078_u:4432": "srotaḥ pariprāptaphalaṃ tato 'nye sakṛttathāgāmiphalaṃ tathānye /",
  "S01bsu078_u:4433": "anye 'pyanāgāṃiphalaṃ tadāpurarhatphalaṃ kleśavimuktimanye // KAvk_22.50 //",
  "S01bsu078_u:4434": "ekastu tatrārjitapāpaśāpastamaḥsamūhopahitapramohaḥ /",
  "S01bsu078_u:4435": "māyeyamityāha hasan janānāṃ satyasthitiṃ saṃsadi devadattaḥ // KAvk_22.51 //",
  "S01bsu078_u:4436": "nṛpaṃ tu vātsalyanilīnameva putrodayātpratyupajātadarpam /",
  "S01bsu078_u:4437": "maudgalyabhikṣurjinaśāsanena maharddhibhirvītamadaṃ cakāram // KAvk_22.52 //",
  "S01bsu078_u:4438": "dṛṣṭvāpi rājā bhagavatprabhāvaṃ nātyadbhutam pauruṣameva mene /",
  "S01bsu078_u:4439": "abhyāsalīnāni janasya nūnaṃ sotkarṣakṛtyāni na vismayāya // KAvk_22.53 //",
  "S01bsu078_u:4440": "athāparedyurbhagavān surendrasaṃpādite hemamahāvimāne /",
  "S01bsu078_u:4441": "sumeruśīrrṣṇīva samānakāntau siṃhāsane ratnamaye nyaṣīdat // KAvk_22.54 //",
  "S01bsu078_u:4442": "brahmendramukhyeṣu tataḥ sureṣu tatropaviṣṭeṣu pṛthuprabheṣu /",
  "S01bsu078_u:4443": "babhustaduṣṇīṣaśikhāvilāsaiścandrāṃśumālājaṭīlā ivāśāḥ // KAvk_22.55 //",
  "S01bsu078_u:4444": "anyonyasaṃghaṭṭavilolahārairdhanāvahāraistridaśairviśadbhiḥ /",
  "S01bsu078_u:4445": "nirantarām tām bhavametya rājā dvāreṣu mārgānna caturṣu lebhe // KAvk_22.56 //",
  "S01bsu078_u:4446": "sabhrūbhramaistatra kuveramukhyairnivāryamāṇābhimatapraveśah /",
  "S01bsu078_u:4447": "vicchāyavakraḥ skhalitābhidhāyī bhūbhṛtparaṃ niṣpratibho babhūva // KAvk_22.57 //",
  "S01bsu078_u:4448": "praveśitastairjinaśāsanena kadācidāsādya tadagrabhūmim /",
  "S01bsu078_u:4449": "śuddhodanast apraṇipatya mūrdhnā cittaprasādena puro 'sya tasthau // KAvk_22.58 //",
  "S01bsu078_u:4450": "śāstā tu tasmai caturāryasatyaprabodhikāṃ dharmakathām dideśa /",
  "S01bsu078_u:4451": "jñānena yā viṃśatiśṛṅgamasya satkāyadṛgbhūdharamapyabḥāṅkṣīt // KAvk_22.59 //",
  "S01bsu078_u:4452": "tataḥ sa gatvā kṛtakṛtyajanmā śuklodanaṃ prāpta bhajasva rājyam /",
  "S01bsu078_u:4453": "svasyāvratīttaṃ bhagavatpradiṣṭaṃ tacchāsanaṃ modayituṃ na rājyam // KAvk_22.60 //",
  "S01bsu078_u:4454": "droṇodane rājyaparāṅbhukhe 'pi vairāgyayogādamṛtodane ca /",
  "S01bsu078_u:4455": "jagrāha śuddhodanasaṃpradiṣṭāṃ tāṃ rājalakṣmīmatha bhadrakākhyaḥ // KAvk_22.61 //",
  "S01bsu078_u:4456": "rājārhabhogairatha pūjayitvā jinaḥ janeśaḥ śucisaṃpraṇitaiḥ /",
  "S01bsu078_u:4457": "nyagrodhadhāma pratipādya cāsmai śuddhodanaṃ śuddhamanoratho 'bhūt // KAvk_22.62 //",
  "S01bsu078_u:4458": "droṇodanasyāpi sutau yuvānau rājājñayā preraṇayā ca mātuḥ /",
  "S01bsu078_u:4459": "ekastu yaḥ pravrajito 'niruddhaḥ paro mahānnāma gṛhī babhūva // KAvk_22.63 //",
  "S01bsu078_u:4460": "athābhavaccetasi bhadraksya rājño viraktasya vanābhilāṣaḥ /",
  "S01bsu078_u:4461": "vivekabhājāṃ praśamapravṛttaṃ navāpi lakṣmīrna mano ruṇaddhi // KAvk_22.64 //",
  "S01bsu078_u:4462": "tataḥ samāhūya sa devadattaṃ rājyābhiṣekapratipannacittam /",
  "S01bsu078_u:4463": "uvāca me pravrajanasya kālaḥ samāgataḥ kiṃ bhavatābhidheyam // KAvk_22.65 //",
  "S01bsu078_u:4464": "taṃ pratyuvācāttavivekadambhaḥ susaṃvṛtaṃ saṃsadi devadattaḥ /",
  "S01bsu078_u:4465": "rājanna rājye 'sti mamābhilāṣaḥ pravrajyayā tvatsadṛśo bhavāmi // KAvk_22.66 //",
  "S01bsu078_u:4466": "śrutveti rājā kuṭilasya tasya mithyāvinītasya kadarthavākyam /",
  "S01bsu078_u:4467": "udīritaṃ śākyagaṇastavāyaṃ saṃkalpasākṣīti hasannuvāca // KAvk_22.67 //",
  "S01bsu078_u:4468": "athārthatāpopahataḥ pradadhyau bhogānurāgāditi devadattaḥ /",
  "S01bsu078_u:4469": "mayā kimetadavipātamuktaṃ bhajeta vā pravrajito 'pi rājyam // KAvk_22.68 //",
  "S01bsu078_u:4470": "rājyaṃ samutsṛjya nijaṃ vrajantaḥ śākyaṃ kumārāḥ saha bhadrakādyāḥ /",
  "S01bsu078_u:4471": "śuddhodanaṃ niryayurāyavṛttaprītiṃ puraskṛtya rathairdvipaiśca // KAvk_22.69 //",
  "S01bsu078_u:4472": "vrajatsu sarveṣvatha devadattaḥ kirīṭasaktaṃ pṛthipadmarāgam /",
  "S01bsu078_u:4473": "jahāra raktāktamivāmiṣārthī śyenaḥ prabhāpallavitāmbarārkam // KAvk_22.70 //",
  "S01bsu078_u:4474": "naimittikairuktamathāsya lakṣmadṛṣṭvā tadugraṃ narakaprayāṇam /",
  "S01bsu078_u:4475": "cittaṃ sadoṣaṃ kila durnimittaṃ nimittamanyat punaruktameva // KAvk_22.71 //",
  "S01bsu078_u:4476": "kokālikhaṇḍotkaṭamorakāṇāṃ tithyādināmnām madadurmadānāṃ /",
  "S01bsu078_u:4477": "saṃsūcitānyatyadhikāni tatra tathāvidhānairbahulakṣaṇāni // KAvk_22.72 //",
  "S01bsu078_u:4478": "bhūpapramodādatha bhadrako 'pi tairdevadatapramukhaiḥ sahaiva /",
  "S01bsu078_u:4479": "pravrajyayā cīvarapātrayogāt cakāra vairāgyamayīmiva kṣmām // KAvk_22.73 //",
  "S01bsu078_u:4480": "rājñastathā rājakumārakāṇāmutsṛṣṭahārāṅgadakuṇḍalānām /",
  "S01bsu078_u:4481": "sāsro virāgādavatārya teṣāṃ keśānupālī kila kalpako 'bhūt // KAvk_22.74 //",
  "S01bsu078_u:4482": "mūrkhaḥ sa nīco 'pi jinājñayaiva pravrajyayā pūjyataro babhūva /",
  "S01bsu078_u:4483": "cittaprasādasya parasya manye na kāraṇaṃ paṇḍitatā najātiḥ // KAvk_22.75 //",
  "S01bsu078_u:4484": "sāmīcikāyāmatha bhadrako 'pi jñātvā nṛpaḥ pārṣadikaṃ tamenam /",
  "S01bsu078_u:4485": "nīcasya pādau kathamasya vande mahīpati sanniti niścalo 'bhūt // KAvk_22.76 //",
  "S01bsu078_u:4486": "tamabravīdaskhalitābhimānaṃ vikalpabhinnaṃ bhagavān vihasya /",
  "S01bsu078_u:4487": "pravrajyayā mohamahānuvandhī saṃtyajyate jātimayo 'bhimānaḥ // KAvk_22.77 //",
  "S01bsu078_u:4488": "śrutveti rājñā saha rājaputraiḥ kṛte praṇāme pṛthivī cakampe /",
  "S01bsu078_u:4489": "na devadattaḥ paruṣābhidhāyī padau vavande bhagavadgirāsya // KAvk_22.78 //",
  "S01bsu078_u:4490": "kampāt kṣitervismitamānasena pṛṣṭastato bhikṣugaṇena śāstā /",
  "S01bsu078_u:4491": "uvaca rājā kila kalpasya janmāntare 'pyasya kṛtaḥ praṇāmaḥ // KAvk_22.79 //",
  "S01bsu078_u:4492": "purā yuvā kāśipure vilokya bhadrābhidhānām gaṇīkāṃ daridraḥ /",
  "S01bsu078_u:4493": "sevām vyaghāt sundarakastadāsyai rāgo hi sarvavysanopadeṣṭā // KAvk_22.80 //",
  "S01bsu078_u:4494": "tayā visṛṣṭaḥ kusumoccayāya punahpunarbhṛṅga ivādhikārthī /",
  "S01bsu078_u:4495": "tatsaṅgamānaṅgamanorathena śrāntaḥ sa babhrāma vanāntareṣu // KAvk_22.81 //",
  "S01bsu078_u:4496": "atrāntara śrāntataraḥ kṣitīśaḥ prāpto vanāntaṃ mṝgayārasena /",
  "S01bsu078_u:4497": "taṃ brahmadattaḥ prasamīkṣya gītaṃ tasyāśṛṇocchannatanurlatābhiḥ // KAvk_22.82 //",
  "S01bsu078_u:4498": "navanavakusumāśayā kimevaṃ madhukaraṃ tāpahato 'si gaccha tūrṇam /",
  "S01bsu078_u:4499": "vikasitakamalānanābjinī sā bhavati hi saṃkucitā dināvasāne // KAvk_22.83 //",
  "S01bsu078_u:4500": "tasyā hi gītaṃ nṝpatirniśamya smitaprabhāghaṭṭitahārakāntiḥ /",
  "S01bsu078_u:4501": "uvāca taṃ tīvrakarārkatāpaḥ ko 'yaṃ sakhe gītarasābhioyogah // KAvk_22.84 //",
  "S01bsu078_u:4502": "so 'pyabravīdbhūmipate na nāma tapto ravistaptatarastu kāmaḥ /",
  "S01bsu078_u:4503": "svakarmaduḥkhāni vihanti loke na grīṣmadagdhāni marusthalāni // KAvk_22.85 //",
  "S01bsu078_u:4504": "ityarthavadvākyaguṇārpaṇena sa bhūpatervallabhatāmavāpa /",
  "S01bsu078_u:4505": "saṃvādasaṃsparśasubhāṣitaṃ hi keṣām c asatkārapadaṃ na yāti // KAvk_22.86 //",
  "S01bsu078_u:4506": "tenātha rājā vijane śramāturaḥ śītopacārairapanītatāpaḥ /",
  "S01bsu078_u:4507": "prītyā tamādāya tataḥ sahaiva svarājadhānīmagamat kṛtajñah // KAvk_22.87 //",
  "S01bsu078_u:4508": "tatrāsya jīvaprada ityudantasaṃtoṣa saṃpūritacittavṛttiḥ /",
  "S01bsu078_u:4509": "rājyārdhadānābhimukhaḥ sa tasthau cittānuvṛttasya kimasya deyam // KAvk_22.88 //",
  "S01bsu078_u:4510": "rājyārdhadānaprasṛte 'tha tasmin nācintayat sundarakaḥ kṛpāyām",
  "S01bsu078_u:4511": "bhadrāṃ vinā rājyasukhena kiṃ me dhanyo hi tatprītisudhābhiṣiktaḥ // KAvk_22.89 //",
  "S01bsu078_u:4512": "mahmaṃ na rājyādyapi rocate 'rdhamakhaṇḍitālpāpi hi śobhate śrīḥ /",
  "S01bsu078_u:4513": "ekārthayoge hi sadā vivādaḥ dvayorhi bhogaiḥ kalireva mūrtaḥ // KAvk_22.90 //",
  "S01bsu078_u:4514": "tasmānnṛpaṃ kuṇṭhamahaṃ nipātya samastarājyena bhavāmi pūrṇaḥ /",
  "S01bsu078_u:4515": "kṣaṇaṃ vicintyetyanutāpataptaḥ tīvraṃ manaḥ svasya punaḥ pradadhyau // KAvk_22.91 //",
  "S01bsu078_u:4516": "kiṃ cintitaṃ nindyaparaṃ mayaitat ko 'yaṃ prakāraḥ khalu tīkṣṇatāyāḥ /",
  "S01bsu078_u:4517": "kṛtaghnasaṃkalpakalaṅkalepādaho nu lajjā nijacetaso 'pi // KAvk_22.92 //",
  "S01bsu078_u:4518": "svastyastu rājyāya namaḥ sukhebhyaḥ saṃmohamātā kṣamatāṃ ca lakṣmīḥ /",
  "S01bsu078_u:4519": "yeṣāmanāsvāditacintitānāmevaṃvidhā dhīḥ prathamaḥ svabhāvaḥ // KAvk_22.93 //",
  "S01bsu078_u:4520": "bhramaṃ vidhatte vidadhāti mūrcchāṃ nipātayatyeva tamastanoti /",
  "S01bsu078_u:4521": "āghrātamātraiva karoti puṃsāmaho vināśaṃ viṣavallarī śrīḥ // KAvk_22.94 //",
  "S01bsu078_u:4522": "ciraṃ vicintyeti sa jātacittaḥ pratyekabodhirvimalaḥ prabhāte /",
  "S01bsu078_u:4523": "abhyarthamāno 'pi nareśvareṇa rājyaṃ n ajagrāha nivṛttatṛṣṇaḥ // KAvk_22.95 //",
  "S01bsu078_u:4524": "pratyekabuddhatvamavāptamenaṃ kālena dṛṣṭvā nṛpatirmaharddhiḥ /",
  "S01bsu078_u:4525": "tatpādapadmacyutamaulimālyaścittaprasādocitamityavecat // KAvk_22.96 //",
  "S01bsu078_u:4526": "sa ko 'pi satkarmavipākajanmā vandyo vivekaḥ praśamābhiṣekaḥ /",
  "S01bsu078_u:4527": "yasya prabhāvādvirataspṛhāṇāṃ tyājyeva ratnākaramekhalā bhūḥ // KAvk_22.97 //",
  "S01bsu078_u:4528": "śrutveti rājñā kathitaṃ tadarthajātaṃ tadabhyarthanayā vidhāya /",
  "S01bsu078_u:4529": "tatkalpakaḥ śāntipadaṃ prapede sevāntaraṅgaḥ kila gaṅgapālaḥ // KAvk_22.98 //",
  "S01bsu078_u:4530": "prāptaṃ tamayuttamakarmayogāt pravrajyayā sajjanapūjyabhāvam /",
  "S01bsu078_u:4531": "rājā vavande praṇataḥ pṛthivyāḥ kampastadābhūdapi ṣaḍvikāraḥ // KAvk_22.99 //",
  "S01bsu078_u:4532": "so 'yaṃ rājā vihitavinatirbhadrako brahmadatto",
  "S01bsu078_u:4533": "paśyopālī sa kila kuśalī kalpako gaṅgapālaḥ /",
  "S01bsu078_u:4534": "ityāścaryaṃ bhagavaduditaṃ bhikṣavaste niśamya",
  "S01bsu078_u:4535": "svacchaṃ cittaṃ sukṝtaśaraṇe menire hetumeva // KAvk_22.100 //",
  "S01bsu078_u:4536": "iti kṣemendraviracitāyāṃ bodhisattvāvadānakalpalatāyāṃ pitāputrasamādānam nāma dvāviṃśatitamaḥ pallavaḥ //",
  "S01bsu078_u:4537": "23. viśvaṃtarāvadānam /",
  "S01bsu078_u:4538": "cintārantādadhkarucayaḥ sarvalokeṣvanindyā",
  "S01bsu078_u:4539": "vandyāste 'nyaiḥ puruṣamaṇayaḥ ke 'pyapūrvaprabhāvāḥ /",
  "S01bsu078_u:4540": "yeṣāṃ naiva priyamapi paraṃ putradārādi datvā",
  "S01bsu078_u:4541": "sattvārthānām bhavati vadanamlānatā dainyadūtī // KAvk_23.1 //",
  "S01bsu078_u:4542": "bhagavān bhikṣubhiḥ pṛṣṭaḥ purā śākyapure jinaḥ /",
  "S01bsu078_u:4543": "jagāda pūrvavṛttāntaṃ devadattakathāntare // KAvk_23.2 //",
  "S01bsu078_u:4544": "purī babhūva viśvākhyā viśvāsavasatiḥ śriyaḥ /",
  "S01bsu078_u:4545": "viśvopakārasaktasyasukṝtasyeva janmabhūḥ // KAvk_23.3 //",
  "S01bsu078_u:4546": "saṃjayākhyo 'bhavat tasyāmamitratimirāṃśumān /",
  "S01bsu078_u:4547": "netrānandasudhāsūtirvicitracarito nṛpaḥ // KAvk_23.4 //",
  "S01bsu078_u:4548": "tasya viśvaṃtaro nāma vadānyastanayo 'bhavat /",
  "S01bsu078_u:4549": "apūrvatyāginā yena hṛtaṃ kalpatayoryaśaḥ // KAvk_23.5 //",
  "S01bsu078_u:4550": "īrṣyāvirahitāstulyaṃ vidagdhena prsādhitāḥ /",
  "S01bsu078_u:4551": "satyena bhāratī yena dānena śrīḥ śrutena dhīḥ // KAvk_23.6 //",
  "S01bsu078_u:4552": "adyāpi yasya dikkāntākarṇābharaṇatām gatam /",
  "S01bsu078_u:4553": "vibhāti ketakīgarbhapalāśaviśadaṃ yaśah // KAvk_23.7 //",
  "S01bsu078_u:4554": "sa kadāciddadau divyaratnālakāramarthine /",
  "S01bsu078_u:4555": "athaṃ vijayasāmrājyamanorathaharaṃ tviṣā // KAvk_23.8 //",
  "S01bsu078_u:4556": "datte rathavare tasmin vismayenākhilo janaḥ /",
  "S01bsu078_u:4557": "babhūvākrāṇtahṛdayaścintayā ca nareśvaraḥ // KAvk_23.9 //",
  "S01bsu078_u:4558": "mahāmātyānathāhūya harṣahīno mahīpatiḥ /",
  "S01bsu078_u:4559": "uvācopacitodvegacintākrāntamanorathah // KAvk_23.10 //",
  "S01bsu078_u:4560": "datto rathaḥ kumāreṇa sa jaitraḥ śatrumardanaḥ /",
  "S01bsu078_u:4561": "yatprabhāvārjitā seyaṃ mahārathavarūthinī // KAvk_23.11 //",
  "S01bsu078_u:4562": "lakṣmī sukhaniṣaṇṇā me yātā niścalatām tayā /",
  "S01bsu078_u:4563": "rathe sauryapathe tasmin jayakuznje ca kuñjare // KAvk_23.12 //",
  "S01bsu078_u:4564": "iti rājavacaḥ śrutvā tamabhāṣanta mantriṇaḥ /",
  "S01bsu078_u:4565": "rājan doṣastavaivāyaṃ vātsalyena pramādyataḥ // KAvk_23.13 //",
  "S01bsu078_u:4566": "dharmaḥ kasya na harṣāya dānaṃ kasya na saṃmatam /",
  "S01bsu078_u:4567": "kiṃ tu mūlahatādvṛkṣānnivartante palārthinaḥ // KAvk_23.14 //",
  "S01bsu078_u:4568": "vikrītaḥ paradeśe ca rathastena dvijanmanā /",
  "S01bsu078_u:4569": "ityuktvā mantriṇaḥ sarve śalyaviddhā ivābhavan // KAvk_23.15 //",
  "S01bsu078_u:4570": "atha kālena saṃprāpte vasante madanotsave /",
  "S01bsu078_u:4571": "vipāke sukṛtasyeva hṛdayānandadāyini // KAvk_23.16 //",
  "S01bsu078_u:4572": "svayaṃgrahopajīvyasya madhormadhukarārthinaḥ /",
  "S01bsu078_u:4573": "lokaḥ puṣpavanairyāto yaśobhiriva śubhratām // KAvk_23.17 //",
  "S01bsu078_u:4574": "aśokaṃ lokasacchāyamupakārodyataṃ drumam /",
  "S01bsu078_u:4575": "madhu vidhūtaṃ saṃnaddhe kalikālaṃ kṛtaṃ jagat // KAvk_23.18 //",
  "S01bsu078_u:4576": "rājaputraḥ samāruhya kuñjaraṃ rājavardhanam /",
  "S01bsu078_u:4577": "yayau phullān vane druṣṭumarthikalpatarustarūn // KAvk_23.19 //",
  "S01bsu078_u:4578": "vrajantaṃ prati sāmantaprayuktātaṃ dvijāḥ pathiḥ /",
  "S01bsu078_u:4579": "babhāṣire samabhyetya svastivādapuraḥsarāḥ // KAvk_23.20 //",
  "S01bsu078_u:4580": "cintāmaṇirgīyase tvaṃ ślāghyo jagati jaṅgamaḥ /",
  "S01bsu078_u:4581": "yasya saṃdarśanenārthī gāḍhamāliṅgyate śriyā // KAvk_23.21 //",
  "S01bsu078_u:4582": "dvāveva viśrutotkarṣavideṣau bhadrajanmani /",
  "S01bsu078_u:4583": "dānārdrahastastvaṃ loke gajaścāyaṃ sthironnatiḥ // KAvk_23.22 //",
  "S01bsu078_u:4584": "asmabhyaṃ sukṛtpdāra kuñjaro 'yaṃ pradīyatām /",
  "S01bsu078_u:4585": "tvadanyena vadānyena dātumeṣa na śakyate // KAvk_23.23 //",
  "S01bsu078_u:4586": "ityarthitastaiḥ sotsāhaḥ sa tebhyastu dadau dvipam /",
  "S01bsu078_u:4587": "sajīvamiva sāmrājyaṃ saśaṅkhadhvajacāmaram // KAvk_23.24 //",
  "S01bsu078_u:4588": "datvā bodhipradhānena praṇidhānena śuddhadhīḥ /",
  "S01bsu078_u:4589": "ratharatnaṃ dvipendraṃ ca so 'bhūdānandanirbharaḥ // KAvk_23.25 //",
  "S01bsu078_u:4590": "śrutvaiva nṛpatirdattaṃ viśrutaṃ jayakuznjaram /",
  "S01bsu078_u:4591": "rakṣāprakārarahitāṃ rājalakṣmīmamanyata // KAvk_23.26 //",
  "S01bsu078_u:4592": "sa rājyabhraṃśabhītena kupitena mahībhujā /",
  "S01bsu078_u:4593": "niṣkāsitaḥ kumāro 'tha pratasthe praṇipatya tam // KAvk_23.27 //",
  "S01bsu078_u:4594": "mādrīdayitayā sārdhaṃ jālinaṃ nāma dārakam /",
  "S01bsu078_u:4595": "kṛṣṇābhidhāṃ tathā kanyāmādāya sa yayau vanam // KAvk_23.28 //",
  "S01bsu078_u:4596": "vane 'pi śeṣa ṃ sa dadau vāhanādikamarthine /",
  "S01bsu078_u:4597": "samaṃ hi mahatāṃ sattvaṃ saṃpatsu ca vipatsu ca // KAvk_23.29 //",
  "S01bsu078_u:4598": "mādyrāṃ kadācidyātāyāṃ puṣpamūlaphalāptaye /",
  "S01bsu078_u:4599": "brāhmaṇaḥkaścidabhyetya rājaputramabhāṣata // KAvk_23.30 //",
  "S01bsu078_u:4600": "paricārakāhīnāya caturau bālakāvimau /",
  "S01bsu078_u:4601": "dehi mahyaṃ mahāsattvaṃ sarvado hyasi viśrutaḥ // KAvk_23.31 //",
  "S01bsu078_u:4602": "śrutvaitadavicāryaiva dārakau dayitau param /",
  "S01bsu078_u:4603": "datvā sa tasmai sahasā sehe tadvirahavyathām // KAvk_23.32 //",
  "S01bsu078_u:4604": "dhanaputrakalatrādi loke kasya navallabham /",
  "S01bsu078_u:4605": "dānādanyadvadānyānāṃ na dayāvatām // KAvk_23.33 //",
  "S01bsu078_u:4606": "atha mādrī samabhyetya bālakau bālavatsalā /",
  "S01bsu078_u:4607": "apaśyantī puraḥ patyuḥ patitāpannamūrcchitā // KAvk_23.34 //",
  "S01bsu078_u:4608": "sā labdhasaṃjñā dīptena vyāptā śokakṛśānunā /",
  "S01bsu078_u:4609": "śiśupradānavṛttāntaṃ śrutvaivābhūtpalāpinī // KAvk_23.35 //",
  "S01bsu078_u:4610": "tasyāścetasi duḥkhāgnirapatyasnehaduḥsahaḥ /",
  "S01bsu078_u:4611": "priyapremānusṛtyaiva prayayau puṭapākatām // KAvk_23.36 //",
  "S01bsu078_u:4612": "atrāṇtare samabhyetya viprarūpaḥ sureśvaraḥ /",
  "S01bsu078_u:4613": "bhṛtyārthī dayitām patnīṃ rājaputramayācata // KAvk_23.37 //",
  "S01bsu078_u:4614": "yācitastena sahasā śucaṃ jāyāviyogajām /",
  "S01bsu078_u:4615": "dhiyā saṃstabhya sattvābdhiḥ sa tasmai vitatāra tām // KAvk_23.38 //",
  "S01bsu078_u:4616": "sadyaḥ pradānataralāṃ saṃtrastāṃ hariṇīmiva /",
  "S01bsu078_u:4617": "so 'vadaddayitāmantaḥ kalayan bodhivāsanām // KAvk_23.39 //",
  "S01bsu078_u:4618": "samāśvāsihi kalyāṇi na śokaṃ kartukarhasi /",
  "S01bsu078_u:4619": "svapnapraṇayakalpo 'yamasatyaḥ priyasaṃgamaḥ // KAvk_23.40 //",
  "S01bsu078_u:4620": "śuśrūṣayā dvijasyāsya dharme te ramatām matiḥ /",
  "S01bsu078_u:4621": "vilolalokayātrāyāṃ dharmaḥ sthirasuhṛt satām // KAvk_23.41 //",
  "S01bsu078_u:4622": "dṛṣṭvā sarve svajanasujanā bāndhavāścānubhūtāḥ",
  "S01bsu078_u:4623": "nyastā kaṇṭhe kṣaṇaparimalamlāyinī mitrālā /",
  "S01bsu078_u:4624": "dāre putre kṣapitamaniśaṃ yauvanaṃ jīvitaṃ ca",
  "S01bsu078_u:4625": "prāpto nāptaśtiraparicayaḥ ko 'pi dharmādṛte 'nyaḥ // KAvk_23.42 //",
  "S01bsu078_u:4626": "ityuktvā vallabhāṃ lobhaparityāgāduvāha saḥ /",
  "S01bsu078_u:4627": "dyutiṃ vadanapadmena dhairyavṛttiṃ ca cetasā // KAvk_23.43 //",
  "S01bsu078_u:4628": "viyogaśokavikalāṃ mādrīṃ dṛṣṭvā kṛpākulaḥ /",
  "S01bsu078_u:4629": "nijarūpaṃ samādhāya śacīpatiruvāc atām // KAvk_23.44 //",
  "S01bsu078_u:4630": "viṣādaṃ mā kṛthāh putri devo 'haṃ tridaśeśvaraḥ /",
  "S01bsu078_u:4631": "arthibhyastvā dadātyeṣa tasmādasi mayarthitā // KAvk_23.45 //",
  "S01bsu078_u:4632": "adhunā saiva patyustvaṃ nyāsībhūtā mayārpitā /",
  "S01bsu078_u:4633": "taṃ dadātyeṣa nānyasmau dīyate katham // KAvk_23.46 //",
  "S01bsu078_u:4634": "kariṣyāmi tavāvaśyaṃ dārakābhyāṃ samāgamam /",
  "S01bsu078_u:4635": "ityudīrya sahasrākṣaḥ sahasāṇtaradhīyataḥ // KAvk_23.47 //",
  "S01bsu078_u:4636": "atha tau dārakau vipraḥ samādāyārthalipsayā /",
  "S01bsu078_u:4637": "viśvāmitrapuraṃ gatvā lobhādvokretumudyatah // KAvk_23.48 //",
  "S01bsu078_u:4638": "viśyāmitraḥ parijñāya rājaputrasya dārakau /",
  "S01bsu078_u:4639": "jagrāha mahatārthena bāṣpasaṃruddhalocanaḥ // KAvk_23.49 //",
  "S01bsu078_u:4640": "kālena tridivaṃ yāte viśvāmitramahīpatau /",
  "S01bsu078_u:4641": "bheje viśvaṃtaro rājyaṃ paurāmātyagaṇārthitaḥ // KAvk_23.50 //",
  "S01bsu078_u:4642": "rājye viraktasya tasya dānavyasaninaḥ param /",
  "S01bsu078_u:4643": "sattvena vardhamānarddhirna kaścid yācako 'bhavat // KAvk_23.51 //",
  "S01bsu078_u:4644": "tadvittapūrṇavibhavo brāhmaṇaḥ so 'pi jambukah /",
  "S01bsu078_u:4645": "kṛtaghnaḥ svaprabhāvānme saṃpadityabhyadhājjanam // KAvk_23.52 //",
  "S01bsu078_u:4646": "viśvaṃtaraḥ sa evāham devadattaḥ sa ca dvijaḥ /",
  "S01bsu078_u:4647": "uktveti cakre bhagavān bhikṣūṇāṃ dānadeśanām // KAvk_23.53 //",
  "S01bsu078_u:4648": "ālambanaṃ śvabhraśatāvapāte ghorāndhakāre suciraprakāśaḥ /",
  "S01bsu078_u:4649": "āśvāsanaṃ duḥsahaduḥkhakāle dānam narāṇāṃ paralokabandhuḥ // KAvk_23.54 //",
  "S01bsu078_u:4650": "iti kṣemendraviracitāyām bodhisattvāvadānakalpalatāyāṃ viśvaṃtarāvadānam nām atrayoviṃśaḥ pallavaḥ //",
  "S01bsu078_u:4651": "24. abhiniṣkramaṇāvadānam /",
  "S01bsu078_u:4652": "hasati sakalalolālokasargāya bhānuḥ paramamamṛtavṛṣṭayai pūrṇatāmeti candraḥ /",
  "S01bsu078_u:4653": "iyati jagati pūjyaṃ janma gṛhṇāti kaścit vipulakuśalasetuḥ sattvasaṃtāraṇāya // KAvk_24.1 //",
  "S01bsu078_u:4654": "purā śuddhodanaḥ śrīmān rājā śākyapure 'bhavat /",
  "S01bsu078_u:4655": "yaśaḥśaśāṅkajanakaḥ sudhāsindhurivāparaḥ // KAvk_24.2 //",
  "S01bsu078_u:4656": "khalāsaktā svabhāvena lakṣmīrguṇigaṇārpitā /",
  "S01bsu078_u:4657": "āścaryakāriṇā yena kṛtā satpakṣapātinī // KAvk_24.3 //",
  "S01bsu078_u:4658": "adyāpyakhiladiktīryavanāsaktairvivekibhiḥ /",
  "S01bsu078_u:4659": "yaśobhiḥ śucibhiryasya munivratamivohyate // KAvk_24.4 //",
  "S01bsu078_u:4660": "syāmahaṃ śuddhamāteti purā praṇidhitaḥ kila /",
  "S01bsu078_u:4661": "viśvakarmasuto martyamājagāmāmaladyutiḥ // KAvk_24.5 //",
  "S01bsu078_u:4662": "kīrtiḥ satpuruṣasyeva tasyābhūdvallabhā param /",
  "S01bsu078_u:4663": "mahāmāyābhidhā devī candrasyeva kumudvatī // KAvk_24.6 //",
  "S01bsu078_u:4664": "sāpaśyaddantinaṃ śvetaṃ svapne kukṣau vihāyasā /",
  "S01bsu078_u:4665": "gatamārohaṇaṃ śaile praṇatiṃ ca mahājanāt // KAvk_24.7 //",
  "S01bsu078_u:4666": "atrāntare bodhisattvastuṣitāt tridaśālayāt /",
  "S01bsu078_u:4667": "garbhaṃ tasyāḥ samāpede svayaṃ lokānukalpayā // KAvk_24.8 //",
  "S01bsu078_u:4668": "vahantī bodhisattvaṃ sā garbhe bhuvananandanam /",
  "S01bsu078_u:4669": "induṃ dugdhābdhiveleva babhūva pāṇḍuradyutiḥ // KAvk_24.9 //",
  "S01bsu078_u:4670": "ikṣvākurājavaṃśyena tena garbhasthitena sā /",
  "S01bsu078_u:4671": "bhūrnidhānavatīvābhūd bhavyalakṣaṇalakṣitā // KAvk_24.10 //",
  "S01bsu078_u:4672": "babhūva dohadastasyā dānapuṇyamayodayaḥ /",
  "S01bsu078_u:4673": "aṅkure 'pyavisaṃvādi sahakārasya saurabham // KAvk_24.11 //",
  "S01bsu078_u:4674": "atgha kālena saṃpūrṇaṃ sā lumbinīvane sthitā /",
  "S01bsu078_u:4675": "asūta tanayaṃ devī divākaramivāditiḥ // KAvk_24.12 //",
  "S01bsu078_u:4676": "māturgarbhamalāspṛṣṭaṃ kukṣiṃ bhittvā sa nirgataḥ /",
  "S01bsu078_u:4677": "tāṃ cakre 'tha svabhāvena svasthāṅgī vigatavyathām // KAvk_24.13 //",
  "S01bsu078_u:4678": "nirgacchanneva ruddho 'sau balajijñāsayā kṣaṇam /",
  "S01bsu078_u:4679": "śakreṇa vajrasārāṅgastasyāśakyatvamāyayau // KAvk_24.14 //",
  "S01bsu078_u:4680": "jātamātaḥ śuiśurgatvā svayaṃ sapta padāni saḥ /",
  "S01bsu078_u:4681": "diśo vilokayannūce suvyaktākṣarayā girā // KAvk_24.15 //",
  "S01bsu078_u:4682": "iyaṃ nirvṛtiḥ pūrvā ca gatirlokeṣu dakṣiṇā /",
  "S01bsu078_u:4683": "paścimā jātirapyeṣā saṃsārādiyamuttarā // KAvk_24.16 //",
  "S01bsu078_u:4684": "iti tasya bruvāṇasya pṛthivī samakampata /",
  "S01bsu078_u:4685": "tamakṣayabalaṃ dhartumaśakteva jagadgurum // KAvk_24.17 //",
  "S01bsu078_u:4686": "chatraṃ tasya yaśaḥ śubhraṃ sattvasmeraṃ sacāmaram /",
  "S01bsu078_u:4687": "vyomāmbudhārādhautasya jagṛhustasya devatā // KAvk_24.18 //",
  "S01bsu078_u:4688": "asminnavasare pṛṣṭaḥ s vastrīyeṇāsitābhidhaḥ /",
  "S01bsu078_u:4689": "nāradena prabhāṃ dṛṣṭvā kiṣkindhādristhito muniḥ // KAvk_24.19 //",
  "S01bsu078_u:4690": "kasmādarkaśatāloka ivālokaḥ pradṛśyate /",
  "S01bsu078_u:4691": "tamodaridrāṃ yeneti girayaḥ saguhāgṛhāḥ // KAvk_24.20 //",
  "S01bsu078_u:4692": "vismayāditi tenoktaḥ so 'vadaddivyalocanaḥ /",
  "S01bsu078_u:4693": "jātaḥ puṇyaprabhāso 'yaṃ bodhisattvasya janmani // KAvk_24.21 //",
  "S01bsu078_u:4694": "acireṇaiva taṃ vatsa drakṣāvaḥ kuśalāptaye /",
  "S01bsu078_u:4695": "ityuktvā munirānandād viśrāntisukhito 'bhavat // KAvk_24.22 //",
  "S01bsu078_u:4696": "putrajanmani sarvārthasiddhiṃ śuddhodanaḥ param /",
  "S01bsu078_u:4697": "dṛṣṭvā sarvārthasiddho 'yamiti nāmāsya nirmame // KAvk_24.23 //",
  "S01bsu078_u:4698": "śākyavardhananāmābhūd yakṣaḥ śākyapurāśrayaḥ /",
  "S01bsu078_u:4699": "yatpraṇāmeṇa śākyānāṃ śiśavo nirupadravāḥ // KAvk_24.24 //",
  "S01bsu078_u:4700": "tatsthityā preṣitaḥ pitrā praṇāmāya saguhyakaḥ /",
  "S01bsu078_u:4701": "taṃ bodhisattvamālokya nipapātāsya pādayoḥ // KAvk_24.25 //",
  "S01bsu078_u:4702": "athotsaṅge samādāya hṛṣṭastaṃ pṛthivīpatiḥ /",
  "S01bsu078_u:4703": "lakṣaṇāni nimittajñaistasya dehe vyalokayat // KAvk_24.26 //",
  "S01bsu078_u:4704": "lakṣaṇajñāstataḥ sarve nṛpamūcuḥ savismayāḥ /",
  "S01bsu078_u:4705": "deva divyakumāro 'yaṃ lakṣaṇairupalakṣyate // KAvk_24.27 //",
  "S01bsu078_u:4706": "jāyate lakṣaṇairetairviśvaviśrāntaśāsanaḥ /",
  "S01bsu078_u:4707": "śakrādhipaścakravartī bhagavān sa tathāgataḥ // KAvk_24.28 //",
  "S01bsu078_u:4708": "dīrghāṅgulidalau cakralāñchanau supratiṣṭhitau /",
  "S01bsu078_u:4709": "aruṇau caraṇāvasya kāntau kamalakomalau // KAvk_24.29 //",
  "S01bsu078_u:4710": "rājahaṃsa iva prāṃśuḥ sajālāṅgulipallavaḥ /",
  "S01bsu078_u:4711": "eṣa jānuyugaḥ śrīmānājānubhujabhūṣitaḥ // KAvk_24.30 //",
  "S01bsu078_u:4712": "sakośabastiguhyaśca nyagrodhaparimaṇḍalaḥ /",
  "S01bsu078_u:4713": "dakṣiṇāvartaromāṅkaḥ pariṇāhasamonnatiḥ // KAvk_24.31 //",
  "S01bsu078_u:4714": "rajomalalavāspṛṣṭastajāmbūnadadyutiḥ /",
  "S01bsu078_u:4715": "hastapādāṃsakaṇṭhāgraspaṣṭasaptacchadākṛtiḥ // KAvk_24.32 //",
  "S01bsu078_u:4716": "siṃhapūrvārdhakāyaśca bṛhatspaṣṭāṅgavigrahaḥ /",
  "S01bsu078_u:4717": "catvāriṃśatsamāprotaśukladantaḥ sunāsikaḥ // KAvk_24.33 //",
  "S01bsu078_u:4718": "dīrghapratanujihvaśca meghadundubhiniśvanaḥ /",
  "S01bsu078_u:4719": "abhinīlākṣagokṣmaḥ sahajoṣṇīṣamastakaḥ // KAvk_24.34 //",
  "S01bsu078_u:4720": "sitorṇāṅko bhruvorbhāgaḥ svastikoraḥsthalojjvalaḥ /",
  "S01bsu078_u:4721": "lekhāśṛṅgābjahasto 'yaṃ chatrākāraśirāḥ śiśuḥ // KAvk_24.35 //",
  "S01bsu078_u:4722": "rājannayam te tanayaścakravartī bhaviṣyati /",
  "S01bsu078_u:4723": "samyaksaṃbodhisaṃbuddhaḥ sarvajño vā bhaviṣyati // KAvk_24.36 //",
  "S01bsu078_u:4724": "ityuktvā teṣu jāteṣu lebhe harṣaṃ mahīpatiḥ /",
  "S01bsu078_u:4725": "saptabhidivasaiḥ śāsturjananī tridivaṃ yayau // KAvk_24.37 //",
  "S01bsu078_u:4726": "tasya janmani śākyānāṃ munīnāmiva śāntatā /",
  "S01bsu078_u:4727": "dṛṣṭvā yadā śākyamunirnāmābhūtsa tadā śiśuḥ // KAvk_24.38 //",
  "S01bsu078_u:4728": "devānāmapi devo 'yamiti niścitya tejasā /",
  "S01bsu078_u:4729": "devātideva ityasya nāma cakre mahīpatiḥ // KAvk_24.39 //",
  "S01bsu078_u:4730": "nāradenātha sahitastattvadarśī tapovanāt /",
  "S01bsu078_u:4731": "taṃ samabhyāyayau draṣṭumādarādasito muniḥ // KAvk_24.40 //",
  "S01bsu078_u:4732": "sa bodhisattvaṃ bālārkamiva kalpaprakāśanam /",
  "S01bsu078_u:4733": "dṛṣṭvā vikāsivakrkraśrīrlebhe kamalatulyatām // KAvk_24.41 //",
  "S01bsu078_u:4734": "so 'brāvīdvihitātithyaṃ nṛpatiṃ praṇataṃ muniḥ /",
  "S01bsu078_u:4735": "rājan guṇagaṇeneva spṛhaṇīyo 'si sūnunā // KAvk_24.42 //",
  "S01bsu078_u:4736": "etāni lakṣaṇānyasya mokṣalakṣmīsamāgamam /",
  "S01bsu078_u:4737": "vadanti cakravartiśrīḥphalaṃ naiṣāṃ vinaśvaram // KAvk_24.43 //",
  "S01bsu078_u:4738": "asya bodhiprabhāveṇa saṃbuddhasy mukhāmbujam /",
  "S01bsu078_u:4739": "dhanya padmākarasyeva netrapātraṃ kariṣyati // KAvk_24.44 //",
  "S01bsu078_u:4740": "vibudhāḥ śuddhasattvasya bodhidugdhamahodadheḥ /",
  "S01bsu078_u:4741": "dhanyā vāgamṛtairasya bhaviṣyantyupajīvinaḥ // KAvk_24.45 //",
  "S01bsu078_u:4742": "puṇyabhāji jagatyasminneka evāsmi vañcitaḥ /",
  "S01bsu078_u:4743": "etatsaṃdarśanaṃ yasya pūrṇakālasya durlabham // KAvk_24.46 //",
  "S01bsu078_u:4744": "ityuktvā nṛpamāmantrya gatvā vyomnā tapovanam /",
  "S01bsu078_u:4745": "suprasannaṃ manaḥ kṛtvā dehatyāgamacintayat // KAvk_24.47 //",
  "S01bsu078_u:4746": "sa paryantopadeśāya nāradenābhicoditaḥ /",
  "S01bsu078_u:4747": "tamuvācāmṛtaṃ vatsaṃ kumāraḥ kathayiṣyati // KAvk_24.48 //",
  "S01bsu078_u:4748": "adhigamyāmṛtaṃ tasmānnṛpasūnoranāmayam /",
  "S01bsu078_u:4749": "tariṣyasi bhavāmbodhimityuktvā tanumatyajat // KAvk_24.49 //",
  "S01bsu078_u:4750": "śrīrasatkriyāṃ tasya kṛtvā sapadi nāradaḥ /",
  "S01bsu078_u:4751": "yayau vārāṇasīṃ siddhyai lebhe kātyāyanābhidhām // KAvk_24.50 //",
  "S01bsu078_u:4752": "vardhamānaḥ kumāro 'tha sarvavidyāsu pāragaḥ /",
  "S01bsu078_u:4753": "lipipravīṇo 'bhinavām lipiṃ brāhmīṃ vinirmame // KAvk_24.51 //",
  "S01bsu078_u:4754": "nāgāyutasamaprāṇe tasmin jagati viśrute /",
  "S01bsu078_u:4755": "vaiśālikaiḥ priyāyāsmai preṣito mattakuñjaraḥ // KAvk_24.52 //",
  "S01bsu078_u:4756": "bhaviṣyati cakravartītyasya prātamupāyanam /",
  "S01bsu078_u:4757": "devadattaḥ paridveṣāt taṃ jaghāna mahāgajam // KAvk_24.53 //",
  "S01bsu078_u:4758": "cyutaṃ cakarṣaṃ dvidataṃ nandaḥ sapta padāni tam /",
  "S01bsu078_u:4759": "kumārastu tadutkṣipya prākārād bahirakṣipat // KAvk_24.54 //",
  "S01bsu078_u:4760": "ekanārāvanirbhinnasaptatālamahītalaḥ /",
  "S01bsu078_u:4761": "chedyabhedyāstraśastreṣu sa evātiśayaṃ yayau // KAvk_24.55 //",
  "S01bsu078_u:4762": "tatatulyaguṇāṃ patnīṃ rājasūnuryaśodharām /",
  "S01bsu078_u:4763": "avāpa viśrutāṃ loke śuddhaśīla ivonnatim // KAvk_24.56 //",
  "S01bsu078_u:4764": "atrāntare mahāvātavicyutaḥ saptayojanaḥ /",
  "S01bsu078_u:4765": "saritpravāhasaṃrodhaṃ vidadhe vipuladrumaḥ // KAvk_24.57 //",
  "S01bsu078_u:4766": "sāṃ sphāratarusaṃruddhā rohikā nāma nimnagā /",
  "S01bsu078_u:4767": "śīlabhraṣṭeva vanitā prayayau pratilomatām // KAvk_24.58 //",
  "S01bsu078_u:4768": "rājaputrastamutkṣipya bhaṅktvā vikṣupya taṃ drumam /",
  "S01bsu078_u:4769": "nyavārayat prajāmatsyajalakallolaviplavam // KAvk_24.59 //",
  "S01bsu078_u:4770": "tataḥ kadācidudyāne haṃsaṃ niśitayantriṇā /",
  "S01bsu078_u:4771": "devadattena nihataṃ kumāraḥ samajīvayat // KAvk_24.60 //",
  "S01bsu078_u:4772": "saṃtāpaṃ tadvivādena devadatto 'dhikaṃ yayau /",
  "S01bsu078_u:4773": "na sahante hi kuṭilāstulyakulagoṇonnatim // KAvk_24.61 //",
  "S01bsu078_u:4774": "kadācid gopikā nāma kumāraṃ rājakanyakā /",
  "S01bsu078_u:4775": "kandarparūpamālokya kimapyautsukyamāyayau // KAvk_24.62 //",
  "S01bsu078_u:4776": "śuddhodanaḥ sutasthaitāṃ jñātvā cittocitāṃ vadhūm /",
  "S01bsu078_u:4777": "apūrayadvivāhena manmathasya manoratham // KAvk_24.63 //",
  "S01bsu078_u:4778": "naimittikāstato 'bhyetya nṛpamūcuḥ suniścayāḥ /",
  "S01bsu078_u:4779": "putraste cakravartī vā munirvā saptame 'hani // KAvk_24.64 //",
  "S01bsu078_u:4780": "tacchrutvā nṛpatiḥ sūnoścakrāvrtipadāptaye /",
  "S01bsu078_u:4781": "pravrajyācakitaścintāṃ dinasaṃkhyāmayīṃ yayau // KAvk_24.65 //",
  "S01bsu078_u:4782": "lolāṃ sarvaḥ srhiyaṃ vetti śāntasthirasukhāmapi /",
  "S01bsu078_u:4783": "atthāpi bhogaraktānāṃ saṃpatsvevādaraḥ param // KAvk_24.66 //",
  "S01bsu078_u:4784": "tataḥ kadācidudyānavihārāya nṛpātmajaḥ /",
  "S01bsu078_u:4785": "prayayau rathamāruhya valgutuṅgaturaṅgamam // KAvk_24.67 //",
  "S01bsu078_u:4786": "sa vivarṇaṃ jarājīrṇam kīrṇaśīrṇaśiroruham /",
  "S01bsu078_u:4787": "suśuṣkaparuṣākāraṃ dadarśa puruṣaṃ pathi // KAvk_24.68 //",
  "S01bsu078_u:4788": "sa taṃ dṛṣṭvā nijaṃ kāyamālokyācintayacciram /",
  "S01bsu078_u:4789": "aho paryāptapāko 'yaṃ kāyasyāsya jugupsitaḥ // KAvk_24.69 //",
  "S01bsu078_u:4790": "vayaḥ paryāptamāpto 'pi paryāptaṃ nāśrayatyayam /",
  "S01bsu078_u:4791": "atīva palitavyājājjarā vṛddhaṃ hasatyasau // KAvk_24.70 //",
  "S01bsu078_u:4792": "śarīre saṃtatasnāyupāśaprotāsthipañjare /",
  "S01bsu078_u:4793": "vṛddhaḥ puṣṇāti manye 'hamaho mohavihaṅgamam // KAvk_24.71 //",
  "S01bsu078_u:4794": "sārathe kiṃ karotyeṣa kiṃ na yāti tapovanam /",
  "S01bsu078_u:4795": "asṃkocameti vṛddhasya dehena saha sā matiḥ // KAvk_24.72 //",
  "S01bsu078_u:4796": "vṛddho 'valambate yaṣṭiṃ na tu dharmamayīṃ dhiyam /",
  "S01bsu078_u:4797": "jarākuṭilakāyasya svabhāvo nirvivekatā // KAvk_24.73 //",
  "S01bsu078_u:4798": "jugupsāṃ janayatyeṣa vṛddhaḥ praskhalitākṣaraiḥ /",
  "S01bsu078_u:4799": "vacobhiścyutadantābhairgalallālālavākulaiḥ // KAvk_24.74 //",
  "S01bsu078_u:4800": "naṣṭā dṛṣṭiḥ kṛśaḥ kāyaḥ śaktirluptā hatā śrutiḥ /",
  "S01bsu078_u:4801": "tathāpi mohād dṛṣṭaiva vṛddhasya taruṇīpriyā // KAvk_24.75 //",
  "S01bsu078_u:4802": "dhatte dhavalatāṃ vṛddhaḥ kimetāmatigarhitām /",
  "S01bsu078_u:4803": "lolā paraṃ viraktāpi yadyasyātipriyā tanuḥ // KAvk_24.76 //",
  "S01bsu078_u:4804": "iti cintayatastasya nirvedaḥ samajāyata /",
  "S01bsu078_u:4805": "manyamānasya sāpāyaṃ kāyaṃ nicayamāpadām // KAvk_24.77 //",
  "S01bsu078_u:4806": "punaśca samaye 'nyasminnapaśyad vyādhitaṃ naram /",
  "S01bsu078_u:4807": "vipakkakūṇapaprāyaṃ sapūyamiva pāṇḍaram // KAvk_24.78 //",
  "S01bsu078_u:4808": "sa pradadhyau tamālokya samuddiśya nijāṃ tanum /",
  "S01bsu078_u:4809": "aho nu sahajaivāsmin kāye rogagaṇodgatiḥ // KAvk_24.79 //",
  "S01bsu078_u:4810": "idameva mahaccitramiyaṃ māṃsamayī tanuḥ /",
  "S01bsu078_u:4811": "na yāti kledavaiklavyaṃ kṣaṇaṃ paryuṣīte 'pi yat // KAvk_24.80 //",
  "S01bsu078_u:4812": "iti dhyātvā sa sodvegaḥ śarīravicikitsayā /",
  "S01bsu078_u:4813": "babhūva rājyasaṃbhopgarāge vigatitādaraḥ // KAvk_24.81 //",
  "S01bsu078_u:4814": "athānyasmin kṣaṇe mālyavastrācchāditavigraham /",
  "S01bsu078_u:4815": "dadarśa dehasatkāravyagrabandhujanaṃ śavam // KAvk_24.82 //",
  "S01bsu078_u:4816": "taṃ dṛṣṭvā sahasodvegadayāduḥkhaghṛṇākulaḥ /",
  "S01bsu078_u:4817": "ciraṃ niḥsārasaṃsāraparihāramacintayat // KAvk_24.83 //",
  "S01bsu078_u:4818": "eṣa pretavanaṃ yāti saṃsaktāṃ hṛdaye vahan // KAvk_24.84 //",
  "S01bsu078_u:4819": "aho nu viṣayābhyāsavilāsādhyavasāyinām /",
  "S01bsu078_u:4820": "nṛṇāmantyakṣaṇe kaṣṭā kāṣṭhapāṣāṇatulyatā // KAvk_24.85 //",
  "S01bsu078_u:4821": "udvegavāribhavasāgarabudbude 'smin kālānilākulitakarmalatāgrapuṣpe /",
  "S01bsu078_u:4822": "māyāvadhūnayanavibhramasaṃvibhāge puṃsāṃ ka eṣa vapuṣi sthiratābhimānaḥ // KAvk_24.86 //",
  "S01bsu078_u:4823": "noktaṃ kiṃcit parahitayutaṃ na śrutaṃ dharmayuktaṃ",
  "S01bsu078_u:4824": "naiva ghrātaṃ kuśalakusumaṃ satyarūpaṃ na dṛṣṭam /",
  "S01bsu078_u:4825": "naiva spṛṣṭaṃ śamapadamiti vyaktamāsaktacintā-",
  "S01bsu078_u:4826": "viśrānto 'yaṃ vahati sahasā niścalatvaṃ gatāyuḥ // KAvk_24.87 //",
  "S01bsu078_u:4827": "rājasūnurvicintyeti śarīraṃ vipadāplutam /",
  "S01bsu078_u:4828": "aśeṣaviṣayāsaṅge parām naḥ snehatām yayau // KAvk_24.88 //",
  "S01bsu078_u:4829": "athāgre nirmitaṃ devaiḥ sa śuddhāvāsakāyikaiḥ /",
  "S01bsu078_u:4830": "vyalokayat pravrajitaṃ pātrakāṣāyadhāriṇam // KAvk_24.89 //",
  "S01bsu078_u:4831": "taṃ dṛṣṭvaiva babhūvāsya pravrajyābhimukhī matiḥ /",
  "S01bsu078_u:4832": "īpsitālokanaprītyā svabhāvo hi vibhāvyate // KAvk_24.90 //",
  "S01bsu078_u:4833": "virāgyakāraṇam tatra nṛpasūnoḥ pade pade /",
  "S01bsu078_u:4834": "vilokya sārathiḥ sarvaṃ kṣitipāya vyanedayat // KAvk_24.91 //",
  "S01bsu078_u:4835": "kumāro 'tha piturvākyāt grāmālokanakautukī /",
  "S01bsu078_u:4836": "vrajan pathi nidhānāni vivṛtāni vyalokayat // KAvk_24.92 //",
  "S01bsu078_u:4837": "tatpūrvapuruṣanyastaiḥ strīkarairutthitānyapi /",
  "S01bsu078_u:4838": "yadā sa nāgrahīttāni tadā viviśurambudhim // KAvk_24.93 //",
  "S01bsu078_u:4839": "tataḥ sa karṣakān pāṃśuvyāptapāṇḍuśiroruhān /",
  "S01bsu078_u:4840": "vidīrṇapāṇicaraṇān kṣutpipāsāśramāturān // KAvk_24.94 //",
  "S01bsu078_u:4841": "halakaddālaviṣamollekhapakṣavraṇāditān /",
  "S01bsu078_u:4842": "vilokya kleśavivaśān babhūva karuṇākulaḥ // KAvk_24.95 //",
  "S01bsu078_u:4843": "vidhāya dayayā teṣāṃ draviṇauradaridratām /",
  "S01bsu078_u:4844": "sa vṛṣāṇāṃ vṛṣarataḥ kleśamuktimakārayat // KAvk_24.96 //",
  "S01bsu078_u:4845": "tataḥ pratinivṛtto 'tha sānujaḥ pārthivātmajaḥ /",
  "S01bsu078_u:4846": "madhyāhnapṛthusaṃtāpe taralastaraṇitviṣaḥ // KAvk_24.97 //",
  "S01bsu078_u:4847": "rathaghoṣonmukhaśikhiśyāmīkṛtadigantaraḥ /",
  "S01bsu078_u:4848": "svedavārikaṇākīrṇaḥ prabhāsnigdhavanasthalīm // KAvk_24.98 //",
  "S01bsu078_u:4849": "so 'varuhya rathāttatra gaṇḍaskhalitakuṇḍalah /",
  "S01bsu078_u:4850": "viśrāṇtyai viśrutayaśā jambucchāyāmaśiśriyat // KAvk_24.99 //",
  "S01bsu078_u:4851": "sa babhārorasi vyaktāṃ svedāmbukaṇasaṃtatim /",
  "S01bsu078_u:4852": "vapurāśleṣalalitāṃ hārasyeva kuṭumbinīm // KAvk_24.100 //",
  "S01bsu078_u:4853": "chāyāsu parivṛttāsu śanakaiḥ sarvaśākhinām /",
  "S01bsu078_u:4854": "tasya jambūtarucchāyā na cacāla tanustanoḥ // KAvk_24.101 //",
  "S01bsu078_u:4855": "sā tasya śītalacchāyā tāpaklāntimavārayat /",
  "S01bsu078_u:4856": "saṃsāraviratasyeva tīvravairāgyavāsanā // KAvk_24.102 //",
  "S01bsu078_u:4857": "putradarśanasotkaṇṭhastaṃ deśamatha bhūpatiḥ /",
  "S01bsu078_u:4858": "ājagāma gajotsarpatrastabhramaracāmaraḥ // KAvk_24.103 //",
  "S01bsu078_u:4859": "chāyāṃ sa niścalāṃ dṛṣṭvā kumārasya prabhāvataḥ /",
  "S01bsu078_u:4860": "gauravādbhutasaṃprāptaḥ praṇataṃ praṇanāma tam // KAvk_24.104 //",
  "S01bsu078_u:4861": "tataḥ sa sahitaḥ pitrā nagaraṃ gantumudyataḥ /",
  "S01bsu078_u:4862": "apaśyat puraparyante śmaśānaṃ śavasaṃkulam // KAvk_24.105 //",
  "S01bsu078_u:4863": "sa dṛṣṭvā kuṇapākīrṇamaśivaṃ śivakānanam /",
  "S01bsu078_u:4864": "sodvegaṃ sārathiṃ prāha sthagitasyandanaḥ kṣaṇam // KAvk_24.106 //",
  "S01bsu078_u:4865": "sārathe paśya jantūnāṃ kāyāpāyamatīṃ daśām /",
  "S01bsu078_u:4866": "dṛṣṭvedamapi rāgārdraṃ mano mohapramādinām // KAvk_24.107 //",
  "S01bsu078_u:4867": "parastrīdarśanāttṛptaṃ netramāsvādya sādaram /",
  "S01bsu078_u:4868": "asyāsatyavatī jihvā paśya kākena kṛsyate // KAvk_24.108 //",
  "S01bsu078_u:4869": "asyāḥ stanamukhanyastanakhollekhasukhasthitiḥ /",
  "S01bsu078_u:4870": "khṇḍayatyadharaṃ gṝdhraḥ kāmīva madanirbharah // KAvk_24.109 //",
  "S01bsu078_u:4871": "ete dṛṣṭaniṣakṭavāyasaśakṛnniṣṭhivinaḥ pādapā",
  "S01bsu078_u:4872": "mūrcchantīva vipākapūyakuṇapāghrāṇena niṣkūṇitāḥ /",
  "S01bsu078_u:4873": "dṛṣṭvā gṛdhravidāryamāṇamasakṛt kīrṇārdratantra śavaṃ",
  "S01bsu078_u:4874": "bhūyo vātavilolapallavakarairācchādayantīva ca // KAvk_24.110 //",
  "S01bsu078_u:4875": "kṣībasyevācalasya drutahṛtahṛdayā jambukī kaṇṭhasaktā",
  "S01bsu078_u:4876": "raktābhivyaktakāmā kamapi nakhamukhollekhamāsutrayantī /",
  "S01bsu078_u:4877": "āsvādyāsvādya yūnaḥ kṣaṇamadharadalaṃ dattadantavraṇāṅkaṃ lagnānaṅgakriyāyāmiyamatirabhasotkarṣamāviṣkaroti // KAvk_24.111 //",
  "S01bsu078_u:4878": "ityuktvā jātaviratirbhavabībhatsakutsayā /",
  "S01bsu078_u:4879": "kalayan kleśanirvāṇaṃ praviveśa purāntaram // KAvk_24.112 //",
  "S01bsu078_u:4880": "tatra harmyagatāpaśyat taṃ kanyābhijanojjvalā /",
  "S01bsu078_u:4881": "mṛgajā nāma mṛgajānodinī mṛgalocanā // KAvk_24.113 //",
  "S01bsu078_u:4882": "sarāgataralā dṛṣṭḥ śrotrasaṃcāriṇī param /",
  "S01bsu078_u:4883": "abhūttaddarśane tasyāḥ sahasaiva virekiṇī // KAvk_24.114 //",
  "S01bsu078_u:4884": "sā tadālokanenaiva bālā lajjāsahiṣṇūnā /",
  "S01bsu078_u:4885": "smareṇeva samākṛṣṭā sakhīṃ prāha puraḥsthitām // KAvk_24.115 //",
  "S01bsu078_u:4886": "kā dhanyā lalanā loke sparśenāsya śaśitviṣaḥ /",
  "S01bsu078_u:4887": "yasyā madanasaṃtaptā tanurnirvāṇameṣyati // KAvk_24.116 //",
  "S01bsu078_u:4888": "nirvāṇaśabdaṃ śrutvaiva rājaputraḥ samīhitam /",
  "S01bsu078_u:4889": "tāṃ dadarśonmukhaḥ padmavanānīva diśan dṛśā // KAvk_24.117 //",
  "S01bsu078_u:4890": "sa tasyāstena vacasā vapuṣā va prasāditaḥ /",
  "S01bsu078_u:4891": "hāraṃ suvṛttaṃ cittaṃ ca vikṣepāsyai guṇojjcalam // KAvk_24.118 //",
  "S01bsu078_u:4892": "ālokanānukūlyena bhāvaṃ vijñāya bhūpatiḥ /",
  "S01bsu078_u:4893": "putrasyāntaḥpurapade tāmādāya nyaveśayat // KAvk_24.119 //",
  "S01bsu078_u:4894": "ṣaṇṇāṃ kāṇtāsahasrāṇāṃ vṛtamantaḥpuraṃ tataḥ /",
  "S01bsu078_u:4895": "viveśa rājatanayaḥ priyāṃ śāntiṃ vicintayan // KAvk_24.120 //",
  "S01bsu078_u:4896": "atrāṇtare narapatiṃ prāhurnaimittikāḥ sphuṭam /",
  "S01bsu078_u:4897": "munirvā cakravartī vā prātaste bahvitā sutaḥ // KAvk_24.121 //",
  "S01bsu078_u:4898": "tataḥ saṃcintya nṛpatiḥ pravrajyām cakitaḥ param /",
  "S01bsu078_u:4899": "akārayat puradvāraguptiṃ ruddhagamāgamām // KAvk_24.122 //",
  "S01bsu078_u:4900": "droṇodanamukhān bhrātṝn dvāreṣu viniveśya saḥ /",
  "S01bsu078_u:4901": "nagarasya svayaṃ makhye tathā sāmātyasainikaḥ // KAvk_24.123 //",
  "S01bsu078_u:4902": "rājaputrādatha prāptagarbhā devī yaśodharā /",
  "S01bsu078_u:4903": "vabhāṣe śāradīva dyauḥ pratyāsannendupāṇḍurā // KAvk_24.124 //",
  "S01bsu078_u:4904": "ekarātrāvaśeṣe 'tha nagaradvārarakṣaṇe /",
  "S01bsu078_u:4905": "śamapravṛttārkamabhūt pravrajyābhimukhaṃ dinam // KAvk_24.125 //",
  "S01bsu078_u:4906": "ciraṃ vicarya saṃsāraṃ śāntiṃ yāte divaspatau /",
  "S01bsu078_u:4907": "kāṣāyāmbaramālambya yayau saṃdhyāvadṛśyatām // KAvk_24.126 //",
  "S01bsu078_u:4908": "aśeṣāśātamomohavirāmavimalāṃ śanaiḥ /",
  "S01bsu078_u:4909": "indurgāmuditaścakre pūrṇālokavilokinīm // KAvk_24.127 //",
  "S01bsu078_u:4910": "sarāgatāpe vabhasaścetasīva gate ravau /",
  "S01bsu078_u:4911": "śuddhenduhṛdayasyābhūt prasādaḥ ko 'pyaviplavaḥ // KAvk_24.128 //",
  "S01bsu078_u:4912": "athāsminnantare kāntāsaṃtatāntaḥpurodare /",
  "S01bsu078_u:4913": "ratnaharmyapraviṣṭendudyutisaṃdohahāsini // KAvk_24.129 //",
  "S01bsu078_u:4914": "niḥsāravirasaṃ sarvaṃ rājasūnurvilokayan /",
  "S01bsu078_u:4915": "jagāa gaganasvacchasvacchandocchalitasmṛtiḥ // KAvk_24.130 //",
  "S01bsu078_u:4916": "gaṇo 'yaṃ nārīṇāṃ madanadahanolkāparikaraḥ",
  "S01bsu078_u:4917": "parityājyastīvravyasanaśatasaṃtāpasacivaḥ /",
  "S01bsu078_u:4918": "idānīṃ yuktā me tarutalalatāśītalare",
  "S01bsu078_u:4919": "parityaktāgārapraśamasukhasāre pariṇatiḥ // KAvk_24.131 //",
  "S01bsu078_u:4920": "etāścandradyutimadamayā yāmi nāryo vane 'smin",
  "S01bsu078_u:4921": "nidrāmudrāniyamitadṛśaḥ saṃstarasrastavatrāḥ /",
  "S01bsu078_u:4922": "svapnotpannānucitavacanāḥ keśasaṃchāditāṃsāḥ",
  "S01bsu078_u:4923": "kṣipraṃ mandānilavicalitān lajjayantīva dīpān // KAvk_24.132 //",
  "S01bsu078_u:4924": "saralasrastagātrāṇāṃ nirlajjānāṃ vivāsasām /",
  "S01bsu078_u:4925": "suptānāṃ ca mṛtānāṃ ca bhedaḥ ko nāma dehinām // KAvk_24.133 //",
  "S01bsu078_u:4926": "iti tasya bruvāṇasya saṃjāte gamanodyame /",
  "S01bsu078_u:4927": "mithaḥ kathā samabhavannagaradvārarakṣiṇām // KAvk_24.134 //",
  "S01bsu078_u:4928": "bho bhoḥ kaḥ ko 'tra jāgarti jāgrato nāsti viplavaḥ /",
  "S01bsu078_u:4929": "prabhucittagrahavyagrāḥ samagrā eva jāgrati // KAvk_24.135 //",
  "S01bsu078_u:4930": "jāgarti saṃsāragṛhe manīṣī mohāṇdhakāre svapiti pramattaḥ /",
  "S01bsu078_u:4931": "jjīvitameva loke mṛtasya suptasya ca ko viśeṣaḥ // KAvk_24.136 //",
  "S01bsu078_u:4932": "iti marhyasthitaḥ śrutvā rātrau rājasutaḥ kathāḥ /",
  "S01bsu078_u:4933": "prasthitaṃ satpatheneva nijaṃ mene manoratham // KAvk_24.137 //",
  "S01bsu078_u:4934": "nivṝtterlakṣaṇaṃ dṛṣṭvā sa svapnaṃ kṣaṇanidrayā // KAvk_24.138 //",
  "S01bsu078_u:4935": "tataḥ prabuddhā sahasā trastā devī yaśodharā /",
  "S01bsu078_u:4936": "tatkālopanataṃ svapnaṃ dayitāya nyavedayat // KAvk_24.139 //",
  "S01bsu078_u:4937": "paryaṅkābharaṇāngāni svapne bhagnāni me vibho /",
  "S01bsu078_u:4938": "śrīrvrajantī mayā dṛṣṭvā candrārkau ca torihitau // KAvk_24.140 //",
  "S01bsu078_u:4939": "ityākarṇya sa tāmūce mugdhe satyavivarjitaḥ /",
  "S01bsu078_u:4940": "saṃsāra eva svapno 'yaṃ svapne svapno 'pi kīdṛśaḥ // KAvk_24.141 //",
  "S01bsu078_u:4941": "svapne 'dya nābhisaṃjātā latā vyāptā vihārasā /",
  "S01bsu078_u:4942": "merūpadhānaśirasā pūrvapaścimavāridhau // KAvk_24.142 //",
  "S01bsu078_u:4943": "bhujābhyāṃ caraṇābhyām ca dakṣiṇābdhirmayā dhṛtaḥ /",
  "S01bsu078_u:4944": "bhadre svapnaḥ śubho 'yaṃ te strīṇāṃ bhartuśubhaṃ śubham // KAvk_24.143 //",
  "S01bsu078_u:4945": "ityukte bodhisattvena noce kiṃcid yaśodharā /",
  "S01bsu078_u:4946": "punaśca nidrābhimukhī babhūva mīlitekṣaṇā // KAvk_24.144 //",
  "S01bsu078_u:4947": "śakrabrahmamukhāḥ sarve sametyātha sudhābhujaḥ /",
  "S01bsu078_u:4948": "cakrire bodhisattvasya sattvotsāhaprapūraṇam // KAvk_24.145 //",
  "S01bsu078_u:4949": "tairdevaputrāścatvāraḥ samādiṣṭā mahājavāḥ /",
  "S01bsu078_u:4950": "sahāyā gamane tasya bhūśailābdhidhṛtikṣamāḥ // KAvk_24.146 //",
  "S01bsu078_u:4951": "śakrādiṣṭena yakṣeṇa pāñcikākhyena nirmitaiḥ /",
  "S01bsu078_u:4952": "saharmyāsaktasopānairavatīrya viniryayau // KAvk_24.147 //",
  "S01bsu078_u:4953": "suptaṃ sārathimādāya chandakākhyaṃ prabodhya saḥ /",
  "S01bsu078_u:4954": "utsādamiva jagrāha kaṇṭhakākhyaṃ turaṅgamam // KAvk_24.148 //",
  "S01bsu078_u:4955": "taṃ tīkṣṇaruciraṃ lakṣmīkaṭākṣataralaṃ harim /",
  "S01bsu078_u:4956": "sa cakre saṃyamālīnaṃ mūrdhi saṃspṛśya pāṇinā // KAvk_24.149 //",
  "S01bsu078_u:4957": "śamodyame sumanasā s ako 'pyantarbahiḥ samah /",
  "S01bsu078_u:4958": "śiśavo 'pi vimuñcanti yatprabhāveṇa cāpalam // KAvk_24.150 //",
  "S01bsu078_u:4959": "balajijñāsayā nyastaṃ tenātha caraṇaṃ kṣitau /",
  "S01bsu078_u:4960": "na te kampayituṃ śekurdevaputrāḥ savismayāḥ // KAvk_24.151 //",
  "S01bsu078_u:4961": "chandakena sahāruhya nistaraṅgaṃ turaṅgamam /",
  "S01bsu078_u:4962": "sa jagāhe mahadvyoma vimalaṃ svamivāśayam // KAvk_24.152 //",
  "S01bsu078_u:4963": "prayayau taralāvartinartitoṣṇīṣapallavaḥ /",
  "S01bsu078_u:4964": "saṃsarpipavanollasaiḥ śokocchvāsa iva śriyaḥ // KAvk_24.153 //",
  "S01bsu078_u:4965": "tasyābharaṇaratnāṃśulekhābhiḥ śabalaṃ nabhaḥ /",
  "S01bsu078_u:4966": "jagrāha sūtrapatrālīvicitramjiva cīvaram // KAvk_24.154 //",
  "S01bsu078_u:4967": "kīrṇāśrubindukalitā vilolanayanotpalāḥ /",
  "S01bsu078_u:4968": "vrajantaṃ dadṛśurdṛśyāstamantaḥpuradevatāḥ // KAvk_24.155 //",
  "S01bsu078_u:4969": "saṃsāramiva vistīrṇaṃ puraṃ sanṛpabāndhavam /",
  "S01bsu078_u:4970": "dūrāt pradakṣiṇīkṛtya kṣamyatāmityabhāṣata // KAvk_24.156 //",
  "S01bsu078_u:4971": "kṣapāyāṃ kṣaṇaśeṣāyām jane nidrābhimudrite /",
  "S01bsu078_u:4972": "taṃ dadarśa mahānnāma prabuddho rājabāndhavaḥ // KAvk_24.157 //",
  "S01bsu078_u:4973": "divi dṛṣṭvā vrajantaṃ taṃ śaśāṅkaśaṅkayā hṛtaḥ /",
  "S01bsu078_u:4974": "ūce ciraṃ vicāryoccairbāṣyāzncitavilocanah // KAvk_24.158 //",
  "S01bsu078_u:4975": "citrametad viraktavtaṃ bandhujīvopamasya te /",
  "S01bsu078_u:4976": "kumāra rucirākāra na yuktaṃ yuktakāraṇam // KAvk_24.159 //",
  "S01bsu078_u:4977": "vaṃśotkarṣaviśeṣārthū nibaddhāśaḥ pitā tvayi /",
  "S01bsu078_u:4978": "kasmānnirāśa kriyate sarvāśābharaṇa tvayā // KAvk_24.160 //",
  "S01bsu078_u:4979": "iti śākyasya mahataḥ śrutvā vākyaṃ nṛpātmajaḥ /",
  "S01bsu078_u:4980": "tamūce bāndhavaprītirbandho vandhanaśṛṅkhalā // KAvk_24.161 //",
  "S01bsu078_u:4981": "ayaṃ kāyaḥ kṣayaṃ yāti mithyāgṛhasukhapriyaḥ /",
  "S01bsu078_u:4982": "viṣayograviṣrtānāmamṛtāyatanaṃ vanam // KAvk_24.162 //",
  "S01bsu078_u:4983": "hastākṛṣṭastriphaṇiphaṇabhṛnmastakanyastamṛtyu",
  "S01bsu078_u:4984": "kaṇṭhābaddhitkaṭaviṣalatāpallavālolamālaḥ /",
  "S01bsu078_u:4985": "dīptāṅgāraprkaragahanaṃ gāhate durgamārgaṃ",
  "S01bsu078_u:4986": "saṃsāre 'smin viṣayanicaye sapramodaḥ pramādī // KAvk_24.163 //",
  "S01bsu078_u:4987": "ityudīrya vrajan vyomnā vilaṅghya nagaraṃ kṣaṇāt /",
  "S01bsu078_u:4988": "bahirbhūtalamabhyetya sa yayau vājinā javāt // KAvk_24.164 //",
  "S01bsu078_u:4989": "mahatā śākyamukhyena bodhitasyātha bhūpateḥ /",
  "S01bsu078_u:4990": "antaḥpure ca kāntānāmudbhūtaḥ karuṇaḥ svaraḥ // KAvk_24.165 //",
  "S01bsu078_u:4991": "atha brahmendradhanadapramukhastridaśairvṛtaḥ /",
  "S01bsu078_u:4992": "rājasūnurvanaṃ prāpa gatvā dvādaśayojanam // KAvk_24.166 //",
  "S01bsu078_u:4993": "avaruhyātha turagātg vimucyābharaṇāni saḥ /",
  "S01bsu078_u:4994": "uvāca sūcitānandaśchandakaṃ vadanatviṣā // KAvk_24.167 //",
  "S01bsu078_u:4995": "gṛhītvābahraṇāni tvaṃ hayaṃ ca vraja mandiram /",
  "S01bsu078_u:4996": "medānīmasti me kṛtyametairmāyānibandhanaiḥ // KAvk_24.168 //",
  "S01bsu078_u:4997": "vane 'sminnahamekākī śamasaṃtoṣabāndhavaḥ /",
  "S01bsu078_u:4998": "ekaḥ saṃjāyate jantureka eva vipadyate // KAvk_24.169 //",
  "S01bsu078_u:4999": "viṣamaviṣayayogaṃ bhogamutsṛjya re kaḥ sarasarati viśeṣakleśaśoṣapravṛttaḥ /",
  "S01bsu078_u:5000": "paribhavabhuvane 'sminneṣa naḥ saṃniveśaḥ śamitamadanakāntiḥ śāntimeva śrayāmi // KAvk_24.170 //",
  "S01bsu078_u:5001": "ityuktvābharaṇānyasya dīptānyaṅke mumoca saḥ /",
  "S01bsu078_u:5002": "tyaktaśokānvitānīva muktāpakkaṇasaṃcaye // KAvk_24.171 //",
  "S01bsu078_u:5003": "cūḍāṃ niskṛṣya khaṅgena sa cikṣepa nabhaḥsthale /",
  "S01bsu078_u:5004": "śakraśca tam samādāya nināya divamādarāt // KAvk_24.172 //",
  "S01bsu078_u:5005": "keśaḥ kleśa ivotkṛtto yatra tena mahātmanā /",
  "S01bsu078_u:5006": "keśapratigrahaṃ caityaṃ sadbhistatra niveśitam // KAvk_24.173 //",
  "S01bsu078_u:5007": "chandako 'pyaśvamādāyaṃ prayātaḥ saptabhirdinaiḥ /",
  "S01bsu078_u:5008": "śanaiḥ prāpa puropāntaṃ śokārtaḥ samacintayat // KAvk_24.174 //",
  "S01bsu078_u:5009": "śūnyaṃ turagamādāya parityajya nṛpātmajam /",
  "S01bsu078_u:5010": "draṣṭuṃ śaknomi nṛpatiṃ kathaṃ putrapralāpinam // KAvk_24.175 //",
  "S01bsu078_u:5011": "vicintyeti hayaṃ tyaktvā sa tatraiva vyalambata /",
  "S01bsu078_u:5012": "śūnyāsanaḥ paraṃ vājī mūrtaḥ śoka ivāviśat // KAvk_24.176 //",
  "S01bsu078_u:5013": "taṃ dṛṣṭvāntaḥ purajanaḥ sāmātyaśca mahīpatiḥ /",
  "S01bsu078_u:5014": "pratipralāpamukharāścakrire nikhilā diśaḥ // KAvk_24.177 //",
  "S01bsu078_u:5015": "udbhūtārtasvaraiḥ kaṇṭhaiḥ sotkaṇṭhaiḥ sa viṣādavān /",
  "S01bsu078_u:5016": "sarvairgṛhītakīrṇāśrurvājī jīvitamatyajat // KAvk_24.178 //",
  "S01bsu078_u:5017": "sa bodhisattvasaṃsparśapuṇyaprāptipavitritaḥ /",
  "S01bsu078_u:5018": "jagrāha brāhmaṇakule janma saṃsāramuktaye // KAvk_24.179 //",
  "S01bsu078_u:5019": "śakradattaṃ kumārastu yatra kāṣāyamagrahīt /",
  "S01bsu078_u:5020": "kāṣāyagrahaṇam tatra caityaṃ cakre mahājanaḥ // KAvk_24.180 //",
  "S01bsu078_u:5021": "vibhavamabhavavṛttyai janma janmapramuktyai",
  "S01bsu078_u:5022": "vijanamapi janānāṃ mohagartānnivṛttyai /",
  "S01bsu078_u:5023": "iti sa kuśalakāmaḥ kāmamutsṛjya bheje",
  "S01bsu078_u:5024": "guṇakṛtajanarāgaḥ ślāghyatāṃ tyaktarāgaḥ // KAvk_24.181 //",
  "S01bsu078_u:5025": "iti kṣemendraviracitāyām bodhisattvāvadānakalpalatāyāmabhiniṣkramaṇāvadānaṃ caturviśaḥ pallavaḥ //",
  "S01bsu078_u:5026": "25. māravidrāvaṇāvadānam /",
  "S01bsu078_u:5027": "jayanti te janmabhayapramuktā bhavaprabhāvābhibhavābhiyuktāḥ /",
  "S01bsu078_u:5028": "yaiḥ sundarīlocanacakravartī māraḥ kṛtaḥ śāsanadeśavartī // KAvk_25.1 //",
  "S01bsu078_u:5029": "tatastapovane cāsmin bodhisattve tapojuṣi /",
  "S01bsu078_u:5030": "tadupasthāpakāḥ pañca vārāṇasyāṃ pravavrajuḥ // KAvk_25.2 //",
  "S01bsu078_u:5031": "spṛhaṇīyo munīndrāṇāmatha śākyamuniḥ śanaiḥ /",
  "S01bsu078_u:5032": "svayaṃ senāyanīgrāmaṃ janacārikayā yayau // KAvk_25.3 //",
  "S01bsu078_u:5033": "tatra senābhidhānasya kanye gṛhapateḥ sute /",
  "S01bsu078_u:5034": "nandā nandabalākhyā ca cāruvṛtte babhūvatuḥ // KAvk_25.4 //",
  "S01bsu078_u:5035": "śuddhodanasya bhūbhartuste śrutvā viśrutaṃ sutam /",
  "S01bsu078_u:5036": "cakrāte tadvivāhārthaṃ vrataṃ dvādaśavārṣikam // KAvk_25.5 //",
  "S01bsu078_u:5037": "āmodinīnāṃ hṛdaye sadā sūtravadāsthitaḥ /",
  "S01bsu078_u:5038": "mālānāmiva bālānāmabhilāṣaḥ svabhāvajaḥ // KAvk_25.6 //",
  "S01bsu078_u:5039": "dhenūnāṃ pītadugdhānāṃ dugdhaṃ tābhyāṃ punaḥ punaḥ /",
  "S01bsu078_u:5040": "gṛhīṭvā sphaṭikasthālyā vratānte pāyasaṃ śubham // KAvk_25.7 //",
  "S01bsu078_u:5041": "vidhivatpāyase siddhe viprarūpaḥ sureśvaraḥ /",
  "S01bsu078_u:5042": "taṃ samabhyāyayau deśaṃ devaśca kamalāsanaḥ // KAvk_25.8 //",
  "S01bsu078_u:5043": "harṣādatithibhāge 'tha kanyakābhyām samuddhṛte /",
  "S01bsu078_u:5044": "śakro 'vadatsarvaguṇodayāyāgre pradīyatām // KAvk_25.9 //",
  "S01bsu078_u:5045": "matto 'yamadhikastāvadbrahmaṇaḥ prathamo 'pi ca /",
  "S01bsu078_u:5046": "ityukte surarājena provāca caturānanaḥ // KAvk_25.10 //",
  "S01bsu078_u:5047": "matto 'dhiko deva āste śuddhāvāsanikāyikaḥ /",
  "S01bsu078_u:5048": "ityukte brahmaṇā te 'pi jagadurgaganasthitāḥ // KAvk_25.11 //",
  "S01bsu078_u:5049": "sarvaprativiśiṣṭo 'sau bodhisattvastapaḥkṛśaḥ /",
  "S01bsu078_u:5050": "nadyāṃ nirājanākhyāyāṃ vigāhya salile sthitaḥ // KAvk_25.12 //",
  "S01bsu078_u:5051": "etadākarṇya kanyābhyāmāhūya maṇibhājane /",
  "S01bsu078_u:5052": "avatīryārpitaṃ bhaktyā tadasmai madhupāyasam // KAvk_25.13 //",
  "S01bsu078_u:5053": "bodhisattvastadādāya ratnapātrīṃ dadau tayoḥ /",
  "S01bsu078_u:5054": "datteyaṃ na punargrāhyetyuktvā jagṛhaturna te // KAvk_25.14 //",
  "S01bsu078_u:5055": "sā tena nadyāṃ nikṣiptā nāgairnītā prabhāvatī /",
  "S01bsu078_u:5056": "vikṣobhyāpyāhṛtā tebhyastārkṣyarūpeṇa vajriṇā // KAvk_25.15 //",
  "S01bsu078_u:5057": "prasādī bodhisattvo 'tha kanyāyugalamabhyadhāt /",
  "S01bsu078_u:5058": "dānasya praṇidhānena bhavatyoḥ kiṃ samīhitam // KAvk_25.16 //",
  "S01bsu078_u:5059": "te tamūcaturānandanidhiḥ śuddhodanātmajaḥ /",
  "S01bsu078_u:5060": "sarvārthasiddho 'bhimataḥ kumāraḥ patirāvayoḥ // KAvk_25.17 //",
  "S01bsu078_u:5061": "udyamaṃ māralīlāyāḥ sarasaṃ tadvacastayoḥ /",
  "S01bsu078_u:5062": "na lilimpa manastasya pādmaṃ dalamivodake // KAvk_25.18 //",
  "S01bsu078_u:5063": "sa jagāda kumāro 'sau na kiṃ pravrajitaḥ śrutaḥ /",
  "S01bsu078_u:5064": "na tasya lolanayanāḥ priyāh śriya iva striyaḥ // KAvk_25.19 //",
  "S01bsu078_u:5065": "ityanīpsitamākarṇya dīrghaṃ niśvasya kanyake /",
  "S01bsu078_u:5066": "ūcaturdānadharmo 'yaṃ siddhau tasyaiva jāyatām // KAvk_25.20 //",
  "S01bsu078_u:5067": "adṛṣṭasnehasaṃśliṣṭaḥ praviṣṭo 'ntaḥ parāṅbhukhaḥ /",
  "S01bsu078_u:5068": "na nāma sucirābhyastaḥ pakṣapāto nivartate // KAvk_25.21 //",
  "S01bsu078_u:5069": "iti tadvacanaṃ śrutvā bodhisattvaḥ prasannadhīḥ /",
  "S01bsu078_u:5070": "prayātaste samāmantrya viśrāntyai kānanāntaram // KAvk_25.22 //",
  "S01bsu078_u:5071": "pāyasāmṛtabhāgena labdhadivyabalodayaḥ /",
  "S01bsu078_u:5072": "pracchāyatarusucchāyamāruroha mahīdharam // KAvk_25.23 //",
  "S01bsu078_u:5073": "paryaṅkabandhamādhāya tatra tasmin sukhaṃ sthite /",
  "S01bsu078_u:5074": "ahaṃkāra ivātyuccaśirāh so 'drirvyagīryata // KAvk_25.24 //",
  "S01bsu078_u:5075": "viśīrṇabhūdhare tasmin sa pradadhyau viṣaṇṇadhīḥ /",
  "S01bsu078_u:5076": "sapakṣālāni karmāṇi mayā kāni kṛtānyaho // KAvk_25.25 //",
  "S01bsu078_u:5077": "iti cintāśatocchvāsaṃ tamūcurvyomadevatāḥ /",
  "S01bsu078_u:5078": "na tvayā vihitaṃ sādho karma kiṃcidasāṃpratam // KAvk_25.26 //",
  "S01bsu078_u:5079": "acchinnottaptakuśalaṃ dhartuṃ na kṣamate kṣitiḥ /",
  "S01bsu078_u:5080": "sa tvamuttaptakuśalaḥ proccaśailaśatāgdguruḥ // KAvk_25.27 //",
  "S01bsu078_u:5081": "nirañjanīṃ samuttīrya saritaṃ vraja niścalam /",
  "S01bsu078_u:5082": "siddhidaṃ bodhisattvānām deśaṃ vajrāasnābhidham // KAvk_25.28 //",
  "S01bsu078_u:5083": "devatādiṣṭamārgeṇa prasthitasyāsya bhūtale /",
  "S01bsu078_u:5084": "pādanyāsairabhūttasya hemapadmaparaṃparā // KAvk_25.29 //",
  "S01bsu078_u:5085": "pṛthivī vrajatastasya prollasatsalilākulā /",
  "S01bsu078_u:5086": "raṇantī kāṃsyapātrīva pronnanāma nanāma ca // KAvk_25.30 //",
  "S01bsu078_u:5087": "tāni tāni nimittāni pravṛttāni dadarśa saḥ /",
  "S01bsu078_u:5088": "yeṣāmanuttarajñānanidhānasādhanaṃ phalam // KAvk_25.31 //",
  "S01bsu078_u:5089": "nirañjanāya bhuvane nāgo 'ndhaḥ kālikābhidhaḥ /",
  "S01bsu078_u:5090": "buddhotpāditadṛrabhūmeḥ śabdamākarṇya niryayau // KAvk_25.32 //",
  "S01bsu078_u:5091": "sarvalakṣaṇasaṃpannaṃ dīptajāmbūnadadyutim /",
  "S01bsu078_u:5092": "sa bodhisattvamālokya provāca racitāznjaliḥ // KAvk_25.33 //",
  "S01bsu078_u:5093": "nalinanayana kāntastvaṃ vane yauvane 'smin",
  "S01bsu078_u:5094": "viharasi virahārtiṃ saṃpadāmarpayitvā /",
  "S01bsu078_u:5095": "aśamaśamaviśeṣonmeṣasaṃtoṣahetur",
  "S01bsu078_u:5096": "bhavasi bhavasamudre dehināṃ satyasetuḥ // KAvk_25.34 //",
  "S01bsu078_u:5097": "athāmuñcantyete bhayataralatāmatra hariṇāḥ",
  "S01bsu078_u:5098": "yathā līlācakraṃ viharati samīpe khagagaṇaḥ /",
  "S01bsu078_u:5099": "sasattvāsattvānā kimapi hṛdayāśvāsasadanaṃ",
  "S01bsu078_u:5100": "tathā manye bauddhaṃ vapuridamanāyāsasukhadam // KAvk_25.35 //",
  "S01bsu078_u:5101": "karikalabhakah padmaprītyā karoti hareḥ karaṃ",
  "S01bsu078_u:5102": "sukhayati śikhī snigdhālāpaṃ kalāpaśikhānilai /",
  "S01bsu078_u:5103": "bhavati hariṇī lolāpāṅgā puraḥ praṇayonmukhī",
  "S01bsu078_u:5104": "praśamasamayasyeyaṃ puṇyaprasādamayī sthitiḥ // KAvk_25.36 //",
  "S01bsu078_u:5105": "adyaiva buddhatvamavāpya śuddhaṃ tvaṃ bodhimeṣyatya(?)",
  "S01bsu078_u:5106": "khilāṃ trilokīm /",
  "S01bsu078_u:5107": "sadyaḥprasādapramadāvadātāṃ kumudvatī pūrṇa ivāmṛtāṃśuḥ // KAvk_25.37 //",
  "S01bsu078_u:5108": "anyonyaṃ dinanāthadīptamahasaḥ sadyastavālokanāl",
  "S01bsu078_u:5109": "lokānāṃ kanalaprabodhakalayā divyaprakāśaspṛśām /",
  "S01bsu078_u:5110": "niryātī hṝdayānnibaddhamadhupaśreṇiva saṃbandhana-",
  "S01bsu078_u:5111": "trastāntarna punaḥ kariṣyati padaṃ mohāndakārāvaliḥ // KAvk_25.38 //",
  "S01bsu078_u:5112": "iti bruvāṇāṃ vinayānnāgarājaḥ prasannadhīḥ /",
  "S01bsu078_u:5113": "bodhisattvaṃ samābhāsya samuttīrya nadīṃ yayau // KAvk_25.39 //",
  "S01bsu078_u:5114": "vajrāsanapadaṃ prāpya bodhimūlamanākulam /",
  "S01bsu078_u:5115": "dakṣiṇāgraiḥ kuśaiścakre śaktadattaiḥ sa saṃstaram // KAvk_25.40 //",
  "S01bsu078_u:5116": "tatropaviśya paryaṅkabaddho niścalaniścayaḥ /",
  "S01bsu078_u:5117": "manthāvasānaviśrāntaḥ sa dugdhābdhirivābabhau // KAvk_25.41 //",
  "S01bsu078_u:5118": "asādhāraḥ kṣamādhāraḥ sa dhīrasaralākṛtiḥ /",
  "S01bsu078_u:5119": "ruruce kāñcanaruciḥ paro merurivācalaḥ // KAvk_25.42 //",
  "S01bsu078_u:5120": "asāvakṣayaparyantaḥ paryaṅko 'yaṃ mama sthiraḥ /",
  "S01bsu078_u:5121": "babandheti sa saṃkalpaṃ kṛtvā pratimukhīṃ smṛtim // KAvk_25.43 //",
  "S01bsu078_u:5122": "atrāṇtare samabhyetya māraḥ saṃyamamatsaraḥ /",
  "S01bsu078_u:5123": "lekhahārastatra tūrṇaṃ bodhisattvamabhāṣataḥ // KAvk_25.44 //",
  "S01bsu078_u:5124": "akāmakāmatā keyaṃ loke bandhanadā matā /",
  "S01bsu078_u:5125": "akālakalikākārā matiste kāsya kāmanā // KAvk_25.45 //",
  "S01bsu078_u:5126": "gṛhītaṃ hataśaṅkena devadattena te puram /",
  "S01bsu078_u:5127": "niruddhantaḥpuraśreṇīrbaddhaḥ śuddhodano nṛpaḥ // KAvk_25.46 //",
  "S01bsu078_u:5128": "iti śrutvaiva vacanaṃ śokāmarṣaviṣojjhitaḥ /",
  "S01bsu078_u:5129": "aśikṣitavikāreṇa cetasā sa vyacintayat // KAvk_25.47 //",
  "S01bsu078_u:5130": "aho batāntarāyaṃ me māraḥ kartuṃ samudyataḥ /",
  "S01bsu078_u:5131": "nartayatyeṣa durvṛttaḥ śisvaṇḍikrīḍayājagat // KAvk_25.48 //",
  "S01bsu078_u:5132": "māra māra virāmaste daurjanyasya na jāyate /",
  "S01bsu078_u:5133": "ekena hiṃsāyajñena prāpteyaṃ kamratā tvayā // KAvk_25.49 //",
  "S01bsu078_u:5134": "yajñadāṇatapaḥślāghāṃ nātmanaḥ kartumutsahe /",
  "S01bsu078_u:5135": "svaguṇodīraṇamlānaṃ puṇyapuṣpaṃ hi śīryati // KAvk_25.50 //",
  "S01bsu078_u:5136": "iti nirbhatsitastena cittastenaḥ śarīriṇām /",
  "S01bsu078_u:5137": "sāmarṣaḥ prayayau māraḥ samārambhād hatodyamaḥ // KAvk_25.51 //",
  "S01bsu078_u:5138": "athādṛśyanta lalitā lālityāñcitalocanāḥ /",
  "S01bsu078_u:5139": "bhramadbhṛṅgaraṅgiṇyaḥ kāntāścūtalatā iva // KAvk_25.52 //",
  "S01bsu078_u:5140": "cārutaccaritātṛptāstisrastāḥ kāmakanyakāḥ /",
  "S01bsu078_u:5141": "sarāgaṃ pādanalinīnyāsaiścakrustapovanam // KAvk_25.53 //",
  "S01bsu078_u:5142": "vilocanena hariṇī kariṇī gativibhramaiḥ /",
  "S01bsu078_u:5143": "tatra tābhirmukhāmbhojairnalinī malinīkṛtā // KAvk_25.54 //",
  "S01bsu078_u:5144": "yauvanābharaṇairaṅgauranurāgāvilepanaiḥ /",
  "S01bsu078_u:5145": "lāvaṇyavasanaistāsāṃ kāmo 'bhūdapyacetasām // KAvk_25.55 //",
  "S01bsu078_u:5146": "vajrāsanasamādhānadhyānaniścalalocanam /",
  "S01bsu078_u:5147": "taṃ vilokyābhavat tāsāṃ vismayadhyānadhāraṇā // KAvk_25.56 //",
  "S01bsu078_u:5148": "tā bodhisattvasaṃkalpān madarāgamayaṃ vayaḥ /",
  "S01bsu078_u:5149": "parityajyaiva sahasā salajjā bhejire jarām // KAvk_25.57 //",
  "S01bsu078_u:5150": "pratīpagamanāttāsāmatha bhagnamanorathaḥ /",
  "S01bsu078_u:5151": "manmathaḥ prathitārambhaḥ sainyasaṃbḥāramādade // KAvk_25.58 //",
  "S01bsu078_u:5152": "sarvapraharaṇairvyāptaṃ nānāprāṇimukhairbhayaiḥ /",
  "S01bsu078_u:5153": "ṣaṭtriṃśatkoṭīvipulaṃ balaṃ tasya samudyayau // KAvk_25.59 //",
  "S01bsu078_u:5154": "svayamākarṇaniṣkṛṣṭakopakrūraśarāsanaḥ /",
  "S01bsu078_u:5155": "māraḥ sphāravikāreṇa bodhisattvaṃ samādravat // KAvk_25.60 //",
  "S01bsu078_u:5156": "śastravṛṣṭistadutsṛṣṭā saha pāṃśuviṣāśmabhiḥ /",
  "S01bsu078_u:5157": "prayayau bodhisattvasya mandārāmbujatulyatām // KAvk_25.61 //",
  "S01bsu078_u:5158": "punarmārabalotsṛṣṭā śastravṛṣṭirghṛtakṣame /",
  "S01bsu078_u:5159": "cakrire devatāstasya vajrapratisamāśrayam // KAvk_25.62 //",
  "S01bsu078_u:5160": "smaro 'pi naṣṭasaṃkalpaḥ samādheḥ śrotrakaṇṭakam /",
  "S01bsu078_u:5161": "ghaṇṭāpaṭuraṭatpatraṃ nirmame sphaṭīkadrumam // KAvk_25.63 //",
  "S01bsu078_u:5162": "taṃ tāramukharaṃ vṛkṣaṃ māraṃ ca sabalāyudham /",
  "S01bsu078_u:5163": "cakravāṭe samutkṣipya cikṣipurvyomadevatāḥ // KAvk_25.64 //",
  "S01bsu078_u:5164": "bhagavānatha saṃprāptaprasannajñānanirmalaḥ /",
  "S01bsu078_u:5165": "sarvavitsarvagaḥ saravjātismṛtiparo 'bhavat // KAvk_25.65 //",
  "S01bsu078_u:5166": "sa tatrānuttarajñānasamyaksaṃbodhimāpitaḥ /",
  "S01bsu078_u:5167": "dadarśa sarvabhutāṇi gatiṃ karmorminirmitām // KAvk_25.66 //",
  "S01bsu078_u:5168": "atha śākyapure māraḥ pravādamasṛjaddivaḥ /",
  "S01bsu078_u:5169": "bodhisattvaḥ prayāto 'staṃ tapaḥkleśavaśāditi // KAvk_25.67 //",
  "S01bsu078_u:5170": "tatra śuddhodano rājā putrasnehaviṣāturaḥ /",
  "S01bsu078_u:5171": "nipapāta tamākarṇya vajrāhata iva kṣitau // KAvk_25.68 //",
  "S01bsu078_u:5172": "antaḥpure sahanṛpe prāṇatyāgakṛtakṣaṇe /",
  "S01bsu078_u:5173": "suvṛttapakṣapātinyastamūcurvyomadevatāḥ // KAvk_25.69 //",
  "S01bsu078_u:5174": "putrastavāmṛtaṃ pītvā samyaksaṃbuddhatām gataḥ /",
  "S01bsu078_u:5175": "tenāvalokitasyāpi nāste bhṛtyubhayaṃ kutaḥ // KAvk_25.70 //",
  "S01bsu078_u:5176": "iti sāntaḥpurāmātyaḥ śrutvā narapatirvacaḥ /",
  "S01bsu078_u:5177": "abhūtpratyāgataprāṇaḥ sudhāsikta iva kṣaṇāt // KAvk_25.71 //",
  "S01bsu078_u:5178": "tasmin mahotsavānande bodhisattvavadhūḥ sutam /",
  "S01bsu078_u:5179": "kāntaṃ yaśodhaāsūta rāhugraste niśākare // KAvk_25.72 //",
  "S01bsu078_u:5180": "rāhulākhyaḥ sa bālo 'pi nṛpaterjanmaśaṅkinaḥ /",
  "S01bsu078_u:5181": "jananyā saśilaḥ śuddhyai nikṣipto 'mbhasi pupluve // KAvk_25.73 //",
  "S01bsu078_u:5182": "bhagavānapi saptāhaṃ sthito niścalavigrahaḥ /",
  "S01bsu078_u:5183": "vajraparyaṅkabandhena devānām vismayaṃ vyadhāt // KAvk_25.74 //",
  "S01bsu078_u:5184": "sa brahmakāyikākhyābhyām devatābhyāṃ virodhitaḥ /",
  "S01bsu078_u:5185": "avadatparamānandasudhāsaṃdohasundaraḥ // KAvk_25.75 //",
  "S01bsu078_u:5186": "aho tava mayā jñātā pūrvameṣā sukhasthitiḥ /",
  "S01bsu078_u:5187": "yayā surāsuraiśvaryasukhaṃ duḥkhagaṇāyate // KAvk_25.76 //",
  "S01bsu078_u:5188": "lāvaṇyāmbhaḥplāvitāṅgāstaruṇyaḥ pīyūṣārdraḥ svargasaṃbhogavargaḥ /",
  "S01bsu078_u:5189": "asyāśeṣatyāgahelāsukhasya spardhābandhe pāṃśuniḥsāra eva // KAvk_25.77 //",
  "S01bsu078_u:5190": "saṃtapto 'haṃ viṣayaviṣamakleśasaṃsārapānthaḥ",
  "S01bsu078_u:5191": "klāntaḥ śāntyāśritimupagataścandanacchāyayeva /",
  "S01bsu078_u:5192": "saṃjāteyaṃ sakalakaraṇavyāpinī nirvṛtime",
  "S01bsu078_u:5193": "viśrāntānām śamahimavane kiṃ sukhasyopamānam // KAvk_25.78 //",
  "S01bsu078_u:5194": "asminnavasare puṇyaparipākeṇa tadvanam /",
  "S01bsu078_u:5195": "vaṇijau pṛthusārthena prāptau trapusabhallikau // KAvk_25.79 //",
  "S01bsu078_u:5196": "devatāpretitau bhaktyā bhagavantamupetya tau /",
  "S01bsu078_u:5197": "praṇatau piṇḍapāto 'yaṃ gṛhyatāmityabhāṣatām // KAvk_25.80 //",
  "S01bsu078_u:5198": "dayāvidheyaḥ sarvajñastadākarṇya vyacintayat /",
  "S01bsu078_u:5199": "pūrvaiḥ pātre gṛhīto 'yaṃ na pāṇī pātravarjite // KAvk_25.81 //",
  "S01bsu078_u:5200": "iti cintayatastasya mahārājābhidhāḥ surāḥ /",
  "S01bsu078_u:5201": "datvā sphaṭikapātrāṇi catvāri tridivaṃ yayuḥ // KAvk_25.82 //",
  "S01bsu078_u:5202": "kṛtvātha bhagavān pātre piṇḍapātapratigraham /",
  "S01bsu078_u:5203": "anugrahaṃ tayoścakre śaraṇyatrayaśāsanāt // KAvk_25.83 //",
  "S01bsu078_u:5204": "vitatasukṛtasākṣī puṇyanikṣepadakṣaḥ kṣayitavipadaśeṣaḥ prārthanākalpavṛkṣaḥ /",
  "S01bsu078_u:5205": "bhavati kuśalamūlaiḥ kasyacidbhāgyabhājaḥ śubhapariṇatidīkṣādakṣiṇaḥ sādhusaṅgaḥ // KAvk_25.84 //",
  "S01bsu078_u:5206": "iti kṣemendraviracitāyām bodhisattvāvadānakalpalatāyāṃ māracidrāvaṇāvadānam nāma pañcaviṃśaḥ pallavaḥ //",
  "S01bsu078_u:5207": "26. śākyotpattiḥ /",
  "S01bsu078_u:5208": "vaṃśaḥ sa ko 'pi vipulaḥ kuśalānubandhī yaścāruvṛttamucitaṃ guṇasaṃgrahasya /",
  "S01bsu078_u:5209": "ratnaṃ viśuddharucisūcitasatprakāśaṃ muktāmayaṃ jagadalaṃkaraṇaṃ prasūte // KAvk_26.1 //",
  "S01bsu078_u:5210": "nyagrodhārāmanirataṃ purā kapulavāstuni /",
  "S01bsu078_u:5211": "śākyāḥ svavaṃśaṃ papracchurbhagavantaṃ tathāgatam // KAvk_26.2 //",
  "S01bsu078_u:5212": "taiḥ pṛṣṭaḥ svakulotpattiṃ sa maudgalyāyanaṃ puraḥ /",
  "S01bsu078_u:5213": "vaktuṃ nyayuṅkta kṛtvāsya vimalajñānadarśanam // KAvk_26.3 //",
  "S01bsu078_u:5214": "sa vilokya yathātattvamatītaṃ jñānacakṣuṣā /",
  "S01bsu078_u:5215": "tānavocata saṃsmṛtya śrūyatāṃ śākyasaṃbhavaḥ // KAvk_26.4 //",
  "S01bsu078_u:5216": "aśeṣe 'smin jalamaye jagatyekārṇave purā /",
  "S01bsu078_u:5217": "sthite pavanasaṃsparśātpayaḥ paya ivābhavat // KAvk_26.5 //",
  "S01bsu078_u:5218": "jale tasmin ghanatayā yāte kaṭhinatām śanaiḥ /",
  "S01bsu078_u:5219": "abhūdvarṇarasasparśaśabdagandhamayī mahī // KAvk_26.6 //",
  "S01bsu078_u:5220": "tasyāmābhāsvarā devāścyutāḥ karmaparikṣayāt /",
  "S01bsu078_u:5221": "tattulyavarṇasaṃbhūtāḥ sattvāḥ sattvabalādhikāḥ // KAvk_26.7 //",
  "S01bsu078_u:5222": "aṅgulyā rasamāsvādya tattṛṣṇātīvramohitāḥ /",
  "S01bsu078_u:5223": "āhāradoṣātsaṃprāpourgururūkṣavivarṇatām // KAvk_26.8 //",
  "S01bsu078_u:5224": "annaprasavinī teṣāṃ krameṇābhūdvasuṃdharā /",
  "S01bsu078_u:5225": "tamobhiśca viluptānām kṣetrāga // KAvk_26.9 //",
  "S01bsu078_u:5226": "tatasteṣāṃ kṣatatrāṇāt kṣatriyaḥ kṣitipālane /",
  "S01bsu078_u:5227": "mahāsaṃmatanāmābhūjjanasya mahato mataḥ // KAvk_26.10 //",
  "S01bsu078_u:5228": "tasyānvaye mahatyāsīnṛpaḥ śrīmānupoṣadhaḥ /",
  "S01bsu078_u:5229": "amlānakīrtikusumaḥ pārijāta ivodadhau // KAvk_26.11 //",
  "S01bsu078_u:5230": "cakravartī sutastasya māndhātābhūdayonijaḥ /",
  "S01bsu078_u:5231": "jagatyekātapatrasya yasya vaṃśo mahānabhūt // KAvk_26.12 //",
  "S01bsu078_u:5232": "vaṃśe sahasravaṃśasya kṛkistasyābhavannṛpaḥ /",
  "S01bsu078_u:5233": "cittaprasādamakarod bhagavān yasya kāśyapaḥ // KAvk_26.13 //",
  "S01bsu078_u:5234": "ikṣvākuranvaye tasya tasya cābhūd virūḍhakaḥ /",
  "S01bsu078_u:5235": "prītyā kanīyasaḥ sūnorjyeṣṭhāstena vivāsitāḥ // KAvk_26.14 //",
  "S01bsu078_u:5236": "ekībhūya tataḥ sarve svadeśavigataspṛhāḥ /",
  "S01bsu078_u:5237": "kumārāḥ kapilākhyāsya maharṣerāśramaṃ yayuḥ // KAvk_26.15 //",
  "S01bsu078_u:5238": "dhyānakālāṇtarāyāṇāṃ bālyāduccaiḥ pralāpinām /",
  "S01bsu078_u:5239": "so 'nyatra nirmame teṣāṃ puraṃ kapulavāstviti // KAvk_26.16 //",
  "S01bsu078_u:5240": "kālena putravātsalyādanutāpena bhūpatiḥ /",
  "S01bsu078_u:5241": "ānīyantāṃ kumārāste sacivānityabhāṣata // KAvk_26.17 //",
  "S01bsu078_u:5242": "tamūrcurmantriṇaḥ sarve rājan prāptapurottamāḥ /",
  "S01bsu078_u:5243": "pratyānetumaśakyāste jātāpatyapṛthuśriyaḥ // KAvk_26.18 //",
  "S01bsu078_u:5244": "iti teṣāṃ pitustatra śakyāśakyavicintane /",
  "S01bsu078_u:5245": "babhūvuḥ śākyasaṃjñāste nṝpurasteṣu vaṃśakṛt // KAvk_26.19 //",
  "S01bsu078_u:5246": "tadvaṃśeṣu pañcapañcasahasreṣu mahībhujām /",
  "S01bsu078_u:5247": "atīteṣu kṣitipatiḥ śrīmān daśaratho 'bahvat // KAvk_26.20 //",
  "S01bsu078_u:5248": "tasyānvaye siṃhahanurbabhūva pṛthivīpatiḥ /",
  "S01bsu078_u:5249": "na raṇe siṃhamiva yaṃ sehire rājakuñjarāḥ // KAvk_26.21 //",
  "S01bsu078_u:5250": "jyeṣṭhaḥ śuddhodanastasya sutaḥ śuklodanaḥ paraḥ /",
  "S01bsu078_u:5251": "droṇodanastadanujaḥ kanīyānamṛtodanaḥ // KAvk_26.22 //",
  "S01bsu078_u:5252": "kanyāścatasraḥ śuddhākhyā śuklā droṇāmṛtā tathā /",
  "S01bsu078_u:5253": "śuddhodanasya bhagavān sūnurnandastathāparaḥ // KAvk_26.23 //",
  "S01bsu078_u:5254": "śuklodanasya tanayau dvau tiṣyākhyo 'tha bhadrikaḥ /",
  "S01bsu078_u:5255": "droṇodanasya dvau putrāvaniruddho mahāṃstathā // KAvk_26.24 //",
  "S01bsu078_u:5256": "ānandadevadattākhyāvamṛtodanasaṃbahvau /",
  "S01bsu078_u:5257": "śuddhāsutaḥ supraśuddhaḥ śuklāsūnuśva mālikaḥ // KAvk_26.25 //",
  "S01bsu078_u:5258": "droṇāputraśca bhadrāṇirvaiśālyakhyo 'mṛtāsutaḥ /",
  "S01bsu078_u:5259": "rāhulo bhagavatsūnuryasmin vaṃśaḥ pratiṣṭhitaḥ // KAvk_26.26 //",
  "S01bsu078_u:5260": "ityujjvalajñānamayena tena vaṃśaṃ yathāvatkathitaṃ niśamya /",
  "S01bsu078_u:5261": "śākyā babhūvarbhagavatprabhāvaiḥ",
  "S01bsu078_u:5262": "saṃbhāvitotkarṣaviśeṣaśuddhāḥ // KAvk_26.27 //",
  "S01bsu078_u:5263": "iti kṣemendraviracitāyāṃ bodhisattvāvadānakalpalatāyāṃ śākyotpattīrnāma ṣaḍviṃśaḥ pallavaḥ //",
  "S01bsu078_u:5264": "27. śroṇākoṭīviṃśāvadānam /",
  "S01bsu078_u:5265": "sa ko 'pi sattvasya vivekabandhoḥ puṇyopasannasya mahān prabhāvaḥ /",
  "S01bsu078_u:5266": "nāpaiti yaḥ kāyaśateṣu puṃsaḥ kastūrikāmoda ivāṃśukasya // KAvk_27.1 //",
  "S01bsu078_u:5267": "jine sarvajagajjantusaṃtāpakaruṇāhrade /",
  "S01bsu078_u:5268": "pure rājagṛhe veṇuvanāntaravihāriṇi // KAvk_27.2 //",
  "S01bsu078_u:5269": "śrīmānabhūdbhūmipatiścampāyāṃ potalābhidhaḥ /",
  "S01bsu078_u:5270": "jahāra dhanadarpāndhyaṃ dhanena dhanadasya yaḥ // KAvk_27.3 //",
  "S01bsu078_u:5271": "ajāyata sutastasya manorathaśatānvitaḥ /",
  "S01bsu078_u:5272": "dhanānāmīpsitāvāptya sukhasakhyo vibhūtayaḥ // KAvk_27.4 //",
  "S01bsu078_u:5273": "śravaṇarkṣeṇa jātasya sa sūnostasya janmani /",
  "S01bsu078_u:5274": "prītyā dadau daridrasya koṭīnāṃ viṃśatiṃ tadā // KAvk_27.5 //",
  "S01bsu078_u:5275": "sa śroṇakoṭiviṃśākhyaḥ śiśuḥ khyātastadābhavat /",
  "S01bsu078_u:5276": "vibhavaḥ sukṛtenaiva yena vaṃśo vibhūṣitaḥ // KAvk_27.6 //",
  "S01bsu078_u:5277": "prāptavidyaḥ sa sarvārthaiḥ saha vṛddhimupāgataḥ /",
  "S01bsu078_u:5278": "cakāra sukhaviśrāntiṃ vyavahāradharaḥ pituḥ // KAvk_27.7 //",
  "S01bsu078_u:5279": "sa kadācitprabhāpuñjamiav sūryasya maṇḍalāt /",
  "S01bsu078_u:5280": "avatīrṇaṃ puraprātaṃ maudgalyāyanamabravīt // KAvk_27.8 //",
  "S01bsu078_u:5281": "ko bhavānarkasaṃkāśaḥ prakāśitadigantaraḥ /",
  "S01bsu078_u:5282": "tridaśeśaḥ śaśāṅko vā devo vā draviṇeśvaraḥ // KAvk_27.9 //",
  "S01bsu078_u:5283": "sa taṃ babhāṣe na suraḥ śiṣyo bhagavatastvaham /",
  "S01bsu078_u:5284": "buddhasya vibudhādhīśavandyamānaguṇaśriyaḥ // KAvk_27.10 //",
  "S01bsu078_u:5285": "svacchaṃ tasya prayacchantaṃ piṇḍapātaṃ mahāmuneḥ /",
  "S01bsu078_u:5286": "sattvaśuddhodayāvāptaṃ bhogyaṃ bhagavataḥ priyam // KAvk_27.11 //",
  "S01bsu078_u:5287": "iti śroṇasya bhagavannāmnā śravaṇagāminā /",
  "S01bsu078_u:5288": "ravibhakrasya jātyāpi romāñcaḥ samajāyataḥ // KAvk_27.12 //",
  "S01bsu078_u:5289": "prāgjanmavāsanāyuktaḥ svabhāvo yasya yaḥ sthitaḥ /",
  "S01bsu078_u:5290": "sa tasyodīraṇenāpi sphuṭa eva vibhāvyate // KAvk_27.13 //",
  "S01bsu078_u:5291": "sa tasmai viṃśatisthālībhāgaṃ nākajanocitam /",
  "S01bsu078_u:5292": "prahiṇodbhaktisaṃsaktaśraddhāyuktena cetasā // KAvk_27.14 //",
  "S01bsu078_u:5293": "tatastaṃ preṣitaṃ tena bhagavān bhaktisaṃsadā /",
  "S01bsu078_u:5294": "anugrahāgrahavyagraḥ samagraṃ svayamagrahīt // KAvk_27.15 //",
  "S01bsu078_u:5295": "asminnavasare bhaktyā sthālībhāgaṃ nṛpocitam /",
  "S01bsu078_u:5296": "samādāya svayaṃ rājā bimbisāraḥ samāyayau // KAvk_27.16 //",
  "S01bsu078_u:5297": "śroṇaprahītabhogānāmāmodaṃ tatra pārthivaḥ /",
  "S01bsu078_u:5298": "āghrāya śakraprahitaṃ sarvaṃ divyamamanyata // KAvk_27.17 //",
  "S01bsu078_u:5299": "pātraśeṣaṃ bhagavatā dattamāsvādya bhūpatiḥ /",
  "S01bsu078_u:5300": "śroṇena preṣitaṃ śrutvā tadanu vismayaṃ yayau // KAvk_27.18 //",
  "S01bsu078_u:5301": "bhagavantaṃ praṇamyātha rājadhānīṃ nareśvaraḥ /",
  "S01bsu078_u:5302": "praviśyācintayatsphītāṃ divyāṃ śroṇasya saṃpadam // KAvk_27.19 //",
  "S01bsu078_u:5303": "gacchāmi taṃ svayaṃ gatvā draṣṭavyo 'sau amhāyaśāḥ /",
  "S01bsu078_u:5304": "iti niścitya sacivaiḥ sa yātrārambhamādiśat // KAvk_27.20 //",
  "S01bsu078_u:5305": "potalaḥ kṣitipaṃ jñātvā svayamāgamanodyatam /",
  "S01bsu078_u:5306": "nītijñaṃ putramekāṇte śroṇakoṭimabhāṣata // KAvk_27.21 //",
  "S01bsu078_u:5307": "putra tvām draṣṭumāyāti varṇāśramagururnṛpaḥ /",
  "S01bsu078_u:5308": "ityeṣa bhṛśamutkarṣaḥ sadoṣaḥ pratibhāti me // KAvk_27.22 //",
  "S01bsu078_u:5309": "kṣitīśā lakṣatāṃ yātaṃpakṣapātodyatā iva /",
  "S01bsu078_u:5310": "avilambitamāghnanti śarā iva guṇacyutāḥ // KAvk_27.23 //",
  "S01bsu078_u:5311": "bhṛtyānāmapi vidveṣyo bhavatyatiśayonnatiḥ /",
  "S01bsu078_u:5312": "abhimānaikasārāṇāṃ kiṃ punaḥ pṛthivībhūjām // KAvk_27.24 //",
  "S01bsu078_u:5313": "rūpe vayasi saubhāgye prabhāve vibhave śrute /",
  "S01bsu078_u:5314": "svasutasyāpi saṃgharṣānnotkarṣaṃ sahate janaḥ // KAvk_27.25 //",
  "S01bsu078_u:5315": "jane dveṣamaye putra guṇamācchādya jīvyate /",
  "S01bsu078_u:5316": "ācchāditaguṇaḥ padmaḥ priyastīkṣṇarucerapi // KAvk_27.26 //",
  "S01bsu078_u:5317": "uddhataḥ kasya na dveṣyaḥ praṇataḥ kasya na priyaḥ /",
  "S01bsu078_u:5318": "drumaṃ pātayati stabdhaṃ namtraṃ rakṣati mārutaḥ // KAvk_27.27 //",
  "S01bsu078_u:5319": "sa cābhigamyo bhūpālastvāṃ yadi svayameṣyati /",
  "S01bsu078_u:5320": "tadeṣaṃ darpamohaste śreyase na bahviṣyati // KAvk_27.28 //",
  "S01bsu078_u:5321": "tasmāditaḥ svayaṃ gatvā praṇamyaṃ praṇama prabhum /",
  "S01bsu078_u:5322": "nakṣatrarāśisadṛśaṃ datvā hāramupāyanam // KAvk_27.29 //",
  "S01bsu078_u:5323": "pituḥ śrutveti vacanaṃ śroṇakoṭirhahīpatim /",
  "S01bsu078_u:5324": "prayayau nāvamāruhya draṣṭuṃ ratnavibhūṣitaḥ // KAvk_27.30 //",
  "S01bsu078_u:5325": "sa rājadhānīmāsādya prāpya dṛṣṭvā ca bhūpatim /",
  "S01bsu078_u:5326": "dadau hāraṃ parṇamyāsmai harṣahāsamiva śriyaḥ // KAvk_27.31 //",
  "S01bsu078_u:5327": "taṃ dṛṣṭvā svayamāyātaṃ nṛpatiḥ snigdhayā dṛśā /",
  "S01bsu078_u:5328": "hemaromāṅkacaraṇaṃ vismayādityabhāṣata // KAvk_27.32 //",
  "S01bsu078_u:5329": "aho puṇyamaheśākhyaḥ ko 'pi tvaṃ sattvabāmdhavaḥ /",
  "S01bsu078_u:5330": "yasya saṃdarśanenaiva manovṛttiḥ prasīdati // KAvk_27.33 //",
  "S01bsu078_u:5331": "guṇebhyaḥ paramaiśvaryamaiśvaryātsukhamuttamam /",
  "S01bsu078_u:5332": "sukhebhyaḥ paramārogyamārogyātsādhusaṃgamaḥ // KAvk_27.34 //",
  "S01bsu078_u:5333": "api dṛṣṭastvayā sādho bhagavān veṇukānane /",
  "S01bsu078_u:5334": "tatpādapadmayugalaṃ draṣṭumarhasi me mataḥ // KAvk_27.35 //",
  "S01bsu078_u:5335": "ityukte kṣitināthena saujanyātpakṣapātinā /",
  "S01bsu078_u:5336": "taṃ śroṇakoṭīviṃśo 'pi praṇayātpratyabhāṣata // KAvk_27.36 //",
  "S01bsu078_u:5337": "asmādatulyakalyāṇātprasādāddevadeva te /",
  "S01bsu078_u:5338": "adhunā yogyatāyātā bhagavaddarśane mama // KAvk_27.37 //",
  "S01bsu078_u:5339": "ityukte tena sahitaḥ pratasthau sthitikovidaḥ /",
  "S01bsu078_u:5340": "bhaktyā tathāgataṃ draṣṭuṃ padbhyāmeva mahīpatiḥ // KAvk_27.38 //",
  "S01bsu078_u:5341": "aspṛṣṭapādasya bhuvā śruṇasyājanmavāsarāt /",
  "S01bsu078_u:5342": "mahārhavastraiḥ prasthāne bhṛtyairācchāditā mahī // KAvk_27.39 //",
  "S01bsu078_u:5343": "bhagavadbhaktivinayādgauravācca sa bhūpateḥ /",
  "S01bsu078_u:5344": "vastrāṇyavārayadbhṛtyairavācca iva kṣitau // KAvk_27.40 //",
  "S01bsu078_u:5345": "vāriteṣvatha vastreṣu divyavastrairvṛtā mahī /",
  "S01bsu078_u:5346": "aprayatnopakaraṇāḥ saṃpadaḥ puṇyaśālinām // KAvk_27.41 //",
  "S01bsu078_u:5347": "nivārya dinyavastrāṇi bhūmau tenārpite pade /",
  "S01bsu078_u:5348": "vicacālācalā pṛthvī saśailavanasāgarā // KAvk_27.42 //",
  "S01bsu078_u:5349": "tataḥ sa bhūmipatinā saha prāpya jināśramam /",
  "S01bsu078_u:5350": "bhagavantaṃ vilokyāsya vidadhe pādavandanam // KAvk_27.43 //",
  "S01bsu078_u:5351": "upaviṣṭasya tasyāgre hṛṣṭasyālokanāmṛtaiḥ /",
  "S01bsu078_u:5352": "cakre śamavivekasya bhagavānabhiṣecanam // KAvk_27.44 //",
  "S01bsu078_u:5353": "āśayānuśayaṃ dhātuṃ prakṛtiṃ ca vicārya saḥ /",
  "S01bsu078_u:5354": "satyasaṃdarśanāyāsya vidaśe dharmadeśanām // KAvk_27.45 //",
  "S01bsu078_u:5355": "satkāyadṛṣṭiśailo 'sya tayā viṃśatiśṛṅgavān /",
  "S01bsu078_u:5356": "jñānavajreṇa nirbhinnaḥ srotaḥprāptipadaspṛśaḥ // KAvk_27.46 //",
  "S01bsu078_u:5357": "pravrajyāyāṃ tatastasya jātāyāṃ sahasā svayam /",
  "S01bsu078_u:5358": "bhagavantaṃ praṇamyātha vismitaḥ prayayau nṛpaḥ // KAvk_27.47 //",
  "S01bsu078_u:5359": "tīvravrate 'pi śroṇasya kadācitsamajāyata /",
  "S01bsu078_u:5360": "vāsanāśeṣasaṃskārādbandhabhogasukhasmṛtiḥ // KAvk_27.48 //",
  "S01bsu078_u:5361": "sa tamāhūya bhagavān vilakṣaṃ prāha sasmitaḥ /",
  "S01bsu078_u:5362": "ko 'yaṃ parivitarkaste pratisaṃlīnacetasaḥ // KAvk_27.49 //",
  "S01bsu078_u:5363": "viśliṣṭātyantakṛṣṭā vā tantrī bahvati visvarā /",
  "S01bsu078_u:5364": "samā mādhuryamāyāti tasmātsāmyaṃ samāśrayet // KAvk_27.50 //",
  "S01bsu078_u:5365": "ityādeśādbhagavataḥ sarvasāmyamupāgataḥ /",
  "S01bsu078_u:5366": "sa prāpa vimalajñānaṃ paścāttāpavivarjitaḥ // KAvk_27.51 //",
  "S01bsu078_u:5367": "tasya tāmadbhutāṃ siddhiṃ vilokya pṛthuvismayāḥ /",
  "S01bsu078_u:5368": "papracchurbhikṣavaḥ sarve bhagavantaṃsa cābhyadhāt // KAvk_27.52 //",
  "S01bsu078_u:5369": "śroṇasya śrūyatām śreyaḥkarma janmāntarārhitam /",
  "S01bsu078_u:5370": "na hyapuṇyānubhāvānāṃ bhavantyadbhutasaṃpadaḥ // KAvk_27.53 //",
  "S01bsu078_u:5371": "vipaśvī bhagavān samyaksaṃbuddhaḥ sugataḥ purā /",
  "S01bsu078_u:5372": "purīṃ bandhumatīṃ nāma janacārikayā yayau // KAvk_27.54 //",
  "S01bsu078_u:5373": "tatra bhaktyā sukṛtibhirbhaktāyopanimantritaḥ /",
  "S01bsu078_u:5374": "vāreṇa pratyahaṃ gehaṃ yayau teṣāṃ sahānugaḥ // KAvk_27.55 //",
  "S01bsu078_u:5375": "tato daridraḥsaṃprāptavāro brāhmaṇadārakaḥ /",
  "S01bsu078_u:5376": "indrasomābhidhaścakre yatnāt yadyogyabhojanam // KAvk_27.56 //",
  "S01bsu078_u:5377": "sa prayatnena mahatā bhojyaṃ bhaktipavitritam /",
  "S01bsu078_u:5378": "āchādya vastrairvasudhāṃ prahvastasmai nyavedayat // KAvk_27.57 //",
  "S01bsu078_u:5379": "tadbhogapraṇidhānena jātaḥ so 'yaṃ mahādhanaḥ /",
  "S01bsu078_u:5380": "sauvarṇaromacaraṇaḥ śroṇakoṭī suropamaḥ // KAvk_27.58 //",
  "S01bsu078_u:5381": "na vastrarahitā bhūmiḥ spṛṣṭānena kadācana /",
  "S01bsu078_u:5382": "kampastaccaraṇasparśādata evābhavadbhuvaḥ // KAvk_27.59 //",
  "S01bsu078_u:5383": "iti sugatavacaḥ sudhāvadātaṃ daśanamayūkhamivonmiṣatsvabhāvam /",
  "S01bsu078_u:5384": "praṇihitahṛdayaḥ paraṃ nipīya sthirakuśalāya babhūva bhikṣusaṃghaḥ // KAvk_27.60 //",
  "S01bsu078_u:5385": "iti kṣemendraviracitāyām bodhisattvāvadānakalpalatāyāṃ śroṇakoṭīviṃśāvadānaṃ saptaviṃśaḥ pallavaḥ //",
  "S01bsu078_u:5386": "28. dhanapālāvadānam /",
  "S01bsu078_u:5387": "daurjanyaduḥsahaviśālakhalāpakārairnaivāśaye vikṛtirasti mahāśayānām /",
  "S01bsu078_u:5388": "vyālolvaṇakṣitibhṛdākulito 'pi sindhurnaivotsasarja hṛdayādamṛtasvabhāvam // KAvk_28.1 //",
  "S01bsu078_u:5389": "pure purā rājagṛhe bahgavān veṇukānane /",
  "S01bsu078_u:5390": "kalandakanivāsākhye vijahāra manohare // KAvk_28.2 //",
  "S01bsu078_u:5391": "tatra vitrāsitānekaśatrinistriṃśabāndhavaḥ /",
  "S01bsu078_u:5392": "ajātaśatrunāmābhūd bimbisārasuto nṛpaḥ // KAvk_28.3 //",
  "S01bsu078_u:5393": "śākyavaṃśyaḥ suhṛttasya devadattābhidho 'bhavat /",
  "S01bsu078_u:5394": "kṣudramantreṇa yasyāsīt sa vetāla ivotkaṭaḥ // KAvk_28.4 //",
  "S01bsu078_u:5395": "sa kadācitsukhāsīnaṃ rahaḥ prāha mahīpatim /",
  "S01bsu078_u:5396": "na rājan phalito 'dyāpi mamāpi tvatsamāśrayaḥ // KAvk_28.5 //",
  "S01bsu078_u:5397": "nithopacārarahitaḥ sukhaniryantratantrayoḥ /",
  "S01bsu078_u:5398": "mitho manorathatrāṇānmitraśabdaḥ pravartate // KAvk_28.6 //",
  "S01bsu078_u:5399": "ya eṣa śākyaśramaṇaḥ sukhe veṇuvane sthitaḥ /",
  "S01bsu078_u:5400": "taṃ hatvā prāptumicchāmi tatpadaṃ devavanditam // KAvk_28.7 //",
  "S01bsu078_u:5401": "kṣīyate na yayā śatrurlabhyate na yayā yaśaḥ /",
  "S01bsu078_u:5402": "vardhate na yayā mānaḥ kiṃ tayā mitrasaṃpadā // KAvk_28.8 //",
  "S01bsu078_u:5403": "mahādhanābhidhānena tatpaureṇa nimantritaḥ /",
  "S01bsu078_u:5404": "sa puraṃ prātarāgantā dāmbhikaḥ saha bhikṣubhiḥ // KAvk_28.9 //",
  "S01bsu078_u:5405": "rājamārgaṃ praviśataḥ sa tasya vyālakuñjaraḥ /",
  "S01bsu078_u:5406": "utsṛjyatāmabhimukhaḥ krodhāndho dhanapālakaḥ // KAvk_28.10 //",
  "S01bsu078_u:5407": "ityukte devadattena nṛpatirmitravatsalaḥ /",
  "S01bsu078_u:5408": "buddhaprabhāvaṃ saṃcintya nāha kiṃcidavāṅbhukhaḥ // KAvk_28.11 //",
  "S01bsu078_u:5409": "devadatto 'pi nirgatya rājasauhārdadurmadaḥ /",
  "S01bsu078_u:5410": "prāha hastimahāmātraṃ hāraṃ datvāsya toṣaṇam // KAvk_28.12 //",
  "S01bsu078_u:5411": "śramaṇaḥ prātarāgantā puraṃ bhikṣuśatairvṛtaḥ /",
  "S01bsu078_u:5412": "preraṇīyastvayā tasmai gaja ityāha bhūpatiḥ // KAvk_28.13 //",
  "S01bsu078_u:5413": "devadattavacaḥ śrutvā tathetyuce dvipādhipaḥ /",
  "S01bsu078_u:5414": "śreṇī hi meṣamūrkhāṇāmekayātānupātinī // KAvk_28.14 //",
  "S01bsu078_u:5415": "jñātvāpi tamabhiprāyaṃ sarvajñaḥ pāpacetasām /",
  "S01bsu078_u:5416": "prātaḥ samāyayau sārdhaṃ bhikṣūṇāṃ pañcabhi śataiḥ // KAvk_28.15 //",
  "S01bsu078_u:5417": "atha hastipakotsṛṣṭaḥ kṛṣṭaprāsādapādapaḥ /",
  "S01bsu078_u:5418": "tamabhyadhāvadāviddhaḥ krodhāndhaḥ krūrakuñjaraḥ // KAvk_28.16 //",
  "S01bsu078_u:5419": "anāyattaḥ paricayādaṅkuśasya gurorapi /",
  "S01bsu078_u:5420": "khalaviddhāniva dveṣī madena malinīkṛtaḥ // KAvk_28.17 //",
  "S01bsu078_u:5421": "sevavyasanasaktānāmasakṛtkarṇacāpalāt /",
  "S01bsu078_u:5422": "prāṇāpahārī bhṛṅgāṇāṃ bhṛtyānāmiva duṣpatiḥ // KAvk_28.18 //",
  "S01bsu078_u:5423": "mandaropadrave tasmin drumadrohiṇyabhidrute /",
  "S01bsu078_u:5424": "vidrute sahasā loke hāhākāro mahānabhūt // KAvk_28.19 //",
  "S01bsu078_u:5425": "tasyāñcatkarṇatālānilatulitasaratsāndrasindūrapūraiḥ",
  "S01bsu078_u:5426": "saṃpūrṇe rājamārge cyutacakitavadhūraktavastrāsamānaiḥ /",
  "S01bsu078_u:5427": "uddaṇḍoccaṇḍaśuṇḍabhramaṇaravalasatsādhvasāyāsitāśā",
  "S01bsu078_u:5428": "vyālolālakābhabhramaramiladvibhramaḥ saṃbhramo 'bhūt // KAvk_28.20 //",
  "S01bsu078_u:5429": "purapramāthavyathite jane kolāhalākule /",
  "S01bsu078_u:5430": "āruroha mahāharmyaṃ devadattaḥ pramattadhīḥ // KAvk_28.21 //",
  "S01bsu078_u:5431": "bhagavadgrahaṇaṃ draṣṭuṃ so 'bhavadbhṛśamutsukaḥ /",
  "S01bsu078_u:5432": "unmūlanena guṇināṃ mātaṅgaḥ parituṣyati // KAvk_28.22 //",
  "S01bsu078_u:5433": "vidruteṣu gajatrāsāt teṣu sarveṣu bhikṣuṣu /",
  "S01bsu078_u:5434": "ānanda eka evābhūd bhikṣurbhagavato 'ntike // KAvk_28.23 //",
  "S01bsu078_u:5435": "tatra pañcānanāh pañca niryayurbhagavatkarāt /",
  "S01bsu078_u:5436": "karālakesarasaṭāstannakhāṃśucitā iva // KAvk_28.24 //",
  "S01bsu078_u:5437": "dvipastadgandhamāgrāya pardāpasmāravāraṇam /",
  "S01bsu078_u:5438": "abhūt srutaśakṛnmūtraḥ sahasaiva parāṅmukhaḥ // KAvk_28.25 //",
  "S01bsu078_u:5439": "javena vidrutastatra dantī darpadaridratām /",
  "S01bsu078_u:5440": "prāptaḥ pradīpadahanāḥ sa dadarśa diśo daśa // KAvk_28.26 //",
  "S01bsu078_u:5441": "sa vilokya jālavahnijvalajjvālākulaṃ jagat /",
  "S01bsu078_u:5442": "pādapadmāntikaṃ śāstuḥ śītalaṃ samupāyayau // KAvk_28.27 //",
  "S01bsu078_u:5443": "saṃkocābhiruceḥ sacintamanasaḥ pradhvastavaktradyuter dainyāpannavihīnadānamadhupaprārabdhakolāhalaḥ /",
  "S01bsu078_u:5444": "lobhāndhasya mahāvyayotsava iva kleśoṣmaniśvāsinas tasyābhūtparitāpaniślathagaterbhārāyamāṇaḥ karaḥ // KAvk_28.28 //",
  "S01bsu078_u:5445": "taṃ pādamūlamāyāntaṃ bhītaṃ kāruṇyasāgaraḥ /",
  "S01bsu078_u:5446": "śāstā kareṇa pasparśa cakrasvastikalakṣmaṇā // KAvk_28.29 //",
  "S01bsu078_u:5447": "kumbhavinyastahastastaṃ provāca bhagavān jinaḥ /",
  "S01bsu078_u:5448": "putra svakarmaṇainemāṃ prāpto 'si tvamimāṃ daśām // KAvk_28.30 //",
  "S01bsu078_u:5449": "vivekālokahaladaḥ kāyo 'yaṃ māṃsabhūdharaḥ /",
  "S01bsu078_u:5450": "bhāraste mohasaṃbhāraḥ pāpādupanataḥ paraḥ // KAvk_28.31 //",
  "S01bsu078_u:5451": "ityukte karuṇardreṇa bhito bhagavatā gajaḥ /",
  "S01bsu078_u:5452": "sa labdhaścāsamālānalīno niścalatām yayau // KAvk_28.32 //",
  "S01bsu078_u:5453": "devadattasya saṃkalpe kuñjare ca mahotkaṭe /",
  "S01bsu078_u:5454": "bhagne nirvighnaharṣo 'bhūtsamudgatādbhuto janaḥ // KAvk_28.33 //",
  "S01bsu078_u:5455": "tataḥ kṛtvā gṛhapatergṛhe bhojyapratigraham /",
  "S01bsu078_u:5456": "bhagavān bhikṣubhiḥ sārdhaṃ kānanaṃ gantumudyayau // KAvk_28.34 //",
  "S01bsu078_u:5457": "abhisṛtya gajendro 'pi jinasya caraṇābjayoḥ /",
  "S01bsu078_u:5458": "kṛtvā kareṇa saṃsparśaṃ vapustatyāja kauñjaram // KAvk_28.35 //",
  "S01bsu078_u:5459": "cāturmahārājikeṣu deveṣu viśadadyutiḥ /",
  "S01bsu078_u:5460": "upapannaḥ sa sahasā sugataṃ draṣṭumāyayau // KAvk_28.36 //",
  "S01bsu078_u:5461": "svamāśramapadaṃ prāptaṃ bhagavantamupetya saḥ /",
  "S01bsu078_u:5462": "praṇanāmārkasaṃkāśaṃ pradīptamaṇikuṇḍalaḥ // KAvk_28.37 //",
  "S01bsu078_u:5463": "tasya keyūramukuṭaprabhāpallavapūritāḥ /",
  "S01bsu078_u:5464": "śakracāpairiva vyāptā virejurghanarājayaḥ // KAvk_28.38 //",
  "S01bsu078_u:5465": "vinayādupaviśyāgre sa śāstuḥ srastakalmaṣaḥ /",
  "S01bsu078_u:5466": "taṃ divyapuṣpairākīrya sattva śubhrairabhāṣataḥ // KAvk_28.39 //",
  "S01bsu078_u:5467": "bhagavan bhavataḥ pādapadmasaṃsparśanena me /",
  "S01bsu078_u:5468": "durdaśāduḥkhasaṃtāpaḥ śāntaḥ saṃtoṣaśālinaḥ // KAvk_28.40 //",
  "S01bsu078_u:5469": "śamaślāghyā kāpi vyasanaviṣadoṣoṣmaśamanī",
  "S01bsu078_u:5470": "sudhāvṛṣṭirdṛṣṭirbata bhagavataḥ snigdhamadhurā /",
  "S01bsu078_u:5471": "yayā spṛṣṭaspṛṣṭaṃ kharataravikāravyatikaraṃ",
  "S01bsu078_u:5472": "vimutyāntaḥśāntiṃ śrayati hatamoha paśurapi // KAvk_28.41 //",
  "S01bsu078_u:5473": "iti tasya bruvāṇasya bhagavān bhavaśāntaye /",
  "S01bsu078_u:5474": "satyadarśanasaṃśuddhāṃ vidadhe dharmadeśanām // KAvk_28.42 //",
  "S01bsu078_u:5475": "maulimuktāṃśuśubhreṇa śirasā caraṇadvayam /",
  "S01bsu078_u:5476": "sa śāstuḥ prayayau natvā hasanniva bhavabhramam // KAvk_28.43 //",
  "S01bsu078_u:5477": "gate tasmin mukhaśaśiprakāśitanabhastale /",
  "S01bsu078_u:5478": "bhagavān bhikṣubhiḥ pṛṣṭastadvṛttāntamabhāṣata // KAvk_28.44 //",
  "S01bsu078_u:5479": "pūrvakalpāntare śāstuḥ kāśyapākhyasya śāsane /",
  "S01bsu078_u:5480": "abhūtpravrajito 'pyeṣa śikṣāpadanirādaraḥ // KAvk_28.45 //",
  "S01bsu078_u:5481": "anādarātkuñjaratābhogaḥ saṃghopasevanāt /",
  "S01bsu078_u:5482": "satyadṛṣṭibalenānte saṃprāptaḥ śāsanagrahaḥ // KAvk_28.46 //",
  "S01bsu078_u:5483": "prāgjanmavihitaṃ karma kasyacinna nivartate /",
  "S01bsu078_u:5484": "karmopadiṣṭasaṃbandhabhaktibhogaiḥ sacetasaḥ // KAvk_28.47 //",
  "S01bsu078_u:5485": "tasmin vyatikare ghore sarvaistyakro 'smi bhikṣibhiḥ /",
  "S01bsu078_u:5486": "na tvānandena tatrāpi śrūyatām pūrvasaṃgatiḥ // KAvk_28.48 //",
  "S01bsu078_u:5487": "śaśāṅkaśītasarasi bhrātarau rucirau purā /",
  "S01bsu078_u:5488": "pūrṇamukhaḥ śukhaśceti rājahaṃsau babhūvatuḥ // KAvk_28.49 //",
  "S01bsu078_u:5489": "kadācidbrahmadattasya vārāṇasyāṃ mahīpateḥ /",
  "S01bsu078_u:5490": "brahamamatīṃ puṣkariṇīṃ ramyāṃ pūrṇamukho yayau // KAvk_28.50 //",
  "S01bsu078_u:5491": "sa tasyāṃ lolakamalakiñjalkaparipiñjaraḥ /",
  "S01bsu078_u:5492": "vijahāra sarojinyāṃ haṃsānāṃ pañcabhiḥ śataiḥ // KAvk_28.51 //",
  "S01bsu078_u:5493": "pūrvapuṇyānubhāvena taṃ rūpātiśayojjvalam /",
  "S01bsu078_u:5494": "dadarśaṃ kāryāṇyutsṛjya jano niścalalocanah // KAvk_28.52 //",
  "S01bsu078_u:5495": "taṃ śrutvā bhūpatistatra sthitaṃ taddarśanotsukaḥ /",
  "S01bsu078_u:5496": "kuśalān grahaṇe tasya vyasṛjajjālajīvinaḥ // KAvk_28.53 //",
  "S01bsu078_u:5497": "tasmin gṛhīte nalīnīlīlāsmitasitatviṣi /",
  "S01bsu078_u:5498": "śatāni pañca haṃsānāṃ tyaktvā taṃ prayayurjavāt // KAvk_28.54 //",
  "S01bsu078_u:5499": "ekastu tasya saujanyādabaddho 'pi subaddhavat /",
  "S01bsu078_u:5500": "tadarthaṃ vyathitastasthau premapāśavaśīkṛtaḥ // KAvk_28.55 //",
  "S01bsu078_u:5501": "tatastaiḥ prāpitaṃ rājā rājahaṃsaṃ vilokya tam /",
  "S01bsu078_u:5502": "snehabaddhaṃ dvitīyaṃ ca vismitastāvavalokayat // KAvk_28.56 //",
  "S01bsu078_u:5503": "haṃsaḥ pūrṇamukhaḥ so 'hamānandastasya cānugaḥ /",
  "S01bsu078_u:5504": "gatāstadadya ca tyaktvā māṃ gaṃsā eva bhikṣavaḥ // KAvk_28.57 //",
  "S01bsu078_u:5505": "pūrvasminnabahvatkāle vārāṇasyāṃ mahīpatiḥ /",
  "S01bsu078_u:5506": "tutturnāma manaḥpaṭṭe likhitaṃ yadyaśaḥ paraiḥ // KAvk_28.58 //",
  "S01bsu078_u:5507": "sahasrayodhastasyābhūd dākṣiṇātyo niratyayaḥ /",
  "S01bsu078_u:5508": "karadaṇḍīti vikhyātaḥ saṃgrāmāgresaraḥ priyaḥ // KAvk_28.59 //",
  "S01bsu078_u:5509": "kadācid ghorasamare pañcāmātyaśatāni tam /",
  "S01bsu078_u:5510": "nṛpaṃ tyaktvā yayurbhītyā karadaṇḍī tu nātyajat // KAvk_28.60 //",
  "S01bsu078_u:5511": "ahameva sa bhūpālaḥ sacivāste ca bhikṣavaḥ /",
  "S01bsu078_u:5512": "karadaṇḍī sa evāyamānando na jahāti mām // KAvk_28.61 //",
  "S01bsu078_u:5513": "janmāntare 'pi siṃho 'haṃ māsaṃ kūpe nipātitaḥ /",
  "S01bsu078_u:5514": "upekṣitaḥ kṣaṇādbhṛtyaiḥ śṛgālairye 'dya bhikṣavaḥ // KAvk_28.62 //",
  "S01bsu078_u:5515": "ekena ca nakhaiḥ khātaṃ dīrghaṃ kṛtvāsmi mokṣitaḥ /",
  "S01bsu078_u:5516": "jambukena sa evāyamānando 'dya mamānugaḥ // KAvk_28.63 //",
  "S01bsu078_u:5517": "kūṭapāśanibaddhasya mṛgayūthapateḥ purā /",
  "S01bsu078_u:5518": "lubdhakāgamane eva jagmustadanugā mṛgāḥ // KAvk_28.64 //",
  "S01bsu078_u:5519": "anuraktā na tatyāja taṃ mṛgī sāśrulocanā /",
  "S01bsu078_u:5520": "prītiśṛṅkhalayā baddhā yātā nispandatāmiva // KAvk_28.65 //",
  "S01bsu078_u:5521": "atha lubdhakamāyāntaṃ dṛṣṭvā mṛgavadhodyatam /",
  "S01bsu078_u:5522": "sāvadanmama bāṇena prathamaṃ hara jīvitam // KAvk_28.66 //",
  "S01bsu078_u:5523": "iti spaṣṭagirā tasyāḥ snehena ca sa vismitaḥ /",
  "S01bsu078_u:5524": "mumoca lubdhakaḥ prītyā hariṇaṃ hariṇīsakham // KAvk_28.67 //",
  "S01bsu078_u:5525": "mṝgayūthapatiḥ so 'hamānandaḥ sā kuraṅgikā /",
  "S01bsu078_u:5526": "ityeṣa prītisaṃbandhaḥ prāgvṛttamanuvartate // KAvk_28.68 //",
  "S01bsu078_u:5527": "śrutveti vākyaṃ sugatasya sarve lajjānilīnā iva bhikṣavaste /",
  "S01bsu078_u:5528": "sānandamānandamukhāravindaṃ prabhābhirāmaṃ dadṛśuḥ spṛhārdrāḥ // KAvk_28.69 //",
  "S01bsu078_u:5529": "iti kṣemendraviracitāyāṃ bodhisattvāvadānakalpalatāyāṃ dhanapālāvadānaṃ aṣṭaviṃśaḥ pallavaḥ //",
  "S01bsu078_u:5530": "29. kāśīsundarāvadānam /",
  "S01bsu078_u:5531": "jayati sa sattvaviśeṣaḥ sattvavatām sarvasattvasukhahetuḥ /",
  "S01bsu078_u:5532": "dehadalane 'pi śamayati kopāgniṃ śāntimuccairyaḥ // KAvk_29.1 //",
  "S01bsu078_u:5533": "dharmopadeśe bhagavān kauṇḍinyasyāgravartinaḥ /",
  "S01bsu078_u:5534": "bhikṣoḥ kathāprasaṅgena pṛṣṭp bhikṣubhirabhyadhāt // KAvk_29.2 //",
  "S01bsu078_u:5535": "brahmadattasya tanayo vārāṇasyāṃ mahīpateḥ /",
  "S01bsu078_u:5536": "kāśisundaranāmā va kālabhūśca babhuvatuḥ // KAvk_29.3 //",
  "S01bsu078_u:5537": "yauvarājyabharaikarhaḥ kumāraḥ kāśisundaraḥ /",
  "S01bsu078_u:5538": "dharmādharmamayaṃ rājyaṃ vicāryācintayacciram // KAvk_29.4 //",
  "S01bsu078_u:5539": "kṣaṇakṣayiṇi tāruṇye jīvite vīcicañcale /",
  "S01bsu078_u:5540": "rājye svapnavivāhe 'smin mohamūle na me matiḥ // KAvk_29.5 //",
  "S01bsu078_u:5541": "rāgapralāpabahule māyāmphamahe muhuḥ /",
  "S01bsu078_u:5542": "veśyārodananiḥsāre saṃsāre nāsti satyatā // KAvk_29.6 //",
  "S01bsu078_u:5543": "pravrajyāmanaghastasmādagārādanagārikam /",
  "S01bsu078_u:5544": "nistriṃśavṛttisaṃsaktābhirāgaḥ kiṃ vibhūtibhiḥ // KAvk_29.7 //",
  "S01bsu078_u:5545": "rājasūnurvicintyeti vivekavimalāśayaḥ /",
  "S01bsu078_u:5546": "uvācābhyetya bhūpālamaraṇyagamanotsukaḥ // KAvk_29.8 //",
  "S01bsu078_u:5547": "mama saṃbhogavargo 'yaṃ rājannaivopayujyate /",
  "S01bsu078_u:5548": "yauvarājyābhiṣekārhaḥ samārambho nivāryatām // KAvk_29.9 //",
  "S01bsu078_u:5549": "krodhāgnitaptāḥ sutarāmetāstāta na me matāḥ /",
  "S01bsu078_u:5550": "baddhabandhabhayāyāsajananyo rājasaṃpadaḥ // KAvk_29.10 //",
  "S01bsu078_u:5551": "vyāptāḥ krūratarācārairjvalitāḥ pārthivaśriyaḥ /",
  "S01bsu078_u:5552": "kurvanti kasya nodvegaṃ śmaśānāgniśikhā iva // KAvk_29.11 //",
  "S01bsu078_u:5553": "chatrasaṃchāditā lokāścāmarānilalolitāḥ /",
  "S01bsu078_u:5554": "patanti pātakaśvabhre madakṣībāḥ kṣitīśvarāḥ // KAvk_29.12 //",
  "S01bsu078_u:5555": "mṛdubhogāṃśukābhyāsasukumāre mahībhujām /",
  "S01bsu078_u:5556": "kāye patati paryante kleśaḥ kuliśadāruṇaḥ // KAvk_29.13 //",
  "S01bsu078_u:5557": "cintāsaṃtatasaṃtāpatīvratṛṣṇāpralāpinām /",
  "S01bsu078_u:5558": "rājyajvarajuṣāṃ naiṣāṃ mohamūrcchā nivartate // KAvk_29.14 //",
  "S01bsu078_u:5559": "vakrāṇāṃ ratnadīptānāṃ dvijihānāṃ pade pade /",
  "S01bsu078_u:5560": "chidrasaṃdarśināṃ rājñāṃ vyāpāraḥ paramāraṇam // KAvk_29.15 //",
  "S01bsu078_u:5561": "nṛpavaṃśaśatocchiṣṭāṃ manyate māmananyagām /",
  "S01bsu078_u:5562": "itīva śrīḥ kṣītīśānāṃ hāracāmarahāsinī // KAvk_29.16 //",
  "S01bsu078_u:5563": "vyañjitavyajanocchvasā lakṣmīrmuktāśrusaṃtatiḥ /",
  "S01bsu078_u:5564": "rājñāṃ mohābhṛtātītabhūpatismaraṇādiva // KAvk_29.17 //",
  "S01bsu078_u:5565": "tasmādvrajāmi pravrajyāvivarjitajanasthitiḥ /",
  "S01bsu078_u:5566": "saṃtoṣaśītalacchāyaṃ saṃtāpaśamanaṃ vanam // KAvk_29.18 //",
  "S01bsu078_u:5567": "aviśrāntasya saṃsārapathapānthasya durvahaḥ /",
  "S01bsu078_u:5568": "kāyo 'sya yatsadāpāyaḥ kiṃ punaḥ pṛthivībharaḥ // KAvk_29.19 //",
  "S01bsu078_u:5569": "iti putravacaḥ śrutvā bhūptirbhṛśamapriyam /",
  "S01bsu078_u:5570": "pravrajyāśabdacakitaḥ sodvegastamabhāṣataḥ // KAvk_29.20 //",
  "S01bsu078_u:5571": "asya vaṃśasya mahataḥ sāmrājyasya vṛddhaye /",
  "S01bsu078_u:5572": "āśānibaddhavṛddhena tvayi putra mayā param // KAvk_29.21 //",
  "S01bsu078_u:5573": "vatsa saṃkalpabhangaṃ me na kāle krtumarhasi /",
  "S01bsu078_u:5574": "idaṃ tava mahacchāyaṃ yauvanaṃ na vanocitam // KAvk_29.22 //",
  "S01bsu078_u:5575": "samantrābhyāsayuktānām śaktānāṃ sādhudarśane /",
  "S01bsu078_u:5576": "jitendriyāṇāṃ saravtra nṛpāṇāmavanaṃ tapaḥ // KAvk_29.23 //",
  "S01bsu078_u:5577": "svapade 'pi sarojasya niḥsaṅgasalilasthitiḥ /",
  "S01bsu078_u:5578": "dṛṣṭvā vane 'pyaśokasya lalanācaraṇāhatiḥ // KAvk_29.24 //",
  "S01bsu078_u:5579": "svagehasulabhairbhogairyāvaddṛṣṭivisūcikā /",
  "S01bsu078_u:5580": "tāvadete parityuktaṃ śakyante viṣayāḥ kṣaṇam // KAvk_29.25 //",
  "S01bsu078_u:5581": "sukhamantaḥ parityajya svajanaṃ gṛhanirgataḥ /",
  "S01bsu078_u:5582": "abhyastabhogacirahakleśaṃ na sahate janaḥ // KAvk_29.26 //",
  "S01bsu078_u:5583": "śrūyate smaryate dharmaḥ kriyate ca sukhād gṛhe /",
  "S01bsu078_u:5584": "vane śuṣyanti śuṣkāṇāṃ śravaṇāsmaraṇakriyāḥ // KAvk_29.27 //",
  "S01bsu078_u:5585": "kṣaratkṣatajapādasya darbhasaṃdarbhasūcibhiḥ /",
  "S01bsu078_u:5586": "tataḥ kiṃ duḥkhamaparaṃ paralole bhaviṣyati // KAvk_29.28 //",
  "S01bsu078_u:5587": "bhuñjānaṃ janamīkṣante yātāścarmāsthiśeṣatām /",
  "S01bsu078_u:5588": "paradataṃ sadāśnanti pretā iva tapasvinaḥ // KAvk_29.29 //",
  "S01bsu078_u:5589": "vane nivasanaṃ putra pāṃśuprāvaraṇaṃ samam /",
  "S01bsu078_u:5590": "pālanaṃ brahmacaryasya makarākaraśoṣaṇam // KAvk_29.30 //",
  "S01bsu078_u:5591": "dāvāgnidhūmavikaṭabhrukuṭimukheṣu gonāsavāsaghanaghūkaguhāgṛheṣu /",
  "S01bsu078_u:5592": "siṃhāhatadviradalohitalohiteṣu tyaktvā gṛhaṃ bhavati kasya dhṛtirvaneṣu // KAvk_29.31 //",
  "S01bsu078_u:5593": "kāmī saṃyamamicchati smarati ca śyāmārateḥ saṃyamī",
  "S01bsu078_u:5594": "tṛptastīvrataravrateṣu ramate bhakṣyaṃ kṣudhā kāṅkṣḥati /",
  "S01bsu078_u:5595": "ekākī janamīhate janavanodvegī vanaṃ vāñchati",
  "S01bsu078_u:5596": "tyaktvānveṣaṇatatparāḥ punarapi prāpyāvamānaṃ janāḥ // KAvk_29.32 //",
  "S01bsu078_u:5597": "na māṃ putra parityajya gahanaṃ gantumarhasi /",
  "S01bsu078_u:5598": "bhavantu tava śatrūṇāṃ vanavāsamanorathāḥ // KAvk_29.33 //",
  "S01bsu078_u:5599": "vyaktamauktikahāsinyaḥ karavālalatā iva /",
  "S01bsu078_u:5600": "tyaktā na punarāyānti māninyo nṛpasaṃpadaḥ // KAvk_29.34 //",
  "S01bsu078_u:5601": "ityukro 'pyasakṛt pitrā niścayānna cacāla saḥ /",
  "S01bsu078_u:5602": "vajraratnaśikhākalpaḥ saṃkalpo hi mahātmanām // KAvk_29.35 //",
  "S01bsu078_u:5603": "jananībhiramātyaiśca bandhupauramahattamaiḥ /",
  "S01bsu078_u:5604": "sa prārthito 'pyabhūnmaunī nirāhāro dinatrayam // KAvk_29.36 //",
  "S01bsu078_u:5605": "rājabhogī tapasvī vā jīvatveṣa nijecchayā /",
  "S01bsu078_u:5606": "kāmānuvartī lolo 'yamityūciḥ sacivā nṛpam // KAvk_29.37 //",
  "S01bsu078_u:5607": "sa kathaṃcidanujñātaḥ sāśrunetreṇa bhūbhujā /",
  "S01bsu078_u:5608": "yayau paurajanākrandamaunī munitapovanam // KAvk_29.38 //",
  "S01bsu078_u:5609": "vairāgyaparipākeṇa tatra maitrīpavitritām /",
  "S01bsu078_u:5610": "bheje sa sarvasattveṣu vivekadayitāṃ dayām // KAvk_29.39 //",
  "S01bsu078_u:5611": "babhūvustatprabhāveṇa tatra sarvavanaukasāṃ /",
  "S01bsu078_u:5612": "jātivairājalatyāgaśītalāścittavṛttayaḥ // KAvk_29.40 //",
  "S01bsu078_u:5613": "tyakte prāṇavadhe prasaktahariṇīvṛndaiḥ pulindaiḥ paraṃ",
  "S01bsu078_u:5614": "siṃhairvāraṇadāraṇanyuparame sarvāṅgasaṅgīkṛte /",
  "S01bsu078_u:5615": "māyūrāvaraṇairdaridrajaghanā muktākalāpojjhitās",
  "S01bsu078_u:5616": "tatrocchvāsavirāgaśuṣyadadharā jātāḥ kirātāṅganāḥ // KAvk_29.41 //",
  "S01bsu078_u:5617": "kṣamāṃ tyaktvābdhivasanāṃ saravbhūtakṣamāśritaḥ /",
  "S01bsu078_u:5618": "so 'bhavat kṣāntivādīti viśutaḥ kāśisundaraḥ // KAvk_29.42 //",
  "S01bsu078_u:5619": "atrāntare mahīharṣe brahmadatte divaṃ gate /",
  "S01bsu078_u:5620": "udvega iva bhūtānāṃ bhūpālaḥ kalibhūrabhūt // KAvk_29.43 //",
  "S01bsu078_u:5621": "athadabhrabhramadbhṛṅgabhrūbhaṅgamalinānanaḥ /",
  "S01bsu078_u:5622": "munisaṃyamavidveṣī vasantaḥ pratyadṛśyata // KAvk_29.44 //",
  "S01bsu078_u:5623": "madanonmādabhutasya prodbhūtasya mṛgīdṛśām /",
  "S01bsu078_u:5624": "mānavidhvaṃsadūtasya cutasya ruruce ruciḥ // KAvk_29.45 //",
  "S01bsu078_u:5625": "raktāśokasya pārśvasthalatāliṅganaśaṅkitaḥ /",
  "S01bsu078_u:5626": "īrṣyāluriva puṣpāṇi jahāra malayānilaḥ // KAvk_29.46 //",
  "S01bsu078_u:5627": "udyānayauvane tasmin kāle kokilasaṃkule /",
  "S01bsu078_u:5628": "sāntaḥpuro nṛpaḥ prāyād vanālokanakautukī // KAvk_29.47 //",
  "S01bsu078_u:5629": "nānāvarṇapatatpuṣpaprakārapracitāni saḥ /",
  "S01bsu078_u:5630": "paśyan vanāni ramyāṇi śanaiḥ prāpa tapovanam // KAvk_29.48 //",
  "S01bsu078_u:5631": "vanasthalīṣu kāntāsu tatra kanyāsakhaściram /",
  "S01bsu078_u:5632": "vihṛtya rativiśrāntaḥ kṣasṇaṃ nidrāmavāptavān // KAvk_29.49 //",
  "S01bsu078_u:5633": "apūrvakusumasmerāścinvānāstatra mañjarī /",
  "S01bsu078_u:5634": "antaḥpurāṅganāśceruḥ saṃcāriṇyo latā iva // KAvk_29.50 //",
  "S01bsu078_u:5635": "atrāntare kṣāntivādī viviktoddeśanirvṛtaḥ /",
  "S01bsu078_u:5636": "ekānte niścalastasthau śāntimantarvicintayan // KAvk_29.51 //",
  "S01bsu078_u:5637": "amandānandaciṣyandī vandanīyo manīṣiṇām /",
  "S01bsu078_u:5638": "kṛśo 'pyakṛśasaundaryaḥ śaśīva prathamoditaḥ // KAvk_29.52 //",
  "S01bsu078_u:5639": "pariṇāmamanojñena rekhāsaṃsthānaśobhinā /",
  "S01bsu078_u:5640": "purāṇacitrarūpeṇa naiva śūnyā tadākṛtiḥ // KAvk_29.53 //",
  "S01bsu078_u:5641": "taṃ dṛṣṭvā rājalalanāścittadarpaṇamārjanam /",
  "S01bsu078_u:5642": "tatraiva niścalāstasthustāścitralikhitā iva // KAvk_29.54 //",
  "S01bsu078_u:5643": "prabuddho 'tha nṛpaḥ kṣipraṃ nāpaśyaddayitāḥ puraḥ /",
  "S01bsu078_u:5644": "dadarśa vanamanviṣya parivārya sthitā munim // KAvk_29.55 //",
  "S01bsu078_u:5645": "bhujaṅgastā vilokyaiva śvasannīrṣyāviṣākulaḥ /",
  "S01bsu078_u:5646": "visasarja varocūpahalāhalamivotkaṭam // KAvk_29.56 //",
  "S01bsu078_u:5647": "kastvaṃ munivyañjanayā citrakṛtrimamātrayā /",
  "S01bsu078_u:5648": "muṣṇāsi mugdhagṛdayā nūnaṃ nārīpratārakaḥ // KAvk_29.57 //",
  "S01bsu078_u:5649": "parastrīharaṇe dhyāna japastadvighnavāraṇe /",
  "S01bsu078_u:5650": "dhūrtānāṃ paramopāyaḥ saralāśvāsanaṃ tapaḥ // KAvk_29.58 //",
  "S01bsu078_u:5651": "mukhamādhuryadhūrtasya vṛttirvalkalinastava /",
  "S01bsu078_u:5652": "aho nu mohajananī vane viṣataroriva // KAvk_29.59 //",
  "S01bsu078_u:5653": "munikalpasamākalpaścaritaṃ punarīdṛśam /",
  "S01bsu078_u:5654": "siddhiṃ saṃbhāvitāṃ vāpi vetti kastattvamāntaram // KAvk_29.60 //",
  "S01bsu078_u:5655": "ityukte bhūbhujā krodhādakrodhamadhurāśayaḥ /",
  "S01bsu078_u:5656": "nirvikāreṇa manasā kṣāntivādī jagād tam // KAvk_29.61 //",
  "S01bsu078_u:5657": "kṣāntivādī munirahaṃ na māṃ śankitumarhasi /",
  "S01bsu078_u:5658": "etāsu nirviśeṣo me kāntāsu ca talāsu ca // KAvk_29.62 //",
  "S01bsu078_u:5659": "iti tenoktamākarṇya kṣāntaṃ paśyāmi te 'dhunā /",
  "S01bsu078_u:5660": "iti bruvāṇaściccheda hastau tasyāsinā nṛpaḥ // KAvk_29.63 //",
  "S01bsu078_u:5661": "viśase 'pi kṣamāśīlaṃ nivikāraṃ vilokya tam /",
  "S01bsu078_u:5662": "cakarta caraṇau tasya praśamāya samatsaraḥ // KAvk_29.64 //",
  "S01bsu078_u:5663": "pradiśantyaśivaṃ mārge jihvayā dūṣayanti ca /",
  "S01bsu078_u:5664": "lumpantyaṅgāni paryante khalāḥ kauleyakā iva // KAvk_29.65 //",
  "S01bsu078_u:5665": "tāḍane 'pi kṣamāsaktāḥ skandhacchede 'pi mauninaḥ /",
  "S01bsu078_u:5666": "śītalāstīvratāpe 'pi saralāḥ saralā iva // KAvk_29.66 //",
  "S01bsu078_u:5667": "nikṛttapāṇicaraṇaḥ sa saṃstabhya pṛthuvyathām /",
  "S01bsu078_u:5668": "rakṣan manyumanaḥkṣobhaṃ kṣamayā samacintayat // KAvk_29.67 //",
  "S01bsu078_u:5669": "tyaktānyakarmaṇānena cchinnānyaṅgāṇi me yathā /",
  "S01bsu078_u:5670": "saṃsāraviṣamakleśacchedaṃ kuryāmahaṃ tathā // KAvk_29.68 //",
  "S01bsu078_u:5671": "kopamohādavajñāya nṛpatau bhrātaraṃ munim /",
  "S01bsu078_u:5672": "purīṃ prayāte rajasā śokamlāneva bhūrabhūt // KAvk_29.69 //",
  "S01bsu078_u:5673": "tatastadduḥkhakupitā rājñe tatkṣāntidevatā /",
  "S01bsu078_u:5674": "cakre nagaryāṃ durbhokṣamarakāvṛṣṭiviplavam // KAvk_29.70 //",
  "S01bsu078_u:5675": "naimittikebhyo vijñāya rājāmuniparābhavāt /",
  "S01bsu078_u:5676": "devatākoapajaṃ doṣaṃ taṃ prasādayituṃ yayau // KAvk_29.71 //",
  "S01bsu078_u:5677": "nipatya pādayostasya kṣamasvetyabhidhāya saḥ /",
  "S01bsu078_u:5678": "paścāttāpaviṣādena niścetana ivābhavat // KAvk_29.72 //",
  "S01bsu078_u:5679": "tamabravītkṣāntivādī rājan manyurna me 'ṇvapi /",
  "S01bsu078_u:5680": "karmarekhāparicchedādīdṛśī bhavitavyatā // KAvk_29.73 //",
  "S01bsu078_u:5681": "sarvāṇi na gaṇayati svacchandā bhavitavyatā /",
  "S01bsu078_u:5682": "na dhairyaṃ na guṇaṃ nārthaṃ na tapo nāpi gauravam // KAvk_29.74 //",
  "S01bsu078_u:5683": "antrasthitaprasavabījaparaṃparāṇi bhinnāni kālaparipākavicitritāni /",
  "S01bsu078_u:5684": "janmasthale vipulamūlabalasya janturbhuṅkte phalāni nijakarmamahīruhasya // KAvk_29.75 //",
  "S01bsu078_u:5685": "tvayi tasmānna me kaścid vikāro 'sti mahīpate /",
  "S01bsu078_u:5686": "satyenānename paśya rudhiraṃ kṣīratāṃ gatam // KAvk_29.76 //",
  "S01bsu078_u:5687": "aṅgacchede 'pyakaluṣi babhūva yadi me manaḥ /",
  "S01bsu078_u:5688": "satyenaitena ściṣṭāni tānyevāṅgāni santu me // KAvk_29.77 //",
  "S01bsu078_u:5689": "iti śuddhadhiyastasya tībrasayopayācanāt /",
  "S01bsu078_u:5690": "śliṣṭānyaṅgāni tānyeva sahasā sv āsthyamāyayuḥ // KAvk_29.78 //",
  "S01bsu078_u:5691": "mukuṭaspṛṣṭacaraṇastamuvāca nṛpastataḥ /",
  "S01bsu078_u:5692": "mune mahāprabhāvo 'si tapasā tatkimicchasi // KAvk_29.79 //",
  "S01bsu078_u:5693": "puṇyahastāvalambena mphāndhaṃ karuṇānidhe /",
  "S01bsu078_u:5694": "pāpāvasāne patitaṃ māṃ tvamuddhartumarhasi // KAvk_29.80 //",
  "S01bsu078_u:5695": "ityarthitaḥ kṣitīśena pratyabhāṣata taṃ muniḥ /",
  "S01bsu078_u:5696": "saṃtāraṇāya magnānāṃ baddhānāmapi muktaye // KAvk_29.81 //",
  "S01bsu078_u:5697": "āśvāśanāya bhītānāṃ nirvāṇāya vimuhyatām // KAvk_29.82 //",
  "S01bsu078_u:5698": "yadā tu samyaksaṃbodhiṃ tāmavāpnoṣyanuttarām /",
  "S01bsu078_u:5699": "mohacchedaṃ kariṣyāmi tadā jñānāsinā tava // KAvk_29.83 //",
  "S01bsu078_u:5700": "prayayau munirityuktvā tamāmantrya svamāśramam /",
  "S01bsu078_u:5701": "tameva manasā dhyāyan rājadhānīṃ nṛpo 'pyagāt // KAvk_29.84 //",
  "S01bsu078_u:5702": "kṣāntivādī sa evāhaṃ kauṇḍinyaḥ kālabhūrayam /",
  "S01bsu078_u:5703": "āsādya samyaksaṃbodhimṛddhṛto 'yaṃ mayādhunā // KAvk_29.85 //",
  "S01bsu078_u:5704": "iti sugatamukhāravindanirmitamadhuramadhupratimaṃ vacaḥ prasannam /",
  "S01bsu078_u:5705": "bhramarabhava ivoditapramodaḥ kimapi babhūva nipīya bhikṣusaṃghaḥ // KAvk_29.86 //",
  "S01bsu078_u:5706": "iti kṣemendraviracitāyāṃ bodhisattvāvadānakalpalatāyāṃ kāśīsundarāvadānaṃ nāma ūnatriṃśaḥ pallavaḥ //",
  "S01bsu078_u:5707": "30. suvarṇapārśvāvadānam /",
  "S01bsu078_u:5708": "ślāṣyaḥ ko 'pi sa sattvasārasaralaḥ saujanyapuṇyasthitir",
  "S01bsu078_u:5709": "nindya ko 'pi sa dharmamārgagamane vighnaḥ kṛtaghnaḥ param /",
  "S01bsu078_u:5710": "citraṃ yaccaritaṃ vicārya suciraṃ romāñcacarcācitas",
  "S01bsu078_u:5711": "tulyaṃ yāti janaḥ sabāṣpanayanastadvarpane mūkatām // KAvk_30.1 //",
  "S01bsu078_u:5712": "devadattaprasaṅgena bhikṣubhirbhagavān purā /",
  "S01bsu078_u:5713": "pṛṣṭaḥ kathāmakathayat pūrvavṛttāntasaṃśrayām // KAvk_30.2 //",
  "S01bsu078_u:5714": "mahendrasenanāmābhūd vārāṇasyāṃ nareśvaraḥ /",
  "S01bsu078_u:5715": "yayuḥ kṣitīśvarāḥ sarve yasya lakṣmyā vilakṣatām // KAvk_30.3 //",
  "S01bsu078_u:5716": "candraprabhābhavattasya divyakīrtiriva priyā /",
  "S01bsu078_u:5717": "yasyāḥ patyuḥ prabhāveṇa svapnāḥ satyatvamāyayuḥ // KAvk_30.4 //",
  "S01bsu078_u:5718": "babhūva samaye tasmin mṛtayūthapatirvane /",
  "S01bsu078_u:5719": "suvarṇapārśva ityāptanāmā hemamayacchaviḥ // KAvk_30.5 //",
  "S01bsu078_u:5720": "nīlaratnodarāspharamuktāhāranibhaprabhā /",
  "S01bsu078_u:5721": "abhūddṛṣṭicchaṭā yasya bhūṣaṇaṃ kānanaśriyaḥ // KAvk_30.6 //",
  "S01bsu078_u:5722": "pravālavalliśṛṅgasya citraratnacitatvacaḥ /",
  "S01bsu078_u:5723": "tasyāścaryasudhāmbhodhilaharī ruruce ruciḥ // KAvk_30.7 //",
  "S01bsu078_u:5724": "bodhisattvāvatārasya tasya kāntamabhūdvapuḥ /",
  "S01bsu078_u:5725": "pūrvaṃ sukṛtacitrasya lakṣaṇaṃ hi surūpatā // KAvk_30.8 //",
  "S01bsu078_u:5726": "dīrghadṛṣṭirbabhūvāsya vayasyo vṛddhavāyasaḥ /",
  "S01bsu078_u:5727": "labdhakānveṣaṇatrāse digvilokanatatparaḥ // KAvk_30.9 //",
  "S01bsu078_u:5728": "tau kathābhirmithaḥ prītyā vivikteṣu vijasratuḥ /",
  "S01bsu078_u:5729": "prākpuṇyairjāyate vāṇī tiraścāmapi māṇuṣī // KAvk_30.10 //",
  "S01bsu078_u:5730": "sa kadācijjalānveṣī yathūnāthaḥ sahānugaiḥ /",
  "S01bsu078_u:5731": "taṭinyā veṇumālinyāḥ pulinaṃ samupāyayau // KAvk_30.11 //",
  "S01bsu078_u:5732": "tasya tārataraṃ śrutvā dīrghamākrandaniśvanam /",
  "S01bsu078_u:5733": "hariṇā dudruvuḥ sarve grīvāvalanavibhramaiḥ // KAvk_30.12 //",
  "S01bsu078_u:5734": "suvarṇapārśvastu tadā kṛpāpāśavaśīkṛtaḥ /",
  "S01bsu078_u:5735": "tatraiva niścalastasthau marmaviddha iveṣuṇā // KAvk_30.13 //",
  "S01bsu078_u:5736": "taduddharaṇasaṃnaddhaṃ dīrghadṛṣṭiṃ vilokya tam /",
  "S01bsu078_u:5737": "kākaḥ provāca na sakhe yukto 'taṃ te samudyamaḥ // KAvk_30.14 //",
  "S01bsu078_u:5738": "puṣpopamā vipatkāle kṛtārthāḥ kuliśopamāḥ /",
  "S01bsu078_u:5739": "kṛtamete na manyante svakāyasuhṛdaḥ khalāḥ // KAvk_30.15 //",
  "S01bsu078_u:5740": "ityasau vāryamāṇo 'pi kākena karuṇākulaḥ /",
  "S01bsu078_u:5741": "avatīryāśu saritaṃ saralastamatārata(?) // KAvk_30.16 //",
  "S01bsu078_u:5742": "vimucya bandhanānyasya sa śṛṅgābhyāmaśaṅkitaḥ /",
  "S01bsu078_u:5743": "taṃ pādapatitaṃ dīnamavadadgantumudyatam // KAvk_30.17 //",
  "S01bsu078_u:5744": "na tvayā kathanīyo 'hamatrasthaḥ kasyacitsakhe /",
  "S01bsu078_u:5745": "prārthayante suvarṇaṃ māṃ carmalubdhā hi lubdhakāḥ // KAvk_30.18 //",
  "S01bsu078_u:5746": "ityuktastena vinayāt tattathetyabhidhāya saḥ /",
  "S01bsu078_u:5747": "yayau kuṭilakākhyastaṃ praṇamya prastutastutiḥ // KAvk_30.19 //",
  "S01bsu078_u:5748": "atrāntare narapateḥ patnī candraprabhā niśi /",
  "S01bsu078_u:5749": "svapne dadarśāsanasthaṃ mṛgaṃ saddharmavādinam // KAvk_30.20 //",
  "S01bsu078_u:5750": "satysvapnātha sā devī prabuddhā nṛpamabravīt /",
  "S01bsu078_u:5751": "suvarṇahariṇaḥ svapne deva dṛṣṭo mayādbhutaḥ // KAvk_30.21 //",
  "S01bsu078_u:5752": "tamahaṃ draṣṭumicchāmi sākṣādupagataṃ mṛgam /",
  "S01bsu078_u:5753": "aṅkādiva mṛgāṅkasya nirgataṃ rāhuśaṅkayā // KAvk_30.22 //",
  "S01bsu078_u:5754": "ityuktaḥ praṇayātprīto devyā ca pṛthivīpatiḥ /",
  "S01bsu078_u:5755": "mṛgagrahāya vyasṛjat lubdhakān draviṇapradaḥ // KAvk_30.23 //",
  "S01bsu078_u:5756": "tataḥ pratinivṛttāste vanamanviṣya lubdhakāḥ /",
  "S01bsu078_u:5757": "niṣphalāgamanakruddhaṃ sakampā jagadurnṛpam // KAvk_30.24 //",
  "S01bsu078_u:5758": "iyatīṃ jagatī deva vicitā nicitācalaiḥ /",
  "S01bsu078_u:5759": "bhrāntā vayamaviśrāntā na labhyastadvidho mṛgaḥ // KAvk_30.25 //",
  "S01bsu078_u:5760": "āścaryaracanākṛṣṭalocanaś cārulocanaḥ /",
  "S01bsu078_u:5761": "svapnasaṃpannarūpo 'sau hiraṇyahariṇaḥ kutaḥ // KAvk_30.26 //",
  "S01bsu078_u:5762": "mano vinodane tasmin yadi deva prasīdati /",
  "S01bsu078_u:5763": "kurvantu kāñcanamṛgaṃ kuśalāḥ ke 'pi śilpinaḥ // KAvk_30.27 //",
  "S01bsu078_u:5764": "iti śrutvā sa nṛpatirdadadbahutaraṃ dhanam /",
  "S01bsu078_u:5765": "mṛgānveṣaṇasaṃkalpe babhūvābhiniveśavān // KAvk_30.28 //",
  "S01bsu078_u:5766": "tataḥ kuṭilako 'bhyetya nṛpaṃ śrutvā bahupradam /",
  "S01bsu078_u:5767": "uvāca draviṇādāne lubdhakebhyo 'pi lubdhadhīḥ // KAvk_30.29 //",
  "S01bsu078_u:5768": "prasādaḥ kriyatāṃ deva mṛgaṃ saṃdarśayāmyamah /",
  "S01bsu078_u:5769": "dṛṣṭaḥ kanakasārāṅga sāraṅgaḥ samayā vane // KAvk_30.30 //",
  "S01bsu078_u:5770": "ityākarṇya kṣitipatiḥ praharṣitphullalocanaḥ /",
  "S01bsu078_u:5771": "bhadra saṃdarśaya kkāsau kkāsāvityavadanmuhuḥ // KAvk_30.31 //",
  "S01bsu078_u:5772": "tamevāgresaraṃ kṛtvā mṛgamārgapradarśakam /",
  "S01bsu078_u:5773": "sasainyaḥ sa yayau svacchacchatracandrodayācalaḥ // KAvk_30.32 //",
  "S01bsu078_u:5774": "dīrghadṛṣṭirdadarśātha kākastaruśiraḥsthitaḥ /",
  "S01bsu078_u:5775": "gajavājivrajodīrṇareṇupravāraṇaṃ vanam // KAvk_30.33 //",
  "S01bsu078_u:5776": "suvarṇapārśvamabhyetya jagāda mṛyayūthapam /",
  "S01bsu078_u:5777": "hitamuktaṃ mayā pūrvaṃ na śrutaṃ na kṛtaṃ tvayā // KAvk_30.34 //",
  "S01bsu078_u:5778": "sa eṣa puruṣaḥ prāptaḥ saṃnaddhaiḥ saha dhanvibhiḥ /",
  "S01bsu078_u:5779": "mayā nivāritenāpi saṃhāreṇa na tṛpyate // KAvk_30.35 //",
  "S01bsu078_u:5780": "adhunā kka nu gantavyaṃ kiṃ kartavyaṃ bhayodbhave /",
  "S01bsu078_u:5781": "hitaṃ kimanuvartavyaṃ tulyaṃ martavyameva vā // KAvk_30.36 //",
  "S01bsu078_u:5782": "kṛtaghnaḥ krūracaritaḥ kṣudro 'yaṃ saṃghapātakah /",
  "S01bsu078_u:5783": "tvayaivātmavināśāya rakṣito viṣapādapaḥ // KAvk_30.37 //",
  "S01bsu078_u:5784": "svaśarīrapradasyāpi saṃhāreṇa na tṛpyate /",
  "S01bsu078_u:5785": "sasattvasāgaragrāsī kṛtaghno vāḍavānalaḥ // KAvk_30.38 //",
  "S01bsu078_u:5786": "upakāraḥ kṛtaghneṣu viśvāsaḥ kuṭulātmasu /",
  "S01bsu078_u:5787": "upadeśaśca mūrkheṣu karturdoṣāya kevalam // KAvk_30.39 //",
  "S01bsu078_u:5788": "iti kākena kathite pratyāsanne ca pārthive /",
  "S01bsu078_u:5789": "acintayat prāptakālaṃ hitaṃ yūthasya yūthapah // KAvk_30.40 //",
  "S01bsu078_u:5790": "subhaṭānāmiyaṃ senā vigāhedgahanaṃ mahat /",
  "S01bsu078_u:5791": "karoti matprasaṅgena muhūrtenaiva nirmṛgam // KAvk_30.41 //",
  "S01bsu078_u:5792": "tasmātsainyapradhānasya gacchāmi svayamantikam /",
  "S01bsu078_u:5793": "ekasyaiva vadho me 'stu sarve jīvantvamī mṛgāḥ // KAvk_30.42 //",
  "S01bsu078_u:5794": "iti niścitya sa yayau samīpaṃ bhūpatermṛgaḥ /",
  "S01bsu078_u:5795": "paraprāṇaparitrāṇe tṛṇaṃ prāṇāṃ mahātmanām // KAvk_30.43 //",
  "S01bsu078_u:5796": "tamāyāntaṃ drutaṃ dṛṣṭvā hṛṣṭaḥ kuṭulakah puraḥ /",
  "S01bsu078_u:5797": "so 'yamityāśu pāṇibhyām rājñe dūre vyadarśayat // KAvk_30.44 //",
  "S01bsu078_u:5798": "tatkṣaṇe droṇaśāpena vajreṇeva nipātinā /",
  "S01bsu078_u:5799": "karu paricyutau tasya pāpapādapapallavau // KAvk_30.45 //",
  "S01bsu078_u:5800": "tadvṛttaṃ vismitaḥ śrutvā mṛgeṇa kathitaṃ nṛpaḥ /",
  "S01bsu078_u:5801": "abhūtkṛtaghnacarite dhikkāramukharānanaḥ // KAvk_30.46 //",
  "S01bsu078_u:5802": "tataḥ kṣitipatiḥ prītyā parayā mṛgam /",
  "S01bsu078_u:5803": "tam nināya svanagarīṃ gauraveṇa garīyasā // KAvk_30.47 //",
  "S01bsu078_u:5804": "rājadhānīmathāsādya tasmai ratnāsanaṃ nṛpaḥ /",
  "S01bsu078_u:5805": "datvā sāntaḥpurāmātyastasyāgre samupāviśat // KAvk_30.48 //",
  "S01bsu078_u:5806": "sa bodhisattvo hariṇastasyāṃ parṣadi divyadhīḥ /",
  "S01bsu078_u:5807": "dharmaṃ dideśa yenābhūjjanaḥ śikṣāpadānvitaḥ // KAvk_30.49 //",
  "S01bsu078_u:5808": "suvarṇapārśvaḥ sāraṅgaḥ so 'yamevābhavaṃ purā /",
  "S01bsu078_u:5809": "yo 'bhavat kuṭilaḥ krūro devadattaḥ sa cādhunā // KAvk_30.50 //",
  "S01bsu078_u:5810": "iti sukṛtacitaṃ bhagavatā bhavabhītibhidā",
  "S01bsu078_u:5811": "kathitamudārasattvarucirasya tataścaritam /",
  "S01bsu078_u:5812": "praśamamayaṃ niśamya kuśalāya sa bhikṣugaṇaḥ",
  "S01bsu078_u:5813": "kimapi babhūva puṇyaparipākavivekaruciraḥ // KAvk_30.51 //",
  "S01bsu078_u:5814": "iti kṣemendraviracitāyāṃ bodhisattvāvadānakalpalatāyāṃ suvarṇapārśvāvadānaṃ triṃśaḥ pallavaḥ //",
  "S01bsu078_u:5815": "31. kalyāṇakāryavadānam /",
  "S01bsu078_u:5816": "pratyakṣalakṣaṇaparīkṣita eṣa loke saṃlakṣyate sujanadurjanayorviśeṣaḥ /",
  "S01bsu078_u:5817": "arkaḥ prakāśaviśadaṃ vidadhāti viśvamandhīkaroti nikhilaṃ jagadandhakāraḥ // KAvk_31.1 //",
  "S01bsu078_u:5818": "sarvajñaḥ pūrvavṛttāntamaśeṣamavalokayan /",
  "S01bsu078_u:5819": "asminneva kathārambhe bhagavān punarabravīt // KAvk_31.2 //",
  "S01bsu078_u:5820": "nṛpaḥ pātaliputrākhye pure bhūmipuraṃdaraḥ /",
  "S01bsu078_u:5821": "abhūtpuraṃdaro nāma mandiraṃ puṇyasaṃpadaḥ // KAvk_31.3 //",
  "S01bsu078_u:5822": "kalyāṇakārī tasyābhūt sūnurguṇagaṇonnataḥ /",
  "S01bsu078_u:5823": "akalyāṇābhidhānaścadvitīyo nirguṇaḥ sutaḥ // KAvk_31.4 //",
  "S01bsu078_u:5824": "kalyāṇakārī sarvārthikaruṇākalpapādapaḥ /",
  "S01bsu078_u:5825": "chatrāvaśeṣāmakarod dāṇaśīlaḥ śriyaṃ pituḥ // KAvk_31.5 //",
  "S01bsu078_u:5826": "tasmai manoramāṃ nāma puṇyaseno mahīpatiḥ /",
  "S01bsu078_u:5827": "dūtaṃ visṛjya lekhena svasutām v acasā dadau // KAvk_31.6 //",
  "S01bsu078_u:5828": "pratyāsannavivāho 'tha nṛpaṃ rājasuto 'bhyadhāt /",
  "S01bsu078_u:5829": "prāptaḥ pariṇayastāta saṃpratyeṣa na me mataḥ // KAvk_31.7 //",
  "S01bsu078_u:5830": "vātsalyapeśalatayā madāttāḥ prakṛtiśriyaḥ /",
  "S01bsu078_u:5831": "mayā dānavyasaninā koṣaste śuṣirīkṛtaḥ // KAvk_31.8 //",
  "S01bsu078_u:5832": "tasmātpravahaṇenāhaṃ samuttīrya mahodadhim /",
  "S01bsu078_u:5833": "ratnadvīpaṃ vrahāmyeva divyaratnārjanodyataḥ // KAvk_31.9 //",
  "S01bsu078_u:5834": "divyasaṃpadamāsādya kariṣye dārasaṃgraham /",
  "S01bsu078_u:5835": "kalatramakṛtārthasya trāsanaṃ sukhasaṃpadām // KAvk_31.10 //",
  "S01bsu078_u:5836": "iyuktvā sa pituḥ prāpya śāsanaṃ caraṇānataḥ /",
  "S01bsu078_u:5837": "jagāhe jaladhiṃ lolakallolāliṅgitāmbaram // KAvk_31.11 //",
  "S01bsu078_u:5838": "bhrātā tamanuvajrāja saujanyavyañjano 'nujaḥ /",
  "S01bsu078_u:5839": "nirguṇaḥ saguṇadveṣadrohamantarvicintayan // KAvk_31.12 //",
  "S01bsu078_u:5840": "jyeṣṭhastamabravīdvatsa samudre karmaviplavāt /",
  "S01bsu078_u:5841": "ahaṃ grāhyastvayā skandhe jāte pravahaṇakṣaye // KAvk_31.13 //",
  "S01bsu078_u:5842": "iti bhrātrā kṛtāśvāsastathetyūve sa taṃ śaṭhaḥ /",
  "S01bsu078_u:5843": "doṣodyataḥ praṇayitāṃ khalaḥ samavalambate // KAvk_31.14 //",
  "S01bsu078_u:5844": "tataḥ pravāhaṇārūḍhaḥ pavanairanukūlatām /",
  "S01bsu078_u:5845": "yātaiḥ puṇyairiva prāpya ratnadvīpaṃ nṛpātmajaḥ // KAvk_31.15 //",
  "S01bsu078_u:5846": "dovyaratnāni saṃprāpya pratyāvṛtte tataḥ śanaiḥ /",
  "S01bsu078_u:5847": "rājaputre pravahaṇaṃ drāgabhañjat prabhañjanaḥ // KAvk_31.16 //",
  "S01bsu078_u:5848": "bhagne pravahaṇe tasmin bhrātaraṃ pūrvasaṃvidā /",
  "S01bsu078_u:5849": "sa jagrāha śaṭhaḥ kaṇṭhe taṃ bhujaṅga ivānujaḥ // KAvk_31.17 //",
  "S01bsu078_u:5850": "karmavāteritastūrṇaṃ kūlaṃ prāpya nṛpātmajaḥ /",
  "S01bsu078_u:5851": "avāpa sahasā nidrāmāndhyaprathamadūtikām // KAvk_31.18 //",
  "S01bsu078_u:5852": "tasya suptasya ratnāni dṛṣṭvā baddhānyathānujaḥ /",
  "S01bsu078_u:5853": "prahartuṃ vyasanacchidre krūraḥ samupacakrame // KAvk_31.19 //",
  "S01bsu078_u:5854": "utpāṭya gāḍhabaddhasya sa tasya nayanāmbujam /",
  "S01bsu078_u:5855": "taṃ tārakaṃ bhayāmbhodhau cakāra gatatārakam // KAvk_31.20 //",
  "S01bsu078_u:5856": "āttaratne gate tasmin vājasūnurgatadyutiḥ /",
  "S01bsu078_u:5857": "mātaṅgonmūlitāmbhoja ivābhūtkamalākaraḥ // KAvk_31.21 //",
  "S01bsu078_u:5858": "sa babhūva nirālokaḥ śokatīvratamovṛtaḥ /",
  "S01bsu078_u:5859": "kṛṣṇapakṣakṣapārambha iva sūryenduvarjitaḥ // KAvk_31.22 //",
  "S01bsu078_u:5860": "atrāntare samāyātastaṃ deśaṃ gokuśādhipaḥ /",
  "S01bsu078_u:5861": "rājaputraṃ vilokyāndhamabhūt saṃkrāntatadvyathah // KAvk_31.23 //",
  "S01bsu078_u:5862": "sa taṃ nītvā svanilayaṃ paricaryāparaḥ pārḥ /",
  "S01bsu078_u:5863": "tasyāsīdguṇasaujanyasnehāveśavaśīkṛtaḥ // KAvk_31.24 //",
  "S01bsu078_u:5864": "tatra śokasujāṃ śāntyai sadā cetovinodinīm /",
  "S01bsu078_u:5865": "vīṇāṃ svarapravīṇo 'sau pūrvābhyastamavādayat // KAvk_31.25 //",
  "S01bsu078_u:5866": "satsaṃgamaḥ pṛthuvivekakathābhoyogaḥ",
  "S01bsu078_u:5867": "kāvyāsavaḥ priyasuhṛtpraṇayo vihāraḥ /",
  "S01bsu078_u:5868": "vīṇāsvanah kusumakāntavanāntavāsaḥ",
  "S01bsu078_u:5869": "śokāgnitaptamanasāmamṛtāvagāhaḥ // KAvk_31.26 //",
  "S01bsu078_u:5870": "tasya gopapateḥ patnī tīgavīṇāvicakṣaṇā /",
  "S01bsu078_u:5871": "paśyantī rājatanayaṃ prayayau sābhilāṣatām // KAvk_31.27 //",
  "S01bsu078_u:5872": "kṛtopadeśā satataṃ kuṭilā vīṇayeva sā /",
  "S01bsu078_u:5873": "mūrcchantī navarāgeṇa sotkaṇṭhā samacintayat // KAvk_31.28 //",
  "S01bsu078_u:5874": "subhago 'yaṃ mamātīva dṛśi citte ca cartate /",
  "S01bsu078_u:5875": "nivartate na me tāpaḥ premṇi cenna pravartate // KAvk_31.29 //",
  "S01bsu078_u:5876": "dhanyeyaṃ nakhasaṃpātaiḥ kkaṇantī rāgiṇīmuhuḥ /",
  "S01bsu078_u:5877": "yātāsya vallakī puṇyairaṅkārohaṇayogyatām // KAvk_31.30 //",
  "S01bsu078_u:5878": "iti saṃcintya sā svairaṃ tamuvāca savibhamam /",
  "S01bsu078_u:5879": "spṛśantī tatkarāmbhojaṃ sakampakarapallavā // KAvk_31.31 //",
  "S01bsu078_u:5880": "lalanāsulabhāṃ lajjāṃ mamedaṃ tvadgataṃ manaḥ /",
  "S01bsu078_u:5881": "akṛtajña iva prītiṃ na saṃsmarati mānada // KAvk_31.32 //",
  "S01bsu078_u:5882": "na śīlaṃ na kulācāraṃ nābhimānaṃ na saṃśayam /",
  "S01bsu078_u:5883": "apekṣante smarakṣiptā vailakṣyarahitāḥ striyaḥ // KAvk_31.33 //",
  "S01bsu078_u:5884": "praṇayānmama saṅkalpaṃ saphalaṃ kartumarhasi /",
  "S01bsu078_u:5885": "bhavanti mānitāḥ prītyai devatā iva yoṣitaḥ // KAvk_31.34 //",
  "S01bsu078_u:5886": "iti tasya vacaḥ śrutvā bhinnasvaraviśṛṅkhalam /",
  "S01bsu078_u:5887": "capalāṃ rājaputrastāṃ trastāntaḥkarṇo 'vadat // KAvk_31.35 //",
  "S01bsu078_u:5888": "neyaṃ mātaḥ samucitā sataḥ śīlaparicyutiḥ /",
  "S01bsu078_u:5889": "dhikkilbiṣaviṣaspṛṣṭaḥ naṣṭaśīlasya jīvitam // KAvk_31.36 //",
  "S01bsu078_u:5890": "parāṅganāpariṣvaṅgamaṅgairaṅgīkaroti yaḥ /",
  "S01bsu078_u:5891": "āliṅgati pataṅgo 'yaṃ narakāgniśikhāṃ punah // KAvk_31.37 //",
  "S01bsu078_u:5892": "paropakāraniratāh paradāranirādarāḥ /",
  "S01bsu078_u:5893": "ye 'pyahiṃsāvyasaninaste jīvanti mṛtāḥ pare // KAvk_31.38 //",
  "S01bsu078_u:5894": "iti tenoktamākarṇya sābhūdbhagnamanorathā /",
  "S01bsu078_u:5895": "nidhanābhyadhikaḥ prītipratiṣedho hi yoṣitām // KAvk_31.39 //",
  "S01bsu078_u:5896": "tataḥ svapatimabhyetya bhujaṅgī bhaṅgamāgate /",
  "S01bsu078_u:5897": "manorathe manyuviṣaṃ vamantīva jagāda sā // KAvk_31.40 //",
  "S01bsu078_u:5898": "paravatsalatā sādho doṣāya saralasya te /",
  "S01bsu078_u:5899": "ko hyavijñātaśīlānāṃ svādhīnīkurute gṛham // KAvk_31.41 //",
  "S01bsu078_u:5900": "pareṣu bhṛśamāśvāsaṃ spṛśataste na śobhanam /",
  "S01bsu078_u:5901": "guptaṃ cittaṃ ca vittaṃ ca jano jānāti kasya kaḥ // KAvk_31.42 //",
  "S01bsu078_u:5902": "paradārasahasrākṣastvayāndhaḥ sa gṛhe dhṛtaḥ /",
  "S01bsu078_u:5903": "dīnāndhajanavātsalyāt paśya tasyocitaṃ phalam // KAvk_31.43 //",
  "S01bsu078_u:5904": "adyāhaṃ tena vijane saṃgame bhṛśamarthitā /",
  "S01bsu078_u:5905": "yadyasya nayane syātāṃ syāt kathaṃ me palāyanam // KAvk_31.44 //",
  "S01bsu078_u:5906": "ityuktaḥ sa tayā kopāttapto gopapatirbhṛśam /",
  "S01bsu078_u:5907": "dvare niṣkāsya taṃ cakre gehaṃ cittaṃ ca śītalam // KAvk_31.45 //",
  "S01bsu078_u:5908": "pitā tyajati yatputraṃ suhṛnmitraṃ nihanti yat /",
  "S01bsu078_u:5909": "bandhucchedāsidhārāṇāṃ taddārāṇāṃ vijṛmbhitam // KAvk_31.46 //",
  "S01bsu078_u:5910": "bhruvordṛśoryatkauṭilyaṃ yattaikṣṇyaṃ yacca cāpalam /",
  "S01bsu078_u:5911": "kucayoryacca kāṭhinyaṃ tatsarvaṃ hṛdi yoṣitām // KAvk_31.47 //",
  "S01bsu078_u:5912": "kalyāṇakārisārthena pathaḥ saṃtāritaṃ śanaiḥ /",
  "S01bsu078_u:5913": "pitari tridivaṃ yāte śuśrāva bhrātaraṃ nṛpam // KAvk_31.48 //",
  "S01bsu078_u:5914": "sa puraṃ puṇyasenasya śvaśurasya mahīpateḥ /",
  "S01bsu078_u:5915": "kālena prāppa dūrādhvakleśapraśamabāndhavam // KAvk_31.49 //",
  "S01bsu078_u:5916": "atrāntare sutā tatra mahībharturmanoramā /",
  "S01bsu078_u:5917": "vācā dattā purā yasmai tasminnabdhicyute śrute // KAvk_31.50 //",
  "S01bsu078_u:5918": "āhūteṣu narendreṣu niviṣṭeṣu yathākramam /",
  "S01bsu078_u:5919": "āruhya ratnaśibikāṃ svayaṃvarabhuvaṃ yayau // KAvk_31.51 //",
  "S01bsu078_u:5920": "vilokayantī bhūpālān sā śanaiścalalocanā /",
  "S01bsu078_u:5921": "yadṛcchayāgataṃ tatra rājaputraṃ dadarśa tam // KAvk_31.52 //",
  "S01bsu078_u:5922": "andho 'pi tasyāḥ sahas āsa yayau priyatāṃ dṛśoḥ /",
  "S01bsu078_u:5923": "grahamadhye kumudvatyā meghāndho 'pi priyaḥ śaśī // KAvk_31.53 //",
  "S01bsu078_u:5924": "nṛpeṣu pratiyāteṣu vilakṣeṣvaphalāgamāt /",
  "S01bsu078_u:5925": "mahīpatisutāntastaṃ vavre guṇavinirgatam // KAvk_31.54 //",
  "S01bsu078_u:5926": "sāpu hāraṃ parikṣipya kaṇṭhe tasyāyatekṣaṇā /",
  "S01bsu078_u:5927": "śanakaurmadhurālāpā tvadvaśāsmītyuvāca tam // KAvk_31.55 //",
  "S01bsu078_u:5928": "strīvṛttacakitaḥ so 'pi vijane tāmabhāṣata /",
  "S01bsu078_u:5929": "prajñādaridrayā nedaṃ striyā yuktaṃ kṛtaṃ tvayā // KAvk_31.56 //",
  "S01bsu078_u:5930": "smarasauhārdamitreṣu padmanetreṣu rājasu /",
  "S01bsu078_u:5931": "sthiteṣu vandhyajanmāndhaḥ kasmādasmi vṛtastvayā // KAvk_31.57 //",
  "S01bsu078_u:5932": "anyavakrkrāvalokinyo jāyāścakṣuṣmatāmapi /",
  "S01bsu078_u:5933": "vadhūḥ kiṃ punarandhasya dine 'pyanyābhisārikā // KAvk_31.58 //",
  "S01bsu078_u:5934": "lalanābhirna me kṛtyaṃ pratyayastāsu nāsti me /",
  "S01bsu078_u:5935": "kulakūlanipātinyo nimnagāḥ kuṭilāḥ stiyaḥ // KAvk_31.59 //",
  "S01bsu078_u:5936": "ityuktā tena paruṣaṃ lajjālolā nṛpātmajā /",
  "S01bsu078_u:5937": "tamūce nātha sar vatra na śaṅkāṃ kartumarhasi // KAvk_31.60 //",
  "S01bsu078_u:5938": "dṛṣṭadoṣaḥ kkacinnāryām yadi tvamatiśaṅkitaḥ /",
  "S01bsu078_u:5939": "aduṣṭāpi tvayā nāma tadvyāptā kriyate katham // KAvk_31.61 //",
  "S01bsu078_u:5940": "tvayyeva yadi me prītirananyaśaraṇam manaḥ /",
  "S01bsu078_u:5941": "tena satyena te netramekaṃ bhavatu nirmalam // KAvk_31.62 //",
  "S01bsu078_u:5942": "ityuktamātre sudṛśā dakṣiṇaṃ tasya lecanam /",
  "S01bsu078_u:5943": "satyānubhāvenābhūttatpraphullakamalopamam // KAvk_31.63 //",
  "S01bsu078_u:5944": "rājaputraḥ prahṛṣṭo 'tha tām prasādya silocanām /",
  "S01bsu078_u:5945": "uvāca tanmukhāmbhojalāvaṇyaguṇacismitḥ // KAvk_31.64 //",
  "S01bsu078_u:5946": "kalyāṇakārī subhagaḥ sa evāhaṃ nṛpātmajaḥ /",
  "S01bsu078_u:5947": "yasmau purā tvaṃ guruṇā vacasā pratipāditā // KAvk_31.65 //",
  "S01bsu078_u:5948": "sa evāhaṃ yadi paraṃ nirvairaḥ pāṭane dṛśaḥ /",
  "S01bsu078_u:5949": "tena satyena nayanaṃ svasthaṃ bhavatu me 'param // KAvk_31.66 //",
  "S01bsu078_u:5950": "satyopayācaneneti sahasaivāsya locanam /",
  "S01bsu078_u:5951": "dvitīyamapi vaimalyamavāpa saha cetasā // KAvk_31.67 //",
  "S01bsu078_u:5952": "tato viditavṛttena puṇyasenena bhūbhujā /",
  "S01bsu078_u:5953": "kṛtasāhāyyakaḥ prāpa svarājya sa priyāsakhaḥ // KAvk_31.68 //",
  "S01bsu078_u:5954": "kalyāṇkārī yaḥ so 'haṃ devadattaḥ sa cānujaḥ /",
  "S01bsu078_u:5955": "tena pūrvānubhāvena tadvidho 'dyāpi vartate // KAvk_31.69 //",
  "S01bsu078_u:5956": "ityudāramupakāranirmalaṃ bodhisattvacaritaṃ niśamya te /",
  "S01bsu078_u:5957": "bhikṣavaḥ khalviceṣṭitaṃ ca tattulyamapratimavismayaṃ yayuḥ // KAvk_31.70 //",
  "S01bsu078_u:5958": "iti kṣemendraviracitāyāṃ bodhisattvāvadānakalpalatāyāṃ kalyāṇākāryavadānamekatriṃśaḥ pallavaḥ //",
  "S01bsu078_u:5959": "32. viśākhāvadānam /",
  "S01bsu078_u:5960": "vāmāḥ sajjanavāmāḥ prāyeṇa bhavanti nīrogiṇyaḥ /",
  "S01bsu078_u:5961": "timironmukhī sarāgā kṣipati raviṃ bhūdharātsaṃdhyā // KAvk_32.1 //",
  "S01bsu078_u:5962": "devadattasya carite bahujanmāntarāśraye /",
  "S01bsu078_u:5963": "kathite 'pi punaḥ prāha bhagavān jñānasāgaraḥ // KAvk_32.2 //",
  "S01bsu078_u:5964": "purā kaliṅgaviṣaye nṛpatiḥ śatrubhaṅgakṛt /",
  "S01bsu078_u:5965": "śrīmānabhūdaśokākhyaḥ prakhyātāsaṃkhyavikramaḥ // KAvk_32.3 //",
  "S01bsu078_u:5966": "tasya śākhaḥ praśākhaśca catvāraḥ sadṛśāḥ sutāḥ /",
  "S01bsu078_u:5967": "anuśākho viśākhaścetyabhavan bhuvi viśrutāḥ // KAvk_32.4 //",
  "S01bsu078_u:5968": "tāruṇyamattāste pitrā sapatnīkāḥ pravāsitāh /",
  "S01bsu078_u:5969": "savikāranikāreṇa putrasneho 'pi naśyati // KAvk_32.5 //",
  "S01bsu078_u:5970": "te śanaiḥ kṣīṇapātheyā durdaśāmiva duḥsahām /",
  "S01bsu078_u:5971": "vikaṭāmaṭavīṃ prāpyaṃ kṣutkṣāmāḥ samacintayan // KAvk_32.6 //",
  "S01bsu078_u:5972": "etāḥ striyo vipatkāle gulphabandhanaśṛṅkhalāḥ /",
  "S01bsu078_u:5973": "kṛcchralabdhe ca bhāginyaḥ sthitāḥ parṇāśane 'pi naḥ // KAvk_32.7 //",
  "S01bsu078_u:5974": "iti cintayatāmāsīt teṣāṃ strībadhaniścayah /",
  "S01bsu078_u:5975": "durdaśādagdhabhāgyānāṃ ghorā saṃjāyate matiḥ // KAvk_32.8 //",
  "S01bsu078_u:5976": "teṣāṃ madhyādviśākhastu pāpasaṃkalpaśaṅkitaḥ /",
  "S01bsu078_u:5977": "bhāryāmādāya kṛpayā palāyya prayayau pṛthak // KAvk_32.9 //",
  "S01bsu078_u:5978": "sā kalaṅkavatī nāma bhṛśaṃ vaiklavyamāgatā /",
  "S01bsu078_u:5979": "dūrādhvadhāvanaśrāntā mūrcchitā nyapatadbhuvi // KAvk_32.10 //",
  "S01bsu078_u:5980": "tataḥ sā karuṇārdreṇa bhartrā prāṇakṣayakṣaṇe /",
  "S01bsu078_u:5981": "śarāvedhasamudbhūtaṃ pāyitā nijaśoṇitam // KAvk_32.11 //",
  "S01bsu078_u:5982": "tām raktapānasaṃprāptajīvitām sattvasāgaraḥ /",
  "S01bsu078_u:5983": "svāṅgaṃ niṣkṛtya māṃsena prāṇavṛttimakārayat // KAvk_32.12 //",
  "S01bsu078_u:5984": "nirjalaṃ ghorakāntāraṃ samuttīrya krameṇa tau /",
  "S01bsu078_u:5985": "pracchāyapādapaśyāmaṃ prāptau girinadītaṭam // KAvk_32.13 //",
  "S01bsu078_u:5986": "viśrāntayostayostatra kṛttapādakaro naraḥ /",
  "S01bsu078_u:5987": "tīvrākrandī nadīvegenohyamānaḥ samāyayau // KAvk_32.14 //",
  "S01bsu078_u:5988": "dṛṣṭvaiva karuṇāśliṣṭaḥ kaṣṭāṃ vipadamāśritaḥ /",
  "S01bsu078_u:5989": "vigāhya saritaṃ dorbhyāṃ viśākhastamatārayat // KAvk_32.15 //",
  "S01bsu078_u:5990": "tataḥ pratyāgataprāṇāṃ toyamūlaphalādibhiḥ /",
  "S01bsu078_u:5991": "sa taṃ cakre dinaireva saṃrūḍhacchedanirvyatham // KAvk_32.16 //",
  "S01bsu078_u:5992": "svastho 'pi gativaikalyānnaiva gantuṃ kkacit kṣamaḥ /",
  "S01bsu078_u:5993": "sa tasthaui tatra tatpatnyā kāle kalitabhojanah // KAvk_32.17 //",
  "S01bsu078_u:5994": "rājaputrastu jāyāyāmabhūdviralasaṃgamaḥ /",
  "S01bsu078_u:5995": "siṃhālparatayaḥ śūrāḥ prāyeṇa vijigīṣavaḥ // KAvk_32.18 //",
  "S01bsu078_u:5996": "divyauṣadhirasāhāraparipūrṇatanuḥ śanaiḥ /",
  "S01bsu078_u:5997": "tatpatnī vikalāyāsmau cakāra surataspṛhām // KAvk_32.19 //",
  "S01bsu078_u:5998": "snehena nopalipyante na badhyante guṇena ca /",
  "S01bsu078_u:5999": "gurave na ca sajjanti svecchasparśasukhāḥ striyaḥ // KAvk_32.20 //",
  "S01bsu078_u:6000": "sā tena niśi niḥśabdaṃ ramamāṇā ghanastanī /",
  "S01bsu078_u:6001": "niḥśaṅkasuratātṛptā patiṃ vighnamamanyata // KAvk_32.21 //",
  "S01bsu078_u:6002": "sā patyuḥ svairiṇī tena vidadhe vadhasaṃvidam /",
  "S01bsu078_u:6003": "pāpeṣu śikṣākuśalāḥ kaluṣāḥ kila yoṣitaḥ // KAvk_32.22 //",
  "S01bsu078_u:6004": "sā śiraḥśūlamatulaṃ vadantī svasya chadmanā /",
  "S01bsu078_u:6005": "cakre likhitapāpāsyā lalāṭe paṭṭabandhanam // KAvk_32.23 //",
  "S01bsu078_u:6006": "tasyāḥ śirorujāṃ tīvrāṃ vyatītaḥ pārthivātmajaḥ /",
  "S01bsu078_u:6007": "kāruṇyāttatpratīkāre tāṃ tāṃ yuktimacintayat // KAvk_32.24 //",
  "S01bsu078_u:6008": "viṣādacintāstimitaṃ śvasantaṃ sā jagād tam /",
  "S01bsu078_u:6009": "śītārtakūjadbhramarā himamlāneva padminī // KAvk_32.25 //",
  "S01bsu078_u:6010": "evaṃvidhaṃ me kanyāyāh śiraḥśūlaṃ purābhavat /",
  "S01bsu078_u:6011": "pāṣāṇabhedalepena bhiṣagbhiśca nivāritam // KAvk_32.26 //",
  "S01bsu078_u:6012": "pāṣāṇabhedavyāpto 'yaṃ prāgbhāgo 'sy mahībhṛtaḥ /",
  "S01bsu078_u:6013": "rājjvāvatīrya bhavatā gṛhyatāṃ yadi śakyate // KAvk_32.27 //",
  "S01bsu078_u:6014": "dhārayiṣyāmi pāṇibhyāmahamālambanaṃ tava /",
  "S01bsu078_u:6015": "ityuktaḥ praṇayātpatnayā tathetyāha nṛpātmajaḥ // KAvk_32.28 //",
  "S01bsu078_u:6016": "tatpāṇidhṛtarajjvātha vihitālambanaḥ śanaiḥ /",
  "S01bsu078_u:6017": "so 'vatīrṇaḥ śilāsphālagarjadgirinadītaṭam // KAvk_32.29 //",
  "S01bsu078_u:6018": "bheṣajādānasaṃsaktaḥ saṃtyaktālambanastayā /",
  "S01bsu078_u:6019": "sa papāta mahāśvabhre strīcittacapalāmbhasi // KAvk_32.30 //",
  "S01bsu078_u:6020": "śubhasya karmaṇaḥ śeṣādabhagnatanureva saḥ /",
  "S01bsu078_u:6021": "uhyamānaḥ pravāheṇa dhīraścitamacintayat // KAvk_32.31 //",
  "S01bsu078_u:6022": "nārīcittābhamāvartaṃ darśayantyā nijāśayam /",
  "S01bsu078_u:6023": "mama strīniyame nūnamupadeśaḥ kṛto 'nayā // KAvk_32.32 //",
  "S01bsu078_u:6024": "durvijñeyāḥ pratatamatibhiḥ svapnasaṃkalpakalpā",
  "S01bsu078_u:6025": "rāgadveṣavyasanaviṣamāyāsavinyāsasaktāḥ /",
  "S01bsu078_u:6026": "kāmātkāmī sakalajanatāmohane saṃpravṛttāḥ",
  "S01bsu078_u:6027": "pātāyaiva kṣasṇaparicitasyāpi māyāḥ striyaśca // KAvk_32.33 //",
  "S01bsu078_u:6028": "iti saṃcintayanneva nadīvegena bhūyasā /",
  "S01bsu078_u:6029": "prāpitaḥ sukṛteneva sa purīṃ puṣkarāvatīm // KAvk_32.34 //",
  "S01bsu078_u:6030": "tasminnavasare tatra niṣputre nṛpatau mṛte /",
  "S01bsu078_u:6031": "nimittajñairmahāmātyairgṛhītaḥ sa sulakṣaṇaḥ // KAvk_32.35 //",
  "S01bsu078_u:6032": "abhiṣiktaḥ sa taistatra vidhivanmaṅgalodakaiḥ /",
  "S01bsu078_u:6033": "abhūdvivāhavidveṣī dṛṣṭastrīcaritādbhutaḥ // KAvk_32.36 //",
  "S01bsu078_u:6034": "kalaṅkavatyapi girau bodhisattvavivarjite /",
  "S01bsu078_u:6035": "mandvīryauṣadhiḥ kāle vṛtticchedākulābhavat // KAvk_32.37 //",
  "S01bsu078_u:6036": "skandhe bhagnāṅgamāropya sā grāmapuravartmasu /",
  "S01bsu078_u:6037": "janaṃ pativratāsmīti girā bhikṣāmayācata // KAvk_32.38 //",
  "S01bsu078_u:6038": "parivratāgauraveṇa sarvastasyau dadau bahu /",
  "S01bsu078_u:6039": "mithyāśīlapravādo 'pi sūte vipadi saṃpadam // KAvk_32.39 //",
  "S01bsu078_u:6040": "aṭantī sā śanaiḥ prāptā nagarīṃ puṣkarāvatīm /",
  "S01bsu078_u:6041": "satīti vanditā sarvairvṛpadvārāntike yayau // KAvk_32.40 //",
  "S01bsu078_u:6042": "rājā strīvṛttavidveṣī vandate tu pativratām /",
  "S01bsu078_u:6043": "iti saṃcintya tadbhaktyā nṛpaṃ prāha puhohitaḥ // KAvk_32.41 //",
  "S01bsu078_u:6044": "dūredeśāntarāddeva prāptā kāpi pativratā /",
  "S01bsu078_u:6045": "yayeyaṃ caraṇanyāsairbhūtadhātrī pavitritā // KAvk_32.42 //",
  "S01bsu078_u:6046": "he deva paśya tāṃ śādhvīṃ skandhāropitabhartṛkām /",
  "S01bsu078_u:6047": "pativratāpraṇāmena puṃsāmāyurvivardhate // KAvk_32.43 //",
  "S01bsu078_u:6048": "nṛpaḥ purohiteneti tatsaṃdarśanamarthitaḥ /",
  "S01bsu078_u:6049": "tamuvāca na jānīṣe brāhmaṇaḥ sarale bhavān // KAvk_32.44 //",
  "S01bsu078_u:6050": "snigdhā strīti pravādo 'yaṃ nirvyājeti matibhramaḥ /",
  "S01bsu078_u:6051": "satīti vyomapuṣpāptiḥ pāpā strīti na saṃśayaḥ // KAvk_32.45 //",
  "S01bsu078_u:6052": "niṣphalāścagnurohiṇyaḥ saralā janasaṃgame /",
  "S01bsu078_u:6053": "nāryo vetasavallarya iva nirmūlabandhanāḥ // KAvk_32.46 //",
  "S01bsu078_u:6054": "bhedadrohaikaśīlābhyo duḥśīlābhyaḥ svabhāvataḥ /",
  "S01bsu078_u:6055": "namaḥ strībhyo namaḥ strībhyo namaḥ strībhyo namo namah // KAvk_32.47 //",
  "S01bsu078_u:6056": "dṛṣṭastrīvṛttadoṣāya taccintāvyathitānmane /",
  "S01bsu078_u:6057": "apyeṣā pṛthivī mahyaṃ ratnapūrṇā na rocate // KAvk_32.48 //",
  "S01bsu078_u:6058": "nagamṛgavadhūmugdhāstīkṣṇāḥ paraṃ paravañcane",
  "S01bsu078_u:6059": "tanuvitaraṇe saktāḥ puṃsāṃ haranti ca jīvitam /",
  "S01bsu078_u:6060": "dadhati ca bhayaṃ puṣpāyāte pibanti ca pāvakaṃ",
  "S01bsu078_u:6061": "saralakuṭilā naiva jñātā vicāraśataiḥ striyaḥ // KAvk_32.49 //",
  "S01bsu078_u:6062": "tathāpi yadi nirbandhastava paśyāmi tāṃ striyam /",
  "S01bsu078_u:6063": "ityuktvā harmyamāruhya tām dadarśa nareśvaraḥ // KAvk_32.50 //",
  "S01bsu078_u:6064": "tāmeva sa parijñāya pāpāṃ kṛttāṅgasaṅginīm /",
  "S01bsu078_u:6065": "sacivebhyaḥ kṣitipatistadvṛttāntaṃ nyavedayat // KAvk_32.51 //",
  "S01bsu078_u:6066": "nṛpaṃ sāpi parijñāya pāpā kṣaṇamadhomukhī /",
  "S01bsu078_u:6067": "nirastā prayayau tūrṇaṃ pihitaśravaṇairjanaiḥ // KAvk_32.52 //",
  "S01bsu078_u:6068": "viśākhanāmā naranāthasūnuḥ so 'haṃ vadhūḥ sāsya ca devadattaḥ /",
  "S01bsu078_u:6069": "śrutvetivṛttaṃ kathitaṃ jinena bhikṣuvrajastaccaritaṃ nininda // KAvk_32.53 //",
  "S01bsu078_u:6070": "iti kṣemendraviracitāyāṃ bodhisattvāvadānakalpalatāyāṃ viśākhāvadānaṃ dvātriṃśaḥ pallavaḥ //",
  "S01bsu078_u:6071": "33. nandīpanandāvadānam /",
  "S01bsu078_u:6072": "sa ko 'pi puṇyapraśamānubhāvaḥ śuddhātmanāmastyamṛtasvabhāvaḥ /",
  "S01bsu078_u:6073": "yasya prabhāveṇa bhavanti sadyaḥ krūrā api krodhaviṣapramuktāḥ // KAvk_33.1 //",
  "S01bsu078_u:6074": "purā tathāgate jetavanārāmavihāriṇi /",
  "S01bsu078_u:6075": "tadājñayā bhikṣugaṇe girikānanacāriṇi // KAvk_33.2 //",
  "S01bsu078_u:6076": "sumerupariṣaṇḍāyāṃ sthitvā dhyānaparāyaṇāḥ /",
  "S01bsu078_u:6077": "āyayurbhikṣavaḥ pāṇḍuvicchāyavadanāḥ kṛśāḥ // KAvk_33.3 //",
  "S01bsu078_u:6078": "te 'tha kṛtvā bhagavataḥ pādapadmābhivandanām /",
  "S01bsu078_u:6079": "ūcire bhikṣubhiḥ pṛṣṭā dehadaurbalyakāraṇam // KAvk_33.4 //",
  "S01bsu078_u:6080": "sumeruṃ triguṇāvṛttyā veṣṭayitvā vyavasthitau /",
  "S01bsu078_u:6081": "adṛṣṭau vainateyasya nāgau nandopanandakau // KAvk_33.5 //",
  "S01bsu078_u:6082": "tau sadā trividhocchvāsaṃ sṛjataḥ kīrṇapāvakam /",
  "S01bsu078_u:6083": "bhavanti bhasma sparśena sahasaiva śilā api // KAvk_33.6 //",
  "S01bsu078_u:6084": "vayaṃ tadviṣaniśvāsairnidagdhā dhyānayoginaḥ /",
  "S01bsu078_u:6085": "vivarṇavadanacchāyāh kevalaṃ kṛśatāṃ gatāḥ // KAvk_33.7 //",
  "S01bsu078_u:6086": "iti taiḥ kathite śāstā bhikṣusaṃghārthitaḥ puraḥ /",
  "S01bsu078_u:6087": "nāgayordamane yogyaṃ maudgalyāyanamādiśat // KAvk_33.8 //",
  "S01bsu078_u:6088": "sa sumeruṃ samāsādya śṛṅgairāliṅgitāmbaram /",
  "S01bsu078_u:6089": "suptau dadarśa nāgendrau yogenāntarhitākṛtiḥ // KAvk_33.9 //",
  "S01bsu078_u:6090": "yodhyamānau śanaistena bubudhāte yadā na tau /",
  "S01bsu078_u:6091": "tadā mahānāgavapurbhūtvā sa samaveṣṭayat // KAvk_33.10 //",
  "S01bsu078_u:6092": "prabuddhau pīḍitau tena dṛṣṭvā taṃ bhīṣaṇākṛtim /",
  "S01bsu078_u:6093": "viṃdrutau nararūpeṇa tasthaturbhayavihvalau // KAvk_33.11 //",
  "S01bsu078_u:6094": "nāgarūpaṃ parityajya kṛtvā rūpaṃ svakaṃ tataḥ /",
  "S01bsu078_u:6095": "palāyamānāvanyonyaṃ t au maudgalyāyano 'vadat // KAvk_33.12 //",
  "S01bsu078_u:6096": "nāgau kka gamyate tūrṇa bhayaṃ saṃtyajyatāmidam /",
  "S01bsu078_u:6097": "na sa nāgaḥ sthitastatra yena vidrāvitau yuvām // KAvk_33.13 //",
  "S01bsu078_u:6098": "sarvathā yadi nastyea tadbhayād yivayordhṛtiḥ /",
  "S01bsu078_u:6099": "kriyate kiṃ śaraṇyasya na buddhasyābhivandanam // KAvk_33.14 //",
  "S01bsu078_u:6100": "iti tenoktamākarṇya vinayāttau tamūcatuḥ /",
  "S01bsu078_u:6101": "prasādaḥ kriyatāmārya bhagavaddarśanena nau // KAvk_33.15 //",
  "S01bsu078_u:6102": "iti bravāṇau nāgendrau nītvā bhagavato 'ntikam /",
  "S01bsu078_u:6103": "sa ta dvṛttāntamāvedya praṇamya samupāviśat // KAvk_33.16 //",
  "S01bsu078_u:6104": "bhagavānatha nāgendrau babhāṣe śaraṇāgatau /",
  "S01bsu078_u:6105": "praṇāmaṃ cakratū ratnaprabhābhūṣītabhūtalau // KAvk_33.17 //",
  "S01bsu078_u:6106": "śikṣāpadāni saṃprāpya sarvabhūtābhayapradau /",
  "S01bsu078_u:6107": "śaraṇaprāptisamayādadhunā nirbhayau yuvām // KAvk_33.18 //",
  "S01bsu078_u:6108": "ityālokanamātreṇa doṣadveṣavivarjitau /",
  "S01bsu078_u:6109": "kṛtau bhagavatā samyak jagmatustaṃ praṇamya tau // KAvk_33.19 //",
  "S01bsu078_u:6110": "saṃdarśanenaiva mahāśayānāṃ prabhāpadeśena śarīralagnaiḥ /",
  "S01bsu078_u:6111": "sīṃsrā api dveṣaviṣoṣmataptāḥ śamāmṛtaiḥ śītalatāṃ vrajanti // KAvk_33.20 //",
  "S01bsu078_u:6112": "tatpūrvajanmavṛttāṇtaṃ bhikṣubhirbhagavān jinaḥ /",
  "S01bsu078_u:6113": "prabhāvavismayātpṛṣṭaḥ sarvadarśī jagādā tān // KAvk_33.21 //",
  "S01bsu078_u:6114": "kṛkirnāma purā śrīmān vārāṇasyāṃ nareśvaraḥ /",
  "S01bsu078_u:6115": "kāśyapākhyād bhagavataḥ prāptavān dharmaśāsanam // KAvk_33.22 //",
  "S01bsu078_u:6116": "amātyayoḥ sa vinyasya rājyaṃ nandopanandayoḥ /",
  "S01bsu078_u:6117": "babhūva bodhisaṃsaktaḥ satyadarśananirvṛtaḥ // KAvk_33.23 //",
  "S01bsu078_u:6118": "dharmadahrmamayaṃ rājyaṃ kṛtvā tau tasya mantriṇau /",
  "S01bsu078_u:6119": "sarvopakaraṇairyuktaṃ vihāraṃ kāśyapāya ca // KAvk_33.24 //",
  "S01bsu078_u:6120": "kālena jātau nāgendrāvetau nandopanandakau /",
  "S01bsu078_u:6121": "vihārārpaṇapuṇyena padaṃ merurabhūttayoḥ // KAvk_33.25 //",
  "S01bsu078_u:6122": "iti jinanigaditaphaṇivaracaritaṃ paratanupariṇatiparicitasukṛtam /",
  "S01bsu078_u:6123": "śrutavati śamanayamuniparinivahe viṣadharaniyamanaguṇanutirudabhūt // KAvk_33.26 //",
  "S01bsu078_u:6124": "iti kṣemendraviracitāyāṃ bodhisattvāvadānakalpalatāyāṃ nandopanandāvadānaṃ trayastriṃśaḥ pallavaḥ //",
  "S01bsu078_u:6125": "34. gṛhapatisudattāvadānam /",
  "S01bsu078_u:6126": "dattaḥ parahitabhāvanayā yadu tanudhanakaṇaśeṣaḥ /",
  "S01bsu078_u:6127": "aparikṣayaguṇakalpanayā bhavati supuṇyaviśeṣaḥ // KAvk_34.1 //",
  "S01bsu078_u:6128": "atha vyatīte kasmiṃścit kāle bhagavato 'ntike /",
  "S01bsu078_u:6129": "nandopanandayordharmadeśanāṃ śrotumāyayau // KAvk_34.2 //",
  "S01bsu078_u:6130": "rājā prasenajiddraṣṭuṃ bhagavantamupāgataḥ /",
  "S01bsu078_u:6131": "tābhyāmakṛtasatkārapraṇāmaḥ komapāyayau // KAvk_34.3 //",
  "S01bsu078_u:6132": "sa praṇamya jinaṃ gatvā pradadhyau nigrahaṃ tayoḥ /",
  "S01bsu078_u:6133": "śastravṛṣṭiṃ saṃsṛjantau tau ca vyomnā samāgatau // KAvk_34.4 //",
  "S01bsu078_u:6134": "sarvajñapreṣitastūraṇaṃ maudgalyāyana etya tām /",
  "S01bsu078_u:6135": "śastravṛṣṭiṃ narapateścakre padmotpalāvalim // KAvk_34.5 //",
  "S01bsu078_u:6136": "punargatvā bhagavataḥ samīpaṃ pṛthivīpatiḥ /",
  "S01bsu078_u:6137": "saṃprāptau kṣamayāmāsa tasyādeśāt phaṇīśvarau // KAvk_34.6 //",
  "S01bsu078_u:6138": "athārthitaḥ pārthivena bhagavān rājamandiram /",
  "S01bsu078_u:6139": "bhaktipūtaṃ yayau bhoktuṃ bhaktaṃ bhikṣugaṇaiḥ saha // KAvk_34.7 //",
  "S01bsu078_u:6140": "bhakṣyeṣu pacyamāneṣu rātrau tatrāgnivilpavaḥ /",
  "S01bsu078_u:6141": "jāto jinaprabhāveṇa sahasā śāntimāyayau // KAvk_34.8 //",
  "S01bsu078_u:6142": "bhuktvā gate bhagavati kṣitipaḥ svapure 'bhyadhāt /",
  "S01bsu078_u:6143": "jvalanajvālanaṃ rātrau vārayan daṇḍasaṃvidā // KAvk_34.9 //",
  "S01bsu078_u:6144": "atrāṇtare gṛhapatiḥ sudattasyātmaji yuvā /",
  "S01bsu078_u:6145": "mithyādoṣadṛddhibalo nāma rājñābhighātitaḥ // KAvk_34.10 //",
  "S01bsu078_u:6146": "pūrvaṃ bhagavataḥ śāstuḥ śāsanānugraheṇa saḥ /",
  "S01bsu078_u:6147": "labdhajñānadhṛtiḥ putraduḥkhe 'pyāsīdaduḥkhitaḥ // KAvk_34.11 //",
  "S01bsu078_u:6148": "aputraḥ svadhanaṃ bhūri dīnebhyaḥ pratipādya saḥ /",
  "S01bsu078_u:6149": "cakārātirasādekapaṇaśeṣaṃ śanaiḥ śriyaḥ // KAvk_34.12 //",
  "S01bsu078_u:6150": "paṇalābhakṛtāśeṣadharmaḥ svalpaprado 'tha saḥ /",
  "S01bsu078_u:6151": "abhūd gṛhī sudattākhyo gṛhaṃ hi svaplamucyate // KAvk_34.13 //",
  "S01bsu078_u:6152": "kadāciddarśanāyātaṃ bhagavān purataḥ sthitam /",
  "S01bsu078_u:6153": "taṃ svalpadānanāmnaiva lajjitaṃ dayayāvadat // KAvk_34.14 //",
  "S01bsu078_u:6154": "alpadānaṃ gṛhapaterna lajjāṃ kartumarhasi /",
  "S01bsu078_u:6155": "yāti śraddhārpito dānakaṇaḥ kanakaśailatām // KAvk_34.15 //",
  "S01bsu078_u:6156": "purā bahutaraṃ dattaṃ velamena dvijanmanā /",
  "S01bsu078_u:6157": "śraddhāvirahasāmānyānna tathā vṛddhimāyayau // KAvk_34.16 //",
  "S01bsu078_u:6158": "yaḥ sarvaṃ bhojayedbhaktyā jambudvīpagataṃ janam /",
  "S01bsu078_u:6159": "yaścaikaṃ bodhisaṃyuktaṃ tasya puṇyaṃ tato 'dhikam // KAvk_34.17 //",
  "S01bsu078_u:6160": "iti vākyaṃ bhagavatastathyaṃ śrutvābhinandya ca /",
  "S01bsu078_u:6161": "nijagehaṃ gṛhapatiḥ prayayau praṇipatya tam // KAvk_34.18 //",
  "S01bsu078_u:6162": "dīpaṃ datvā paṭhan rātrau tatar buddhānuśāsanam /",
  "S01bsu078_u:6163": "daṇḍāya rājapuruṣaiḥ sa nīto 'gnipravartanāt // KAvk_34.19 //",
  "S01bsu078_u:6164": "daṇḍasya saṃbhavādbaddhaṃ bandhanāgāravartinam /",
  "S01bsu078_u:6165": "taṃ draṣṭumāyayurdevā rātrau śakrabrahmādayaḥ // KAvk_34.20 //",
  "S01bsu078_u:6166": "sa tairdhanaṃ gṝhāṇeti prārthito nāgrahīdyadā /",
  "S01bsu078_u:6167": "tadā dharmopadeśo 'yaṃ pravṛttastsya mandire // KAvk_34.21 //",
  "S01bsu078_u:6168": "rājāpi tatprabhāveṇa dṛṣṭvā prajvālitaṃ puram /",
  "S01bsu078_u:6169": "muktvā taṃ bandhanāgārānna dadarśa jalaṃ kkacit // KAvk_34.22 //",
  "S01bsu078_u:6170": "sa gataḥ sugataṃ draṣṭuṃ kadācittatpuraḥ sthitaḥ /",
  "S01bsu078_u:6171": "nṛpaṃ jinapraṇāmāya prāptaṃ paścād vyalokayat // KAvk_34.23 //",
  "S01bsu078_u:6172": "agre bhagavataścakre praṇayaṃ na sa bhūpateḥ /",
  "S01bsu078_u:6173": "jagatpūjyasya purataḥ pūjāmarhati nāparaḥ // KAvk_34.24 //",
  "S01bsu078_u:6174": "jinamāmantrya nṛpatiḥ praṇataḥ svapuraṃ gataḥ /",
  "S01bsu078_u:6175": "vivāsanaṃ gṛhapaterādideśa nijāt purāt // KAvk_34.25 //",
  "S01bsu078_u:6176": "prasādinī sudattasya devatā nṛpatiṃ tataḥ /",
  "S01bsu078_u:6177": "kṣudrajantubhirutsṛṣṭaiścakre daṃśaviṣākulam // KAvk_34.26 //",
  "S01bsu078_u:6178": "sa trastastairnṛpaḥ prāptaḥ sāmātyāntaḥ purānugaḥ /",
  "S01bsu078_u:6179": "gatvā prasādayāmāsa sudattam jinaśāsanāt // KAvk_34.27 //",
  "S01bsu078_u:6180": "iti sa satatapratyāsattyā parāmṛtanirbharaṃ",
  "S01bsu078_u:6181": "bhagavaduditaṃ śāntiṃ bheje sudattagṛhādhipaḥ /",
  "S01bsu078_u:6182": "svamiva labhate vighnayāsapravāsavivarjitaṃ",
  "S01bsu078_u:6183": "vimalamanasāmantevāsī vivekamahānidhim // KAvk_34.28 //",
  "S01bsu078_u:6184": "iti kṣemendravicaritāyāṃ bodhisattvāvadānakalpalatāyāṃ gṛhapatisudattāvadānaṃ caturstriśaḥ pallavaḥ //",
  "S01bsu078_u:6185": "35. ghoṣīlāvadānam /",
  "S01bsu078_u:6186": "phalaṃ samānaṃ labhate sa dāturyāti kṣaṇaṃ dānasahāyatāṃ yaḥ /",
  "S01bsu078_u:6187": "paropakārapraṇayodyatānāṃ nāpuṇyakarmā sacivatvameti // KAvk_35.1 //",
  "S01bsu078_u:6188": "ramye purā bhagavati śrāvastyāṃ jetakānane /",
  "S01bsu078_u:6189": "anāthapiṇḍadārāmavihārādhirate jine // KAvk_35.2 //",
  "S01bsu078_u:6190": "kauśāmbyāṃ vatsanṛpatirbabhūvodayanābhidhaḥ /",
  "S01bsu078_u:6191": "gāyatyadyāṣi yatkīrtirvidyādharavadhūjanaḥ // KAvk_35.3 //",
  "S01bsu078_u:6192": "abhavadviṣaye tasya karmāntākarajīvanaḥ /",
  "S01bsu078_u:6193": "gṛhasthaḥ sudhano nāma dhanādhānavicakṣaṇaḥ // KAvk_35.4 //",
  "S01bsu078_u:6194": "nṛpaḥ kadāciṃdāsthāne taṃ kāryārthinamāgatam /",
  "S01bsu078_u:6195": "vacasaiva parijñāya jagād vihitādaraḥ // KAvk_35.5 //",
  "S01bsu078_u:6196": "jānāmyahaṃ gṛhapate hiraṇyopacitasvaram /",
  "S01bsu078_u:6197": "vipulaḥ saṃcayajñasya suvarṇanidhirasti te // KAvk_35.6 //",
  "S01bsu078_u:6198": "ityuktaḥ sasmitaṃ rājñā sa tamūce kṛtāñjaliḥ /",
  "S01bsu078_u:6199": "satyamastyeva me rājan gṛhe kāñcanasaṃcayaḥ // KAvk_35.7 //",
  "S01bsu078_u:6200": "sadvṛttacintānirate deve vātsalyapeśale /",
  "S01bsu078_u:6201": "kiṃ vā nāsti janāsyāsya pitari tvayi goptari // KAvk_35.8 //",
  "S01bsu078_u:6202": "dhanino yāntyadhanatāṃ nidhanaṃ yānti cādhanāḥ /",
  "S01bsu078_u:6203": "vyāghratām yāti dedbhūbhṛdāmiṣāghrāṇanirghṛṇaḥ // KAvk_35.9 //",
  "S01bsu078_u:6204": "niḥsaṅkairarjyate vittamarjitaṃ ca vibhajyate /",
  "S01bsu078_u:6205": "vibhaktaṃ bhujyate spaṣṭaṃ janairdharmadhane nṛpe // KAvk_35.10 //",
  "S01bsu078_u:6206": "upapannaṃ vacaḥ śrutvā dhīmatastasya bhūpatiḥ /",
  "S01bsu078_u:6207": "tamūce daśanodyotaiḥ prasādaṃ darśayanniva // KAvk_35.11 //",
  "S01bsu078_u:6208": "matimān kāryasacivastvaṃ me bhavitumarhasi /",
  "S01bsu078_u:6209": "dhīdhūryaistvadvidhaireva dhāryate dharaṇībharaḥ // KAvk_35.12 //",
  "S01bsu078_u:6210": "iti rājavacaḥ śrutvā śudhanastamabhāṣata /",
  "S01bsu078_u:6211": "n avayaṃ rājasevāsu sabhāmaṇḍalapaṇḍitāḥ // KAvk_35.13 //",
  "S01bsu078_u:6212": "svācchandyodyānavicchedaḥ sunidrāsukhavikrayaḥ /",
  "S01bsu078_u:6213": "sevā hi puṃsāṃ saṃsāraduḥkhadainyabhayaṃkaraḥ // KAvk_35.14 //",
  "S01bsu078_u:6214": "īśvarairmastakanyastacaraṇaḥ kṛtakṛtyatām /",
  "S01bsu078_u:6215": "pādapīṭha ivāyāti sevako 'haṃ sthitaḥ sadā // KAvk_35.15 //",
  "S01bsu078_u:6216": "sevāyāsaprayāsena prāptānāmapi saṃpadām /",
  "S01bsu078_u:6217": "saṃbhogaḥ piśunāsaṅgī prabhubhrūbhangabhaṅguraḥ // KAvk_35.16 //",
  "S01bsu078_u:6218": "etāśca nāvatiṣṭhante prayatnena dhṛtā api /",
  "S01bsu078_u:6219": "darpogradurgrahagrāhadurgrahā nṛpasaṃpadaḥ // KAvk_35.17 //",
  "S01bsu078_u:6220": "kṣaṇaṃ navanavāśliṣaviśeṣapraṇayodyatāḥ /",
  "S01bsu078_u:6221": "avācavāraramaṇīramaṇīyā vibhūtayaḥ // KAvk_35.18 //",
  "S01bsu078_u:6222": "ityuktapratiṣedho 'pi sa rājñā sacivaḥ kṛtaḥ /",
  "S01bsu078_u:6223": "atikrāmati ko nāma prabhaviṣṇoḥ samīhitam // KAvk_35.19 //",
  "S01bsu078_u:6224": "prāptaprauḍhapadaṃ rājñā nītaṃ sarvādhikāritām /",
  "S01bsu078_u:6225": "vidveṣadūṣitāḥ sarve mantriṇastaṃ na sehire // KAvk_35.20 //",
  "S01bsu078_u:6226": "dharmajijñāsayā rājñā piśunapreritena saḥ /",
  "S01bsu078_u:6227": "naivākarodasatkāryaṃ niyukto 'pi puna punaḥ // KAvk_35.21 //",
  "S01bsu078_u:6228": "āghātaṃ prekṣitaḥ so 'tha mithyākopena bhūbhujā /",
  "S01bsu078_u:6229": "tathāpyadharmasaṃyuktaṃ na śāsanamatanyata // KAvk_35.22 //",
  "S01bsu078_u:6230": "ekajanmasukhāyaiva bahujanmaśatārditam /",
  "S01bsu078_u:6231": "na sādhuninditaṃ karma karomīti jagāda saḥ // KAvk_35.23 //",
  "S01bsu078_u:6232": "bhayadharmopadhāśuddhaḥ pratimuktaḥ sa bhūbhujā /",
  "S01bsu078_u:6233": "dānasatramavicchinnamakarodakhilārthinām // KAvk_35.24 //",
  "S01bsu078_u:6234": "sarvatra viśrute tasya dānasatre yaśasvinah /",
  "S01bsu078_u:6235": "kalpavṛkṣādaraḥ puṃsāṃ paraṃ pratanutāṃ yayau // KAvk_35.25 //",
  "S01bsu078_u:6236": "atrāntare munigaṇāstīrthārthā dakṣiṇāpathāt /",
  "S01bsu078_u:6237": "āgatā kṛcchrakāntāramaviśan nirjanaṃ vanam // KAvk_35.26 //",
  "S01bsu078_u:6238": "tatra tṛṣṇāturāḥ sarve mūrcchitāḥ śayanāśritāḥ /",
  "S01bsu078_u:6239": "ayācanta jalaṃ mohāduccairniścetanānapi // KAvk_35.27 //",
  "S01bsu078_u:6240": "devagandharvanāgebhyaḥ kaścidyo 'tra dayāmbudhiḥ /",
  "S01bsu078_u:6241": "sthitaḥ prayacchatu jalaṃ so 'smākamiti te 'bruvan // KAvk_35.28 //",
  "S01bsu078_u:6242": "tataḥ sa ratnakeyūrakkanatkaṅkaṇasaddhvaniḥ /",
  "S01bsu078_u:6243": "bhujasthamemabhṛṅgārastarumadhyādviniryayau // KAvk_35.29 //",
  "S01bsu078_u:6244": "te tasmādamṛtāsvādaṃ pāṇipadmāvanāmitāt /",
  "S01bsu078_u:6245": "ākaṇṭhaṃ salilaṃ pītvā jahṛṣurlabdhajīvitāḥ // KAvk_35.30 //",
  "S01bsu078_u:6246": "prārthitaḥ punarabhyetya papracchuste savismayāḥ /",
  "S01bsu078_u:6247": "adṛśyavṛkṣanilayādudbhūtaṃ ko bhavāniti // KAvk_35.31 //",
  "S01bsu078_u:6248": "so 'bravīdviśrutayaśāḥ śrāvastyāmāśayaḥ śriyaḥ /",
  "S01bsu078_u:6249": "anāthapiṇḍado nāma sarvado 'sti gṛhādhipaḥ // KAvk_35.32 //",
  "S01bsu078_u:6250": "saucikena mayā pūrvaṃ tadgṛhāntikavāsinā /",
  "S01bsu078_u:6251": "bhujamudyabhya tadveśma darśitaṃ nityamarthinām // KAvk_35.33 //",
  "S01bsu078_u:6252": "tena puṇyena devatvaṃ prāpto 'tra viharāmyaham /",
  "S01bsu078_u:6253": "bāhurmam vibhātyeṣa dakṣiṇaḥ so 'rthidakṣiṇaḥ // KAvk_35.34 //",
  "S01bsu078_u:6254": "te tamāmantrya munayaḥ punaḥ saṃprasthitā vane /",
  "S01bsu078_u:6255": "kṣudhitāḥ snigdhasacchāyaṃ dadṛśuḥ pādapaṃ param // KAvk_35.35 //",
  "S01bsu078_u:6256": "tamapyuccairayācanta bhojanaṃ tadvadeva te /",
  "S01bsu078_u:6257": "uccacāra ca gambhīrā vāṇī vismayakāriṇī // KAvk_35.36 //",
  "S01bsu078_u:6258": "atra puṣkariṇītīre droṇyāṃ divyānnabhojanam /",
  "S01bsu078_u:6259": "saṃpūrṇamasti tadgatvā bhujyatāṃ yadabhīpsitam // KAvk_35.37 //",
  "S01bsu078_u:6260": "iti tena samādiṣṭaṃ bhuktvā te divyabhojanam /",
  "S01bsu078_u:6261": "ko bhavaniti papracchustaṃ divyatarusaṃśrayam // KAvk_35.38 //",
  "S01bsu078_u:6262": "so 'pyācacakṣe śrāvastyāṃ gṛhastho 'nāthapiṇḍadaḥ /",
  "S01bsu078_u:6263": "asti tasyāhamabhavaṃ brāhmaṇaḥ saṃghahojane // KAvk_35.39 //",
  "S01bsu078_u:6264": "caturaḥ paricaryāyāṃ dadhikumbhapracārakaḥ /",
  "S01bsu078_u:6265": "tadbhojanānte saṃprāpte svalpaśeṣānnabhojanaḥ // KAvk_35.40 //",
  "S01bsu078_u:6266": "bhikṣuṇāṃ gauraveccāraṃ dṛṣṭvāhaṃ rājabhojanam /",
  "S01bsu078_u:6267": "ātmanaścānnamakṣāramabhavaṃ khinnamānasaḥ // KAvk_35.41 //",
  "S01bsu078_u:6268": "anāthapiṇḍadagirā bhojane gauravāśayā /",
  "S01bsu078_u:6269": "tato mayāṣṭāṅgayuktaṃ gṛhītaṃ poṣadhaṃ vratam // KAvk_35.42 //",
  "S01bsu078_u:6270": "asamāptavratenātha bhuktaṃ laulyānmayā niśi /",
  "S01bsu078_u:6271": "tenāhamabhavaṃ loke vijñātaḥ khaṇḍapoṣadhaḥ // KAvk_35.43 //",
  "S01bsu078_u:6272": "khaṇḍenāpi vratenāhaṃ devaputratvamāgataḥ /",
  "S01bsu078_u:6273": "iti te tadvacaḥ śrutvā munayo vismitā yayuḥ // KAvk_35.44 //",
  "S01bsu078_u:6274": "acintayan vrajantaste tīvreṇa tapasā vayam /",
  "S01bsu078_u:6275": "suciraṃ kevalaṃ kliṣṭāṃ nādyāpi kuśalaspṛśaḥ // KAvk_35.45 //",
  "S01bsu078_u:6276": "adhunā poṣadhaṃ prāptuṃ vratameva yatāmahe /",
  "S01bsu078_u:6277": "nirapāyasukhopāye svahite kasya nādaraḥ // KAvk_35.46 //",
  "S01bsu078_u:6278": "iti saṃcintayantaste kauśāmbīmabhito gatāḥ /",
  "S01bsu078_u:6279": "sudhanasya gṛhaṃ prāpurviśrutaṃ gṛhamedhinaḥ // KAvk_35.47 //",
  "S01bsu078_u:6280": "tatra tena kṛtātithyā nivedyāsmai tadadbhutam /",
  "S01bsu078_u:6281": "anāthapiṇḍadaṃ draṣṭuṃ tenaiva sahitā yayuḥ // KAvk_35.48 //",
  "S01bsu078_u:6282": "śrāvastyām te samāsādya pūjitāstena sādaram /",
  "S01bsu078_u:6283": "asmai nyavedayan sarvaṃ yathādṛṣṭaṃ yathāśrutam // KAvk_35.49 //",
  "S01bsu078_u:6284": "sa tān vratārthina sarvān suhṛdaṃ sudhanaṃ ca tam /",
  "S01bsu078_u:6285": "nināya dharmasacivaḥ prīto bhagavato 'ntikam // KAvk_35.50 //",
  "S01bsu078_u:6286": "bhagavānapi tadvākyāccakre teṣāmanugraham /",
  "S01bsu078_u:6287": "satyadarśanasaṃbuddhā yena te sugatiṃ yayuḥ // KAvk_35.51 //",
  "S01bsu078_u:6288": "teṣu yāteṣu sudhanaṃ pakṣapātādrayā dṛśā /",
  "S01bsu078_u:6289": "vilokya bhagavān samyag vidadhe jñānabhājanam // KAvk_35.52 //",
  "S01bsu078_u:6290": "satyasaṃdarśanāvāptaviśeṣakuśalodayaḥ /",
  "S01bsu078_u:6291": "gatvā jināya kauśāmbyām sa vihāramakārayat // KAvk_35.53 //",
  "S01bsu078_u:6292": "yasmādbhagavatādiṣṭastasmin yātaḥ sahāyatām /",
  "S01bsu078_u:6293": "bhikṣuścundābhidhastasmāt so 'bhūccundavihārabhūḥ // KAvk_35.54 //",
  "S01bsu078_u:6294": "rādhābhidhā tadā dāsī vihāraparicārikā /",
  "S01bsu078_u:6295": "dayayā bhagavānasyāḥ śīrṇavastraṃ samagrahīt // KAvk_35.55 //",
  "S01bsu078_u:6296": "adāsī syāmiti śraddhāpraṇidhānārpitastayā /",
  "S01bsu078_u:6297": "sa cīvaro bhagavataḥ prayayāvekavarṇatām // KAvk_35.56 //",
  "S01bsu078_u:6298": "sudhanasyojjvalaṃ dṛṣṭvāṃpuṇyasaṃbhāramadbhutam /",
  "S01bsu078_u:6299": "bhikṣubhirbhagavān pṛṣṭastatpūrvodayamabhyadhāt // KAvk_35.57 //",
  "S01bsu078_u:6300": "sundhānākhyo gṛhapatirvārāṇasyāmabhūtpurā /",
  "S01bsu078_u:6301": "nodārakuznjarasyābhūd yasya dānaparikṣayaḥ // KAvk_35.58 //",
  "S01bsu078_u:6302": "anāvṛṣṭihate kāle tasya dvādaśavārṣike /",
  "S01bsu078_u:6303": "avāritamabhūcchatramavicchinnānnamarthinām // KAvk_35.59 //",
  "S01bsu078_u:6304": "tasya padmākaro nāma koṣāgārapatirgṛhe /",
  "S01bsu078_u:6305": "dānasāhāyyakaṃ cakre sahasthā hi samṛddhayaḥ // KAvk_35.60 //",
  "S01bsu078_u:6306": "pratyekabuddhasaṃghasya bhaktakālanivedakah /",
  "S01bsu078_u:6307": "dharmadūtābhidhastasya mantrī dhīmānapasthitaḥ // KAvk_35.61 //",
  "S01bsu078_u:6308": "karmavyākṣepatastasya jāte kālavyatikrame /",
  "S01bsu078_u:6309": "kadācit kukurasteṣāṃ kālasaṃjñāṃ vyadhātpuraḥ // KAvk_35.62 //",
  "S01bsu078_u:6310": "sundhāno 'dya sa evāhaṃ koṣṭhiko 'nāthapiṇḍadaḥ /",
  "S01bsu078_u:6311": "saṃghasya dharmadūto yaḥ sa evodayano nṛpaḥ // KAvk_35.63 //",
  "S01bsu078_u:6312": "saṃjñānideśako yaśca kukuraḥ sudhano 'pi saḥ /",
  "S01bsu078_u:6313": "rājñā ghoṣeṇa vijñāto ghoṣilāparanāmabhṛt // KAvk_35.64 //",
  "S01bsu078_u:6314": "caritamityucitaṃ bhavabhedinā bhagavatā kathitaṃ kila bhikṣavaḥ /",
  "S01bsu078_u:6315": "sukṛtasaurabhasārasudhārasaṃ sumanasā śravaṇāñjalibhiḥ papuḥ // KAvk_35.65 //",
  "S01bsu078_u:6316": "iti kṣemendraviracitāyāṃ bodhisattvāvadānakalpalatāyāṃ ghoṣilāvadānaṃ pañcatriṃśaḥ pallavaḥ //",
  "S01bsu078_u:6317": "36. pūrṇāvadānam /",
  "S01bsu078_u:6318": "vibudhasarasiḥ padmaiḥ śobhite paṅkajinyā śuciparisarajātaṃ spṛśyate na sthale 'bjam (?) /",
  "S01bsu078_u:6319": "sahajaparicitānāṃ nityamantargatānām bhavati sitaguṇānām kāraṇaṃ naiva jātiḥ // KAvk_36.1 //",
  "S01bsu078_u:6320": "śrāvastyāṃ sarvasattvānāṃ svastidhyānaparāyaṇe /",
  "S01bsu078_u:6321": "jinakalpadrume jetavanārāmasthite purā // KAvk_36.2 //",
  "S01bsu078_u:6322": "śūrpārakākhye nagare ratnasaṃcayasāgaraḥ /",
  "S01bsu078_u:6323": "bhavo nāmābhavatsārthaparirmatimatāṃ varaḥ // KAvk_36.3 //",
  "S01bsu078_u:6324": "bhavilo bhavabhadraśca bhavanandī ca viśrutāḥ /",
  "S01bsu078_u:6325": "ketakyāṃ tasya jāyāyāṃ babhūvustanayāstrayaḥ // KAvk_36.4 //",
  "S01bsu078_u:6326": "rogayogādupagaraḥ sa kadācinmumūrṣutām /",
  "S01bsu078_u:6327": "pāruṣyād bhṛśamudvignaiḥ patnīputrairupekṣitaḥ // KAvk_36.5 //",
  "S01bsu078_u:6328": "bhaktyā dāsī tu tasyaikā paricaryāparā param /",
  "S01bsu078_u:6329": "mallikākhyābhavattasyāḥ sevayā svāsthyamāyayau // KAvk_36.6 //",
  "S01bsu078_u:6330": "snehopakārapraṇataḥ kṛtajñaḥ sa tayānvitaḥ /",
  "S01bsu078_u:6331": "ṛtau saṃgamamabhyetya tasyāḥ putramajījanat // KAvk_36.7 //",
  "S01bsu078_u:6332": "yadā tajjanmani pituḥ sarvārthāḥ pūrṇatām yayuḥ /",
  "S01bsu078_u:6333": "sa tadā pūrṇanāmābhūdbālaḥ pūrṇendusundaraḥ // KAvk_36.8 //",
  "S01bsu078_u:6334": "jyeṣṭhāstrayaḥ kṛtidvāhā yayurabdhiṃ dhanārthinaḥ /",
  "S01bsu078_u:6335": "pūrṇastu bhāṇḍaśālāyāṃ pituścakre dhanārjanam // KAvk_36.9 //",
  "S01bsu078_u:6336": "tataḥ pratinivṛttāste prāptārthaḥ sāgarātpunaḥ /",
  "S01bsu078_u:6337": "gaṇanāṃ hemalakṣāṇāṃ kṛtvā svamudire puram // KAvk_36.10 //",
  "S01bsu078_u:6338": "samudragamane teṣām yāvānāsīddhanāgamaḥ /",
  "S01bsu078_u:6339": "pūrṇasya svagṛhe paṇyaurbabhūvābhyadhikastataḥ // KAvk_36.11 //",
  "S01bsu078_u:6340": "taddṛṣṭvā janakasteṣāṃ vṛddhaḥ paryantavāsare /",
  "S01bsu078_u:6341": "tamūcehitamāyatyāṃ tṛṣṇā naikakṣayodayaḥ // KAvk_36.12 //",
  "S01bsu078_u:6342": "dṛṣṭaṃ bhavadbhiḥ sāmudralābhe kṛtapariśramaiḥ /",
  "S01bsu078_u:6343": "pūrṇenoārjitaṃ vittamakleśena mahīyasā // KAvk_36.13 //",
  "S01bsu078_u:6344": "śubhakarmavipākena bhavantyarthā dhanārthinām /",
  "S01bsu078_u:6345": "hastāt palāyate 'nyasya prāpnoti patitaṃ paraḥ // KAvk_36.14 //",
  "S01bsu078_u:6346": "sanmārgasyāparityāgād yuktāyuktavivecanāt /",
  "S01bsu078_u:6347": "deśakālaparijñānātsatāṃ sarvatra saṃpadaḥ // KAvk_36.15 //",
  "S01bsu078_u:6348": "bhavanti svagṛhe śanyāḥ sudhiyo dharmabhāginaḥ /",
  "S01bsu078_u:6349": "gatvā ratnākaraṃ cānye labhante prāṇasaṃśayam // KAvk_36.16 //",
  "S01bsu078_u:6350": "yatnena boddhavyā sadbhiḥ dhanasyopaniṣtparā /",
  "S01bsu078_u:6351": "adrohaśuddhabuddhīnāṃ svādhīnānāṃ dhanācchriyaḥ // KAvk_36.17 //",
  "S01bsu078_u:6352": "rakṣaṇīyo bhavadbhiśca bhedaḥ satatasaṃhateḥ /",
  "S01bsu078_u:6353": "bhinnāt skhalati kalyāṇaṃ kulāt kumbhādivodakam // KAvk_36.18 //",
  "S01bsu078_u:6354": "athābhinnendhanasyāgnernaśyante sadṛśāstviṣaḥ /",
  "S01bsu078_u:6355": "tathā vipulavaṃśasya bhinnajñātervibhūtayāḥ // KAvk_36.19 //",
  "S01bsu078_u:6356": "bhrātṝṇāṃ saṃtato bhedaḥ kathaṃ nāma nivartate /",
  "S01bsu078_u:6357": "adhyāpitānāṃ patnībhirdveṣavidyāṃ sadā niśi // KAvk_36.20 //",
  "S01bsu078_u:6358": "unnatānāṃ svavaśānāṃ dvaidhaṃ tāvanna jāyate /",
  "S01bsu078_u:6359": "yāvatkuṭhāradhāreva yoṣidviśati nāntaram // KAvk_36.21 //",
  "S01bsu078_u:6360": "bhrāturarthānuvādena guruṃ pāruṣyakutsayā /",
  "S01bsu078_u:6361": "mitramekābhilāṣeṇa nayanti dvaidhatāṃ striyaḥ // KAvk_36.22 //",
  "S01bsu078_u:6362": "tadvadanti hasantyo 'pi bhrūvilāsena yoṣitaḥ /",
  "S01bsu078_u:6363": "yatprayāti suhṛtsnehamūlonmūlanahetutām // KAvk_36.23 //",
  "S01bsu078_u:6364": "hitamuktveti putrāṇāṃ bhūtaye 'bhimataṃ bhavaḥ /",
  "S01bsu078_u:6365": "anityatāpariyuktaḥ kāle nidhanamāyayau // KAvk_36.24 //",
  "S01bsu078_u:6366": "avibhakte dhane śaktā deśāntaradhanārjane /",
  "S01bsu078_u:6367": "jyeṣṭhā babhūvuḥ pūrṇastu gṛhe vittamacintayat // KAvk_36.25 //",
  "S01bsu078_u:6368": "kālena gṛhamāptānām vastrāśanavivādinām /",
  "S01bsu078_u:6369": "strīmantradattakarṇānāṃ bhedasteṣāmajāyata // KAvk_36.26 //",
  "S01bsu078_u:6370": "vitte vibhajyamāne 'th atairvidveṣavaśīkṛteḥ /",
  "S01bsu078_u:6371": "dāsīsuto 'yamtyuktvā nītaḥ pūrṇo niraṃśatām // KAvk_36.27 //",
  "S01bsu078_u:6372": "so 'pi pūrṇaśanaḥ kāle śītasaṃkucitaṃ pathi /",
  "S01bsu078_u:6373": "dadarśa grīṣmatāpr 'pi vivaśaṃ dārubhārakam // KAvk_36.28 //",
  "S01bsu078_u:6374": "ādāya dārumūlyena sa tasmāddārubhārakam /",
  "S01bsu078_u:6375": "divyacandanamadrākṣīddahanasyāpi śītadam // KAvk_36.29 //",
  "S01bsu078_u:6376": "sukṛtenaiva mahatā tena labdhamahādhanaḥ /",
  "S01bsu078_u:6377": "sa sevyaḥ sārthavāhānāṃ pūjyo 'bhūtpṛthivīpateḥ // KAvk_36.30 //",
  "S01bsu078_u:6378": "ratnākaraṃ sa ṣaṭkṛtvaḥ prayātaḥ sarvado 'rthinām /",
  "S01bsu078_u:6379": "cakāra sarvavaṇījāṃ taraśulkādyanugraham // KAvk_36.31 //",
  "S01bsu078_u:6380": "srhāvastīvāsibhiḥ sārthavaṇigbhiḥ punararthitaḥ /",
  "S01bsu078_u:6381": "yayau pravahaṇārūḍhaḥ samudradvīpamāśu saḥ // KAvk_36.32 //",
  "S01bsu078_u:6382": "pratyāvṛtte pravahaṇe so 'tha śuśrāva gāyatām /",
  "S01bsu078_u:6383": "vaṇijāṃ sthāvirāḥ śailagāthāḥ sugatasaṃśrayāḥ // KAvk_36.33 //",
  "S01bsu078_u:6384": "kasyaitā iti te tena pṛṣṭāḥ sarve babhāṣire /",
  "S01bsu078_u:6385": "etā bhagavatā gītā gāthā buddhena dhīmatā // KAvk_36.34 //",
  "S01bsu078_u:6386": "iti buddhābhidhāmeva śrutvā harṣamavāpa saḥ /",
  "S01bsu078_u:6387": "puṃsāṃ svavāsanārūḍhaṃ vyaktimāyātyudīritam // KAvk_36.35 //",
  "S01bsu078_u:6388": "tairvistareṇa kathitāmākarṇya bhagavatkathām /",
  "S01bsu078_u:6389": "so 'bhavattadgatamanāstaddarśanasamutsukaḥ // KAvk_36.36 //",
  "S01bsu078_u:6390": "sa śanairgṛhamāgatya tyaktvā sarvaparicchadam /",
  "S01bsu078_u:6391": "anāthapiṇḍadaṃ draṣṭuṃ śrāvastyāṃ suhṛdaṃ yayau // KAvk_36.37 //",
  "S01bsu078_u:6392": "abhilāṣaṃ nivedyāsmai pravrajyāyāṃ jitendriyaḥ /",
  "S01bsu078_u:6393": "jagāma sahitastena bhaktyā bhagavato 'ntikam // KAvk_36.38 //",
  "S01bsu078_u:6394": "dṛṣṭvaiva tatra sarvajñaṃ mohadhvāntadivākaram /",
  "S01bsu078_u:6395": "tatpādadarśanenaiva mene sa kṛtakṛtyatām // KAvk_36.39 //",
  "S01bsu078_u:6396": "vijñāya tasya bhagavān saṃkalpaṃ tamabhāṣata /",
  "S01bsu078_u:6397": "daśanajyotsnayā kurvan vivekavimalā diśaḥ // KAvk_36.40 //",
  "S01bsu078_u:6398": "ehi bhikṣi nirāśaṅke nirvipakṣe kṣayojjhite /",
  "S01bsu078_u:6399": "ākhyāte dharmavinaye brahmacaryāṃ carepsitam // KAvk_36.41 //",
  "S01bsu078_u:6400": "iti prasādaśīlena jinenodīrite purah /",
  "S01bsu078_u:6401": "pravrajyā sahasaivāsya papātālakṣitā tanau // KAvk_36.42 //",
  "S01bsu078_u:6402": "tataḥ sa śatrau mitre ca praśamāt samatāṃ śritaḥ /",
  "S01bsu078_u:6403": "śāstuḥ śāsanamādāya praṇipatya jagāma tam // KAvk_36.43 //",
  "S01bsu078_u:6404": "śroṇāparāntakaṃ nāma deśaṃ śrūrajanāśrayam /",
  "S01bsu078_u:6405": "svayaṃ parīkṣituṃ kṣāntiṃ janena sa samāyayau // KAvk_36.44 //",
  "S01bsu078_u:6406": "tato dṛṣṭvā tamāyāntaṃ mṛgayāyāmamaṅgalam /",
  "S01bsu078_u:6407": "lubdhakaścāpamākṛṣya hantuṃ kridhāt samādravat // KAvk_36.45 //",
  "S01bsu078_u:6408": "nirvikāraṃ nirudvegaṃ sa taṃ vigatasādhvasam /",
  "S01bsu078_u:6409": "prahareti bruvāṇaṃ ca dṛṣṭvaiva śamamāptavān // KAvk_36.46 //",
  "S01bsu078_u:6410": "śāmyatastasya sahasā prasādī lubdhakasya saḥ /",
  "S01bsu078_u:6411": "dharmaṃ dideśa yenāsau bodhiṃ prāpa sahānugaiḥ // KAvk_36.47 //",
  "S01bsu078_u:6412": "sa tatra sugatārhāṇāṃ sarvopaskarasaṃpadām /",
  "S01bsu078_u:6413": "śatāni paznca ramyāṇāṃ vihārāṇāmakārayat // KAvk_36.48 //",
  "S01bsu078_u:6414": "pūrṇo 'pi jñānasaṃpūrṇaḥ prāptistridaśapūjyatām /",
  "S01bsu078_u:6415": "vairāgyalakṣmyā yukto 'bhūnmunīnāṃ spṛhaṇīyayā // KAvk_36.49 //",
  "S01bsu078_u:6416": "atha tasyāgrajo bhrātā bhavilaḥ kṣīṇavittatām /",
  "S01bsu078_u:6417": "kālenopagataḥ prāyāt samduraṃ draviṇāśayā // KAvk_36.50 //",
  "S01bsu078_u:6418": "tataḥ pravahaṇārūḍhaḥ so 'nukūlaiḥ samīraṇaiḥ /",
  "S01bsu078_u:6419": "gośīrṣacandanavanaṃ prāpitaḥ svalpavāsaraiḥ // KAvk_36.51 //",
  "S01bsu078_u:6420": "kuṭhārikaśataistasmin pañcabhiśchettumudyate /",
  "S01bsu078_u:6421": "taccandanavanaṃ divyaṃ bhujaṅgagaṇāsaṃkulam // KAvk_36.52 //",
  "S01bsu078_u:6422": "tatsvāmī yakṣasenānāṃ maheśvaraṃ iti śrutaḥ /",
  "S01bsu078_u:6423": "kopādudasṛjad ghoraṃ kālikākhyaṃ mahānilam // KAvk_36.53 //",
  "S01bsu078_u:6424": "marutā mahatā tena prāpitāḥ prāṇasaṃśayam /",
  "S01bsu078_u:6425": "cakrandurvaṇijaḥ sarve śarvaśakramukhān surān // KAvk_36.54 //",
  "S01bsu078_u:6426": "tānārtarāvamukharān bhavilaḥ sārthanāyakaḥ /",
  "S01bsu078_u:6427": "uvāca saṃcintya ciraṃ paścāttāpasamākulaḥ // KAvk_36.55 //",
  "S01bsu078_u:6428": "pūrṇaḥ kanīyān bhrātā sa hitaiṣī māṃ purāvadat /",
  "S01bsu078_u:6429": "bahukleśo hyalpasukhaḥ kka gantavyastvayāmbudhiḥ // KAvk_36.56 //",
  "S01bsu078_u:6430": "akṛtvā dhīmatastasya vacanaṃ satyadarśinaḥ /",
  "S01bsu078_u:6431": "cyuto 'haṃ dhanalobhena ghore 'smin vyasanārṇave // KAvk_36.57 //",
  "S01bsu078_u:6432": "śrutvaitadvaṇijaḥ sarve prabhāvaṃ lokaviśrutam /",
  "S01bsu078_u:6433": "pūrṇasya manasā dhyātvā tameva śaraṇaṃ yayuḥ // KAvk_36.58 //",
  "S01bsu078_u:6434": "namastubhyaṃ jagatkleśaviṣadhoṣāpahāriṇe /",
  "S01bsu078_u:6435": "pūrṇayodīrṇakaruṇāsudhāsaṃpūrṇacetase // KAvk_36.59 //",
  "S01bsu078_u:6436": "ityekasvararāveṇa teṣāṃ saṃpūrite 'mbare /",
  "S01bsu078_u:6437": "kṣaṇena gatvā tadvṛttaṃ pūrṇaḥ prāha svadevatāḥ // KAvk_36.60 //",
  "S01bsu078_u:6438": "śroṇāparāntakagataḥ śrutvā teṣāṃ sa viplavam /",
  "S01bsu078_u:6439": "vyomnā samādhisaṃnaddhaḥ prāpa pravahaṇaṃ kṣaṇāt // KAvk_36.61 //",
  "S01bsu078_u:6440": "tasmin paryaṅkabandhanena sthito merurivācalah /",
  "S01bsu078_u:6441": "pralayottālavegasya gatiṃ vāhorjahāra sah // KAvk_36.62 //",
  "S01bsu078_u:6442": "pūrṇena pavanaṃ ruddhaṃ jñātvā yakṣagaṇāgraṇīḥ /",
  "S01bsu078_u:6443": "taṃ prasādya yayau tyaktvā tebhyaścandanakānanam // KAvk_36.63 //",
  "S01bsu078_u:6444": "pūrṇaprasādādādāya bhavilaścandanadrumān /",
  "S01bsu078_u:6445": "hṛṣṭastenaiva sahitaḥ śūrpāraṃ svapuraṃ yayau // KAvk_36.64 //",
  "S01bsu078_u:6446": "pūrṇo 'th saṃmate bhrātustatra gośīrṣacandanaiḥ /",
  "S01bsu078_u:6447": "cakre candanamālākhyaṃ prāsādaṃ sugato 'citam // KAvk_36.65 //",
  "S01bsu078_u:6448": "tatra pūrṇena bhagavān dhyātastūrṇaṃ vihāysā /",
  "S01bsu078_u:6449": "samāyayau jetavanādullaṅghya śatayojanīm // KAvk_36.66 //",
  "S01bsu078_u:6450": "āgacchato bhagavataḥ puraḥprasṛtayā jagat /",
  "S01bsu078_u:6451": "dehakāntyā kapiśitaṃ sarvaṃ himamivābhavat // KAvk_36.67 //",
  "S01bsu078_u:6452": "puropāntanivāsinyastaṃ vilokya gṛhāṅganāḥ /",
  "S01bsu078_u:6453": "tīvracittaprasādena praśamonmukhatāṃ yayuḥ // KAvk_36.68 //",
  "S01bsu078_u:6454": "kuśalopacitāṃ tāsāṃ bhagavān satyadeśanām /",
  "S01bsu078_u:6455": "cakre bhavādṛtāṃ kāntāstāh prāpuḥ kuśalaṃ yayuḥ // KAvk_36.69 //",
  "S01bsu078_u:6456": "ṛddhyā bhagavatastatra caityaṃ paurāṅganābhidham /",
  "S01bsu078_u:6457": "tābhirvihitamadyāpi vandante caityavandakāḥ // KAvk_36.70 //",
  "S01bsu078_u:6458": "munīnāṃ bhagavān kṛtvā tathā valkalino muneḥ /",
  "S01bsu078_u:6459": "pravrajyānugrahaṃ śuddhāṃ vidadhe dharmadeśanām // KAvk_36.71 //",
  "S01bsu078_u:6460": "tataścandanamālākhyaṃ prāsādaṃ bhagavān jinaḥ /",
  "S01bsu078_u:6461": "praviśya sphāṭikaṃ cakre janasaṃghabharakṣamam // KAvk_36.72 //",
  "S01bsu078_u:6462": "atha ratnāsanāsīnaḥ sa tatra karuṇānidhiḥ /",
  "S01bsu078_u:6463": "vidadhe sarvasattvānāṃ śāntyai nirvāṇadeśanām // KAvk_36.73 //",
  "S01bsu078_u:6464": "atrāntare sānucarau munīndrau kṛṣṇāgautamau /",
  "S01bsu078_u:6465": "abhyetya dharmaśravaṇeśāstuḥ śāsanamāpatuḥ // KAvk_36.74 //",
  "S01bsu078_u:6466": "tatra kṛtvātha bhagavān prāsādasya pratigraham /",
  "S01bsu078_u:6467": "punarjetavanaṃ gacchannudyayau saha bhikṣubhiḥ // KAvk_36.75 //",
  "S01bsu078_u:6468": "vrahan mārīcilokasthām maudgalyāyanamātaram /",
  "S01bsu078_u:6469": "sagdirā cāryasatye tāṃ dharmamārge nyaveśayat // KAvk_36.76 //",
  "S01bsu078_u:6470": "atha jetavanaṃ prāptaṃ bhagavantaṃ savismayāḥ /",
  "S01bsu078_u:6471": "pūrṇasya puṇyaṃ papracchurbhikṣavaḥ so 'pyabhāṣata // KAvk_36.77 //",
  "S01bsu078_u:6472": "kāśyapasya purā samyaksaṃbuddhasyānyajanmani /",
  "S01bsu078_u:6473": "vihārādhikṛtaḥ pūrṇaḥ saṃghopasthāyako 'bhavat // KAvk_36.78 //",
  "S01bsu078_u:6474": "sa kadācidasaṃmṛṣṭāṃ dṛṣṭvā vaihārikīṃ bhuvam /",
  "S01bsu078_u:6475": "prāha pravrajitaṃ tīvraṃ krodhādupadhivārikam // KAvk_36.79 //",
  "S01bsu078_u:6476": "dṛptasyopadhivāro 'dya vihāro 'sminnamārjitaḥ /",
  "S01bsu078_u:6477": "kasya dāsīsutasyeti bruvāṇastamabhartsayat // KAvk_36.80 //",
  "S01bsu078_u:6478": "tena pāruṣyapāpena bhuktvā narakadurgatim /",
  "S01bsu078_u:6479": "dāsīsuto 'bhavat pūrṇaḥ pañca janmaśatāni saḥ // KAvk_36.81 //",
  "S01bsu078_u:6480": "saṃghopāsanamevāsya puṇyāyābhūnmahīyasā /",
  "S01bsu078_u:6481": "arhattvaṃ yena niḥśeṣabhavakleśojjhitaḥ śritaḥ // KAvk_36.82 //",
  "S01bsu078_u:6482": "iti prabhāvaṃ kathitaṃ jinena pūrṇasya puṇyopacayapraṇitam /",
  "S01bsu078_u:6483": "śrutvādbhutaṃ saṃsadi bhikṣusaṃghaḥ puṇyaprasaṃśābhirato babhūva // KAvk_36.83 //",
  "S01bsu078_u:6484": "iti kṣemendraviracitāyām bodhisattvāvadānakalpalatāyām pūrṇāvadānaṃ ṣaṭtriṃśaḥ pallavaḥ //",
  "S01bsu078_u:6485": "37. mūkapaṅgvavadānam /",
  "S01bsu078_u:6486": "ākiṃcanyasukhāya niḥspṛhatayā vairāgyalakṣmījuṣaḥ",
  "S01bsu078_u:6487": "sarvaṃ yānti vihāya kāyasacivāḥ santaḥ praśāntyai vanam /",
  "S01bsu078_u:6488": "tatrāpi vrataḍambare parikarārambhāya cet saṃcayas",
  "S01bsu078_u:6489": "tatkaḥ kośaparicchadopakaraṇairgehe 'parādhaḥ kṛtaḥ // KAvk_37.1 //",
  "S01bsu078_u:6490": "jine jetavanārāmavihārābhirate purā /",
  "S01bsu078_u:6491": "śākyarājakumārāṇāṃ pravrajyāsaṃjuṣāṃ puraḥ // KAvk_37.2 //",
  "S01bsu078_u:6492": "citracīvarasatpātrayogapaṭṭādisaṃcayam /",
  "S01bsu078_u:6493": "prabhūtataramālokya bhagavān samacintayat // KAvk_37.3 //",
  "S01bsu078_u:6494": "aho bataiṣāṃ nādyāpi bandhaheturnivartate /",
  "S01bsu078_u:6495": "abhimānamayaḥ kāye priyaḥ parikaragrahaḥ // KAvk_37.4 //",
  "S01bsu078_u:6496": "kāye kāyapariṣkārastasyopakaraṇāvalī /",
  "S01bsu078_u:6497": "tasyāḥ parikarādānamaho nu bandhaśṛnkhalā // KAvk_37.5 //",
  "S01bsu078_u:6498": "iti saṃcintya bhagavān naikāntavihitasthitiḥ /",
  "S01bsu078_u:6499": "kāruṇyādupasannānāṃ kuśalāya samudyataḥ // KAvk_37.6 //",
  "S01bsu078_u:6500": "māsatrayamupasthānaṃ kartavyaṃ yena kenacit /",
  "S01bsu078_u:6501": "adarśanāya bhikṣūṇāmakaroditi saṃvidam // KAvk_37.7 //",
  "S01bsu078_u:6502": "pravṛtte niyame tasmin bhikṣurāraṇyakavrataḥ /",
  "S01bsu078_u:6503": "āyayāvupasenākhyaḥ kāryārthaṃ tanucīvaraḥ // KAvk_37.8 //",
  "S01bsu078_u:6504": "pravāritaḥ sa saṃprāpya dhanyaḥ sugatadarśanam /",
  "S01bsu078_u:6505": "kṛtakṛtyaḥ kṣasṇaṃ sthitvā pratasthe praṇipatya tam // KAvk_37.9 //",
  "S01bsu078_u:6506": "vrajantametya papracchurbhikṣavaḥ parivārya tam /",
  "S01bsu078_u:6507": "tavārya darśanamaho dattaṃ bhagavatā katham // KAvk_37.10 //",
  "S01bsu078_u:6508": "māsatrayaṃ darśane 'sya niyamaḥ śāsanena yaḥ /",
  "S01bsu078_u:6509": "sa kathaṃ bhavatā bhagnaḥ saṃghasyonmārgagāminā // KAvk_37.11 //",
  "S01bsu078_u:6510": "śrutvā tadvacanaṃ teṣāmupasenaḥ smitottaram /",
  "S01bsu078_u:6511": "tānuce n amayā kaścit kṛtaḥ samayaviplavaḥ // KAvk_37.12 //",
  "S01bsu078_u:6512": "ahamukto bhagavatā darśanāvasare svayam /",
  "S01bsu078_u:6513": "āraṇyakasya me bhikṣorniṣedho nāsti darśane // KAvk_37.13 //",
  "S01bsu078_u:6514": "paricchadopakaraṇatyāganirmuktabandhanāḥ /",
  "S01bsu078_u:6515": "avāryadarśanā vṛkṣamūlikāḥ pāṃśukūlikāḥ // KAvk_37.14 //",
  "S01bsu078_u:6516": "idamadya paraṃ prātariti ye saṃcaye ratāḥ /",
  "S01bsu078_u:6517": "pātravīcaravargeṣu teṣāṃ nāstīha darśanam // KAvk_37.15 //",
  "S01bsu078_u:6518": "pāthobhiḥ prasarattuṣāraśiśiraistṛṣṇāturāste paraṃ",
  "S01bsu078_u:6519": "te nityaṃ ca nidhānadhāmni vivṛte 'pyanyādalaṃ durgatāḥ /",
  "S01bsu078_u:6520": "teṣāṃ candanapādapādupanataḥ saṃtāpakaḥ pāvako",
  "S01bsu078_u:6521": "yaireṣa praśamavratopakaraṇe baddho 'bhimānagrahaḥ // KAvk_37.16 //",
  "S01bsu078_u:6522": "ityuktamupasenena śrutvā te śākyabhikṣavaḥ /",
  "S01bsu078_u:6523": "vailakṣyakṣayitotsāhāḥ sahasaiva vyacintayan // KAvk_37.17 //",
  "S01bsu078_u:6524": "etadbhagavatādiṣṭamasmānuddhiśya nāparān /",
  "S01bsu078_u:6525": "vicitracīvaracayaprāvārā vayameva yat // KAvk_37.18 //",
  "S01bsu078_u:6526": "viratecchāḥ priyāh śāsturmahecchā vayamapriyāḥ /",
  "S01bsu078_u:6527": "tasmādicchāṃ parityajya bhavāmastasya saṃmatāḥ // KAvk_37.19 //",
  "S01bsu078_u:6528": "iti saṃcintya te sarve cārucīvarasaṃcayam /",
  "S01bsu078_u:6529": "prāvṛtyābhyadhikaṃ tyaktvā yayurbhagavato 'ntikam // KAvk_37.20 //",
  "S01bsu078_u:6530": "icchāvirāme bhagavān vyadhātteṣāmanugraham /",
  "S01bsu078_u:6531": "jñānavajreṇa satkāyadṛṣṭiśailaṃ bibheda yaḥ // KAvk_37.21 //",
  "S01bsu078_u:6532": "śākyarājakumārāṇāṃ śrotaḥprāptiphalaspṛśām /",
  "S01bsu078_u:6533": "bhikṣubhiḥ pūrvavṛttāntaṃ pṛṣṭaḥ prāha tathāgataḥ // KAvk_37.22 //",
  "S01bsu078_u:6534": "vārāṇasyāmabhūtpūrvaṃ brahmadatto mahīpatiḥ /",
  "S01bsu078_u:6535": "dānārdrahasto yadbāhuḥ kṣmāmadhāddigdvipopamaḥ // KAvk_37.23 //",
  "S01bsu078_u:6536": "tasya brahmāvatī muktālateva guṇaśālinī /",
  "S01bsu078_u:6537": "kīrtiḥ satpuruṣasyeva viśrutā vanitābhavat // KAvk_37.24 //",
  "S01bsu078_u:6538": "pratibimbopamaṃ patyuḥ sā sutaṃ vimalāśayā /",
  "S01bsu078_u:6539": "jalakrīḍāgatā kāle suṣuve divyalakṣaṇam // KAvk_37.25 //",
  "S01bsu078_u:6540": "udakākhyaḥ sa bālo 'bhūt saṃjātaḥ salilāntare /",
  "S01bsu078_u:6541": "vardhamānaḥ pitustulyaṃ yauvarājyānorathaiḥ // KAvk_37.26 //",
  "S01bsu078_u:6542": "śatāni pañcāmātyānāṃ tasya janmadinaṃ samam /",
  "S01bsu078_u:6543": "avāpustulyarūpāṇāṃ putrāṇām śatapañcakam // KAvk_37.27 //",
  "S01bsu078_u:6544": "nijaṃ jātismaraḥ smṛtvā prāgvṛttaṃ sa śiśuḥ śanaiḥ /",
  "S01bsu078_u:6545": "acintayat prāptakālaṃ hitaṃ sukṛtamātmanaḥ // KAvk_37.28 //",
  "S01bsu078_u:6546": "ṣaṣṭivarṣāṇi kṛtvā tu yauvarājyamahaṃ purā /",
  "S01bsu078_u:6547": "abhavaṃ kṛcchrasaṃtaptaściraṃ narakasaṃkaṭe // KAvk_37.29 //",
  "S01bsu078_u:6548": "janmanyasminnapi punaryauvarājyamupasthitam /",
  "S01bsu078_u:6549": "sarvathā prārthyamāno 'pi na kariṣyāmi pātakam // KAvk_37.30 //",
  "S01bsu078_u:6550": "iti saṃcintya sa ciraṃ rājabhogaparāṅmukhaḥ /",
  "S01bsu078_u:6551": "piturudvegajananīmagrahīt paṅgumūkatām // KAvk_37.31 //",
  "S01bsu078_u:6552": "sarvalakṣaṇayukto 'pi rājavṛtterabhājanam /",
  "S01bsu078_u:6553": "sa mūkapaṅgurnāmābhūd bandhūnāṃ duḥkhavardhanaḥ // KAvk_37.32 //",
  "S01bsu078_u:6554": "prāpteṣu mantriputreṣu śastraśāstrabalodayam /",
  "S01bsu078_u:6555": "rājaputraḥ pravṛddho 'pi nodatiṣṭhanna cāvadat // KAvk_37.33 //",
  "S01bsu078_u:6556": "pṛṣṭastataḥ kṣitīśena vaidyāstaddoṣabheṣajam /",
  "S01bsu078_u:6557": "avadan vaikalyaṃ rājan rājasūnorna dṛśyate // KAvk_37.34 //",
  "S01bsu078_u:6558": "abhyāsādyadi jāto 'sya doṣo 'pi sukhasevinaḥ /",
  "S01bsu078_u:6559": "tadeṣa bhayasaṃvegāduttiṣṭhati ca vakti ca // KAvk_37.35 //",
  "S01bsu078_u:6560": "iti vaidyairabhihitaṃ tathetyuktvā kṣitīśvaraḥ /",
  "S01bsu078_u:6561": "mithyaiva vadhyavasudhāṃ bhayāya vyasṛjatsutam // KAvk_37.36 //",
  "S01bsu078_u:6562": "sa bhartsyamānah puruṣaistamuvāca rathasthitam /",
  "S01bsu078_u:6563": "api kaścidvasatyasyāṃ vārāṇasyāṃ na vā janaḥ // KAvk_37.37 //",
  "S01bsu078_u:6564": "iti tadvacanaṃ śrutvā tairnītaḥ sa nṛpāntikam /",
  "S01bsu078_u:6565": "tatra pitrārthyamāno 'pi mūka evābhavat punaḥ // KAvk_37.38 //",
  "S01bsu078_u:6566": "punarvadhyabhuvaṃ nītaḥ śavaṃ dṛṣṭvā jagād saḥ /",
  "S01bsu078_u:6567": "astyeṣa jīvati śavaḥ kiṃ vā sarvātmanā mṛtaḥ // KAvk_37.39 //",
  "S01bsu078_u:6568": "śrutvaitat taiḥ pituḥ pārśve nyasto maunaṃ vyadhātpunaḥ /",
  "S01bsu078_u:6569": "punarvadhabhayāccaiva nītaḥ provāca tān pathi // KAvk_37.40 //",
  "S01bsu078_u:6570": "rāśirya eṣa dhānyasya sa hi bhukto 'nubhujyate /",
  "S01bsu078_u:6571": "ityuktavākyo 'pi punarnoce kiṃcit pitu paraḥ // KAvk_37.41 //",
  "S01bsu078_u:6572": "tataḥ khyātapratikṣepe tasyādiṣṭe mahībhujā /",
  "S01bsu078_u:6573": "so 'vadadvaradānena vacmi pradbhyāṃ vrajāmi ca // KAvk_37.42 //",
  "S01bsu078_u:6574": "athāsya rājñā hṛṣṭena varadāne pratiśrute /",
  "S01bsu078_u:6575": "sa padbhyāṃ svayamabhyetya spaṣṭaṃ pitaramabravīt // KAvk_37.43 //",
  "S01bsu078_u:6576": "nāhaṃ paṅgurna mūko 'haṃ naiva cāhaṃ jaḍāśayaḥ /",
  "S01bsu078_u:6577": "kiṃtu janmāntarakleśaṃ smṛtvā vaihvalyamāśritaḥ // KAvk_37.44 //",
  "S01bsu078_u:6578": "yauvarājyasukhaṃ bhuktvā ṣaṣṭivarṣāṇyahaṃ purā /",
  "S01bsu078_u:6579": "ṣaṣṭivarṣasahasrāṇi nyavasaṃ narakodare // KAvk_37.45 //",
  "S01bsu078_u:6580": "rājabhītyā mayā tasmāt kṛteyaṃ mūkapaṅgutā /",
  "S01bsu078_u:6581": "pravrajyayā brahmacaryaṃ carāmyeṣa varo mama // KAvk_37.46 //",
  "S01bsu078_u:6582": "iti tenoktamākarṇya tamuvāca mahīpatiḥ /",
  "S01bsu078_u:6583": "amūka ityāptadhṛtirvirakta iti duḥkhitaḥ // KAvk_37.47 //",
  "S01bsu078_u:6584": "dharmamūlamidaṃ rājyaṃ putra na tyaktumarhasi /",
  "S01bsu078_u:6585": "yajñadānaprajātrāṇaiḥ puṇyapūrṇā nṝpaśriyaḥ // KAvk_37.48 //",
  "S01bsu078_u:6586": "ekaputrastvayā putra parityāgarasādaham /",
  "S01bsu078_u:6587": "nidrādaridratām nītaḥ śokaśayyāsamāśrayaḥ // KAvk_37.49 //",
  "S01bsu078_u:6588": "saṃpūrṇacandrarucirāṃ vyaktamauktikahāsinīm /",
  "S01bsu078_u:6589": "kathaṃ saṃpadamutsṛjya pravrajyābhimatā tava // KAvk_37.50 //",
  "S01bsu078_u:6590": "kathaṃ śayyāḥ parityajya prājyarājyasukhocitāḥ /",
  "S01bsu078_u:6591": "vanāntavāsavyasanī sevase pāṃśulāḥ sthalīḥ // KAvk_37.51 //",
  "S01bsu078_u:6592": "kāntālīlāmukuramaṇimanmandirīṃ rājadhānīm",
  "S01bsu078_u:6593": "etāṃ tyaktvānanu vanabhuvaḥ saṃpatadvyāghraghorāḥ /",
  "S01bsu078_u:6594": "sarvaprītyai jaradajagarāśvāsavipluṣṭapatrāḥ",
  "S01bsu078_u:6595": "kliṣṭacchāyāh praviralalatāstāḥ kathaṃ te bhavanti // KAvk_37.52 //",
  "S01bsu078_u:6596": "pituḥ śrutveti vacanaṃ rājaputrastamabravīt /",
  "S01bsu078_u:6597": "dantakāntādhararuciṃ vairāgyaṃ grāhayanniva // KAvk_37.53 //",
  "S01bsu078_u:6598": "śītalā nirmalajalāh saṃtoṣaśaśiśītalāḥ /",
  "S01bsu078_u:6599": "vane vairāgyasubhagā bhuvaḥ kasya na vallabhāḥ // KAvk_37.54 //",
  "S01bsu078_u:6600": "paradārā iva kṣiprasukhāvarjitadurjanāḥ /",
  "S01bsu078_u:6601": "narakapratyayāyāme sāpāyā na priyāḥ priyāḥ // KAvk_37.55 //",
  "S01bsu078_u:6602": "dhyānaṃ mantraḥ parijñānamindriyāṇāṃ canirjayaḥ /",
  "S01bsu078_u:6603": "rājñāṃ hiṃsāprayatnena yogo 'yaṃ narakapradaḥ // KAvk_37.56 //",
  "S01bsu078_u:6604": "hasantyaḥ saṃsāraṃ kusumakalilāḥ kānanabhuvaḥ",
  "S01bsu078_u:6605": "svabhāvena prītiṃ vidadhati budhānāṃ śamamayīm /",
  "S01bsu078_u:6606": "dṛḍhaṃ cintāśrāṇtā vyajanapavanocchvāsabahulā",
  "S01bsu078_u:6607": "vibhūtirbhūpānāṃ śiraḥsaktāmanityatām // KAvk_37.57 //",
  "S01bsu078_u:6608": "anujānīhi māṃ tāta vrajāmyeṣa tapovanam /",
  "S01bsu078_u:6609": "jānīhi sarvabhāvānāṃ śiraḥsaktāmanityatām // KAvk_37.58 //",
  "S01bsu078_u:6610": "iti putravacaḥ śrutvā tattatheti vicintayan /",
  "S01bsu078_u:6611": "uvācopacitāścaryastaṃ manīṣī mahīpatiḥ // KAvk_37.59 //",
  "S01bsu078_u:6612": "vivekavimalaṃ putra tvamicchāsi sa cedvanam /",
  "S01bsu078_u:6613": "hitvāme saṃśayaṃ tāvat paścādyuktiṃ kariṣyasi // KAvk_37.60 //",
  "S01bsu078_u:6614": "vrajatā badhyavaśudhāṃ tiryaguktaṃ tvayā vacaḥ /",
  "S01bsu078_u:6615": "pracuraṃ tadabhiprāyaṃ vaktumarhasi tattvataḥ // KAvk_37.61 //",
  "S01bsu078_u:6616": "iti kṣitibhujā pṛṣṭaḥ so 'bravīttanmayoditam /",
  "S01bsu078_u:6617": "vasatyatra na kaścit tvā madvadhādyo nivartayet // KAvk_37.62 //",
  "S01bsu078_u:6618": "sukṛtī jīvati śavaḥ sa pāpastu mṛto 'mṛtaḥ /",
  "S01bsu078_u:6619": "prāk puṇyaṃ bhakṣyate mūlāt sadhanairdhānyarāśivat // KAvk_37.63 //",
  "S01bsu078_u:6620": "ityāśayānmayā tāta taduktaṃ vacanaṃ priyam /",
  "S01bsu078_u:6621": "* * * * * * * * // KAvk_37.64 //",
  "S01bsu078_u:6622": "iti śrutvā kṣitipatistaṃ pariṣvajya sādaraḥ /",
  "S01bsu078_u:6623": "ucitaṃ kriyatām putra kuśalāyetyabhāṣataḥ // KAvk_37.65 //",
  "S01bsu078_u:6624": "tataḥ sa pitrānujñātaḥ sāśrunetreṇa kānanam /",
  "S01bsu078_u:6625": "prayayau mantriputrāṇāṃ sahitaḥ pañcabhiḥ śataiḥ // KAvk_37.66 //",
  "S01bsu078_u:6626": "maharṣerantike tatra pravrajyāṃ prāpya sānugah /",
  "S01bsu078_u:6627": "teṣāṃ kālena so 'paśyat kuṇḍavalkalasaṃcayam // KAvk_37.67 //",
  "S01bsu078_u:6628": "tataḥsa saṃcayadveṣī tadadarśanasaṃvidā /",
  "S01bsu078_u:6629": "ekākī vijane tasthau kaṃcit kālaṃmahāmatiḥ // KAvk_37.68 //",
  "S01bsu078_u:6630": "darśanābhāṣaṇe baddhaniyamo 'pi yadṛcchayā /",
  "S01bsu078_u:6631": "prāptaṃ svāgatamityuktvā papraccha kuśalaṃ mṛgam // KAvk_37.69 //",
  "S01bsu078_u:6632": "punaśca pūjitaṃ dṛṣṭvā muniṃ tena mṛgavratam /",
  "S01bsu078_u:6633": "amātyatanayāḥ sarve vilakṣāḥ samacintayan // KAvk_37.70 //",
  "S01bsu078_u:6634": "mṛgo mṛgavrataścāyaṃ pūjitau niṣparigrahau /",
  "S01bsu078_u:6635": "etāvanajinau daṇḍasaṃbḥārāḍambarojjhitau // KAvk_37.71 //",
  "S01bsu078_u:6636": "etadarthamanenāsmaddarśane niyamaḥ kṛtaḥ /",
  "S01bsu078_u:6637": "vratopakaraṇavyagrānnūnamasyāpi vārayet // KAvk_37.72 //",
  "S01bsu078_u:6638": "iti saṃcintya sarvaṃ te vratopacārasaṃcayam /",
  "S01bsu078_u:6639": "nadyāṃ prakṣipya vārāyāṃ yayuḥ śuddhāstadantikam // KAvk_37.73 //",
  "S01bsu078_u:6640": "tyaktvā gṛhabhūvaṃ teṣāmāśayānuśayocitām /",
  "S01bsu078_u:6641": "sa dhātuṃ prakṛtiṃ jñātvā vidadhe dharmadeśanām // KAvk_37.74 //",
  "S01bsu078_u:6642": "rājaputraḥ sa evāhaṃ śākyāste mantrisūnavaḥ /",
  "S01bsu078_u:6643": "punastyāgopadeśo 'yamadyāpyeṣāṃ mayā kṛtaḥ // KAvk_37.75 //",
  "S01bsu078_u:6644": "iti śākyakumāravṛttametat kathitaṃ bhikṣugaṇaḥ svayaṃ jinena /",
  "S01bsu078_u:6645": "avadhārya parāmapūjayat tāṃ karuṇāmāśritavatsalasya tasya // KAvk_37.76 //",
  "S01bsu078_u:6646": "iti kṣemendraviracitāyāṃ bodhisattvāvadānakalpalatāyāṃ mūkapaṅgvavadānaṃ nāma saptatriṃśaḥ pallavaḥ //",
  "S01bsu078_u:6647": "38. kṣānyavadānam /",
  "S01bsu078_u:6648": "te jayanti dhṛtiśīlinaḥ paraṃ nirvikārarucisūcitādbhutāḥ /",
  "S01bsu078_u:6649": "śeṣavat pṛthulabhāranirvyathāḥ ye vahanti sukṛtakṣamāḥ kṣamām // KAvk_38.1 //",
  "S01bsu078_u:6650": "purā purā puṇyaviparyayeṇa ripuḥ prajānāṃ janitaprakampaḥ /",
  "S01bsu078_u:6651": "udunbanāmā nibiḍopatāpairyakṣa kṣayāyaiva kṛtakṣaṇo 'bhūt // KAvk_38.2 //",
  "S01bsu078_u:6652": "akālakālaṃ tamanāthabandhurlokānukampī bhagavān prasahya /",
  "S01bsu078_u:6653": "śikṣopadeśaṃ śaraṇaṃ prapannaṃ śamābhidhāyī vinaye nyayuṅkta // KAvk_38.3 //",
  "S01bsu078_u:6654": "tasmin praśānte bhuvanopatāpe draṣṭuṃ prahṛṣṭaḥ sugataṃ sametya /",
  "S01bsu078_u:6655": "saṃcāriṇaṃ nākapatiḥ praṇamya tatkālajātasmitamityuvāca // KAvk_38.4 //",
  "S01bsu078_u:6656": "kasmādakasmāt smitacandralekhā mukhāmbuje bhāti tavādbhuteyam /",
  "S01bsu078_u:6657": "akāraṇaṃ sattvasudhāsamudrā na lokasāmānyatayām hasanti // KAvk_38.5 //",
  "S01bsu078_u:6658": "śrutveti vākyaṃ tridaśeśvarasya tat taṃ sarvadarśī bhagavān babhāṣe /",
  "S01bsu078_u:6659": "asmin pradeśe nijapūrvavṛttaṃ smṛtvā smtaṃ jātamidaṃ mamendraṃ // KAvk_38.6 //",
  "S01bsu078_u:6660": "purā muniḥ kṣāniratirvane 'sminnuvāsa nirvāsitaroṣadoṣaḥ /",
  "S01bsu078_u:6661": "yo 'bhūdbhuvo rāgarajaḥsvabhāve vidveṣavānindurivāravinde // KAvk_38.7 //",
  "S01bsu078_u:6662": "athottarāśādhipatirvasante vanāntarālokanakautukena /",
  "S01bsu078_u:6663": "sāntaḥpuraḥ kelisukhāya kāmī tadāśramopāntamahīmavāpa // KAvk_38.8 //",
  "S01bsu078_u:6664": "rāgī kalirnāma sa bhūmipālaḥ pādaprahārairvadanāsavaiśca /",
  "S01bsu078_u:6665": "lebhe vilāseṣu nitambinīnāmaśokaśobhāṃ bakulaśriyaṃ ca // KAvk_38.9 //",
  "S01bsu078_u:6666": "diśastapolopapṛthuprakopabhrūbhaṅgavṛndairiva tāpasānām /",
  "S01bsu078_u:6667": "tatra bhramadbhirbhramarairbabhūvuḥ kāmāgnidhūmairiva sāndhakārāh // KAvk_38.10 //",
  "S01bsu078_u:6668": "līlāvilolāḥ pavanākulālīstanāvanamrāḥ stabakā latānām /",
  "S01bsu078_u:6669": "raktādharāḥ pāṭalapallavānām prāpurvilāsaṃ lalanā latānām // KAvk_38.11 //",
  "S01bsu078_u:6670": "rājāṅganāḥ kautukavibhrameṇa vane carantyastamṛṣiṃ vilokya /",
  "S01bsu078_u:6671": "acañcaladhyānasamādhisaktaṃ vimuktarāgaṃ parivārya tasthuḥ // KAvk_38.12 //",
  "S01bsu078_u:6672": "taddeśamabhyetya nareśvaro 'tha dṛṣṭvā vabhūbhiḥ parivāritaṃ tam /",
  "S01bsu078_u:6673": "īrṣyāprakopānaladurnirīkṣyaḥ ciccheda tasyāśu sa pāṇipādam // KAvk_38.13 //",
  "S01bsu078_u:6674": "chinnāṅgavargo 'pi sa nirvikāraścukopa bhūpāya na nāma dhīraḥ /",
  "S01bsu078_u:6675": "nyavārayat krūrataraṃ ca tasmai gandharvayakṣoragadevasaṃgham // KAvk_38.14 //",
  "S01bsu078_u:6676": "tataḥ prayāte nṛpatau puraṃ svāṃ sametya sarve munayo vanebhyaḥ /",
  "S01bsu078_u:6677": "taṃ tatra kṛtāvayavaṃ vilokya kṣāntā api krodhadhutā babhūvuḥ // KAvk_38.15 //",
  "S01bsu078_u:6678": "śāpapradānābhimukhān nivārya kṣantavyamityeva sa tānuvāca /",
  "S01bsu078_u:6679": "kṣāmāsamāliṅgitamānasānām kopakriyābhiḥ kriyate na saṅgaḥ // KAvk_38.16 //",
  "S01bsu078_u:6680": "vikāravego 'pi na pāṇipādacchede mamābhūd yadi vītamanyoḥ /",
  "S01bsu078_u:6681": "satyena tenākṣatadeha eva syāmityavādīt sa punaḥ prasādī // KAvk_38.17 //",
  "S01bsu078_u:6682": "tataḥ kṣaṇāt saṃgatapāṇipādaṃ rūḍhavraṇaṃ pretya sadodayena /",
  "S01bsu078_u:6683": "apūjayat kṣāntiguṇaṃ stavena taṃ devatā sattvasitaiśca puṣpaiḥ // KAvk_38.18 //",
  "S01bsu078_u:6684": "rājāpi tatkilbiṣakālakūṭavisphoṭasaṃghaṭṭavinaṣṭaceṣṭaḥ /",
  "S01bsu078_u:6685": "pūrotkaṭāvartavivartamānaḥ saṃvartapākaṃ narakaṃ jagāma // KAvk_38.19 //",
  "S01bsu078_u:6686": "yo 'bhūtpurā kṣāntiratirmaharṣiḥ so 'haṃ kaliryaśca sa devadattaḥ /",
  "S01bsu078_u:6687": "atītavṛttasmaraṇena śakra nākāraṇaṃ jātamidaṃ smitaṃ me // KAvk_38.20 //",
  "S01bsu078_u:6688": "iti bhagavataḥ śrutvā vākyaṃ sa vismayamānasaḥ",
  "S01bsu078_u:6689": "pramadavikacavyaktotsāhā vahannayanāvalīḥ /",
  "S01bsu078_u:6690": "taraṇikiraṇasparśeneva sphuṭaḥ kamalākaras",
  "S01bsu078_u:6691": "tridaśavasatiṃ prītaḥ prāyāt patistridivaikasām // KAvk_38.21 //",
  "S01bsu078_u:6692": "iti kṣemendraviracitāyāṃ bodhisattvāvadānakalpalatāyāṃ kṣāntyavadānamaṣṭatriṃśaḥ pallavaḥ //",
  "S01bsu078_u:6693": "39. kapilāvadānam /",
  "S01bsu078_u:6694": "atyantamunnatimatāṃ mahatāṃ vināśadoṣasya durjanasamāgama eva hetuḥ /",
  "S01bsu078_u:6695": "kūladrumāḥ kila phalaprasavaiḥ sahaiva sadyaḥ patanti jalasaṃgatibhinnamūlāḥ // KAvk_39.1 //",
  "S01bsu078_u:6696": "rucirāgāraśālinyām vaiśālyāṃ bhagavān purā /",
  "S01bsu078_u:6697": "valgumatyāstaṭe nadyā vicacāra tathāgataḥ // KAvk_39.2 //",
  "S01bsu078_u:6698": "tasyāḥ kaivartasarthena gambhīre 'mbhasi dustare /",
  "S01bsu078_u:6699": "kadācid ghoramakaraḥ kṣiptvā jālaṃ samuddhṛtaḥ // KAvk_39.3 //",
  "S01bsu078_u:6700": "aṣṭādaśaśirāḥ siḥsadviraprakharānanaḥ /",
  "S01bsu078_u:6701": "nṛṇāṃ sahasrairākṛṣṭaḥ parvatākāravigrahaḥ // KAvk_39.4 //",
  "S01bsu078_u:6702": "taṃ dṛṣṭvā tatra vitrastāh srastākarṣaṇarajjavaḥ /",
  "S01bsu078_u:6703": "āścaryaniścaladṛśo na tasthurna yayuḥ kṣaṇam // KAvk_39.5 //",
  "S01bsu078_u:6704": "gaṇanāṃ gahanāścaryaviśeṣaśataśālinām /",
  "S01bsu078_u:6705": "saṃsāre karmavaicitrye vikārāṇāṃ karoti kaḥ // KAvk_39.6 //",
  "S01bsu078_u:6706": "atrāntare tamuddeśaṃ bhagavān bhūtabhāvanaḥ /",
  "S01bsu078_u:6707": "jinah samāyayau sarvajanatrāṇakṛtakṣaṇah // KAvk_39.7 //",
  "S01bsu078_u:6708": "savṛddhabālalalanaṃ janaṃ kautukasaṃgatam /",
  "S01bsu078_u:6709": "dṛṣṭvā tatrākarottīre bhagavānāsanagraham // KAvk_39.8 //",
  "S01bsu078_u:6710": "bhikṣusaṃghaiḥ parivṛtaṃ dṛṣṭvā tatra tathāgatam /",
  "S01bsu078_u:6711": "jano 'bhūdunmukhaḥ sarvaḥ pratyāvṛttaḥ ivodadhiḥ // KAvk_39.9 //",
  "S01bsu078_u:6712": "taṃ vilokyaiva vinatāḥ kaivartāḥ prāṇibandhanam /",
  "S01bsu078_u:6713": "viśālajālaṃ sahasā saṃsāramiva tatyajuḥ // KAvk_39.10 //",
  "S01bsu078_u:6714": "matsyakumbhīnakrādisaṃsāraṃ tadgirāmbhasi /",
  "S01bsu078_u:6715": "tyaktvā te viratāṭopā babhūvuḥ kilbiṣadviṣaḥ // KAvk_39.11 //",
  "S01bsu078_u:6716": "tairnyastaṃ bhagavān dṛṣṭvā mahākamaramagrataḥ /",
  "S01bsu078_u:6717": "taṃ jagāda sṛjan dantakāntyaiva karuṇānadīm // KAvk_39.12 //",
  "S01bsu078_u:6718": "api tvaṃ kapilaḥ putra kiṃ n asmarasi duṣkṛtam /",
  "S01bsu078_u:6719": "vacoduścaritasyāyaṃ paripāko 'nubhūyate // KAvk_39.13 //",
  "S01bsu078_u:6720": "sāpyakalyāṇamitraṃ te jananī kkādya vartate /",
  "S01bsu078_u:6721": "sarvajñenetyabhihitaḥ smṛtvā jātimuvāca saḥ // KAvk_39.14 //",
  "S01bsu078_u:6722": "vibho bhavāmi kapilaḥ smarāmi nijaduṣkṛtam /",
  "S01bsu078_u:6723": "vacoduścaritasyāyaṃ paripāko 'nubhūyate // KAvk_39.15 //",
  "S01bsu078_u:6724": "yātā me narakaṃ mātā narakādeśinī purā /",
  "S01bsu078_u:6725": "ityuktvā makarastatra ruroda paruṣasvaram // KAvk_39.16 //",
  "S01bsu078_u:6726": "taṃ śokasāgare magnaṃ babhāṣe bhagavān punaḥ /",
  "S01bsu078_u:6727": "akāle kiṃ karomyadya tiryagyonigatasya te // KAvk_39.17 //",
  "S01bsu078_u:6728": "apuṇyaprārambhe rabhasahasitollāsavihite",
  "S01bsu078_u:6729": "pramattānāṃ yāte narakaparipākapraṇayitām /",
  "S01bsu078_u:6730": "aśānteḥ saṃtāpaṃ ruditaśaraṇāni pratiniśaṃ",
  "S01bsu078_u:6731": "bhṛśaṃ kleśāveśairdiśati viṣatulyairanuśayaḥ // KAvk_39.18 //",
  "S01bsu078_u:6732": "kṣaṇaṃ duḥkhakṣayāyaiva mayi cittaṃ prasādaya /",
  "S01bsu078_u:6733": "prasannamānasaḥ kāle yāsyasi tridaśālayam // KAvk_39.19 //",
  "S01bsu078_u:6734": "śṛṇu vatsa hitaṃ cedaṃ vicārya kuru cetasi /",
  "S01bsu078_u:6735": "anityāḥ sarvasaṃskārāḥ śāntinirvāṇamakṣayam // KAvk_39.20 //",
  "S01bsu078_u:6736": "ityājñayāḥ bhagavatastasmin yāte prasannatām /",
  "S01bsu078_u:6737": "janasaṃghaḥ sa suciraṃ babhūvāścaryaniścalaḥ // KAvk_39.21 //",
  "S01bsu078_u:6738": "āryānandaḥ praṇayinā janenābhyarthitastataḥ /",
  "S01bsu078_u:6739": "tatpūrvavṛttaṃ papraccha bhagavantaṃ kṛtāñjaliḥ // KAvk_39.22 //",
  "S01bsu078_u:6740": "sa tena pṛṣṭaḥ provāca vimapajñānalocanaḥ /",
  "S01bsu078_u:6741": "asyākuśalaśīlasya vṛttāntaḥ śrūyatāmayam // KAvk_39.23 //",
  "S01bsu078_u:6742": "bhadrakākhye purā kalpe varṣāyutayugāyuṣi /",
  "S01bsu078_u:6743": "jane babhūva bhagavān kāśyapākhyastathāgataḥ// KAvk_39.24 //",
  "S01bsu078_u:6744": "kṛkirnāma mahīpālaḥ kalpaśāla ivārthinām /",
  "S01bsu078_u:6745": "abhavat samaye tasmin vārāṇasyāṃ bahupradaḥ // KAvk_39.25 //",
  "S01bsu078_u:6746": "kadācidvibudhāsthāne sahasrākṣamivāparam /",
  "S01bsu078_u:6747": "āsīnaṃ vādisiṃhākhyastaṃ vidvānāyayau dvijaḥ // KAvk_39.26 //",
  "S01bsu078_u:6748": "avilambitasaṃprāptadarśanāsanasatkṛtiḥ /",
  "S01bsu078_u:6749": "sa dattāśīrnarapatiṃ śiṣyaśreṇivṛto 'bhyadhāt // KAvk_39.27 //",
  "S01bsu078_u:6750": "svasti svastimate budhādhipasabhāsīnāya tubhyaṃ vibho",
  "S01bsu078_u:6751": "lubdhāḥ saccaritāmṛte tava paraṃ saṃdarśane rāgiṇaḥ /",
  "S01bsu078_u:6752": "sadveṣāḥ parabhūpanāmni mukharāste sudguṇodīraṇe",
  "S01bsu078_u:6753": "kasmātsarvaguṇāśrayeṇa bhavatā duṣairvayaṃ yojitāḥ // KAvk_39.28 //",
  "S01bsu078_u:6754": "yadyācakā api nirantararatnavarṣe nānārthisārthaparipūrakatām prayānti /",
  "S01bsu078_u:6755": "sarvaṃ bhavānupamapuṇyanidhe vadānya nirdainyadānavibhavasya vijṛmbhitaṃ te // KAvk_39.29 //",
  "S01bsu078_u:6756": "rājan kiṃcitparicitaguṇaiḥ sevayā sadgurubhyaḥ",
  "S01bsu078_u:6757": "prāpto 'smābhirvibudhavijayī ko 'pi vidyāṃśaleśaḥ /",
  "S01bsu078_u:6758": "asyāṃ vidvatkamalabharasaumyaprabhāyāṃ sabhāyāṃ",
  "S01bsu078_u:6759": "tasyotkarṣaṃ katipayapadaṃ pratyayaṃ darśayāmaḥ // KAvk_39.30 //",
  "S01bsu078_u:6760": "nijaguṇagaṇane dhīrlajjate sajjanānāṃ mukharayati tathāpi prauḍhavādābhilāṣaḥ /",
  "S01bsu078_u:6761": "iyati jagati rājan kṣipramānviṣyatām me prativacanaruciśedasti kaścidvipaścit // KAvk_39.31 //",
  "S01bsu078_u:6762": "saṃdarbhagarbhagambhīramiti tasyotkaṭaṃ vacaḥ /",
  "S01bsu078_u:6763": "śrutvā kṣitipatiḥ kṣipraṃ vilakṣaḥ samacintayat // KAvk_39.32 //",
  "S01bsu078_u:6764": "aprāptapratimallo 'yaṃ yadi yāyānmadoddhataḥ /",
  "S01bsu078_u:6765": "tadeṣa mam adeśasya yaśaḥkhaṇḍanadiṇḍimaḥ // KAvk_39.33 //",
  "S01bsu078_u:6766": "guṇāpamānakṛd yatra mūrkho bhavati bhūpatiḥ /",
  "S01bsu078_u:6767": "na karoti janastatra vidyārjanapariśramam // KAvk_39.34 //",
  "S01bsu078_u:6768": "vivekavimalāloke dharmārāme mahīpatau /",
  "S01bsu078_u:6769": "loke vidyāḥ pravartante sadācārakriyā iva // KAvk_39.35 //",
  "S01bsu078_u:6770": "tasmādasya prayatnena kartavyo madanigraha /",
  "S01bsu078_u:6771": "vidyādaridratā deśe doṣa eva viśāṃpateḥ // KAvk_39.36 //",
  "S01bsu078_u:6772": "iti saṃcintya nṛpatirvipraṃ karvaṭavāsinam /",
  "S01bsu078_u:6773": "ānināya mahāmatyairanviṣaya viduṣāṃ gurum // KAvk_39.37 //",
  "S01bsu078_u:6774": "abhūbhṛtsabhāmupādhyāya pretya taṃ tarkakarkaśam /",
  "S01bsu078_u:6775": "cakāra vādisiṃhasya darpakesarakartanam // KAvk_39.38 //",
  "S01bsu078_u:6776": "tasya tena jitasyāśu vijitāśeṣavādinaḥ /",
  "S01bsu078_u:6777": "maunasūtraṃ samāpede lajjiteva sarasvatī // KAvk_39.39 //",
  "S01bsu078_u:6778": "ārūḍhāḥ śubhramahasaṃ nakṣatrāṇāmivodayāḥ /",
  "S01bsu078_u:6779": "uparyupari dṛśyante guṇotkarṣā manīṣiṇām // KAvk_39.40 //",
  "S01bsu078_u:6780": "vādisiṃhaṃ visṛjyātha datvā bhūri dhanaṃ nṛpaḥ /",
  "S01bsu078_u:6781": "dadau dvijāya jayine karvaṭaṃ nagaropamam // KAvk_39.41 //",
  "S01bsu078_u:6782": "labdharājagajāśvo 'tha carukeyūrakaṅkaṇaḥ /",
  "S01bsu078_u:6783": "upādhyāyaḥ svabhavanaṃ praviveśa saha śriyā // KAvk_39.42 //",
  "S01bsu078_u:6784": "bhujairjitā bhūmibhujāṃ vaṇijāṃ sāgarārjitāḥ /",
  "S01bsu078_u:6785": "vidyāvatāṃ virājante guṇotkarṣarjitāḥ śriyaḥ // KAvk_39.43 //",
  "S01bsu078_u:6786": "kālena śrīmatastasya putrajanmotsavo 'bhavat /",
  "S01bsu078_u:6787": "sukhe 'pi sukhasaṃpattirlakṣaṇaṃ puṇyakarmaṇām // KAvk_39.44 //",
  "S01bsu078_u:6788": "kapilo nāma sa śiśustejaḥpiṅgaśiroruhaḥ /",
  "S01bsu078_u:6789": "vardhamānamatirvidvān piturabhyadhiko 'bhavat // KAvk_39.45 //",
  "S01bsu078_u:6790": "kule mahati vaiduṣyaṃ vibhavodbhavaḥ /",
  "S01bsu078_u:6791": "vibhave satsutotkarṣaḥ phalaṃ sukṛtaśākhinaḥ // KAvk_39.46 //",
  "S01bsu078_u:6792": "kadācidvyādhisaṃyogātpratyāsannatanukṣayaḥ /",
  "S01bsu078_u:6793": "vijane putramāhūya so 'vadat putravatsalaḥ // KAvk_39.47 //",
  "S01bsu078_u:6794": "bālye guṇārjanaṃ putra paralokasukhārjanam // KAvk_39.48 //",
  "S01bsu078_u:6795": "uttamarṇa iva prāpte kāle sugaṇitāvadhau /",
  "S01bsu078_u:6796": "adhunā vivaśaḥ kkāhaṃ kka sā vidyā kka taddhanam // KAvk_39.49 //",
  "S01bsu078_u:6797": "guṇapuṣpe sukhaphale baddhamūle dhanairjane /",
  "S01bsu078_u:6798": "vane vajra ivākālakālaḥ patatiḥ duḥsahaḥ // KAvk_39.50 //",
  "S01bsu078_u:6799": "kṣapayati sakalābhirjanma vidyākalābhiḥ kṣaṇikasukhanimittaṃ saṃnidhatte ca vittam /",
  "S01bsu078_u:6800": "paśuśiśuṣu manuṣyaḥ prīyate mohaśiṣyaḥ tanuvirahamūrhūrte sarvamanyat sa cānyaḥ // KAvk_39.51 //",
  "S01bsu078_u:6801": "idaṃ tu te hitaṃ vacmi snehamohavaśīkṛtaḥ /",
  "S01bsu078_u:6802": "saṃsārasāraśaraṇaṃ vatsa vetsi bahuśrutaḥ // KAvk_39.52 //",
  "S01bsu078_u:6803": "santaḥ praṇamyāḥ paruṣaṇ na vācyaṃ kāryaḥ prayatnena paropakāraḥ /",
  "S01bsu078_u:6804": "pāpāvapāte satataṃ hi puṃsāmetāni puṇyānyavalambanāni // KAvk_39.53 //",
  "S01bsu078_u:6805": "alobhaśobhābharaṇā vibhūtiradveṣasaktiḥ svasukheṣvamohaḥ /",
  "S01bsu078_u:6806": "mūlatraye 'smin kuśaladrumasya vasatyaśeṣākhilasatphataśrīḥ // KAvk_39.54 //",
  "S01bsu078_u:6807": "yāvattapati tīkṣṇāṃśurasmin bhuvanamaṇḍale /",
  "S01bsu078_u:6808": "tāvattvatsadṛśaḥ putra vidvān vādī na vidyate // KAvk_39.55 //",
  "S01bsu078_u:6809": "bhikṣubhistu na kartavyastvayā vādaḥ kadācanah /",
  "S01bsu078_u:6810": "gambhīrajñānadurbodhaprabuddhā bauddhabuddhayaḥ // KAvk_39.56 //",
  "S01bsu078_u:6811": "purā bhikṣurmayā pṛṣṭaḥ padasyārthaṃ jahāsa mām /",
  "S01bsu078_u:6812": "praśnaṃ kartuṃ na jānīṣe vidvāniti jagāda ca // KAvk_39.57 //",
  "S01bsu078_u:6813": "tasmād bhikṣuvivādaste paraṃ pāṇḍityapīḍanam /",
  "S01bsu078_u:6814": "balaprabhāvakāmo hi giriṃ mūrdhnāṃ na tāḍayet // KAvk_39.58 //",
  "S01bsu078_u:6815": "ityuktvā tanayaṃ vipraḥ paralokabhuvaṃ yayau /",
  "S01bsu078_u:6816": "kāyāvasathapānthānāṃ dehinām na cirasthitiḥ // KAvk_39.59 //",
  "S01bsu078_u:6817": "vāgmī kālena kapilaḥ khaṇḍitākhilapaṇḍitaḥ /",
  "S01bsu078_u:6818": "nṛpādbahugrṇaṃ prāpa dhanamānamahodayam // KAvk_39.60 //",
  "S01bsu078_u:6819": "tataḥ kadācidekānte kapilaṃ kācarābhidhā /",
  "S01bsu078_u:6820": "saṃprāptaṃ vādisāmrājyaṃ jagāda jananī śanaiḥ // KAvk_39.61 //",
  "S01bsu078_u:6821": "vādidarpacchidā putra digdvīpajayinā tvayā /",
  "S01bsu078_u:6822": "durjanāḥ śramaṇāḥ kasmāddarpāndhāḥ parivarjitāḥ // KAvk_39.62 //",
  "S01bsu078_u:6823": "parotkarṣādhirūḍhasya pratipakṣe kṣamārateḥ /",
  "S01bsu078_u:6824": "akṣamo 'yamiti vyaktaṃ kṣaṇena kṣīyate yaśaḥ // KAvk_39.63 //",
  "S01bsu078_u:6825": "iti māturvacaḥ śrutvā so 'vadad biduṣo vacaḥ /",
  "S01bsu078_u:6826": "na vādaḥ śramaṇaiḥ kāryaḥ pitrāhamiti vāritaḥ // KAvk_39.64 //",
  "S01bsu078_u:6827": "iyaṃ durjīvikāsmākam patrālambanavādinām /",
  "S01bsu078_u:6828": "kriyate guṇamānyānāṃ mānamlānirmukhe yayā // KAvk_39.65 //",
  "S01bsu078_u:6829": "dhigetaccaṇḍapāṇḍityaṃ guruvidveṣaduḥsaham /",
  "S01bsu078_u:6830": "mahatāṃ sukhabhaṅgāya sadā tasmin samudyamaḥ // KAvk_39.66 //",
  "S01bsu078_u:6831": "yasyāṃ na mayā sā buddhiḥ sā śrīrlobhaṃ nihanti yā /",
  "S01bsu078_u:6832": "darpo na yasya vidyā sā śaktiryā ca kṣamāvatī // KAvk_39.67 //",
  "S01bsu078_u:6833": "evameva na kartavyaḥ parairvidveṣavigrahaḥ /",
  "S01bsu078_u:6834": "kiṃ mātarjagatām pūjyabhikṣubhiḥ khyātalakṣmabhiḥ // KAvk_39.68 //",
  "S01bsu078_u:6835": "vijetuṃ na ca te śakyāḥ praṃānapariniṣṭhitāḥ /",
  "S01bsu078_u:6836": "pratipakṣairavikṣiptaṃ yeṣāṃ nairātmyaśāsanam // KAvk_39.69 //",
  "S01bsu078_u:6837": "iti putravacaḥ śrutvā kupitā tamuvāca sā /",
  "S01bsu078_u:6838": "abhūttava pitā nūnaṃ pāpaśramaṇacetakaḥ // KAvk_39.70 //",
  "S01bsu078_u:6839": "mahati brāhmaṇakule jātaḥ prājño bahuśrutaḥ /",
  "S01bsu078_u:6840": "bhikṣapakṣe nipatitaḥ kathaṃ tvamapi tādṛśaḥ // KAvk_39.71 //",
  "S01bsu078_u:6841": "pṛthupramāṇakhaṅgena kuru śramaṇanigraham /",
  "S01bsu078_u:6842": "avidāryābhrasaṃghātaṃ tīrkṣṇāṃśurna virājate // KAvk_39.72 //",
  "S01bsu078_u:6843": "it sa prerito māturgirā tadbhaktiyantritaḥ /",
  "S01bsu078_u:6844": "bhikṣūṇāmāśramapadaṃ śanairgantuṃ samudyayau // KAvk_39.73 //",
  "S01bsu078_u:6845": "vrajan sa saṃmukhāyātaṃ bhikṣuṃ jijñāsayā pathi /",
  "S01bsu078_u:6846": "granthasāraṃ pramāṇaṃ ca papraccha samayocitam // KAvk_39.74 //",
  "S01bsu078_u:6847": "sa tena pṛṣṭaḥ provāca gāḍhaśabdārthanirṇayam /",
  "S01bsu078_u:6848": "lakṣatrayapramāṇaṃ na śastraṃ tīrthikadurlabham // KAvk_39.75 //",
  "S01bsu078_u:6849": "kutaḥ pāre 'tivartante kka ca vartmātivartate /",
  "S01bsu078_u:6850": "sukhaduḥkhe ca lokasya kkacit samabhibandhataḥ // KAvk_39.76 //",
  "S01bsu078_u:6851": "iti gambhīraśabdārthaṃ śāsturbhagavato vacaḥ /",
  "S01bsu078_u:6852": "anupāsitasarvajñairjñāyate na yathā tathā // KAvk_39.77 //",
  "S01bsu078_u:6853": "etadākarṇya kapilaḥ ślokagāmbhīryavismitaḥ /",
  "S01bsu078_u:6854": "yayau bhagavataḥ puṇyaṃ kāśyapasya tapovanam // KAvk_39.78 //",
  "S01bsu078_u:6855": "tathā bhikṣugaṇaṃ dṛṣṭvā prasannahṛdayānanaḥ /",
  "S01bsu078_u:6856": "acintayat tadaśraddhāṃ vihāya gatamatsaraḥ // KAvk_39.79 //",
  "S01bsu078_u:6857": "eteṣāṃ dveṣakāluṣyāt krauryaṃ kaḥ kartumarhati /",
  "S01bsu078_u:6858": "yeṣāṃ saṃdarśanenaiva vaimalyaṃ labhate manaḥ // KAvk_39.80 //",
  "S01bsu078_u:6859": "iti saṃcintya sa ciraṃ tadvivādaparāṅmukhaḥ /",
  "S01bsu078_u:6860": "dūrādhvakhinnaḥ svagṛhaṃ gatvā provāca mātaram // KAvk_39.81 //",
  "S01bsu078_u:6861": "mithyaivāhaṃ tvayā mātaḥ preritaḥ kalikarmaṇi /",
  "S01bsu078_u:6862": "ajayāḥ śramaṇā loke gūḍhārthagranthavādinaḥ // KAvk_39.82 //",
  "S01bsu078_u:6863": "ślokamātraṃ mayā śrutvā bhikṣorekasya vartmani /",
  "S01bsu078_u:6864": "ajñātārthena vailakṣyāt suciraṃ vīkṣitāṃ kṣitiḥ // KAvk_39.83 //",
  "S01bsu078_u:6865": "tadgrantheṣvakṝtābhyāsastān vaktuṃ kah pragalbhate /",
  "S01bsu078_u:6866": "kathayanti svaśastraṃ te na hi pravrajitādṛte // KAvk_39.84 //",
  "S01bsu078_u:6867": "iti tenoditaṃ śrutvā jananī tamabhāṣata /",
  "S01bsu078_u:6868": "āyāsitāhaṃ bhavatā garbhabhāreṇa kevalam // KAvk_39.85 //",
  "S01bsu078_u:6869": "saṃgharṣamarṣaśūnyena dainyāt sarvapraṇāminā /",
  "S01bsu078_u:6870": "dharṣaṇānirvimarṣeṇa kriyate puruṣeṇa kim // KAvk_39.86 //",
  "S01bsu078_u:6871": "loke sakalaratnānāṃ tejasaiva mahārghatā /",
  "S01bsu078_u:6872": "ko hyarthaḥ puruṣaprāṇaistejojīvanavarjitaiḥ // KAvk_39.87 //",
  "S01bsu078_u:6873": "mithyā tadgranthalābḥāya pravrajyā gṛhyate na kim /",
  "S01bsu078_u:6874": "mūrdhni kṛtteṣu jāyante kiṃ keśeṣu kuśaḥ punaḥ // KAvk_39.88 //",
  "S01bsu078_u:6875": "iti māturgirā tasya manaḥ kaluṣatāṃ yayau /",
  "S01bsu078_u:6876": "sahasā kālavātālīrajoruddhamivāmbaram // KAvk_39.89 //",
  "S01bsu078_u:6877": "tataḥ sa kūṭapraśamapraṇayī bhikṣukānanam /",
  "S01bsu078_u:6878": "gatvā gṛhītvā pravrajyāṃ śāstraṃ saugatamāptavān // KAvk_39.90 //",
  "S01bsu078_u:6879": "kālena dharmakathakaḥ sa vidvān guṇagauravāt /",
  "S01bsu078_u:6880": "siṃhāsanaṃ samāruhya vidadhe dharmadeśanām // KAvk_39.91 //",
  "S01bsu078_u:6881": "jananyā preritastasyāṃ deśanāyāṃ krameṇa saḥ /",
  "S01bsu078_u:6882": "bhikṣudharmaviruddhārthaṃ avktuṃ samupacakrame // KAvk_39.92 //",
  "S01bsu078_u:6883": "dharmaprahāravyathitairbhikṣubhiḥ sa pade pade /",
  "S01bsu078_u:6884": "nivāryamāṇastānūce kṛtvā vikṛtamānanam // KAvk_39.93 //",
  "S01bsu078_u:6885": "ajñātvā darpamukharairayathā bahuvādibhiḥ /",
  "S01bsu078_u:6886": "bhavadbhiḥ sthūladantoṣṭhairvyākhyā mama visūditā // KAvk_39.94 //",
  "S01bsu078_u:6887": "yūyaṃ gardabhamarkaṭoṣṭravadanā dvīpyāsyapaśvānanā",
  "S01bsu078_u:6888": "mārjāraiṇavarāhakukkuramukhā durdarśavakrkraḥ param /",
  "S01bsu078_u:6889": "sahyā maunajuṣo 'pi naiva vikaṭāṭopaṃ raṭantaḥ kimu",
  "S01bsu078_u:6890": "bhrūbhaṅgairiti bhikṣusaṃghamasakṛnnirbhartsayan so 'bhyadhāt // KAvk_39.95 //",
  "S01bsu078_u:6891": "tasya vākyaśaraistīkṣṇairvikṛttā iva bhikṣavaḥ /",
  "S01bsu078_u:6892": "anuktvaiva prativacastyaktvā taṃ yayuranyataḥ // KAvk_39.96 //",
  "S01bsu078_u:6893": "tena vākpātakenātha paścāttāpamupāgataḥ /",
  "S01bsu078_u:6894": "tatyāja jananīmeva pravrajyām na tu tāṃ dvijaḥ // KAvk_39.97 //",
  "S01bsu078_u:6895": "śramaṇairme hṛtaḥ putra iti sā vipralāpinī /",
  "S01bsu078_u:6896": "unmādinī tanuṃ tyaktvā prapede narakasthitim // KAvk_39.98 //",
  "S01bsu078_u:6897": "tataḥ kālena kapilaḥ svayaṃ kalitakilbiṣaḥ /",
  "S01bsu078_u:6898": "dehānte vākyapāruṣyādimāṃ makaratāṃ gataḥ // KAvk_39.99 //",
  "S01bsu078_u:6899": "tānyetāni mukhānyasya yānyūce bhikṣubhartsane /",
  "S01bsu078_u:6900": "phalaṃ sadṛśarūpaṃ hi karmabījāt prajāyate // KAvk_39.100 //",
  "S01bsu078_u:6901": "ityuktvā tatra bhagavān dharmamādiśya śāśvatam /",
  "S01bsu078_u:6902": "janasyānugrahaṃ cakre nānābodhividhāyakam // KAvk_39.101 //",
  "S01bsu078_u:6903": "tataḥ prayāte svapadaṃ jine tanmayamānasaḥ /",
  "S01bsu078_u:6904": "kamaraḥ projjhitāhārastyaktvā dehaṃ divaṃ yayau // KAvk_39.102 //",
  "S01bsu078_u:6905": "cāturmahārājikeṣu deveṣu viśadadyutiḥ /",
  "S01bsu078_u:6906": "śrīmān sa jātaḥ sugate kṣaṇaṃ cittaprasādanāt // KAvk_39.103 //",
  "S01bsu078_u:6907": "tataḥ pūrṇenduvadanaḥ sragvī rucirakuṇḍalah /",
  "S01bsu078_u:6908": "sa sākāra ivānandaḥ sugataṃ draṣṭumāyayau // KAvk_39.104 //",
  "S01bsu078_u:6909": "prakīrṇadivyakusumaḥ kirīṭaspṛṣṭabhūtalaḥ /",
  "S01bsu078_u:6910": "prabhāpūritadikcakrastaṃ bhaktyā praṇanāma saḥ // KAvk_39.105 //",
  "S01bsu078_u:6911": "cakre tasyopaviṣṭasya bhagavān dharmadeśanām /",
  "S01bsu078_u:6912": "yayā srotaḥphalaṃ prāpya satyadarśī jagāma saḥ // KAvk_39.106 //",
  "S01bsu078_u:6913": "tṛṇamiva gurukāyo 'pyuddhṛtaḥ pāpapaṅkād",
  "S01bsu078_u:6914": "iti sa jananikāyaḥ so 'pi duḥkhājjinena /",
  "S01bsu078_u:6915": "vyasananipatitānāṃ līlayā puṇyaśīlā",
  "S01bsu078_u:6916": "nikhilamatulamūlaṃ kleśamunmūlayanti // KAvk_39.107 //",
  "S01bsu078_u:6917": "iti kṣemendraviracitāyāṃ bodhisattvāvadānakalpalatāyāṃ kapilavadānaṃ nāma ekonacatvāriṃśaḥ pallavaḥ //",
  "S01bsu078_u:6918": "40. udrāyaṇāvadānam /",
  "S01bsu078_u:6919": "tulyameva puruṣeṇa bhujyate kāyabhājanagataṃ śubhāśubham /",
  "S01bsu078_u:6920": "dehināṃ vividhakarmajaṃ phalaṃ na hyabhuktamupayāti saṃkṣayam // KAvk_40.1 //",
  "S01bsu078_u:6921": "bhagavān sugataḥ pūrvaṃ pure rājagṛhābhidhe /",
  "S01bsu078_u:6922": "kalandakanivāsākhye vijahāra vanāntare // KAvk_40.2 //",
  "S01bsu078_u:6923": "bimbisāraḥ kṣitipatistatrābhūdviśrutaḥ śriyā /",
  "S01bsu078_u:6924": "ākaraḥ saravratnānāṃ ratnākaram ivāparaḥ // KAvk_40.3 //",
  "S01bsu078_u:6925": "babhūva samaye tasmin raurukākhye pure nṛpaḥ /",
  "S01bsu078_u:6926": "śrīmānudrāyaṇo nāma yaśaścandramahodadhiḥ // KAvk_40.4 //",
  "S01bsu078_u:6927": "tasya candraprabhā nāma patnī candrānanābhavat /",
  "S01bsu078_u:6928": "śikhaṇḍī yuvarājaśca sūnurvikramakarkaśaḥ // KAvk_40.5 //",
  "S01bsu078_u:6929": "hiruko bhirukaśceti tasyāmātyau babhūvatuḥ /",
  "S01bsu078_u:6930": "gaṇanīyau na vinaye yayuḥ śukrabṛhaspatī // KAvk_40.6 //",
  "S01bsu078_u:6931": "jātā bhūmibhujaḥ prītirlekhakhatviṣastayoḥ /",
  "S01bsu078_u:6932": "raverdūrasthitasyāpi kamalākarayoriva // KAvk_40.7 //",
  "S01bsu078_u:6933": "apūrvaratnanicayapreṣaṇairbahuśastayoḥ /",
  "S01bsu078_u:6934": "paripūrṇaṃ paraṃ prāpa sakhyaṃ prema vidhānataḥ // KAvk_40.8 //",
  "S01bsu078_u:6935": "dūrasthāpi paraṃ prītiḥ satāṃ kīrtirivākṣayā /",
  "S01bsu078_u:6936": "saṃsaktāpi khalaprītistṛṇajvāleva na sthirā // KAvk_40.9 //",
  "S01bsu078_u:6937": "kadāciddivyaratnāṅkaṃ kavacaṃ kāñcanojjvalam /",
  "S01bsu078_u:6938": "prāhiṇod bimbisārāya sāramudrāyaṇo nṛpaḥ // KAvk_40.10 //",
  "S01bsu078_u:6939": "viṣahsastrāgnirakṣārhaṃ vicitraratnakaṃ ca tat /",
  "S01bsu078_u:6940": "suhṛtpreṣitamādāya provāca saciavān nṛpaḥ // KAvk_40.11 //",
  "S01bsu078_u:6941": "idaṃ me prahitaṃ tena saujanyamiva bhūbhujā /",
  "S01bsu078_u:6942": "sarva rakṣākṣamaṃ varma gāḍhapremanivedakam // KAvk_40.12 //",
  "S01bsu078_u:6943": "na paśyāmyasya sadṛśaṃ pratideyaṃ tathādhikam /",
  "S01bsu078_u:6944": "alpapratikriyā śalyamupakārāpakārayoḥ // KAvk_40.13 //",
  "S01bsu078_u:6945": "ucitaṃ cintyatāṃ kiṃcit preṣaṇīyamato 'dhikam /",
  "S01bsu078_u:6946": "sarvairbhadbhirityuktvā nṝpaścintākulo 'bhavat // KAvk_40.14 //",
  "S01bsu078_u:6947": "atha dhīmān mahāmātyaściraṃ dhyātvā tamabravīt /",
  "S01bsu078_u:6948": "varṣakārābhidho vipraḥ sarvavidyāsu pāragaḥ // KAvk_40.15 //",
  "S01bsu078_u:6949": "ato bahuguṇaṃ rāgannekamevāstyupāyanam /",
  "S01bsu078_u:6950": "tasya saṃpreṣane yatnaḥ kriyatāṃ yadi śakyate // KAvk_40.16 //",
  "S01bsu078_u:6951": "ya eṣa bhagavān buddhaḥ sthitastvadviṣayāntike /",
  "S01bsu078_u:6952": "devānāmādarasthānaṃ paṭastatpratimānvitaḥ // KAvk_40.17 //",
  "S01bsu078_u:6953": "aśeṣalokakalyāṇakalikākalpapādapaḥ /",
  "S01bsu078_u:6954": "citre svapne 'tha saṃkalpe pṛthupuṇyaiḥ sa dṛśyate // KAvk_40.18 //",
  "S01bsu078_u:6955": "iti mantrivacaḥ śrutvā tathetyuktvā mahīpatiḥ /",
  "S01bsu078_u:6956": "gatvā bhagavate namrastamevārthaṃ nyavedayat // KAvk_40.19 //",
  "S01bsu078_u:6957": "anujñātastatastena nṛpaścitrakarān varān /",
  "S01bsu078_u:6958": "ādideśāśu bhagavatpratimollekhakarmaṇi // KAvk_40.20 //",
  "S01bsu078_u:6959": "jinasyālokayantaste mūrti rūpavśīkṛtāḥ /",
  "S01bsu078_u:6960": "yayuḥ pramāṇagrahaṇe pragalbhā apyaśaktatām // KAvk_40.21 //",
  "S01bsu078_u:6961": "saṃkrāntāṃ nimalapaṭe chāyāṃ bhagavatastataḥ /",
  "S01bsu078_u:6962": "suvarṇabhāvanābhikhyāṃ te śanaiḥ samapūrayan // KAvk_40.22 //",
  "S01bsu078_u:6963": "prāḥiṇodatha bhūpālastaṃ buddhapratimāpaṭam /",
  "S01bsu078_u:6964": "jagannayanapuṇyānāṃ mūrtānāmiva saṃcayam // KAvk_40.23 //",
  "S01bsu078_u:6965": "bimbisārasya hastāṅkalekhāmudrāyaṇo nṛpaḥ /",
  "S01bsu078_u:6966": "paṭasya purataḥ prāptām hṛṣṭaḥ svayamavācayat // KAvk_40.24 //",
  "S01bsu078_u:6967": "sugatacaraṇapadmanyāsapuṇyopakaṇṭhāt",
  "S01bsu078_u:6968": "tridaśapuraviśeṣānmāgadhodāraradeśāt /",
  "S01bsu078_u:6969": "kuśalakalitamūrtirbhūpatirbimbisāraḥ",
  "S01bsu078_u:6970": "kṣititalatilakaṃ tvāṃ dharmabandhurbravīti // KAvk_40.25 //",
  "S01bsu078_u:6971": "etatte prahitaṃ hitaṃ bhavamahāmohāmaye bheṣajaṃ",
  "S01bsu078_u:6972": "rājadveṣaviṣāpahaṃ bhagavato bimbaṃ śaśāṅkatviṣaḥ /",
  "S01bsu078_u:6973": "tṛṣṇāpacchamanaṃ prasannamadhuraṃ tvannetrapātrārpitaṃ",
  "S01bsu078_u:6974": "dhanyaḥ puṇyarasāyanaṃ piba haṭhādākaṇṭhamutkaṇṭhitaḥ // KAvk_40.26 //",
  "S01bsu078_u:6975": "sanmārge viniyojanaṃ sguṇagaṇādhāne sadādhyāpanaṃ",
  "S01bsu078_u:6976": "durvyāpāranivāraṇam thirasukhaprāptau paripreraṇam /",
  "S01bsu078_u:6977": "nirvyājopakṛtau nirantaratayā sarvātmanā vartanaṃ",
  "S01bsu078_u:6978": "kartavyaṃ kimataḥ paraṃ priyahitaṃ kalyāṇamitraiḥ satām // KAvk_40.27 //",
  "S01bsu078_u:6979": "iti lekhārthamāsvādya suhṛtpremāmṛtocitam /",
  "S01bsu078_u:6980": "rājā gajādhirūḍhasya paṭasya prayayau puraḥ // KAvk_40.28 //",
  "S01bsu078_u:6981": "abhinandya tamānandāt sāmātyaḥ sapurohitaḥ /",
  "S01bsu078_u:6982": "hemasiṃhāsanotsaṅge sa prasārya nyaveśayat // KAvk_40.29 //",
  "S01bsu078_u:6983": "lāvaṇyapuṇyanilayaṃ dṛṣṭvā tatsaugataṃ vapuḥ /",
  "S01bsu078_u:6984": "namo namah prabuddhāyetyavadajagatījanaḥ // KAvk_40.30 //",
  "S01bsu078_u:6985": "buddhābhidhānaṃ śrutvaiva pulakālaṃkṛtākṛtiḥ /",
  "S01bsu078_u:6986": "puṣpavarṣe surairmukte vismito 'bhūnmahīpati // KAvk_40.31 //",
  "S01bsu078_u:6987": "puṇyaṃ bhagavataḥ śrutvā sa tatra caritāmṛtam /",
  "S01bsu078_u:6988": "payodānādasotkaṇṭhanīlakaṇṭhatulāṃ yayau // KAvk_40.32 //",
  "S01bsu078_u:6989": "dvādaśāṅgaṃ paṭasyādha sānulomaviparyayam /",
  "S01bsu078_u:6990": "pratītyasamutpādaṃ ca dṛṣṭvā mohaṃ mumoca saḥ // KAvk_40.33 //",
  "S01bsu078_u:6991": "srotaḥprāptiphalenaivaṃ dṛṣṭasatyo 'tha bhūpatiḥ /",
  "S01bsu078_u:6992": "dideśa pratisaṃdeśaṃ sakhyurbhikṣurvisarjanaiḥ // KAvk_40.34 //",
  "S01bsu078_u:6993": "bimbisārastatastasmai kṛtvā bhagavato 'rthanām /",
  "S01bsu078_u:6994": "kātyāyanaṃ ca vyasṛjat śailākhyām cāpi bhikṣuṇīm // KAvk_40.35 //",
  "S01bsu078_u:6995": "udrāyaṇasya nṝpaterāryaḥ kātyāyano 'tha saḥ /",
  "S01bsu078_u:6996": "pūjāvidhāyinastatra vidadhe dharmadeśanām // KAvk_40.36 //",
  "S01bsu078_u:6997": "dharmadeśanayā tasya saṃgataḥ sumahān janaḥ /",
  "S01bsu078_u:6998": "srotaḥsakṛdanāgāmiphalārhatpadamāptavān // KAvk_40.37 //",
  "S01bsu078_u:6999": "tasmin gṛhapatī khyātau tiṣyapuṣyābhidhau pure /",
  "S01bsu078_u:7000": "śāntyai pravrajya tasyāgre parinirvṛtimāpatuḥ // KAvk_40.38 //",
  "S01bsu078_u:7001": "kālena vihitai stūpau dehānte jñātibhistayoḥ /",
  "S01bsu078_u:7002": "tannāmacihnāvadyāpi vandante caityavandakāḥ // KAvk_40.39 //",
  "S01bsu078_u:7003": "devyāścandraprabhāyāśca śaolākhyā sāpi bhikṣuṇī /",
  "S01bsu078_u:7004": "krameṇāntaḥpure cakre satataṃ dharmadeśanām // KAvk_40.40 //",
  "S01bsu078_u:7005": "kadācidatha bhūpālah krīḍagāragatāṃ priyām /",
  "S01bsu078_u:7006": "tāmajñāsīnnimittajñaḥ saptāhāvadhijīvitām // KAvk_40.41 /",
  "S01bsu078_u:7007": "jñātasaṃsāracaritastatastāṃ vaśudhādhipaḥ /",
  "S01bsu078_u:7008": "anujajñe śubhapadaṃ prātuṃ pravrajyayā puraḥ // KAvk_40.42 //",
  "S01bsu078_u:7009": "svākhyāte dharmavinmaye bhikṣukyā nṛpatergirā /",
  "S01bsu078_u:7010": "devī pravrajitā dehaṃ dine tatyāja saptame // KAvk_40.43 //",
  "S01bsu078_u:7011": "cāturmahārājikeṣu deveṣu sahasaiva sā /",
  "S01bsu078_u:7012": "prayātā devakanyātvaṃ jagāma jinakānanam // KAvk_40.44 //",
  "S01bsu078_u:7013": "tatra pūrṇenduvadanā divyābharaṇabhūṣitā /",
  "S01bsu078_u:7014": "dṛṣṭvā śākyamuniṃ hṛṣṭā sā papātāsya pādayoḥ // KAvk_40.45 //",
  "S01bsu078_u:7015": "prakīrṇadivyapuṣpāyāstasyāścakre tathāgataḥ /",
  "S01bsu078_u:7016": "dharmopapādanaṃ yena dṛṣṭasatyā jagāma sā // KAvk_40.46 //",
  "S01bsu078_u:7017": "sā gatvā nagaraṃ patyurvyomnā mūrtirivaindavī /",
  "S01bsu078_u:7018": "vibodhya niśi suptasya cakre bodhiprakāśanam // KAvk_40.47 //",
  "S01bsu078_u:7019": "yātāyāṃ svapadaṃ tasyāṃ prabhāte vasudhādhipaḥ /",
  "S01bsu078_u:7020": "pravrajyābhimukhaḥ putramabhiṣicya śikhaṇḍinam // KAvk_40.48 //",
  "S01bsu078_u:7021": "prajātrāṇāya nikṣipya taṃ mahāmātyayostataḥ /",
  "S01bsu078_u:7022": "nṛpaterbimbisārasya suhṛdaḥ sa yayau puram // KAvk_40.49 //",
  "S01bsu078_u:7023": "bimbisārastamāyātaṃ vigatacchatracāmaram /",
  "S01bsu078_u:7024": "nṛpopacāraiḥ praṇataḥ prītipūtairapūjayat // KAvk_40.50 //",
  "S01bsu078_u:7025": "viśrāntamāsanāsīnaṃ sa tamūce savismayaḥ /",
  "S01bsu078_u:7026": "hṛṣṭhaḥ saṃdarśanenāsya śrīviyogena duḥkhitaḥ // KAvk_40.51 //",
  "S01bsu078_u:7027": "rājannanantasāmantamauliviśrāntaśāsanaḥ /",
  "S01bsu078_u:7028": "pākaśāsanatulyastvaṃ kathamevamupāgataḥ // KAvk_40.52 //",
  "S01bsu078_u:7029": "abhinnavakrkraprakṛterguptamantrasya dhīmataḥ /",
  "S01bsu078_u:7030": "pareṇa rājyaharaṇaṃ vīra saṃbhāvyate na te // KAvk_40.53 //",
  "S01bsu078_u:7031": "iti pṛṣṭaḥ sa suhṛdā sasmitastamabhāṣata /",
  "S01bsu078_u:7032": "rājan vṛddhivibhūtirme na priyā sarvagāminī // KAvk_40.54 //",
  "S01bsu078_u:7033": "viṣayāsvādavaimukhyād vitṛṣṇena mayā svayam /",
  "S01bsu078_u:7034": "utsṛṣṭamiva saṃtyaktamaiśvaryaṃ bhogabhājanam // KAvk_40.55 //",
  "S01bsu078_u:7035": "tvayā kalyāṇamitreṇa sugatapratimāpaṭaḥ /",
  "S01bsu078_u:7036": "yo 'sau hitāya prahitaḥ s avairāgyagururmamaḥ // KAvk_40.56 //",
  "S01bsu078_u:7037": "adhunā tvatprasādena gatvā bhagavato 'ntike /",
  "S01bsu078_u:7038": "icchāmyavāptuṃ pravrajyāmagārādanagārikaḥ // KAvk_40.57 //",
  "S01bsu078_u:7039": "iti sakhyurvacaḥ śrutvā tattatheti vicintya ca /",
  "S01bsu078_u:7040": "sādarastadvivekena bimbisārastamabravīt // KAvk_40.58 //",
  "S01bsu078_u:7041": "dhanyo bahumataścāsi satāṃ tvaṃ pṛthivīpate /",
  "S01bsu078_u:7042": "kathaṃ saṃsāravimukhī jātā te matirīdṛśī // KAvk_40.59 //",
  "S01bsu078_u:7043": "saṃtoṣavibhavo bhogasubhagaḥ śobhase param /",
  "S01bsu078_u:7044": "lakṣaṇaṃ śuddhasattvānāṃ vairājyābharaṇaṃ manah // KAvk_40.60 //",
  "S01bsu078_u:7045": "kiṃ sāmrājyamahaujasā sarajasā duḥsādhanaiḥ sādhanaiḥ",
  "S01bsu078_u:7046": "kiṃ bhogaiḥ kṣaṇabhojanaiḥ kulaṣadaiḥ kiṃ sattvaduḥkhaiḥ sukhaiḥ /",
  "S01bsu078_u:7047": "saṃsāroparamāya cetasi satāṃ janmāntaropārjitaṃ",
  "S01bsu078_u:7048": "vairāgyaṃ kurute padaṃ yadi mahāmohaprarohāpaham // KAvk_40.61 //",
  "S01bsu078_u:7049": "yena prāṇamanaḥpriyā vasumatī saṃtyajyate līlayā",
  "S01bsu078_u:7050": "trailokyābhimate 'pi yaḥ smarasukhe vaimukhyadīkṣāguruḥ /",
  "S01bsu078_u:7051": "saṃmohavysanāturaṃ jagadidaṃ yenānukampāspadaṃ",
  "S01bsu078_u:7052": "puṇyaiḥ ko 'pi sa jāyate matimatāṃ saṃsāravāmaḥ śamah // KAvk_40.62 //",
  "S01bsu078_u:7053": "ityuktvā bimbisārastaṃ nītvā veṇuvanāśramam /",
  "S01bsu078_u:7054": "sapraṇāmaṃ bhagavate tadvṛttāntaṃ nyavedayat // KAvk_40.63 //",
  "S01bsu078_u:7055": "udrāyaṇo 'pi sugatākāraṃ suciracintitam /",
  "S01bsu078_u:7056": "vilokya harṣādātmānaṃ kṛtakṛtyamamanyata // KAvk_40.64 //",
  "S01bsu078_u:7057": "parṇāmavyagraśirasā saṃsāracchedini tanau /",
  "S01bsu078_u:7058": "papāta bhagavaddṛṣṭistasya pravrajyayā saha // KAvk_40.65 //",
  "S01bsu078_u:7059": "bhikṣubhāvamathāsādya pātrapāṇiḥ sa cīvarī /",
  "S01bsu078_u:7060": "nagare piṇḍapātārthī cakāra janavismayam // KAvk_40.66 //",
  "S01bsu078_u:7061": "prajāḥ śikhaṇḍī dharmeṇa pālayitvā prasannadhīḥ /",
  "S01bsu078_u:7062": "yātaḥ kālena kāluṣyamadharmābhirato 'bahvat // KAvk_40.67 //",
  "S01bsu078_u:7063": "kaluṣaṃ kāñcanarucivyaktavidyudvilāsinī /",
  "S01bsu078_u:7064": "na kasya kurute lakṣmīrmeghamāleva mānasam // KAvk_40.68 //",
  "S01bsu078_u:7065": "anāyattaṃ mahāmātyau hiruko bhirukaśca tam /",
  "S01bsu078_u:7066": "adharmakarmanirataṃ kruddhau tatyajatuḥ prabhum // KAvk_40.69 //",
  "S01bsu078_u:7067": "tatpade vihitau rājñā sacivau daṇḍamugdarau /",
  "S01bsu078_u:7068": "cittānuvṛttikuśalau svairaṃ saktaṃ tamūcatuḥ // KAvk_40.70 //",
  "S01bsu078_u:7069": "prajārañjanasaṃsaktā rājadaurjanyavādinaḥ /",
  "S01bsu078_u:7070": "svayaśaḥkhyāpanāyaiva jāyante dhūrtamantriṇaḥ // KAvk_40.71 //",
  "S01bsu078_u:7071": "na dharmaṃ na sukhaṃ nārthaṃ na kīrti na ca jīvitam /",
  "S01bsu078_u:7072": "gaṇayanti prabhorarthe te bhṛtyā bhavyabhaktayaḥ // KAvk_40.72 //",
  "S01bsu078_u:7073": "nākhaṇḍitā nākṣayitā nātaptā nāpyapīḍitāḥ /",
  "S01bsu078_u:7074": "kurvantyarthakriyā rājñastilatulyāḥ kila prajāḥ // KAvk_40.73 //",
  "S01bsu078_u:7075": "iti bruvāṇau tau rājñā niyuktau rājyacintane /",
  "S01bsu078_u:7076": "lobhāt pravṛttau durnītau hantuṃ niḥśaraṇāḥ prajāḥ // KAvk_40.74 //",
  "S01bsu078_u:7077": "nirvicāre durācāre kumatau pṛthivīpatau /",
  "S01bsu078_u:7078": "luptasatye mahāmātye prajānāṃ jīvitaṃ kutaḥ // KAvk_40.75 //",
  "S01bsu078_u:7079": "udrāyaṇo 'thācireṇa kadācid vaṇijaṃpathi /",
  "S01bsu078_u:7080": "nijadeśāgataṃ vārtāṃ papraccha nṛparāṣṭrayoḥ // KAvk_40.76 //",
  "S01bsu078_u:7081": "so 'vadaddeva kuśalī sutastava mahīpatiḥ /",
  "S01bsu078_u:7082": "kiṃ tu sanmantrirahitaḥ kumantrivaśamāgataḥ // KAvk_40.77 //",
  "S01bsu078_u:7083": "tatra prajānāṃ vitatopatāpaḥ ko 'pi pravṛttaḥ prabhuśāsanena /",
  "S01bsu078_u:7084": "yenādya tatkutsitadeśajanma divāniśaṃ śocati pauralokaḥ // KAvk_40.78 //",
  "S01bsu078_u:7085": "yatra dhvāntaṃ sṛjati taraṇiryatra candro 'gnivarṣī",
  "S01bsu078_u:7086": "yatrodeti prakaṭamamṛtādutkaṭaḥ kālakūṭaḥ /",
  "S01bsu078_u:7087": "yatra trātā harati nṛpatirjīvavṛttiṃ prajānāṃ",
  "S01bsu078_u:7088": "tatrākrandaṃ prasṝtavipulopaplavaṃ kaḥ śṛṇoti // KAvk_40.79 //",
  "S01bsu078_u:7089": "ityāsaktanṛpāyāsakhinnasyārtimayaṃ vacaḥ /",
  "S01bsu078_u:7090": "duḥsahaṃ vaṇijaḥ śrutvā sa tamūce kṛpānidhiḥ // KAvk_40.80 //",
  "S01bsu078_u:7091": "dadgirā tvamito gatvā tūrṇamāśvāsaya prajāḥ /",
  "S01bsu078_u:7092": "sthāpayiṣyāmyahaṃ dharme svayametya śikhaṇḍinam // KAvk_40.81 //",
  "S01bsu078_u:7093": "ityuktastena sānandaḥ svadeśaṃ śanakairvaṇik /",
  "S01bsu078_u:7094": "gatvā prajānāṃ vidadhe svairamāśvāsanaṃ puraḥ // KAvk_40.82 //",
  "S01bsu078_u:7095": "pravāde prasṛte tasminnamātyau daṇḍamudgarau /",
  "S01bsu078_u:7096": "atītabhūpāgamanatrastau bhūpatimūcatuḥ // KAvk_40.83 //",
  "S01bsu078_u:7097": "sarvatra śrūyate deva pravādaḥ sādhuninditaḥ /",
  "S01bsu078_u:7098": "vṛddhaḥ pravrajito rājā rājyārthī yatnavāniti // KAvk_40.84 //",
  "S01bsu078_u:7099": "tīvravrataparikliṣṭaḥ saṃbhogābhimukhādaraḥ /",
  "S01bsu078_u:7100": "lajjāṃ pravrajyayā sārdhaṃ tyaktvā sa punareṣyati // KAvk_40.85 //",
  "S01bsu078_u:7101": "rājannapakkavairāgyāstyajanti sahasaiva yat /",
  "S01bsu078_u:7102": "tat pūrvābhyadhikaṃ teṣāṃ prayāti priyatāṃ punaḥ // KAvk_40.86 //",
  "S01bsu078_u:7103": "lokasthitiviruddheṣu viṣayeṣu viśeṣataḥ /",
  "S01bsu078_u:7104": "spṛhā saṃjāyate jantorapathyeṣviva rogiṇaḥ // KAvk_40.87 //",
  "S01bsu078_u:7105": "sukhotsekātparityaktaṃ prahastamupāgatam /",
  "S01bsu078_u:7106": "prāyaḥ sarvaṃ bhavatyeva jaḍasyāmramiva priyam // KAvk_40.88 //",
  "S01bsu078_u:7107": "tasmādbhavantamutsārya pratāpanidhimāsanāt /",
  "S01bsu078_u:7108": "kṣīṇaḥ śaśīva sthaviraḥ sa rājyaṃ bhoktumicchati // KAvk_40.89 //",
  "S01bsu078_u:7109": "cīvarodvignagātrasya varavastrābhilāṣiṇaḥ /",
  "S01bsu078_u:7110": "jātāsya muṇḍite mūrdhni ratnāṅkamukuṭaspṛhā // KAvk_40.90 //",
  "S01bsu078_u:7111": "ratnaharmyeṣu navatāsaṃbhogavibhavodbhavam /",
  "S01bsu078_u:7112": "tyaktvā vilāsamāyāsaṃ vanavāsaṃ saheta kaḥ // KAvk_40.91 //",
  "S01bsu078_u:7113": "mṛduśayanasukhārhā ye kathaṃ śerate te",
  "S01bsu078_u:7114": "hariṇakharakhurodyatkatkaṇṭakāsu sthalīṣu /",
  "S01bsu078_u:7115": "madhu vidhukaraśītaṃ yairnipītaṃ kathaṃ te",
  "S01bsu078_u:7116": "vanajagajamadoṣṇaṃ tiktamambhaḥ pibanti // KAvk_40.92 //",
  "S01bsu078_u:7117": "adhunaiva tavāsannapraveśaviṣamasthiteḥ /",
  "S01bsu078_u:7118": "ādyaṃmataṃ nyāyavidāṃ rājaputra nipātanam // KAvk_40.93 //",
  "S01bsu078_u:7119": "tasmādanāgato rājā pūrvaṃ vadhyastava prabho /",
  "S01bsu078_u:7120": "dīpaṃ hanti pataṅgo hi na dagdhaścetsamāpatan // KAvk_40.94 //",
  "S01bsu078_u:7121": "tayoriti girā kṣipramabhūd bhūpatirākūlaḥ /",
  "S01bsu078_u:7122": "khalameghaiḥ kaluṣatāṃ nītaṃ kasya na mānasam // KAvk_40.95 //",
  "S01bsu078_u:7123": "sa tau babhāṣe sāśaṅkaḥ krakacakrūratāṃ gataḥ /",
  "S01bsu078_u:7124": "bādhaḥ sādhāraṇaścāyaṃ yuvayormama cāgrataḥ // KAvk_40.96 //",
  "S01bsu078_u:7125": "bhavadbhyāmeva vinayopāyaviśrāntayā dhiyā /",
  "S01bsu078_u:7126": "vicārya kāryatātparyaṃ yad yuktaṃ tadvidhīyatām // KAvk_40.97 //",
  "S01bsu078_u:7127": "iti rājñā kṛtotsāhau tau visṛjyāśu ghātakān /",
  "S01bsu078_u:7128": "udrāyaṇasyāgrapathaṃ vadhāyaiva babandhatuḥ // KAvk_40.98 //",
  "S01bsu078_u:7129": "so 'piprajñāparitrāṇe niyoktuṃ putramudyataḥ /",
  "S01bsu078_u:7130": "bhagavantaṃ samabhyetya vrajāmīti vyajijñapat // KAvk_40.99 //",
  "S01bsu078_u:7131": "sarvajñenābhyanujñātaḥ svakṛtaṃ bhujyatāmiti /",
  "S01bsu078_u:7132": "karmapāśasamākṛṣṭaḥ sa yayau rorukaṃ puram // KAvk_40.100 //",
  "S01bsu078_u:7133": "tasmādvrajantaṃ nirvyājamācāramiva durjanāḥ /",
  "S01bsu078_u:7134": "duṣṭāmātyaprayuktāste jagnurvartmani ghātakāḥ // KAvk_40.101 //",
  "S01bsu078_u:7135": "tasya cāīvarapātrādīn gṛhītvā nihatasya te /",
  "S01bsu078_u:7136": "vyadevayan kṛtaṃ prītyau rājākāryamamātyayoḥ // KAvk_40.102 //",
  "S01bsu078_u:7137": "tataḥ pāpaprahṛṣṭābhyāṃ nṛpastābhyāṃ pradarśitam /",
  "S01bsu078_u:7138": "dṛṣṭvā mumoha sahasā raktāktaṃ cīvaraṃ pituḥ // KAvk_40.103 //",
  "S01bsu078_u:7139": "sa labdhasaṃjñaḥ śanakaiḥ śuśoca na tathā gurum /",
  "S01bsu078_u:7140": "yathā patitamātmānaṃ ghore narakagahvare // KAvk_40.104 //",
  "S01bsu078_u:7141": "so 'vadadvatsa saṃprāptaṃ phalaṃ khalajanānmayā /",
  "S01bsu078_u:7142": "aiśvaryamadhulubdhena pāpapātamapaśyatā // KAvk_40.105 //",
  "S01bsu078_u:7143": "aho bata nirālambe ghore narakasaṃkaṭe /",
  "S01bsu078_u:7144": "unnatārohiṇāṃ sadyaḥ pātakaṃ khalasaṃgatam // KAvk_40.106 //",
  "S01bsu078_u:7145": "kṛtametanmahatpāpaṃ duṣṭāmātyadhiyā mayā /",
  "S01bsu078_u:7146": "patitasya mamedānīṃ pāvako 'pi na pāvakah // KAvk_40.107 //",
  "S01bsu078_u:7147": "tulyaṃ pituścārhatasya vadhe kā mama niṣkṛtiḥ /",
  "S01bsu078_u:7148": "pītaṃ yatra mayaikasmin pātre sadahanaṃviṣam // KAvk_40.108 //",
  "S01bsu078_u:7149": "vṛddhe pitari niḥsaṅke śamaṃ pravrajyayāśrite /",
  "S01bsu078_u:7150": "svacitta niśitaṃ śastraṃ lobhādvyāpāritaṃ mayā // KAvk_40.109 //",
  "S01bsu078_u:7151": "yatsaṃcintitameva kampajanakaṃ śrotuṃ nayat śakyate",
  "S01bsu078_u:7152": "dṛṣṭaṃ yacca karoti śokakalanāṃ niścetanānāmapi /",
  "S01bsu078_u:7153": "yatra krairyamapi prayāti mṛdutāṃ tīvrānutāpāgninā",
  "S01bsu078_u:7154": "tatrāpi prasaranti nirghṛṇadhiyām nistriṃśatīkṣṇāḥ kriyāḥ // KAvk_40.110 //",
  "S01bsu078_u:7155": "ityuktvā duḥkahsaṃtaptaḥ pralāpamukharānanaḥ /",
  "S01bsu078_u:7156": "nyavārayattayoḥ kopātpraveśaṃ duṣṭamantriṇoḥ // KAvk_40.111 //",
  "S01bsu078_u:7157": "guṇāntaraṃ parijñāya bhirukaṃ hirukaṃ ca saḥ /",
  "S01bsu078_u:7158": "ānināya prasādyāśu purāṇau sacivau pituḥ // KAvk_40.112 //",
  "S01bsu078_u:7159": "tataścintākṛśe rājñi śokāt pāṇḍuratām gate /",
  "S01bsu078_u:7160": "svairaṃ tajjananīmetya duṣṭāmātyāvavocatām // KAvk_40.113 //",
  "S01bsu078_u:7161": "devi tvatanayaḥ śrīmān svabhāvasaralāśayaḥ /",
  "S01bsu078_u:7162": "rājyarakṣāṃ na jānāti svajanocchedakarkaśām // KAvk_40.114 //",
  "S01bsu078_u:7163": "pitā pravrajito 'pyasya rājyaṃ hartumupāgataḥ /",
  "S01bsu078_u:7164": "āvābhyāṃ praśamaṃ nītastatra kā nāma vācyatā // KAvk_40.115 //",
  "S01bsu078_u:7165": "nīcatantropapannaścet kramo 'yamaśubhakramaḥ /",
  "S01bsu078_u:7166": "rājyābhilāṣiṇo bhikṣostasyāpi sa kathaṃ kramaḥ // KAvk_40.116 //",
  "S01bsu078_u:7167": "āvāṃ pitṛvadhakridhād vāritau bhūbhujā padāt /",
  "S01bsu078_u:7168": "svayamadyāpi śokena kiṃ mithyā pariśuṣyate // KAvk_40.117 //",
  "S01bsu078_u:7169": "sukṛtaṃ kṛtamāvābhyām prabhorduḥkhakṛśāṅgatā /",
  "S01bsu078_u:7170": "bhavanti sarvabhāveṣu bhṛjyā evāparādhinaḥ // KAvk_40.118 //",
  "S01bsu078_u:7171": "gataṃ śocati kiṃ rājā yatkṛtaṃ kṛtameva tat /",
  "S01bsu078_u:7172": "upekṣyate tvayā devi kasmāccintākṛśaḥ sutaḥ // KAvk_40.119 //",
  "S01bsu078_u:7173": "tābhyāmityuditaṃ śrutvā sā rājajananī śanaiḥ /",
  "S01bsu078_u:7174": "ūce taralikā nāma tadvākyavihitādarā // KAvk_40.120 //",
  "S01bsu078_u:7175": "ānantaryamidaṃ karma dvayornarakapātakam /",
  "S01bsu078_u:7176": "yuṣmanmatādupanataṃ rājñaḥ pūrvakṛtena vā // KAvk_40.121 //",
  "S01bsu078_u:7177": "ahaṃ tu vārayāmyasya śokaṃ pitṛvadhodbhavam /",
  "S01bsu078_u:7178": "arhadvadhodbhavaṃ duḥkhaṃ bhavadbhyāmapi vāryatāṃ // KAvk_40.122 //",
  "S01bsu078_u:7179": "iti tau svairamādiśya sā gatvā pārthivāntikam /",
  "S01bsu078_u:7180": "tamuvāca śucākrāntaṃ parikṣīṇamivoḍupam // KAvk_40.123 //",
  "S01bsu078_u:7181": "dharmādharmamayaṃ putra rājyaṃ rājñāṃ bahucchalam /",
  "S01bsu078_u:7182": "pāpānāṃ śaṅkayā tasmin kiṃ śucā pariśuṣyasi // KAvk_40.124 //",
  "S01bsu078_u:7183": "piturvadhāt pratapto 'si yadi nāma gurupriyaḥ /",
  "S01bsu078_u:7184": "tatrocyate samutsṛjya lajjāṃ tvadduḥkhasaṃkaṭe // KAvk_40.125 //",
  "S01bsu078_u:7185": "svairaṃ jātastvamanyena na sa taddharmataḥ pitā /",
  "S01bsu078_u:7186": "svecchāhārasukhāḥ putra striyo hi nirapatrpāḥ // KAvk_40.126 //",
  "S01bsu078_u:7187": "ityapriyamapi śrutvā rājā tadvacanaṃ rahaḥ /",
  "S01bsu078_u:7188": "pitṛvaiśasapāpograduḥkhasaṃtāpamatyajat // KAvk_40.127 //",
  "S01bsu078_u:7189": "prakurvantyastādrerudayagiriṇā kleśakalanāṃ",
  "S01bsu078_u:7190": "kṣaṇāt kṣoṇīkṣmābhṛdvighaṭanavonodaṃ vidadhati /",
  "S01bsu078_u:7191": "sṛjantyetā vahniṃ sapadi salilāttacca dahanād",
  "S01bsu078_u:7192": "aśādhyaṃ nārīṇāṃ na hi bhavati kiṃcitrtribhuvane // KAvk_40.128 //",
  "S01bsu078_u:7193": "atha so 'rhadvadhenaiva śalyatulyena pīḍitaḥ /",
  "S01bsu078_u:7194": "nṛpaḥ papraccha dharmajñānniṣkṛtiṃ tasya karmaṇaḥ // KAvk_40.129 //",
  "S01bsu078_u:7195": "tatastau duṣṭasacivau tiṣyapuṣyākhyacaityayoḥ /",
  "S01bsu078_u:7196": "mārjārapotau dhṛtvāntaḥsaktāvāmiṣaśikṣayā // KAvk_40.130 //",
  "S01bsu078_u:7197": "niṣiddhāvapi dhāṣṭaryena praviśya nṛpateḥ sabhām /",
  "S01bsu078_u:7198": "tamūcatustīvratāpasaṃtāpapraśamārthinam // KAvk_40.131 //",
  "S01bsu078_u:7199": "deva mithyaiva bhavatā cittamāyāsyate bhṛśam /",
  "S01bsu078_u:7200": "sarvakalyāṇā loke 'smin nārhantaḥ santi te matāḥ // KAvk_40.132 //",
  "S01bsu078_u:7201": "yadi satyaṃ bhaveyuste nabhaso rājahaṃsavat /",
  "S01bsu078_u:7202": "ṛddhimantaḥ kathaṃ teṣāmanyena vadhasaṃbhavaḥ // KAvk_40.133 //",
  "S01bsu078_u:7203": "na santi tasmādarhantaḥ kutastadvadhapātakam /",
  "S01bsu078_u:7204": "sīmāvivādaḥ kastatr yatra grāmo na vidyate // KAvk_40.134 //",
  "S01bsu078_u:7205": "tiṣyapuṣyau gṛhapatī yāvarhatpadamāpatuḥ /",
  "S01bsu078_u:7206": "mārjārāvantare jātau tāvevādy asvacaityayoḥ // KAvk_40.135 //",
  "S01bsu078_u:7207": "prakaṭau tau ca dṛśyete pratyakṣaṃ kasya saṃśayaḥ /",
  "S01bsu078_u:7208": "pratyayo yadi nāstyeva svayaṃ kiṃ na nirīkṣyate // KAvk_40.136 //",
  "S01bsu078_u:7209": "ityuktvā bhūpateḥ kṛtvā khalau dolākulaṃ manaḥ /",
  "S01bsu078_u:7210": "jagmatuḥ sahitau tena caityasaṃdarśanāya tau // KAvk_40.137 //",
  "S01bsu078_u:7211": "apūrvakautukāveśāt tatra saṃghaṭite jane /",
  "S01bsu078_u:7212": "vilokanodyate rājño sāmātye duṣṭamantriṇau // KAvk_40.138 //",
  "S01bsu078_u:7213": "āmiṣābhyāsasaṃbaddhatiṣyapuṣyābhidhānayoḥ /",
  "S01bsu078_u:7214": "dhūrtau cakraturāhvānaṃ śanairbālabiḍālayoḥ // KAvk_40.139 //",
  "S01bsu078_u:7215": "tau tiṣyapuṣyāvarhantau mārjārau stho yuvāṃ yadi /",
  "S01bsu078_u:7216": "pradakṣīṇaṃ vā kriyatāṃ tena satyena caityayoḥ // KAvk_40.140 //",
  "S01bsu078_u:7217": "māṃsadānakṣaṇe tābhyāmiti vācamudīritau /",
  "S01bsu078_u:7218": "tūrṇaṃ nirgatya mārjārau cakratustau pradakṣiṇam // KAvk_40.141 //",
  "S01bsu078_u:7219": "taddṛṣṭvā sahasāvāptapratyaye sānuge nṛpe /",
  "S01bsu078_u:7220": "yāte durjanamāyaiva jagajjayamahīṃ yayau // KAvk_40.142 //",
  "S01bsu078_u:7221": "muṣṭau vāyuṃ dṛṣadi kamalaṃ citramākāśadeśe",
  "S01bsu078_u:7222": "jihvāgre ca pracuraracanāsṛṣṭisaṃhāralīlāḥ /",
  "S01bsu078_u:7223": "kiṃ vā nānyat paśuśiśudhiyāṃ mohanāyendrajālaṃ",
  "S01bsu078_u:7224": "mūrtaṃ dhurtāḥ kṣaṇaparicitapratyayaṃ darśayanti // KAvk_40.143 //",
  "S01bsu078_u:7225": "niṣpratyayaparo rājā tataḥ saugatadarśane /",
  "S01bsu078_u:7226": "āryakātyāyanasyāgre śraddhāpūjāmavārayat // KAvk_40.144 //",
  "S01bsu078_u:7227": "rājadhānyāṃ niṣiddho 'tha bahireva sasānugaḥ /",
  "S01bsu078_u:7228": "vineyakṛpayā tatra tasthau śailā ca bhikṣuṇī // KAvk_40.145 //",
  "S01bsu078_u:7229": "tataḥ kadācidāyāntaṃ dṛṣṭvā kātyāyanaḥ puraḥ /",
  "S01bsu078_u:7230": "nṛpatiṃ janasaṃpātādavamānabhayād yayau // KAvk_40.146 //",
  "S01bsu078_u:7231": "preṣitaṃ pūrvamantribhyāṃ vrajantamavalokya tam /",
  "S01bsu078_u:7232": "duṣṭāmātyau narapatiṃ dīrghavairāvavocatām // KAvk_40.147 //",
  "S01bsu078_u:7233": "rājannamaṅgalanidhirmuṇḍo 'yaṃ viśiraḥ pathi /",
  "S01bsu078_u:7234": "dṛṣṭo 'dya bhikṣurasmābhirna vidmaḥ kiṃ bhaviṣyati // KAvk_40.148 //",
  "S01bsu078_u:7235": "na paśyāmi mukhaṃ rājñaḥ pāpasyeti bhaṇatyasau /",
  "S01bsu078_u:7236": "tathā hi kṣaṇamekānte gatvā dūramitaḥ sthitaḥ // KAvk_40.149 //",
  "S01bsu078_u:7237": "śrutvaitaddurjanāmarṣāduvācānucarān nṛpaḥ /",
  "S01bsu078_u:7238": "eṣa dūrasthitaḥ pāṃśumuṣṭibhiḥ pūryatāmiti // KAvk_40.150 //",
  "S01bsu078_u:7239": "pūryamāṇaḥ sa taiḥ pāṃśumuṣṭibhirduṣṭaceṭakaiḥ /",
  "S01bsu078_u:7240": "divyāṃ kuṭīṃ praveśena parihārāya nirmame // KAvk_40.151 //",
  "S01bsu078_u:7241": "amarṣakopitāḥ sarpāḥ vyāghrā vā pītalohitāḥ /",
  "S01bsu078_u:7242": "śānterāyānti mṛdutāṃ nat u bhūpaticeṭakāḥ // KAvk_40.152 //",
  "S01bsu078_u:7243": "tataḥ prayāte nṛpatau pāṃśurāśiśatāvṛtam /",
  "S01bsu078_u:7244": "duḥkhādūcaturabhyetya hiruko bhirukaśca tam // KAvk_40.153 //",
  "S01bsu078_u:7245": "ārya kṛcchramavāpto 'si rājñā krūreṇa duṣkṛtaiḥ /",
  "S01bsu078_u:7246": "locanāni dhigasmākaṃ yairidaṃ dṛśyate pureḥ // KAvk_40.154 //",
  "S01bsu078_u:7247": "mohāndhaḥ pātakaśvabhre durjanaiḥ pātito nṛpaḥ /",
  "S01bsu078_u:7248": "karmaṇo vayamapyasya darśanāt pāpabhāginaḥ // KAvk_40.155 //",
  "S01bsu078_u:7249": "bhūriyam bhūripāpārtā tyājyā prājyamatestava /",
  "S01bsu078_u:7250": "duḥsahaḥ khalasaṃvāsaḥ tyāgaḥ kasya na saṃmataḥ // KAvk_40.156 //",
  "S01bsu078_u:7251": "prayāti na śamaḥ śamaṃ kṣayamupaiti naiva kṣamā",
  "S01bsu078_u:7252": "bhavanti na ca buddhayaḥ paruṣaroṣadoṣaspṛśaḥ /",
  "S01bsu078_u:7253": "vasanti na vimānanā manasi śalyatulyāḥ satāṃ",
  "S01bsu078_u:7254": "na duṣṭajanavarjanādaparamāsti loke sukham // KAvk_40.157 //",
  "S01bsu078_u:7255": "aiśvaryaṃ guṇināmadhonipatanāyāsaprayāsapradaṃ",
  "S01bsu078_u:7256": "gāmbhīryaṃ timirākāraṃ praviśatāṃ prāṇāpahaṃ prāṇinām /",
  "S01bsu078_u:7257": "naṣṭā sāpi nikṛṣṭduṣṭkuṭilavyālairupādeyatā",
  "S01bsu078_u:7258": "kūpasyeva khalasya nāsti tadaho doṣāliyuktaṃ yataḥ // KAvk_40.158 //",
  "S01bsu078_u:7259": "tayoriti vacaḥ śrutvā mahākātyāyano 'vadat /",
  "S01bsu078_u:7260": "na nikāre 'pi me kopaḥ karmaṇo gatirīdṛśī // KAvk_40.159 //",
  "S01bsu078_u:7261": "etāvadeva me duḥkhaṃ yanmūḍhasya mahīpateḥ /",
  "S01bsu078_u:7262": "khalasaṃgamadoṣeṇa bhayaṃ mahadupasthitam // KAvk_40.160 //",
  "S01bsu078_u:7263": "prathame hi mahāvāyuḥ pureasya nipatiṣyati /",
  "S01bsu078_u:7264": "dvitīye puṣpavṛṣṭiśca vastravṛṣṭistataḥ pare // KAvk_40.161 //",
  "S01bsu078_u:7265": "rūpyavṛṣṭiścaturthe ca hemavṛṣṭiśca pañcame /",
  "S01bsu078_u:7266": "ratnavṛṣṭistataḥ ṣaṣṭhe pāṃśuvṛṣṭiśca saptame // KAvk_40.162 //",
  "S01bsu078_u:7267": "tayā sabandhurāṣṭro 'say na bhaviṣyati bhūpatiḥ /",
  "S01bsu078_u:7268": "tasmād bhavadbhyāṃ gantavyaṃ ratnānyādāya bhūyase // KAvk_40.163 //",
  "S01bsu078_u:7269": "iti tadvacanaṃ śrutvā viniścitya tatheti tau /",
  "S01bsu078_u:7270": "hirukaḥ śyāmakaṃ putraṃ tasyopasthāpakaṃ vyadhāt // KAvk_40.164 //",
  "S01bsu078_u:7271": "bhirukaśca sutāṃ śyāmāvatīmādāya pāṇinā /",
  "S01bsu078_u:7272": "abhyetya bhikṣukīṃ śailāṃ praṇayādidamabravīt // KAvk_40.165 //",
  "S01bsu078_u:7273": "ārye bhavatyā me kanyā ghoṣilasya gṛhaprabhoḥ /",
  "S01bsu078_u:7274": "gṛhe samarpaṇīyeyamāsannapratipannayā // KAvk_40.166 //",
  "S01bsu078_u:7275": "evamuktvārpayitvā tāvamātyau jagmaturgṛham /",
  "S01bsu078_u:7276": "śailāpi kanyāmādāya prayayau ghoṣilālayam // KAvk_40.167 //",
  "S01bsu078_u:7277": "tataḥ krameṇa tadabhūdyathoktaṃ bhikṣuṇā pure /",
  "S01bsu078_u:7278": "jñānadīpavatī prajñā yathātattvaṃ hi paśyati // KAvk_40.168 //",
  "S01bsu078_u:7279": "ṣaṣṭhe 'hni ratnavarṣe 'tha patite ratnapūritām /",
  "S01bsu078_u:7280": "yayaturnāvamādāya tāvamātyāvalakṣitau // KAvk_40.169 //",
  "S01bsu078_u:7281": "tau dakṣiṇāṃ diśaṃ gatvā cakraturnagaradvayam /",
  "S01bsu078_u:7282": "hiruko hirukākhyānaṃ bhirukākhyaṃ tathāparaḥ // KAvk_40.170 //",
  "S01bsu078_u:7283": "pare 'hni pāṃśuvarṣeṇamahatā patatā nṛpaḥ /",
  "S01bsu078_u:7284": "sabandhurāṣṭraḥ pralayṃ prayayau narakātithiḥ // KAvk_40.171 //",
  "S01bsu078_u:7285": "sadaṇḍimudgare rājñi yāte kilbiṣaśeṣatām /",
  "S01bsu078_u:7286": "taṃ mantriputramādāya vyomnā kātyāyano yayau // KAvk_40.172 //",
  "S01bsu078_u:7287": "tamevānugatā prītyā nabhasā puradevatā /",
  "S01bsu078_u:7288": "tadājñayā khavacanīkarvaṭe vidadhe sthitim // KAvk_40.173 //",
  "S01bsu078_u:7289": "bhikṣupuṇyānubhāvena bhāgyairmantrisutasya ca /",
  "S01bsu078_u:7290": "adhiṣṭhānena devyāśca śrīmattadabahvat puram // KAvk_40.174 //",
  "S01bsu078_u:7291": "tatrātha devatā cakre caityaṃ kātyāyanasya sā /",
  "S01bsu078_u:7292": "suravatyāṃ yadadyāpi vandante caityavandakāḥ // KAvk_40.175 //",
  "S01bsu078_u:7293": "mantrisūnumathādāya lagnaṃ cīvarakarṇike /",
  "S01bsu078_u:7294": "lambanaṃ sa yayau vyomnā deśaṃ kātyāyanaḥ param // KAvk_40.176 //",
  "S01bsu078_u:7295": "lambate lambate ko 'yamityukte vismayājjanaiḥ /",
  "S01bsu078_u:7296": "babhūvuste janāstatra lambakā iti viśrutāḥ // KAvk_40.177 //",
  "S01bsu078_u:7297": "atrāntare divaṃ yāte tatrāputre mahīpatau /",
  "S01bsu078_u:7298": "sa kṛtaḥ śyāmako rājā lakṣaṇajñistadājñayā // KAvk_40.178 //",
  "S01bsu078_u:7299": "gatvā bhokkānakaṃ nāma diśā kātyāyanastataḥ /",
  "S01bsu078_u:7300": "jananyāstatra saṃśuddhāṃ vidasdhe dharmadeśanām // KAvk_40.179 //",
  "S01bsu078_u:7301": "sā dṛṣṭasatyā putrasya yaṣṭīmādāya sādaram /",
  "S01bsu078_u:7302": "vandyamādyapi mahatī yaṣṭicaityamakārayat // KAvk_40.180 //",
  "S01bsu078_u:7303": "śrāvastīmatha sotkaṇṭhaḥ prāpya kātyāyanaḥ śanaiḥ /",
  "S01bsu078_u:7304": "jinaṃ vilokya sānandaścakre tatpādavandanam // KAvk_40.181 //",
  "S01bsu078_u:7305": "udrāyaṇasutakathām tatra tena niveditām /",
  "S01bsu078_u:7306": "ākarṇya bhikṣubhiḥ pṛṣṭaḥ sarvajñastānabhāṣata // KAvk_40.182 //",
  "S01bsu078_u:7307": "lubdhakah kālapāśākhyaḥ karvaṭopāntakānane /",
  "S01bsu078_u:7308": "sakūṭāṃ mṛgabandhāya nidadhe vāgurām puraḥ // KAvk_40.183 //",
  "S01bsu078_u:7309": "yantraṃ pāśāvṛtaṃ datvā yāte tasmin yadṛśchayā /",
  "S01bsu078_u:7310": "pratyekabuddhastaṃ deśaṃ prāpya viśrāntimāptavān // KAvk_40.184 //",
  "S01bsu078_u:7311": "tasya puṇyānubhāvena bandhaṃ na viviśurmṛgāḥ /",
  "S01bsu078_u:7312": "na hi śuddhātmanāmagre prāpnotyakuśalaṃ janah // KAvk_40.185 //",
  "S01bsu078_u:7313": "lubdhako 'pi tato 'bhyetya pāśānālokya nirmṛgān /",
  "S01bsu078_u:7314": "pratyekabuddhaṃ krodhāndho viṣadigdheṣuṇāvadhīṭ // KAvk_40.186 //",
  "S01bsu078_u:7315": "tasya sāyakaviddhasya jvalajjvalanatejsaḥ /",
  "S01bsu078_u:7316": "prabhāvamadbhutaṃ dṛṣṭvā pādayornipapāta saḥ // KAvk_40.187 //",
  "S01bsu078_u:7317": "akāryakaraṇodvegasaṃtāpādatha lubdhakaḥ /",
  "S01bsu078_u:7318": "nininda śocannātmānaṃ saṃtyajya śaravāgurāḥ // KAvk_40.188 //",
  "S01bsu078_u:7319": "parinirvāṇamāptasya tasyāsthīni nidhāya saḥ /",
  "S01bsu078_u:7320": "chatradhvajādisaṃbhāraiḥ stūpaṃ cakre sadārcitam // KAvk_40.189 //",
  "S01bsu078_u:7321": "lubdhakastena puṇyena babhūvodrāyaṇo nṛpaḥ /",
  "S01bsu078_u:7322": "vadhāt pratyekabuddhasya bahuśo vadhamāptavān // KAvk_40.190 //",
  "S01bsu078_u:7323": "nandanāmno gṛhapatermadalekhābhidhā sutā /",
  "S01bsu078_u:7324": "babhūva dhanadhanyādisphūtiḥ karvaṭavāsinaḥ // KAvk_40.191 //",
  "S01bsu078_u:7325": "sā kadācinmadotsiktāḥ gṛhamārjanareṇubhiḥ /",
  "S01bsu078_u:7326": "pratyekabuddhamāyāntaṃ pathi mohādavākirat // KAvk_40.192 //",
  "S01bsu078_u:7327": "tasminneva dine tasyāściracintābhirarthitaḥ /",
  "S01bsu078_u:7328": "varaḥ stanabharārtāyā varaṇārthī samāyayau // KAvk_40.193 //",
  "S01bsu078_u:7329": "mūdhni pratyekabuddhasya pāṃśumuṣṭiunipātanāt /",
  "S01bsu078_u:7330": "pratyāsannavivāhāhamiti bhrātaramāha sā // KAvk_40.194 //",
  "S01bsu078_u:7331": "tatastasyāh pravādena cikṣipurvaraṇāptaye /",
  "S01bsu078_u:7332": "mūrdhni pratyekabuddhasya rajāṃsi prauḍhakanyakāḥ // KAvk_40.195 //",
  "S01bsu078_u:7333": "guṇākārapravṛttena prayayena vimohitāḥ /",
  "S01bsu078_u:7334": "nirvicārya pravartante viruddheṣvapi vastuṣu // KAvk_40.196 //",
  "S01bsu078_u:7335": "pravṛttapātakācāre tasmin buddhabudhābhidhau /",
  "S01bsu078_u:7336": "nivāraṇaṃ gṛhapatī karmaṇastasya cakratuḥ // KAvk_40.197 //",
  "S01bsu078_u:7337": "saiva kanyā narapatiḥ śikhaṇḍī pāpabhāgabhūt /",
  "S01bsu078_u:7338": "pravādakartā tadbhrātā bhikṣuḥ katyāyano 'pyayam // KAvk_40.198 //",
  "S01bsu078_u:7339": "jātau gṛhapatī rūḍhaduṣṭācāranivāraṇāt /",
  "S01bsu078_u:7340": "puripatāpānnirmuktau hiruko bhirukaśca tau // KAvk_40.199 //",
  "S01bsu078_u:7341": "iti bhagavataḥ śrutvā vākyaṃ vicārya ca bhikṣavaḥ",
  "S01bsu078_u:7342": "phalapariṇatiṃ jñātvā citrām śubhāśubhakarmaṇām /",
  "S01bsu078_u:7343": "khalajanavacastulyaṃ śatruṃ vicārasamaṃ guruṃ",
  "S01bsu078_u:7344": "sukṛtasadṛśaṃ bandhuṃ loke na kiṃcana menire // KAvk_40.200 //",
  "S01bsu078_u:7345": "iti kṣemendraviracitāyāṃ bodhisattvāvadānakalpalatāyāmudrāyaṇāvadānaṃ catvāriṃśaḥ pallavaḥ //",
  "S01bsu078_u:7346": "41. kapilāvadānam /",
  "S01bsu078_u:7347": "yadbhūpālaviśāladānabibhavaprodbhūtapuṇyādhikaṃ",
  "S01bsu078_u:7348": "dānasyātikṛśasya satphalabharamapnotyalaṃ durgataḥ /",
  "S01bsu078_u:7349": "śuddhasyaiva vivṛddhadharmadhavalaśraddhāsamṛdhyānvitaṃ",
  "S01bsu078_u:7350": "niḥsaṃsāravijṛmbhitaṃ taducitaṃ cittasya vittasya ca // KAvk_41.1 //",
  "S01bsu078_u:7351": "jine jetavanārāmavihāriṇi mahādhanah /",
  "S01bsu078_u:7352": "dhīrābhidhānaḥ śrāvastyāmabhūd gṛhapatiḥ purāḥ // KAvk_41.2 //",
  "S01bsu078_u:7353": "tasya paṇḍitanāmabhūt putraḥ sukṛtapaṇḍitaḥ /",
  "S01bsu078_u:7354": "akhaṇḍitayaśaḥpuṇyadānālaṃkāramaṇḍitaḥ // KAvk_41.3 //",
  "S01bsu078_u:7355": "sa bāla eva bhikṣūṇām rājārhairvastrabhojanaiḥ /",
  "S01bsu078_u:7356": "śāriputrapradhānānāṃ cakārātithisatkriyām // KAvk_41.4 //",
  "S01bsu078_u:7357": "tataḥ kadācidakṣīṇādurbhikṣakṣayite jane /",
  "S01bsu078_u:7358": "yācyayācakatulyatve piṇḍicchedo 'thināmabhūt // KAvk_41.5 //",
  "S01bsu078_u:7359": "bhikṣūṇāṃ saṃkaṭe tasmin kāle paramadāruṇe /",
  "S01bsu078_u:7360": "paṇḍitaḥ sugatāhūtaḥ pratasthe jetakānanam // KAvk_41.6 //",
  "S01bsu078_u:7361": "taṃ vrajantaṃ turaṅgeṇa kāñcanādāmaśobhinam /",
  "S01bsu078_u:7362": "ūcurviṭāḥ samabhyetya guṇotsāhāsahiṣṇavaḥ // KAvk_41.7 //",
  "S01bsu078_u:7363": "arthisārthārthanākalpavṛkṣastvaṃ dikṣu viśrutaḥ /",
  "S01bsu078_u:7364": "śatāni pañca saṃprāptāstvāmuddiśyāśayā vayam // KAvk_41.8 //",
  "S01bsu078_u:7365": "alaṃkārāṃśukayugaṃ pratyekaṃ naḥ samīhitam /",
  "S01bsu078_u:7366": "adhunaivāvilambena dīyatām yadi śakyate // KAvk_41.9 //",
  "S01bsu078_u:7367": "ityuktastaiḥ sadācāraḥ so 'vatīrya turaṅgamāt /",
  "S01bsu078_u:7368": "sādhu pūjāṃ vidhāyaiṣāṃ dhīmān kṣaṇamacintayat // KAvk_41.10 //",
  "S01bsu078_u:7369": "bhagavantamadṛṣṭvaiva gacchāmi svagṛhaṃ yadi /",
  "S01bsu078_u:7370": "āsannāmṛtapānasya taṃ vighnaṃ kathamutaśe // KAvk_41.11 //",
  "S01bsu078_u:7371": "adatvā priyamarthibhyo vrajāmi yadi nistrapah /",
  "S01bsu078_u:7372": "kathaṃ karomi dānasya tāṃ svayaṃ vratakhaṇḍanām // KAvk_41.12 //",
  "S01bsu078_u:7373": "iti cintayatastasya bhittvā bhūmiṃ samudgataḥ /",
  "S01bsu078_u:7374": "nāgarājaḥ svayaṃ śeṣaḥ prādādarthisamīhitam // KAvk_41.13 //",
  "S01bsu078_u:7375": "dattāni nāgarājena vastrāṇyābharaṇāni ca /",
  "S01bsu078_u:7376": "sa tebhyaḥ pratipādyāśu yayau niḥśalyatāmiva // KAvk_41.14 //",
  "S01bsu078_u:7377": "te 'pi dṛṣṭvā tadāścaryaṃ puṇyāṃ sugatabhāvanām /",
  "S01bsu078_u:7378": "sarvārthasaṃpatsiddhīnāṃ jananīmeva menire // KAvk_41.15 //",
  "S01bsu078_u:7379": "jātacittaprasādāste tenaiva sahitāstataḥ /",
  "S01bsu078_u:7380": "bhagavantaṃ yayurdraṣṭuṃ vinaṣṭadveṣakalmaṣāḥ // KAvk_41.16 //",
  "S01bsu078_u:7381": "bhagavantamathālokya kumāraḥ praṇatānanaḥ /",
  "S01bsu078_u:7382": "tatpādapadmarajasā dhanyaścakre lalāṭikām // KAvk_41.17 //",
  "S01bsu078_u:7383": "hāraṃ punaścaraṇayoḥ śāstuḥ śaśikarojjvalam /",
  "S01bsu078_u:7384": "vinyasya praṇatānagre sa tānasmai nyavedayat // KAvk_41.18 //",
  "S01bsu078_u:7385": "dharmadeśanayā teṣāṃ bhagavān jñānavajrabhṛt /",
  "S01bsu078_u:7386": "bhittvā satkāyadṛṣṭyadriṃ srotaḥprāptiphalaṃ vyadhāt // KAvk_41.19 //",
  "S01bsu078_u:7387": "dṛṣṭasatyeṣu yāteṣu tatasteṣu praṇamya tam /",
  "S01bsu078_u:7388": "kumāraṃpaṇḍitaṃ prītyā bhagavān svayamabhyadhāt // KAvk_41.20 //",
  "S01bsu078_u:7389": "vatsa puṇyairavāpto 'si paryāptiṃ sukṛtaśriyām /",
  "S01bsu078_u:7390": "durbhikṣesvapi bhikṣūṇāṃ kuru bhojyādhivāsanām // KAvk_41.21 //",
  "S01bsu078_u:7391": "parigraho me bhikṣūṇāṃ śatānyarhatrayodaśa /",
  "S01bsu078_u:7392": "anye cānviṣya kṛcchrārtāḥ saṃvibhajyāstvayā pure // KAvk_41.22 //",
  "S01bsu078_u:7393": "iti śrutvā bhagavataḥ paṇḍitaḥ pramadākulaḥ /",
  "S01bsu078_u:7394": "bhaktyā saṃghasya vidadhe yāvajjīvaṃ nimantraṇam // KAvk_41.23 //",
  "S01bsu078_u:7395": "tataḥ svagṛhamabhyetya rājārhaibhikṣusaṃmataiḥ /",
  "S01bsu078_u:7396": "saṃbuddhapramukhaṃ saṃghaṃ sadā bhojyairapūjayat // KAvk_41.24 //",
  "S01bsu078_u:7397": "daridrānadaridrāṃśca yācyānapi ca yācakān /",
  "S01bsu078_u:7398": "anukampyān sa vidadhe dānenānyānukampinah // KAvk_41.25 //",
  "S01bsu078_u:7399": "śeṣān kṛpaṇasaṃghātān so 'nviṣya karuṇāmbudhiḥ /",
  "S01bsu078_u:7400": "ratnarāśiṃ dadau tebhyo daurgatyatimirāpaham // KAvk_41.26 //",
  "S01bsu078_u:7401": "sa ratnanikarasteṣāṃ jagāmāṅgārarāśitām /",
  "S01bsu078_u:7402": "nṛṇāṃ bhāgyāni ratnāni maṇayaḥ prasthajātayaḥ // KAvk_41.27 //",
  "S01bsu078_u:7403": "te tamūcuḥ samabhyetya svapnadṛṣṭadhanā iva /",
  "S01bsu078_u:7404": "ratnanāmnā tvayāsmākaṃ sa datto 'ṅgārasaṃcayaḥ // KAvk_41.28 //",
  "S01bsu078_u:7405": "dhanalābhena mahatā sadyaḥ prāptonnatirjanah /",
  "S01bsu078_u:7406": "tatsaṃkṣayāt kṣaṇenaiva paribhraṣṭo na jīvati // KAvk_41.29 //",
  "S01bsu078_u:7407": "iti teṣāṃ vacaḥ śrutvā paṇḍitaḥ karuṇānidhiḥ /",
  "S01bsu078_u:7408": "tānūce puṇyadīnānāṃ ratnānyāyāntyaratnatām // KAvk_41.30 //",
  "S01bsu078_u:7409": "yuṣmābhirna kṛtaḥ pūrvaṃ mohāt sukṛtasaṃcayaḥ /",
  "S01bsu078_u:7410": "tenāyaṃ ratnarāśirvaḥ prayāto 'ṅgārasāratām // KAvk_41.31 //",
  "S01bsu078_u:7411": "ratnāni yatnanihitānyapi yānti dūraṃ puṇyakṣayādupanayanti ca bhāgyayogāt /",
  "S01bsu078_u:7412": "vittārjanaṃ patitaśokanimittameva vittaṃ hi cittamucitaṃ sukṛtapravṛttam // KAvk_41.32 //",
  "S01bsu078_u:7413": "tasmād bhavadbhirbhojyāya bhikṣusaṃgho 'dhivāsyatām /",
  "S01bsu078_u:7414": "bhogasaṃbhārasaṃpattimahaṃ saṃpādayāmi vaḥ // KAvk_41.33 //",
  "S01bsu078_u:7415": "ityuktāstena taddattavittabhojanasaṃpadā /",
  "S01bsu078_u:7416": "te buddhapramukhaṃ saṃghaṃ dinamekamapūjayan // KAvk_41.34 //",
  "S01bsu078_u:7417": "saṃghaṃ yathāvadabhyarcya praṇīdhānamakāri taiḥ /",
  "S01bsu078_u:7418": "m ākadācana dāridyraṃ syādasmākamiti kṣaṇam // KAvk_41.35 //",
  "S01bsu078_u:7419": "tataste paṇḍitagirā gatvā dadṝśuragrataḥ /",
  "S01bsu078_u:7420": "tamevāṅgāranikaraṃ prayātaṃ ratnarāśitām // KAvk_41.36 //",
  "S01bsu078_u:7421": "bhavane paṇḍitasyātha kumārasya prabhavataḥ /",
  "S01bsu078_u:7422": "vivṛtānāṃ nidhānānāṃ nirvighnaṃ śatamudyayau // KAvk_41.37 //",
  "S01bsu078_u:7423": "sa prasenajite rājñe dharmajñaḥ sthitirakṣaṇāt /",
  "S01bsu078_u:7424": "dadau nidhānaṣaḍbhāgaṃ sa cāsyāṅgāratāmagāt // KAvk_41.38 //",
  "S01bsu078_u:7425": "kumārasyaiva sukṛtairbhogyo 'yaṃ nidhisaṃcayaḥ /",
  "S01bsu078_u:7426": "ityantarīkṣādvacanaṃ tataḥ śuśrāva bhūpatiḥ // KAvk_41.39 //",
  "S01bsu078_u:7427": "kumārasyaiva vacasā tānnidhīnnirdhitāṃ punaḥ /",
  "S01bsu078_u:7428": "prāptāṃ vilokya sāścaryaḥ prahiṇottadgṛhaṃ nṛpaḥ // KAvk_41.40 //",
  "S01bsu078_u:7429": "tatastadakhilaṃ vittaṃ vitīrya vipulāśayaḥ /",
  "S01bsu078_u:7430": "kumāraḥ saṃpadāṃ cakre sthitiṃ durgataveśmasu // KAvk_41.41 //",
  "S01bsu078_u:7431": "atha niḥsārasaṃsāravicāravirataspṛhaḥ /",
  "S01bsu078_u:7432": "anityatāṃ sa saṃcintyaḥ dīraḥ pitarabravīt // KAvk_41.42 //",
  "S01bsu078_u:7433": "anujānīhi māṃ tāvat gantuṃ tāta patovanam /",
  "S01bsu078_u:7434": "imā janmaśatocchiṣṭāḥ kliṣṭā mama vibhūtayaḥ // KAvk_41.43 //",
  "S01bsu078_u:7435": "trailokyasaṃpatsaṃprāptiryasmin vrajati bhogyatām /",
  "S01bsu078_u:7436": "tadidaṃ sarvabhūtānāmāyurbhājanamalpakam // KAvk_41.44 //",
  "S01bsu078_u:7437": "śīte yasya karomi saṃtatamṛdusparśāṃśukaurgūhanaṃ",
  "S01bsu078_u:7438": "saṃtāpe racayāmi yasya śiśiraśrīkhaṇḍacarcārcanam /",
  "S01bsu078_u:7439": "yasyārthe viṣaśastravahnibhujagavrātātparaṃ me bhayaṃ",
  "S01bsu078_u:7440": "prāptaḥ so 'pyamapāyataḥ parihṛte 'pyāyāti kāyaḥ kṣayam // KAvk_41.45 //",
  "S01bsu078_u:7441": "bhogādviraktaḥ pravrajyāmādāya dayitāṃ vane /",
  "S01bsu078_u:7442": "viharāmi haran cintāṃ cintātaptasya cetasaḥ // KAvk_41.46 //",
  "S01bsu078_u:7443": "ityuktvā sa parityajya viṣayasnehabandhanam /",
  "S01bsu078_u:7444": "kṛtābhyuopagamaḥ pitrā śāriputrāśamaṃ yayau // KAvk_41.47 //",
  "S01bsu078_u:7445": "tatra pravrajitastena pātrapāṇiḥ sacīvaraḥ /",
  "S01bsu078_u:7446": "tasyaivānucaro bhūtvā vicacāra yatavfataḥ // KAvk_41.48 //",
  "S01bsu078_u:7447": "sa dṛṣṭvā karṣakairdhārāṃ kṣetrāt kṣetrapravartitām /",
  "S01bsu078_u:7448": "nirdiṣṭena pathā yāntīṃ vismayādityacintayat // KAvk_41.49 //",
  "S01bsu078_u:7449": "aho vihitamārgeṇa gacchatāmapyacetasām /",
  "S01bsu078_u:7450": "jalānāṃ karmasaṃsiddhardṛśyate natu dehinām // KAvk_41.50 //",
  "S01bsu078_u:7451": "saṃcintyeti vrajannagre dṛṣṭvā yaṣṭīkṛtaṃ śaram /",
  "S01bsu078_u:7452": "prataptamiṣukāreṇa pradadhyau dhīmatāṃ varaḥ // KAvk_41.51 //",
  "S01bsu078_u:7453": "tāpāt praguṇatāmete yānti niścetanāḥ śarāḥ /",
  "S01bsu078_u:7454": "na tu saṃsārasaṃtaptā api vakrāḥ śarīriṇaḥ // KAvk_41.52 //",
  "S01bsu078_u:7455": "iti dhyāyan vilokyāgre takṣṇā śakaṭacakratām /",
  "S01bsu078_u:7456": "nītāni dṛḍharūpāṇi punaścintāṃ samāyayau // KAvk_41.53 //",
  "S01bsu078_u:7457": "aho nu ghaṭanāyogād yānti karmaṇyatāṃ kṣaṇāt /",
  "S01bsu078_u:7458": "niścetanānid ārūṇi na cittāni śarīriṇām // KAvk_41.54 //",
  "S01bsu078_u:7459": "it caṃcintya saṃyātaḥ sudharmaniyamādaraḥ /",
  "S01bsu078_u:7460": "vatsalaṃ pitaraṃ putra ivācāryamuvāca saḥ // KAvk_41.55 //",
  "S01bsu078_u:7461": "ārya eva prayātvadya piṇḍapātāya matkṛte /",
  "S01bsu078_u:7462": "ahaṃ tu bhavatādiṣṭaṃ cintayāmi nijavratam // KAvk_41.56 //",
  "S01bsu078_u:7463": "ityupādhyāyamabhyarthya bhaktakṛtyāya paṇḍitaḥ /",
  "S01bsu078_u:7464": "tasmin yāte tadādiṣṭaṃ vihārāgāramāviśat // KAvk_41.57 //",
  "S01bsu078_u:7465": "tatra yaṣṭīkṛtatanuḥ kṛtvā pratimukhīṃ smṛtim /",
  "S01bsu078_u:7466": "sa pradadhyau nijaṃ dharmaṃ baddhaparyaṅkaniścalaḥ // KAvk_41.58 //",
  "S01bsu078_u:7467": "tasmin samādhisaṃnaddhe vasudhā sadharādharā /",
  "S01bsu078_u:7468": "vicacālākhilāmbhodhijalaloladukūlinī // KAvk_41.59 //",
  "S01bsu078_u:7469": "śakrastaṃ dhyānanirataṃ jñātvā nirvighnasiddhaye /",
  "S01bsu078_u:7470": "dideśa dikṣu rakṣāyai dikpālān sendubhāskarān // KAvk_41.60 //",
  "S01bsu078_u:7471": "bhagavānatha sarvajñastasya siddhimupasthitām /",
  "S01bsu078_u:7472": "pākāt kuśalamūlānāṃ jñātvā kṣaṇamacintayat // KAvk_41.61 //",
  "S01bsu078_u:7473": "āsannārhatpadasyāsya śāriputraḥ sametya cet /",
  "S01bsu078_u:7474": "dvāramuddhāṭayenmadhye vighna eṣa na saṃśayaḥ // KAvk_41.62 //",
  "S01bsu078_u:7475": "tasmādāgacchatastasya gatvā svayamahaṃ puraḥ /",
  "S01bsu078_u:7476": "karomi kālahārāya nānāpraśnāśrayāḥ kathāḥ // KAvk_41.63 //",
  "S01bsu078_u:7477": "iti saṃcintya bhagavān svayaṃ taddiśamāgataḥ /",
  "S01bsu078_u:7478": "bhikṣorāgacchatasyasya vjlambaṃ kathayākarot // KAvk_41.64 //",
  "S01bsu078_u:7479": "suraprabhāvānniḥśabde nabhogatavihaṃgame /",
  "S01bsu078_u:7480": "loke nirvātadīpasya tulyatāṃ prāpa paṇḍitaḥ // KAvk_41.65 //",
  "S01bsu078_u:7481": "srotaḥ prāptiphalādūrdhvaṃ sakṛdāgāmyavāpya saḥ /",
  "S01bsu078_u:7482": "anāgāmiphalaṃ prāpya tato 'rhatphalamāptavān // KAvk_41.66 //",
  "S01bsu078_u:7483": "tataḥ kathānte sugate prayāte nijamāśramam /",
  "S01bsu078_u:7484": "śāriputraḥ praviśyarkamiva śiṣyaṃ vyalokayat // KAvk_41.67 //",
  "S01bsu078_u:7485": "taṃ dṛṣṭvā sahasottīrṇaṃ viśīrṇabhavabandhanam /",
  "S01bsu078_u:7486": "siddhiṃ yugaśataprāpyāṃ tasya tām praśaśaṃsa saḥ // KAvk_41.68 //",
  "S01bsu078_u:7487": "tāṃ tasyārhatpadaprāptiṃ śrutvā jagati viśrutām /",
  "S01bsu078_u:7488": "bhikṣubhirbhagavāṇ pṛṣṭastatkathāmabravījjinah // KAvk_41.69 //",
  "S01bsu078_u:7489": "bhagavān kāśyapaḥ pūrvaṃ vārāṇasyāṃ tathāgataḥ /",
  "S01bsu078_u:7490": "saha bhikṣūsahasrāṇāṃ viṃśatyā puravāsibhiḥ // KAvk_41.70 //",
  "S01bsu078_u:7491": "śraddhāpraṇītaiḥ śucibhiḥ sarvabhogyairmanonugaiḥ /",
  "S01bsu078_u:7492": "uvāsa pūjitah kaṃcit kālaṃ sattvahitodyataḥ // KAvk_41.71 //",
  "S01bsu078_u:7493": "bhikṣupūjāpare tatra vartamāne gṛhe gṛhe /",
  "S01bsu078_u:7494": "acintyayadviniḥśvasya durgato nāma durgataḥ // KAvk_41.72 //",
  "S01bsu078_u:7495": "dhiṅ māmatīva dāridyrāt nīcaṃ niṣkuśalakriyam /",
  "S01bsu078_u:7496": "naiko 'pi mandabhāgyena yena bhikṣurnimantritaḥ // KAvk_41.73 //",
  "S01bsu078_u:7497": "tyājyā janasya sakalavyavahārabāhyāḥ vākyapramāṇapadasaṃdhiṣu naiva yogyāḥ /",
  "S01bsu078_u:7498": "naṣṭakriyā vigatakārakatarkahīnāḥ śabdā ivārtharahitāḥ puruṣā bhavanti // KAvk_41.74 //",
  "S01bsu078_u:7499": "iti cintānalākrāntaṃ ninditaṃ dhanahīnataḥ /",
  "S01bsu078_u:7500": "taṃ samāhūya ko 'pyetya sukṛtaprerako 'bhyadhāt // KAvk_41.75 //",
  "S01bsu078_u:7501": "kṣīṇārthenāpi bhavatā janmāntaraśubhāptaye /",
  "S01bsu078_u:7502": "yathākathaṃcideko 'pi bhikṣuḥ kiṃ na nimantritaḥ // KAvk_41.76 //",
  "S01bsu078_u:7503": "ityuktastena saṃsaktaśalyaḥ punarivāhataḥ /",
  "S01bsu078_u:7504": "bhiokṣubhojanavaikalyāt sa bhṛdhaṃ vyathito 'bhavat // KAvk_41.77 //",
  "S01bsu078_u:7505": "kathaṃcitkṣḥutparikṣāmaḥ sa gatvā śreṣṭhimandiram /",
  "S01bsu078_u:7506": "yatnena prāpa mūlyāṃśaṃ dārupāṭanakarmaṇā // KAvk_41.78 //",
  "S01bsu078_u:7507": "kṛtvā tatraiva tadbhāryā śuddhataṇḍulakhaṇḍanam /",
  "S01bsu078_u:7508": "tadaṃśabhṛtimūlyāptaṃ bhaktyā bhartre nyavedayat // KAvk_41.79 //",
  "S01bsu078_u:7509": "samudyatasya tasyātha bhikṣubhojanasiddhaye /",
  "S01bsu078_u:7510": "śuddhaye śuddhasattvasya śakro 'bhūdanusādhakah // KAvk_41.80 //",
  "S01bsu078_u:7511": "divyavarṇarasāmode bhojye śakreṇa sādhite /",
  "S01bsu078_u:7512": "prītyā pracchannarūpeṇa bhikṣuṃ lekhe na durgataḥ // KAvk_41.81 //",
  "S01bsu078_u:7513": "vibhūtimohitairgūḍhaiḥ pūrvaṃ puranivāsibhiḥ /",
  "S01bsu078_u:7514": "saṃghe nimantrite duḥkhāt durgato martumudyayau // KAvk_41.82 //",
  "S01bsu078_u:7515": "kṛpayā tasya bhagavān svayamabhyetya kāśyapaḥ /",
  "S01bsu078_u:7516": "śuddhisiddhiṃ parijñāya cakre bhojyapratigraham // KAvk_41.83 //",
  "S01bsu078_u:7517": "aho 'haṃ bhavato bhojyaṃ prayacchāmīti bhūbhujā /",
  "S01bsu078_u:7518": "prayatnāt prārtito 'pyarthaṃ naivāmanyata durgataḥ // KAvk_41.84 //",
  "S01bsu078_u:7519": "guṇadraviṇasaṃpūrṇaḥ syāṃ daridraprasādanaḥ /",
  "S01bsu078_u:7520": "bhagavantamathābhyarcya praṇīdhānaṃ cakāra saḥ // KAvk_41.85 //",
  "S01bsu078_u:7521": "svāśramaṃ kāśyape yāte surendre ca divaṃ gate /",
  "S01bsu078_u:7522": "durgatasya gṛhaṃ sarvaṃ divyaratnaipūrayat // KAvk_41.86 //",
  "S01bsu078_u:7523": "viśvakarmā tatastasya vidadhe śakraśāsanāt /",
  "S01bsu078_u:7524": "bhavanaṃ rucirodyānaṃ ratnastambhavibhūṣitam // KAvk_41.87 //",
  "S01bsu078_u:7525": "saṃprāptavimalaiśvaryaḥ sahitaṃ sarvabhikṣubhiḥ /",
  "S01bsu078_u:7526": "saptāhaṃ vibhavairbhogaiḥ sa kāśyapamapūjayat // KAvk_41.88 //",
  "S01bsu078_u:7527": "kṣutkṣāmāṅganamarthibhiḥ parihṛtadvāraṃ rudaddārakaṃ",
  "S01bsu078_u:7528": "gehaṃ niścalakajjalānyapi sthalīkoṇasvananmakṣikam (?) /",
  "S01bsu078_u:7529": "cullīsuptabiḍālabālamaparaṃ yasyābhavadrauravaṃ",
  "S01bsu078_u:7530": "śrīstasyaiva nṛpaspṛhāspadatayāścaryaṃ na kasya svayam // KAvk_41.89 //",
  "S01bsu078_u:7531": "tena dānaprabhāveṇa sudhāśuddhena durgataḥ /",
  "S01bsu078_u:7532": "janmāntare paṇḍitatāmavāpyārhattvamāgataḥ // KAvk_41.90 //",
  "S01bsu078_u:7533": "iti paṇḍitapūrvajanmavṛttaṃ kathitaṃ sarvavidā guṇādareṇa /",
  "S01bsu078_u:7534": "avadhārya viśuddhadānapuṇyaṃ kuśalārhaṃ praśaśaṃsa bhikṣusaṃghaḥ // KAvk_41.91 //",
  "S01bsu078_u:7535": "iti kṣemendraviracitāyāṃ bodhisattvāvadānakalpalatāyāṃ kapilāvadānaṃ nāmaikacatvāriṃśaḥ pallavaḥ //",
  "S01bsu078_u:7536": "42. kanakavarṇāvadānam /",
  "S01bsu078_u:7537": "sattvena sūryarucayastamasi sphuranti dharmeṇa ratnanicayā nabhasaḥ tapanti /",
  "S01bsu078_u:7538": "dhairyeṇa sarvavipadaḥ praśamaṃ vrajanti dānena bhogasubhagāḥ kakubho bhavanti // KAvk_42.1 //",
  "S01bsu078_u:7539": "bhagavān sugataḥ pūrvaṃ śrāvastyāṃ jetakānane /",
  "S01bsu078_u:7540": "kuśalānāṃ prapānnānāṃ vidadhe dharmadeśanām // KAvk_42.2 //",
  "S01bsu078_u:7541": "pūrvakalpāntarajane vatsarāṣṭāyutāyuṣi /",
  "S01bsu078_u:7542": "śrīmān kanakavarṇākhyo babhūva pṛthivīpatiḥ // KAvk_42.3 //",
  "S01bsu078_u:7543": "kanakākhyā purī tasya śakrasyevāmarāvatī /",
  "S01bsu078_u:7544": "sarvalokeśvarasyāpi vasatirvallabhābhavat // KAvk_42.4 //",
  "S01bsu078_u:7545": "nāyakārhaṃ yaśaḥśubhraṃ cāruvṛttaguṇocitam /",
  "S01bsu078_u:7546": "hṝdaye yaḥ prajākāryaṃ muktāhāramivāvahat // KAvk_42.5 //",
  "S01bsu078_u:7547": "prajākarmavipākena pure paramadāruṇā /",
  "S01bsu078_u:7548": "avṛṣṭirabhavat tatra sarvabhūtabhayapradā // KAvk_42.6 //",
  "S01bsu078_u:7549": "sā dhairyahāriṇī sarvalokasaṃtāpakāriṇī /",
  "S01bsu078_u:7550": "avṛṣṭiḥ prayayau bhūbhṛnmānasāyāsahetutām // KAvk_42.7 //",
  "S01bsu078_u:7551": "kuṇṭhasarvapratīkāraḥ sa cintāstimitaṃ puraḥ /",
  "S01bsu078_u:7552": "uvāca suciraṃ dhyātvā pradhānāmātyamaṇḍalam // KAvk_42.8 //",
  "S01bsu078_u:7553": "avarṣopanipāto 'yaṃ prajānāṃ niṣpratikriyaḥ /",
  "S01bsu078_u:7554": "karoti me yatnakṛtaṃ niṣphalaṃ paripālanam // KAvk_42.9 //",
  "S01bsu078_u:7555": "nivṛttavarṣāḥ kakubho bhavantyabhrāśca svacchakāḥ /",
  "S01bsu078_u:7556": "pravṛttabāṣpavarṣāśca prajāḥ pāpena bhūbhujām // KAvk_42.10 //",
  "S01bsu078_u:7557": "trāṇaṃ mahābhayādrājā prajānāṃ na karoti yaḥ /",
  "S01bsu078_u:7558": "tasya spaṣṭaṃ naṭasyeva kirīṭamukuṭagrahaḥ // KAvk_42.11 //",
  "S01bsu078_u:7559": "tadā kṝtayugaṃ loke yadā rājā prajāhitaḥ // KAvk_42.12 //",
  "S01bsu078_u:7560": "durbhikṣakṣayitāḥ pṛthutarakleśāvalīvihvalāḥ /",
  "S01bsu078_u:7561": "hāhākāraviśṛṅkhalāḥ khalatarairatyarditā vallabhaiḥ",
  "S01bsu078_u:7562": "śocantyaḥ pralayaṃ prayāntaśaraṇāḥ pāpairnṛpāṇāṃ prajāḥ // KAvk_42.13 //",
  "S01bsu078_u:7563": "tasmātsamastakoṣeṇa rakṣaṇīyā mayā prajāḥ /",
  "S01bsu078_u:7564": "rājñāṃ prajāparitrāṇapuṇyaṃ ratnamayo nidhiḥ // KAvk_42.14 //",
  "S01bsu078_u:7565": "ityuktvā sarvalokasya saṃcintya koṣṭhakoṣayoḥ /",
  "S01bsu078_u:7566": "sa nināya nijaṃ sarvaṃ sadā bhogyopabhogyatām // KAvk_42.15 //",
  "S01bsu078_u:7567": "tataḥ kālena tasyogradurbhikṣeṇānnasaṃcayaḥ /",
  "S01bsu078_u:7568": "yayau mahāvyayādekapuruṣāśanaśeṣatām // KAvk_42.16 //",
  "S01bsu078_u:7569": "tasminnavasare vyomnā samabhyetya raviprabhaḥ /",
  "S01bsu078_u:7570": "pratyekabuddhastasyātha vidadhe bhojanārthanām // KAvk_42.17 //",
  "S01bsu078_u:7571": "niyame saṃśaye tasminnātmanaḥ prāṇadhāraṇe /",
  "S01bsu078_u:7572": "nirvikalpya sa tatasrvaṃ dadau tasmai prasannadhīḥ // KAvk_42.18 //",
  "S01bsu078_u:7573": "svaprāṇavṛttiṃ tenāsau kṛtvātithyaprasādinā /",
  "S01bsu078_u:7574": "prayayau nabahsā tasya prasaṃśan sattvaśīaltām // KAvk_42.19 //",
  "S01bsu078_u:7575": "athodyayau vyaomamahādvipasya nīlālimāleva sadambulekhā /",
  "S01bsu078_u:7576": "meghāvalī paścimadikpralambā kapolakālāgurumañjarīva // KAvk_42.20 //",
  "S01bsu078_u:7577": "tataḥ samastaṃ gaganāntarālamutphullanīlotpalakānanābham /",
  "S01bsu078_u:7578": "ācchādyamānaṃ sarasairbabhāse bhṛṅgapravandhauriva meghasaṃghaiḥ // KAvk_42.21 //",
  "S01bsu078_u:7579": "tataḥ papātākhilabhojyavṛṣṭiriṣṭā prajānāṃ bhuvi sapta rātrīḥ /",
  "S01bsu078_u:7580": "dhānyādivṛṣṭistadanantaraṃ ca ratnadivṛṣṭiśca tataḥ krameṇa // KAvk_42.22 //",
  "S01bsu078_u:7581": "iti sa kanakavarṇaḥ kṣmāpatirbhūpatīnāṃ mukuṭamaṇirivoccairbhrājamānaḥ prajānām /",
  "S01bsu078_u:7582": "akṛta sukṛtasaṃpatprīṇitah prāṇarakṣāṃ prabhavati hi parārthe sajjanānāṃ prabhāvaḥ // KAvk_42.23 //",
  "S01bsu078_u:7583": "bhūpatiḥ kanakavarṇa eṣa yaḥ so 'hameva vapuṣātmanādhunā /",
  "S01bsu078_u:7584": "ityudīrya bhagavān jinaḥ satāṃ dhīmatāṃ vyadhita dharmadeśanām // KAvk_42.24 //",
  "S01bsu078_u:7585": "iti kṣemendraviracitāyāṃ bodhisattvāvadānakalpalatāyāṃ kanakavarṇāvadānaṃ nāma dvicatvāriṃśaḥ pallavaḥ //",
  "S01bsu078_u:7586": "43. hiraṇyapāṇyavadānam /",
  "S01bsu078_u:7587": "sarvopakārapraṇayī prabhāvaḥ sarvopajīvyā mahatī vibhūtiḥ /",
  "S01bsu078_u:7588": "puṇyāṅkurārhasya phalaṃ viśālapalārhametat prathamaṃ hi puṣpam // KAvk_43.1 //",
  "S01bsu078_u:7589": "jine jetavanārāmavihārābhigate purā /",
  "S01bsu078_u:7590": "śrāvastyāṃ devasenākhyaḥ śrīmānāsīdgṛhādhipaḥ // KAvk_43.2 //",
  "S01bsu078_u:7591": "hiraṇṃyapāṇistasyābhūtputraḥ satputramāninaḥ /",
  "S01bsu078_u:7592": "yasya hemamayaṃ jātaṃ pāṇidvitayamadbhutam // KAvk_43.3 //",
  "S01bsu078_u:7593": "rūpyalakṣadvayaṃ tasya prātaḥ prātaḥ karadvaye /",
  "S01bsu078_u:7594": "prādurāsītsa tenābhūdarthināṃ kalpapādapaḥ // KAvk_43.4 //",
  "S01bsu078_u:7595": "tasya vyaktavivekena paripākena bhūyasā /",
  "S01bsu078_u:7596": "kāle kuśalamūlānāṃ jine bhaktirajāyata // KAvk_43.5 //",
  "S01bsu078_u:7597": "atha jetavana gatvā bahgavantaṃ tathāgatam /",
  "S01bsu078_u:7598": "sa dṛṣṭvā vidadhe tasya sānandaḥ pādavandanam // KAvk_43.6 //",
  "S01bsu078_u:7599": "bhagavānapi saṃṣāratāpapraśamacandikām /",
  "S01bsu078_u:7600": "sudhāsakhīṃ dideśāsmai dṛśaṃ kuśalavṛtikām // KAvk_43.7 //",
  "S01bsu078_u:7601": "sa śāsturdarśanenaiva saṃmohatimitojjhita /",
  "S01bsu078_u:7602": "babhāse suryakiraṇaprabuddhakamalopamaḥ // KAvk_43.8 //",
  "S01bsu078_u:7603": "bhagavān vidadhe tasya tataḥ saddharmadeśanām /",
  "S01bsu078_u:7604": "yayā dharmamayaṃ cakṣurakṣuṇṇālokamudyayau // KAvk_43.9 //",
  "S01bsu078_u:7605": "prākpuṇyapariṇāmena jātavairāgyavāsanaḥ /",
  "S01bsu078_u:7606": "praṇamya vimalaprajñaḥ sa sarvajñamabhāṣataḥ // KAvk_43.10 //",
  "S01bsu078_u:7607": "śaraṇya śaraṇāptasya bhagavan bhavahāriṇī /",
  "S01bsu078_u:7608": "aśeṣakleśanāśāya pravrajyā me vidhīyatām // KAvk_43.11 //",
  "S01bsu078_u:7609": "capalaṃ prāṇināmāyuṣtato 'pi navayauvanam /",
  "S01bsu078_u:7610": "vidyudvilāsacapalāstato 'pyetā vibhūtayaḥ // KAvk_43.12 //",
  "S01bsu078_u:7611": "iti tasya bruvāṇasya sugatānugrahoditā /",
  "S01bsu078_u:7612": "papāta vitarajasaḥ pravrajyā vapuṣi svayam // KAvk_43.13 //",
  "S01bsu078_u:7613": "raktacīvarasuvyaktāṃ bibhrāṇaḥ sa viraktatām /",
  "S01bsu078_u:7614": "pātragraheṇa tatyāja punaḥ saṃsārapātratām // KAvk_43.14 //",
  "S01bsu078_u:7615": "tasya tāmadbhutāṃ siddhiṃ pratyakṣaṃ vīkṣyaṃ bhikṣavaḥ /",
  "S01bsu078_u:7616": "tatpūrvavṛttaṃ papracchurbhagavantaṃ sa cābravīt // KAvk_43.15 //",
  "S01bsu078_u:7617": "vārāṇasyāṃ purā rājā kṛkirnāma tathāgate /",
  "S01bsu078_u:7618": "kāśyapākhye bhagavati prayāti parinirvṛtim // KAvk_43.16 //",
  "S01bsu078_u:7619": "śarīramasya samkṛtya stūpaṃ ratnamayaṃ vyadhāt /",
  "S01bsu078_u:7620": "svargāvagāhanaprauḍhaṃ mūrtaṃ puṇyamivonnatam // KAvk_43.17 //",
  "S01bsu078_u:7621": "tasminnāropyamāṇāyāṃ yaṣṭayāṃ pūjāparigrahe /",
  "S01bsu078_u:7622": "kitavaḥ kandalo nāma nidadhe rūpakadvayam // KAvk_43.18 //",
  "S01bsu078_u:7623": "cittaprasādaśuddhena tena puṇyena bhūyasā /",
  "S01bsu078_u:7624": "hiraṇyapāṇiḥ prāpto 'dya mahatāṃ spṝhaṇīyatām // KAvk_43.19 //",
  "S01bsu078_u:7625": "bhavati vibhavastyāgodāraḥ samagraguṇo bhuvi",
  "S01bsu078_u:7626": "prasaratiḥ yaśaḥ śuklaṃ loke sudhāṃśusahodaram /",
  "S01bsu078_u:7627": "pariṇatipade puṇyaṃ dhatte yadalpamanalpatāṃ",
  "S01bsu078_u:7628": "vimalamanasaḥ śraddhāśuddhaṃ tadeva vijṛmbhitam // KAvk_43.20 //",
  "S01bsu078_u:7629": "iti prabhāvaṃ kathitaṃ jinena puṇyānubhāvasya hiraṇyapāṇeḥ /",
  "S01bsu078_u:7630": "śrutvaiva harṣādaravismayānāṃ sa bhikṣusaṃghaḥ praṇayī babhūva // KAvk_43.21 //",
  "S01bsu078_u:7631": "iti kṣemandraviracitāyāṃ bodhisattvāvadānakalpalatāyāṃ hiraṇyapāṇyavadānaṃ tricatvāriṃśaḥ pallavaḥ //",
  "S01bsu078_u:7632": "44. ajātaśatrupitṛdrohāvadānam /",
  "S01bsu078_u:7633": "durjanaduḥsahaviṣadharabhīṣaṇataratimirapatitānām /",
  "S01bsu078_u:7634": "ālambanajananaṃ bhavabhayaharaṇaṃ jinasmaraṇam // KAvk_44.1 //",
  "S01bsu078_u:7635": "pure rājagṛhābhikhye bhagavān bhūbhṛtaḥ purā /",
  "S01bsu078_u:7636": "kaṭake gṛdhrakūṭasya vijahāra tathāgataḥ // KAvk_44.2 //",
  "S01bsu078_u:7637": "tasminnavasare rājā bimbisāraḥ sutapriyaḥ /",
  "S01bsu078_u:7638": "ajātaśatruṇā tatra putreṇa krūrakāriṇā // KAvk_44.3 //",
  "S01bsu078_u:7639": "suhṛdaḥ pāvakasyeva devadattasya saṃmatam /",
  "S01bsu078_u:7640": "ghorāndhabandhanāgāraṃ niḥsaṃcāraṃ praveśitaḥ // KAvk_44.4 //",
  "S01bsu078_u:7641": "patnyā praveśitaṃ tasya bandhane gūḍhabhojanam /",
  "S01bsu078_u:7642": "jñātvā sa tatkṣayākāṅkṣī kṣutkṣāmasya nyavārayat // KAvk_44.5 //",
  "S01bsu078_u:7643": "rūkṣaḥ kṛśo 'timalinaḥ so 'bhavat pṛthivīpatiḥ /",
  "S01bsu078_u:7644": "akālakālameghārtaḥ kṛṣṇapakṣa ivoḍupaḥ // KAvk_44.6 //",
  "S01bsu078_u:7645": "saṃkīrṇavāsasaṃtāpātprāyaḥ peśalacetasām /",
  "S01bsu078_u:7646": "karotyāliṅganaṃ prauḍhā gāḍhapraṇayinī vipat // KAvk_44.7 //",
  "S01bsu078_u:7647": "sa samuddhiśya śokārtaḥ sugatādhyuṣitāṃ diśam /",
  "S01bsu078_u:7648": "kṛtāñjalirnataśirāḥ kṣāmasvaramabhāṣata // KAvk_44.8 //",
  "S01bsu078_u:7649": "nāmastubhyaṃ bhagavate mahārhāya mahārhate /",
  "S01bsu078_u:7650": "dīnoddharaṇasaṃnaddhasamyaksaṃbodhibodhicetase // KAvk_44.9 //",
  "S01bsu078_u:7651": "namaste ghorasaṃsāramakarākarasetave /",
  "S01bsu078_u:7652": "jināya janatājanmakleśapraśamahetave // KAvk_44.10 //",
  "S01bsu078_u:7653": "namo nityaprabuddhāya sarvasattvaikabandhave /",
  "S01bsu078_u:7654": "viśuddhadhānme buddhāya karuṇāmṛtasindhave // KAvk_44.11 //",
  "S01bsu078_u:7655": "iti bhaktisudhāṃ śiktvā sugataśravaṇocitām /",
  "S01bsu078_u:7656": "puṇyapuṣpaprasavinīṃ sa cakre stutimañjarīm // KAvk_44.12 //",
  "S01bsu078_u:7657": "sarvajñastasya vijñāya kāyakleśaśamayīṃ daśām /",
  "S01bsu078_u:7658": "bandhanāgāravivarālokairāpyāyanam vyadhāt // KAvk_44.13 //",
  "S01bsu078_u:7659": "ajātaśatrustadvṛttaṃ jñātvā śaṅkākulaḥ pituḥ /",
  "S01bsu078_u:7660": "nyavārayadbandhagṛhe susūkṣmavivarāṇyapi // KAvk_44.14 //",
  "S01bsu078_u:7661": "tatastasya tadādeśāt cakrurbandhanarakṣiṇaḥ /",
  "S01bsu078_u:7662": "kṣureṇa gāḍhabaddhasya pādayostadvikartanam // KAvk_44.15 //",
  "S01bsu078_u:7663": "sa tīvravaiśasakleśavyathitah pārthivaḥ param /",
  "S01bsu078_u:7664": "namo buddhāya buddhāyetyārtasaṃkrandanaṃ vyadhāt // KAvk_44.16 //",
  "S01bsu078_u:7665": "bhagavānatha sarvajñaḥ puraḥ pratyakṣatāṃ gataḥ /",
  "S01bsu078_u:7666": "śakradattāsanāsīnaḥ kāruṇyāttamabhāṣataḥ // KAvk_44.17 //",
  "S01bsu078_u:7667": "rājan kiṃ kriyate krūrakarmaṇāṃ gatirīdṛśī /",
  "S01bsu078_u:7668": "śubhāśubhasamudbhūtaṃ na bhuktaṃ kṣiyate phalam // KAvk_44.18 //",
  "S01bsu078_u:7669": "rāgadveṣaviṣāsakte nānāvyasanaduḥsahe /",
  "S01bsu078_u:7670": "evaṃvidhaiva niḥsāre saṃsāre duḥkhasāratā // KAvk_44.19 //",
  "S01bsu078_u:7671": "saṃkleśakalile kāle vipatsaṃpadvisaṃkaṭe /",
  "S01bsu078_u:7672": "dhairyameva paritrāṇaṃ vairāgyaṃ ca nirākulam // KAvk_44.20 //",
  "S01bsu078_u:7673": "saṃsāraghoragahanāntaravardhamānaiḥ duḥkhānalavyatikaraprasṛtairasiktāḥ /",
  "S01bsu078_u:7674": "dhūmodgamairiva punaḥ sukṛtocitānāṃ bāṣpāmbubindukalilā na dṛśo bhavanti // KAvk_44.21 //",
  "S01bsu078_u:7675": "bhajasva dhairyaṃ duḥkhe 'smin bhogāśāṃ tyaja bhūpate /",
  "S01bsu078_u:7676": "pariṇāmavirodhinyaḥ sarvāḥ saṃsāravṛttayaḥ // KAvk_44.22 //",
  "S01bsu078_u:7677": "adhunaiva tavāsannā dehātte kuśalasthitiḥ /",
  "S01bsu078_u:7678": "ityuktvā taṃ samāśvasya bhagavān svapadaṃ yayau // KAvk_44.23 //",
  "S01bsu078_u:7679": "bimbisāro 'pi dehānte tasminneva kṣaṇe divi /",
  "S01bsu078_u:7680": "abhūjjinarṣabho nāma śrīmān vaiśravaṇātmajaḥ // KAvk_44.24 //",
  "S01bsu078_u:7681": "ajātaśatrurjanakaṃ jñātvā vigatajīvitam /",
  "S01bsu078_u:7682": "śarīramasya satkṛtya nininda nijaduṣkṛtam // KAvk_44.25 //",
  "S01bsu078_u:7683": "tasyātitīvrapāpārtaṃ cittaṃ durvṛttadūṣitam /",
  "S01bsu078_u:7684": "paścāttāpāgnipatanaṃ prāyaścittamivākarot // KAvk_44.26 //",
  "S01bsu078_u:7685": "so 'vadadbata saṃmohādaiśvaryamadalubdhadhīḥ /",
  "S01bsu078_u:7686": "durvṛttapātakaśvabhre patito 'hamadhomukhaḥ // KAvk_44.27 //",
  "S01bsu078_u:7687": "śrutaprajñādaridrāṇāṃ nijanidrāsukhāpahā /",
  "S01bsu078_u:7688": "cintā dahati gātrāṇi khalamantrānuvartinām // KAvk_44.28 //",
  "S01bsu078_u:7689": "patitasyāvasannasya pāpapaṅke pramādinah /",
  "S01bsu078_u:7690": "anālambasya saṃtrāṇaṃ jinasaṃsmaraṇaṃ mama // KAvk_44.29 //",
  "S01bsu078_u:7691": "iti saṃcintya suciraṃ sa gatvā sugatāntikam /",
  "S01bsu078_u:7692": "jugupsamānaḥ kukṛtātparaṃ saṃkocamāyayau // KAvk_44.30 //",
  "S01bsu078_u:7693": "tatrāpavitramātmānaṃ manyamānaḥ sapatrapaḥ /",
  "S01bsu078_u:7694": "praṇanāma jinaṃ dūrāt pāpasparśabhayādiva // KAvk_44.31 //",
  "S01bsu078_u:7695": "sāśrunetraḥ paritrāṇaṃ sa sarvajñaṃ vyajijñapat /",
  "S01bsu078_u:7696": "sakampaḥ kāyasaṃsaktaṃ vidhunvanniva duṣkṛtam // KAvk_44.32 //",
  "S01bsu078_u:7697": "bhagavan kṛtapāyo 'hamāsannanarakānalaḥ /",
  "S01bsu078_u:7698": "uttaptaḥ karuṇāsindhuṃ tvāmeva śaraṇaṃ gataḥ // KAvk_44.33 //",
  "S01bsu078_u:7699": "māmiyaṃ śoṇaparyantā dṛṣṭiste puṣkaraprabhā // KAvk_44.34 //",
  "S01bsu078_u:7700": "khalamantrapravṛttena durvṛttena pramādinā /",
  "S01bsu078_u:7701": "mayā vibhavalubdhena pāpena nihataḥ pitā // KAvk_44.35 //",
  "S01bsu078_u:7702": "iti pralāpinastasya vacaḥ śrutvā tathāgataḥ /",
  "S01bsu078_u:7703": "sasarha tatpāparajaḥśuddhyai puṇyasarasvatīm // KAvk_44.36 //",
  "S01bsu078_u:7704": "rājanna cintitaḥ pāpaḥ khaleneva svakarmaṇā /",
  "S01bsu078_u:7705": "preritastvaṃ pitṛvadhe patitaḥ pāpasaṃkaṭe // KAvk_44.37 //",
  "S01bsu078_u:7706": "duḥkhaṃ tattena bhoktavyaṃ prāptavyaṃ kilbiṣaṃ tvayā /",
  "S01bsu078_u:7707": "tava tasya ca bhūpāla tulyaiṣā bhavitavyatā // KAvk_44.38 //",
  "S01bsu078_u:7708": "nijakaṇṭhasamutkīrṇāṃ lalāṭapaṭavartinī /",
  "S01bsu078_u:7709": "śilāśakalalekheva niścalā niyatirnṛṇām // KAvk_44.39 //",
  "S01bsu078_u:7710": "kurvatā kaluṣaṃ karma khalapreraṇayā tvayā /",
  "S01bsu078_u:7711": "pratyāsannāmṛtaśreyaḥ svahastena tiraskṛtam // KAvk_44.40 //",
  "S01bsu078_u:7712": "adyāpi yadi te pāpaṃ hantuṃ prāptuṃ ca saṃpadam /",
  "S01bsu078_u:7713": "vāñchāsti tatkuru matiṃ puṇye pāpaśamātmani // KAvk_44.41 //",
  "S01bsu078_u:7714": "dīpavṛttyā sukhaṃ sūte jīvayatyujjvalaṃ yaśah /",
  "S01bsu078_u:7715": "amṛtasya prakāro 'yaṃ suvṛttaḥ satsamāgamaḥ // KAvk_44.42 //",
  "S01bsu078_u:7716": "paścāttāpāgnupātena sādhunā saṃgamena ca /",
  "S01bsu078_u:7717": "saṃkīrtanena dānena pāpaṃ naśyati dehinām // KAvk_44.43 //",
  "S01bsu078_u:7718": "pātraṃ pavitrayati naiva guṇān kṣiṇoti snehaṃ na saṃharati naiva malaṃ prasūte /",
  "S01bsu078_u:7719": "doṣāvasānaruciraścalatāṃ na dhatte satsaṃgamaḥ sukṛtasadmani ko 'pi dīpaḥ // KAvk_44.44 //",
  "S01bsu078_u:7720": "guṇigaṇavipaddīkṣādakṣaḥ kṣapākṣaṇasaṃnibhaḥ",
  "S01bsu078_u:7721": "sakalanayanavyāpārāṇāṃ janeṣu nirodhakaḥ /",
  "S01bsu078_u:7722": "asamaviṣamāyāsāvāsaḥ prakāśaparikṣayāt",
  "S01bsu078_u:7723": "sṛjati hi mahāmohāgdāḍhaṃ tamaḥ khalasaṃgamaḥ // KAvk_44.45 //",
  "S01bsu078_u:7724": "pratyekabuddhastvaṃ rājan kālena kṣīṇakilbiṣaḥ /",
  "S01bsu078_u:7725": "bhaviṣyasi vivekena kṛtālekaḥ śanaiḥ śanaiḥ // KAvk_44.46 //",
  "S01bsu078_u:7726": "iti tasya dayāśvāsaṃ cakāra bahgavān jinah /",
  "S01bsu078_u:7727": "patiteṣvadhikaṃ santaḥ karuṇāsnigdhalocanāḥ // KAvk_44.47 //",
  "S01bsu078_u:7728": "tataḥ praṇamya sugataṃ prayātaḥ svapadaṃ nṛpaḥ /",
  "S01bsu078_u:7729": "mahataḥ pāpabhārasya viveda laghutāmiva // KAvk_44.48 //",
  "S01bsu078_u:7730": "tasmin prayāte sarvajñaḥ pṛṣṭastatkarma kautukāt /",
  "S01bsu078_u:7731": "bhikṣubhiḥ kṣitipālasya pūrvavṛttamabhāṣata // KAvk_44.49 //",
  "S01bsu078_u:7732": "vārāṇasyāṃ nirāyāsavilāsavyavasāyinaḥ /",
  "S01bsu078_u:7733": "catvāraḥ śreṣṭhitanayā babhūvuḥ śrīviśṛṅkhalāḥ // KAvk_44.50 //",
  "S01bsu078_u:7734": "te kadācit sukhakṣībā mithaḥ kalikathāsthitāḥ /",
  "S01bsu078_u:7735": "pratyekabuddhamāyāntaṃ dadṛśuryauvanoddhatāḥ // KAvk_44.51 //",
  "S01bsu078_u:7736": "taṃ dṛṣṭvā jātavidveṣāḥ śamasaṃyamanindakāḥ /",
  "S01bsu078_u:7737": "jyeṣṭhaḥ sundarako nāma bhrātṝn provāca sasmitaḥ // KAvk_44.52 //",
  "S01bsu078_u:7738": "ayaṃ cīvarapātrāṅkaḥ pānena gatajīvitaḥ /",
  "S01bsu078_u:7739": "kṣibo vidhīyate bhikṣurityayaṃ me manorathaḥ // KAvk_44.53 //",
  "S01bsu078_u:7740": "ityukte cāpalāt tena dvitīyaḥ kundarābhidhaḥ /",
  "S01bsu078_u:7741": "uvāca bhikṣuṃ kṣiptvemaṃ hantumicchāmyahaṃ jale // KAvk_44.54 //",
  "S01bsu078_u:7742": "tatastṛtīyo 'pyavadat pāpaḥ sundarakābhidhaḥ (?) /",
  "S01bsu078_u:7743": "eṣa bhikṣurvaraṃ tasyāṃ vīthyāṃ nikṣipyate javāt // KAvk_44.55 //",
  "S01bsu078_u:7744": "caturtho 'pyavadat krūramatiḥ kandarakābhidhaḥ /",
  "S01bsu078_u:7745": "bhikṣoḥ kṣureṇa kriyate niścarma caraṇadvayam // KAvk_44.56 //",
  "S01bsu078_u:7746": "iti teṣāṃ bruvāṇānāṃ kaluṣo 'bhūnmanorathaḥ /",
  "S01bsu078_u:7747": "yena janmāntare prāpuste svecchāsadṛśaṃ phalam // KAvk_44.57 //",
  "S01bsu078_u:7748": "dhanaṃ paśyati lobhāndhaḥ kridhāndhaḥ śatrumeva ca /",
  "S01bsu078_u:7749": "kāmāndhah kāminīmeva darpāndhastu na kiṃcana // KAvk_44.58 //",
  "S01bsu078_u:7750": "dhanidbhūtavikārāṇāṃ prayātyaniyatātmanām /",
  "S01bsu078_u:7751": "madamandavicārāṇāmānandaḥ kleśabandhatām // KAvk_44.59 //",
  "S01bsu078_u:7752": "krudhyantyakāraṇamakāraṇamutpatanti snihyantyakāraṇamakāraṇamāmananti /",
  "S01bsu078_u:7753": "mohāhatāḥ khalu hitāhitanirvicārāḥ tṛptāḥ paraṃ nṛpaśavaḥ samadā bhavanti // KAvk_44.60 //",
  "S01bsu078_u:7754": "jyeṣṭhaḥ śreṣṭhisutaḥ pāpātsa evāparajanmani /",
  "S01bsu078_u:7755": "śāriryānābhidhaḥ śākyaḥ pītvā madyaṃ vyapadyata // KAvk_44.61 //",
  "S01bsu078_u:7756": "dvitīyo 'pi mahānnāma śākyastoye kṣayaṃ gataḥ /",
  "S01bsu078_u:7757": "tṛtīyaśca svaputreṇa vyasto rājā prasenajit // KAvk_44.62 //",
  "S01bsu078_u:7758": "bimbisāraścaturtho 'sau dhṛtaḥ putreṇa bandhane /",
  "S01bsu078_u:7759": "prayuktaṃ dhanavatkarma bhujyate hi savṛddhikam // KAvk_44.63 //",
  "S01bsu078_u:7760": "mohāhatairiha hi sadbhirasadbhireṣāṃ niḥśarma karma sahasaiva viḍambyate yat /",
  "S01bsu078_u:7761": "bāṣpāmbupūrṇanayanairanayopanītaḥmastokaśokavivaśairanubhūyate 'tra // KAvk_44.64 // KAvk_44.//",
  "S01bsu078_u:7762": "sugatakathitametat pūrvajanmapravṛttaṃ viṣaviṣamavipākaṃ bimbisārasya vṛttam /",
  "S01bsu078_u:7763": "vibudhasadasi bhikṣuḥ spaṣṭamākarṇya mene vyasanaśatanimittaṃ dūṣitaṃ cittameva // KAvk_44.65 //",
  "S01bsu078_u:7764": "iti kṣemendraviracitāyām bodhisattvāvadānakalpalatāyāmajātaśatrupitṛdrodāvadānaṃ nāma catuścatvāriṃśaḥ pallavaḥ //",
  "S01bsu078_u:7765": "45. kṛtajñāvadānam /",
  "S01bsu078_u:7766": "andhīkṛto 'pi svadṛśā tamasā khalena lakṣmīvihāravirahe vinipātito 'pi /",
  "S01bsu078_u:7767": "kaṣṭāṃ daśāmiva niśāmativāhya padmaḥ svāmeva saṃpadamupaiti punarguṇāḍhyaḥ // KAvk_45.1 //",
  "S01bsu078_u:7768": "śrāvastyāṃ sugate jetavanodyānavihāriṇi /",
  "S01bsu078_u:7769": "devadattaḥ paridveṣavyādhivyāpto vyacintayat // KAvk_45.2 //",
  "S01bsu078_u:7770": "tulyaḥ samāno me bhrātā manuṣyaḥ śākyavaṃśajaḥ /",
  "S01bsu078_u:7771": "prāptaḥ puṇyaprabhāveṇa trijagatpūjyatāṃ jinaḥ // KAvk_45.3 //",
  "S01bsu078_u:7772": "jīvitodvṛttaye tasmāt taysya yatnaṃ karomyaham /",
  "S01bsu078_u:7773": "na hyanastaṃgate bhānau paratejaḥ prakāśate // KAvk_45.4 //",
  "S01bsu078_u:7774": "vijñānenānubhāvena vidyayā tapasā śriyā /",
  "S01bsu078_u:7775": "paraprakarṣaṃ sahate na hi mānonnataṃ manah // KAvk_45.5 //",
  "S01bsu078_u:7776": "viṣaṃ nijanakhāgreṣu dhṛtvā tasya praṇāmakṛt /",
  "S01bsu078_u:7777": "saṃcārayāmi vapuṣi nediṣṭhaḥ pādapīḍaṇaiḥ // KAvk_45.6 //",
  "S01bsu078_u:7778": "iti saṃcintya kaluṣaṃ vidveṣavivaśaḥ khalah /",
  "S01bsu078_u:7779": "sa tiṣyapramukhānetya bāndhavānidamabhyadhāt // KAvk_45.7 //",
  "S01bsu078_u:7780": "krūraḥ kṛtāpakāro 'haṃ sugatasyādya pādayoḥ /",
  "S01bsu078_u:7781": "saralasya prasādāya ptāmi gurupātakah // KAvk_45.8 //",
  "S01bsu078_u:7782": "iti bruvāṇastaiḥ sarvaiḥ sudattānumataiḥ saha /",
  "S01bsu078_u:7783": "jinaṃ jetavanāsīnaṃ draṣṭuṃ duṣṭamatiryayau // KAvk_45.9 //",
  "S01bsu078_u:7784": "bhagavantaṃ vilokyābhūttatra yāvatsa sarvaśaḥ /",
  "S01bsu078_u:7785": "tāvaddagdho 'hamityuccairutkṣiptacaraṇo 'vadat // KAvk_45.10 //",
  "S01bsu078_u:7786": "huiṃsāsaṃkalpapāpena vrajreṇeva samāhataḥ /",
  "S01bsu078_u:7787": "saśarīraṃ kṣaṇe tasmin narakāgnau papāta saḥ // KAvk_45.11 //",
  "S01bsu078_u:7788": "sarvajñaḥ sahasā dṛṣṭvā taṃ ghoranarake cyutam /",
  "S01bsu078_u:7789": "uvāca śrutatadvṛttavismitāṃ bhikṣusaṃsadam // KAvk_45.12 //",
  "S01bsu078_u:7790": "eṣa kilbiṣadoṣeṇa patitaḥ kleśasaṃkaṭe /",
  "S01bsu078_u:7791": "tīvram hi timira sūte sarvathā malinaṃ manaḥ // KAvk_45.13 //",
  "S01bsu078_u:7792": "nagaryāmatighoṣāyāṃ ratisomasya bhūpateḥ /",
  "S01bsu078_u:7793": "kṛtajñaścākṛtajñaśca purā putrau babhūvatuḥ // KAvk_45.14 //",
  "S01bsu078_u:7794": "kṛtajñaḥ kṛpayārthibhyaḥ kalpavṛkṣaḥ ivāniśam /",
  "S01bsu078_u:7795": "nijaṃ vimucya pradadau ratnābharaṇasaṃcayam // KAvk_45.15 //",
  "S01bsu078_u:7796": "avibhaktaṃ piturdravyaṃ sarvaṃ sādhāraṇaṃ tayoḥ /",
  "S01bsu078_u:7797": "vadannityakṛtajñpo 'pi ten adattaḥ jahat tat // KAvk_45.16 //",
  "S01bsu078_u:7798": "tataḥ ślādhyāya vacasā matighoṣābhodho nṛpaḥ /",
  "S01bsu078_u:7799": "janakalyānikāṃ nāma kṛtajñāya sutāṃ dadau // KAvk_45.17 //",
  "S01bsu078_u:7800": "svayamevārjitaṃ vittaṃ dātuṃ jātamanorathaḥ /",
  "S01bsu078_u:7801": "āruroham pravahaṇaṃ kṛtajño 'tha mahodadhau // KAvk_45.18 //",
  "S01bsu078_u:7802": "ratnārjanodyataṃ yāntaṃ taṃ dveṣaspardhitādaraḥ /",
  "S01bsu078_u:7803": "tamevānuyayau lobhādakṛtajño 'pi durjanaḥ // KAvk_45.19 //",
  "S01bsu078_u:7804": "saṃpūrṇaṃ vaṇijāṃ sārthaiḥ tataḥ pravahaṇaṃ śanaiḥ /",
  "S01bsu078_u:7805": "ānukūlyena matutāmavāpa dvīpamīpsitam // KAvk_45.20 //",
  "S01bsu078_u:7806": "tasmin pratinivṛtte 'tha svadeśaṃ gantumudyate /",
  "S01bsu078_u:7807": "ratnarāśibhirāpūrṇasaṃklape svadeśaṃ gantumudyate // KAvk_45.21 //",
  "S01bsu078_u:7808": "kṛtajñaḥ pṛthivīmūlyaṃ ratnānāṃ śatapaḥñcakam /",
  "S01bsu078_u:7809": "ādāya granthipaṭṭena babandhāṃśukapallave // KAvk_45.22 //",
  "S01bsu078_u:7810": "ratnabhārapariśrāntaṃ tataḥ pravahaṇaṃ mahat /",
  "S01bsu078_u:7811": "abhajyata mahāvātairaiśvaryamiva durnayaiḥ // KAvk_45.23 //",
  "S01bsu078_u:7812": "tataḥ phalakavāhastaṃ kṛtajñaḥ prāptajīvitaḥ /",
  "S01bsu078_u:7813": "akṛtajñaṃ nimajjantaṃ pṛṣṭhena samatārayat // KAvk_45.24 //",
  "S01bsu078_u:7814": "tāritaḥ kṛpayā bhrātrā sa ghoramakarākarāt /",
  "S01bsu078_u:7815": "apaśyadañcale tasya ruciraṃ ratnasaṃcayam // KAvk_45.25 //",
  "S01bsu078_u:7816": "sa tasya ratnalobhena dveṣena ca vaśīkṛtaḥ /",
  "S01bsu078_u:7817": "samudratīre śrāntasya bhrāturdrohamacintayat // KAvk_45.26 //",
  "S01bsu078_u:7818": "tasya nidrānilīnasya śastreṇotpāṭya locanam /",
  "S01bsu078_u:7819": "gṛhītvā ratnanicayaṃ kṛtaghnaḥ sa yayau javāt // KAvk_45.27 //",
  "S01bsu078_u:7820": "krūreṇāṅgīkṛtastena rāhuṇeva divākara /",
  "S01bsu078_u:7821": "lokopakāravihato duḥkhitaḥ so 'pyacintayat // KAvk_45.28 //",
  "S01bsu078_u:7822": "adhunārthipradāne 'rthe vyarthībhūte manorathe /",
  "S01bsu078_u:7823": "kiṃ mamāndhasya vandhyena jīvitena prayojanam // KAvk_45.29 //",
  "S01bsu078_u:7824": "aprāptaviṣayāḥ prāṇā na prayānti yadi kṣayam /",
  "S01bsu078_u:7825": "tadasaṃgatayo yogāḥ kleśaynti kṣyakṣamāḥ // KAvk_45.30 //",
  "S01bsu078_u:7826": "kṣaṇe dhane jane dveṣamānavaikalyavihvale /",
  "S01bsu078_u:7827": "pūjye puṃsāṃ samenaiva śeṣasya ca yaśovyayaḥ // KAvk_45.31 //",
  "S01bsu078_u:7828": "iti saṃcintya sa śanairvrajansārthena tāritaḥ /",
  "S01bsu078_u:7829": "avāpa nagaropāntaṃ matighoṣasya bhūpateḥ // KAvk_45.32 //",
  "S01bsu078_u:7830": "gopālabhavane tatra sa kaṃcitkālamāsthitaḥ /",
  "S01bsu078_u:7831": "udyānayātrāgatayā rājaputryā vilokitah // KAvk_45.33 //",
  "S01bsu078_u:7832": "taṃ dṛṣṭvāndhamapi vyaktarājalakśaṇalakṣitam /",
  "S01bsu078_u:7833": "prāgjanmapremabandhena sābhilāṣā babhūva sā // KAvk_45.34 //",
  "S01bsu078_u:7834": "tataḥ svayaṃvaravidhiṃ sā kṛtvā śāsanātpituḥ /",
  "S01bsu078_u:7835": "rājñāṃ madhye ca mānyānāṃ vavre vigatalocanam // KAvk_45.35 //",
  "S01bsu078_u:7836": "bhūmipālān parityajya vṛto 'ndhaḥ pāpayā tvayā /",
  "S01bsu078_u:7837": "uktveti pitrā kopena nirastā śuśubhe na sā // KAvk_45.36 //",
  "S01bsu078_u:7838": "udyāne sā nidhāyāndhaṃ yatnenāhṛtya bhojanam /",
  "S01bsu078_u:7839": "sadā tasmai dadau premapraṇayopacitādarā // KAvk_45.37 //",
  "S01bsu078_u:7840": "kadācittāṃ cirāyātāmāhārāvasare gate /",
  "S01bsu078_u:7841": "uvāca rājatanayaḥ paraṃ mlānānanaḥ kṣudhā // KAvk_45.38 //",
  "S01bsu078_u:7842": "asamīkṣitakāriṇā tvayā kevalacāpalāt /",
  "S01bsu078_u:7843": "vṛto 'hamandhaḥ saṃtyajya nṛpān vipulalocanān // KAvk_45.39 //",
  "S01bsu078_u:7844": "paścāttāpena nūnaṃ tvaṃ mayi paryuṣitādarā /",
  "S01bsu078_u:7845": "adhunā tāṇḍavaṃ premṇah pradarśayitumudyatā // KAvk_45.40 //",
  "S01bsu078_u:7846": "andhasaṃdarśanodvignā surūpālokanonmukhī /",
  "S01bsu078_u:7847": "āhārakāle 'tikrānte cireṇeha tvamāgatā // KAvk_45.41 //",
  "S01bsu078_u:7848": "ityuktvā paruṣaṃ tena kampamānā lateva sā /",
  "S01bsu078_u:7849": "uvāca guñjanmadhupaśreṇīmadhuravādinī // KAvk_45.42 //",
  "S01bsu078_u:7850": "nātha mithyaiva me śankāṃ na kopātkartumarhasi /",
  "S01bsu078_u:7851": "vāgbāṇapātaṃ sahate na cetaḥ prītipeśalaṃ // KAvk_45.43 //",
  "S01bsu078_u:7852": "tvāmeca devatāṃ jāne yadyahaṃ śuddhamānas ā /",
  "S01bsu078_u:7853": "tena satyena sālokamekaṃ nayanamastu te // KAvk_45.44 //",
  "S01bsu078_u:7854": "ityukte sattvaśālinyā tayā tasyāśu locanam /",
  "S01bsu078_u:7855": "utphullakamalākāramekaṃ vimalatām yayau // KAvk_45.45 //",
  "S01bsu078_u:7856": "tasyāh satyaprabhāveṇa saṃjātapṛthuvismayah /",
  "S01bsu078_u:7857": "satyapratyayasotsāhaṃ kṛtajñastāmabhāṣata // KAvk_45.46 //",
  "S01bsu078_u:7858": "bhrātrā tenākṛtajñna pāṭite locanadvaye /",
  "S01bsu078_u:7859": "tasmin vikāro vairaṃ vā na nikāro 'pyabhūnmama // KAvk_45.47 //",
  "S01bsu078_u:7860": "svacchaṃ tenāstu satyena dvitīyamapi locanam /",
  "S01bsu078_u:7861": "ityukte takṣaṇenāsya spaṣṭaṃ cakṣuralakṣyata // KAvk_45.48 //",
  "S01bsu078_u:7862": "ataḥ kathitavṛttāntaṃ kṛtajñamucitaṃ patim /",
  "S01bsu078_u:7863": "prahṛṣṭā janakalyāṇī gatvā pitre nyavedayat // KAvk_45.49 //",
  "S01bsu078_u:7864": "pūjitaḥ śvaśureṇātha sa ratnagajavājibhiḥ /",
  "S01bsu078_u:7865": "śriyeva kāntayā sārdhaṃ jagāma nagaraṃ pituḥ // KAvk_45.50 //",
  "S01bsu078_u:7866": "sa tatra pitrā hṛṣṭena caraṇālīnaśekharaḥ /",
  "S01bsu078_u:7867": "janānurāgasubhage yaivarājye pade dhṛtaḥ // KAvk_45.51 //",
  "S01bsu078_u:7868": "akṛtajño 'pi nirlajjastaṃ prasādayituṃ śaṭhaḥ /",
  "S01bsu078_u:7869": "vicintya pādapatane tasya drohaṃ samāyayau // KAvk_45.52 //",
  "S01bsu078_u:7870": "unmanā hantumāyātaḥ sa taṃ kuṭulaceṣṭitaḥ /",
  "S01bsu078_u:7871": "hāhā dagdho 'smi dagdho 'smītyuktvaiva narake 'patat // KAvk_45.53 //",
  "S01bsu078_u:7872": "sa eva devadatto 'sau kṛtajño 'pyahameva ca /",
  "S01bsu078_u:7873": "janmāntarānubandhena dveṣo 'sya na nivartate // KAvk_45.54 //",
  "S01bsu078_u:7874": "sarvajñabhāṣitamiti pracuropakāraṃ taddevadattacaritaṃ paritāpakāri /",
  "S01bsu078_u:7875": "janmāntaropacitapātakasaṃnibaddhaṃ śrutvā babhūva vimanā iva bhikṣusaṃghaḥ // KAvk_45.55 //",
  "S01bsu078_u:7876": "iti kṣemendraviracitāyāṃ bodhisattvāvadānakalpalatāyāṃ kṛtajñāvadānaṃ pañcacatvāriṃśaḥ pallavaḥ //",
  "S01bsu078_u:7877": "46. śālistambāvadānam /",
  "S01bsu078_u:7878": "dānaikatānamanasāṃ pṛthusattvabhājāmutsāhamānaguṇabhogavibhūṭipūtaḥ /",
  "S01bsu078_u:7879": "prākuṇyasaṃcayamayaḥ kuśalabhidhānaḥ kāle phalatyavikalaḥ kila kalpavṛkṣaḥ // KAvk_46.1 //",
  "S01bsu078_u:7880": "kosalendrasya bhūbhartuḥ śrāvastyām bhagavān purā /",
  "S01bsu078_u:7881": "vijahāra va rodyāne saha bhikṣagaṇairjinaḥ // KAvk_46.2 //",
  "S01bsu078_u:7882": "ādimadhyāṇtakalyāṇaṃ bahvābhibhavasādhakam /",
  "S01bsu078_u:7883": "saṃdideśa sa saddharmaṃ trailokyakuśalodyataḥ // KAvk_46.3 //",
  "S01bsu078_u:7884": "atrāṇtare nāgarājaputrāḥ sāgaravāsinah /",
  "S01bsu078_u:7885": "catvāraḥ sugatodīrṇaṃ saddharmaṃ paramāmṛtam // KAvk_46.4 //",
  "S01bsu078_u:7886": "abhiratyākhyayā svasrā preritāḥ śrotumāgatāḥ /",
  "S01bsu078_u:7887": "te balātibala-śvāsa-mahāśvāsābhidhāḥ samam // KAvk_46.5 //",
  "S01bsu078_u:7888": "krakucchandasya sudhiyaḥ kāle bhagavataḥ pura /",
  "S01bsu078_u:7889": "kanakākhyasya ca muneḥ kāśyapasya ca yatnataḥ // KAvk_46.6 //",
  "S01bsu078_u:7890": "ājagmuḥ śrīsukhāsaktāḥ śrotumaprārthitā api /",
  "S01bsu078_u:7891": "tatpuṇyapariṇāmena prāptāḥ śākyamuneḥ purā // KAvk_46.7 //",
  "S01bsu078_u:7892": "teṣu praṇamya śāstāraṃ caraṇālīnamauliṣu /",
  "S01bsu078_u:7893": "vidhāya mānuṣaṃ rūpamupaviṣṭeṣu parṣadi // KAvk_46.8 //",
  "S01bsu078_u:7894": "saddharmamāyayau śrotuṃ kosalendraḥ prasenajit /",
  "S01bsu078_u:7895": "lakṣmīmandasmitacchāyaṃ nivārya cchatracāmaram // KAvk_46.9 //",
  "S01bsu078_u:7896": "śāstuḥ pādapraṇāmāya viśatastasya saṃsadi /",
  "S01bsu078_u:7897": "avakāśaṃ natāścakruḥ sarve nṛpatigauravāt // KAvk_46.10 //",
  "S01bsu078_u:7898": "tasyābhinandyamānasya varṣāśramagurornṛbhiḥ /",
  "S01bsu078_u:7899": "nāgarājasutāścakrurnāvakāśaṃ na satkṛtam // KAvk_46.11 //",
  "S01bsu078_u:7900": "tasyābhinandyamānasya varṇāśramagurornṛbhiḥ /",
  "S01bsu078_u:7901": "nāgarājasutāścakrurnāvakāśaṃ na satkṛtam // KAvk_46.12 //",
  "S01bsu078_u:7902": "sa saṃjñayā samādiśya nijaṃ parijanaṃ puraḥ /",
  "S01bsu078_u:7903": "gamane nigraham teṣāṃ nirvikāra ivābhavat // KAvk_46.13 //",
  "S01bsu078_u:7904": "bhagavānapi sarvajñastasya jñātvā ca niścayam /",
  "S01bsu078_u:7905": "dharmopadeśaparyante provāca racitasmitaḥ // KAvk_46.14 //",
  "S01bsu078_u:7906": "na vidveṣarajaḥpūrṇamanomalinadarpaṇe /",
  "S01bsu078_u:7907": "bhāti dharmopadeśasya pratibimbapratigrahaḥ // KAvk_46.15 //",
  "S01bsu078_u:7908": "avihitasamatānāṃ kopamohāhatānāṃ kṛśamapi kuśalāṃśaṃ nopadeśaḥ karoti /",
  "S01bsu078_u:7909": "na hi vahutaradoṣe śuddhihīne śarīre vrajati hatamatīnām bheṣajaṃ bheṣajatvama // KAvk_46.16 //",
  "S01bsu078_u:7910": "iti yuktaṃ bhagavatā hitamuktaṃ mahīpatiḥ /",
  "S01bsu078_u:7911": "śrutvāpi na ca tatyāja nāgeṣu vimanaskatām // KAvk_46.17 //",
  "S01bsu078_u:7912": "bhagavantaṃ praṇamyātha prayāte svapadaṃ nṛpe /",
  "S01bsu078_u:7913": "nāgāstatsainikābaddhamārge vyomapathā yayuḥ // KAvk_46.18 //",
  "S01bsu078_u:7914": "te vicintya svabhavane kṣmāsaṃkṣayakṛtakṣaṇāḥ /",
  "S01bsu078_u:7915": "ghoranirghātameghaughagrastalokāḥ samāyayuḥ // KAvk_46.19 //",
  "S01bsu078_u:7916": "teṣāṃ vyavasitaṃ jñātvā sarvajñaḥ pakṣapātinām /",
  "S01bsu078_u:7917": "rakṣḥākṣamaṃ kṣitipatermaudgalyāyanamādiśat // KAvk_46.20 //",
  "S01bsu078_u:7918": "atha nāgagaṇotsṛṣṭā vajravṛṣṭirmahīpatau /",
  "S01bsu078_u:7919": "bhūbhartustatprabhāveṇa prayayau puṣpavṛṣṭitām // KAvk_46.21 //",
  "S01bsu078_u:7920": "śastrāstravṛṣṭirnibiḍakṣiptā tairatha duḥsahā /",
  "S01bsu078_u:7921": "maudgalyāyanasaṃkalpādyayau rājārhabhojyatām // KAvk_46.22 //",
  "S01bsu078_u:7922": "tatprabhāvātprayāteṣu bhognotsāheṣu bhogiṣu /",
  "S01bsu078_u:7923": "gatvā vavande sugataṃ nṛpatirvītaviplavaḥ // KAvk_46.23 //",
  "S01bsu078_u:7924": "sa maudgalyāyanasyārghyamucitaṃ bhogasaṃpadā /",
  "S01bsu078_u:7925": "bhaktisaṃskārasubhagaṃ vidadhe jianśāsanāt // KAvk_46.24 //",
  "S01bsu078_u:7926": "tataḥ svargocitām bhikṣurvibhūtiṃ vīkṣya bhūpateḥ /",
  "S01bsu078_u:7927": "papraccha kautukavaśāt sarvajñaṃ caritāñjaliḥ // KAvk_46.25 //",
  "S01bsu078_u:7928": "bhagavan kasya puṇyasya prabhāveṇa prasenajit /",
  "S01bsu078_u:7929": "sarvairvirājitaṃ bhogaiḥ prājyaṃ rājyamavāptavān // KAvk_46.26 //",
  "S01bsu078_u:7930": "ikṣustambavadetasya śālistambaśca jāyate /",
  "S01bsu078_u:7931": "divyapānānnasaṃpattiḥ phalaṃ tatkasya karmaṇaḥ // KAvk_46.27 //",
  "S01bsu078_u:7932": "iti pṛṣṭaḥ praṇayinā bhikṣuṇā bhagavān jinaḥ /",
  "S01bsu078_u:7933": "uvāca śrūyatāṃ rājñaḥ kāraṇaṃ bhogasaṃpadām // KAvk_46.28 //",
  "S01bsu078_u:7934": "kosale 'smin janapade khaṇḍākhyaguḍakarṣakaḥ /",
  "S01bsu078_u:7935": "dadau pratyekabuddhāya pūrvamikṣurasaudanam // KAvk_46.29 //",
  "S01bsu078_u:7936": "bhuktenekṣurasānnena tena vātagadārditaḥ /",
  "S01bsu078_u:7937": "pratyekabuddhastatpuṇyaiḥ prasannaḥ susthatāṃ yayau // KAvk_46.30 //",
  "S01bsu078_u:7938": "rājā prasenajit so 'yaṃ puṇyavān guḍakarṣakah /",
  "S01bsu078_u:7939": "tena puṇyaprabhāveṇa bhogabhāgī virājate // KAvk_46.31 //",
  "S01bsu078_u:7940": "upakāraḥ kṛtajñānāṃ nikāraḥ krūracetasām /",
  "S01bsu078_u:7941": "sukṛtāṃśaśca śādhūnāmaplo 'pyāyātyanalpatām // KAvk_46.32 //",
  "S01bsu078_u:7942": "sarvajñeneti kathite pūrvapuṇye mahīpateḥ /",
  "S01bsu078_u:7943": "babhūva sukṛtotkarṣe bhikṣurāścaryaniścalah // KAvk_46.33 //",
  "S01bsu078_u:7944": "atha bhaktyā bhagavataḥ kṛtvā rājādhivāsanām /",
  "S01bsu078_u:7945": "upaninye svayaṃ tāṃ tāṃ surārhāṃ bhogasaṃpadam // KAvk_46.34 //",
  "S01bsu078_u:7946": "paropacārai rucirairarcite kāñcanāsane /",
  "S01bsu078_u:7947": "sukhopaviṣṭaṃ provāca naranāthastathāgatam // KAvk_46.35 //",
  "S01bsu078_u:7948": "bhagavan me bhavadbhaktivibhaktasukṛtaśriyaḥ /",
  "S01bsu078_u:7949": "cayah kuśalamūlānāmanirmuktyai bhaviṣyati // KAvk_46.36 //",
  "S01bsu078_u:7950": "vinayātpārthiveneti pūrṇapuṇyābhimāninā /",
  "S01bsu078_u:7951": "pṛṣṭaḥ smitasitālokaṃ jagāda sugataḥ sṛjan // KAvk_46.37 //",
  "S01bsu078_u:7952": "rājan saṃsāramārgo 'yamanādinidhanodbhavaḥ /",
  "S01bsu078_u:7953": "helālaṅghyaḥ kathaṃ puṃsāmaprāpya kleśasaṃkṣayam // KAvk_46.38 //",
  "S01bsu078_u:7954": "ciraparicitaiścakrāvartairasaktagatāgatiḥ",
  "S01bsu078_u:7955": "prakṛtigahanaḥ saṃsāro 'yaṃ sukhena na laṅghyate /",
  "S01bsu078_u:7956": "asati hi vinā yogābhyāsaṃ kṣaye kila karmaṇāṃ",
  "S01bsu078_u:7957": "sphuṭaphalatatirdharmo 'pyasminnibandhanatām gataḥ // KAvk_46.39 //",
  "S01bsu078_u:7958": "sarvato vinivṛttasya dānābhyāsena bhūyasā /",
  "S01bsu078_u:7959": "mamāpi dharmasaṃsāro babhūva bhūrijanmakṛt // KAvk_46.40 //",
  "S01bsu078_u:7960": "dhaniko nāma dhanavān vārāṇasyāmabhūtpurā /",
  "S01bsu078_u:7961": "tāpāpahaḥ phalasphīṭaśchāyāvṛkṣa ivārthinām // KAvk_46.41 //",
  "S01bsu078_u:7962": "durbhikṣakṣapite loke viṣamakleśavihvale /",
  "S01bsu078_u:7963": "bhojyaṃ pratyekabuddhānāṃ so 'rthitaḥ pañcabhiḥ śataiḥ // KAvk_46.42 //",
  "S01bsu078_u:7964": "sa teṣāṃ parabhogārhaṃ durbhikṣāvadhi bhojanam /",
  "S01bsu078_u:7965": "akalpayadanalpaśrīḥ koṣṭhāgārī gatasmayaḥ // KAvk_46.43 //",
  "S01bsu078_u:7966": "śatapañcakasaṃghātairbhoktuṃ tasya gṛhaṃ tataḥ /",
  "S01bsu078_u:7967": "kramātpratyekabuddhānām sahasradvayamāyayau // KAvk_46.44 //",
  "S01bsu078_u:7968": "tasya tatpuṇyavāsena jāto labdhaphalaśriyā /",
  "S01bsu078_u:7969": "durbhikṣadānajanito ratnakośastadākṣayaḥ // KAvk_46.45 //",
  "S01bsu078_u:7970": "sukhaṃ sanātanaṃ puṇyabhogyatvaṃ praṇidhānataḥ /",
  "S01bsu078_u:7971": "śāstustataḥ pareṇāyaṃ samyaksaṃbodhimāpitaḥ // KAvk_46.46 //",
  "S01bsu078_u:7972": "puṇyena pāpena ca veṣṭiteyaṃ saṃsāriṇāṃ karmaphalapravṛttiḥ /",
  "S01bsu078_u:7973": "sitāsitā bandhanarajjureṣā tatsaṃkṣaye mokṣapathaṃ vadanti // KAvk_46.47 //",
  "S01bsu078_u:7974": "iti kṣitīśaḥ kathitaṃ jinena mohavyapāyena niśamya mokṣam /",
  "S01bsu078_u:7975": "kleśakṣayārhaṃ śamameva matvā puṇyābhimānaṃ śithilīvakāra // KAvk_46.48 //",
  "S01bsu078_u:7976": "iti kṣemendraviracitāyāṃ bodhisattvāvadānakalpalatāyāṃ śālistambāvadānaṃ nāma ṣaṭcatvāriṃśaḥ pallavaḥ //",
  "S01bsu078_u:7977": "47. sarvārthasiddhāvadānam /",
  "S01bsu078_u:7978": "svārthapravṛttau vigataspṛhāṇāṃ paropakāre satatodyatānām /",
  "S01bsu078_u:7979": "kleśeṣvabhītā vyasanairanītā vighnairapīḍākarameti siddhiḥ // KAvk_47.1 //",
  "S01bsu078_u:7980": "śrāvastyāṃ bhagavān pūrvaṃ jino jetavanasthitaḥ /",
  "S01bsu078_u:7981": "dharmākhyānaprasaṅgena bhikṣusaṃghamabhāṣata // KAvk_47.2 //",
  "S01bsu078_u:7982": "āsīdakhilabhūpālamaulilālitaśāsanah /",
  "S01bsu078_u:7983": "siddhārtho nāma sukṛtī sārvabhaumo mahīpatiḥ // KAvk_47.3 //",
  "S01bsu078_u:7984": "sāgarākhyasya nāgasya sūnurjaladhivāsinah /",
  "S01bsu078_u:7985": "sarvārthasiddhaḥ putratvaṃ prayayau tasya bhūpateḥ // KAvk_47.4 //",
  "S01bsu078_u:7986": "sa bhādrakalpiko bodhisattvaḥ sattvojjvalaprabhaḥ /",
  "S01bsu078_u:7987": "jātamātraḥ kṣititalaṃ cakre pūrṇaṃ svaṛddhibhiḥ // KAvk_47.5 //",
  "S01bsu078_u:7988": "tasya pravardhamānasya dharmasyeva samudyayau /",
  "S01bsu078_u:7989": "samastabhuvanavyāpi vibudhābhyarcitaṃ yaśaḥ // KAvk_47.6 //",
  "S01bsu078_u:7990": "sa kadācidvarodyāne syandanena yuvā vrajan /",
  "S01bsu078_u:7991": "dadarśa vṛddhapuruṣaṃ devatānirmitaṃ puraḥ // KAvk_47.7 //",
  "S01bsu078_u:7992": "taṃ vilokya jarājīrṇaṃ jātavairāgyavāsanah /",
  "S01bsu078_u:7993": "saṃsāramiva niḥsāraṃ sa śarīvamamanyata // KAvk_47.8 //",
  "S01bsu078_u:7994": "udyānayātrāvirataḥ śanaiḥ pratinivṛtya saḥ /",
  "S01bsu078_u:7995": "dāridyravidrutacchāyānadrākṣīt kṛpaṇān pathi // KAvk_47.9 //",
  "S01bsu078_u:7996": "dṛṣṭvā tānasukhakleṣṭān karuṇākṛṣṭamānasaḥ /",
  "S01bsu078_u:7997": "acintayadaho duḥkhaṃ sahante bhuvi durgatāḥ // KAvk_47.10 //",
  "S01bsu078_u:7998": "adānaprabhavaṃ duḥkhaṃ vadantīti visaṃgatāḥ /",
  "S01bsu078_u:7999": "pṛthivyāṃ ratnapūrṇāyāṃ parapiṇḍopajīvinaḥ // KAvk_47.11 //",
  "S01bsu078_u:8000": "idamevāvisaṃvādi cihnaṃ kaluṣakarmaṇām /",
  "S01bsu078_u:8001": "dīnāṃ yadete yācante puruṣaṃ puruṣāḥ param // KAvk_47.12 //",
  "S01bsu078_u:8002": "aho duṣkṛtameteṣāmavadhūtāḥ pade pade /",
  "S01bsu078_u:8003": "yadete mārgaṇodvignā bhikṣitvāpi bubhukṣitāḥ // KAvk_47.13 //",
  "S01bsu078_u:8004": "iti saṃcintya suciraṃ viścakleśakṣayodyataḥ /",
  "S01bsu078_u:8005": "yadaridraṃ jagatkartuṃ ratnārthī jaladhiṃ yayau // KAvk_47.14 //",
  "S01bsu078_u:8006": "kathacidiva saṃsaktaḥ sa pitrā dṛḍhaniścayaḥ /",
  "S01bsu078_u:8007": "smāruhya pravahaṇaṃ ratnadvīpamavāptavān // KAvk_47.15 //",
  "S01bsu078_u:8008": "tatra pravahaṇārūḍhān vaṇijaḥ sahayāyinaḥ /",
  "S01bsu078_u:8009": "so 'bravītkriyatām kāmaṃ yuṣmābhirmaṇisaṃgrahaṃ // KAvk_47.16 //",
  "S01bsu078_u:8010": "etaiḥ sāmānyaratnaistu mama nāsti prayojanam /",
  "S01bsu078_u:8011": "kośe mahānti bhāsvanti santi ratnottamāni naḥ // KAvk_47.17 //",
  "S01bsu078_u:8012": "kiṃ tu cintāmaṇiprāptyai vipulo 'yaṃ mamodyamaḥ /",
  "S01bsu078_u:8013": "tena vidrutadāridyrāṃ kartumicchāmi modenīm // KAvk_47.18 //",
  "S01bsu078_u:8014": "śrutaṃ mayā nāgarājaḥ sāgarākhyo mahodadhau /",
  "S01bsu078_u:8015": "vasatyasti gṛhe tasya cintitārthaprado maṇiḥ // KAvk_47.19 //",
  "S01bsu078_u:8016": "vilaṅghya viṣamaṃ mārgaṃ tamādātuṃ vrajāmyaham /",
  "S01bsu078_u:8017": "nāsti dhairyasahāyānām durgamaṃ vyavasāyinām // KAvk_47.20 //",
  "S01bsu078_u:8018": "na ca madvirahe kiṃcid vyasanaṃ vo bhaviṣyati /",
  "S01bsu078_u:8019": "satyameva parārtho 'yaṃ yadi me sukṛtodyamaḥ // KAvk_47.21 //",
  "S01bsu078_u:8020": "ityuktvā tān samāmantrya pratasthe sthiraniścayaḥ /",
  "S01bsu078_u:8021": "mahatīṃ dhṛtimālambya sattvavān pārthivātmajaḥ // KAvk_47.22 //",
  "S01bsu078_u:8022": "gulphamātreṇa saptāhaṃ gatvā gaṅgamavartmanā /",
  "S01bsu078_u:8023": "jānudaghnena saptāhaṃ saptāhaṃ pauruṣeṇa ca // KAvk_47.23 //",
  "S01bsu078_u:8024": "catvāri saptarātrāṇi tataḥ puṣkariṇījalaiḥ /",
  "S01bsu078_u:8025": "gatvā dṛṣṭiviṣān ghorān dadarśa phaṇinaḥ puraḥ // KAvk_47.24 //",
  "S01bsu078_u:8026": "maitrīyuktena manasā kṛtvā tānatha nirviṣān /",
  "S01bsu078_u:8027": "krūrakopairvṛtaṃ yakṣairyakṣadvīpamavāpa saḥ // KAvk_47.25 //",
  "S01bsu078_u:8028": "tatra maitreṇa manasā vītakrodhān vidhāya tān /",
  "S01bsu078_u:8029": "śuśrāva tairabhihitaṃ vipulotsāhavismitaiḥ // KAvk_47.26 //",
  "S01bsu078_u:8030": "kumāra sphīṭasattvena tathā vīryeṇacāmunā /",
  "S01bsu078_u:8031": "nāgarājasya bhavanaṃ samāhitamavāpya tam // KAvk_47.27 //",
  "S01bsu078_u:8032": "kālena samyaksaṃbuddhaḥ sarvajñastvaṃ bhaviṣyasi /",
  "S01bsu078_u:8033": "śrāvakāśca bhaviṣyāmo vayaṃ tvadanuyāyinaḥ // KAvk_47.28 //",
  "S01bsu078_u:8034": "prasannairiti tairuktamabhinandya nṛpātmajaḥ /",
  "S01bsu078_u:8035": "rakṣevarāvṛtaṃ prāpa rākṣasadvīpamutkaṭam // KAvk_47.29 //",
  "S01bsu078_u:8036": "tathaiva vigatakrūravikāraistaiḥ sa pūjitaḥ /",
  "S01bsu078_u:8037": "bhūjotkṣepeṇa nikṣiptaḥ kṣaṇānnāgendrasadmāni // KAvk_47.30 //",
  "S01bsu078_u:8038": "sa tatra dīptavibhave divyotsāsasukhocitaḥ /",
  "S01bsu078_u:8039": "aśṛṇoddīrghaduḥkhārtisūcakaṃ rodanadhvanim // KAvk_47.31 //",
  "S01bsu078_u:8040": "sa tamākarṇya sodvegaḥ prakṛtyaiva dayārdradhīḥ /",
  "S01bsu078_u:8041": "kimetaditi papraccha dṛṣṭvāgre nāgakanyakām // KAvk_47.32 //",
  "S01bsu078_u:8042": "sā taṃ babhāṣe saṃsaktaśokoṣmapiśunairmuhuḥ /",
  "S01bsu078_u:8043": "mlānayantīṃ svaniśvāsaurbimbādharadalatviṣam // KAvk_47.33 //",
  "S01bsu078_u:8044": "guṇāvān nāgarājasya putraḥ kamalalocanaḥ /",
  "S01bsu078_u:8045": "jyoṣṭhaḥ sarvārthasiddhākhyaḥ priyaḥ pañcatvamāgataḥ // KAvk_47.34 //",
  "S01bsu078_u:8046": "tataḥ pratigatānande vinivṛttasukhotsave /",
  "S01bsu078_u:8047": "dhanena rodanenāsminna bhavedbhavane sthitiḥ // KAvk_47.35 //",
  "S01bsu078_u:8048": "iti tasyā vacaḥ śrutvā so 'ntaḥ paricitāṃ vahan /",
  "S01bsu078_u:8049": "svadeśadarśanaprāpto nāgarājāntikaṃ yayau // KAvk_47.36 //",
  "S01bsu078_u:8050": "nāgarājastamāyāntaṃ parijñāya priyāsakhaḥ /",
  "S01bsu078_u:8051": "ehyehi putreti vadan babhūvānandavihvalaḥ // KAvk_47.37 //",
  "S01bsu078_u:8052": "martyajanmakathām tena svaṃ cāgamanakāraṇam /",
  "S01bsu078_u:8053": "śrutvā niveditaṃ nāgaḥ pariṣvajya jagāda tam // KAvk_47.38 //",
  "S01bsu078_u:8054": "cintāmaṇirayaṃ putra mama maulivibhūṣaṇam /",
  "S01bsu078_u:8055": "gṛhyatām tava saṃkalpaṃ na vandhyaṃ kartumutsahe // KAvk_47.39 //",
  "S01bsu078_u:8056": "deyaḥ kṛtajagatkṛtyo mamaivāyaṃ punastvayā /",
  "S01bsu078_u:8057": "ityuktvāsmai dadau divyacūḍaṃ ratna vimucya saḥ // KAvk_47.40 //",
  "S01bsu078_u:8058": "hṛṣṭaḥ praṇamya nāgendraṃ yayau pravahaṇāntikam // KAvk_47.41 //",
  "S01bsu078_u:8059": "samudradevatā tatra taṃ dṛṣṭvā śrutatatkathā /",
  "S01bsu078_u:8060": "uvāca kīdṛśaḥ sādho prāptaścintāmaṇīstvayā // KAvk_47.42 //",
  "S01bsu078_u:8061": "* * * * / * * * * // KAvk_47.43 //",
  "S01bsu078_u:8062": "* * * * / * * * * // KAvk_47.44 //",
  "S01bsu078_u:8063": "samudre patitaṃ dṛṣṭvā ratnaṃ kṛcchratarārjitam /",
  "S01bsu078_u:8064": "sa jagāda dṛḍhodyogavaiphalyodveganiścalaḥ // KAvk_47.45 //",
  "S01bsu078_u:8065": "aho guṇocitākārā praṇayānmṛduvādinī /",
  "S01bsu078_u:8066": "vidveṣakaluṣaṃ karma kṛtvā tvaṃ na vilajjase // KAvk_47.46 //",
  "S01bsu078_u:8067": "parotkarṣeṣu saṃgharṣaśokakleśamupaiti yaḥ /",
  "S01bsu078_u:8068": "śītalā api tasyaitā jvālāvalayitā diśaḥ // KAvk_47.47 //",
  "S01bsu078_u:8069": "paritsāhaḥ priyo yasya tasya sattvamahodadheḥ /",
  "S01bsu078_u:8070": "karpūradhavalaṃ dhatte trilokītilakaṃ yaśaḥ // KAvk_47.48 //",
  "S01bsu078_u:8071": "devi prayaccha me ratnamasmādvirama pātakāt /",
  "S01bsu078_u:8072": "apavādalatāṃ karma na sādhoradhirohhati // KAvk_47.49 //",
  "S01bsu078_u:8073": "lobhātpramādāddveṣādvā ratnaṃ cenna prayacchasi /",
  "S01bsu078_u:8074": "śoṣayāmyeṣa jaladhiṃ tadimaṃ te samāśrayam // KAvk_47.50 //",
  "S01bsu078_u:8075": "ityuktvā pyasakṛttena sā ratne na dadau yadā /",
  "S01bsu078_u:8076": "sa tadā svaprabhāveṇa śoṣāyābdheḥ samudyayau // KAvk_47.51 //",
  "S01bsu078_u:8077": "dhyātamātraṃ sahasrākṣavacasā viśvakarmaṇā /",
  "S01bsu078_u:8078": "nirmitaṃ sahasā tasya patramāvirabhutkare // KAvk_47.52 //",
  "S01bsu078_u:8079": "sa tenāgastyaculukākāreṇāmbhaḥ payonidheḥ /",
  "S01bsu078_u:8080": "antarīkṣe samutkṣipya cikṣepa kṣamaṇodyataḥ // KAvk_47.53 //",
  "S01bsu078_u:8081": "kṛte bhūbhāgaśeṣe 'bdhau tenātyadbhutakāriṇā /",
  "S01bsu078_u:8082": "suranirbhartsitā bhītā devatāsmai maṇīṃ dadau // KAvk_47.54 //",
  "S01bsu078_u:8083": "nirvyājaṃ sāhasaṃ dīptiṃ ratnānāmiva tattvataḥ /",
  "S01bsu078_u:8084": "prabhāvaṃ vetti mahatāṃ mantrāṇāṃ tapasāṃ ca kaḥ // KAvk_47.55 //",
  "S01bsu078_u:8085": "sphārastāvadapāravārivirasavyāpārahelābalāt",
  "S01bsu078_u:8086": "kallolāvaliyantritāmbaratayā ratnākaraḥ śrūyate /",
  "S01bsu078_u:8087": "gambhīraḥ punaraprameyamahimā ko 'pi prabhāvaḥ satāṃ",
  "S01bsu078_u:8088": "yasmin vismayadhāmni cintanavidhāvante plavante dhiyaḥ // KAvk_47.56 //",
  "S01bsu078_u:8089": "tataścintāmaṇiṃ buddhvā nijasārthena saṃgataḥ /",
  "S01bsu078_u:8090": "rājasūnuḥ svanagaraṃ prāpa pūrṇamanorathaḥ // KAvk_47.57 //",
  "S01bsu078_u:8091": "kṛtakṛtyaḥ prahṛṣṭenaḥ sa pitrā tatra pūjitaḥ /",
  "S01bsu078_u:8092": "dhvajāgre ratnamādhāya jagāda janasaṃsadi // KAvk_47.58 //",
  "S01bsu078_u:8093": "parārtha eva yatno 'yaṃ nātmārtho yadi me kkacit /",
  "S01bsu078_u:8094": "tena satyena loko 'ya sarvaṃ yātvadaridratām // KAvk_47.59 //",
  "S01bsu078_u:8095": "ityukte sattvanidhinā tena dīnadayālunā /",
  "S01bsu078_u:8096": "ratnavṛṣṭiraparyantā nipapāta mahītale // KAvk_47.60 //",
  "S01bsu078_u:8097": "tena ratnasamūhena dikṣu sarvāsu bhāsvatā /",
  "S01bsu078_u:8098": "yayau janasya dāridyramayaṃ niḥśeṣatāṃ tamaḥ // KAvk_47.61 //",
  "S01bsu078_u:8099": "āśāpāśavatāṃ balāptraviśatāṃ bāhyāṅgaṇaṃ śrīmatāṃ",
  "S01bsu078_u:8100": "dvāḥsthāghātavatām muhurvicalatāṃ dvārodare sīdatām /",
  "S01bsu078_u:8101": "dīrghairniḥśvasitaiḥ śucā nipatitāṃ dehakṣayaṃ kāṅkṣatāṃ",
  "S01bsu078_u:8102": "dīnānāṃ maṇirāśiraśmiśabalaḥ śrīsaṃgamaḥ ko 'pyabhūt // KAvk_47.62 //",
  "S01bsu078_u:8103": "tacchāsanāduraganāyakameva yāte cintāmaṇau vigatadainyajane ca loke /",
  "S01bsu078_u:8104": "sarvatra dānarasikasya janasya cetaḥ sarvārthisārthaviratākulitaṃ babhūva // KAvk_47.63 //",
  "S01bsu078_u:8105": "sarvārthasiddhaḥ kṣitipālasūnuḥ yo 'bhūtsa evāhamihānyadehaḥ /",
  "S01bsu078_u:8106": "śrutvetivṛttaṃ kathitaṃ jinena te bhikṣavastanmayatāmavāpuḥ // KAvk_47.64 //",
  "S01bsu078_u:8107": "iti kṣemendraviracitāyāṃ bodhisattvāvadānakalpalatāyāṃ sarvārthasiddhāvadānaṃ satpacatvāriṃśaḥ pallavaḥ //",
  "S01bsu078_u:8108": "48. hastakāvadānam /",
  "S01bsu078_u:8109": "mattebhakumbhoccakucābhirāmāḥ karpūrahārāṃśuvilāsahāsāḥ /",
  "S01bsu078_u:8110": "prītipradāḥ puṇyavatāṃ bhavanti prauḍhā yuvatyaśca vibhūtayaśca // KAvk_48.1 //",
  "S01bsu078_u:8111": "tathāgate bhagavati śrāvastyāṃ vanacāriṇi /",
  "S01bsu078_u:8112": "abhavatsuprabuddhākhyaḥ śrīmān gṛhapatiḥ purā // KAvk_48.2 //",
  "S01bsu078_u:8113": "babhūva hastako nāma tasyātidayitaḥ sutaḥ /",
  "S01bsu078_u:8114": "pūrvārjitānāṃ puṇyānāṃ sākāra iva saṃcayaḥ // KAvk_48.3 //",
  "S01bsu078_u:8115": "tasya janmadine jātaścāmīkaramayo mahān /",
  "S01bsu078_u:8116": "ekībhūta ivāścaryavrajaḥ pravarakuñcaraḥ // KAvk_48.4 //",
  "S01bsu078_u:8117": "sa gajendraḥ kumāraśca tatpituśca manorathaḥ /",
  "S01bsu078_u:8118": "lokakautukakośāśca pūrṇatāṃ tyulyamāyayuḥ // KAvk_48.5 //",
  "S01bsu078_u:8119": "sa śaśīva śiśuḥ kāle kalānilayatāṃ gataḥ /",
  "S01bsu078_u:8120": "ruruce rucimān sarvalokalocanabāndhavaḥ // KAvk_48.6 //",
  "S01bsu078_u:8121": "sa śanaiḥ pūritābhogabhujastambhavibhūṣaṇam /",
  "S01bsu078_u:8122": "lebhe manobhavārambhabhavanaṃ navayauvanam // KAvk_48.7 //",
  "S01bsu078_u:8123": "kadācidatha bhūbhartuḥ sa prasenajitaḥ sutām /",
  "S01bsu078_u:8124": "tanucīvaracihnena sahajena virājitām // KAvk_48.8 //",
  "S01bsu078_u:8125": "kanyāṃ cīvarakanyākhyāṃ lāvaṇyalalitānanām /",
  "S01bsu078_u:8126": "udyānadarśanāyātāṃ dadarśāyatalocanām // KAvk_48.9 //",
  "S01bsu078_u:8127": "akliṣṭarūpāmālokya tāmaparyuṣitadyutim /",
  "S01bsu078_u:8128": "vismayasmarayostulyamāyayau sahasā vaśam // KAvk_48.10 //",
  "S01bsu078_u:8129": "so 'cintayadaho kāntamidamatyadbhutaṃ vapuḥ /",
  "S01bsu078_u:8130": "yasmin bhāti mukhavyājādadoṣaviśadaḥ śaśī // KAvk_48.11 //",
  "S01bsu078_u:8131": "lāvaṇyamapratimameva bibhati tanvī bandhūkabandhuradharo madhurasvabhāvaḥ /",
  "S01bsu078_u:8132": "drohodyataḥ sarasavidrumapallavānāṃ bimbaprabhāprasabhabhramavandhyakāraḥ // KAvk_48.12 //",
  "S01bsu078_u:8133": "vakrkraṃ na kṣamate madaṃ śaśamṛtaḥ kleśnāti kāntiḥ sudhām",
  "S01bsu078_u:8134": "utphullotpalakānanasya kurute dṛṣṭiḥ prabhābhrtsanam /",
  "S01bsu078_u:8135": "manye manmathasaṃgamocitatanoḥ sāptnyabhītipradā",
  "S01bsu078_u:8136": "līlāyāsyāḥ sahasā vilāsalaharīśoṣaṃ vidhatte rateḥ // KAvk_48.13 //",
  "S01bsu078_u:8137": "udvṛtte kaṭhine parodharayuge naśyadviveke ciraṃ",
  "S01bsu078_u:8138": "yasyā doṣamaye 'pyaho guṇavatā hāreṇa baddhā sthitiḥ /",
  "S01bsu078_u:8139": "yaccāsminnavalambate 'mbujadhiyā rolambarekhā mukhe",
  "S01bsu078_u:8140": "lolākṣyāḥ kimapi praśāntanayane līnaṃ munīnāṃ manaḥ // KAvk_48.14 //",
  "S01bsu078_u:8141": "iti cintayatastasya vapuḥ puṣpaśaropamam /",
  "S01bsu078_u:8142": "vilokya bhūpatisutā babhūvāścaryaniścalā // KAvk_48.15 //",
  "S01bsu078_u:8143": "hṛte lajjāṃśuke tasyāḥ smareṇa smitakāriṇā /",
  "S01bsu078_u:8144": "pratyagrapulakākīrṇaṃ vapuḥ spaṣṭamadṛśyata // KAvk_48.16 //",
  "S01bsu078_u:8145": "ruddhā navābhilāṣeṇa vailakṣyeṇa nivartitā /",
  "S01bsu078_u:8146": "manastatraiva nikṣipya sā śūnyeva śanairyayau // KAvk_48.17 //",
  "S01bsu078_u:8147": "rājadhānīṃ samāsādya lajjāvismayamanmathaiḥ /",
  "S01bsu078_u:8148": "mīliteva nilīneva proṣiteva babhūva sā // KAvk_48.18 //",
  "S01bsu078_u:8149": "kumāro 'pi svabhavane samudbhūtamanobhāvḥ /",
  "S01bsu078_u:8150": "tāmevendumukhīmagre saṃkalpairalikhanmuhuḥ // KAvk_48.19 //",
  "S01bsu078_u:8151": "sa tāṃ mānasasarvasvaṃ smaravidyāmiva smaran /",
  "S01bsu078_u:8152": "pradadhyau kurlabhām matvā tanayām cakravartinaḥ // KAvk_48.20 //",
  "S01bsu078_u:8153": "janmāntare tanuryasya tapaḥparicitā ciram /",
  "S01bsu078_u:8154": "dhanyaḥ sa tāmavāpnoti latāṃ sukṛtaśākhinaḥ // KAvk_48.21 //",
  "S01bsu078_u:8155": "ramyapradānapuṇyena taddarśanamavāpyate /",
  "S01bsu078_u:8156": "na jāne tāni puṇyāni yeṣāṃ tatsaṃgamaḥ phalam // KAvk_48.22 //",
  "S01bsu078_u:8157": "tadvakrkraśītakiraṇasmaraṇotsavena",
  "S01bsu078_u:8158": "tasyāśca durlabhatayā virahoṣmaṇā me /",
  "S01bsu078_u:8159": "no vedmi kiṃ dhṛtiriyaṃ kimayaṃ vimohaḥ",
  "S01bsu078_u:8160": "kiṃ jīvitaṃ kimasubhiḥ sahaḥ viprayogaḥ // KAvk_48.23 //",
  "S01bsu078_u:8161": "tadvakrkrabjajitaḥ prasahra bhajate kṣaiṇyaṃ kṣapāvallabhaḥ",
  "S01bsu078_u:8162": "tadbhūvibhramalajjitaṃ ca vinatiṃ dhate dhanurmānmatham /",
  "S01bsu078_u:8163": "tasyāh pallavapeśaladyutimuṣā śoṣādhareṇārditaṃ",
  "S01bsu078_u:8164": "nūnaṃ prāpya parājayaṃ vanamahīṃ bimba samālambate // KAvk_48.24 //",
  "S01bsu078_u:8165": "iti pūrṇenduvadanāvadanadhyānaniścalah /",
  "S01bsu078_u:8166": "niśāṃ nināya saṃtyaktaḥ serṣyayeva sanidrayā // KAvk_48.25 //",
  "S01bsu078_u:8167": "kanyādarśanavṛttāntaṃ tatastena niveditam /",
  "S01bsu078_u:8168": "śrutvā pitāsya saṃkrantacintāparicito 'bhavat // KAvk_48.26 //",
  "S01bsu078_u:8169": "sa tamūce vayaṃ putra rājño 'sya puravāsinah /",
  "S01bsu078_u:8170": "sa kathaṃ te duhitaraṃ cakravartī pradāsyati // KAvk_48.27 //",
  "S01bsu078_u:8171": "aśakyaṃ naiva kurvanti samīhante na durlabham /",
  "S01bsu078_u:8172": "asaṃbhāvyaṃ na bhāṣante mānakāmā manīṣiṇaḥ // KAvk_48.28 //",
  "S01bsu078_u:8173": "cūtacampakavallīṣu svādhīnāsu nirādaraḥ /",
  "S01bsu078_u:8174": "cintayan pārijātasya latām śuṣyati ṣaṭpadaḥ // KAvk_48.29 //",
  "S01bsu078_u:8175": "tava tasyāśca saṃbandhaḥ prājganmavihito yadi /",
  "S01bsu078_u:8176": "tadavaśyaṃ bhavatyeva niṣprayatnaphalodayah // KAvk_48.30 //",
  "S01bsu078_u:8177": "āśāpāśairanākṛṣṭaṃ vicārairakadarthitam /",
  "S01bsu078_u:8178": "prayatnabhārairaśrāntaṃ vidhatte bhavitavyatā // KAvk_48.31 //",
  "S01bsu078_u:8179": "ityākarṇya piturvākyaṃ tattatheti vicintayan /",
  "S01bsu078_u:8180": "na cetaḥ kanyakānītaṃ samānetuṃ śaśāka saḥ // KAvk_48.32 //",
  "S01bsu078_u:8181": "sa gatvā dantayugalaṃ yayāce hemakuñcaram /",
  "S01bsu078_u:8182": "navasaṃdarśane rājñaḥ prītiyogyamupāyanam // KAvk_48.33 //",
  "S01bsu078_u:8183": "puṇyabandhena kariṇā dattaṃ dantayugaṃ tataḥ /",
  "S01bsu078_u:8184": "sa hemamayamādāya draṣṭuṃ bhūmipatiṃ yayau // KAvk_48.34 //",
  "S01bsu078_u:8185": "sa ratnaruciraṃ prāpya bhavanaṃ pṛthivīpateḥ /",
  "S01bsu078_u:8186": "praviśyaḥ praṇataḥ prītyai hemadantadvayaṃ dadau // KAvk_48.35 //",
  "S01bsu078_u:8187": "bhūbhujā viśrutaguṇaḥ prasādenābhinanditaḥ /",
  "S01bsu078_u:8188": "varaṃ gṛhāṇetyuktaśca sa na jagrāha kiṃcana // KAvk_48.36 //",
  "S01bsu078_u:8189": "tasyādīnadyuteścakre mānamabhyadhikaṃ nṛpaḥ /",
  "S01bsu078_u:8190": "aucityacārucaritaḥ priyaḥ kasya na niḥspṛhaḥ // KAvk_48.37 //",
  "S01bsu078_u:8191": "sa sadā darśane rājñaḥ kāñcanāṅgāni dantinaḥ /",
  "S01bsu078_u:8192": "punarjātanavāṅgena dattāṇi prīyate dadau // KAvk_48.38 //",
  "S01bsu078_u:8193": "tamuvāca mahīpālaḥ sevāpraṇayayantritaḥ /",
  "S01bsu078_u:8194": "dūtīṃ manaḥprasādaya vadanadyutimudvahan // KAvk_48.39 //",
  "S01bsu078_u:8195": "prabhūtahemasaṃbhārāṃ gurvīṃ sovāmimāmaham /",
  "S01bsu078_u:8196": "na sahe prauravārgo hi bhavaṇīyo mahībhṛtām // KAvk_48.40 //",
  "S01bsu078_u:8197": "saṃvibhajya janānītaiḥ kā prītirmama kāñcanaiḥ /",
  "S01bsu078_u:8198": "tavānarghaguṇā mūrtiriyameva mama priyā // KAvk_48.41 //",
  "S01bsu078_u:8199": "lobhaḥ puruṣaratneṣu bhūṣaṇārheṣu śobhate /",
  "S01bsu078_u:8200": "rājñāṃ kośeṣu sīdanti hemaratnāśmasaṃcayāḥ // KAvk_48.42 //",
  "S01bsu078_u:8201": "samīhitatamaṃ tubhyaṃ kiṃ prayacchāmi kathyatām /",
  "S01bsu078_u:8202": "niḥśeṣakośadānena na nāmānuśayo 'stu me // KAvk_48.43 //",
  "S01bsu078_u:8203": "rājñṃ dṛkpātapātreṇa prāpyante yadi na śriyaḥ /",
  "S01bsu078_u:8204": "tadanarthaṃ gatārthinyā ko 'thaḥ pārthivasevayā // KAvk_48.44 //",
  "S01bsu078_u:8205": "ityuktaḥ kṣitipālena kumāraḥ kalitāñjaliḥ /",
  "S01bsu078_u:8206": "tamabhāṣata bhūpāla dātumarhati ko 'paraḥ // KAvk_48.45 //",
  "S01bsu078_u:8207": "anarthitena ratnāni vibudhebhyaḥ prayacchatā /",
  "S01bsu078_u:8208": "tadunnidraṃ samudrasya mudritaṃ bhavatā yaśaḥ // KAvk_48.46 //",
  "S01bsu078_u:8209": "mahatāpi prayatnena pūryate na mahāśayaḥ /",
  "S01bsu078_u:8210": "alpakānāṃ tadairśvaryaṃ dāridyaṃ tanmahīyasām // KAvk_48.47 //",
  "S01bsu078_u:8211": "kiṃ tu tvadbhujaguptānāṃ dharmamārgeṇa jīvatāṃ /",
  "S01bsu078_u:8212": "janānāṃ nāsti dāridyaṃ draviṇaṃ yena mṛgyate // KAvk_48.48 //",
  "S01bsu078_u:8213": "dhanārthino na tu vayaṃ na ca sevādhikāriṇaḥ /",
  "S01bsu078_u:8214": "dhanaṃ dhanaṃ dhanadhiyāṃ māna eva manasvinām // KAvk_48.49 //",
  "S01bsu078_u:8215": "mīladguṇena parameśvarasevanena nurmūlatām sumanasāṃ sahasā gatānām /",
  "S01bsu078_u:8216": "dainyātpunaḥ kṛpaṇapaṇyapathe cyutānāṃ na sparśamātramapi sādhujanaḥ karoti // KAvk_48.50 //",
  "S01bsu078_u:8217": "arthitvānmaraṇam varaṃ tanubhṛtām dainyāvasannātmanāṃ",
  "S01bsu078_u:8218": "arthī sarvajanāvamānavasatiḥ satkārayogyaḥ śavaḥ /",
  "S01bsu078_u:8219": "kumbhastāvadadhah prayāti guṇavān kūpāvatāre paraṃ",
  "S01bsu078_u:8220": "yāvanmohatamaḥpraveśavivaśaḥ prāpto 'rthitā lambate // KAvk_48.51 //",
  "S01bsu078_u:8221": "sāmānyā dhanasaṃpadaḥ krayakṛṣiprāpyā sadā dhīmatāṃ",
  "S01bsu078_u:8222": "saṃtoṣo yadi nāsti tatkimaparā bhūmirnidhānāvṛtā /",
  "S01bsu078_u:8223": "santyevātiśayaprasādaniratāstā hemaratnakriyāḥ",
  "S01bsu078_u:8224": "kasyeṣṭaḥ priyasaṃgamāya vapuṣāṃ sevāmayo vikrayaḥ // KAvk_48.52 //",
  "S01bsu078_u:8225": "ityapāradhiyastasya vacaḥ śrutvā mahīpatiḥ /",
  "S01bsu078_u:8226": "gṝhyatāmaparaṃ kiṃcidityabhāṣata sādaraḥ // KAvk_48.53 //",
  "S01bsu078_u:8227": "aucityacaturālāpaḥ karkaśo 'pi nṛpāṃ priyaḥ /",
  "S01bsu078_u:8228": "kṛpaṇaścāṭukāro 'pi karṇaśūlāya kevalaḥ // KAvk_48.54 //",
  "S01bsu078_u:8229": "aurdāryaparituṣṭena sa rājñabhyarthitaḥ param /",
  "S01bsu078_u:8230": "tamūce yadu tuṣṭo 'si sutā mahyaṃ pradīyatām // KAvk_48.55 //",
  "S01bsu078_u:8231": "ityukte tena nṛpatiḥ saṃdehāndolitāśayaḥ /",
  "S01bsu078_u:8232": "prātarvaktāhamityuktvā kṣaṇaṃ kṣmātalamaikṣata // KAvk_48.56 //",
  "S01bsu078_u:8233": "sa kumāraṃ visṛjyātha pradhānāmātyamabravīt /",
  "S01bsu078_u:8234": "prasādarabhasenaiva kṛtaṃ vākcāpalaṃ mayā // KAvk_48.57 //",
  "S01bsu078_u:8235": "cakravartikulotpannā kanyā puṇyapaṇocitā /",
  "S01bsu078_u:8236": "kathaṃ sāmānyapaurāya guṇamātreṇa dīyate // KAvk_48.58 //",
  "S01bsu078_u:8237": "dadāmīti pratiśrutya paścādanuśayākulaḥ /",
  "S01bsu078_u:8238": "kathaṃ sarādhano bhūtvā bhaviṣyāmyarthiniṣphalaḥ // KAvk_48.59 //",
  "S01bsu078_u:8239": "kathaṃ prāptasya tasyāhaṃ prātardraṣṭ mukhaṃ puraḥ /",
  "S01bsu078_u:8240": "priyo 'pyapriyatāṃ yātaḥ sa me durlabhayecchayā // KAvk_48.60 //",
  "S01bsu078_u:8241": "nūnaṃ guṇopapanno 'pi prakṛtyaiva śarīriṇām /",
  "S01bsu078_u:8242": "vakti yāvanna dehīti tāvadgavati vallabhah // KAvk_48.61 //",
  "S01bsu078_u:8243": "iti bhūmipateḥ śrutvāḥ vaco dolāvalambinaḥ /",
  "S01bsu078_u:8244": "tamuvāca mahāmātyaḥ saṃcintyāvasarocitam // KAvk_48.62 //",
  "S01bsu078_u:8245": "anālocitaparyantāḥ pratyagrasarasādarāḥ /",
  "S01bsu078_u:8246": "svabhāvarabhasā eva bhavanti prabhubuddhayaḥ // KAvk_48.63 //",
  "S01bsu078_u:8247": "aśakyārthanayā tena lubdheneva guṇodayaḥ /",
  "S01bsu078_u:8248": "rājasevāpravṛttena hemahastī vināśitaḥ // KAvk_48.64 //",
  "S01bsu078_u:8249": "vācyo 'sau bhavatā svairaṃ kanyārthī punarāgataḥ /",
  "S01bsu078_u:8250": "hemahastinamāruhya prāptaḥ prāpsyasi me sutām // KAvk_48.65 //",
  "S01bsu078_u:8251": "tenotkṛttaḥ svahastena kutastasya sa kuñjaraḥ /",
  "S01bsu078_u:8252": "na cāsau tadvirahitaḥ punarāyāti lajjayā // KAvk_48.66 //",
  "S01bsu078_u:8253": "ityamātyasya vacasā nṛpatiryuktimāśritaḥ /",
  "S01bsu078_u:8254": "prāptaṃ kumāramanyedyustadevābhimukho 'vadat // KAvk_48.67 //",
  "S01bsu078_u:8255": "kumāro 'pi gṝhaṃ gatvā vivāhocitamaṅgalaiḥ /",
  "S01bsu078_u:8256": "haumadviradamāruhya svajanena sajāyayau // KAvk_48.68 //",
  "S01bsu078_u:8257": "svarṇavāraṇasaṃrūḍhaṃ tamāyāntaṃ mahīpatiḥ /",
  "S01bsu078_u:8258": "vilokyāścaryavibhavaṃ mene puṇyavatāṃ varam // KAvk_48.69 //",
  "S01bsu078_u:8259": "kautukādatha bhūpālastaṃ gajaṃ hemavigraham /",
  "S01bsu078_u:8260": "āruroha mahotsāhaḥ sumerumiva vajrabhṛt // KAvk_48.70 //",
  "S01bsu078_u:8261": "ārūḍhe pṛthivīpāle na cacāla sa kuñjaraḥ /",
  "S01bsu078_u:8262": "prasarsarpa kumāreṇa punaścālaṃkṛtāsanaḥ // KAvk_48.71 //",
  "S01bsu078_u:8263": "taṃ jñātvā nṛpatirdevaṃ tatprabhāveṇa vismitaḥ /",
  "S01bsu078_u:8264": "dhanyo 'smīti vadan kanyāṃ dadau tasmai smaraśriyam // KAvk_48.72 //",
  "S01bsu078_u:8265": "abhyarcya kanyāratnena nṛpatiḥ puruṣottamam /",
  "S01bsu078_u:8266": "harṣotsavasamuddhūtaḥ sudhāsindhurivābabhau // KAvk_48.73 //",
  "S01bsu078_u:8267": "tataḥ kumāre dayitāmādāya svagṛhaṃ gate /",
  "S01bsu078_u:8268": "saphalo 'bhūdanaṅgasya kārmukākarṣaṇaśramaḥ // KAvk_48.74 //",
  "S01bsu078_u:8269": "nave vayasi bhogārhe navakāntāsamāgame /",
  "S01bsu078_u:8270": "tasyābhūdvibhavodāraḥ sadā navanavotsavaḥ // KAvk_48.75 //",
  "S01bsu078_u:8271": "tataḥ kadācidbhūpālaḥ kṛtakṛtyaḥ prasenajit /",
  "S01bsu078_u:8272": "puṇyaprabhāvaṃ jāmātuḥ kalayan samacintayat // KAvk_48.76 //",
  "S01bsu078_u:8273": "aho divyaḥ prabhāvo 'sau kumārasya pradṛśyate /",
  "S01bsu078_u:8274": "na hi sāmānyapuṇyānāṃ pāko bhavati tadvidhaḥ // KAvk_48.77 //",
  "S01bsu078_u:8275": "kulaṃ lakṣmīharmyaṃ hṛtaśaśimadā rūpalaharī",
  "S01bsu078_u:8276": "vayaḥ saṃbhogārhaṃ guṇaparicayo bhūṣaṇacayaḥ /",
  "S01bsu078_u:8277": "yaśaḥ puṇyodyānaprasṛtakusumollāsaruciraṃ",
  "S01bsu078_u:8278": "na vidmaḥ kasyāyaṃ kuśalapariṇāmasya vibhavaḥ // KAvk_48.78 //",
  "S01bsu078_u:8279": "iti saṃcintya suciraṃ sa saṃjātakutūhalaḥ /",
  "S01bsu078_u:8280": "sarvajñadarśanāvaddhamāruroha manoratham // KAvk_48.79 //",
  "S01bsu078_u:8281": "sa jātātaramāhūya sutāṃ ca sacivaiḥ saha /",
  "S01bsu078_u:8282": "bhagavantaṃ yayau draṣṭuṃ manasā prathamaṃ gataḥ // KAvk_48.80 //",
  "S01bsu078_u:8283": "yāte dṛṣṭipathaṃ jetavane saṃtyajya vāhanam /",
  "S01bsu078_u:8284": "upasṛtyaḥ nṛpaḥ padbhyāṃ bhagavantaṃ vyalokayat // KAvk_48.81 //",
  "S01bsu078_u:8285": "sa taṃ praṇamya tatpādapadmabhūtiśikhāmaṇiḥ /",
  "S01bsu078_u:8286": "sutāṃ jāmātaraṃ cāsmai namro nāmnā nyavedayat // KAvk_48.82 //",
  "S01bsu078_u:8287": "upaviṣṭeṣu sarveṣu praṇāmānatamauliṣu /",
  "S01bsu078_u:8288": "papraccha rājā sarvajñaṃ bhagavantaṃ kṛtāñjaliḥ // KAvk_48.83 //",
  "S01bsu078_u:8289": "ayaṃ guṇagaopetaḥ kumāraḥ śrīmatāṃ varaḥ /",
  "S01bsu078_u:8290": "haimeva dantināyāto bhagavan kena karmaṇā // KAvk_48.84 //",
  "S01bsu078_u:8291": "iyaṃ cīvarakanyā ca matsutāsya navā vadhūḥ /",
  "S01bsu078_u:8292": "kena puṇyaprabhāveṇa jīvitādadhivallabhā // KAvk_48.85 //",
  "S01bsu078_u:8293": "iti pṛṣṭaḥ kṣitīśena sarvavidbhagavān jinaḥ /",
  "S01bsu078_u:8294": "tamūce bhūpate puṃsāṃ puṇyodbhūtā vibhūtayaḥ // KAvk_48.86 //",
  "S01bsu078_u:8295": "yadudāro yaducito yad bhrājiṃṣṇu yadadbhutam /",
  "S01bsu078_u:8296": "spṛhaṇīyaṃ ca yalloke tattatpuṇyasamudbahvam // KAvk_48.87 //",
  "S01bsu078_u:8297": "vipaśvī bhagavān pūrvaṃ sugataḥ saha bhikṣubhiḥ /",
  "S01bsu078_u:8298": "cacāra lokakṛpayā rājño bandhumataḥ pure // KAvk_48.88 //",
  "S01bsu078_u:8299": "tasminnavasare tatra kumāryā saha dārakaḥ /",
  "S01bsu078_u:8300": "vikrīḍāvartmani puraḥ kṛtvā dārumayaṃ gajam // KAvk_48.89 //",
  "S01bsu078_u:8301": "tau vilokya samāyāntaṃ dhmātajambūnadadyutim /",
  "S01bsu078_u:8302": "phullapadmadalākārakaruṇāsnigdhalocanam // KAvk_48.90 //",
  "S01bsu078_u:8303": "bhagavantaṃ samudbhūtatadbhaktisarasonmukhau /",
  "S01bsu078_u:8304": "krīḍāgajaṃ nivedyāsmai praṇatau tasthatuḥ puraḥ // KAvk_48.91 //",
  "S01bsu078_u:8305": "bhagavānapi sarvajñastayorjñātvā manoratham /",
  "S01bsu078_u:8306": "dayayā caraṇasparśaṃ vidadhe dārudantinaḥ // KAvk_48.92 //",
  "S01bsu078_u:8307": "samyak cittaprasādena dṛṣṭau bhagavatātha tau /",
  "S01bsu078_u:8308": "praṇīdhānaṃ vivāhāya cakraturdārakau mithaḥ // KAvk_48.93 //",
  "S01bsu078_u:8309": "kulaprabhāvavibhavairbhūyājjanma mamocitam /",
  "S01bsu078_u:8310": "vāhanaṃ hemadantī ca kumārasyetyabhūnmatiḥ // KAvk_48.94 //",
  "S01bsu078_u:8311": "dṛṣṭvā bhagavataḥ kanyā saṃsaktre cārucīvare /",
  "S01bsu078_u:8312": "janmacīvarayuktāṃ syāmahametacintayat // KAvk_48.95 //",
  "S01bsu078_u:8313": "sa eṣa praṇidhānena jātasteneha hastakaḥ /",
  "S01bsu078_u:8314": "iyaṃ cīvarakanyā ca tanucīvaralakṣaṇa // KAvk_48.96 //",
  "S01bsu078_u:8315": "iti kṣrutvā kṣitipatistadvṛttaṃ sugato 'ditam /",
  "S01bsu078_u:8316": "mukuṭaspṛṣṭatatpādapadmaḥ svabhavanaṃ yayau // KAvk_48.97 //",
  "S01bsu078_u:8317": "yāte savismayaṃ rājñi kumāraḥ saha jāyayā /",
  "S01bsu078_u:8318": "kathyamānaṃ bhagavatā dharmaṃ śuśrāva śuddhadhīḥ // KAvk_48.98 //",
  "S01bsu078_u:8319": "tatastau jātavairāgyau kṣīṇasaṃsāravāsanau /",
  "S01bsu078_u:8320": "pravrajyayā jitakleśau śuddhāṃ bodhimavāpatuḥ // KAvk_48.99 //",
  "S01bsu078_u:8321": "vitatasukṛtapuṇyābhyāsayogena puṃsāṃ bhavati kuśalabhājāṃ dharmakāmārthasaṃpat /",
  "S01bsu078_u:8322": "abhimatamatha bhuktvā tatphalaṃ sadārāste vighanagaganakāntiṃ śāntimante bhajante // KAvk_48.100 //",
  "S01bsu078_u:8323": "iti kṣemandraviracitāyāṃ bodhisattvāvadānakalpalatāyāṃ hastakāvadānamaṣṭacatvāriṃśaḥ pallavaḥ //"
}