{
    "S01bsu078_u:0_0": "Kṣemendraviracitā",
    "S01bsu078_u:1_0": "Bodhisattvāvadānakalpalatā /",
    "S01bsu078_u:2_0": "namaḥ sarvajñāya /",
    "S01bsu078_u:3_0": "1. prabhāsāvadānam /",
    "S01bsu078_u:3_1": "cittaṃ yasya sphaṭikavimalaṃ naiva gṛhṇāti rāgaṃ",
    "S01bsu078_u:3_2": "kāruṇyārdre manasi nikhilāḥ śoṣitā yena doṣāḥ /",
    "S01bsu078_u:3_3": "akrodhena svayamabhihato yena saṃsāraśatruḥ",
    "S01bsu078_u:3_4": "sarvajño 'sau bhavatu bhavatāṃ śreyase niścalāya //",
    "S01bsu078_u:3_5": "sacchāyaḥ sthiradharmamūlavalayaḥ puṇyālavālasthitir",
    "S01bsu078_u:3_6": "dhīvidyākaruṇāmbhasā hi vilasadvistīrṇaśākhānvitaḥ /",
    "S01bsu078_u:3_7": "saṃtoṣojjvalapallavaḥ śuciyaśaḥpuṣpaḥ sadāsatphalaḥ",
    "S01bsu078_u:3_8": "sarvāśāparipūrako vijayate śrībuddhakalpadrumaḥ //",
    "S01bsu078_u:kavk_1.3_0": "jāyate jagaduddhartuṃ saṃsāramakarākarāt /",
    "S01bsu078_u:kavk_1.3_1": "matirmahānubhāvānāmatrānuśrūyate yathā //",
    "S01bsu078_u:kavk_1.4_0": "asti prabhāvatī nāma hemaharmyagṛhairvṛtā /",
    "S01bsu078_u:kavk_1.4_1": "purī prabhāvatīva dyaurvimānaiḥ puṇyakarmaṇām //",
    "S01bsu078_u:kavk_1.5_0": "vidyādharavatī siddhagandharvagaṇasevitā /",
    "S01bsu078_u:kavk_1.5_1": "gāṃ śritā śakranagarī sukṛtena satāmiva //",
    "S01bsu078_u:kavk_1.6_0": "sevitā satataṃ satyavratadānadayāmayaiḥ /",
    "S01bsu078_u:kavk_1.6_1": "rājadhānīva dharmasya puṇyāvasathaśālinī //",
    "S01bsu078_u:kavk_1.7_0": "abhūdbhūtilakastasyāṃ prabhāso nāma bhūpatiḥ /",
    "S01bsu078_u:kavk_1.7_1": "saprabhā sādarairyasya kīrtirabhyarcyate suraiḥ //",
    "S01bsu078_u:kavk_1.8_0": "guṇasaurabhasaṃbhārāḥ sarvāsāṃ hariṇīdṛśām /",
    "S01bsu078_u:kavk_1.8_1": "yadyaśaḥpuṣpamañjaryo yātāḥ karṇavataṃsatām //",
    "S01bsu078_u:kavk_1.9_0": "upāyajñasya yasyājñāṃ suvaṇakusumojjvalām /",
    "S01bsu078_u:kavk_1.9_1": "mālāmiva mahīpālā maulicakreṣu cakrire //",
    "S01bsu078_u:kavk_1.10_0": "taṃ kadācitsamāsīnamabhyetya bhuvaneśvaram /",
    "S01bsu078_u:kavk_1.10_1": "uvāca kṣitivinyastajānurnāgavanādhipaḥ //",
    "S01bsu078_u:kavk_1.11_0": "deva divyadyutirdantī gṛhīto 'smābhiradbhutaḥ /",
    "S01bsu078_u:kavk_1.11_1": "tvatkīrtiśravaṇādbhūmimairāvaṇa ivāgataḥ //",
    "S01bsu078_u:kavk_1.12_0": "dvāri sthito 'sau dviradastridaśārhaḥ pradṛśyatām /",
    "S01bsu078_u:kavk_1.12_1": "bhṛtyānāṃ prabhunāṃ dṛṣṭaḥ saphalo hi pariśramaḥ //",
    "S01bsu078_u:kavk_1.13_0": "etadākarṇya nṛpatirnirgatyāmātyasaṃmataḥ /",
    "S01bsu078_u:kavk_1.13_1": "dadarśa dviradaṃ dvāri kailāsamiva jaṅgamam //",
    "S01bsu078_u:kavk_1.14_0": "uddāmasaurabhāhūtairbhramarairgaṇḍaḍiṇḍimaiḥ /",
    "S01bsu078_u:kavk_1.14_1": "śṛṅgārābharaṇodāraṃ vasantamiva sevitam //",
    "S01bsu078_u:kavk_1.15_0": "dantaparyantaviśrāntakaraṃ mīlitalocanam /",
    "S01bsu078_u:kavk_1.15_1": "smarantaṃ vindhyakadalīsallakīkānanaśriyaḥ //",
    "S01bsu078_u:kavk_1.16_0": "agastyaśāsanād yātaṃ bhuvi kuñjararājatām /",
    "S01bsu078_u:kavk_1.16_1": "sphuratsaptacchadāmodaṃ vindhyācalamivonnatam //",
    "S01bsu078_u:kavk_1.17_0": "taṃ vilokya kṣitipatirdantastambhavibhūṣitam /",
    "S01bsu078_u:kavk_1.17_1": "lakṣmīvilāsabhavanaṃ vismayādityacintayat //",
    "S01bsu078_u:kavk_1.18_0": "aho navanavotkarṣā nirmāṇāścaryaśālinām /",
    "S01bsu078_u:kavk_1.18_1": "karmaṇāmanavacchinnā saṃsārasargasaṃtatiḥ //",
    "S01bsu078_u:kavk_1.19_0": "amanthena sudhāmbhodheranāyāsena vāsukeḥ /",
    "S01bsu078_u:kavk_1.19_1": "anākarṣeṇa śailasya kenāyaṃ janito gajaḥ //",
    "S01bsu078_u:kavk_1.20_0": "atha hastimahāmātraṃ saṃyātaṃ nāma bhūpatiḥ /",
    "S01bsu078_u:kavk_1.20_1": "ādideśārcitādeśaṃ gajo 'yaṃ damyatāmiti //",
    "S01bsu078_u:kavk_1.21_0": "tadādiśya mahīpāle yāte 'ntaḥpuramandiram /",
    "S01bsu078_u:kavk_1.21_1": "nāgaṃ jagrāha saṃyātaḥ sarvaśikṣābharakṣamam //",
    "S01bsu078_u:kavk_1.22_0": "sa sacchiṣya iva prājñaḥ prāgjanmābhyāsayantritaḥ /",
    "S01bsu078_u:kavk_1.22_1": "nītastena prayatnena sarvaśikṣāvinītatām //",
    "S01bsu078_u:kavk_1.23_0": "bahudānanirudvegaḥ śaktyutsāhayutaḥ kṣamī /",
    "S01bsu078_u:kavk_1.23_1": "ripupraghātasugatiḥ sa rājñastulyatāṃ yayau //",
    "S01bsu078_u:kavk_1.24_0": "damyakriyāsamuttīrṇaṃ tatastaṃ kuñjareśvaram /",
    "S01bsu078_u:kavk_1.24_1": "nareśvarāya saṃyātaḥ kṛtakṛtyo nyavedayat //",
    "S01bsu078_u:kavk_1.25_0": "dṛṣṭvā tamaṅkuśāyattaṃ nirvikārabalodayam /",
    "S01bsu078_u:kavk_1.25_1": "utsāhaśikharārūḍhaṃ mene rājā jayaśriyam //",
    "S01bsu078_u:kavk_1.26_0": "sa saṃjātapraharṣotthadākṣyaśikṣādidṛkṣayā /",
    "S01bsu078_u:kavk_1.26_1": "tamāruroha sotsāhaḥ sahasrāṃśurivodayam //",
    "S01bsu078_u:kavk_1.27_0": "saṃyāto 'tha gajendrasya mantrīva vaśavartinaḥ /",
    "S01bsu078_u:kavk_1.27_1": "sarvamaṇḍalasaṃcāracāturthaṃ samadarśayat //",
    "S01bsu078_u:kavk_1.28_0": "gajaprekṣāprasaṅgena mṛgayākelilālasaḥ /",
    "S01bsu078_u:kavk_1.28_1": "rājā nijotsāhamiva vyagāhata vanaṃ mahat //",
    "S01bsu078_u:kavk_1.29_0": "sa yayau ratnakeyūrakiraṇairdūrasarpībhiḥ /",
    "S01bsu078_u:kavk_1.29_1": "sallakīpallavavarairdignāgānāhvayanniva //",
    "S01bsu078_u:kavk_1.30_0": "vrajantaṃ tatra dadṛśustaṃ vane vanadevatāḥ /",
    "S01bsu078_u:kavk_1.30_1": "praharṣavismayākīrṇakarṇapūrīkṛtekṣaṇāḥ //",
    "S01bsu078_u:kavk_1.31_0": "śabarīkabarīpāśapuṣpasaurabhanirbharāḥ /",
    "S01bsu078_u:kavk_1.31_1": "vaindhyā vasuṃdharādhīśaṃ marutastaṃ siṣevire //",
    "S01bsu078_u:kavk_1.32_0": "atha vindhyopakaṇṭheṣu svacchandasukhaśākhiṣu /",
    "S01bsu078_u:kavk_1.32_1": "smṛtvā vilāsavṛttāntaṃ gajaḥ sotkaṇṭhatāṃ yayau //",
    "S01bsu078_u:kavk_1.33_0": "kariṇyāḥ premabaddhāyā gandhamāghrāya sa dvipaḥ /",
    "S01bsu078_u:kavk_1.33_1": "nītiṃ nṛpa ivotsiktastatyājāṅkuśayantraṇām //",
    "S01bsu078_u:kavk_1.34_0": "savegaṃ dhāvatastasya rāgākṛṣṭasya daṇḍinaḥ /",
    "S01bsu078_u:kavk_1.34_1": "vimūḍhasyeva saṃsāre nābhavadviratiḥ kkacit //",
    "S01bsu078_u:kavk_1.35_0": "dṛṣṭvā prabhañjanajavaṃ kuñjaraṃ rājakuñjaraḥ /",
    "S01bsu078_u:kavk_1.35_1": "vrajantaṃ jātasaṃdehaḥ saṃyātamidamabravīt //",
    "S01bsu078_u:kavk_1.36_0": "aho batāyaṃ bhavatā vinayaṃ grāhito gajaḥ /",
    "S01bsu078_u:kavk_1.36_1": "dṛṣṭaḥ prayāto vaimukhyaṃ gurorasyāṅkuśasya yaḥ //",
    "S01bsu078_u:kavk_1.37_0": "bhramatīva diśāṃ cakramanuyāntīva pādapāḥ /",
    "S01bsu078_u:kavk_1.37_1": "pādanyāsabhareṇāsya kṣībeṇādhūrṇate kṣitiḥ //",
    "S01bsu078_u:kavk_1.38_0": "asmin deva ivākāle prayāte pratikūlatām /",
    "S01bsu078_u:kavk_1.38_1": "sarvāḥ puruṣakārasya niṣphalā yatnavṛttayaḥ //",
    "S01bsu078_u:kavk_1.39_0": "vacaḥ śrutveti saṃyātaḥ prabhorāyātasādhvasaḥ /",
    "S01bsu078_u:kavk_1.39_1": "śikṣāpavādavailakṣyāduvāca racitāñjaliḥ //",
    "S01bsu078_u:kavk_1.40_0": "deva sarvakriyāyattaḥ kuñjaro 'yaṃ mayā kṛtaḥ /",
    "S01bsu078_u:kavk_1.40_1": "kariṇīgandhamāghrāya yātaḥ kiṃ tvadya vikriyām //",
    "S01bsu078_u:kavk_1.41_0": "nopadeśaṃ na niyamaṃ na dākṣiṇyaṃ na sādhutām /",
    "S01bsu078_u:kavk_1.41_1": "smaranti jantavaḥ kāmaṃ kāmasya vaśamāgatāḥ //",
    "S01bsu078_u:kavk_1.42_0": "kena ratirasotsiktā viṣayābhimukhī matiḥ /",
    "S01bsu078_u:kavk_1.42_1": "adabhraśvabhravibhraṣṭaśaolakulyeva vāryate //",
    "S01bsu078_u:kavk_1.43_0": "śarīraśramaśikṣāyāṃ damakāḥ kuśalā vayam /",
    "S01bsu078_u:kavk_1.43_1": "manoniyamaśikṣāyāṃ munayo 'pi na paṇḍitāḥ //",
    "S01bsu078_u:kavk_1.44_0": "rāgādagaṇitāyāsaḥ skhalitākhilasaṃyamaḥ /",
    "S01bsu078_u:kavk_1.44_1": "eṣa dhāvatyamāreṇa mūrkhaḥ khala iva dvipaḥ //",
    "S01bsu078_u:kavk_1.45_0": "vṛkṣaśākhāṃ samālambya tyajemaṃ pṛthivīpate /",
    "S01bsu078_u:kavk_1.45_1": "vyasanī patitaḥ satyaṃ pātayatyeva durjanaḥ //",
    "S01bsu078_u:kavk_1.46_0": "saṃyātasya vacaḥ śrutvā tatkālasadṛśaṃ nṛpaḥ /",
    "S01bsu078_u:kavk_1.46_1": "tenaiva sahitaḥ śākhāmālalambe mahātaroḥ //",
    "S01bsu078_u:kavk_1.47_0": "avatīrya taroraśvamāruhya nṛpatau gate /",
    "S01bsu078_u:kavk_1.47_1": "prāpyāliliṅga kariṇīṃ vigāhya gahanaṃ gajaḥ //",
    "S01bsu078_u:kavk_1.48_0": "tataḥ śāntasmaro hastī dinairabhyetya saptabhiḥ /",
    "S01bsu078_u:kavk_1.48_1": "svayamālānasaṃbaddhastasthau bhuktvā yathāsukham //",
    "S01bsu078_u:kavk_1.49_0": "śikṣāsaṃyamayantritaṃ taṃ dṛṣṭvā svayamāgatam /",
    "S01bsu078_u:kavk_1.49_1": "saṃyātaḥ kauśalotkarṣaharṣādrājñe nyavedayat //",
    "S01bsu078_u:kavk_1.50_0": "rāgavāgurayākṛṣṭaḥ prayayau yaḥ smarāturaḥ /",
    "S01bsu078_u:kavk_1.50_1": "śikṣāyāmavisaṃvādī so 'yaṃ prāptaḥ svayaṃ gajaḥ //",
    "S01bsu078_u:kavk_1.51_0": "saṃketayantrito vaśyo rasajñaḥ sallakībhuvām /",
    "S01bsu078_u:kavk_1.51_1": "saṃtaptalohakavalaṃ gṛhṇāti vinaye sthitaḥ //",
    "S01bsu078_u:kavk_1.52_0": "eṣa kāmarasākṛṣṭaḥ kaṣṭāṃ vikṛtimāyayau /",
    "S01bsu078_u:kavk_1.52_1": "punaḥ prakṛtimāpannaḥ praśāntamadanajvaraḥ //",
    "S01bsu078_u:kavk_1.53_0": "śakyā damayituṃ deva siṃhavyāghragajādayaḥ /",
    "S01bsu078_u:kavk_1.53_1": "na tu rāgāsavakṣībaviṣayābhimukhaṃ manaḥ //",
    "S01bsu078_u:kavk_1.54_0": "etadākarṇya bhūpālastattatheti vicintayan /",
    "S01bsu078_u:kavk_1.54_1": "uvāca satyamucitaṃ saṃyāta kathitaṃ tvayā //",
    "S01bsu078_u:kavk_1.55_0": "apyasti kaścilloke 'smin yena cittamadadvipaḥ /",
    "S01bsu078_u:kavk_1.55_1": "nītaḥ praśamaśīlena saṃyamālānalīnatām //",
    "S01bsu078_u:kavk_1.56_0": "ityukte de vatāviṣṭaḥ saṃyātastamabhāṣata /",
    "S01bsu078_u:kavk_1.56_1": "deva santi jagatkleśaniḥśeṣonmūlanodyatāḥ //",
    "S01bsu078_u:kavk_1.57_0": "vivekālokitā loke vairāgyajanitāgrahāḥ /",
    "S01bsu078_u:kavk_1.57_1": "śamasaṃtoṣaviśadā buddhā eva prabodhinaḥ //",
    "S01bsu078_u:kavk_1.58_0": "iti buddhābhidhāṃ śrutvā samyaksaṃbodhicetasaḥ /",
    "S01bsu078_u:kavk_1.58_1": "rājñaḥ prāgjanmajābhyāsapraṇidhānamajāyata //",
    "S01bsu078_u:kavk_1.59_0": "vinimajjajjagadidaṃ saṃsāre makarākare /",
    "S01bsu078_u:kavk_1.59_1": "saṃtārayeyaṃ saṃbodhimuktaḥ kuśalasetunā //",
    "S01bsu078_u:kavk_1.60_0": "athocurdevatā vyonmastaṃ śuddhāvāsakāyikāḥ /",
    "S01bsu078_u:kavk_1.60_1": "samyaksaṃbodhisaṃbuddho bhaviṣyasi mahāmate //",
    "S01bsu078_u:kavk_1.61_0": "iti tadvacanaṃ śrutvā rājā virajasāṃ varaḥ /",
    "S01bsu078_u:kavk_1.61_1": "jātismaro divyacakṣuḥ prayayau bodhisattvatām //",
    "S01bsu078_u:kavk_1.61_2": "atha sa vipulasattvastattvanikṣiptacakṣur",
    "S01bsu078_u:kavk_1.61_3": "bhavajalanidhimajjatsarvabhūtānukampī /",
    "S01bsu078_u:kavk_1.61_4": "abhavadabhinavodyatsaṃvuditsāhayogād",
    "S01bsu078_u:kavk_1.61_5": "dalitakuśalasetuḥ sattvasaṃtāraṇāya //",
    "S01bsu078_u:4_0": "iti kṣemendraviracitāyāṃ bodhisattvāvadānakalpalatāyāṃ prabhāsāvadānaṃ nāma prathamaḥ pallavaḥ samāptaḥ /",
    "S01bsu078_u:5_0": "2. śrīsenāvadānam /",
    "S01bsu078_u:kavk_2.1_0": "te jayanti jagatyasjin puṇyacandanapādapāḥ /",
    "S01bsu078_u:kavk_2.1_1": "chedanirgharṣadāhe 'pi ye parārtheṣu nirvyathāḥ //",
    "S01bsu078_u:kavk_2.2_0": "gaṇanīyā guṇagaṇairastyariṣṭābhidhā purī /",
    "S01bsu078_u:kavk_2.2_1": "spardhayā śakranagarī yasyā na syādgarīyasī //",
    "S01bsu078_u:kavk_2.3_0": "tasyāṃ babhūva bhūpālaḥ śrīsena iti viśrutaḥ /",
    "S01bsu078_u:kavk_2.3_1": "samagraguṇaratnānāṃ ratnākara ivākaraḥ //",
    "S01bsu078_u:kavk_2.4_0": "paropakāraśaktasya caturasya prabhāvataḥ /",
    "S01bsu078_u:kavk_2.4_1": "anuraktā diśaḥ sarvāḥ sūryasyeva prabhāvataḥ //",
    "S01bsu078_u:kavk_2.5_0": "yaśobhi śobhitaṃ yena dhanadānasugandhibhiḥ /",
    "S01bsu078_u:kavk_2.5_1": "gajaiśca bhūtidhavalairjagatkalpadrumairiva //",
    "S01bsu078_u:kavk_2.6_0": "kalālayo 'pi saralaḥ saralo 'pi mahāmatiḥ /",
    "S01bsu078_u:kavk_2.6_1": "yo babhūva prajāpuṇyairmatimānapyavañcakaḥ //",
    "S01bsu078_u:kavk_2.7_0": "yāvattapati tigmāṃśuryāvadvahati mārutaḥ /",
    "S01bsu078_u:kavk_2.7_1": "tāvadājñā ca kīrtiśca yasyāpratihatābhavat //",
    "S01bsu078_u:kavk_2.8_0": "śamavyāyāmaviduṣāṃ ṣasṅguṇajñānacakṣuṣām /",
    "S01bsu078_u:kavk_2.8_1": "yaṃ dvādaśasahasrāṇi mantriṇāṃ paryupāsate //",
    "S01bsu078_u:kavk_2.9_0": "tasmindharmapare rājñi babhūva sukṛtī janaḥ /",
    "S01bsu078_u:kavk_2.9_1": "bhartṛtulyā bhavantyeva guṇaiḥ striya iva prajāḥ //",
    "S01bsu078_u:kavk_2.10_0": "tasya puṇyādhivāsena janāstridivagāminah /",
    "S01bsu078_u:kavk_2.10_1": "vimānaiḥ śakranagarīṃ niḥsaṃcārāḥ pravakrire //",
    "S01bsu078_u:kavk_2.11_0": "dṛṣṭvā manujalokena suralokasamāvṛtim /",
    "S01bsu078_u:kavk_2.11_1": "jātavairaḥ kṣitiopatau śatakraturacintayat //",
    "S01bsu078_u:kavk_2.12_0": "seneva lakṣmī vasudheṣu cārasyāścaryakartavya ca dattanityam /",
    "S01bsu078_u:kavk_2.12_1": "kalyāṇaśīlena ca sa rvacetanyapravyahāsāmana asmakāśca (?) //",
    "S01bsu078_u:kavk_2.13_0": "tasyākhaṇḍitacetasaḥ daddhidvalyānubhāvapām (?) /",
    "S01bsu078_u:kavk_2.13_1": "kartavyā dhairyājijñāsā mayā māyāvidhāyinā //",
    "S01bsu078_u:kavk_2.14_0": "iti saṃcintya suciraṃ sarvairanugataḥ suraiḥ /",
    "S01bsu078_u:kavk_2.14_1": "rūpaṃ śakraḥ parāvartya martyalokamavātarat //",
    "S01bsu078_u:kavk_2.15_0": "atrāntare prajākāryaparyālocanatatparaḥ /",
    "S01bsu078_u:kavk_2.15_1": "rājyarakṣāgururmantrī nṛpamūce mahāmatiḥ //",
    "S01bsu078_u:kavk_2.16_0": "rājan virajasā rājyarājamānena nirjitaḥ /",
    "S01bsu078_u:kavk_2.16_1": "nirvyājadānairbhavatā lajjate tridaśeśvaraḥ //",
    "S01bsu078_u:kavk_2.17_0": "parasya pūrṇaguṇatāmātmanastadvihīnatām /",
    "S01bsu078_u:kavk_2.17_1": "dṛṣṭvā ko nāma nāyāti mātsaryasya vidheyatām //",
    "S01bsu078_u:kavk_2.18_0": "īrṣyālavaḥ parotkarṣasaṃgharṣasya juṣo janāḥ /",
    "S01bsu078_u:kavk_2.18_1": "prāyeṇodvegamāyānti mahatām sukṛteṣvapi //",
    "S01bsu078_u:kavk_2.19_0": "sarvasvadānamaryādādānavyasanino 'stu te /",
    "S01bsu078_u:kavk_2.19_1": "putradārātmadāne tu saṃkalpo hyatisāhasaḥ //",
    "S01bsu078_u:kavk_2.20_0": "dṛśyante dāruṇāste te svapnāḥ sādhvasahetavaḥ /",
    "S01bsu078_u:kavk_2.20_1": "jagataḥ sūcyate tīvraṃ yaiścūḍāmaṇikhaṇḍanam //",
    "S01bsu078_u:kavk_2.21_0": "daivajñānāṃ pravādaśca śrūyate tattvavādinām /",
    "S01bsu078_u:kavk_2.21_1": "śarīraṃ pṛthivīpālo dāsyatīti suduḥsahaḥ //",
    "S01bsu078_u:kavk_2.22_0": "śarīradānaṃ sarvārthisārthanaiṣphalyakāraṇam /",
    "S01bsu078_u:kavk_2.22_1": "sarvaprado bhavatyeva tiṣṭhan kalpamahīruhaḥ //",
    "S01bsu078_u:kavk_2.23_0": "tasmādasmānmahīpāla virama tyāgasāhasāt /",
    "S01bsu078_u:kavk_2.23_1": "rakṣāratnaṃ hi jagataḥ prajāyattaṃ vapustava //",
    "S01bsu078_u:kavk_2.24_0": "iti mantrireṇoktamākarṇya vasudhādhipaḥ /",
    "S01bsu078_u:kavk_2.24_1": "tamūce sattvadhavalasmitaghautādharadyutiḥ //",
    "S01bsu078_u:kavk_2.25_0": "uktaṃ hitaṃ mhāmātya bhavatā sacivocitam /",
    "S01bsu078_u:kavk_2.25_1": "kiṃ tvarthinavaimukhyasaṃtāpaṃ nāhamutsahe //",
    "S01bsu078_u:kavk_2.26_0": "dehīti vādiṣu giro niṣedhaparuṣākṣarāḥ /",
    "S01bsu078_u:kavk_2.26_1": "sphuranti vadane yeṣāṃ sajīvāste gatāsavaḥ //",
    "S01bsu078_u:kavk_2.27_0": "idamasmādavāpsyāmītyādhāya hṛdi yācakaḥ /",
    "S01bsu078_u:kavk_2.27_1": "prāpyaḥ prayāti vaimukhyaṃ yasmin kiṃ tena jīvatā //",
    "S01bsu078_u:kavk_2.28_0": "dhigjanma puṇyahīnasya tasya niṣkaruṇātmanaḥ /",
    "S01bsu078_u:kavk_2.28_1": "yasyārtajanasaṃtāpaśravaṇe śītalaṃ manaḥ //",
    "S01bsu078_u:kavk_2.29_0": "etadarthamayaṃ kāyaḥ sāpāyo 'pi satāṃ priyaḥ /",
    "S01bsu078_u:kavk_2.29_1": "yatkasyacit kkacid yāti kadācidupakāritām //",
    "S01bsu078_u:kavk_2.30_0": "śrutveti nṛpatervākyamamātyaḥ sattvaśālinaḥ /",
    "S01bsu078_u:kavk_2.30_1": "novāca kiṃcidacalāṃ vicintya bhavitasyatām //",
    "S01bsu078_u:kavk_2.31_0": "tataḥ kadācidbhūbhartustasya līlāvihāriṇaḥ /",
    "S01bsu078_u:kavk_2.31_1": "jāyāṃ jayaprabhāṃ nāma ratiṃ ratipateriva //",
    "S01bsu078_u:kavk_2.32_0": "dūrād yadṛcchayāyātāṃ cittasāsaṅgavāgurām /",
    "S01bsu078_u:kavk_2.32_1": "muniradhyāpakaḥ kāntām dadarśa vinimeṣadṛk //",
    "S01bsu078_u:kavk_2.33_0": "prāgjanmābhyāsasaṃbandhasnehātparicitāmiva /",
    "S01bsu078_u:kavk_2.33_1": "tāṃ dṛṣṭvā sa dhṛteḥ prāpa dhairyarāśiranīśatām //",
    "S01bsu078_u:kavk_2.34_0": "tasya vītaspṛhasyāpi vāsanollasitaṃ manaḥ /",
    "S01bsu078_u:kavk_2.34_1": "utsṛjya bhavavaimukhyamabhilāṣabhuvaṃ yayau //",
    "S01bsu078_u:kavk_2.35_0": "iyaṃ hi satatasyūtā saṃtataprītitantubhiḥ /",
    "S01bsu078_u:kavk_2.35_1": "nāpaiti sarvajantūnāṃ prāgjanmābhyāsavāsanā //",
    "S01bsu078_u:kavk_2.36_0": "tadāśramapadaṃ prāptaḥ samāptādhyayanavrataḥ /",
    "S01bsu078_u:kavk_2.36_1": "śiṣyo māṇavakaḥ prāha dakṣiṇā gṛhyatāmiti //",
    "S01bsu078_u:kavk_2.37_0": "sa tamūce na me vatsa vane vṛttiḥ prayojanam /",
    "S01bsu078_u:kavk_2.37_1": "tathāpi yadi nirbandhaḥ śrūyatāṃ yadabhīpsitam //",
    "S01bsu078_u:kavk_2.38_0": "śrīsenasya kṣitipateyadi devī jayaprabhā /",
    "S01bsu078_u:kavk_2.38_1": "labhyate bhavatā dātuṃ tadasau mama dakṣiṇā //",
    "S01bsu078_u:kavk_2.39_0": "ityuktaṃ guruṇā śrutvā śiṣyaḥ kampitamānasaḥ /",
    "S01bsu078_u:kavk_2.39_1": "aśakyaprārthanālābhe saṃśayākulito 'bhavat //",
    "S01bsu078_u:kavk_2.40_0": "sa gatvā satatasvecchāvivṛtadvāramarthinām /",
    "S01bsu078_u:kavk_2.40_1": "viveśa svairaviśrambhabhavanaṃ bhūbhṛtāṃ prabhoḥ //",
    "S01bsu078_u:kavk_2.41_0": "alabhyārthārthanādainyacintātikliṣṭamānasaḥ /",
    "S01bsu078_u:kavk_2.41_1": "namrānano 'tivailakṣyād vīkṣamāṇa iva kṣitim //",
    "S01bsu078_u:kavk_2.42_0": "taṃ dṛṣṭvārthinamāyātaṃ prahṛṣṭo 'bhūnmahīpatiḥ /",
    "S01bsu078_u:kavk_2.42_1": "sudhāpradānasannaddhasamudbhūtirivāmbudhiḥ //",
    "S01bsu078_u:kavk_2.43_0": "kiṃ tavepsitamityuktvā pūjitaḥ sa mahībhujā /",
    "S01bsu078_u:kavk_2.43_1": "uvācānucitākhyānavailajjaskhalitākṣaraḥ //",
    "S01bsu078_u:kavk_2.44_0": "anarthitaparaḥ pūrvamarthikalpatarostava /",
    "S01bsu078_u:kavk_2.44_1": "garvarthamarthitāṃ yātaḥ sudurlabhapade 'pyaham //",
    "S01bsu078_u:kavk_2.45_0": "mama vidyāvrate pūrṇe dakṣiṇābhimatā guroḥ /",
    "S01bsu078_u:kavk_2.45_1": "rājan jayaprabhā devī dīyatā yadi śakyate //",
    "S01bsu078_u:kavk_2.46_0": "ityukre muniśiṣyeṇa sahasaiva mahīpateḥ /",
    "S01bsu078_u:kavk_2.46_1": "snehadānasāviddhaṃ dvidhābhūtamabhūnmanaḥ //",
    "S01bsu078_u:kavk_2.47_0": "sa jagād vijaṃ dantajyotiṣāgravisāriṇā /",
    "S01bsu078_u:kavk_2.47_1": "gṛhyatāṃ dayitā svacchavāsasācchādayanniva //",
    "S01bsu078_u:kavk_2.48_0": "avicārya mayā deyamīpsitaṃ tava yadguroḥ /",
    "S01bsu078_u:kavk_2.48_1": "viyogacakitaṃ cetaḥ satyaṃ na gaṇayāmyaham //",
    "S01bsu078_u:kavk_2.49_0": "ityuktvāhūya dayitām rājā rājīvalocanām /",
    "S01bsu078_u:kavk_2.49_1": "sadā hṛdayasaṃsaktām jīvavṛttimivāparām //",
    "S01bsu078_u:kavk_2.50_0": "nivārito 'pi guruṇā viyogavyasanāgninā /",
    "S01bsu078_u:kavk_2.50_1": "niṣiddho 'pyativṛddhena snehena smarabandhunā //",
    "S01bsu078_u:kavk_2.51_0": "pradadau muniśiṣyāya sahasā hariṇīmiva /",
    "S01bsu078_u:kavk_2.51_1": "kimetaditi sāyāsasaṃtrāsataralekṣaṇām //",
    "S01bsu078_u:kavk_2.52_0": "dattāyāṃ tyāgaśīlena priyāyāṃ pṛthivībhujā /",
    "S01bsu078_u:kavk_2.52_1": "cakampe tyāgabhīteva bhūmirlolābdhimekhalā //",
    "S01bsu078_u:kavk_2.53_0": "yatkṛte durdaśāṃ dehe sehire duḥsahāmapi /",
    "S01bsu078_u:kavk_2.53_1": "indracandrādayo devāstāh priyāḥ kasya na priyāḥ //",
    "S01bsu078_u:kavk_2.54_0": "śīlaṃ keciddhanaṃ keciddharmaṃ kecittapaḥ pare /",
    "S01bsu078_u:kavk_2.54_1": "lajjāṃ kecittanuṃ kecittyajanti yoṣitāṃ kṛte //",
    "S01bsu078_u:kavk_2.55_0": "yadeva rāgasarvasvaṃ puṃsāṃ jīvitajīvitam /",
    "S01bsu078_u:kavk_2.55_1": "tadeva sphīṭasattvānām dāne tṛṇalavāyate //",
    "S01bsu078_u:kavk_2.56_0": "tāmādāya gate tasmin virahākulito nṛpaḥ /",
    "S01bsu078_u:kavk_2.56_1": "viraheṇa sukhadveṣī manobhava ivābhavat //",
    "S01bsu078_u:kavk_2.57_0": "śiṣyeṇa munirānītām dṛṣṭvā bhūpativallabhām /",
    "S01bsu078_u:kavk_2.57_1": "rahitāṃ jīviteneva paralokabhuvaṃ gatām //",
    "S01bsu078_u:kavk_2.58_0": "gāḍhānuśayasaṃtaptaḥ paraṃ lajjānimīlitaḥ /",
    "S01bsu078_u:kavk_2.58_1": "acintayadanaucityamātmanaḥ karmavuplavāt //",
    "S01bsu078_u:kavk_2.59_0": "aho nu bālakeneva mayā kevalacāpalāt /",
    "S01bsu078_u:kavk_2.59_1": "niḥśankamayaśaḥpaṅke svayamātmā nipatitaḥ //",
    "S01bsu078_u:kavk_2.60_0": "iyaṃ prajānāṃ jananī bharmyāṇāṃ dharmakāriṇā /",
    "S01bsu078_u:kavk_2.60_1": "varṇāśramagurorjāyām mayā duḥkhānale 'rpitā //",
    "S01bsu078_u:kavk_2.61_0": "kiṃ tu nākalitaṃ śīlaṃ na smṛtaḥ saṃyamo mayā /",
    "S01bsu078_u:kavk_2.61_1": "gaṇitaṃ naiva vairāgyaṃ viveko nāvalokitaḥ //",
    "S01bsu078_u:kavk_2.62_0": "aho 'tra nirvicārāṇāṃ sanmārgavimukhaṃ manaḥ /",
    "S01bsu078_u:kavk_2.62_1": "asaṃyamāsavakṣībamapatheṣveva dhāvati //",
    "S01bsu078_u:kavk_2.63_0": "iti saṃcitya sa munirvailakṣyakṣapitadyutiḥ /",
    "S01bsu078_u:kavk_2.63_1": "abhyetya rājadayitāmuvāca vinatānanaḥ //",
    "S01bsu078_u:kavk_2.64_0": "samāśvasihi he mātarna śokaṃ kartukarhasi /",
    "S01bsu078_u:kavk_2.64_1": "bhavitavyatayaivāyaṃ kleśaste durnayaśca me //",
    "S01bsu078_u:kavk_2.65_0": "tyaktvā hi śramasaṃtāpamasya tīrataroradhaḥ /",
    "S01bsu078_u:kavk_2.65_1": "adhunaiva nijaṃ dhāma sahāsmābhirgamiṣyasi //",
    "S01bsu078_u:kavk_2.66_0": "ityukte muninā devī sīktevāmṛtavṛṣṭibhiḥ /",
    "S01bsu078_u:kavk_2.66_1": "avāptajīvitadhṛtistatyāja bhayasaṃbhramam //",
    "S01bsu078_u:kavk_2.67_0": "śrutvaitat tridivavyāpi dātuścaritamadbhutam /",
    "S01bsu078_u:kavk_2.67_1": "rājñaḥ sattvadayām jñātuṃ vāsavaḥ samupāyayau //",
    "S01bsu078_u:kavk_2.68_0": "bhakṣitādhaḥśarīrārdho vyāghreṇa vijane vane /",
    "S01bsu078_u:kavk_2.68_1": "putraiścaturbhirākrandairgṛhīto brāḥmaṇākṛtiḥ //",
    "S01bsu078_u:kavk_2.69_0": "prasravadbhūrirūdhiro lambamānāntramaṇḍalah /",
    "S01bsu078_u:kavk_2.69_1": "kṛccheṣvapagataprāṇaḥ pāpairiva dṛḍhīkṛtaḥ //",
    "S01bsu078_u:kavk_2.70_0": "pratyagrāmiṣyāgandhena kravyādairbhṛśamanvitaḥ /",
    "S01bsu078_u:kavk_2.70_1": "lubdhapārthivacaurotthairanarthairarthavāniva //",
    "S01bsu078_u:kavk_2.71_0": "nagarāntaramāsādya sa yayau puravāsinām /",
    "S01bsu078_u:kavk_2.71_1": "kāruṇyadainyaduḥkhārto smayāvismayahetutām //",
    "S01bsu078_u:kavk_2.72_0": "sa śoka iva sākāraḥ sa trāsa iva duḥsahaḥ /",
    "S01bsu078_u:kavk_2.72_1": "vidadhe sādhvasāyāsaṃ sahasā paurayoṣitām //",
    "S01bsu078_u:kavk_2.73_0": "so 'rthisaṃdarśanasthānasthitasyātha mahīpateḥ /",
    "S01bsu078_u:kavk_2.73_1": "putrarūpaiścaturbhistairnyasto 'gre mañcikārpitah //",
    "S01bsu078_u:kavk_2.74_0": "taṃ dṛṣṭvā vaiśasāveśaviṣamakleśavihvalam /",
    "S01bsu078_u:kavk_2.74_1": "niṣkūṇitānanavano jano 'bhūnmīlitekṣaṇah //",
    "S01bsu078_u:kavk_2.75_0": "sa kampavihvalaṃ vakṣo muktamudyamya dakṣiṇam /",
    "S01bsu078_u:kavk_2.75_1": "bhujaṃ jagāda bhūpālaṃ vyathāśithilitākṣaraḥ //",
    "S01bsu078_u:kavk_2.76_0": "svasti tubhyaṃ mahīpate brāhmaṇo 'hamimāṃ daśām /",
    "S01bsu078_u:kavk_2.76_1": "tīvrapāpa iva prātaḥ paśya māṃ karuṇānidhe //",
    "S01bsu078_u:kavk_2.77_0": "saṃsāreghoragahane vane vyāghreṇa bhakṣitaḥ /",
    "S01bsu078_u:kavk_2.77_1": "jīvāmyavaśyabhogyatvādduḥkhasyāsya garīyasaḥ //",
    "S01bsu078_u:kavk_2.78_0": "asminnapi vipattāpe tīvrakleśasahiṣṇavaḥ /",
    "S01bsu078_u:kavk_2.78_1": "vimuñcanti na māṃ prāṇāḥ sahṛdaḥ sajjanā iva //",
    "S01bsu078_u:6_0": "dadāti yadi te kaścit chittvā dehārdhamātmanaḥ /",
    "S01bsu078_u:kavk_2.80_0": "ko dadāti jagatyasmin jīvitaṃ karuṇānidhe /",
    "S01bsu078_u:kavk_2.80_1": "prāyeṇa svasukhānveṣī parārthavimukho janaḥ //",
    "S01bsu078_u:kavk_2.81_0": "sarvadā sarvadātāraṃ dīnavyasanabāndhavam /",
    "S01bsu078_u:kavk_2.81_1": "dehadāne 'pyavimukhaṃ tvāmasmi śaraṇaṃ gataḥ //",
    "S01bsu078_u:kavk_2.82_0": "ekastvameva loke 'smin jātaḥ sukṛtapādapaḥ /",
    "S01bsu078_u:kavk_2.82_1": "nirvyājamādarodāraṃ dānaṃ yasya phalodgatiḥ //",
    "S01bsu078_u:kavk_2.83_0": "kimanyairvā vadānyasya kīrtitairbhavato guṇaiḥ /",
    "S01bsu078_u:kavk_2.83_1": "dānamevāhato yasya loke sukṛtaḍiṇḍimaḥ //",
    "S01bsu078_u:kavk_2.84_0": "āpannārtiparitrāṇapavitracaritavratāḥ /",
    "S01bsu078_u:kavk_2.84_1": "prāyante puṇyapaṇyena vipatkāle bhavadvidhāḥ //",
    "S01bsu078_u:kavk_2.85_0": "amandānandasuhṛdo haricandanaśītalāḥ /",
    "S01bsu078_u:kavk_2.85_1": "haranti santaḥ saṃtāpaṃ dakṣiṇāḥ pavanā iva //",
    "S01bsu078_u:kavk_2.86_0": "pūrṇendusundarādasmāduditā vadanāttava /",
    "S01bsu078_u:kavk_2.86_1": "jyoptsneva jīvayatyeva vāṇī pīyūṣavarṣiṇī //",
    "S01bsu078_u:kavk_2.87_0": "ityuktastena sahasā hṛdi saṃkrāntatadvyathaḥ /",
    "S01bsu078_u:kavk_2.87_1": "saṃmohamūrcchitaṃ rājā tamūce vācamākulam //",
    "S01bsu078_u:kavk_2.88_0": "samāśvasihi muñca tvaṃ bahyaṃ prāṇaviyogajam /",
    "S01bsu078_u:kavk_2.88_1": "prayacchāmi śarīrārdhamavicāryaiva te dvija //",
    "S01bsu078_u:kavk_2.89_0": "dhanyasy ayātyayaṃ kāyaḥ paropakṛtaye kṣatim /",
    "S01bsu078_u:kavk_2.89_1": "kṣaṇakṣayī hi deho 'yaṃ rakṣyamāṇo 'pi nākṣayaḥ //",
    "S01bsu078_u:kavk_2.90_0": "ityuktavati bhūpāle samutkampitamānasaḥ /",
    "S01bsu078_u:kavk_2.90_1": "vajrāhata ivovāca mahāmātyo mahāmatiḥ //",
    "S01bsu078_u:kavk_2.91_0": "aho nu sāhasābhyāsādāyāsavyasanī prabhuḥ /",
    "S01bsu078_u:kavk_2.91_1": "hitaṃ na gaṇayatyeva prajāpuṇyaparikṣayāt //",
    "S01bsu078_u:kavk_2.92_0": "prajānāṃ bhūtaye śaktaḥ ko 'nyastvatsadṛśo guṇī /",
    "S01bsu078_u:kavk_2.92_1": "yadbhaktimukharo bhṛtyaḥ śrotā kartā ca bhūpatiḥ //",
    "S01bsu078_u:kavk_2.93_0": "na karoti hitaṃ svāmī gajalīlānimīlitaḥ /",
    "S01bsu078_u:kavk_2.93_1": "gaṇanīyāḥ subhṛtyānāmiyatyo bhogasaṃpadaḥ //",
    "S01bsu078_u:kavk_2.94_0": "bhānti t e suciraṃ karṇe yaiḥ kṛtā madhumañjarī /",
    "S01bsu078_u:kavk_2.94_1": "kalyāṇakarṇikākīrṇā vāṇī vinayavādinām //",
    "S01bsu078_u:kavk_2.95_0": "rākṣaso 'yaṃ piśāco ca chadmanā brāhmaṇākṛtiḥ /",
    "S01bsu078_u:kavk_2.95_1": "rakṣāratnasya jagatāṃ śarīrairarthitām gatah //",
    "S01bsu078_u:kavk_2.96_0": "yadi nāma na māyeyaṃ kṛtā tena mahīyasī /",
    "S01bsu078_u:kavk_2.96_1": "tatkathaṃ kṛttadehasya kṣaṇamapyasti jīvitam //",
    "S01bsu078_u:kavk_2.97_0": "avicāryaiva sukṛtaṃ kriyate durgraheṇa yat /",
    "S01bsu078_u:kavk_2.97_1": "tadātmapīḍāoparuṣaṃ paraloke 'pi niḥsukham //",
    "S01bsu078_u:kavk_2.98_0": "śakyameva sadā dadyādaśakyaṃ dīyate katham /",
    "S01bsu078_u:kavk_2.98_1": "sarvasvadehadānādipravāda eva śobhanaḥ //",
    "S01bsu078_u:kavk_2.99_0": "karṇāmṛtamidaṃ dūrādyanmahārthimaṇipradaḥ /",
    "S01bsu078_u:kavk_2.99_1": "saṃprāptānāṃ punastatra pānamasyānyato 'rthinām //",
    "S01bsu078_u:kavk_2.100_0": "rakṣyaḥ sarvaprayatnena pareṣāmapi jīvitaiḥ /",
    "S01bsu078_u:kavk_2.100_1": "prajānāṃ jīvitaṃ rājannarthicintāmaṇirbhavān //",
    "S01bsu078_u:kavk_2.101_0": "prasīda dayasvāsmāsu deva mā sāhasaṃ kṛthāḥ /",
    "S01bsu078_u:kavk_2.101_1": "n akācaśakalasyārthe kriyate cātmavikrayaḥ //",
    "S01bsu078_u:kavk_2.102_0": "ityuktvā pādayoḥ patyuḥ papātāmātyapuṃgavaḥ /",
    "S01bsu078_u:kavk_2.102_1": "śarīradānasaṃkalpānnoccacāla ca bhūpatiḥ //",
    "S01bsu078_u:kavk_2.103_0": "so 'vadat praṇayasmeracikasaddaśanadyutiḥ /",
    "S01bsu078_u:kavk_2.103_1": "jīvitasnehasaṃmohatamah pariharanniva //",
    "S01bsu078_u:kavk_2.104_0": "kevalaṃ bhaktisaṃyuktamuktaṃ vyaktamidaṃ tvayā /",
    "S01bsu078_u:kavk_2.104_1": "na sahe 'haṃ mahāmātya viprasya prāṇasaṃśayam //",
    "S01bsu078_u:kavk_2.105_0": "hāraistuṣāraiḥ kamalairmṛṇālairinducandanaiḥ /",
    "S01bsu078_u:kavk_2.105_1": "nivartate 'ntaḥsaṃtāpo nārthivaimukhyaduḥkhajaḥ //",
    "S01bsu078_u:kavk_2.106_0": "sarvathā sarvaduḥkhārtiharaṇodyatacetasaḥ /",
    "S01bsu078_u:kavk_2.106_1": "na bodherantarāyaṃ me sumate kartumarhasi //",
    "S01bsu078_u:kavk_2.107_0": "janmāntare 'pi dadato dehaṃ me na vyathābhavat /",
    "S01bsu078_u:kavk_2.107_1": "smarāmyatītavṛttasya samyaksaṃbodhicetasā //",
    "S01bsu078_u:kavk_2.108_0": "purā dṛṣṭvodyatām vyāghrīṃ kṣutkṣāmāṃ potabhakṣaṇe /",
    "S01bsu078_u:kavk_2.108_1": "tadrakṣāyai mayā dattaṃ śarīramavikṣariṇā //",
    "S01bsu078_u:kavk_2.109_0": "śibijanmani cāndhāya dattaṃ netrayugaṃ mayā /",
    "S01bsu078_u:kavk_2.109_1": "rakṣitaśca svadehena kapotaḥ śyenakādbhayāt //",
    "S01bsu078_u:kavk_2.110_0": "candraprabhāvatāre ca raudrākṣāyārpitaṃ śiraḥ /",
    "S01bsu078_u:kavk_2.110_1": "sarvasvaputradārādi dattaṃ cānyeṣu janmasu //",
    "S01bsu078_u:kavk_2.111_0": "ityukte bodhisattven abhūbhujāmātyapuṃgavaḥ /",
    "S01bsu078_u:kavk_2.111_1": "na sajīvo n anirjīva ivābhūdvyathitendriyaḥ //",
    "S01bsu078_u:kavk_2.112_0": "alaṅghyaśāsanenātha rājñā krakacadhārayā /",
    "S01bsu078_u:kavk_2.112_1": "niyuktau palagaṇḍākhyau śarīracchedakarmaṇi //",
    "S01bsu078_u:kavk_2.113_0": "tau tīvraśokavivaśau śakramāyāvimohitau /",
    "S01bsu078_u:kavk_2.113_1": "kathaṃcidiva bhūbharturdehacchede samudyatau //",
    "S01bsu078_u:kavk_2.114_0": "nṛpaternirvikārasya krūrakrakacadhārayā /",
    "S01bsu078_u:kavk_2.114_1": "vidāryamāṇe dehārdhe pṛthivī samakampata //",
    "S01bsu078_u:kavk_2.115_0": "bhraṣṭolkā raktavasanā virghātacyutatārakā /",
    "S01bsu078_u:kavk_2.115_1": "dyauḥ saśabdaṃ rurodeva kīrṇāśrukaṇasaṃtatiḥ //",
    "S01bsu078_u:kavk_2.116_0": "vaiśasālokanedbhūtatīvraduḥkhāsahiṣṇunā /",
    "S01bsu078_u:kavk_2.116_1": "tūrṇaṃ rajaḥpaṭeneva raviṇā pihitaṃ mukham //",
    "S01bsu078_u:kavk_2.117_0": "tasmin prajāh prajānāthe krakacākrāntavigrahe /",
    "S01bsu078_u:kavk_2.117_1": "cakranduḥ pūritākrandā digvadhūmiḥ pratisvanaiḥ //",
    "S01bsu078_u:kavk_2.118_0": "akṣubdhasattvamālokya nṛpaṃ śakro dvihākṛtiḥ /",
    "S01bsu078_u:kavk_2.118_1": "vismayānuśayākrāntacittaściramacintayat //",
    "S01bsu078_u:kavk_2.119_0": "aho mahāmaterasya karuṇākomalaṃ manaḥ /",
    "S01bsu078_u:kavk_2.119_1": "prāptaṃ parārthapīḍāsu vajrādapi kaṭhoratām //",
    "S01bsu078_u:kavk_2.120_0": "sāgarādapi gambhīraṃ merorapi samunnatam /",
    "S01bsu078_u:kavk_2.120_1": "tridivādapi sāścaryamaho vṛttaṃ mahātmanām //",
    "S01bsu078_u:kavk_2.121_0": "ahi prāṇapravāse 'pi sattvaṃ sattvamahodadheḥ /",
    "S01bsu078_u:kavk_2.121_1": "sādhoriva vipatpāte mahattvaṃ nāvahīyate //",
    "S01bsu078_u:kavk_2.122_0": "iti cintayati kṣipraṃ sahasrākṣe kṣitiprabhoḥ /",
    "S01bsu078_u:kavk_2.122_1": "nābheradhaḥśarīrārdhaṃ nikṛttamapatat kṣitau //",
    "S01bsu078_u:kavk_2.123_0": "sa dvidhābhūtadehoapi harṣotsāhamayo 'bhavat /",
    "S01bsu078_u:kavk_2.123_1": "sarvabhūtaparitrāṇasattvena dhṛtajīvitaḥ //",
    "S01bsu078_u:kavk_2.124_0": "tadājñayā śarīrārdhe śleṣṭe saṃpūrṇavigrahaḥ /",
    "S01bsu078_u:kavk_2.124_1": "svasthakṣatiḥ samutthāya brāḥmaṇastamabhāṣata //",
    "S01bsu078_u:kavk_2.125_0": "aho virājase rājan pūnjaṃ virajasastava /",
    "S01bsu078_u:kavk_2.125_1": "nirvyājadehadānena viśeṣaṃ tu bnhavadyaśaḥ //",
    "S01bsu078_u:kavk_2.126_0": "tvanmanomaṇivaimalyatulyaṃ kiṃcidakurvataḥ /",
    "S01bsu078_u:kavk_2.126_1": "upamānena dāridyramaho mugdhasya vedhasaḥ //",
    "S01bsu078_u:kavk_2.127_0": "kṛttaḥ suvṛttaḥ saralaḥ parārthe madhurāśayaḥ /",
    "S01bsu078_u:kavk_2.127_1": "sahase duḥsahāṃ pīḍāmikṣukāṇḍa ivonnataḥ //",
    "S01bsu078_u:kavk_2.128_0": "ityuktvā brāhmaṇākāraḥ śakrasta smṛtijanmabhiḥ /",
    "S01bsu078_u:kavk_2.128_1": "saṃjīvanaiṣadhijātaiḥ sudhāsyandairapūrayat //",
    "S01bsu078_u:kavk_2.129_0": "tataḥ prakaṭitākāraḥ paritoṣātpuraṃdaraḥ /",
    "S01bsu078_u:kavk_2.129_1": "suśliṣṭanijadehārdhaṃ praśaśaṃsa mahīpatim //",
    "S01bsu078_u:kavk_2.130_0": "athābmarānnipatitaḥ sitakusumasaṃcayaḥ /",
    "S01bsu078_u:kavk_2.130_1": "tatkālollāsitakṣoṇīharṣahāsa ivābabhau //",
    "S01bsu078_u:kavk_2.131_0": "atrāntare munistasmau priyāṃ jāyāṃ jayaprabhām /",
    "S01bsu078_u:kavk_2.131_1": "ādāyābhyetya tadvṛttaṃ jātāścaryo nyavedayat //",
    "S01bsu078_u:kavk_2.132_0": "pūtayā saṃgataḥ patnayā svakīrtyeva viśuddhayā /",
    "S01bsu078_u:kavk_2.132_1": "uvāca pṛṣṭaḥ śakreṇa nikāre nirvikāritah //",
    "S01bsu078_u:kavk_2.133_0": "tataḥ siṃhāsane divyae viśvakarmavinirmite /",
    "S01bsu078_u:kavk_2.133_1": "ratnavarṣasamākīrṇe jambudvīpe sa bhūpatiḥ //",
    "S01bsu078_u:kavk_2.134_0": "abhiṣiktaḥ surendreṇa prasādya dayitāsakhaḥ /",
    "S01bsu078_u:kavk_2.134_1": "dānapuṇyaprabhāvotthakuśalavyāpitaprajaḥ //",
    "S01bsu078_u:kavk_2.135_0": "samāptasattvasaṃsārasaṃtāraṇakṛtavratah /",
    "S01bsu078_u:kavk_2.135_1": "samyaksaṃbodhisaṃbuddhamanāḥ pramudito 'bhavat //",
    "S01bsu078_u:7_0": "maitraṃ cetastaruṇakaruṇaṃ sattvasiddhaṃ viśuddhaṃ āpannārtipraśamanaphalasphūītamātmapradānam /",
    "S01bsu078_u:kavk_2.136_0": "maitraṃ cetastaruṇakaruṇaṃ sattvasiddhaṃ viśuddhaṃ āpannārtipraśamanaphalasphūītamātmapradānam /",
    "S01bsu078_u:kavk_2.136_1": "dṛṣṭvā rājñah pramudasalilakṣālitākṣo vilakṣaḥ",
    "S01bsu078_u:kavk_2.136_2": "śakraḥ prāyādamaranagarīṃ pūritāṃ tadyaśobhiḥ //",
    "S01bsu078_u:kavk_2.137_0": "iti sa vibudhavṛndaiḥ siddhayakṣoragendraiḥ pulakaruciravarcairarcyamānaprabhāvaḥ /",
    "S01bsu078_u:kavk_2.137_1": "avanimavanaśaktaḥ kalpayannākakalpāmabahvavibhavaśobhāmāptavān bodhisattvaḥ //",
    "S01bsu078_u:kavk_2.138_0": "pūrvāvatārasaṃvāde dānotkarṣamudāharan /",
    "S01bsu078_u:kavk_2.138_1": "upadeśāya bhikṣūṇāmityāha bhagavān jinah //",
    "S01bsu078_u:8_0": "iti kṣemendraviracitāyām bodhisattvāvadānakalpalatāyāṃ śrīsenāvadānaṃ nāma dvitīyaḥ pallavaḥ //",
    "S01bsu078_u:9_0": "3. maṇicūḍāvadānam /",
    "S01bsu078_u:kavk_3.1_0": "asminnadbhutasarge makarākarajāyamānamaṇīvarte /",
    "S01bsu078_u:kavk_3.1_1": "ko 'pi prakaṭitasugatiḥ puruṣamaṇirjāyate (bhavyaḥ) //",
    "S01bsu078_u:kavk_3.2_0": "asti saubhiprabhāpūrakarpūraparipāṇḍuram /",
    "S01bsu078_u:kavk_3.2_1": "sāketaṃ nāma nagaraṃ saubhāgyatilakaṃ bhuvaḥ //",
    "S01bsu078_u:kavk_3.3_0": "sevyaiḥ prabhāsattvamayairgaṅgāvimalamānasaiḥ /",
    "S01bsu078_u:kavk_3.3_1": "tīrthairiva sthitaṃ yatra pavitraḥ puṇyakartṛbhiḥ //",
    "S01bsu078_u:kavk_3.4_0": "yaśaḥkusumite yatra puṇyasaurabhanirbhare /",
    "S01bsu078_u:kavk_3.4_1": "ramante sukṛtodyāne nandane puravāsinaḥ //",
    "S01bsu078_u:kavk_3.5_0": "tatrābhūd bhūpatirbhuriguṇaratnamahodadhiḥ /",
    "S01bsu078_u:kavk_3.5_1": "bhīturyaśaḥśaśāṅasya mehacūḍa iti śrutaḥ //",
    "S01bsu078_u:kavk_3.6_0": "sadā sadāśrayārheṇa kalikālāpahāriṇā /",
    "S01bsu078_u:kavk_3.6_1": "kṛtaḥ kṛtayugeneva yena dharmadharo janaḥ //",
    "S01bsu078_u:kavk_3.7_0": "mahīpatiḥ kṣamāśaktaḥ śrīvṛtaḥ karuṇārataḥ /",
    "S01bsu078_u:kavk_3.7_1": "vallabho 'bhūt prajānāṃ yaḥ prakhyāto vijitendriyaḥ //",
    "S01bsu078_u:kavk_3.8_0": "amarāsavasaṃpūrṇamahiṃsāsatradīkṣitaḥ /",
    "S01bsu078_u:kavk_3.8_1": "dadau yaḥ sarvabhūtānāṃ puṇyāmabhayadakṣiṇam //",
    "S01bsu078_u:kavk_3.9_0": "nirmado yaḥ prabhāve 'pi vibhave 'pi priyaṃvadaḥ /",
    "S01bsu078_u:kavk_3.9_1": "kṣamāśīlaḥ prabhutve 'pi yauvane 'pi jitendriyaḥ //",
    "S01bsu078_u:kavk_3.10_0": "gambhīreṇonnatimatā śūreṇa śaśikāntinā /",
    "S01bsu078_u:kavk_3.10_1": "satpakṣeṇa kṣitibhṛtā yenātanyata vismayaḥ //",
    "S01bsu078_u:kavk_3.11_0": "rājñastasyādvitīyasya babhūvābharaṇadvayam /",
    "S01bsu078_u:kavk_3.11_1": "tyāgapūrṇaṃ ca kāruṇyaṃ tārūṇyaṃ sukṛtaśriyaḥ //",
    "S01bsu078_u:kavk_3.12_0": "padmākarasya tasyābhūddevī kāntimatī priyā /",
    "S01bsu078_u:kavk_3.12_1": "prabhātaśrīriva sadā nirdoṣābhyudayotsavā //",
    "S01bsu078_u:kavk_3.13_0": "nītiḥ prabhuguṇevena tyāgena śrīrivojjvalā /",
    "S01bsu078_u:kavk_3.13_1": "rarāja rājacandreṇa sā śīleneva cārutā //",
    "S01bsu078_u:kavk_3.14_0": "sadānandanavikhyātayaśaḥprasarayā tayā /",
    "S01bsu078_u:kavk_3.14_1": "merūstridivalakṣmyeva babhau bhūmibhṛtāṃ varaḥ //",
    "S01bsu078_u:kavk_3.15_0": "kāle kalyāṇanilayaṃ bhartuḥ sā garbhamādadhe /",
    "S01bsu078_u:kavk_3.15_1": "bhūtyai bhuvanapadmasya divākaramivāditiḥ //",
    "S01bsu078_u:kavk_3.16_0": "araṇiḥ pāvakeneva velevābdheḥ sudhāṃśunā /",
    "S01bsu078_u:kavk_3.16_1": "brahmābjeneva govindanābhirgarbheṇa sā babhau //",
    "S01bsu078_u:kavk_3.17_0": "tasyā garbhānubhāvena dohadābhimataṃ nṛpaḥ /",
    "S01bsu078_u:kavk_3.17_1": "dadau sarvārthisārthebhyo vāñchitābhyadhikaṃ vasu //",
    "S01bsu078_u:kavk_3.18_0": "punarbhūmibhujā pṛṣṭā dohadaṃ śubhagarbhiṇī /",
    "S01bsu078_u:kavk_3.18_1": "sarasvatīva sā cakre svayaṃ saddharmadeśanām //",
    "S01bsu078_u:kavk_3.19_0": "pūrṇapuṇyamaṇirdharmanidhirvidhisamuddhṛtaḥ /",
    "S01bsu078_u:kavk_3.19_1": "vupadvipuladuḥkhebhyaḥ sadā rakṣati rakṣitaḥ //",
    "S01bsu078_u:kavk_3.20_0": "kāntāradurgeṣu paricyutānāṃ tāpāturāṇāṃ paralokamārge /",
    "S01bsu078_u:kavk_3.20_1": "snigdhaḥ pravṛddhaḥ phalapūritāśaḥ chāyātarurdharmasamo 'sti nānyaḥ //",
    "S01bsu078_u:kavk_3.20_2": "ālokastimire vipadviṣamaṇiḥ pāte karālambanaṃ",
    "S01bsu078_u:kavk_3.20_3": "yācñākalpatarurjagajjayarathaḥ pātheyamanthe pathi /",
    "S01bsu078_u:kavk_3.20_4": "duḥkhavyādhimahauṣadhaṃ bhavabhayodbhāntāśayāśvāsanaṃ",
    "S01bsu078_u:kavk_3.20_5": "tāpe candanakānanaṃ sthirasuhṛddharmaḥ satāṃ bāndhavaḥ //",
    "S01bsu078_u:kavk_3.22_0": "ityādi dharmadhavalaṃ śrutvā nṛpavadhūvacaḥ /",
    "S01bsu078_u:kavk_3.22_1": "dharmaikaśaraṇaḥ śrīmān babhūva bhuvane janaḥ //",
    "S01bsu078_u:kavk_3.23_0": "tataḥ kālena saṃpūrṇaṃ dyaurivāmṛtadīdhitim /",
    "S01bsu078_u:kavk_3.23_1": "asūta dārakaṃ devī jagattimiradārakam //",
    "S01bsu078_u:kavk_3.24_0": "ajāyatāsya sahajaścūḍālaṃkaraṇaṃ maṇiḥ /",
    "S01bsu078_u:kavk_3.24_1": "prāgjanmāntarasaṃsakto viveka iva nirmalaḥ //",
    "S01bsu078_u:kavk_3.25_0": "sa babhau subhagastasya mūrdhni puṇyamayo maṇiḥ /",
    "S01bsu078_u:kavk_3.25_1": "yasya prabhāprabhāveṇa yāminyo dinatām yayuḥ //",
    "S01bsu078_u:kavk_3.26_0": "soṣṇīṣasya maṇestasya pīyūṣasyandibindivaḥ /",
    "S01bsu078_u:kavk_3.26_1": "nayanti hematām lohaṃ duritaṃ śamayanti ca //",
    "S01bsu078_u:kavk_3.27_0": "śiśorjātismarasyātha vacasā tasya bhūpatiḥ /",
    "S01bsu078_u:kavk_3.27_1": "dadau hema sadārthibhyaḥ sarvaṃ maṇirasodbhavam //",
    "S01bsu078_u:kavk_3.28_0": "puṣparatnadhvajacchatrapatākāvyajanāṃśukaiḥ /",
    "S01bsu078_u:kavk_3.28_1": "apūrayan puraṃ vyonmastasya janmani devatāḥ //",
    "S01bsu078_u:kavk_3.29_0": "suprakāśoditāśeṣavidyāvidyotitātmanaḥ /",
    "S01bsu078_u:kavk_3.29_1": "maṇicūḍa iti khyātaṃ nāma tasyākaronnṛpaḥ //",
    "S01bsu078_u:kavk_3.30_0": "sa cakārāśayaṃ harṣapīyūṣocchalitaṃ pituḥ /",
    "S01bsu078_u:kavk_3.30_1": "abhijātaḥ suto jātaḥ pārijāta ivodadheḥ //",
    "S01bsu078_u:kavk_3.31_0": "paulomīva jayanteṇa jananī pūjyajanmanā /",
    "S01bsu078_u:kavk_3.31_1": "babhau tena kumāreṇa kumāreṇeva pārvatī //",
    "S01bsu078_u:kavk_3.32_0": "tataḥ kālena sukṛtasopānaiḥ pṛthivīpatau /",
    "S01bsu078_u:kavk_3.32_1": "divyadhāmasamārūḍhe maṇicūḍo 'bhavannṛpaḥ //",
    "S01bsu078_u:kavk_3.33_0": "arthicintāmaṇestasya dānena paripūrite /",
    "S01bsu078_u:kavk_3.33_1": "loke puṇyasukhāloke nārto 'bhūnna ca yācakaḥ //",
    "S01bsu078_u:kavk_3.34_0": "tasya bhadragirirnāma babhūvaṃ gajapuṃgavaḥ /",
    "S01bsu078_u:kavk_3.34_1": "prabhorivānukāreṇa dānārdrakarapuṣkaraḥ //",
    "S01bsu078_u:kavk_3.35_0": "taṃ kadācinmahāsthānasthitaṃ bhuvananāyakam /",
    "S01bsu078_u:kavk_3.35_1": "bhavabhūtiḥ samabhyāyādbhṛguvaṃśabhavo muniḥ //",
    "S01bsu078_u:kavk_3.36_0": "divyakānyāṃ samādāya lāvaṇyalalitānanām /",
    "S01bsu078_u:kavk_3.36_1": "mūrtāmiva prabhālakṣmīmakṣīṇasya kṣapāpateḥ //",
    "S01bsu078_u:kavk_3.37_0": "kucayoravivekena rāgeṇa caraṇābjayoḥ /",
    "S01bsu078_u:kavk_3.37_1": "netrayoścāpaleneva sā jagatyatilajjitā //",
    "S01bsu078_u:kavk_3.38_0": "tapaḥśriyeva sahitaṃ taṃ kanyānugataṃ munim /",
    "S01bsu078_u:kavk_3.38_1": "aoūjayat prajānāthaḥ kṛtāsanaparigraham //",
    "S01bsu078_u:kavk_3.39_0": "kanyāpi nṛpamālokya dhīraṃ gambhīrasundaram /",
    "S01bsu078_u:kavk_3.39_1": "parapīḍāsu kāruṇyānnyastacāpamiva smaram //",
    "S01bsu078_u:kavk_3.40_0": "cūḍāratnasya kīraṇairduritakṣayakāribhiḥ /",
    "S01bsu078_u:kavk_3.40_1": "likhantaṃ kuṅkumeneva dikṣu rakṣākṣarāvalim //",
    "S01bsu078_u:kavk_3.41_0": "vikṣepakṣiptamarutā cāmareṇa virājitam /",
    "S01bsu078_u:kavk_3.41_1": "socchāseneva sattvena jagatsaṃtāraṇaṃ vinā //",
    "S01bsu078_u:kavk_3.42_0": "ratnodāreṇa hāreṇa hṛdayagrahakāriṇā /",
    "S01bsu078_u:kavk_3.42_1": "pātālavipadāṃ śāntyai śaiṣeṇeva niṣevitam //",
    "S01bsu078_u:kavk_3.43_0": "vahantaṃ mahatā doṣṇā kṣamāṃ cittena ca kṣamām /",
    "S01bsu078_u:kavk_3.43_1": "prayayau sābhilāṣasya vismayasya vidheyatām //",
    "S01bsu078_u:kavk_3.44_0": "gṛhītvā munirutsaṅge kuraṅgataralekṣaṇām /",
    "S01bsu078_u:kavk_3.44_1": "jīvanīṃ tāmanaṅgasya jagād jagatīpatim //",
    "S01bsu078_u:kavk_3.45_0": "uditena jagannetraśatapatravikāśinā /",
    "S01bsu078_u:kavk_3.45_1": "bhavatā bhāti loko 'yaṃ devena ca vivasvatā //",
    "S01bsu078_u:kavk_3.46_0": "aho nu tava nāstyeva vibhūtisulabhodbhavaḥ /",
    "S01bsu078_u:kavk_3.46_1": "sādhoriva guṇadveṣaḥ saṃmohopacito madaḥ //",
    "S01bsu078_u:kavk_3.47_0": "lokanāthasya te lokakāruṇyapūrṇacetasaḥ /",
    "S01bsu078_u:kavk_3.47_1": "rājan maitrījuṣā kīrtiḥ sthirā pāramitā param //",
    "S01bsu078_u:kavk_3.48_0": "akhedasaralo dātā nirvyājasukṛto bhavān /",
    "S01bsu078_u:kavk_3.48_1": "ata eva viśeṣeṇa mānanīyo manīṣiṇām //",
    "S01bsu078_u:kavk_3.49_0": "padmodarasamudbhūtā kanyā kamalalocanā /",
    "S01bsu078_u:kavk_3.49_1": "homāvaśeṣapayasā vardhiteyaṃ mayāśrame //",
    "S01bsu078_u:kavk_3.50_0": "gṛhyatāmagramahiṣī patnītve bhavatā nṛpa /",
    "S01bsu078_u:kavk_3.50_1": "viṣṇoḥ śrīriva yogyeyaṃ tavaiva puruṣottama //",
    "S01bsu078_u:kavk_3.51_0": "yajñapuṇyaphalaṃ pūrṇaṃ kālena mama dāsyasi /",
    "S01bsu078_u:kavk_3.51_1": "ityuktvā vidhinā rājñe kanyāṃ datvā yayau muniḥ //",
    "S01bsu078_u:kavk_3.52_0": "priyāṃ padmāvatīṃ rājā ratiṃ prāpyeva manmathaḥ /",
    "S01bsu078_u:kavk_3.52_1": "araṃsta rucirodyāne sukṛte puṇyavāniva //",
    "S01bsu078_u:kavk_3.53_0": "tataḥ kālena sā putraṃ vaṃśavalliva mauktikam /",
    "S01bsu078_u:kavk_3.53_1": "asūta padmacūḍākhyaṃ guṇānāṃ darpaṇaṃ pituḥ //",
    "S01bsu078_u:kavk_3.54_0": "śakrādibhirlokapālairanullaṅghyamahodayaḥ /",
    "S01bsu078_u:kavk_3.54_1": "saṃstūyamānacaritaḥ svayaṃ kamalajanmanā //",
    "S01bsu078_u:kavk_3.55_0": "yaśaḥsaurabhasaṃbhārasaṃpūritadigantaraḥ /",
    "S01bsu078_u:kavk_3.55_1": "sarvārthisārthakalyāṇakalanākalpapādapaḥ //",
    "S01bsu078_u:kavk_3.56_0": "smṛtvā munervacaḥ kāle kartuṃ vipuladakṣiṇām /",
    "S01bsu078_u:kavk_3.56_1": "ahiṃsāvasusaṃpūrṇāmājahāra mahīpatiḥ //",
    "S01bsu078_u:kavk_3.57_0": "tasmin yajñe samājagmuḥ sarvakāmairanargale /",
    "S01bsu078_u:kavk_3.57_1": "munayo bhārgavamukhā nṛpā duṣprasahādayaḥ //",
    "S01bsu078_u:kavk_3.58_0": "vartamāne makhe tasmin niḥsaṃkhyavasuvarṣiṇi /",
    "S01bsu078_u:kavk_3.58_1": "rakṣorūpaḥ samuttasthau vahnimadhyāt sureśvaraḥ //",
    "S01bsu078_u:kavk_3.59_0": "upasṛtya sa bhūpālaṃ kṛśo vikṛtavigrahaḥ /",
    "S01bsu078_u:kavk_3.59_1": "kṣuptipāsārdito 'smīti yayāce pānabhojanam //",
    "S01bsu078_u:kavk_3.60_0": "śāsanādatha bhūbhartustasmai vividhabhojanam /",
    "S01bsu078_u:kavk_3.60_1": "upaninyuḥ paricitāḥ pānaṃ ca paricārakāḥ //",
    "S01bsu078_u:kavk_3.61_0": "tataḥ kiṃcidvihasyaiva kṣitipaṃ prāha rākṣasaḥ /",
    "S01bsu078_u:kavk_3.61_1": "nedamasmatpriyaṃ rājan vayaṃ hi piśitāśanāḥ //",
    "S01bsu078_u:kavk_3.62_0": "sadyohatasya māṃsena rudhireṇa ca bhūyasā /",
    "S01bsu078_u:kavk_3.62_1": "tṛptirutpadyate 'smākaṃ dīyatāṃ yadabhīpsitam //",
    "S01bsu078_u:kavk_3.63_0": "sarvakāmaprado 'sīti tvamahaṃ samupāgataḥ /",
    "S01bsu078_u:kavk_3.63_1": "dadāmīti pratiśrutya na niṣedhastavocitaḥ //",
    "S01bsu078_u:kavk_3.64_0": "iti rakṣavacaḥ śrutvā karuṇakulito nṛpaḥ /",
    "S01bsu078_u:kavk_3.64_1": "ahiṃsāniyamenābhūdarthivaimukhyaduḥkhitaḥ //",
    "S01bsu078_u:kavk_3.65_0": "so 'cintayattadā daivājjāto 'yaṃ dharmasaṃśayaḥ /",
    "S01bsu078_u:kavk_3.65_1": "na sahe duḥsahāṃ hiṃsāṃ naṃ naiṣphalyamarthinaḥ //",
    "S01bsu078_u:kavk_3.66_0": "na ca māṃsaṃ śarīrebhyo labhyate vaiśasaṃ vinā /",
    "S01bsu078_u:kavk_3.66_1": "nāhaṃ pipīlakasyāpi kāyakleśalavaṃ sahe //",
    "S01bsu078_u:kavk_3.67_0": "datvāhaṃ sarvabhūtebhyaḥ puṇyāmabhayadakṣiṇam /",
    "S01bsu078_u:kavk_3.67_1": "kathamasmai prayacchāmi māṃsaṃ prāṇivadhodbhavam //",
    "S01bsu078_u:kavk_3.68_0": "iti saṃcitya nṝpatistamūce karuṇākulaḥ /",
    "S01bsu078_u:kavk_3.68_1": "svaśarīrasamutkṛttamasṛṅbhāṃsaṃ dadāmi te //",
    "S01bsu078_u:kavk_3.69_0": "ityukte bhūmipatinā babhūvākulitaṃ jagat /",
    "S01bsu078_u:kavk_3.69_1": "na ca dehavyayotsāhaṃ sacivāstasaya sehire //",
    "S01bsu078_u:kavk_3.70_0": "praṇayādvāryamāṇo 'pi bhūpālairmunibhistathā /",
    "S01bsu078_u:kavk_3.70_1": "dadau svadehamutkṛtya tasmai māṃsamasṛgvasām //",
    "S01bsu078_u:kavk_3.71_0": "ākaṇṭhaṃ pītaraktena rākṣasena kṣitiprabhoḥ /",
    "S01bsu078_u:kavk_3.71_1": "bhakṣyamāṇeṣu māṃseṣu kṣḥaṇaṃ khṣitirakampataḥ //",
    "S01bsu078_u:kavk_3.72_0": "tataḥ padmāvatī devī patiṃ dṛṣṭvā tathāgatam /",
    "S01bsu078_u:kavk_3.72_1": "vilapantī nipatitā mohamūrcchākulābhavat //",
    "S01bsu078_u:kavk_3.73_0": "manujendrasya devendrastaddṛṣṭvā sattvamūrjitam /",
    "S01bsu078_u:kavk_3.73_1": "rakṣorūpaṃ parityajya tamuvāca kṛtāñjaliḥ //",
    "S01bsu078_u:kavk_3.74_0": "aho nu karmaṇā rājan duṣkareṇa tavāmunā /",
    "S01bsu078_u:kavk_3.74_1": "romāñcakañcukākīrṇaḥ kāyaḥ kasya na jāyate //",
    "S01bsu078_u:kavk_3.75_0": "aho puṇyamasāmānyamaho sattvamanuttaram /",
    "S01bsu078_u:kavk_3.75_1": "aho dhariyamamaryādaṃ rājān virajasastava //",
    "S01bsu078_u:kavk_3.76_0": "duḥkhitāḥ paraduḥkheṣu nirlobhā durlabheṣu ca /",
    "S01bsu078_u:kavk_3.76_1": "vipakṣeṣu kṣamāvantaḥ santaḥ sukṛtasetavaḥ //",
    "S01bsu078_u:kavk_3.77_0": "samunmiṣati ko 'pyeṣa sattvotsāho mahātmanām /",
    "S01bsu078_u:kavk_3.77_1": "trailokyaṃ karuṇārdrāṇāṃ yena yātyanukampyatām //",
    "S01bsu078_u:kavk_3.78_0": "uktveti divyauṣadhibhistaṃ kṛtvā svasthavigraham /",
    "S01bsu078_u:kavk_3.78_1": "prasādya lajjāvanataḥ śakraḥ svanilayaṃ yayau //",
    "S01bsu078_u:kavk_3.79_0": "tataḥ samāpte vidhivadyajñe rājñāṃ mahīpatiḥ /",
    "S01bsu078_u:kavk_3.79_1": "cakre munivarāṇāṃ ca pūjāṃ tridaśapūjitaḥ //",
    "S01bsu078_u:kavk_3.80_0": "sa ratnavarṣairyajñānte kanyāgrāmapurapradaḥ /",
    "S01bsu078_u:kavk_3.80_1": "sahitaṃ tridaśārheṇa hariṇā hemamālinā //",
    "S01bsu078_u:kavk_3.81_0": "dadaru rājagajaṃ brahmarathākhyāya purodhase /",
    "S01bsu078_u:kavk_3.81_1": "yojanānāṃ śataṃ tūrṇaṃ ekenāhnā prayāti yaḥ //",
    "S01bsu078_u:kavk_3.82_0": "tasmai samarpitaṃ dṛṣṭvā rājñā bnhadragiriṃ gajam /",
    "S01bsu078_u:kavk_3.82_1": "abhūdduṣprasaho rājā tatspṛhākṛṣṭamānasaḥ //",
    "S01bsu078_u:kavk_3.83_0": "prayāteṣvatha bhūpeṣu vismiteṣu makhaśriyā /",
    "S01bsu078_u:kavk_3.83_1": "samarpite yajñaphale bhārgavāya mahībhujā //",
    "S01bsu078_u:kavk_3.84_0": "tamuvāca samabhyetya svastivādapuraḥsaram /",
    "S01bsu078_u:kavk_3.84_1": "marīciśiṣyo vāhīkaḥ prāptapūjāsano munoḥ //",
    "S01bsu078_u:kavk_3.85_0": "rājannadhyayanasyānte gururme gurudakṣiṇām /",
    "S01bsu078_u:kavk_3.85_1": "īhate paricaryārthī sāmānyajanadurlabhām //",
    "S01bsu078_u:kavk_3.86_0": "ekastvameva vidhinā nirmito durlabhapradaḥ /",
    "S01bsu078_u:kavk_3.86_1": "bahavo jātu jāyante na loke kalpapādapāḥ //",
    "S01bsu078_u:kavk_3.87_0": "devī padmāvatī putrasahitā gurave mama /",
    "S01bsu078_u:kavk_3.87_1": "tapaḥkṛśāya vṛddhāya dīyatām paricārikā //",
    "S01bsu078_u:kavk_3.88_0": "ityukte muninā rājā dayitāviprayogajām /",
    "S01bsu078_u:kavk_3.88_1": "rujaṃ saṃstabhya manasa tamūce dhairyabhūdharaḥ //",
    "S01bsu078_u:kavk_3.89_0": "prayacchāmi mune tubhyamīpsītām gurudakṣiṇām /",
    "S01bsu078_u:kavk_3.89_1": "sahitāṃ yuvajārena jīvitābhyadhikāṃ priyām //",
    "S01bsu078_u:kavk_3.90_0": "ityuktvā sasutāṃ tasmai dadau padmāvatīṃ nṛpaḥ /",
    "S01bsu078_u:kavk_3.90_1": "svajīvite vinisnehastyāgaḥ sattvamayātmanām //",
    "S01bsu078_u:kavk_3.91_0": "ādāya rājadayitāṃ virahakleśakātarām /",
    "S01bsu078_u:kavk_3.91_1": "saputrāmāśramaṃ gatvā pradadau gurave muniḥ //",
    "S01bsu078_u:kavk_3.92_0": "atrāntare duṣprasahaḥ kururājaḥ kṣitīśvaram /",
    "S01bsu078_u:kavk_3.92_1": "dṛpto yayāce dūtena bhūtyai bhadragiriṃ gajam //",
    "S01bsu078_u:kavk_3.93_0": "purohitārpitaṃ rājā na dadau d viradaṃ yadā /",
    "S01bsu078_u:kavk_3.93_1": "tadā vipulasaunyena svayaṃ yoddhuṃ samāyayau //",
    "S01bsu078_u:kavk_3.94_0": "balinā kururājena ruddheṣu puravatmasu /",
    "S01bsu078_u:kavk_3.94_1": "babhūva bhūmipālasya sainyaṃ raṇarasodbhaṭam //",
    "S01bsu078_u:kavk_3.95_0": "sa vīrakuñjarahariḥ śakto 'pyarividāraṇe /",
    "S01bsu078_u:kavk_3.95_1": "janakṣayabhayodvignaḥ kāruṇyāt samacintayat //",
    "S01bsu078_u:kavk_3.96_0": "aho 'nukūlamitram me rājā duṣprasahaḥ param /",
    "S01bsu078_u:kavk_3.96_1": "mātaṅgalobhamohena sahasā śatrutāṃ gataḥ //",
    "S01bsu078_u:kavk_3.97_0": "snehāntāḥ sujanaiḥ snehā niḥsnehāntāśca madhyamaiḥ /",
    "S01bsu078_u:kavk_3.97_1": "durjanairghoravairāntā bhavanti prāṇahāriṇaḥ //",
    "S01bsu078_u:kavk_3.98_0": "aho bibhavalibhena kṣaṇakṣayiṇi jīvite /",
    "S01bsu078_u:kavk_3.98_1": "samudyamo 'yamasmākaṃ paraprāṇanipātane //",
    "S01bsu078_u:kavk_3.99_0": "hiṃsayāpapraśāntānām saktānāṃ kalikarmasu /",
    "S01bsu078_u:kavk_3.99_1": "raṇaraktābhiṣiktānāṃ bhaktārtho 'yaṃ samudyamaḥ //",
    "S01bsu078_u:kavk_3.100_0": "sevāvikrītajīvānāṃ caṇḍapiṇḍārthināmayam /",
    "S01bsu078_u:kavk_3.100_1": "kalaho duḥsahaḥ kruryapiśunānāṃ śunāmiva //",
    "S01bsu078_u:kavk_3.101_0": "aho vibhavalubdhānām parasaṃtāpaśītalāḥ /",
    "S01bsu078_u:kavk_3.101_1": "svasukhāyaiva dhāvanti nṛśaṃsacaritā dhiyaḥ //",
    "S01bsu078_u:kavk_3.102_0": "ye yudhi siddhisaṃnaddhā raktāntām bhuñjate śriyam /",
    "S01bsu078_u:kavk_3.102_1": "kutaḥ kruratare teṣāṃ hṛdaye karuṇākaṇaḥ //",
    "S01bsu078_u:kavk_3.103_0": "eṣa duṣprahaso rājā lubdho vibahvamohitaḥ /",
    "S01bsu078_u:kavk_3.103_1": "na vadhyaḥ sāparādho 'pi kāruṇyāyatanaṃ mama //",
    "S01bsu078_u:kavk_3.104_0": "iti cintayatastasya kāruṇyāta kānanaiṣiṇaḥ /",
    "S01bsu078_u:kavk_3.104_1": "pratyekabuddhāścatvāraḥ svayaṃ vyomnā samāyayuḥ //",
    "S01bsu078_u:kavk_3.105_0": "prātapūjāsanāḥ śrutvā sarvajñāstatsamīhitam /",
    "S01bsu078_u:kavk_3.105_1": "rājñaḥ praśamaśīlasya prasannāstattvamūcire //",
    "S01bsu078_u:kavk_3.106_0": "saṃmohapaṭalāndheṣu saṃsāriṣu dayālutā /",
    "S01bsu078_u:kavk_3.106_1": "śobhate tava bhūpāla sattvalokavivekinaḥ //",
    "S01bsu078_u:kavk_3.107_0": "kriyatāmīpsitaṃ rājan bodhau buddhirnidhīyatām /",
    "S01bsu078_u:kavk_3.107_1": "saṃprati pratirodhe 'smin vanameva vigāhyatām //",
    "S01bsu078_u:kavk_3.108_0": "svairanirjnarajnaṅkārakīrṇasaṃtoṣaśīkarāḥ /",
    "S01bsu078_u:kavk_3.108_1": "viviktakānanoddeśāḥ śamināmeva vallabhāḥ //",
    "S01bsu078_u:kavk_3.109_0": "ityuktvānugrahadhiyā vidhāyāsya viyadgatim /",
    "S01bsu078_u:kavk_3.109_1": "prabhāprasādhitadiśaste tena sahitā yayuḥ //",
    "S01bsu078_u:kavk_3.110_0": "yāteṣu svapadaṃ teṣu himavattaṭakānanam /",
    "S01bsu078_u:kavk_3.110_1": "saṃprāpya pṛthivīpālaḥ prayatapraśamo 'bhavat //",
    "S01bsu078_u:kavk_3.111_0": "vivekavimalāstasya dhiyaḥ sattvavatāmiva /",
    "S01bsu078_u:kavk_3.111_1": "babhuḥ priyanivuḥ pūrṇanirvāṇyo (?)vanabhūmayaḥ //",
    "S01bsu078_u:kavk_3.112_0": "bhūdharāntarite tasmin sahasā bhūpabhāsvati /",
    "S01bsu078_u:kavk_3.112_1": "śuśucurmohatimiraprāptaśokaprajāḥ prajāḥ //",
    "S01bsu078_u:kavk_3.113_0": "tatastatsacivā jagmurmarīcaṃ munimāśrame /",
    "S01bsu078_u:kavk_3.113_1": "śaktaṃ rājyasya rakṣāyai rājaputraiṃ yayācire //",
    "S01bsu078_u:kavk_3.114_0": "muninā nirvikāreṇa dattamādāya mantriṇaḥ /",
    "S01bsu078_u:kavk_3.114_1": "rājasūnuṃ svanagare cakruḥ sainyasamudyamam //",
    "S01bsu078_u:kavk_3.115_0": "muninā nirvikāreka dattamādāya mantriṇaḥ /",
    "S01bsu078_u:kavk_3.115_1": "subhaṭāgresarah prāpa kururājaṃ raṇājire //",
    "S01bsu078_u:kavk_3.116_0": "sa tena hatavidhvastabhagnasyandnakuñjarah /",
    "S01bsu078_u:kavk_3.116_1": "palāyanaparitrāṇaḥ prayayauḥ hastināpuram //",
    "S01bsu078_u:kavk_3.117_0": "balinā rājaputreṇa jite duṣprasahe yudhi /",
    "S01bsu078_u:kavk_3.117_1": "mantribhistadbhujanyastā bhūmiḥ śeṣadhṛtiṃ yayau //",
    "S01bsu078_u:kavk_3.118_0": "rājño duṣprasahasyātha kālena kaluṣātmanah /",
    "S01bsu078_u:kavk_3.118_1": "babhūvāvṛṣṭidurbhikṣamarakopalpavaḥ pure //",
    "S01bsu078_u:kavk_3.119_0": "sa vicintyānutāpārtastībrāṃ janapadāpadam /",
    "S01bsu078_u:kavk_3.119_1": "na viveda paritrāṇaṃ viphalasvastikakriyaḥ //",
    "S01bsu078_u:kavk_3.120_0": "pṛṣṭhā vipatpratīkāraṃ tenāmātyāstamūcire /",
    "S01bsu078_u:kavk_3.120_1": "duḥsaho 'yaṃ mahārāja prajānāṃ vyasanodbhavaḥ //",
    "S01bsu078_u:kavk_3.121_0": "maṇicūḍasya bhūbharturyadi cūḍāmaṇiḥ prabho /",
    "S01bsu078_u:kavk_3.121_1": "labhyate sa sudhāsyandī teneyaṃ tīryate vipat //",
    "S01bsu078_u:kavk_3.122_0": "cārebhyaḥ śrutamasmābhiḥ sa rājā himavattaṭe /",
    "S01bsu078_u:kavk_3.122_1": "sthitaḥ saṃsāravaimukhyavivekavimalāśayaḥ //",
    "S01bsu078_u:kavk_3.123_0": "arthitaḥ sa dadātyeva viśvacintāmaṇirmaṇim /",
    "S01bsu078_u:kavk_3.123_1": "putradāraśarīrādi nādeyaṃ tasya kiṃcana //",
    "S01bsu078_u:kavk_3.124_0": "iti mantrivacaḥ śrutvā tathetyādhārya cetasi /",
    "S01bsu078_u:kavk_3.124_1": "sa dvijān maṇiyācñāyau visasarja tadantikam //",
    "S01bsu078_u:kavk_3.125_0": "asminnavasare rājā maṇicūṣaścaran vane /",
    "S01bsu078_u:kavk_3.125_1": "marīcerāśramopāntamavāpa vipulaṃ muneḥ //",
    "S01bsu078_u:kavk_3.126_0": "devī padmāvatī tatra phalamūladhṛtavratā /",
    "S01bsu078_u:kavk_3.126_1": "vrajantī vijane bhītā vipune muniśāsanāt //",
    "S01bsu078_u:kavk_3.127_0": "śabarairmṛgayāyātairdṛṣṭvā kaṣṭadaśāṃ śritā /",
    "S01bsu078_u:kavk_3.127_1": "jughṛkṣubhiḥ kampamān ācukrośa karuṇasvaram //",
    "S01bsu078_u:kavk_3.128_0": "ākarṇya karuṇākrande kurarūīkūjitopamam /",
    "S01bsu078_u:kavk_3.128_1": "hā rājan maṇicūḍeti trāyasveti suduḥsaham //",
    "S01bsu078_u:kavk_3.129_0": "sahasābhidrutaḥ kāntām dadarśa nṛpatirnijām /",
    "S01bsu078_u:kavk_3.129_1": "rāhusaṃtrāsitasyendordyutiṃ nipatitāmiva //",
    "S01bsu078_u:kavk_3.130_0": "vītarāgāṅgavasanāṃ nirañjanaparigrahām /",
    "S01bsu078_u:kavk_3.130_1": "vadantīmiva saṃbhogasaṃyogānāmanityatām //",
    "S01bsu078_u:kavk_3.131_0": "tāṃ rājahaṃsasugatām vihārastanamaṇḍalām /",
    "S01bsu078_u:kavk_3.131_1": "aśrukāṣāyanayanāṃ vilokya karuṇāvanīm //",
    "S01bsu078_u:kavk_3.132_0": "saṃsāracaritāścaryavicāreṣvapi karkaśam /",
    "S01bsu078_u:kavk_3.132_1": "kṛpākṛpāṇīnirlūnamivāsīrbhūpatermanaḥ //",
    "S01bsu078_u:kavk_3.133_0": "ekākīnaṃ vane devī vigatacchatracāmaram /",
    "S01bsu078_u:kavk_3.133_1": "dṛṣṭvā nāthamanāthaiva lokanāthaṃ tathāgatam //",
    "S01bsu078_u:kavk_3.134_0": "tadviyogaviṣākrāntā taddarśanarasākulā /",
    "S01bsu078_u:kavk_3.134_1": "śokaharṣasamākīrṇā babhūva bhṛśavihvalā //",
    "S01bsu078_u:kavk_3.135_0": "sā nītā śabarā rājñā śāpabhītāḥ pradurdruvuḥ /",
    "S01bsu078_u:kavk_3.135_1": "na nāmābhyudaye bhānordṛṣṭaṃ sapratibhaṃ tamah //",
    "S01bsu078_u:kavk_3.136_0": "atrāntare śamadveṣī sar vabhūtāśayāśayaḥ /",
    "S01bsu078_u:kavk_3.136_1": "māraḥ puruṣarūpeṇa sametya nṝpamabravīt //",
    "S01bsu078_u:kavk_3.137_0": "rājan rājīvanayanāṃ priyāṃ praṇayiṇīmimām /",
    "S01bsu078_u:kavk_3.137_1": "na tyakrumarhasyajane vane vanajalocana //",
    "S01bsu078_u:kavk_3.138_0": "iyaṃ hi te manovṛttiriva niḥsukhatāṃ gatā /",
    "S01bsu078_u:kavk_3.138_1": "varjitā rājyabhogena rājarāja na rājate //",
    "S01bsu078_u:kavk_3.139_0": "etadārkarṇya nṛpatistaṃ vijñāya manobhavam /",
    "S01bsu078_u:kavk_3.139_1": "antarāyaṃ vivekasya pratyabhāṣata sasmitaḥ //",
    "S01bsu078_u:kavk_3.140_0": "jānāmi tvāmahaṃ kāmamakāmaṃ śamasaṃyame /",
    "S01bsu078_u:kavk_3.140_1": "saṃtoṣavatām ko nāma bhavatā na vimohitaḥ //",
    "S01bsu078_u:kavk_3.141_0": "itivādini bhūpāle sahasāntarite smare /",
    "S01bsu078_u:kavk_3.141_1": "babhūva viklavā devī taptā virahavahninā //",
    "S01bsu078_u:kavk_3.142_0": "duḥkhitāṃ tāmārtaduḥkhāṃ patibhogaviyoginīm /",
    "S01bsu078_u:kavk_3.142_1": "uvācāśvāsayan rājā jāyāṃ jitamanobhavaḥ //",
    "S01bsu078_u:kavk_3.143_0": "devi dharmakriyāyuktā na śokaṃ kartumarhasi /",
    "S01bsu078_u:kavk_3.143_1": "duḥkhāvasānī virasaḥ sarvo 'yaṃ bhogacibhramaḥ //",
    "S01bsu078_u:kavk_3.144_0": "dehināṃ yaditāsaṅgāstaraṅgataralāyuṣām /",
    "S01bsu078_u:kavk_3.144_1": "lolapadmapalāśāgraskhalajjalalavākulāḥ //",
    "S01bsu078_u:kavk_3.145_0": "imā muhūrtanartakyaḥ kālameghataḍillatāḥ /",
    "S01bsu078_u:kavk_3.145_1": "saṃsārasarparasanā vilāsacapalāḥ śriyāḥ //",
    "S01bsu078_u:kavk_3.146_0": "bhogakṣaṇenaiva viyogarogo vibhūtayaḥ svapnavivāhatulyāḥ /",
    "S01bsu078_u:kavk_3.146_1": "vātāhatā dīpaśikhā sukhaśrīrunmattanṝtyaṃ bhavavṛttametat //",
    "S01bsu078_u:kavk_3.147_0": "sarvopajīvyā karuṇā na lakṣmīḥ dharmaḥ prakāśaḥ satataṃ na dīpāḥ /",
    "S01bsu078_u:kavk_3.147_1": "yaśāṃsi ramyāṇi na yauvanāni sthirāṇi puṇyāni na jīvitāni //",
    "S01bsu078_u:kavk_3.148_0": "satyavratastāmiti sāntvayitvā visṛjya jāyāṃ nilaye maharṣeḥ /",
    "S01bsu078_u:kavk_3.148_1": "cacāra saṃsāraparāṅbhukhānāṃ saṃtoṣapuṇyeṣu tapovaneṣu //",
    "S01bsu078_u:kavk_3.149_0": "tadāgatāste tvarayā visṛṣṭāḥ pañca dvijā duṣprasahena rājñā /",
    "S01bsu078_u:kavk_3.149_1": "tamarthināmakamakālabandhuṃ viśuddhasattvaṃ dadṛśurvanānte //",
    "S01bsu078_u:kavk_3.150_0": "te svastivādaṃ śanakaurvidhāya viśastadhairyā iva sādhvasena /",
    "S01bsu078_u:kavk_3.150_1": "tamūcire sūcitatīvratapāḥ dīrghoṣṇaniśvāsasamīraṇena //",
    "S01bsu078_u:kavk_3.151_0": "rājan pure duṣprasahasya rājñaḥ krūropasargaurhataśāntavargaḥ /",
    "S01bsu078_u:kavk_3.151_1": "janaḥ kṛtaḥ kṛttasamastakāmaḥ prakāmamārtasvanamātraśeṣaḥ //",
    "S01bsu078_u:kavk_3.152_0": "aśoṣadoṣapraśamaikahetuḥ trailokyarakṣāprathitaprabhāvaḥ /",
    "S01bsu078_u:kavk_3.152_1": "cūḍāmaṇirdeva bhavadvitīrṇaḥ karoti tasyopanipātaśāntim //",
    "S01bsu078_u:kavk_3.153_0": "dayāyuṣaścandanapallavārdrāḥ svacchāśayāścandramaṇiprakāśāḥ /",
    "S01bsu078_u:kavk_3.153_1": "saṃtāpakāle śaraṇaṃ janānāṃ bhavadvidhā eva bhave bhavanti //",
    "S01bsu078_u:kavk_3.154_0": "ityarthitastairaviluptasattvaḥ saṃpūryamāṇaḥ karuṇārasena /",
    "S01bsu078_u:kavk_3.154_1": "uvāca saṃcintya janopatātaṃ saṃkrāntamantaḥ śrutivartmaneva //",
    "S01bsu078_u:kavk_3.155_0": "aho sa rājā sahate kathaṃ nu devopaghātena nipīḍitānām /",
    "S01bsu078_u:kavk_3.155_1": "vidāritāntaḥkaraṇaṃ prajānāṃ viyogaḥduḥkhodbhavamārtanādam //",
    "S01bsu078_u:kavk_3.156_0": "ayaṃ maṇirmastakamūlajanmā niṣkṛttya tūrṇaṃ pratigṛhṛtāṃ me /",
    "S01bsu078_u:kavk_3.156_1": "dhanyo 'smi yadyarthijanasya duḥkhakṣaye kṣaṇaṃ kāraṇatāṃ vrajāmi //",
    "S01bsu078_u:kavk_3.157_0": "ityuktamātre vasudhādhipena dharādharāmbhodhimahīdharitrī /",
    "S01bsu078_u:kavk_3.157_1": "ciraṃ cakampe cakiteva tasya śirastaṭotpāṭanatīvraduḥkhāt //",
    "S01bsu078_u:kavk_3.158_0": "tataḥ kṛpākomalacittavṛtteḥ sutīkṣṇaśastrairvacasā nṛpasya /",
    "S01bsu078_u:kavk_3.158_1": "sutīkṣṇaśastrādapi tīkṣṇacittaḥ svayaṃ śiraḥ pāṭayituṃ pravṛttaḥ //",
    "S01bsu078_u:kavk_3.159_0": "tadduṣkaraṃ karma nareśvarasya vyomni vimānairnalināsanādyāḥ /",
    "S01bsu078_u:kavk_3.159_1": "surāḥ savidyādharasiddhasākhyāḥ samāyayudraṣṭumaluptasattvam //",
    "S01bsu078_u:kavk_3.160_0": "vipāṭyamāne śirasi prasahya ratnaprabhāvibhramamādadhānaiḥ /",
    "S01bsu078_u:kavk_3.160_1": "sa raktapūrairabhikṣiktakāyaḥ sehe vyathāmarthisukhe pravṛttaḥ //",
    "S01bsu078_u:kavk_3.161_0": "vilpkya taṃ sattva nibaddhadhairyaṃ tīvravyathāveganimīlitākṣam /",
    "S01bsu078_u:kavk_3.161_1": "yayurvirāmaṃ na nṛśaṃsavṛtterviprāḥ kṣaṇaṃ rākṣasatāmavāptāḥ //",
    "S01bsu078_u:kavk_3.162_0": "vicārya rājā śvaśarīraduḥkhaṃ saṃsāriṇāṃ kleśamayaṃ śarīram /",
    "S01bsu078_u:kavk_3.162_1": "evaṃvidhairduḥkhasahasralakṣairākrāntamityārtataro babhūva //",
    "S01bsu078_u:kavk_3.163_0": "so 'cintayaddehanibaddharatnadānena yatpuṇyphalaṃ mayāptam /",
    "S01bsu078_u:kavk_3.163_1": "tenograduḥkhaṃ kalayāmi mā bhūdapuṇyapāke narake narāṇam //",
    "S01bsu078_u:kavk_3.164_0": "samuddhṛte rakravasavasikte tasminmaṇau niścalatālumūlāt /",
    "S01bsu078_u:kavk_3.164_1": "mūrcchākulo 'pi prayayau saharṣaṃ saṃpūraṇenārthimanorathasya //",
    "S01bsu078_u:kavk_3.165_0": "sa kampamānāṅgulipallavena datvā svahastena maṇiṃ dvijebhyaḥ /",
    "S01bsu078_u:kavk_3.165_1": "nimīlayan samtamasena lokaṃ papāta tigmāṃśurivātiraktaḥ //",
    "S01bsu078_u:kavk_3.166_0": "aluptasattve patite pṛthivyāṃ tasmin surāṇāṃ saha puṣpavarṣaiḥ /",
    "S01bsu078_u:kavk_3.166_1": "maṇiṃ samādāya yayurdvijāste tūrṇaṃ puraṃ duṣprasahasya rājñaḥ //",
    "S01bsu078_u:kavk_3.167_0": "sa ten asadyaḥ śamitopasargaḥ svargocitāsāditabhogavargaḥ /",
    "S01bsu078_u:kavk_3.167_1": "tadbodhisattvasya samastasattvasaṃtāraṇārhaṃ praśaśaṃsa sattvam //",
    "S01bsu078_u:kavk_3.168_0": "atrāntare kiṃcidavāptasaṃjñaṃ nareśvaraṃ viśrutaratnadānam /",
    "S01bsu078_u:kavk_3.168_1": "samāyayurbhārgavagautamādyā marīcimukhyā munayo vanebhyaḥ //",
    "S01bsu078_u:kavk_3.169_0": "marīcimevānugatā ca devī padmāvatī vīkṣya parikṣataṃ tam /",
    "S01bsu078_u:kavk_3.169_1": "saṃmohavegābhihatā papāta kṣaṇaṃ kṣitau bālalateva lūnā //",
    "S01bsu078_u:kavk_3.170_0": "digantasaṃcāriṇī cāraṇānāṃ nabhaścarāṇāṃ nṛpasādhuvāde /",
    "S01bsu078_u:kavk_3.170_1": "sarājaputrāḥ saha mantrimukhyaiḥ prajāḥ prajānāthamathopajagmuḥ //",
    "S01bsu078_u:kavk_3.171_0": "vīkṣyaḥ kṣitīśaṃ kṣatajokṣitāṅgamakṣīṇasattvaṃ patitaṃ pṛthivyām /",
    "S01bsu078_u:kavk_3.171_1": "pṛthavyathākleśajuṣaṃ janānāmabhūdabhūtārthavikalpajalpaḥ //",
    "S01bsu078_u:kavk_3.172_0": "kuṭhārikaiḥ kaiścidaho dayārdraḥ sarvārthisevyaḥ saralaḥ suvṛttaḥ /",
    "S01bsu078_u:kavk_3.172_1": "durātmabhiḥ svārthalavābhiyuktaiḥ chāyātaruḥ kaṣṭamayaḥ nikṛttaḥ //",
    "S01bsu078_u:kavk_3.173_0": "aho parārthojjhitajīvito 'yaṃ parāṃ camatkāradaśāṃ prayātaḥ /",
    "S01bsu078_u:kavk_3.173_1": "sasaurabhacchinnatanurgatātmā bhavatyudāraḥ sahakāra eva //",
    "S01bsu078_u:kavk_3.174_0": "lubdhasya na svaḥ svajano 'pi jantoḥ na kāmakāmasya dhane 'nurodhaḥ /",
    "S01bsu078_u:kavk_3.174_1": "sarvātmanā sattvahitodyatasya deho 'pi na snehapadaṃ dayāloḥ //",
    "S01bsu078_u:kavk_3.175_0": "yeṣāṃ kṛte dainyamayaṃ prayāti sarvātmanā cārthijano 'rthibhāvam /",
    "S01bsu078_u:kavk_3.175_1": "ta eva dīnoddharaṇavratānāṃ prāṇāḥ paritrāṇapaṇe tṛṇāni //",
    "S01bsu078_u:kavk_3.176_0": "iti pravāde vividhānubhāve vijṛmbhamāṇe munimaṇḍalasya /",
    "S01bsu078_u:kavk_3.176_1": "bhūpālamabhyetya sabāṣpacakṣurmunirmarīciḥ praṇayāduvāca //",
    "S01bsu078_u:kavk_3.177_0": "aho nu niṣkāraṇabandhubhāvamālambya rājan dayayā janasya /",
    "S01bsu078_u:kavk_3.177_1": "prajāparitrāṇavidhānabhūmistanustaveyaṃ tṛṇavadvitīrṇā //",
    "S01bsu078_u:kavk_3.178_0": "kṣayaḥ pravṛtto nirapekṣavṛttestavārthibandhornijajīvite 'pi /",
    "S01bsu078_u:kavk_3.178_1": "yadeṣa kāmaṃ kamalānikāyaḥ kāyastvayāpāyapade niyuktaḥ //",
    "S01bsu078_u:kavk_3.179_0": "apyasti rājan sukṛtavrate 'smin phalaspṛhā prāṇapaṇe 'pi kācit /",
    "S01bsu078_u:kavk_3.179_1": "asthārthihetostava pālubhedakhedādvikāraṃ bhajate na cetaḥ //",
    "S01bsu078_u:kavk_3.180_0": "ityadbhutāviṣkṛtamānasena munīndramadhye muninā sa pṛṣṭaḥ /",
    "S01bsu078_u:kavk_3.180_1": "uvāca saṃstabhya rujaṃ prayatnādraktābhiṣiktaṃ vadanaṃ pramṛjya //",
    "S01bsu078_u:kavk_3.181_0": "phalaspṛhā nāsti mune mamānyā kiṃ tveka eva pracuro 'bhilāṣaḥ /",
    "S01bsu078_u:kavk_3.181_1": "yaddhorasaṃsāranimagnajantusaṃtāraṇāyaiva bhave bhaveyam //",
    "S01bsu078_u:kavk_3.182_0": "arthipriye dehavidāraṇe 'smin naivāsti me ko 'pi vikāraleśaḥ /",
    "S01bsu078_u:kavk_3.182_1": "yadyeṣa satyaḥ samayo mayoktastadastu me svasthamidaṃ śarīram //",
    "S01bsu078_u:kavk_3.183_0": "ityuktamātre sahajānubhāve sattvocite sa tyadhanena rājñā /",
    "S01bsu078_u:kavk_3.183_1": "abhūdvapuḥ satyabalena tasya rūḍhavraṇaṃ tatkṣaṇajātaratnam //",
    "S01bsu078_u:kavk_3.184_0": "tataḥ suraiḥ śakraviriñcimukhyairnātapraharṣairmunibhiśca sarvaiḥ /",
    "S01bsu078_u:kavk_3.184_1": "abhyarthito 'pi kṣitipālanāya bhogābhilāṣī na babhūva bhūpaḥ //",
    "S01bsu078_u:kavk_3.185_0": "avāptasaṃjñā muninā prayuktā padmāvatī rājasutena sārdham /",
    "S01bsu078_u:kavk_3.185_1": "patiṃ yayāve virahopaśāntyai siṃhāsanākrāntisukhaṃ prajānām //",
    "S01bsu078_u:kavk_3.186_0": "tatastamabhyetya kṛpākulāste pratyekabuddhā jagato hitāya /",
    "S01bsu078_u:kavk_3.186_1": "dehaprabhāpūritadigvibhāgā babhāṣire harṣamivodgirantaḥ //",
    "S01bsu078_u:kavk_3.187_0": "cirādavāpte virahāvasāne punaḥ parityāgadaśāmasahyām /",
    "S01bsu078_u:kavk_3.187_1": "na rājaputraḥ sahate na devī duḥkhānubandho hyasamṛnnipātaḥ //",
    "S01bsu078_u:kavk_3.188_0": "svamarthine yaḥ radadāti dehamāpannaduḥkhapraśamaikahetuḥ /",
    "S01bsu078_u:kavk_3.188_1": "kathaṃ sa kuryāt svajane 'pyupekṣāṃ dharmo 'pyayaṃ yasya parārtha eva //",
    "S01bsu078_u:kavk_3.189_0": "ityuktamākarṇya nareśvarastaistatheti niścitya dhiyā kathaṃcit /",
    "S01bsu078_u:kavk_3.189_1": "vyomnā vimānaiḥ svapurīmavāpya bheje nijaṃ rājyapadaṃ saputraḥ //",
    "S01bsu078_u:kavk_3.190_0": "iti sa vipulasattvaḥ satyavān bodhisattvaḥ suciravihitarājyaḥ saugataṃ dhāma bheje /",
    "S01bsu078_u:kavk_3.190_1": "jinapuramaṇicaityacchatraratnapradīpaprakaṭitavividhaśrīrlakṣaṇābhyastabodhiḥ //",
    "S01bsu078_u:kavk_3.191_0": "ityāha bhagavān buddhaḥ svavṝttāntanidarśane /",
    "S01bsu078_u:kavk_3.191_1": "dānopadeśe bhikṣūṇāṃ samyaksaṃbodhisiddhaye //",
    "S01bsu078_u:10_0": "iti kṣemendraviracitāyāṃ bodhisattvāvadānakalpalatāyāṃ maṇicūḍāvadānaṃ nāma tṛtīyaḥ pallavaḥ //",
    "S01bsu078_u:11_0": "4. māndhātravadānam /",
    "S01bsu078_u:12_0": "śobhante bhuvaneṣu bhavyamanasāṃ yannākakāntākara- prauḍhodañcitacārucāmarasitacchatrasmitāḥ saṃpadaḥ /",
    "S01bsu078_u:kavk_4.1_0": "śobhante bhuvaneṣu bhavyamanasāṃ yannākakāntākara- prauḍhodañcitacārucāmarasitacchatrasmitāḥ saṃpadaḥ /",
    "S01bsu078_u:kavk_4.1_1": "yaccotsarpati tarpitaśruti yaśaḥ karpūrapūrojjvalaṃ",
    "S01bsu078_u:kavk_4.1_2": "svalpaṃ dānakaṇasya tat phalamaho dānaṃ nidānaṃ śriyaḥ //",
    "S01bsu078_u:kavk_4.2_0": "abhūdupoṣadho nāma bhūbhṛdhyasya vibhāvataḥ /",
    "S01bsu078_u:kavk_4.2_1": "vibudhābhimatā kīrtiḥ sudhā dugdhodadheriva //",
    "S01bsu078_u:kavk_4.3_0": "vasudhāmavato yasya vasudhāmavataḥ puraḥ /",
    "S01bsu078_u:kavk_4.3_1": "nanāma praṇatau kasya na nāma nṛpateḥ śiraḥ //",
    "S01bsu078_u:kavk_4.4_0": "śuddhā dhīriva dharmeṇa dāneneva dayālutā /",
    "S01bsu078_u:kavk_4.4_1": "vibhūtirvinayeneva bhūṣitā yena bhūrabhūt //",
    "S01bsu078_u:kavk_4.5_0": "guṇinaḥ prāṃśuvaṃśasya babhūvendudyuteḥ sthitiḥ /",
    "S01bsu078_u:kavk_4.5_1": "yasya sarvātapatrasya mūrdhni sarvamahībhṛtām //",
    "S01bsu078_u:kavk_4.6_0": "yasyeśvaraśiraḥsthāyi śubhaṃ gaṅgājalojjvalam /",
    "S01bsu078_u:kavk_4.6_1": "bhramatyadabhraṃ lokeṣu bhuvanābharaṇaṃ yaśaḥ //",
    "S01bsu078_u:kavk_4.7_0": "kartu kratusahasrāṇāṃ sahasrākṣādhikaśriyaḥ /",
    "S01bsu078_u:kavk_4.7_1": "yasya ṣaṣṭisahasrāṇi kalatraṃ sudṛśāmabhūt //",
    "S01bsu078_u:kavk_4.8_0": "kadācinmunirakṣāyai rakṣaḥkṣayakṛtakṣaṇaḥ /",
    "S01bsu078_u:kavk_4.8_1": "vicacārāśvamāruhya sa taponanabhūmiṣu //",
    "S01bsu078_u:kavk_4.9_0": "tatra rājarṣibhiḥ kaiścitputreṣṭikalaśaṃ dhṛtam /",
    "S01bsu078_u:kavk_4.9_1": "dūrādhvaśramasaṃtaptaḥ sa payaḥpūrṇamāpapau //",
    "S01bsu078_u:kavk_4.10_0": "vijanāsāditaṃ pītvā sa mantrakalaśāt payaḥ /",
    "S01bsu078_u:kavk_4.10_1": "rājadhānīṃ samāsādya garbhaṃ lebhe vibhurbhuvaḥ //",
    "S01bsu078_u:kavk_4.11_0": "svapnamāyendrajālādi yasyāḥ kautukavipraṣuḥ /",
    "S01bsu078_u:kavk_4.11_1": "jayatyadbhutasaṃbhārabhūmiḥ sā bhavitavyatā //",
    "S01bsu078_u:kavk_4.12_0": "vidhervividhavaicitryacitrakarmavidhāyinaḥ /",
    "S01bsu078_u:kavk_4.12_1": "āścaryarekhāvinyāsaṃ kaḥ paricchettumīśvaraḥ //",
    "S01bsu078_u:kavk_4.13_0": "kālena tasya mūrdhānaṃ bhittvā bāloṃ 'śumāniva /",
    "S01bsu078_u:kavk_4.13_1": "rūḍhavraṇasya sahasā divyadyutirajāyata //",
    "S01bsu078_u:kavk_4.14_0": "taṃ rājajāyā jagṛhurjagatsāmrājyalakṣaṇam /",
    "S01bsu078_u:kavk_4.14_1": "vātsalyaprasrutakṣīrāḥ puṇyaṃmūrtimivāśritam //",
    "S01bsu078_u:kavk_4.15_0": "māṃ dhārayiṣyati śiśuḥ ślāghyo 'yaṃ jananīpade /",
    "S01bsu078_u:kavk_4.15_1": "iti tāsāṃ mitho vākyairmāndhātābhūnnṛpātmajaḥ //",
    "S01bsu078_u:kavk_4.16_0": "tasya pravardhamānasya bālakrīḍāvilāsinaḥ /",
    "S01bsu078_u:kavk_4.16_1": "ṣaḍindraḥ prayayau kālaḥ puṇyakrīḍakṣayāyuṣaḥ //",
    "S01bsu078_u:kavk_4.17_0": "navayauvanamārūḍhaḥ sarvavidyāsu pāragaḥ /",
    "S01bsu078_u:kavk_4.17_1": "sa yāte pitari svargaṃ bheje rājyaṃ kramāgatam //",
    "S01bsu078_u:kavk_4.18_0": "yakṣo divaukaso nāma sukṛterdāsatām gataḥ /",
    "S01bsu078_u:kavk_4.18_1": "abhiṣekopakaraṇaṃ divyaṃ tasyopanītavān //",
    "S01bsu078_u:kavk_4.19_0": "sa svarṇairbaddhamukuṭaḥ kalpitoṣṇīṣaśekharaḥ /",
    "S01bsu078_u:kavk_4.19_1": "śradabhrāvataṃsasya meroḥ śobhāmavāptavān //",
    "S01bsu078_u:kavk_4.20_0": "sapta ratnāni tasyātha prādurbhūtāni takṣaṇe /",
    "S01bsu078_u:kavk_4.20_1": "cakrāśvamaṇihastiśrīgṛhasenāgragāṇyapi //",
    "S01bsu078_u:kavk_4.21_0": "babhuva cāsya putrāṇāṃ tulyarūpabalaujasām /",
    "S01bsu078_u:kavk_4.21_1": "sahasraṃ vijitārāterbhujānāmiva bhūbhujaḥ //",
    "S01bsu078_u:kavk_4.22_0": "vasuṃdharāṃ samastābdhuivelākalitamekhalām /",
    "S01bsu078_u:kavk_4.22_1": "nikhilāṃ vidadhe doṣṇi śeṣaviśrāntirnirvṛtām //",
    "S01bsu078_u:kavk_4.23_0": "bhuvanatrāṇasaṃsaddhah pratyagrakamalāśrayaḥ /",
    "S01bsu078_u:kavk_4.23_1": "cakravartī sa sukṛterviṣṇoḥ kara ivābabhau //",
    "S01bsu078_u:kavk_4.24_0": "trijagajjāhnavī kīrtiḥ prabhāvābharaṇāḥ śriyaḥ /",
    "S01bsu078_u:kavk_4.24_1": "so 'yaṃ sukṝtavallīnāṃ prathamaṃ kusumodgamaḥ //",
    "S01bsu078_u:kavk_4.25_0": "sa kadāciddvanānteṣu vikāśikusumaśriyaḥ /",
    "S01bsu078_u:kavk_4.25_1": "ruciraṃ sacivaiḥ sārdhaṃ vicacāra vilokayan //",
    "S01bsu078_u:kavk_4.26_0": "dadarśa tatra niṣpakṣān vihagān pādacāriṇaḥ /",
    "S01bsu078_u:kavk_4.26_1": "vyomamārgagatiṃ smṛtvā prayātān kṛśatāmiva //",
    "S01bsu078_u:kavk_4.27_0": "pakṣahīnānagatikān vṛttikṣīṇānnirambarān /",
    "S01bsu078_u:kavk_4.27_1": "daridrāniva tān vīkṣya provāca kṛpayā nṛpaḥ //",
    "S01bsu078_u:kavk_4.28_0": "aho varākaurvihagaiḥ kimetaiḥ kukṛtaṃ kṛtam /",
    "S01bsu078_u:kavk_4.28_1": "yadete pakṣavikalāḥ kṛcchracaraṇacāriṇaḥ //",
    "S01bsu078_u:kavk_4.29_0": "ityukte bhūmipatinā karuṇākulitātmanā /",
    "S01bsu078_u:kavk_4.29_1": "puraḥsthito mahāmātyaḥ satyasenastamabravīt //",
    "S01bsu078_u:kavk_4.30_0": "śrutametanmayā deva kathyamānaṃ vanecaraiḥ /",
    "S01bsu078_u:kavk_4.30_1": "kāraṇaṃ pakṣapatane yadabhūt pakṣiṇāmiha //",
    "S01bsu078_u:kavk_4.31_0": "santi pañca śatānyatra puṇyadhāmni tapovane /",
    "S01bsu078_u:kavk_4.31_1": "tapaḥsvādhyāyasaktānāṃ munīnāṃ dīptatejasām //",
    "S01bsu078_u:kavk_4.32_0": "teṣāmadyayanadhyānajapavighnavidhāyinaḥ /",
    "S01bsu078_u:kavk_4.32_1": "ete lokāhalaṃ cakruḥ khagāstarūvane sadā //",
    "S01bsu078_u:kavk_4.33_0": "tasmai vihagasaṃghāya karṇāpāyakṛte param /",
    "S01bsu078_u:kavk_4.33_1": "atisaṃvardhamānāya cukopa munimaṇḍalam //",
    "S01bsu078_u:kavk_4.34_0": "tadurbhūtamahāśāpatāpalpoṣeṇa sarvataḥ /",
    "S01bsu078_u:kavk_4.34_1": "kṣaṇena pakṣiṇāṃ pakṣā vyaśīryanta kṛtāgasām //",
    "S01bsu078_u:kavk_4.35_0": "ta ete vihagāḥ pakṣarahitāḥ kṛcchravartinaḥ /",
    "S01bsu078_u:kavk_4.35_1": "tvadvipakṣā iva vane śrāntāśracaraṇacāriṇaḥ //",
    "S01bsu078_u:kavk_4.36_0": "mahāmātyena kathitaṃ niśmaitanmahīpatiḥ /",
    "S01bsu078_u:kavk_4.36_1": "uvāca karuṇākrāntastaptaḥ śāpena pakṣiṇām //",
    "S01bsu078_u:kavk_4.37_0": "aho tejaḥ pariṇataṃ śāntānāmapi kānane /",
    "S01bsu078_u:kavk_4.37_1": "aṅgārāṇāṃ munīnāṃ ca dahatyevānivāritam //",
    "S01bsu078_u:kavk_4.38_0": "mithyātapasvibhiḥ kiṃ taiḥ svasukhāya na yaiḥ kṛtaḥ /",
    "S01bsu078_u:kavk_4.38_1": "manasaḥ kopataptasya pariṣekaḥ kṣamāmbubhiḥ //",
    "S01bsu078_u:kavk_4.39_0": "prasannā dhīrmaṇo maitraṃ dayā dānaṃ damah kṣamā /",
    "S01bsu078_u:kavk_4.39_1": "yeṣāṃ teṣāṃ tapaḥ ślādhyaṃ śeṣāṇāṃ kāyaśoṣaṇam //",
    "S01bsu078_u:kavk_4.40_0": "kiṃ tapobhiḥ sakopānāṃ vilputānāṃ vanena kim /",
    "S01bsu078_u:kavk_4.40_1": "vibhavaiḥ kiṃ salobhānāṃ durvṛttānāṃ śrutena kim //",
    "S01bsu078_u:kavk_4.41_0": "evaṃ kaluṣacittāste tībramanyuparāyaṇāḥ /",
    "S01bsu078_u:kavk_4.41_1": "duḥsahā eva munayaḥ prayāntu viṣayānmama //",
    "S01bsu078_u:kavk_4.42_0": "ityuktvā prāḥiṇottebhyaḥ saṃdeśaṃ puruṣairnṛpaḥ /",
    "S01bsu078_u:kavk_4.42_1": "yāvatī madvaśā bhūmistāvatī tyajyatāmiti //",
    "S01bsu078_u:kavk_4.43_0": "vihaṃgapakṣapātena kupitasya mahīpateḥ /",
    "S01bsu078_u:kavk_4.43_1": "saṃdeśaṃ munayaḥ śrutvā vilakṣāḥ samacintayan //",
    "S01bsu078_u:kavk_4.44_0": "catuḥsamudraparikhāmekhalāyāḥ kṣiteḥ patiḥ /",
    "S01bsu078_u:kavk_4.44_1": "narendro 'yaṃ kkva gacchāmaḥ ko deśo 'sya vaśe na yaḥ //",
    "S01bsu078_u:kavk_4.45_0": "iti saṃcintyaṃ munayaḥ pārśvaṃ kanakabhūbhṛtaḥ /",
    "S01bsu078_u:kavk_4.45_1": "surasiddhasamākīrṇaṃ jambūkhaṇḍāntikaṃ yayuḥ //",
    "S01bsu078_u:kavk_4.46_0": "atha tasya mahībhartuḥ prabḥāveṇa mahīyasā /",
    "S01bsu078_u:kavk_4.46_1": "abhūdadṛṣṭaśasyā bhūdyāśca ratnāmbaraprasūḥ //",
    "S01bsu078_u:kavk_4.47_0": "pākaśāsanavailakṣyakaraṇāstasya śāsanāt /",
    "S01bsu078_u:kavk_4.47_1": "saptāhaṃ hema vavṛṣurmeghāḥ saṃgḥātavarṣiṇaḥ //",
    "S01bsu078_u:kavk_4.48_0": "sa prabhāveṇa mahatā saha sainyairnabhogatiḥ /",
    "S01bsu078_u:kavk_4.48_1": "cakre pūrvavidehākhyaṃ dvīpaṃ divyajanaṃ vaśe //",
    "S01bsu078_u:kavk_4.49_0": "babhūvuragre saunyāni sphīṭaśauryabalaujasāṃ /",
    "S01bsu078_u:kavk_4.49_1": "bhaṭānāṃ vyomagamane tasyāṣṭādaśakoṭayaḥ //",
    "S01bsu078_u:kavk_4.50_0": "godānīyaṃ tato dvīpamathottarakurūnapi /",
    "S01bsu078_u:kavk_4.50_1": "pārśvāni sa sumerośca śaśāsāsataśāsanaḥ //",
    "S01bsu078_u:kavk_4.51_0": "sukhaṃ viharatastasya meroḥ kanakasānuṣu /",
    "S01bsu078_u:kavk_4.51_1": "bahuśakro yayau kālaścaturdvīpamahīpateḥ //",
    "S01bsu078_u:kavk_4.52_0": "sa kadācit surān draṣṭuṃ vyāmnā gaccan suropamaḥ /",
    "S01bsu078_u:kavk_4.52_1": "cakāra nīlajaladairvyāptā iva gajairdiśaḥ //",
    "S01bsu078_u:kavk_4.53_0": "atha teṣāṃ nirastānāṃ merupārśve tapasyatām /",
    "S01bsu078_u:kavk_4.53_1": "munīnāmapatan mūrdhni tadgajāśvaśakṛddivaḥ //",
    "S01bsu078_u:kavk_4.54_0": "tataste krodhasaṃtaptadṛśā vyomāvalokinaḥ /",
    "S01bsu078_u:kavk_4.54_1": "cakruḥ piṅgaparbhāvallikalāpakapilā diśaḥ //",
    "S01bsu078_u:kavk_4.55_0": "kopātkimetadityuktvā śāpāgnivisisṛkṣatā /",
    "S01bsu078_u:kavk_4.55_1": "abhyetya devadūtastān praharṣākulito 'vadat //",
    "S01bsu078_u:kavk_4.56_0": "eṣā niḥśeṣabhūpālamauliviśrāntaśāsanaḥ /",
    "S01bsu078_u:kavk_4.56_1": "pākaśāsanatulyaśrīrmāndhātā pṛthivīpatiḥ //",
    "S01bsu078_u:kavk_4.57_0": "nabhasā naradevi 'yaṃ saha sainyaiḥ prasarpati /",
    "S01bsu078_u:kavk_4.57_1": "yasya kīrtanadhanyeyaṃ vāṇī puṇyābhimāninī //",
    "S01bsu078_u:kavk_4.58_0": "na dṛṣṭo yasya nirdiṣṭasarvalokasukhaśriyaḥ /",
    "S01bsu078_u:kavk_4.58_1": "mohaḥ saṃbinmayasyeva vibhavaprabhavo madaḥ //",
    "S01bsu078_u:kavk_4.59_0": "kauberaṃ dhanadavyaktyā kaumāraṃ śaktimattayā /",
    "S01bsu078_u:kavk_4.59_1": "aiśvaraṃ vṛṣasaṃyogādvaiṣṇavaṃ śrīsamāgamāt //",
    "S01bsu078_u:kavk_4.60_0": "pratāpaprasarāt sauramaindavaṃ jananandanāt /",
    "S01bsu078_u:kavk_4.60_1": "aindraṃ dṛptabalacchadāddivyaṃ rūpaṃ bibhartyayam //",
    "S01bsu078_u:kavk_4.61_0": "baliḥ prayātaḥ pātālaṃ dadhīco 'pyasthiśeṣatām /",
    "S01bsu078_u:kavk_4.61_1": "asya tyāgena jaladhiḥ kṣobhamadyāpi nojjhati //",
    "S01bsu078_u:kavk_4.62_0": "śrutveti devadūtasya vacanaṃ munimadhyagaḥ /",
    "S01bsu078_u:kavk_4.62_1": "sasarja durmukho nāma muniḥ śāpajalaṃ divi //",
    "S01bsu078_u:kavk_4.63_0": "prahasannatha taṃ prāha senānāṃ pariṇāyakaḥ /",
    "S01bsu078_u:kavk_4.63_1": "maharṣe saṃhara rūṣaṃ mā kṛthāstapasaḥ kṣayam //",
    "S01bsu078_u:kavk_4.64_0": "vaiphalyalajjāṃ śāpo 'thaṃ yāsyatyagre mahīpateḥ /",
    "S01bsu078_u:kavk_4.64_1": "naite bata khagā yeṣāṃ yūyaṃ pakṣakṣayakṣamāḥ //",
    "S01bsu078_u:kavk_4.65_0": "ityukte sauntyapatinā śāpastabdhāmanīkinīm /",
    "S01bsu078_u:kavk_4.65_1": "dṛṣṭvāgre vismayādūce kimetaditi bhūpatiḥ //",
    "S01bsu078_u:kavk_4.66_0": "saṃrabdho 'tha samabhyetya senāpatiruvāca tam /",
    "S01bsu078_u:kavk_4.66_1": "teṣāṃ deva maharṣīṇāṃ śāpāt saimyaṃ na sarpati //",
    "S01bsu078_u:kavk_4.67_0": "idaṃ ca cakraratnaṃ te vyomni śāpavighūrṇitam /",
    "S01bsu078_u:kavk_4.67_1": "dhatte jaladasaṃruddhatigmadīdhititulyatām //",
    "S01bsu078_u:kavk_4.68_0": "etadākarṇya nṛpatirdṛṣṭā cāgre tathaiva tat /",
    "S01bsu078_u:kavk_4.68_1": "dṛśaiva divadhe śāpaṃ viphaloccaṇḍavilpavam //",
    "S01bsu078_u:kavk_4.69_0": "dehakṣayaṃ maharṣīṇāṃ parirakṣan kṛpākulaḥ /",
    "S01bsu078_u:kavk_4.69_1": "jaṭā nyapātayad bhūmau sa līlālasaśāsanaḥ //",
    "S01bsu078_u:kavk_4.70_0": "ajitakrodhamohānāṃ bhārabhūtā vṛthā vayam /",
    "S01bsu078_u:kavk_4.70_1": "itīva lajjayā teṣāṃ līnāḥ kṣititale jaṭāh //",
    "S01bsu078_u:kavk_4.71_0": "atha meruśiraḥ prāpya nṛpaḥ suraniketanam /",
    "S01bsu078_u:kavk_4.71_1": "puraṃ sudarśanaṃ nāma dardarśa priyadarśanam //",
    "S01bsu078_u:kavk_4.72_0": "nāgāstatra kṛtārakṣāḥ prakhyātodakaniḥsṛtāḥ /",
    "S01bsu078_u:kavk_4.72_1": "karoṭapāṇayo yakṣāḥ surā mālādharābhidhāḥ //",
    "S01bsu078_u:kavk_4.73_0": "sadāmattāstathā devāḥ krodhottambhitasainikāḥ /",
    "S01bsu078_u:kavk_4.73_1": "mahārājakāyikākhyāstridaśā balavattarāḥ //",
    "S01bsu078_u:kavk_4.74_0": "mahārājāśca catvāraḥ saṃnaddhakavacāyudhāḥ /",
    "S01bsu078_u:kavk_4.74_1": "jitvā rājñā prabhāveṇa nijasenāgragāh kṛtāḥ //",
    "S01bsu078_u:kavk_4.75_0": "tataḥ kalpadrumodārakocidāramanoharam /",
    "S01bsu078_u:kavk_4.75_1": "dadarśa pārijātākhyaṃ saṃśrayaṃ tridivaukasām //",
    "S01bsu078_u:kavk_4.76_0": "merormūrdhni tataḥ śubhraprabhāṃ mālāmivāmalām /",
    "S01bsu078_u:kavk_4.76_1": "sudharmākhyāṃ sabhāṃ prāpa svabhāsodbhāsitāmbarām //",
    "S01bsu078_u:kavk_4.77_0": "hemavidramavaidūryastambhasaṃbḥārabhāsvaraḥ /",
    "S01bsu078_u:kavk_4.77_1": "prāsādo vaijayāntākhyaḥ prakhyāto yatra rājate //",
    "S01bsu078_u:kavk_4.78_0": "yatrābjervadanairbhṛṅgairalakaistulyatāṃ gatāḥ /",
    "S01bsu078_u:kavk_4.78_1": "padminyaḥ suranārīṇāṃ padminīnāṃ surāṅganāḥ //",
    "S01bsu078_u:kavk_4.79_0": "bimbataistridaśairyatra maṇibhūstambhabhittiṣu /",
    "S01bsu078_u:kavk_4.79_1": "suraloko bibhartyeko 'pyanekasuralokatām //",
    "S01bsu078_u:kavk_4.80_0": "ratnatoraṇaharmyāṃnivahairyatra citritāḥ /",
    "S01bsu078_u:kavk_4.80_1": "vyāptā vibhānti kakubhaḥ śakrāyudhaśatairiva //",
    "S01bsu078_u:kavk_4.81_0": "yatra bālānilālolakalpapādapapallavaiḥ /",
    "S01bsu078_u:kavk_4.81_1": "nṛtyaddhastā ivābhānti nandinyo nandanaśriyaḥ //",
    "S01bsu078_u:kavk_4.82_0": "yatra caitrarathaṃ nāma devodyānaṃ manoramam /",
    "S01bsu078_u:kavk_4.82_1": "dhatte nityotsavaṃ premikāmaṃ kāmavasantayoḥ //",
    "S01bsu078_u:kavk_4.83_0": "sarvakāmaṃ sarvasukhaṃ sarvartukusumojjvalam /",
    "S01bsu078_u:kavk_4.83_1": "sarvātiśayitaṃ dṛṣṭvā devānām sadanaṃ nṛpaḥ //",
    "S01bsu078_u:kavk_4.84_0": "muhūrtavisamyāspandasānandasnigdhalocanaḥ /",
    "S01bsu078_u:kavk_4.84_1": "acnitayat sukṛtināmimāstāh phalabhūmayaḥ //",
    "S01bsu078_u:kavk_4.85_0": "airāvaṇaṃ surapaterlolāliovalayākulam /",
    "S01bsu078_u:kavk_4.85_1": "dadarśa tatra sāmodaṃ sākāramiva nandanam //",
    "S01bsu078_u:kavk_4.86_0": "puraṃdarastato jñātvā prāptaṃ bhūmipuraṃdaram /",
    "S01bsu078_u:kavk_4.86_1": "pratyudyayau pramuditaḥ saha sarvairmarudgaṇaiḥ //",
    "S01bsu078_u:kavk_4.87_0": "pūjitaḥ surarājena ratnarājivirājitāṃ /",
    "S01bsu078_u:kavk_4.87_1": "rājarājah sabhābhūmiṃ bheje virajasāṃ varah //",
    "S01bsu078_u:kavk_4.88_0": "tridaśeṣūpaviṣṭeṣu ratnaparyaṅkapaṅktiṣu /",
    "S01bsu078_u:kavk_4.88_1": "upāviśannṛpaḥ śrīmānāsanārdhe śatakratoḥ //",
    "S01bsu078_u:kavk_4.89_0": "ekāsanajuṣostatra surendramanujendrayoḥ /",
    "S01bsu078_u:kavk_4.89_1": "rūpaṃ guṇagaṇodāram nirviśeṣamadṛśyata //",
    "S01bsu078_u:kavk_4.90_0": "tatah sarvasurotsṛṣṭaspaṣṭalocanaṣaṭpadaiḥ /",
    "S01bsu078_u:kavk_4.90_1": "pīyamānamukhāmbhojaṃ vyājahāra harirnṛpam //",
    "S01bsu078_u:kavk_4.91_0": "aho udayaḥ ślādhyaste tejasā tejasāṃ nidhe /",
    "S01bsu078_u:kavk_4.91_1": "bhavatā bhūṣitā bhūmirdyauśca devena bhāsvatā //",
    "S01bsu078_u:kavk_4.92_0": "abhyunnataprabhāvo 'yaṃ lasatsitayaśoṃśukaḥ /",
    "S01bsu078_u:kavk_4.92_1": "bhrājate te tribhuvane sāmrājyavijayadhvajaḥ //",
    "S01bsu078_u:kavk_4.93_0": "tvatkathāmṛtapānasya tvaddarśanarasasya ca /",
    "S01bsu078_u:kavk_4.93_1": "preryate śrotranetreṇa sukhākhyāne sarasvatī //",
    "S01bsu078_u:kavk_4.94_0": "sthirīkṛtastvayaivāyaṃ sukṛtāptavibhūtinā /",
    "S01bsu078_u:kavk_4.94_1": "karmaṇāṃ phalavādasya niścaraśchinnasaṃśayaḥ //",
    "S01bsu078_u:kavk_4.95_0": "ata evendriyagrāme cakṣureva spṛhāspadam /",
    "S01bsu078_u:kavk_4.95_1": "puṇyaiḥ puṇyocitācārā dṛśyante yadbhavadvidhāḥ //",
    "S01bsu078_u:kavk_4.96_0": "ityukte tridaśendreṇa māndhātā yaśasāṃ nidhiḥ /",
    "S01bsu078_u:kavk_4.96_1": "tvatprasādaprabhāvo 'yamityuvāca natānanaḥ //",
    "S01bsu078_u:kavk_4.97_0": "ityevaṃ pūjyamānasya tasya nityādaraiḥ suraiḥ /",
    "S01bsu078_u:kavk_4.97_1": "ṣaḍindraḥ praṇayau kālastridive vasataḥ sataḥ //",
    "S01bsu078_u:kavk_4.98_0": "tatparākramavidhvastasamastāsuramaṇḍalaḥ /",
    "S01bsu078_u:kavk_4.98_1": "babhūva surarājasya nirapāyodayo jayaḥ //",
    "S01bsu078_u:kavk_4.99_0": "dīptadānavasaṃgrāme tasya śauryamahātaroḥ /",
    "S01bsu078_u:kavk_4.99_1": "viśrāntiṃ bhejire devā bhujacchāyopajīvinaḥ //",
    "S01bsu078_u:kavk_4.100_0": "tasya puṇyapaṇakrītaṃ bhiñjānasyākṣayaṃ sukham /",
    "S01bsu078_u:kavk_4.100_1": "kālapravāhe mahati prayayuḥ ṣaṭ puraṃdarāḥ //",
    "S01bsu078_u:kavk_4.101_0": "satkarmaphalabhogasya lāñchanaṃ vimalaṃ manaḥ /",
    "S01bsu078_u:kavk_4.101_1": "kāluṣyājjāyate tasya pratyāsannaḥ parikṣayaḥ //",
    "S01bsu078_u:kavk_4.102_0": "atha kālena kāluṣyakalitasya manorathaḥ /",
    "S01bsu078_u:kavk_4.102_1": "abhūllobhābhibhūtasya bhūtaperabhimāninaḥ //",
    "S01bsu078_u:kavk_4.103_0": "tridaśānāmiyaṃ lakṣmīrmadbāhubalapālitā /",
    "S01bsu078_u:kavk_4.103_1": "tadimāṃ na sahe tāvadardhāsanaviḍambanām //",
    "S01bsu078_u:kavk_4.104_0": "ahamekaḥ surapatiḥ prabhāvānna bhavāmi kim /",
    "S01bsu078_u:kavk_4.104_1": "ayaṃ mama bhujaḥ sarvajagadbhārabharakṣamaḥ //",
    "S01bsu078_u:kavk_4.105_0": "cyāvayitvā surāśīśaṃ svargasāmrājyasaṃpadam /",
    "S01bsu078_u:kavk_4.105_1": "ekātapatratilakāṃ svayaṃgrāhocitāṃ bahje //",
    "S01bsu078_u:kavk_4.106_0": "iti cintayatastasya śakradrohābhilāṣiṇaḥ /",
    "S01bsu078_u:kavk_4.106_1": "śubhraprabhā prabhāvaśrīrmāleva mlānatām yayau //",
    "S01bsu078_u:kavk_4.107_0": "ghanodayasamutsiktā saujanyataṭapātinī /",
    "S01bsu078_u:kavk_4.107_1": "lolaṃ kaluṣayatyeva mānasaṃ śrītaraṅgiṇī //",
    "S01bsu078_u:kavk_4.108_0": "pramādo vipadāṃ dūto duḥsaho mahatāmapi /",
    "S01bsu078_u:kavk_4.108_1": "kuśalonmūlanāyaiva kilbiṣākulitā matiḥ //",
    "S01bsu078_u:kavk_4.109_0": "pāpasaṃkalpamātreṇa kṣitau kṣitipatiḥ kṣaṇāt /",
    "S01bsu078_u:kavk_4.109_1": "papāta visrastaphalaśchinnamūla iva drumaḥ //",
    "S01bsu078_u:kavk_4.110_0": "hanti vidyāmanabhyāsaḥ śriyaṃ hanti madodayaḥ /",
    "S01bsu078_u:kavk_4.110_1": "vidveṣaḥ sādhutām hanti lobhaḥ samunnatim //",
    "S01bsu078_u:kavk_4.111_0": "aho bata mahotkarṣaśṛṅgāroho mahodayaḥ /",
    "S01bsu078_u:kavk_4.111_1": "vibhavodbhavamattānāṃ sahasaiva patatyadhaḥ //",
    "S01bsu078_u:kavk_4.112_0": "tena sarvavibhurnāma pūjitaḥ pūrvajanmani /",
    "S01bsu078_u:kavk_4.112_1": "tatphalādāptavān rājyaṃ spṛhaṇīyaṃ marūtpateḥ //",
    "S01bsu078_u:kavk_4.113_0": "surādhipādhikaḥ ko 'pi prabhāvo vismayāvahaḥ /",
    "S01bsu078_u:kavk_4.113_1": "analpapiṇḍastasyābhut pātradānāṃśasaṃbhavah //",
    "S01bsu078_u:kavk_4.114_0": "dbandhumatyabhidhānāyāṃ nagaryāmuṣitaḥ śuciḥ /",
    "S01bsu078_u:kavk_4.114_1": "vaṇigutkariko nāma so 'bhavat pūrvajanmani //",
    "S01bsu078_u:kavk_4.115_0": "vipaśyī nāma bhikṣāyai samyaksaṃbuddhāṃ gataḥ /",
    "S01bsu078_u:kavk_4.115_1": "viveśa ta dgṛhaṃ sarvasattvasaṃtāraṇodyataḥ //",
    "S01bsu078_u:kavk_4.116_0": "pātre tasya ca cikṣepa mudgamuṣṭiṃ prasannadhīḥ /",
    "S01bsu078_u:kavk_4.116_1": "phalāni tatra catvāri petuḥ śeṣāṇī bhūtale //",
    "S01bsu078_u:kavk_4.117_0": "tena dānaprabhāveṇa māndhātā pṛthivīpatiḥ /",
    "S01bsu078_u:kavk_4.117_1": "sarvadvīpapatirbhūtvā śakrārdhāsanamāptavān //",
    "S01bsu078_u:kavk_4.118_0": "mudgaśeṣaścyuto yasmād bhūtau tasyānyacetasaḥ /",
    "S01bsu078_u:kavk_4.118_1": "tadasau phalaparyante patitastridaśālayāt //",
    "S01bsu078_u:kavk_4.118_2": "luṭhati vikalakalpā yatra saṃkalpamālā",
    "S01bsu078_u:kavk_4.118_3": "sphuranti na ca kadācit svapnamāyāntare yā /",
    "S01bsu078_u:kavk_4.118_4": "bhavati vibhavabhogābhoginī bhāgyabhājā-",
    "S01bsu078_u:kavk_4.118_5": "matulaphalatatiḥ sā dānakalpadrumāṇām //",
    "S01bsu078_u:kavk_4.120_0": "ityāha bhagavān buddhaḥ prītyā dānaphalaśriyam /",
    "S01bsu078_u:kavk_4.120_1": "nijajanmāntarākhyāne bhikṣūṇāmanuśāsane //",
    "S01bsu078_u:13_0": "iti kṣemendraviracitāyām bodhisattvāvadānakalpalatāyāṃ māndhātravadānaṃ nāma caturthaḥ pallavaḥ //",
    "S01bsu078_u:14_0": "5. candraprabhāvadānam /",
    "S01bsu078_u:14_1": "dugdhābdhirvibudhārthanātividhuraḥ kṣubdhaścakampe ciraṃ",
    "S01bsu078_u:14_2": "kampante ca nisargataḥ kila phalotsargeṣu kalpadrumāḥ /",
    "S01bsu078_u:14_3": "ekaḥ ko 'pi sa jāyate tanuśatairabhyastadānasthitir",
    "S01bsu078_u:14_4": "niṣkampaḥ pulalotkaraṃ vahati yaḥ kāyaṃ pradāneṣvati //",
    "S01bsu078_u:kavk_5.2_0": "asti kaulāsahāsinyāmuttarasyāmanuttarā /",
    "S01bsu078_u:kavk_5.2_1": "diśi bhadraśilā nāma bhuvanābharaṇaṃ purī //",
    "S01bsu078_u:kavk_5.3_0": "yasyāṃ sitayaśaḥpuṣpāḥ saphalāḥ sarvasaṃpadaḥ /",
    "S01bsu078_u:kavk_5.3_1": "dānodyānalatāḥ prītyai babhūvuḥ puravāsinām //",
    "S01bsu078_u:kavk_5.4_0": "yatra tripurajinnetraśikhitrasto manobhavaḥ /",
    "S01bsu078_u:kavk_5.4_1": "abalābhiścalakrīḍabhrūbhaṅgaireva rakṣyate //",
    "S01bsu078_u:kavk_5.5_0": "muktājālojjvalā yatr abhāti hemagṛhāvalī /",
    "S01bsu078_u:kavk_5.5_1": "meroḥ śikharamāleva visphutatsphītatārakā //",
    "S01bsu078_u:kavk_5.6_0": "tasyāṃ candraprabhaḥ śrīmānabhūd bhūmibhṛtāṃ varaḥ /",
    "S01bsu078_u:kavk_5.6_1": "kaulāsa iva yaḥ kāntyā cakāra dinacandrikām //",
    "S01bsu078_u:kavk_5.7_0": "yasya dehaprabhāpūraiḥ pūrṇindudyutihāribhiḥ /",
    "S01bsu078_u:kavk_5.7_1": "niśāsu dīpakābhāsu nābhūtu snehaguṇakṣayaḥ //",
    "S01bsu078_u:kavk_5.8_0": "smarajvaraṃ bhajante 'sya darśanenaiva tārakāḥ /",
    "S01bsu078_u:kavk_5.8_1": "iti cchatrachalādasya chāditaṃ khamivendunā //",
    "S01bsu078_u:kavk_5.9_0": "pradiśatyeṣa satataṃ śriyaṃ satkośasaṃśrayām /",
    "S01bsu078_u:kavk_5.9_1": "iti taddarśanenaiva saṃkocaṃ prāpa padminī //",
    "S01bsu078_u:kavk_5.10_0": "senāhaṃkāramutsṛjya tyāgaśubhraśriyā śriyaḥ /",
    "S01bsu078_u:kavk_5.10_1": "nirdiṣṭāśchatramukuṭaprakaṭāḥ puravṣinām //",
    "S01bsu078_u:kavk_5.11_0": "śuśubhe vibhavastasya puṇyālaṃkāraṇonnateḥ /",
    "S01bsu078_u:kavk_5.11_1": "ārohati parām koṭīṃ namrasya dhanuṣo guṇaḥ //",
    "S01bsu078_u:kavk_5.12_0": "catvāriṃśatsahasrāṇi vatsarāṇāṃ śatāṇi ca /",
    "S01bsu078_u:kavk_5.12_1": "babhūva dehināmāyustasya kāle kalidviṣaḥ //",
    "S01bsu078_u:kavk_5.13_0": "tasya ṣaṣṭisahasrāṇi purīṇāṃ pūrṇasaṃpadām /",
    "S01bsu078_u:kavk_5.13_1": "babhūvurlokapālasya lokapālādhkāśriyaḥ //",
    "S01bsu078_u:kavk_5.14_0": "yajvānaḥ kīrtitilakāstasya puṇyavibhūṣaṇāḥ /",
    "S01bsu078_u:kavk_5.14_1": "yajñadhūmalatābhaṅgairbabhurlolālakāḥ śriyaḥ //",
    "S01bsu078_u:kavk_5.15_0": "tasya saṃpatkumudinīvikāsena sadoditaḥ /",
    "S01bsu078_u:kavk_5.15_1": "abhūnmantrī mahācandraścadraloka ivojjvalaḥ //",
    "S01bsu078_u:kavk_5.16_0": "yena niścalalakṣyeṇa prabhoḥ prajñāpatākayā /",
    "S01bsu078_u:kavk_5.16_1": "rājyābdhikarṇadhāreṇa pāramuttaritaṃ yaśaḥ //",
    "S01bsu078_u:kavk_5.17_0": "mahīdharābhidhaścāsau babhūvāmātyakuñjaraḥ /",
    "S01bsu078_u:kavk_5.17_1": "bhūmibhārasahastasya diṅgāga iva pañcamah //",
    "S01bsu078_u:kavk_5.18_0": "mantraṇābhinnamantrasya yasya nītibṛhaspateḥ /",
    "S01bsu078_u:kavk_5.18_1": "tyājitāḥ pratisāmantāḥ śauryaṃ viṣamivāhayaḥ //",
    "S01bsu078_u:kavk_5.19_0": "tenāmātyena sa nṛpaḥ sa ca rājñā vibhūṣitaḥ /",
    "S01bsu078_u:kavk_5.19_1": "guṇaḥ satpuruṣeṇeva guṇeneva ca sajjanaḥ //",
    "S01bsu078_u:kavk_5.20_0": "kṛtajñaḥ saralaḥ svāmī sadbhṛtyo bhaktinirbharaḥ /",
    "S01bsu078_u:kavk_5.20_1": "sukṛtaprabhaveṇaiva bhāgyayogena labhyate //",
    "S01bsu078_u:kavk_5.21_0": "iyameva cirabhrāntiviśrāntiḥ sarvasaṃpadām /",
    "S01bsu078_u:kavk_5.21_1": "yadguṇajñatayā vetti svāmisatpuruṣāntaram //",
    "S01bsu078_u:kavk_5.22_0": "tau kadaciddadṛśatuḥ svapnamanye ca mantriṇah /",
    "S01bsu078_u:kavk_5.22_1": "kṣayo yasya phalaṃ dānavyasanena mahīpateḥ //",
    "S01bsu078_u:kavk_5.23_0": "tau dṛṣṭvā durnimittāni prādurbhūtāni śaṅkitau /",
    "S01bsu078_u:kavk_5.23_1": "vyagrao babhūvaturnityaṃ śāntisvastikakarmasu //",
    "S01bsu078_u:kavk_5.24_0": "nimittadarśanodvignāstapivanagatā api /",
    "S01bsu078_u:kavk_5.24_1": "viśvāmitraprabhṛtayaḥ svāmītyūcurmaharṣayaḥ //",
    "S01bsu078_u:kavk_5.25_0": "atrāṇtare brahmabandhuḥ prāgjanmabrahmarākṣasaḥ /",
    "S01bsu078_u:kavk_5.25_1": "raudrākṣo nāma mātsaryakrauryadaurjanyaduḥsahaḥ //",
    "S01bsu078_u:kavk_5.26_0": "śrutvā dānodbhavām kīrtiṃ rājñaḥ sarvaguṇojjvalām /",
    "S01bsu078_u:kavk_5.26_1": "nirguṇaḥ sa guṇadveṣi saṃtaptaḥ samacintayat //",
    "S01bsu078_u:kavk_5.27_0": "aho batāsya nṛpatergīyate gagane yaśaḥ /",
    "S01bsu078_u:kavk_5.27_1": "aniśaṃ siddhagandharvagīrvāṇalalanāgaṇaiḥ //",
    "S01bsu078_u:kavk_5.28_0": "sadā viśanti me karṇe tadguṇastutisūcayaḥ /",
    "S01bsu078_u:kavk_5.28_1": "kiṃ karomi prakṛtyaiva sahe nānyaguṇonnatim //",
    "S01bsu078_u:kavk_5.29_0": "tadgatvā dānaśīlasya tasya dānārjitaṃ yaśaḥ /",
    "S01bsu078_u:kavk_5.29_1": "karomyeṣa śiroyācñāpratiṣedhena khaṇḍitam //",
    "S01bsu078_u:kavk_5.30_0": "yaśastyājyate dānotthaṃ śiraścenna pradāsyati /",
    "S01bsu078_u:kavk_5.30_1": "atha dāsyati vidveṣapraśāntirme bhaviṣyati //",
    "S01bsu078_u:kavk_5.31_0": "iti saṃcintya suciraṃ sa kauryakaṭhinaḥ śaṭhaḥ /",
    "S01bsu078_u:kavk_5.31_1": "gandhamādanapādāṇtavāsī bhadraśilāṃ yayau //",
    "S01bsu078_u:kavk_5.32_0": "indrajālaprayogajñaḥ sa kṛtvā praśamocitam /",
    "S01bsu078_u:kavk_5.32_1": "veṣaṃ kaluṣasaṃkalpaḥ purīṃ prāpa mahīpateḥ //",
    "S01bsu078_u:kavk_5.33_0": "asmin bhavavane nityaṃ guṇadoṣasamākule /",
    "S01bsu078_u:kavk_5.33_1": "kalpavṛkṣāḥ prajāyante jāyante ca viṣadrumāḥ //",
    "S01bsu078_u:kavk_5.34_0": "aśeṣanāśapiśunairghorasaṃtrāsakāribhiḥ /",
    "S01bsu078_u:kavk_5.34_1": "durnimittairiva khalaiḥ khedaḥ kasya na dīyate //",
    "S01bsu078_u:kavk_5.35_0": "guṇidveṣaḥ prakṛtyaiva prakāśaparipanthinaḥ /",
    "S01bsu078_u:kavk_5.35_1": "doṣaāśrayasya ko bhedaḥ khalasya timirasya ca //",
    "S01bsu078_u:kavk_5.36_0": "svacchandaghātī sādhūnāṃ vidveṣaviṣaduḥsahaḥ /",
    "S01bsu078_u:kavk_5.36_1": "dīrghapakṣaḥ khalavyālakarālaḥ kena nirmitaḥ //",
    "S01bsu078_u:kavk_5.37_0": "tasmin praviṣṭe nagaraṃ rūpiṇī puradevatā /",
    "S01bsu078_u:kavk_5.37_1": "uvācābhyetya bhūpālaṃ saṃtrāsataralekṣaṇā //",
    "S01bsu078_u:kavk_5.38_0": "śiroyācaka eṣa tvāṃ brahmabandhurupāgataḥ /",
    "S01bsu078_u:kavk_5.38_1": "vadhyo 'sau jīvitocchedī jagato jīvitasya te //",
    "S01bsu078_u:kavk_5.39_0": "niruddho nagaradvāri sa mayā malināśayaḥ /",
    "S01bsu078_u:kavk_5.39_1": "mama taddarśanatrastaṃ dhṛtiṃ na labhate manaḥ //",
    "S01bsu078_u:kavk_5.40_0": "iti bruvāṇāṃ bhūpālaḥ provāca puradevatām /",
    "S01bsu078_u:kavk_5.40_1": "arthisaṃrodhasaṃjātalajjayā namitānanaḥ //",
    "S01bsu078_u:kavk_5.41_0": "devi yācñābhiyāto 'sau praviśatvanivāritaḥ /",
    "S01bsu078_u:kavk_5.41_1": "dirghocchvāsaṃ sahe nāhamāśāvaiphalyamarthinaḥ //",
    "S01bsu078_u:kavk_5.42_0": "yācñā praṇayināmarthe puṇyaprāptastanuvyayaḥ /",
    "S01bsu078_u:kavk_5.42_1": "yugasaṃkhyāmapi sthitvā vipadyante hi dehinaḥ //",
    "S01bsu078_u:kavk_5.43_0": "etadeva sujātānāṃ pūjyaṃ jagati jīvitam /",
    "S01bsu078_u:kavk_5.43_1": "yadeṣāmagrato yāti nārthī bhagnamanorathah //",
    "S01bsu078_u:kavk_5.44_0": "kriyatāmānukūlyaṃ me bhavatyā kuśalocitam /",
    "S01bsu078_u:kavk_5.44_1": "āśāvighāte saṃtāpastasya tūrṇaṃ nivāratām //",
    "S01bsu078_u:kavk_5.45_0": "iti bhūmibhṛtaḥ śrutvā vaco niścalaniścayam /",
    "S01bsu078_u:kavk_5.45_1": "jagāmādarśanaṃ devī cintāsaṃtāpamānasā //",
    "S01bsu078_u:kavk_5.46_0": "athāyayau sa kuṭilaḥ khalaḥ krakacaceṣṭitaḥ /",
    "S01bsu078_u:kavk_5.46_1": "dāruṇaḥ saralasyaiva cchedāya svayamudyataḥ //",
    "S01bsu078_u:kavk_5.47_0": "tasminnṛpagṛhaṃ prāpte vivṛtadvāramarthinām /",
    "S01bsu078_u:kavk_5.47_1": "bhūrbhūpatikṣayabhayāccakampe sadharādharā //",
    "S01bsu078_u:kavk_5.48_0": "narendracandramāsādya sa rāhurica durmukhaḥ /",
    "S01bsu078_u:kavk_5.48_1": "samabhyadhādvidhāya prāgaśivārthāmivāśiṣam //",
    "S01bsu078_u:kavk_5.49_0": "svasti rājan dvijanmā hi vijane siddhisādhakaḥ /",
    "S01bsu078_u:kavk_5.49_1": "prātastvāmīpsitaprāptyai sarvārthisurapādapam //",
    "S01bsu078_u:kavk_5.49_2": "dṛṣṭirvṛṣṭirivāmṛtasya mahatī saujanyamitraṃ manaḥ",
    "S01bsu078_u:kavk_5.49_3": "kṣāntiḥ krodharajaḥpramārjanadī duḥkhārtamātā matiḥ /",
    "S01bsu078_u:kavk_5.49_4": "lakṣmīrdānajalābhiṣekavimalā satyopayujktaṃ vacaḥ",
    "S01bsu078_u:kavk_5.49_5": "nityaṃ yasya sa eka eva hi bhavān jāto jagadbāndhavaḥ //",
    "S01bsu078_u:kavk_5.51_0": "siddhaye kathitaṃ kaiściccakravartiśiro mama /",
    "S01bsu078_u:kavk_5.51_1": "dīyatāṃ ta tvadanyo vā dātuṃ śaknoti kaḥ parah //",
    "S01bsu078_u:kavk_5.52_0": "santi spaṣṭārthadāścintāmaṇikalpadrumādayaḥ /",
    "S01bsu078_u:kavk_5.52_1": "durlabhārthapradātāro viralāstu bhavadvidhāḥ //",
    "S01bsu078_u:kavk_5.53_0": "ityukte tena nṛpatirniṣkampavipulāśayaḥ /",
    "S01bsu078_u:kavk_5.53_1": "arthisaṃdarśanānandanirbharastamabhāṣata //",
    "S01bsu078_u:kavk_5.54_0": "dhanyo 'haṃ yasya me brahmannarthināmarthasiddhaye /",
    "S01bsu078_u:kavk_5.54_1": "nirvikalpopakaraṇaṃ vyayaṃ yāti sujīvitam //",
    "S01bsu078_u:kavk_5.55_0": "kadā prāṇāḥ parārthe me prayāntīti manorathaḥ /",
    "S01bsu078_u:kavk_5.55_1": "kimetāni na puṇyāni prārthyante te yadi tvayā //",
    "S01bsu078_u:kavk_5.56_0": "āhopakaraṇasiddhyai ślāghyaṃ me gṛhyatāṃ śiraḥ /",
    "S01bsu078_u:kavk_5.56_1": "tattadeva sthiraṃ loke yadyadarthisamarpitam //",
    "S01bsu078_u:kavk_5.57_0": "ityukte harṣayuktena bhūbhujā sattvaśālinā /",
    "S01bsu078_u:kavk_5.57_1": "tamūcaturmahāmātyau mahācandramahīdharau //",
    "S01bsu078_u:kavk_5.58_0": "nijajīvitarakṣaiva dharmaste prathamaḥ prabho /",
    "S01bsu078_u:kavk_5.58_1": "tvayi jīvati jīvanti sarve jagati jantavaḥ //",
    "S01bsu078_u:kavk_5.59_0": "na dātumarhasi śiraḥ sarvādhāraṃ hi te vapuḥ /",
    "S01bsu078_u:kavk_5.59_1": "dīyatāṃ brāhmaṇāyāsmai hemaratnamayaṃ śiraḥ //",
    "S01bsu078_u:kavk_5.60_0": "sarvārthairarthisārthānāṃ pūryante yairmanorathāḥ /",
    "S01bsu078_u:kavk_5.60_1": "teṣāṃ saṃrakṣaṇenaiva sarvaṃ bhavati rakṣitam //",
    "S01bsu078_u:kavk_5.61_0": "saṃkalpo 'yaṃ dvijasyāsya krūraḥ kaluṣacetasaḥ /",
    "S01bsu078_u:kavk_5.61_1": "mūlacchedopajīvyo hi na kalpatarurarthinām //",
    "S01bsu078_u:kavk_5.62_0": "hemaratnaśiraḥ prāpya yātveṣa śirasāsya kim /",
    "S01bsu078_u:kavk_5.62_1": "cintāmaṇirviniṣprekṣyo bhujyate na bubhukṣitaiḥ //",
    "S01bsu078_u:kavk_5.63_0": "ityukte mantrimukhyābhyām hemaratnamayaṃ śiraḥ /",
    "S01bsu078_u:kavk_5.63_1": "siddho naivopayogyaṃ tanmameti brāhmaṇo 'bravīt //",
    "S01bsu078_u:kavk_5.64_0": "athonmumoca nṛpatirmukuṭaṃ mauktikāṃṣubhiḥ /",
    "S01bsu078_u:kavk_5.64_1": "śrirovirahaduḥkhena sāśrudhāramivābhitaḥ //",
    "S01bsu078_u:kavk_5.65_0": "mukuṭāni kṣaṇe tasminnipetuḥ puravāsinām /",
    "S01bsu078_u:kavk_5.65_1": "digdāhonmukhatulyābhirulkābhiḥ saha bhūtale //",
    "S01bsu078_u:kavk_5.66_0": "rājñā pradāne śirasaḥ sarvathā parikalpite /",
    "S01bsu078_u:kavk_5.66_1": "tau cakratustanutyāgaṃ mantriṇau draṣṭumakṣamau //",
    "S01bsu078_u:kavk_5.67_0": "ratnagarbhamathodyānaṃ praviśya pṛthivīpatiḥ /",
    "S01bsu078_u:kavk_5.67_1": "utphullacampakasyādhaḥ śiraśchettuṃ samudyayau //",
    "S01bsu078_u:kavk_5.68_0": "udyānadevatā dṛṣṭvā taṃ śiraśchettumudyatam /",
    "S01bsu078_u:kavk_5.68_1": "mā kṛthāḥ sāhasaṃ rājannityuvāca śucākulā //",
    "S01bsu078_u:kavk_5.69_0": "kampamānāḥ pralāpinyastaṃ mattālukulasvanaiḥ /",
    "S01bsu078_u:kavk_5.69_1": "nyavārayannavalatā lolapallavapāṇibhiḥ //",
    "S01bsu078_u:kavk_5.70_0": "so 'pi niścalasaṃkalpaḥ prasādyodyānadevatām /",
    "S01bsu078_u:kavk_5.70_1": "vimalāṃ bodhimālambya babhūva praṇidhānavān //",
    "S01bsu078_u:kavk_5.71_0": "asmin ratnamayodyāne puṇyarāśisamunnatam /",
    "S01bsu078_u:kavk_5.71_1": "stūpamastu praśāstustu sattvasaṃtāraṇocitam //",
    "S01bsu078_u:kavk_5.72_0": "yatkiṃcidarjitaṃ puṇyaṃ saṃkalpena mayāmunā /",
    "S01bsu078_u:kavk_5.72_1": "bhavantu tena saṃsāre niḥsaṃsārāḥ śarīriṇaḥ //",
    "S01bsu078_u:kavk_5.73_0": "dhyātveti campakataroḥ śākhāyāṃ nṛpatiḥ śiraḥ /",
    "S01bsu078_u:kavk_5.73_1": "baddhvā kacakalāpena chittvā prādāddvijanmane //",
    "S01bsu078_u:kavk_5.73_2": "atha narapate sattvotsāhasphuṭapraṇidhānataḥ",
    "S01bsu078_u:kavk_5.73_3": "kimapi vimalaiḥ puṇyālokairdigantavisāribhiḥ /",
    "S01bsu078_u:kavk_5.73_4": "vigalitamahāmohaughāntaḥ śritaḥ parinirvṛtiṃ",
    "S01bsu078_u:kavk_5.73_5": "praviratabhavābhyāsāyāsaḥ kṣaṇādabahvajjanah //",
    "S01bsu078_u:kavk_5.75_0": "iti prāgjanmavṛttāntakathayā bhagavān jinaḥ /",
    "S01bsu078_u:kavk_5.75_1": "bhikṣūṇām vidadhe śuddhadānasaddharmadeśanām //",
    "S01bsu078_u:15_0": "iti kṣemendraviracitāyāṃ bodhisattvāvadānakalpalatāyāṃ candraprabhāvadānaṃ nāma pañcamaḥ pallavaḥ /",
    "S01bsu078_u:16_0": "6. badaradvīpayātrāvadānam /",
    "S01bsu078_u:kavk_6.1_0": "dānodyatānām pṛthuvīryabhājāṃ śuddhātmanāṃ sattvamahodadhīnām /",
    "S01bsu078_u:kavk_6.1_1": "aho mahotsāhavatām parārthe bhavantyacintyāni samāhitāni //",
    "S01bsu078_u:kavk_6.1_2": "harmyārohaṇahelayā yadacalāḥ svabhraiḥ sahābhraṃlihā",
    "S01bsu078_u:kavk_6.1_3": "yadvā goṣpadalīlayā jalabharakṣobhoddhatāh sindhavaḥ /",
    "S01bsu078_u:kavk_6.1_4": "laṅghyante bhavanasthalīkalanayā ye cāṭavīnāṃ taṭās",
    "S01bsu078_u:kavk_6.1_5": "tadvīryasya mahātmanām vilasataḥ sattvorjitaṃ sphūrjitam //",
    "S01bsu078_u:kavk_6.3_0": "purā hi bhagavān buddhaḥ śrāvastyāṃ puravāsināṃ /",
    "S01bsu078_u:kavk_6.3_1": "upadeśaprakāśena jahārājñānajaṃ tamaḥ //",
    "S01bsu078_u:kavk_6.4_0": "bhikṣusaṃghaiḥ parivṝtaḥ sa kadācidvaṇigjanaiḥ /",
    "S01bsu078_u:kavk_6.4_1": "kṛtānuyātro magadhāt svayaṃ cārikayā yayau //",
    "S01bsu078_u:kavk_6.5_0": "mahārthasārthānugataṃ vrajantaṃ vanavartmanā /",
    "S01bsu078_u:kavk_6.5_1": "taṃ dṛṣṭvā taskaragaṇaḥ sālāṭavyāmacintayat //",
    "S01bsu078_u:kavk_6.6_0": "eṣa prayātu bahgavān puraḥ sattvahite rataḥ /",
    "S01bsu078_u:kavk_6.6_1": "paścāt sārthaṃ grahīṣyāmaḥ pūrṇaṃ draviṇarāśibhiḥ //",
    "S01bsu078_u:kavk_6.7_0": "bhagavānatha sarvajñasteṣāṃ jñātvā samīhitam /",
    "S01bsu078_u:kavk_6.7_1": "kimetaditi tānūce nirvikārasmitānanaḥ //",
    "S01bsu078_u:kavk_6.8_0": "te tamūcuḥ parityajya krauryaṃ madhurayā girā /",
    "S01bsu078_u:kavk_6.8_1": "tatprasādasmitālokairvinaṣṭatimirā iva //",
    "S01bsu078_u:kavk_6.9_0": "bhagavan jīvikāsmākaṃ nindyeyaṃ karmanirmitā /",
    "S01bsu078_u:kavk_6.9_1": "na bhṛtirna kṛṣirnānyarakṣaṇaṃ na pratigrahah //",
    "S01bsu078_u:kavk_6.10_0": "sahajaṃ krauryamasmākaṃ nisargakaluṣātmanām /",
    "S01bsu078_u:kavk_6.10_1": "kriyate kiṃ svabhāvasya deva tīkṣṇā hi karṇikā //",
    "S01bsu078_u:kavk_6.11_0": "tasmānna vṛttilopo naḥ kartumarhasi gamyatām /",
    "S01bsu078_u:kavk_6.11_1": "yāte tu tvayi sārthasya vayaṃ sarvārthahāriṇah //",
    "S01bsu078_u:kavk_6.12_0": "iti teṣāṃ vacaḥ śrutvā karuṇāpūrṇamānasaḥ /",
    "S01bsu078_u:kavk_6.12_1": "dolālolāyitamatirbabhūva bahgavān kṣaṇam //",
    "S01bsu078_u:kavk_6.13_0": "tataḥ sārthadhanaṃ sarvaṃ parisaṃkhyāya tatsamam /",
    "S01bsu078_u:kavk_6.13_1": "sa dadau cauracakrāya tatkṣaṇāptanidhānataḥ //",
    "S01bsu078_u:kavk_6.14_0": "tadvidhena krameṇaiva punaḥ pathi gatāgataiḥ /",
    "S01bsu078_u:kavk_6.14_1": "ṣaṭkṛtvaḥ pradadau tebhyaḥ so 'rthaṃ sārthasya muktaye //",
    "S01bsu078_u:kavk_6.15_0": "punaścopagate tasmin vartmanā tena sānuge /",
    "S01bsu078_u:kavk_6.15_1": "babhūva buddhiścaorāṇāṃ tadbhojananimantraṇe //",
    "S01bsu078_u:kavk_6.16_0": "dṛśā diśanti vaimalyaṃ śubhaṃ saṃbhāṣaṇena ca /",
    "S01bsu078_u:kavk_6.16_1": "vrajanti saṃgamābhyāsaiḥ santaḥ sanmārgasetutām //",
    "S01bsu078_u:kavk_6.17_0": "tatrātiryagdṛśā sarvaṃ sarvākuśalasaṃkṣayāt /",
    "S01bsu078_u:kavk_6.17_1": "teṣāṃ samāhitaṃ śuddhaṃ vidadhe bhagavān jinah //",
    "S01bsu078_u:kavk_6.18_0": "yeṣāṃ saṃgrahavastūni vatvāri niyatātmanām /",
    "S01bsu078_u:kavk_6.18_1": "arthacaryā samānārthabḥāvastyāgaḥ priyaṃ vacaḥ //",
    "S01bsu078_u:kavk_6.19_0": "yeṣāṃ brahmavihārāśca catvāraḥ sattvaśālinām /",
    "S01bsu078_u:kavk_6.19_1": "karuṇā muditopekṣā maitrī ceti parigrahaḥ //",
    "S01bsu078_u:kavk_6.20_0": "yeṣāṃ kuśalamūlāni saktāni trīṇi cetasi /",
    "S01bsu078_u:kavk_6.20_1": "alobhaścāparidveṣo 'pyamohaśca mahātmanām //",
    "S01bsu078_u:kavk_6.21_0": "dānaśīlakṣamāvīryadhyānaprajñājuṣāṃ sadā /",
    "S01bsu078_u:kavk_6.21_1": "upāyapraṇidhijñānabalairāśritacetasām //",
    "S01bsu078_u:kavk_6.22_0": "paritrāṇaikavīrāṇāṃ sadaivādvayavādinām /",
    "S01bsu078_u:kavk_6.22_1": "vidyātrayapradīptānāṃ caturvaimalyaśālinām //",
    "S01bsu078_u:kavk_6.23_0": "pañcaskandhavumiktānāṃ ṣaḍayatanabhedinām /",
    "S01bsu078_u:kavk_6.23_1": "saptabodhyaṅgayuktānāmaryāṣṭāṅgopadeśinām //",
    "S01bsu078_u:kavk_6.24_0": "navasaṃyogahīnānām teṣāṃ daśabalātmanām /",
    "S01bsu078_u:kavk_6.24_1": "kiṃ vastvaviditaṃ loke jinānāṃ janaceṣṭitam //",
    "S01bsu078_u:kavk_6.25_0": "tatasteṣvatikāruṇyāccaraṇālīnamūrdhasu /",
    "S01bsu078_u:kavk_6.25_1": "tathetyuvāca bhagavāṃstadbhojyopanimantraṇe //",
    "S01bsu078_u:kavk_6.26_0": "taistatsaṃdarśanakṣīṇakilbiṣaiḥ samamarpitam /",
    "S01bsu078_u:kavk_6.26_1": "bhikṣusṃghairvṛto bhojyaṃ vidhivat sarvamādade //",
    "S01bsu078_u:kavk_6.27_0": "tatastatpraṇidhānena jñānālokaśalākayā /",
    "S01bsu078_u:kavk_6.27_1": "te samunmīlitadṛśaḥ prakāśaṃ dadṛśuḥ padam //",
    "S01bsu078_u:kavk_6.28_0": "te sadyastīvravairāgyaparipakkāḥ prasādinaḥ /",
    "S01bsu078_u:kavk_6.28_1": "pravrajyāyogamāsajya jagmurjagati pūjyatām //",
    "S01bsu078_u:kavk_6.29_0": "tatteṣāṃ kuśalaṃ dṛṣṭvā sahasopanataṃ puraḥ /",
    "S01bsu078_u:kavk_6.29_1": "babhāṣe bhagavān pṛṣṭaḥ kimetaditi bhikṣubhiḥ //",
    "S01bsu078_u:kavk_6.30_0": "etairyamāyaṃ saṃbandhaḥ sārtharakṣaṇaniṣkrayaiḥ /",
    "S01bsu078_u:kavk_6.30_1": "dvīpayātrāgatasyāsīdanyasminnapi janmani //",
    "S01bsu078_u:kavk_6.31_0": "asti vistīrṇamārgasya svargavargāvadhirvidheḥ /",
    "S01bsu078_u:kavk_6.31_1": "purī vārāṇasī nāma kauśalotkarṣaharṣabhūḥ //",
    "S01bsu078_u:kavk_6.32_0": "yasyāmamalakallolavāhinī suravāhinī /",
    "S01bsu078_u:kavk_6.32_1": "sadā dayeva hṛdayaṃ prasādayati dehinām //",
    "S01bsu078_u:kavk_6.33_0": "ahiṃseva satām sevyā vidyeva viduṣāṃ matā /",
    "S01bsu078_u:kavk_6.33_1": "kṣameva sarvabhūtānāṃ yā viśrambhasukhasthitiḥ //",
    "S01bsu078_u:kavk_6.34_0": "brahmakalpe nṛpe tasyā vikasatkamalāśraye /",
    "S01bsu078_u:kavk_6.34_1": "brahmadattābhidhe lokaṃ trailokyamiva rakṣati //",
    "S01bsu078_u:kavk_6.35_0": "priyasenābhidhāno 'bhūt tatra vaiśravaṇopamaḥ /",
    "S01bsu078_u:kavk_6.35_1": "sārthavāho 'rthasārthānām sthānamabdhirivāmbhasāṃ //",
    "S01bsu078_u:kavk_6.36_0": "tasyāsīt supriyo nāma saujanyanilayaḥ sutaḥ /",
    "S01bsu078_u:kavk_6.36_1": "prayayau yaṃ samāśritya guṇasārthaḥ kṛtārthatām //",
    "S01bsu078_u:kavk_6.37_0": "dānaśīlakṣamāvīryadhyānaprajñāsamanvitah /",
    "S01bsu078_u:kavk_6.37_1": "dhātrā vilobhavāyaiva yaḥ kṛtaḥ sukṛtaśriyaḥ //",
    "S01bsu078_u:kavk_6.38_0": "taṃ sarvavidyāḥ viśadāḥ kalāśca vipulāśayam /",
    "S01bsu078_u:kavk_6.38_1": "viviśuḥ sarasodārā mahodadhimivāpagāḥ //",
    "S01bsu078_u:kavk_6.39_0": "guṇālaṃkṛtacāritraṃ lakṣaṇālaṃkṛtākṛtim /",
    "S01bsu078_u:kavk_6.39_1": "puruṣottamalubdheva yaṃ ślāghyaṃ śrīraśiśriyat //",
    "S01bsu078_u:kavk_6.40_0": "kālena sukṛtakrītaṃ pitari tridivaṃ gate /",
    "S01bsu078_u:kavk_6.40_1": "cakre skandhataṭe tasya vyavahārabharaḥ sthitim //",
    "S01bsu078_u:kavk_6.41_0": "so 'cintayadiyaṃ lakṣmīrvipulātmakramāgatā /",
    "S01bsu078_u:kavk_6.41_1": "tathāpi manye paryāptā na sarvārthimanorathe //",
    "S01bsu078_u:kavk_6.42_0": "kiṃ tayā sumahatyāpi śriyā satpuruṣasthayā /",
    "S01bsu078_u:kavk_6.42_1": "pūrvāgatārthiubhukteva yā śeṣārthiṣu niṣphalā //",
    "S01bsu078_u:kavk_6.43_0": "ratnākarasya vaipulyaṃ niṣphalaṃ vedhasā kṛtam /",
    "S01bsu078_u:kavk_6.43_1": "adyāpi pūrito yena naiko 'pyarthī sa vāḍavaḥ //",
    "S01bsu078_u:kavk_6.44_0": "athavā pṛthusaṃkalpaḥ kenārthī paripūryate /",
    "S01bsu078_u:kavk_6.44_1": "jagāmābdhiragastyasya culukācamanīyatām //",
    "S01bsu078_u:kavk_6.45_0": "kiṃ karomyatitāpo 'yaṃ śrīrekā bahavi 'rthinaḥ /",
    "S01bsu078_u:kavk_6.45_1": "na tadāsādyate vittaṃ yat sarvārthibharakṣamam //",
    "S01bsu078_u:kavk_6.46_0": "pañca ṣaṭ pūritā evaṃ nānye śrīkaustukādibhiḥ /",
    "S01bsu078_u:kavk_6.46_1": "itivādyāpi tapto 'ntarjvaladaurvānalo 'mbudhiḥ //",
    "S01bsu078_u:kavk_6.47_0": "tasmāt karomi yatnena niṃsaṃkhyadraviṇārjanam /",
    "S01bsu078_u:kavk_6.47_1": "na sahe duḥkhaniḥśvāsaṃ vimukhasya mukhe 'rthinaḥ //",
    "S01bsu078_u:kavk_6.48_0": "iti saṃcintya sa ciraṃ sārthena mahatā vṛtaḥ /",
    "S01bsu078_u:kavk_6.48_1": "ratnadvīpapuraṃ gatvā vidadhe ratnasaṃgraham //",
    "S01bsu078_u:kavk_6.49_0": "tataḥ pratīpamāyāntaṃ kṛtārthaṃ taṃ vanecarāḥ /",
    "S01bsu078_u:kavk_6.49_1": "sārthārtharaṇonmuktā dadṛśurdasyavaḥ pathi //",
    "S01bsu078_u:kavk_6.50_0": "sārthārthaharaṇe dṛṣṭvā sa teṣāṃ sāhasodyamam /",
    "S01bsu078_u:kavk_6.50_1": "nijasaravsvadānena saṃrarakṣānuyānim //",
    "S01bsu078_u:kavk_6.51_0": "punaḥ krameṇa tenaiva ratnadvīpagatāgatiḥ /",
    "S01bsu078_u:kavk_6.51_1": "sārthatrāṇāya caurāṇāṃ ṣaṭkṛtvaḥ pradadau dhanam //",
    "S01bsu078_u:kavk_6.52_0": "tathaiva tvāṃ puṇyavipanvānisaṃprāptastathaiva tān (?) /",
    "S01bsu078_u:kavk_6.52_1": "dadarśa caurān sārthārthaharaṇe adhikādarān //",
    "S01bsu078_u:kavk_6.53_0": "so 'cintayadaho vittairmahadbhiḥ paripūritāḥ /",
    "S01bsu078_u:kavk_6.53_1": "mayaite na nivartante parārthaharaṇodyamāt //",
    "S01bsu078_u:kavk_6.54_0": "jagat saṃpūrayāmyarthairiyuktvāpi mayāsakṛt /",
    "S01bsu078_u:kavk_6.54_1": "aho nu dasyavo naite varākāḥ paripūritāḥ //",
    "S01bsu078_u:kavk_6.55_0": "acitotsāhahīnasya vyāhatottaravādinaḥ /",
    "S01bsu078_u:kavk_6.55_1": "vikatthanapratijñasya dhiṅme janma kujanmanaḥ //",
    "S01bsu078_u:kavk_6.56_0": "iti cintayatastasya taptasyānuśayāgninā /",
    "S01bsu078_u:kavk_6.56_1": "vijane prayayau rātriḥ saṃvatsaraśatopamā //",
    "S01bsu078_u:kavk_6.57_0": "taṃ śokapaṅkasaṃmagnaṃ gajendramiva niścalam /",
    "S01bsu078_u:kavk_6.57_1": "dīrghocchvāsaṃ maheśākhyā svapne provāca devatā //",
    "S01bsu078_u:kavk_6.58_0": "sumate mā kṛthāḥ śokaṃ śarīrocchoṣaṇaṃ vṛthā /",
    "S01bsu078_u:kavk_6.58_1": "satsaṃkalpābhirūḍhasya bhaviṣyati tavepsitam //",
    "S01bsu078_u:kavk_6.59_0": "na tadasti jagatyasmin svapnasaṃkalpadurlabham /",
    "S01bsu078_u:kavk_6.59_1": "yanna sidhyati yatnena dhīrāṇāṃ vyavasāyinām //",
    "S01bsu078_u:kavk_6.60_0": "sā kāpyanupamā śaktirekasyāpi dvijanmanaḥ /",
    "S01bsu078_u:kavk_6.60_1": "yadājñāspanditenaiva vindhyaḥ kṣmāsamatām yayau //",
    "S01bsu078_u:kavk_6.61_0": "viṣamaṃ samatāṃ yāti dūramāyāti cāntikam /",
    "S01bsu078_u:kavk_6.61_1": "salilaṃ sthalatāmeti kāryakāle mahātmanām //",
    "S01bsu078_u:kavk_6.62_0": "parārtho 'yaṃ tavārambhaḥ phalatyeva na saṃśayam /",
    "S01bsu078_u:kavk_6.62_1": "na bhavanti visaṃvādasaṃdigdhāḥ sattvavṛttayaḥ //",
    "S01bsu078_u:kavk_6.63_0": "ratnāni badaradvīpe santi tridaśasevite /",
    "S01bsu078_u:kavk_6.63_1": "yeṣāmekaprabhāvo 'pi trijagatpūraṇakṣamaḥ //",
    "S01bsu078_u:kavk_6.64_0": "martyabhūmimatikramya sā hi bhūmirmahīyasī /",
    "S01bsu078_u:kavk_6.64_1": "āsādyate puṇyamayī nāsattvairnākṛtātmabhiḥ //",
    "S01bsu078_u:kavk_6.65_0": "viṣādastyajyatām putra sthirā buddhirvidhīyatām /",
    "S01bsu078_u:kavk_6.65_1": "badaradvīpayātrāyāmutsāhaḥ parigṛhyatām //",
    "S01bsu078_u:kavk_6.66_0": "śrūyatāmeṣa tatprāptyau diṅbhātrānukramakramaḥ /",
    "S01bsu078_u:kavk_6.66_1": "sphītasattvaprabhāvastvaṃ saṃsārottaraṇakṣamah //",
    "S01bsu078_u:kavk_6.67_0": "asti paścimadigbhāge samullaṅghya mahīyasām /",
    "S01bsu078_u:kavk_6.67_1": "śatāni sapta dvīpānāṃ tathā sapta mahācalān //",
    "S01bsu078_u:kavk_6.68_0": "saptāpatāścānulomapratilomābhidho 'mbudhiḥ /",
    "S01bsu078_u:kavk_6.68_1": "anukūlānilairyasmin pāramāpnoti puṇyavān //",
    "S01bsu078_u:kavk_6.69_0": "tatastattulyanāmādrirvātaistimiramihakṛt /",
    "S01bsu078_u:kavk_6.69_1": "yatrākṣṇordiśati svāsthyamamoghākhyā mahauṣadhiḥ //",
    "S01bsu078_u:kavk_6.70_0": "athāvartābhidho 'mbhodhirvairambhairyatra vāyubhiḥ /",
    "S01bsu078_u:kavk_6.70_1": "majjanonmajjanairjantuḥ saptāvarteṣu tāryate //",
    "S01bsu078_u:kavk_6.71_0": "āvartākhyastataḥ śailaḥ śaṅkhanābho niśācarah /",
    "S01bsu078_u:kavk_6.71_1": "ghoraḥ prāṇaharo yatra tridaśatrāsakṛt sthitaḥ //",
    "S01bsu078_u:kavk_6.72_0": "kṛṣṇasarpāvṛtā yatra śankhanābhirmahauṣadhiḥ /",
    "S01bsu078_u:kavk_6.72_1": "trāyate puṇyasaṃpannaṃ netre śirasi cārpitā //",
    "S01bsu078_u:kavk_6.73_0": "atha nīlodanāmābdhī raktākṣo yatra rākṣasaḥ /",
    "S01bsu078_u:kavk_6.73_1": "makaryābhibhūtāṃ buddhavidyāvidvān vaśe (?) //",
    "S01bsu078_u:kavk_6.74_0": "atha nīlodanāmādrirnīlagrīvaḥ kṣapācaraḥ /",
    "S01bsu078_u:kavk_6.74_1": "pratīptanetro yatrāste rakṣasāṃ pañcabhiḥ śataiḥ //",
    "S01bsu078_u:kavk_6.75_0": "tatraoṣadhimamoghākhyām rakṣatyāśīviṣaḥ sadā /",
    "S01bsu078_u:kavk_6.75_1": "dṛṣṭiniḥ śvāsasaṃsparśadaṃṣṭrotsṛjadviṣānalaḥ //",
    "S01bsu078_u:kavk_6.76_0": "upoṣadhavratavatā maitreṇa karuṇātmanā /",
    "S01bsu078_u:kavk_6.76_1": "labhyate sā samutsārya kṛṣṇasarpaṃ mahauṣadhiḥ //",
    "S01bsu078_u:kavk_6.77_0": "taṃ rakṣaḥśakaṭaṃ śailaṃ niṣphalaślakṣṇakandaram /",
    "S01bsu078_u:kavk_6.77_1": "tāmajjane śikhāyāṃ ca kṛtvā tarati puṇyavān //",
    "S01bsu078_u:kavk_6.78_0": "atha vairambhanāmādriḥ pāre yasyottarā taṭe /",
    "S01bsu078_u:kavk_6.78_1": "ghorā tāmrāṭavī nāma mahāśālavanāntarā //",
    "S01bsu078_u:kavk_6.79_0": "mahānajagarastatra tāmrākṣo nāma duḥsahaḥ /",
    "S01bsu078_u:kavk_6.79_1": "āsta yasyogragandhena vāyunaiva na jīvyate //",
    "S01bsu078_u:kavk_6.80_0": "ṣaṇmāsān svapato yasya lālā vyāpnoti yojanam /",
    "S01bsu078_u:kavk_6.80_1": "kṣutsaṃtaptasya ṣaṇmāsānalpībhavati jāgrataḥ //",
    "S01bsu078_u:kavk_6.81_0": "veṇugulmaśilābaddhāṃ guhāmutpāṭya medinīm /",
    "S01bsu078_u:kavk_6.81_1": "prāyauṣadhīṃ divārātraṃ jvalantīmañjanocitām //",
    "S01bsu078_u:kavk_6.82_0": "tasmādajagarād ghorādanyato vā mahaujasaḥ /",
    "S01bsu078_u:kavk_6.82_1": "avairākhyāṃ buddhavidyāṃ japato na bhavedbhayam //",
    "S01bsu078_u:kavk_6.83_0": "tataḥ sapta mahāśailā veṇukaṇṭakasaṃkaṭāḥ /",
    "S01bsu078_u:kavk_6.83_1": "tāmrapaṭāṅkapādena tīryante vīryaśālinā //",
    "S01bsu078_u:kavk_6.84_0": "tataśca śālmalīvanaṃ sapta kṣārataraṅgiṇīḥ /",
    "S01bsu078_u:kavk_6.84_1": "uttīryāsādyate prāṅgustriśaṅkurnāma parvataḥ //",
    "S01bsu078_u:kavk_6.85_0": "tatra triśaṅkavo nāma kaṇṭakā vajrabhedinaḥ /",
    "S01bsu078_u:kavk_6.85_1": "pādayorna viśantyeva tāmrapaṭṭāvanaddhayoḥ //",
    "S01bsu078_u:kavk_6.86_0": "triśankurnāma taṭinī tatrāyaḥśaṅkuparvataḥ /",
    "S01bsu078_u:kavk_6.86_1": "upaskīlanadī tatra tato dvidhā dvidhā sarit //",
    "S01bsu078_u:kavk_6.87_0": "athāṣṭādaśavakrākhyaḥ parvato niravagrahaḥ /",
    "S01bsu078_u:kavk_6.87_1": "tattulyasaṃjñātha nadī ślakṣṇi nāma giristataḥ //",
    "S01bsu078_u:kavk_6.88_0": "athādridhūmanetrākhyo dhūmanirdigdhadiktaṭaḥ /",
    "S01bsu078_u:kavk_6.88_1": "dṛṣṭisparśaviṣairvyāptaḥ krūrāśīviṣamaṇḍalaiḥ //",
    "S01bsu078_u:kavk_6.89_0": "tanmūrdhni palvalasyāntaḥ śilābaddhā mahāguhā /",
    "S01bsu078_u:kavk_6.89_1": "jyotīraso maṇiryasyāṃ jīvanī ca mahauṣadhiḥ //",
    "S01bsu078_u:kavk_6.90_0": "bhittvā guhām tadabhyakraśiraḥpādakarodaraḥ /",
    "S01bsu078_u:kavk_6.90_1": "vajra-mantrabalopetaḥ krūrasarpairna bādhyate //",
    "S01bsu078_u:kavk_6.91_0": "athograsattvasaṃkīrṇāḥ saptāśīviṣaparvatāḥ /",
    "S01bsu078_u:kavk_6.91_1": "nadyaśca tadvidhā yāsāmapāravārisaṃpadaḥ //",
    "S01bsu078_u:kavk_6.92_0": "etaduttīrya nikhilaṃ puṇyaiḥ parahitodyataḥ /",
    "S01bsu078_u:kavk_6.92_1": "ārohati sudhāśailaṃ śṛṅgairāliṅgitāmbaram //",
    "S01bsu078_u:kavk_6.93_0": "tatastasyāpare pārśve kalpavṛkṣopaśobhitam /",
    "S01bsu078_u:kavk_6.93_1": "puraṃ rohitakaṃ nāma dṛśyate svargasaṃnibham //",
    "S01bsu078_u:kavk_6.94_0": "asti tatra magho nāma maghavāniva viśrutaḥ /",
    "S01bsu078_u:kavk_6.94_1": "sārthavāho mahāsattvaḥ sarvasattvahite rataḥ //",
    "S01bsu078_u:kavk_6.95_0": "badaradvīpayātrāyāmudyatasyānavadyadhīḥ /",
    "S01bsu078_u:kavk_6.95_1": "mārgopadeśaṃ deśajñaḥ sa te sarvaṃ kariṣyati //",
    "S01bsu078_u:kavk_6.96_0": "ityuktvotsāhya bahuśaḥ śubhadrairiva supriyam /",
    "S01bsu078_u:kavk_6.96_1": "vacobhiricitairdevī sahasāntaradhīyata //",
    "S01bsu078_u:kavk_6.97_0": "prabuddhaḥ supriyaḥ sarvaṃ tattatheti vicintayan /",
    "S01bsu078_u:kavk_6.97_1": "pratasthe sattvamāruhya nijotsāhapuraḥsaraḥ //",
    "S01bsu078_u:kavk_6.98_0": "sa vrajan vinitāyāsastena nirdiṣṭavartmanā /",
    "S01bsu078_u:kavk_6.98_1": "puṇyairdvādaśabhirvarṣaiḥ prāpa rphitakaṃ puram //",
    "S01bsu078_u:kavk_6.99_0": "atrāntare karmayogāt tatra sārthapatirmaghaḥ /",
    "S01bsu078_u:kavk_6.99_1": "vyādhinā duścikitsyena babhūvāsvasthavigrahaḥ //",
    "S01bsu078_u:kavk_6.100_0": "alabdhāntaḥpraveśo 'tha gṛhe rājagṛhopame /",
    "S01bsu078_u:kavk_6.100_1": "tasya vyalambata dvāraṃ supriyaḥ kāryasiddhaye //",
    "S01bsu078_u:kavk_6.101_0": "tato vaidyāpadeśena sa praveśamavāptavān /",
    "S01bsu078_u:kavk_6.101_1": "upayogakathāprajñā na kasyādarabhūmayaḥ //",
    "S01bsu078_u:kavk_6.102_0": "āyurvedavidhānajñaḥ sa tasyāriṣṭalakṣaṇaiḥ /",
    "S01bsu078_u:kavk_6.102_1": "ṣaṇmāsaśeṣamevāyurjñātvā cintāntaro 'bhavat //",
    "S01bsu078_u:kavk_6.103_0": "tasya priyahitaprāyo bhaiṣajyaparicaryayā /",
    "S01bsu078_u:kavk_6.103_1": "atyalpenaiva kālena supriyaḥ priyatāṃ yayau //",
    "S01bsu078_u:kavk_6.104_0": "bhaiṣajyayuktistatprītyā tasya vallabhatāṃ yayau /",
    "S01bsu078_u:kavk_6.104_1": "priyopanītaṃ yatkiṃ cit tatsarvaṃ manasaḥ priyam //",
    "S01bsu078_u:kavk_6.105_0": "priyopacāraistasyātha vyādhirādrāvamāyayau /",
    "S01bsu078_u:kavk_6.105_1": "ādhiḥ śāmyati satsaṅgāt tao vyādhirviśīryate //",
    "S01bsu078_u:kavk_6.106_0": "tataḥ saṃjātaviśrambhaḥ supriyaḥ praṇayānmagham /",
    "S01bsu078_u:kavk_6.106_1": "cakre viditavṛttāntaṃ paścānnijakathākṣaṇe //",
    "S01bsu078_u:kavk_6.107_0": "badaradvīpayātrāyāṃ tasyotsāhaṃ mahātmanah /",
    "S01bsu078_u:kavk_6.107_1": "parārthe niścalaṃ jñātvā tamūce vismayānmaghaḥ //",
    "S01bsu078_u:kavk_6.108_0": "aho batāsmin saṃsāre viḥsāre sārarūpiṇaḥ /",
    "S01bsu078_u:kavk_6.108_1": "jāyante maṇayaḥ kecit paracintāparāyaṇāḥ //",
    "S01bsu078_u:kavk_6.109_0": "navaṃ vayaḥ priyā mūrtiḥ parārthapravaṇaṃ manaḥ /",
    "S01bsu078_u:kavk_6.109_1": "puṇyocitastathaivāyaṃ sthāne guṇasamāgamaḥ //",
    "S01bsu078_u:kavk_6.110_0": "iyatīṃ bhūmimullaṅghya parārthe tvamupāgataḥ /",
    "S01bsu078_u:kavk_6.110_1": "karomi tava sāhāyyaṃ kiṃ tvahaṃ bhṛśamāturaḥ //",
    "S01bsu078_u:kavk_6.111_0": "nibaddhāvadhayaḥ prāṇāḥ prayāntyeva śarīriṇām /",
    "S01bsu078_u:kavk_6.111_1": "te vrajantu mamānte 'pi tvatsamāhitahetutām //",
    "S01bsu078_u:kavk_6.112_0": "evameva vyayo yastu vyayaḥ sa parigaṇyate /",
    "S01bsu078_u:kavk_6.112_1": "parārthe jīvitasyāpi vyayo lābhaśataiḥ samaḥ //",
    "S01bsu078_u:kavk_6.113_0": "na mayā badaradvīpaṃ dṛṣṭaṃ kiṃ tu śrutaṃ mayā /",
    "S01bsu078_u:kavk_6.113_1": "mahābdhau diskamuddeśaṃ taistairjānāmi lakṣaṇaiḥ //",
    "S01bsu078_u:kavk_6.114_0": "ityuktvā bhūpatiṃ suhṛdbandhuvākye 'pyanādaraḥ /",
    "S01bsu078_u:kavk_6.114_1": "sa maṅgalapravahaṇaṃ supriyeṇa sahādadhe //",
    "S01bsu078_u:kavk_6.115_0": "tataḥ pravahaṇārūḍhau tau yojanśatānyapi /",
    "S01bsu078_u:kavk_6.115_1": "pavanasyānulomyena jagmaturvipulāśayau //",
    "S01bsu078_u:kavk_6.116_0": "sthāne sthāne jalaṃ dṛṣṭvā nānāvarṇaṃ mahodadheḥ /",
    "S01bsu078_u:kavk_6.116_1": "kimetaditi prapaccha supriyaḥ kautukānmagham //",
    "S01bsu078_u:kavk_6.117_0": "jale lohācalāḥ pañca santyasya payasāṃ nidheḥ /",
    "S01bsu078_u:kavk_6.117_1": "tāmrarūpyamayāścānye hemaratnamayāḥ pare //",
    "S01bsu078_u:kavk_6.118_0": "teṣāṃ chāyāviśeṣeṇa nānāvarṇaḥ pade pade /",
    "S01bsu078_u:kavk_6.118_1": "dṛśyate 'bdhirayaṃ dīptaḥ prāptāntarodgatauṣadhiḥ //",
    "S01bsu078_u:kavk_6.119_0": "ityuktvā vyādhinākrāntaḥ prāptakālāvadhirmaghaḥ /",
    "S01bsu078_u:kavk_6.119_1": "prāṇānmumoca satkītivinyastasthirajīvitaḥ //",
    "S01bsu078_u:kavk_6.120_0": "vajralepādapi dṛḍhaṃ yathā sattvaṃ mahātmanām /",
    "S01bsu078_u:kavk_6.120_1": "tathā yadi bhadedāyuḥ kimasādhyaṃ bhave bahvet //",
    "S01bsu078_u:kavk_6.121_0": "kūlāvāptapravahaṇah supriyastadviyogajam /",
    "S01bsu078_u:kavk_6.121_1": "śucaṃ saṃstabhya vidadhe suhṝdastanusatkriyām //",
    "S01bsu078_u:kavk_6.122_0": "etadevonnataṃ lakṣma sattvotsāhamahātmanām /",
    "S01bsu078_u:kavk_6.122_1": "vicchinnālambane kāle yatkartavyadṛḍhaṃ manaḥ //",
    "S01bsu078_u:kavk_6.123_0": "punaḥ pravahaṇārūḍhaḥ sa samuttīrya vāridhim /",
    "S01bsu078_u:kavk_6.123_1": "ratnaparvatapārśvena viveśa vikaṭāṭavīm //",
    "S01bsu078_u:kavk_6.124_0": "na viyogairna codvegairnābhiyogairdviṣāmapi /",
    "S01bsu078_u:kavk_6.124_1": "na rogaiḥ kleśabhogairvā hīyate mahatāṃ matiḥ //",
    "S01bsu078_u:kavk_6.125_0": "sa tatrākrāntagaganaṃ niruddhāśeṣadiktaṭam /",
    "S01bsu078_u:kavk_6.125_1": "durārohaṃ dadarśāgre mūrtaṃ vighnamivācalam //",
    "S01bsu078_u:kavk_6.126_0": "upāyahīnastaṃ dṛṣṭvā giriṃ mūrkhamivoddhatam /",
    "S01bsu078_u:kavk_6.126_1": "adhaḥ pallavaśayyāyām suptaḥ so 'cintayat kṣasṇam //",
    "S01bsu078_u:kavk_6.127_0": "aho bata kiyān kālaḥ prayātaḥ prasthitasya me /",
    "S01bsu078_u:kavk_6.127_1": "badaradvīpanāmāpi na nāma śrūyate kkacit //",
    "S01bsu078_u:kavk_6.128_0": "vyavasāyasahāyo me yo 'bhūtpuṇyapaṇaiḥ param /",
    "S01bsu078_u:kavk_6.128_1": "bhagnaplava ivākāle so 'pi karmormiviplavaiḥ //",
    "S01bsu078_u:kavk_6.129_0": "naṣṭopāye 'pyupāye 'smin vyavasāyānmahīyasaḥ /",
    "S01bsu078_u:kavk_6.129_1": "na nāma vinivarte 'haṃ siddhirnidhanamastu vā //",
    "S01bsu078_u:kavk_6.130_0": "tadekaṃ janmayātrāsu pūjyaṃ janma jagatrtraye /",
    "S01bsu078_u:kavk_6.130_1": "yasmin paropakrārāya jāyate jīvitavyayaḥ //",
    "S01bsu078_u:kavk_6.131_0": "iti cintākulaṃ tatra taṃ jñātvā satyasāgaram /",
    "S01bsu078_u:kavk_6.131_1": "nīlo nāma samabhyetya yakṣaḥ prāhācalāśrayaḥ //",
    "S01bsu078_u:kavk_6.132_0": "pūrveṇa yojanaṃ gatvā trīṇi śṛṅgāṇi bhūbhṛtaḥ /",
    "S01bsu078_u:kavk_6.132_1": "vetrasopānaniśreṇyā samāruhyātha gamyatām //",
    "S01bsu078_u:kavk_6.133_0": "iti yakṣopadeśena sa vilaṅghya mahācalam /",
    "S01bsu078_u:kavk_6.133_1": "dadarśāgre samuttuṅgaśrṛṅgaṃ sphaṭīkabhūdharam //",
    "S01bsu078_u:kavk_6.134_0": "tasminnekaśilāślakṣṇe durgame pakṣiṇāmapi /",
    "S01bsu078_u:kavk_6.134_1": "muhūrtamabhavattasya nirvyāpāro manorathaḥ //",
    "S01bsu078_u:kavk_6.135_0": "abhyunnatam nirālambaṃ svasaṃkalpamivācalam /",
    "S01bsu078_u:kavk_6.135_1": "sa taṃ vicārya suciraṃ citranyasta ivābhavat //",
    "S01bsu078_u:kavk_6.136_0": "atha candraprabho nāma yakṣaḥ śailaguhāśayaḥ /",
    "S01bsu078_u:kavk_6.136_1": "abhyetyaḥ sattvasaṃpannaṃ tamabhāṣaṭa vusmitaḥ //",
    "S01bsu078_u:kavk_6.137_0": "krośamātramito gatvā pūrveṇāpūrvavibhramam /",
    "S01bsu078_u:kavk_6.137_1": "dṛśyate candanavanaṃ bālānilacalallatam //",
    "S01bsu078_u:kavk_6.138_0": "tatrāste prasarā nāma guhālīnā mahauṣadhiḥ /",
    "S01bsu078_u:kavk_6.138_1": "labhyate deharakṣāyai samuttolya mahāśilām //",
    "S01bsu078_u:kavk_6.139_0": "tatprabhāvakṛtālokaṃ sopānaiḥ sphaṭikācalam /",
    "S01bsu078_u:kavk_6.139_1": "sahasaiva samāruhya gamyatāmīpsitāptaye //",
    "S01bsu078_u:kavk_6.140_0": "tatkṣaṇāt kṛtakārtheva sā prayāti mahāuṣadhiḥ /",
    "S01bsu078_u:kavk_6.140_1": "na khedastatkṛte kāryastaḍillolāḥ priyāptayaḥ //",
    "S01bsu078_u:kavk_6.141_0": "iti yakṣopadiṣṭena vidhānena sa bhūdharam /",
    "S01bsu078_u:kavk_6.141_1": "samutkramya dadarśāgre nagaraṃ hemamandiram //",
    "S01bsu078_u:kavk_6.142_0": "merūkūṭairivākīrṇaṃ prakāśairiva nirmitam /",
    "S01bsu078_u:kavk_6.142_1": "savāścaryairiva kṛtaṃ tad dṛṣṭvā vismito 'bhavat //",
    "S01bsu078_u:kavk_6.143_0": "mahāhemakapāṭābhyāṃ ruddhaddhāram vilokya tat /",
    "S01bsu078_u:kavk_6.143_1": "nirjanaṃ vārasaṃcāraṃ vanānte niṣasāda saḥ //",
    "S01bsu078_u:kavk_6.144_0": "atrāntare dinasyānte vyomānantapathādhvagaḥ /",
    "S01bsu078_u:kavk_6.144_1": "avāpāstācalopāntaṃ pariśrānta ivāṃśumān //",
    "S01bsu078_u:kavk_6.145_0": "astaṃ gate sahasrāṃśau rajanīramaṇī śanaiḥ /",
    "S01bsu078_u:kavk_6.145_1": "tārāpatimivānveṣṭuṃ prasasārābhisārikā //",
    "S01bsu078_u:kavk_6.146_0": "atha prakāśavibahvaiḥ sarvāśāpūraṇonmukhaḥ /",
    "S01bsu078_u:kavk_6.146_1": "bodhisattva iva svacchaḥ sudhādīdhitirudyayau //",
    "S01bsu078_u:kavk_6.147_0": "sphīṭā tamaḥ samūhasya niḥśeṣapraśamocitā /",
    "S01bsu078_u:kavk_6.147_1": "mānasollāsinī jyotsnā sattvavṛttirivābabhau //",
    "S01bsu078_u:kavk_6.148_0": "tamomohaṃ jahārendurdiśāṃ dinaviyogajam /",
    "S01bsu078_u:kavk_6.148_1": "paropakāre hi paro dūrāroho mahātmanām //",
    "S01bsu078_u:kavk_6.149_0": "supriyaścandrakiraṇaiḥ pūryamāṇatanuḥ kṣaṇam /",
    "S01bsu078_u:kavk_6.149_1": "nidrāṃ kāryasamudrormikṣobhamudrāmavāptavān //",
    "S01bsu078_u:kavk_6.150_0": "kṣapāyām kṣīyamāṇāyāṃ guṇadākṣiṇyasādarā /",
    "S01bsu078_u:kavk_6.150_1": "jagāda devatā svapne maheśākhyā sametya tam //",
    "S01bsu078_u:kavk_6.151_0": "aho bata mahāsattva sattattvābhiniveśinā /",
    "S01bsu078_u:kavk_6.151_1": "parārthe vipulaḥ kleśaḥ kṛtaḥ sukṛtinā tvayā //",
    "S01bsu078_u:kavk_6.152_0": "alpaśeṣe prayāse 'smin nodvegaṃ kartumarhasi /",
    "S01bsu078_u:kavk_6.152_1": "aparyuṣitasattvānāṃ svādhīnāḥ sarvasiddhayaḥ //",
    "S01bsu078_u:kavk_6.153_0": "haimaṃ yadetannagaraṃ trīṇi cānyānyataḥ param /",
    "S01bsu078_u:kavk_6.153_1": "santi ratnapurāṇyatra vicitrāṇyuttarottaram //",
    "S01bsu078_u:kavk_6.154_0": "tebhyo niryānti kinnaryaścataśro 'ṣṭau ca ṣoḍaśa /",
    "S01bsu078_u:kavk_6.154_1": "dvātriṃśacca krameṇaiva tvayā dvāri vighaṭṭite //",
    "S01bsu078_u:kavk_6.155_0": "jitendriyasya bhavatastatpramādamavedinaḥ /",
    "S01bsu078_u:kavk_6.155_1": "kimanyadacireṇaiv vāñchitāptirbhaviṣyati //",
    "S01bsu078_u:kavk_6.156_0": "ityuktaḥ sādaraṃ devyā pratibuddho 'tha supriyaḥ /",
    "S01bsu078_u:kavk_6.156_1": "jaghāna nagaradvāraṃ triḥ samabhyetya pāṇinā //",
    "S01bsu078_u:kavk_6.157_0": "tataścatasraḥ k innaryo niryayustaralekṣaṇāḥ /",
    "S01bsu078_u:kavk_6.157_1": "āścaryatarumañjarya iva līlānilākulāḥ //",
    "S01bsu078_u:kavk_6.158_0": "mānasillāsakāriṇyo nayanāmṛtavṛṣṭayaḥ /",
    "S01bsu078_u:kavk_6.158_1": "vadanendusamudyotairdivāpi kṛtacandrikāḥ //",
    "S01bsu078_u:kavk_6.159_0": "tāḥ saṃpūjya smarodāraṃ supriyaṃ priyadarśanāḥ /",
    "S01bsu078_u:kavk_6.159_1": "tasyābhilāṣapraṇayairātithyamiva cakrire //",
    "S01bsu078_u:kavk_6.160_0": "candrakāntasamāsīnaṃ kṛtāsanaparigrahāḥ /",
    "S01bsu078_u:kavk_6.160_1": "jīvanauṣadhayo jātāḥ smarasyeva savigrahāḥ //",
    "S01bsu078_u:kavk_6.161_0": "tāstamūcuḥ samunmīladvilāsahasitatviṣaḥ /",
    "S01bsu078_u:kavk_6.161_1": "dadatya iva karpūraṃ premopāyanatām puraḥ //",
    "S01bsu078_u:kavk_6.162_0": "aho dhanyā vayaṃ yāsāṃ sadguṇālakṛtākṛtiḥ /",
    "S01bsu078_u:kavk_6.162_1": "svayaemvābhigamyo 'pi bhavānadyāgato gṛham //",
    "S01bsu078_u:kavk_6.163_0": "vidheṣaḥ kasya pīyūṣe candane kasya vāruciḥ /",
    "S01bsu078_u:kavk_6.163_1": "indau mandādaraḥ ko vā sādhuḥ kasya na saṃmataḥ //",
    "S01bsu078_u:kavk_6.164_0": "strīṇāṃ yadyapi saubhāgyabhaṅgāya praṇayaḥ svayam /",
    "S01bsu078_u:kavk_6.164_1": "kramastvaddarśanenaiva tathāpi mukharīkṛtāḥ //",
    "S01bsu078_u:kavk_6.165_0": "idaṃ ca kinnarapuraṃ vayaṃ ca praṇayārpitāḥ /",
    "S01bsu078_u:kavk_6.165_1": "ratnaṃ ca saubhāṣaṇikaṃ sādho svādhīnameva te //",
    "S01bsu078_u:kavk_6.166_0": "iti tāsāṃ vacaḥ śrutvā supriyaḥ praṇayocitam /",
    "S01bsu078_u:kavk_6.166_1": "uvāca sattvadhavalāṃ diśan daśanacandrikām //",
    "S01bsu078_u:kavk_6.167_0": "bahumānāspadaṃ kasya nedaṃ saṃbhāṣaṇāmṛtam /",
    "S01bsu078_u:kavk_6.167_1": "ātmano 'pyādarasthānam bahvatībhiḥ kṛtādaraḥ //",
    "S01bsu078_u:kavk_6.168_0": "ślāghyaṃ darśanamevedaṃ tatrāpyayamanugrahaḥ /",
    "S01bsu078_u:kavk_6.168_1": "muktālatāstāpaharāḥ kiṃ punaścandanokṣitāḥ //",
    "S01bsu078_u:kavk_6.169_0": "evaṃ vidhānām svacchānāmaindavīnāmiva tviṣām /",
    "S01bsu078_u:kavk_6.169_1": "ākṛtīnām samucitā rucirā lokavṛttayaḥ //",
    "S01bsu078_u:kavk_6.170_0": "aucityacārucaritaṃ prasādaviśadaṃ manah /",
    "S01bsu078_u:kavk_6.170_1": "vātsalyapeśalā vāṇī na kasyādarabhūmayaḥ //",
    "S01bsu078_u:kavk_6.171_0": "gṛhīto 'smābhirācāraḥ pūjāparikarocitah /",
    "S01bsu078_u:kavk_6.171_1": "ātmārpaṇaṃ kulāntaṃ vaḥ parāyattā hi yoṣitaḥ //",
    "S01bsu078_u:kavk_6.172_0": "kanyābhāvādapakrāntā yūyaṃ paraparigrahāḥ /",
    "S01bsu078_u:kavk_6.172_1": "viśrambheṇa bhagiṇyo me jananyaḥ snehagauravāt //",
    "S01bsu078_u:kavk_6.173_0": "paravittaṃ viṣaṃ yeṣāṃ jananyaścānyayoṣitaḥ /",
    "S01bsu078_u:kavk_6.173_1": "parahiṃsātmahiṃsauva pakṣāsteṣāṃ niratyayāḥ //",
    "S01bsu078_u:kavk_6.174_0": "pauśunyāsatyapāruṣyabhinnavādojjhitaṃ vacaḥ /",
    "S01bsu078_u:kavk_6.174_1": "sadaiva vadane yeṣām teṣām sarvāśiṣā diśaḥ //",
    "S01bsu078_u:kavk_6.175_0": "abhidhyārahitaṃ ceto vyāpāraparivarjitam /",
    "S01bsu078_u:kavk_6.175_1": "mithyādṛṣṭivihīnaṃ ca yeṣāṃ te satpathaṃ śritāḥ //",
    "S01bsu078_u:kavk_6.176_0": "daśākuśalamārgebhyo nirgatānāṃ nisargataḥ /",
    "S01bsu078_u:kavk_6.176_1": "ete kuśalavargasya mārgāḥ svarge nirargalāḥ //",
    "S01bsu078_u:kavk_6.177_0": "dhīreva dhanyaṃ dhanamunnatānāṃ vidyaiva cakṣurvijitendriyāṇām /",
    "S01bsu078_u:kavk_6.177_1": "dayaiva puṇyaṃ puruṣottamānāṃ ātmaiva tīrthaṃ śucimānasānām //",
    "S01bsu078_u:kavk_6.178_0": "evaṃvidho 'yaṃ guṇasaṃniveśaḥ śīlena vaimalyamupaiti puṃsām /",
    "S01bsu078_u:kavk_6.178_1": "sadratnamuktānikarātiritaṃ śīlaṃ satāmābharaṇaṃ vadanti //",
    "S01bsu078_u:kavk_6.179_0": "ityuktamākarṇya guṇānurūpaṃ sattvārthinā tena jitendriyeṇa /",
    "S01bsu078_u:kavk_6.179_1": "tuṣṭāstamūcurbhuvi candralokaṃ tāḥ kautukāyaivamukhaiḥ sṛjantyaḥ //",
    "S01bsu078_u:kavk_6.180_0": "maṇerivānarghaguṇojjvalasya dṛṣṭaiva sādhorucitā ruciste /",
    "S01bsu078_u:kavk_6.180_1": "yayaiva maulau hṛdaye śrutau ca sadbhiḥ sadaivābharaṇīkṛto 'si //",
    "S01bsu078_u:kavk_6.181_0": "maṇirmahārhaḥ prathitaprabhāvaḥ pragṛhyatāmātmasamastvayāyam /",
    "S01bsu078_u:kavk_6.181_1": "dhvajārpito varṣati yojanānāṃ sahasramevārthisamīhitaṃ yaḥ //",
    "S01bsu078_u:kavk_6.182_0": "uktveti ratnapravaraṃ taruṇyastasmei dadurmūrtamiva prasādam /",
    "S01bsu078_u:kavk_6.182_1": "ādāya taṃ ca praṇayopacāraṃ so 'pi dvitīyaṃ puramāpa raupyam //",
    "S01bsu078_u:kavk_6.183_0": "tatrādarāttaddviguṇābhireva sa pūjitah kinnarakāminībhiḥ /",
    "S01bsu078_u:kavk_6.183_1": "krameṇa tenaiva viśuddhabuddhirlebhe maṇiṃ taddviguṇaprabhāvam //",
    "S01bsu078_u:kavk_6.184_0": "* * * * * * * * * * * * * * * * /",
    "S01bsu078_u:kavk_6.184_1": "* * * * * * * * * * * * * * * * //",
    "S01bsu078_u:kavk_6.185_0": "prāptaśca taṃ ratnamayaṃ caturthaṃ puraṃ tataḥ sarvapurādhikaści /",
    "S01bsu078_u:kavk_6.185_1": "so 'bhyarthitastaddviguṇābhiragre guṇādhikaḥ kinnarasundarībhiḥ //",
    "S01bsu078_u:kavk_6.186_0": "tathaiva saddharmakathāprasaṅgaistātoṣitāstena susaṃyatena /",
    "S01bsu078_u:kavk_6.186_1": "utphullanītpaladāmadīrghakaṭākṣavikṣiptakarāstamūcuḥ //",
    "S01bsu078_u:kavk_6.187_0": "bhrātāsti naḥ kinnararājavaṃśaratnākarendurbadarābhidhānaḥ /",
    "S01bsu078_u:kavk_6.187_1": "tasyāspadaṃ dvīpamidaṃ mahārhaṃ svanāmacihnaṃ prathitaṃ samṛddhyā //",
    "S01bsu078_u:kavk_6.188_0": "bhrātāsti naḥ kinnararājavaṃśaratnākarendurbadarābhidhānaḥ /",
    "S01bsu078_u:kavk_6.188_1": "tasyāspadaṃ dvīpamidaṃ mahārhaṃ svanāmacihnaṃ prathitaṃ samṛddhyā //",
    "S01bsu078_u:kavk_6.188_2": "ratnaṃ cedam niyamavidhinā poṣadhākhyavratena nyastaṃ bhāsvatkiraṇanikaraṃ puṇyabhājāṃ prayatnāt varṣatyeva sthiraparahitavyāptaye gṛhyatām tat /",
    "S01bsu078_u:kavk_6.188_3": "ityutpāṭyāmarataruphalaṃ sādaraṃ sundarībhiḥ",
    "S01bsu078_u:kavk_6.188_4": "premoddāmapraṇayasubhagaṃ dattamāsādya ratnam /",
    "S01bsu078_u:kavk_6.188_5": "bālāhākhyaṃ vijitapavanaṃ taṃ prakṛṣṭaṃ turaṅgaṃ",
    "S01bsu078_u:kavk_6.188_6": "so 'pyāruhya svanagaramagāllabdhamārgopadeśaḥ //",
    "S01bsu078_u:kavk_6.188_7": "tasmin kāle vipulakuśalaiḥ svargamārgaṃ prayāte",
    "S01bsu078_u:kavk_6.188_8": "vārāṇasyāṃ viśadayaśasi kṣmāpatau brahmadatte /",
    "S01bsu078_u:kavk_6.188_9": "śrīmān sarvapraṇayiphaladaḥ supriyaḥ pauramukhyair",
    "S01bsu078_u:kavk_6.188_10": "lokatrāṇe vinihitamatirdharmarājye 'bhiṣiktaḥ //",
    "S01bsu078_u:kavk_6.191_0": "tataḥ śiraḥsnānavidhikrameṇa tatpañcadaśyām dhvajamūrdhni ratnam /",
    "S01bsu078_u:kavk_6.191_1": "sa poṣadhopoṣita eva dhṛtvā cakāra viśvaṃ paripūrṇakāmam //",
    "S01bsu078_u:kavk_6.191_2": "kṛtvā yātrām parahitaphalāṃ vatsarāṇām śatena",
    "S01bsu078_u:kavk_6.191_3": "sthitvā rājye mahati nikhilaṃ pūrayitvā ca lokam /",
    "S01bsu078_u:kavk_6.191_4": "putraṃ dhṛtvā narapatipade prāpya sarvopaśāntiṃ",
    "S01bsu078_u:kavk_6.191_5": "tattvajño 'sau kimapi paramaṃ brahmabhāvaṃ jagāma //",
    "S01bsu078_u:kavk_6.193_0": "syurete dasyavaḥ sarve pūrvaṃ ye pūritā mayā /",
    "S01bsu078_u:kavk_6.193_1": "ratnadrīpābhigamane tasmin supriyajanmani //",
    "S01bsu078_u:kavk_6.194_0": "iti śāstā svavṛttāntakathayā vidadhe vibhuḥ /",
    "S01bsu078_u:kavk_6.194_1": "dānavīryopadeśena bhikṣūṇāmanuśāsanam //",
    "S01bsu078_u:17_0": "iti kṣemendraviracitāyāṃ bodhisattvāvadānakalpalatāyāṃ badaradvīpayātrāvadānaṃ nāma ṣaṣṭhaḥ pallavaḥ /",
    "S01bsu078_u:18_0": "7. muktālatāvadānam /",
    "S01bsu078_u:kavk_7.1_0": "kuślapraṇidhānaśuddhadhānmāṃ vimalālokavivekabodhakānām /",
    "S01bsu078_u:kavk_7.1_1": "parikīrtanamātrameva yeṣāṃ bhavamohāpahatesta eva dhanyāḥ //",
    "S01bsu078_u:kavk_7.2_0": "purā parṣatsahasrāṇāṃ nyagrodhopavanasthitiḥ /",
    "S01bsu078_u:kavk_7.2_1": "kapilākhye pure cakre bhagavān dharmadeśanām //",
    "S01bsu078_u:kavk_7.3_0": "amandānandasaṃdohasyandi candanaśītalam /",
    "S01bsu078_u:kavk_7.3_1": "tasya vāgamṛtaṃ dhanyāḥ kṛtāṅjalipuṭāḥ papuḥ //",
    "S01bsu078_u:kavk_7.4_0": "rājā śuddhodanastatra dharmaśravaṇasaṃgame /",
    "S01bsu078_u:kavk_7.4_1": "puṇyopadeśasalilairlebhe vaimalyanirvṛtim //",
    "S01bsu078_u:kavk_7.5_0": "atha tatra mahānāmā śākyarājakulodbhavaḥ /",
    "S01bsu078_u:kavk_7.5_1": "dharmopadeśamākarṇya prātaḥ svagṛhamabravīt //",
    "S01bsu078_u:kavk_7.6_0": "aho nu bhagavān buddho dharmaḥ saṃghaśca siddhaye /",
    "S01bsu078_u:kavk_7.6_1": "buddhotpādo 'yamasmākaṃ nirvāṇāya mahāphalaḥ //",
    "S01bsu078_u:kavk_7.7_0": "upadeśaviśeṣāptānirvṛtestasya tadvacaḥ /",
    "S01bsu078_u:kavk_7.7_1": "śrutvā śaśiprabhā patnī praṇayāttamabhāṣataḥ //",
    "S01bsu078_u:kavk_7.8_0": "anugrāhyā bhagavataḥ puruṣāḥ puṇyabhāginah /",
    "S01bsu078_u:kavk_7.8_1": "nindyāstadupadeśānāmanarhā yoṣito vayam //",
    "S01bsu078_u:kavk_7.9_0": "iti jāyāvacaḥ śrutvā sa jagāda jagadguroḥ /",
    "S01bsu078_u:kavk_7.9_1": "bhadre bhagavato nāsti bhedaḥ kāruṇyadarśane //",
    "S01bsu078_u:kavk_7.10_0": "samā sarvatra bhā bhānoḥ samā vṛṣṭiḥ payomucaḥ /",
    "S01bsu078_u:kavk_7.10_1": "samā bhagavato dṛṣṭiḥ sarvasattvānukampinaḥ //",
    "S01bsu078_u:kavk_7.11_0": "mahāprajāpatervākyādaparāhṇakṣaṇaṃ tapaḥ /",
    "S01bsu078_u:kavk_7.11_1": "śuddhodanaḥ karotyeva rājā bahgavato 'ntike //",
    "S01bsu078_u:kavk_7.12_0": "iti patyuḥ priyagirā vṛtā śākyāṅganāgaṇaiḥ /",
    "S01bsu078_u:kavk_7.12_1": "yācane tadbhagavatah sā puṇyopavanaṃ yayau //",
    "S01bsu078_u:kavk_7.13_0": "sā satvakusumaṃ tatra taṃ dadarśa mahāphalam /",
    "S01bsu078_u:kavk_7.13_1": "praśamāmṛtasaṃsiktaṃ karuṇākalpapādapam //",
    "S01bsu078_u:kavk_7.14_0": "lateva pavanānamrā taṃ dūrāt praṇanāma sā /",
    "S01bsu078_u:kavk_7.14_1": "lobheneva parityakrā cyutakarṇotpalacchalāt //",
    "S01bsu078_u:kavk_7.15_0": "vilokya kāñcanaruciṃ ratnabhūṣaṇabhūṣitām /",
    "S01bsu078_u:kavk_7.15_1": "ānandanāmā bhikṣustāmuvāca prahitodyataḥ //",
    "S01bsu078_u:kavk_7.16_0": "veṣaḥ praśamaśūnyo 'yaṃ mātarmunitapovane /",
    "S01bsu078_u:kavk_7.16_1": "darpotsikto na yuktaste viraktānāmidaṃ padam //",
    "S01bsu078_u:kavk_7.17_0": "guṇasaṃyamasiktāni mukharābhraṇānyaho /",
    "S01bsu078_u:kavk_7.17_1": "nehāstadgrahaṇaṃ yuktamitīvopadiśanti te //",
    "S01bsu078_u:kavk_7.18_0": "ityuktā tena sā tanvī vailajyavinatānanā /",
    "S01bsu078_u:kavk_7.18_1": "unmucyābharaṇaṃ sarvaṃ prāḥiṇonnijamadniram //",
    "S01bsu078_u:kavk_7.19_0": "upaviṣṭeṣu sarveṣu nirdiṣṭakuśalastataḥ /",
    "S01bsu078_u:kavk_7.19_1": "anityataivaṃ bhagavānupadeśaṃ pravakrame //",
    "S01bsu078_u:kavk_7.20_0": "mahāmohaprabhāvo 'yaṃ yena nityamanityatām /",
    "S01bsu078_u:kavk_7.20_1": "nityatāmiva manyante mūḍhā jagati jantavaḥ //",
    "S01bsu078_u:kavk_7.21_0": "asatye ramate lokaḥ satyapratyayamohitaḥ /",
    "S01bsu078_u:kavk_7.21_1": "na vetti sarvabhāvānāmabhāvānubhavāṃ sthitim //",
    "S01bsu078_u:19_0": "kecid vyākaraṇaiḥ pare śrutipathaistarkapravādaiḥ pare kecittantraparigrahairbahuvidhairanyaiḥ kalākauśalaiḥ /",
    "S01bsu078_u:kavk_7.22_0": "kecid vyākaraṇaiḥ pare śrutipathaistarkapravādaiḥ pare kecittantraparigrahairbahuvidhairanyaiḥ kalākauśalaiḥ /",
    "S01bsu078_u:kavk_7.22_1": "saṃsaktāḥ punaruktajanmaśaraṇau yātā sahaiva kṣayaṃ",
    "S01bsu078_u:kavk_7.22_2": "tatrāpyakṣyayalīlayā kṣaṇapadaṃ mugdhaurnibaddhā dhṛtiḥ //",
    "S01bsu078_u:kavk_7.22_3": "viṣayaviṣamāpāyaḥ kāyaḥ prapañca(ma)yāśayā",
    "S01bsu078_u:kavk_7.22_4": "kharataramarusphārākāro mohabhāvo bhavaḥ /",
    "S01bsu078_u:kavk_7.22_5": "hitabhūmi (?) tathākāryaṃ kāryaṃ vivekināṃ tathā",
    "S01bsu078_u:kavk_7.22_6": "niravadhirayaṃ dṛṣṭvā vyādhiryathā (hi) nivartate //",
    "S01bsu078_u:kavk_7.24_0": "ityādyanityasaṃskārasaṃyuktaṃ yuktamudyate /",
    "S01bsu078_u:kavk_7.24_1": "dharmopadeśakuśalaṃ vaktuṃ bhagavati svayam //",
    "S01bsu078_u:kavk_7.25_0": "ekā śākyavadhūstatra rūpasaubhāgyagarvitā /",
    "S01bsu078_u:kavk_7.25_1": "sthitā śauśavatāruṇyasaṃghau vayasi duḥsahe //",
    "S01bsu078_u:kavk_7.26_0": "muktāhāraṃ stanataṭe lolāpāṅgairmuhurmuhuḥ /",
    "S01bsu078_u:kavk_7.26_1": "āliloke yaśaḥsphārasāraṃ ratipateriva //",
    "S01bsu078_u:kavk_7.27_0": "hārāvalokinīṃ dṛṣṭvā tāmanekāgrahādasau /",
    "S01bsu078_u:kavk_7.27_1": "acintayādviraktena magatpatnī śaśiprabhā //",
    "S01bsu078_u:kavk_7.28_0": "iyaṃ dharmopadeśe 'pi capalā hāramīkṣate /",
    "S01bsu078_u:kavk_7.28_1": "bhāvānāṃ na śṛṇotyeva mūḍhā kṣaṇikatāmimām //",
    "S01bsu078_u:kavk_7.29_0": "svaṃ hāraṃ darśayitvāsyā hārotsāhaṃ harāmyaham /",
    "S01bsu078_u:kavk_7.29_1": "adhikālokanenaiva darpaḥ śāmyati dehinām //",
    "S01bsu078_u:kavk_7.30_0": "iti saṃcintya sā dāsīṃ rohikākhyāmabhāṣata /",
    "S01bsu078_u:kavk_7.30_1": "rohike gaccha me hāraṃ gṛhāt satvaramāhara //",
    "S01bsu078_u:kavk_7.31_0": "ityuktā sā tayā tatra pravṛtte dharmasaṃśrave /",
    "S01bsu078_u:kavk_7.31_1": "akālagamanodvignā niḥśvasyācintayat kṣaṇam //",
    "S01bsu078_u:kavk_7.32_0": "aho batāntarāyo 'yaṃ saṃjātaḥ kuśale mama /",
    "S01bsu078_u:kavk_7.32_1": "nāsmin śrotuṃ labhe dharmaṃ yatparāyattajīvitā //",
    "S01bsu078_u:kavk_7.33_0": "puṇyasaurabhasaṃbhārāt kīrṇakāruṇyakesarāt /",
    "S01bsu078_u:kavk_7.33_1": "mukhapadmād bhagavato dhanyaḥ prāpnoti vāṅbhadhuḥ //",
    "S01bsu078_u:kavk_7.34_0": "aho svācchandyavicchedastanubhaṅgaḥ sukhakṣayaḥ /",
    "S01bsu078_u:kavk_7.34_1": "sevā jagati jantūnāṃ duḥkhe duḥkhaparaṃparā //",
    "S01bsu078_u:kavk_7.35_0": "sevāprayāsasaṃprāptaṃ dhanamānakaṇodayam /",
    "S01bsu078_u:kavk_7.35_1": "tatpamatyuṣṇaniḥśvāsairaho kṛcchreṇa pīyate //",
    "S01bsu078_u:kavk_7.36_0": "mānaglānirguṇaglānirojaḥpunaśamaḥ śramah /",
    "S01bsu078_u:kavk_7.36_1": "prathamaṃ sevakasyaitat phalamīśvaradarśane //",
    "S01bsu078_u:kavk_7.36_2": "lauhī bandhanaśṛṅkhalā caraṇayorhelāvamānāvanī",
    "S01bsu078_u:kavk_7.36_3": "svavyāpāraniṣedhanityaniyatī nidrāsukhadrohiṇī /",
    "S01bsu078_u:kavk_7.36_4": "āśāsyasya viśālajālasaraṇiḥ satsaṅgabhogāśaniḥ",
    "S01bsu078_u:kavk_7.36_5": "mugdhānāṃ mṛgatṛṣṭikāmarumahī sevā śarīrakṣayaḥ //",
    "S01bsu078_u:kavk_7.38_0": "iti saṃcintya suciraṃ sā jagāma tadājñayā /",
    "S01bsu078_u:kavk_7.38_1": "sevāvikrītakāyānāṃ svecchāviharaṇaṃ kutaḥ //",
    "S01bsu078_u:kavk_7.39_0": "vrajantīṃ tām parapreṣyāṃ kṛpaṇāṃ karuṇākulaḥ /",
    "S01bsu078_u:kavk_7.39_1": "nirīkṣya bahgavān divyacakṣuṣācintayat kṣasṇam //",
    "S01bsu078_u:kavk_7.40_0": "asmin janmani śeṣo 'syā saṃpūrṇo jīvitāvadhiḥ /",
    "S01bsu078_u:kavk_7.40_1": "iyaṃ varākī saṃsārāduddhartavyā svayaṃ mayā //",
    "S01bsu078_u:kavk_7.41_0": "atha tām karmayogena vrahantīṃ sahasā pathi //",
    "S01bsu078_u:kavk_7.41_1": "vatsavātsalyavivaśā śṛṅgābhyāmājaghāna gauḥ //",
    "S01bsu078_u:kavk_7.42_0": "sā pradaghyau bhagavataḥ prasādāt tanmayasmṛtiḥ /",
    "S01bsu078_u:kavk_7.42_1": "janmāntarādhivāsena buddhālambanamānasā //",
    "S01bsu078_u:kavk_7.43_0": "aho karmormibhiḥ śīrṇe saṃsāramakarākare /",
    "S01bsu078_u:kavk_7.43_1": "janmāvarteṣu jantūnāṃ majjanonmajjanakramaḥ //",
    "S01bsu078_u:kavk_7.44_0": "puṃso lalāṭavipulopalapaṭṭikāsu niḥśarmakarmaghaṭitaprakaṭāṅkaṭaṅkaiḥ /",
    "S01bsu078_u:kavk_7.44_1": "nayastāni janmamaraṇaprasarākṣarāṇi naitāni pāṇiparimārjanayā calanti //",
    "S01bsu078_u:kavk_7.44_2": "iyaṃ karmāyattā pracuracitravaicitraracanā",
    "S01bsu078_u:kavk_7.44_3": "narāṇāṃ māyūracchadapaṭalatulyā pariṇatiḥ /",
    "S01bsu078_u:kavk_7.44_4": "yayā garbhārambhe kramanipatane vṛddhisamaye",
    "S01bsu078_u:kavk_7.44_5": "kṣaye vā nānyat prābhajata tanulekhācchavirati //",
    "S01bsu078_u:20_0": "saṃcintyātha puraḥ pravṛttasudaśāsannāvasannasthitiṃ prāptevāsamadāsabhāvakalanāvailakṣyaniḥ spandatām /",
    "S01bsu078_u:kavk_7.46_0": "saṃcintyātha puraḥ pravṛttasudaśāsannāvasannasthitiṃ prāptevāsamadāsabhāvakalanāvailakṣyaniḥ spandatām /",
    "S01bsu078_u:kavk_7.46_1": "ādhāya praṇidhānadhāmni dhavale saddharmaśuddhāṃ dhiyaṃ",
    "S01bsu078_u:kavk_7.46_2": "saṃsāre vicikitsya eva malinaṃ tatyāja sā jīvitam //",
    "S01bsu078_u:kavk_7.47_0": "tataḥ sā siṃhaladvīpe samīpe svargasaṃpadām /",
    "S01bsu078_u:kavk_7.47_1": "candralekheva dugdhābdhau divyadyutirajāyata //",
    "S01bsu078_u:kavk_7.48_0": "ādhānajanmanastasya muktāvarṣeṃ divaścyute /",
    "S01bsu078_u:kavk_7.48_1": "sābhūnmuktālatā nāma siṃhalādhipateḥ sutā //",
    "S01bsu078_u:kavk_7.49_0": "sā puṇyamiva lāvaṇyaṃ vahantī vṛddhimāgatā /",
    "S01bsu078_u:kavk_7.49_1": "lebhe vivekenāṅgānāṃ saṃtoṣamiva yaovanam //",
    "S01bsu078_u:kavk_7.50_0": "tataḥ kadācidvaṇijaḥ śrāvastīpuravāsinaḥ /",
    "S01bsu078_u:kavk_7.50_1": "makarākaramuttīrya siṃhaladvīpamāyayuḥ //",
    "S01bsu078_u:kavk_7.51_0": "te tatra rātriparyante viśrāntisukhamājaguḥ /",
    "S01bsu078_u:kavk_7.51_1": "dharmārthagāthāsaṃnaddhaprabuddhabuddhabhāṣitam //",
    "S01bsu078_u:kavk_7.52_0": "tdantaḥpuraharmyasthā śrutvaiva śravaṇāmṛtam /",
    "S01bsu078_u:kavk_7.52_1": "kimetaditi papraccha tānānāyya nṛpātmajā //",
    "S01bsu078_u:kavk_7.53_0": "te tāmūcuḥ pramuditāmidaṃ buddhasya bḥāṣitam /",
    "S01bsu078_u:kavk_7.53_1": "svabhāvārhaṃ bhagavataḥ sarvasattvānukampinah //",
    "S01bsu078_u:kavk_7.54_0": "buddhāmidhānaṃ śrutviva pulakālaṃkṛtākṛtiḥ /",
    "S01bsu078_u:kavk_7.54_1": "sā babhūva samudbhūtasaṃvidbhavyānubhāvabhūḥ //",
    "S01bsu078_u:kavk_7.55_0": "unmubhī sāmayūriva śabdaireva payomucaḥ /",
    "S01bsu078_u:kavk_7.55_1": "ka eṣa bhagavān buddha iti paparcchaḥ tān punaḥ //",
    "S01bsu078_u:kavk_7.56_0": "tataste nikhilaṃ tasyai śraddhāsaṃvardhitādarāḥ /",
    "S01bsu078_u:kavk_7.56_1": "nyavedayan puṇyamayīṃ bhagavaccaritasthitim //",
    "S01bsu078_u:kavk_7.57_0": "atha sā tatkathāvāptaprāgjanmakuśalodayā /",
    "S01bsu078_u:kavk_7.57_1": "vijñaptilekhaṃ pradadau teṣāṃ bhagavataḥ kṛte //",
    "S01bsu078_u:kavk_7.58_0": "kālena sindhumuttīrya saṃrpāptāste nijāṃ pirīm /",
    "S01bsu078_u:kavk_7.58_1": "praṇamyāvedya tadvṛttaṃ dadurlekhaṃ mahātmane //",
    "S01bsu078_u:kavk_7.59_0": "bhagavānapi sarvajñaḥ pūrvameva vibhāvya tat /",
    "S01bsu078_u:kavk_7.59_1": "muktālatāyāḥ kṛpayā svayaṃ lekhamavācayat //",
    "S01bsu078_u:kavk_7.59_2": "aho smaraṇameva te kimapi puṇyapaṇyaṃ satāṃ",
    "S01bsu078_u:kavk_7.59_3": "bhavātibahvabhaiṣajaṃ vyasanatāpatṛṣṇāpahat /",
    "S01bsu078_u:kavk_7.59_4": "bhavanmayakathākramopanatasaṃvidāsvādabhūḥ",
    "S01bsu078_u:kavk_7.59_5": "sa eṣa bhagavan mahānamṛtasaṃvibhāgo mama //",
    "S01bsu078_u:kavk_7.61_0": "iti saṃkṣiptalekhārthaṃ vibhāvya bhagavān svayam /",
    "S01bsu078_u:kavk_7.61_1": "īṣatsmitviṣā sattvaprakāśamadiśaddiśām //",
    "S01bsu078_u:kavk_7.62_0": "tataścitrakarāśakyāṃ prabhāvairanupūritām /",
    "S01bsu078_u:kavk_7.62_1": "bhagavān prāhiṇot tasyai nyastāṃ svapratimāṃ paṭe //",
    "S01bsu078_u:kavk_7.63_0": "punaḥ pravahaṇārūḍhā vaṇijaste tadājñayā /",
    "S01bsu078_u:kavk_7.63_1": "avāpya siṃhaladvīpaṃ tasyai paṭamadarśayan //",
    "S01bsu078_u:kavk_7.64_0": "hemasiṃhāsananyaste paṭe dṛṣṭvā tathāgatam /",
    "S01bsu078_u:kavk_7.64_1": "janastanmayatādhyānādekībhāvamivāyayau //",
    "S01bsu078_u:kavk_7.65_0": "adhastāllikhitaṃ tasmin puṇyaprāptamadṛśyata /",
    "S01bsu078_u:kavk_7.65_1": "tisraḥ śaraṇyā gatayaḥ pañca śikṣāpadāṇi ca //",
    "S01bsu078_u:kavk_7.66_0": "sapratītyasamutpādaḥ sānulomaviparyayaḥ /",
    "S01bsu078_u:kavk_7.66_1": "āryāṣṭāṅgastathā mārgaḥ paramāmṛtanirbharaḥ //",
    "S01bsu078_u:kavk_7.67_0": "svayaṃ bhagavatā vyastaṃ tasyopari subhāṣitam /",
    "S01bsu078_u:kavk_7.67_1": "śobhate bhāvanālīnaṃ bhrājiṣṇu kanakākṣaram //",
    "S01bsu078_u:kavk_7.67_2": "viṣamaviṣayālolavyālāvalīvalayākulāt",
    "S01bsu078_u:kavk_7.67_3": "taruṇatimirānniṣkramyāsmāt pramohamayādgṛhāt /",
    "S01bsu078_u:kavk_7.67_4": "jananamaraṇakleśāveśapravṛttapṛthivyathā",
    "S01bsu078_u:kavk_7.67_5": "vrajata śaraṇaṃ bauddhaṃ dharmaṃ na cātra bhavādbhayam //",
    "S01bsu078_u:kavk_7.69_0": "jinapratikṛtiṃ puṇyām paśyantī pārthivātmajā /",
    "S01bsu078_u:kavk_7.69_1": "anādikālopacitāṃ mumocājñānavāsanām //",
    "S01bsu078_u:kavk_7.70_0": "prāṃśuṃ kavata(?) kāñcanakāntakāyaṃ suskandhamājānubhujābhirāmam /",
    "S01bsu078_u:kavk_7.70_1": "dhyānāvadhānārthanimīlitākṣaṃ lāvaṇyadhārāyitatuṅganāsam //",
    "S01bsu078_u:kavk_7.71_0": "svabhāvabhavyaṃ pravibhāsamānaṃ pralambanirbhūṣaṇakarṇapāśam /",
    "S01bsu078_u:kavk_7.71_1": "bālapravālāruṇavalkalāṅkaṃ saṃsaktasaṃdhyābhramivāmarādrim //",
    "S01bsu078_u:kavk_7.72_0": "tviṣā diṣāṃ śīlamivādiśantaṃ ānandadānodyatavaktracandram /",
    "S01bsu078_u:kavk_7.72_1": "kṣamāguṇaṃ kṣāmiva śikṣayantaṃ puṇyocitā sā subhagaṃ vilokya //",
    "S01bsu078_u:kavk_7.73_0": "praṇāmaparyantakapolacumbikarṇotpalānāṃ parivartanena /",
    "S01bsu078_u:kavk_7.73_1": "nirasya niḥsāraśarīratṛptiṃ satyānubhāvaṃ paramaṃ prapede //",
    "S01bsu078_u:kavk_7.74_0": "srotaḥsamāpattiphalaprakāśaṃ sāsādya tatra kṣaṇalabdhabodhiḥ /",
    "S01bsu078_u:kavk_7.74_1": "vicintayantī sugataprabhāvaṃ samabhyadhādvismayaharṣabhūmiḥ //",
    "S01bsu078_u:kavk_7.75_0": "aho mahāmohatamohareṇa dūrasthitenāmi tathāgatena /",
    "S01bsu078_u:kavk_7.75_1": "prasahya bḥāsvadvapuṣārpiteyaṃ vikāsalakṣmīḥ kuśalāmbujasya //",
    "S01bsu078_u:kavk_7.76_0": "tīrṇo bahvaḥ satpraṇidhānamāptaṃ prasannamantaḥkaraṇaṃ kṣaṇena /",
    "S01bsu078_u:kavk_7.76_1": "aho nu tṛṣṇāparitāpaśāntyai samucchalantīva samāmṛtaughāḥ //",
    "S01bsu078_u:kavk_7.77_0": "ityuktvā sā bahgavate muktāratnānyupāyanam /",
    "S01bsu078_u:kavk_7.77_1": "vitīrya saṃghapūjāyāṃ visasarja vaṇigjanam //",
    "S01bsu078_u:kavk_7.78_0": "te mahodadhimuttīrya prāptā bahgavato 'ntikam /",
    "S01bsu078_u:kavk_7.78_1": "tanmuktāratnanikaraṃ praṇamyāsmai nyavedayan //",
    "S01bsu078_u:kavk_7.79_0": "vaṇigbhiḥ kathitāṃ śrutvā tatkathāṃ tatra bhikṣuṇā /",
    "S01bsu078_u:kavk_7.79_1": "ānandanāmnā pṛṣṭho 'tha babhāṣe bhagavān jinaḥ //",
    "S01bsu078_u:kavk_7.80_0": "yāsau purā rohitākhyā dāsī śākyagṛhe 'bahvat /",
    "S01bsu078_u:kavk_7.80_1": "saiva muktālatā jātā satkarmapraṇidhānataḥ //",
    "S01bsu078_u:kavk_7.81_0": "abhūnmahādhano nāma vārāṇasyāṃ vaṇik purā /",
    "S01bsu078_u:kavk_7.81_1": "tasya ratnavatī nāma patnī puṇyocitābhavat //",
    "S01bsu078_u:kavk_7.82_0": "sā patyau pañcatāṃ yāte niḥputrā stūpaśekhare /",
    "S01bsu078_u:kavk_7.82_1": "pūjāṃ kṛtvā mahāhārāṃ bhaktiyuktā nyavedayat //",
    "S01bsu078_u:kavk_7.83_0": "tena puṇyavipākena siṃhalādhipateḥ sutā /",
    "S01bsu078_u:kavk_7.83_1": "jātā muktālatā saiva prātā ca parinirvṛtim //",
    "S01bsu078_u:kavk_7.84_0": "saiva janmani cānyasminnairvaryamadamohitā /",
    "S01bsu078_u:kavk_7.84_1": "pūjādhikṣepadakṣābhūddhāsī tenātivatsaram //",
    "S01bsu078_u:kavk_7.85_0": "janmabhūmau janenātpaṃ yadyatkarma śubhāśubham /",
    "S01bsu078_u:kavk_7.85_1": "tasya tasya sa tadrūpaṃ bhuṅkte pariṇataṃ phalam //",
    "S01bsu078_u:kavk_7.85_2": "nikhilakuśalamūlā kīrtipuṣpojjvalaśrīḥ",
    "S01bsu078_u:kavk_7.85_3": "śubhaphalabharasūrirdharmavallī narāṇām /",
    "S01bsu078_u:kavk_7.85_4": "bhavati ca viṣavallī kilbiṣakleśamūla-",
    "S01bsu078_u:kavk_7.85_5": "bhramanipatanamohānantasaṃtāpahetuḥ //",
    "S01bsu078_u:kavk_7.85_6": "saṃtapte 'smin kharataramaruṣphārasaṃsāramārge",
    "S01bsu078_u:kavk_7.85_7": "pāpaṃ punyaṃ tyajata janatāḥ saktatīvrānutāpam /",
    "S01bsu078_u:kavk_7.85_8": "puṇyaṃ puṇyaṃ kuruta satataṃ puṇyapīyūṣasiktāḥ",
    "S01bsu078_u:kavk_7.85_9": "puṇyacchāyātarutalabhuvaḥ śītalāḥ puṇyabhājām //",
    "S01bsu078_u:kavk_7.88_0": "iti satpraṇidhānasya phalaṃ kathayatā svayam /",
    "S01bsu078_u:kavk_7.88_1": "bhikṣūṇāmupadeśo 'yaṃ bhaktyai bhagavatā kṛtaḥ //",
    "S01bsu078_u:21_0": "iti kṣemendraviracitāyām bodhisattvāvadānakalpatāyāṃ muktālatāvadānaṃ nāma saptamaḥ pallavaḥ //",
    "S01bsu078_u:22_0": "8. śrīguptāvadānam /",
    "S01bsu078_u:kavk_8.1_0": "kṛtāpakāre 'pi kṛpākulāni krūre 'pyalaṃ pallavakomalāni /",
    "S01bsu078_u:kavk_8.1_1": "dveṣoṣmatapte 'pyatiśītalāni bhavanti cittāni sadāśayānām //",
    "S01bsu078_u:kavk_8.2_0": "purā surapurodāre pure rājagṛhābhidhe /",
    "S01bsu078_u:kavk_8.2_1": "śrīguptākhyo gṝhapatirbabhūva dhandopamaḥ //",
    "S01bsu078_u:kavk_8.3_0": "dṛptaḥ sujanavidveṣī guṇeṣu viratādaraḥ /",
    "S01bsu078_u:kavk_8.3_1": "sadā dhanamadādhmātaḥ sā jahāsa matiṃ satām //",
    "S01bsu078_u:kavk_8.4_0": "kaṭhine 'ṣvativakreṣu śūnyeṣu mukhareṣu ca /",
    "S01bsu078_u:kavk_8.4_1": "śankheṣviva khaleṣveva lakṣmīrdākṣiṇyamāśritā //",
    "S01bsu078_u:kavk_8.5_0": "taṃ kadācit gururjñātiputraḥ kṣapaṇakaḥ khalah /",
    "S01bsu078_u:kavk_8.5_1": "mithaḥ svairakathāsaktaḥ puṇyadveṣādabhāṣata //",
    "S01bsu078_u:kavk_8.6_0": "ya eṣa gṛdhrakūṭākhye girau bhikṣuśatairvṛtaḥ /",
    "S01bsu078_u:kavk_8.6_1": "sarvajñakīrtiḥ sugatāstrijagatpūjyatāṃ gataḥ //",
    "S01bsu078_u:kavk_8.7_0": "naivāsya pratibhāṃ kāṃcid bhavyāmupalabḥāmahe /",
    "S01bsu078_u:kavk_8.7_1": "nītaḥ kiṃ tūnnatiṃ mūrkhairbahgavān bhagavāniti //",
    "S01bsu078_u:kavk_8.8_0": "avicāyava satataṃ paroktamanubhāṣate /",
    "S01bsu078_u:kavk_8.8_1": "gatānugatikaḥ prāyaḥ prasiddhasaraṇau janaḥ //",
    "S01bsu078_u:kavk_8.9_0": "vratādiniyamastasya dambha eva vibhāvyate /",
    "S01bsu078_u:kavk_8.9_1": "aśnāti maunakṛt matsyānekapādavrato bakaḥ //",
    "S01bsu078_u:kavk_8.10_0": "tasmaāt tasyopahāsāya kriyatām kāpi vajṇcanā /",
    "S01bsu078_u:kavk_8.10_1": "māyāmohito dhūrtānām paro 'pi parituṣyati //",
    "S01bsu078_u:kavk_8.11_0": "iti tenoktamākarṇya śrīguptaḥ karkmamohitaḥ /",
    "S01bsu078_u:kavk_8.11_1": "patituṃ pāpaśvabhreṣu yuktyā tadupadiṣṭayā //",
    "S01bsu078_u:kavk_8.12_0": "pradīptakhadirāṅgārapūrṇāṃ gūḍhāṃ khadāṃ gṛhe /",
    "S01bsu078_u:kavk_8.12_1": "kṛtvā saviṣamannaṃ ca yayau bhagavato 'ntikam //",
    "S01bsu078_u:kavk_8.13_0": "tena mithyāvihitayā bhaktyā bhoktuṃ nimantritaḥ /",
    "S01bsu078_u:kavk_8.13_1": "vijñāya sarvaṃ sarvajñastatheti prāha sasmitaḥ //",
    "S01bsu078_u:kavk_8.14_0": "viṣagniyogakupitām patnīṃ saddharmavādinīm /",
    "S01bsu078_u:kavk_8.14_1": "gṛhe babandha śrīguptaḥ śaṅkito mantraviśravāt //",
    "S01bsu078_u:kavk_8.15_0": "atha vijñātavṛtto 'pi bhagavān svayamāyayau /",
    "S01bsu078_u:kavk_8.15_1": "vandyamāno jagadvandyaiścaturmukhamukhaiḥ suraiḥ //",
    "S01bsu078_u:kavk_8.16_0": "śrīguptasya tamārambhaṃ vivedaṃ nagare janaḥ /",
    "S01bsu078_u:kavk_8.16_1": "dikṣu dhāvati pāpānāṃ suguptamapi pātamak //",
    "S01bsu078_u:kavk_8.17_0": "tataḥ kaścit samabhyetya bhagavantamupāsakaḥ /",
    "S01bsu078_u:kavk_8.17_1": "uvāca caraṇālīnāścintayan dahanaṃ viṣam //",
    "S01bsu078_u:kavk_8.18_0": "mithyānamrah priyālāpī guḍhavahniviṣānnadaḥ /",
    "S01bsu078_u:kavk_8.18_1": "parihāryaḥ prayatnena bhagavanneṣa durjanah //",
    "S01bsu078_u:kavk_8.19_0": "kuryādanārye nāśvāsi kāryaṃ mādhuryamāśriye /",
    "S01bsu078_u:kavk_8.19_1": "antracchedī vigīrṇo hi madhudigdhamukhaḥ kṣuraḥ //",
    "S01bsu078_u:kavk_8.20_0": "nānyastutiṃ guṇadveṣī sahate guṇinām khalaḥ /",
    "S01bsu078_u:kavk_8.20_1": "santastuṣyanti yenaiva tenakupyanti durjanāḥ //",
    "S01bsu078_u:kavk_8.21_0": "tvayi lokatraye netraśatapatravikāśini /",
    "S01bsu078_u:kavk_8.21_1": "asya rāhoḥ padaṃ prāpte nāndhībhavati kiṃ jagat //",
    "S01bsu078_u:kavk_8.22_0": "tacchrutvā bhagavānūce kiṃcit smitasitāṃśubhiḥ /",
    "S01bsu078_u:kavk_8.22_1": "tannikārogratimiraṃ dūrāt pariharanniva //",
    "S01bsu078_u:kavk_8.23_0": "na mamāṅgaṃ spṛśatyagniḥ prabahvatyapi vā viṣam /",
    "S01bsu078_u:kavk_8.23_1": "paradveṣadaridrāṇāṃ doṣo 'pi nirupadravaḥ //",
    "S01bsu078_u:kavk_8.24_0": "aroṣaśītalaṃ cetaḥ siktaṃ yasya śamāmṛtaiḥ /",
    "S01bsu078_u:kavk_8.24_1": "kiṃ karotyanalastasya viṣaṃ vā viṣayadviṣaḥ //",
    "S01bsu078_u:kavk_8.25_0": "viṣāyate tu pīyūṣaṃ kusumaṃ kuliśāyate /",
    "S01bsu078_u:kavk_8.25_1": "dveṣadoṣottarasyaiva candanaṃ dahanāyate //",
    "S01bsu078_u:kavk_8.26_0": "tiryagyonigatasyāpi bodhisattvapadāsthiteḥ /",
    "S01bsu078_u:kavk_8.26_1": "kāruṇyamaitrīyuktasya nāgnirdahati vigraham //",
    "S01bsu078_u:kavk_8.27_0": "purā kaliṅganṛpatiḥ khaṇḍadvīpābhidhāvanīm /",
    "S01bsu078_u:kavk_8.27_1": "dadāha mṛgasaṃghānām saṃkṣepe sa samudyataḥ //",
    "S01bsu078_u:kavk_8.28_0": "kānane jvalite tasminnekastittiriśāvakaḥ /",
    "S01bsu078_u:kavk_8.28_1": "maitryā bodhiṃ samālambya dahanapraśamaṃ vyaghāt //",
    "S01bsu078_u:kavk_8.29_0": "tasmādadrohamanasāṃ na bhayaṃ vidyate kkacit /",
    "S01bsu078_u:kavk_8.29_1": "śrūyatāṃ sattvasaṃpatteridamanyacca kautukam //",
    "S01bsu078_u:kavk_8.30_0": "avṛṣṭiviṣame kāle muneḥ kasyacidāśrame /",
    "S01bsu078_u:kavk_8.30_1": "manuṣyasadṛśālāpaḥ śaśakaḥ suciraṃ sthitaḥ //",
    "S01bsu078_u:kavk_8.31_0": "kṣutkṣāmaṃ munimālokya phalamūlaparikṣayāt /",
    "S01bsu078_u:kavk_8.31_1": "uvācācalasaṃkalpastadvyathāvyathitāśayaḥ //",
    "S01bsu078_u:kavk_8.32_0": "bhagavan mam māṃsānāṃ saṃprati prāṇavartanam /",
    "S01bsu078_u:kavk_8.32_1": "kriyatāṃ rakṣaṇīyaṃ tat śarīraṃ dharmasādhanam //",
    "S01bsu078_u:kavk_8.33_0": "ityuktvā dāvaśeṣāgnau vikṣepa śahskastanum /",
    "S01bsu078_u:kavk_8.33_1": "vāryamāṇo 'pi yatnena praṇayānmuninā muhyuḥ //",
    "S01bsu078_u:kavk_8.34_0": "tasya sattvaprabhāveṇa jvalajjvālākulo 'nalaḥ /",
    "S01bsu078_u:kavk_8.34_1": "prayayau majṇjuśiñjānabhramarāmbhojakhaṇḍatām //",
    "S01bsu078_u:kavk_8.35_0": "so 'pi divyavapustatra kamale mahati sthitaḥ /",
    "S01bsu078_u:kavk_8.35_1": "praṇamyamāno munirbhirvidadhe dharmadeśanām //",
    "S01bsu078_u:kavk_8.36_0": "iti bodhipravṛttānāṃ na vahnerna viṣādbhayam /",
    "S01bsu078_u:kavk_8.36_1": "bhagavān kathayitveti śrīguptabhavanaṃ yayau //",
    "S01bsu078_u:kavk_8.37_0": "tatra tena praviśyaiva nikṣipte dakṣiṇe pade /",
    "S01bsu078_u:kavk_8.37_1": "babhūvāgnikhadā mañjuguñjadbhṛṅgasarojinī //",
    "S01bsu078_u:kavk_8.38_0": "dṛṣṭvopaviṣṭaṃ śrīguptastaṃ sarorihavistare /",
    "S01bsu078_u:kavk_8.38_1": "taddṛṣṭinaṣṭakāluṣyaḥ provācaḥ caraṇānataḥ //",
    "S01bsu078_u:kavk_8.39_0": "bhagavan mama pāpasya kṣantavyo 'yaṃ vyatikramaḥ /",
    "S01bsu078_u:kavk_8.39_1": "mohāndhapatite rucyaṃ kāruṇyamadhikaṃ satām //",
    "S01bsu078_u:kavk_8.40_0": "mamākalyāṇamitreṇa yo 'yaṃ pāpapathe kṛtaḥ /",
    "S01bsu078_u:kavk_8.40_1": "upadeśaḥ pramoheṇa tatra trāṇaṃ bhavatsmṛtiḥ //",
    "S01bsu078_u:kavk_8.41_0": "viṣadigdharasaṃ sarvaṃ bhojyaṃ te kalpitaṃ mayā /",
    "S01bsu078_u:kavk_8.41_1": "aho mamaiva saṃkrāntaṃ paścāttapamayaṃ viṣam //",
    "S01bsu078_u:kavk_8.42_0": "iti bruvāṇaṃ śrīguptaṃ sāśrunetraṃ kṛpānidhiḥ /",
    "S01bsu078_u:kavk_8.42_1": "dṛṣṭvā babhāṣe bhagavān bhikṣusaṃghasya śṛṇyavataḥ //",
    "S01bsu078_u:kavk_8.43_0": "viṣādaṃ mā kṛthāḥ sādho na vayaṃ vimukhāstvayi /",
    "S01bsu078_u:kavk_8.43_1": "ghoravairaviṣatyāgānnaivāsmāstapate viṣam //",
    "S01bsu078_u:kavk_8.44_0": "vārāṇasyāṃ purā śrīmān brahmadatto 'bhavannṛpaḥ /",
    "S01bsu078_u:kavk_8.44_1": "abhūdanupamā nāṃ atasya prāṇasamāśrayā //",
    "S01bsu078_u:kavk_8.45_0": "suvarṇabhāsasaṃjñasya tatpurāntavanasthiteḥ /",
    "S01bsu078_u:kavk_8.45_1": "ravaṃ mayūrarājasya sā kadācidathāśṛṇot //",
    "S01bsu078_u:kavk_8.46_0": "sā tasya śadamākarṇya veṇuvīṇāsvanopamam /",
    "S01bsu078_u:kavk_8.46_1": "kimetaditi papraccha naranāthaṃ sakautukā //",
    "S01bsu078_u:kavk_8.47_0": "rājovāca vanānte 'sminnasti ratnacchadaḥ śikhī /",
    "S01bsu078_u:kavk_8.47_1": "madhuraṃyojanavyāpi yasyaitat kaṇṭhakūjitam //",
    "S01bsu078_u:kavk_8.48_0": "iti bruvāṇo nṛpatistatsaṃdarśanamarthitaḥ /",
    "S01bsu078_u:kavk_8.48_1": "premaprayatnaiḥ preyasyā prahasan punarabravīt //",
    "S01bsu078_u:kavk_8.49_0": "darśanaṃ durlabhaṃ mugdhe tadvidhādbhutarūpiṇaḥ /",
    "S01bsu078_u:kavk_8.49_1": "tathāpi yadi nirbandhaḥ kriyate tatpariśramaḥ //",
    "S01bsu078_u:kavk_8.50_0": "ityuktvā nṛpatistasya grahaṇe jālajīvinaḥ /",
    "S01bsu078_u:kavk_8.50_1": "vyasṛjat tasya saṃrpāptyaiḥ vidhāya vadhasaṃvidam //",
    "S01bsu078_u:kavk_8.51_0": "vaśīkṛto na vettyeva mohādakṣiparīkṣayā /",
    "S01bsu078_u:kavk_8.51_1": "anurāgāhataḥ strībhirakarmāṇyapi kāryate //",
    "S01bsu078_u:kavk_8.52_0": "prāptānām praṇayāt patnyāḥ prauḍhāyāḥ pādapīṭhatām /",
    "S01bsu078_u:kavk_8.52_1": "īrṣyayaiva vinaśyanti dhīdhṛtismṛtikīrtayaḥ //",
    "S01bsu078_u:kavk_8.53_0": "tataḥ śākunikairnyastāḥ pāśabandhāḥ pade pade /",
    "S01bsu078_u:kavk_8.53_1": "prabhāvādbarhirājasy vyaśīryantaiva saṃtatam //",
    "S01bsu078_u:kavk_8.54_0": "duḥkhitān yatnavaiphalyādbhītān nṛpatiśāsanāt /",
    "S01bsu078_u:kavk_8.54_1": "mayūrarājastān dṛṣṭvā karuṇākulatāṃ yayau //",
    "S01bsu078_u:kavk_8.55_0": "so 'cintayadaho bhītāḥ kṣmāpateḥ śrūraśāsanāt /",
    "S01bsu078_u:kavk_8.55_1": "madbandhane visaṃvādādvarākā jālajīvinah //",
    "S01bsu078_u:kavk_8.56_0": "saṃcintya kṛpayā spaṣṭagbhirvisṛjya tān /",
    "S01bsu078_u:kavk_8.56_1": "nṛpamānāyya tadveśma tenaiva sahito yayau //",
    "S01bsu078_u:kavk_8.57_0": "sa tatrāntaḥpure nityaṃ sabhāryeṇa mahībhujā /",
    "S01bsu078_u:kavk_8.57_1": "pūjyamānaḥ paricayāduvāsa vihitādaraḥ //",
    "S01bsu078_u:kavk_8.58_0": "snigdhaśyāmāmbudatviṣā sunīlamaṇiveśmasu /",
    "S01bsu078_u:kavk_8.58_1": "citrapatrarucā cakre saṃsaktendrāyudhabhamam //",
    "S01bsu078_u:kavk_8.59_0": "atha digjayayātrāyām kadācidvasudhādhipaḥ /",
    "S01bsu078_u:kavk_8.59_1": "yayau tadupacārāya devīmādiśya sādaraḥ //",
    "S01bsu078_u:kavk_8.60_0": "tataścānupamā devī patyau yāte pramādinī /",
    "S01bsu078_u:kavk_8.60_1": "rūpayauvanadarpāndhā nāluloke kulasthitim //",
    "S01bsu078_u:kavk_8.61_0": "taruṇaṃ prekṣya rāgiṇyāstasyāḥ kandarpaviplave /",
    "S01bsu078_u:kavk_8.61_1": "bhūyaḥ pralambhabhīteva lajjā dūrataraṃ yayau //",
    "S01bsu078_u:kavk_8.62_0": "malinaḥ kuṭilastīkṣṇaḥ karṇasaṃsparśanocitaḥ /",
    "S01bsu078_u:kavk_8.62_1": "capalaścapalākṣīṇāṃ sudṛśāṃ sadṛśaḥ kramaḥ //",
    "S01bsu078_u:kavk_8.63_0": "vividhonmādakāriṇyaḥ saṃsāramakarākare /",
    "S01bsu078_u:kavk_8.63_1": "caranti prāṇahāriṇyaḥ kālakūṭacchadāḥ striyaḥ //",
    "S01bsu078_u:kavk_8.64_0": "kusumāt sukumārasya krūrasya krakacādapi /",
    "S01bsu078_u:kavk_8.64_1": "ko jānāti paricchedaṃ strīṇāṃ citrasya cetasaḥ //",
    "S01bsu078_u:kavk_8.65_0": "pracarantīṃ priyāṃ kaṇṭhe kṛtvā ye yānti nirvṛtim /",
    "S01bsu078_u:kavk_8.65_1": "śītalāṃ vimalāṃ snigdhāṃ khaṅgadhārāṃ pibanti te //",
    "S01bsu078_u:kavk_8.66_0": "sācintayat sthitaḥ śalyamayamantaḥpure mama /",
    "S01bsu078_u:kavk_8.66_1": "mayūrarājaḥ śīlajñaḥ puruṣālāpaveṣṭitaḥ //",
    "S01bsu078_u:kavk_8.67_0": "kathayiṣyatyavaśyaṃ me vṛttameṣa mahīpateḥ /",
    "S01bsu078_u:kavk_8.67_1": "nindyaṃ karma kṛtaṃ tāvadadhunā kiṃ karomyaham //",
    "S01bsu078_u:kavk_8.68_0": "āstāṃ parijñātatattvo marmajño 'sau vidagdhadhīḥ /",
    "S01bsu078_u:kavk_8.68_1": "jātā me kṛtapāpāyāḥ śaṅkā niścetaneṣvapi //",
    "S01bsu078_u:kavk_8.69_0": "iti saṃcintya sā t asya saviṣaṃ bhojanaṃ dadau /",
    "S01bsu078_u:kavk_8.69_1": "rāgamattāḥ khalāyattāḥ kiṃ kiṃ kurvanti na striyaḥ //",
    "S01bsu078_u:kavk_8.70_0": "tayopācaryamāṇasya saviṣaiḥ pānabhojanaiḥ /",
    "S01bsu078_u:kavk_8.70_1": "vivṛddhā barhirājasya ruruce rucirā ruciḥ //",
    "S01bsu078_u:kavk_8.71_0": "svasthamālokya taṃ devī rahasyodbhedaśaṅkitā /",
    "S01bsu078_u:kavk_8.71_1": "śanaiḥ śokāmayagrasyā trasyā tatyāja jīvitam //",
    "S01bsu078_u:kavk_8.72_0": "evaṃ tasya viṣeṇāpi naiva glānirajāyata /",
    "S01bsu078_u:kavk_8.72_1": "mahatāṃ cittavaimalyaṃ nirviṣaṃ kurute viṣam //",
    "S01bsu078_u:kavk_8.73_0": "rāgo viṣaṃ viṣaṃ moho dveṣaśca viṣamaṃ viṣam /",
    "S01bsu078_u:kavk_8.73_1": "buddho dharmastathā saṃghaḥ satyaṃ ca paramāmṛtam //",
    "S01bsu078_u:kavk_8.74_0": "ghoraṃ viṣaṃ sṛjati mohamahāmburāśiḥ ghoraṃ viṣaṃ sṛjati rāgamahoragaśca /",
    "S01bsu078_u:kavk_8.74_1": "ghoraṃ viṣaṃ sṛjati vairavanāvaniśca janmakramo 'sti viṣamasya viṣasya nānyaḥ //",
    "S01bsu078_u:kavk_8.75_0": "adharmakāmaḥ kṛtavānevamevānyajanmani /",
    "S01bsu078_u:kavk_8.75_1": "śrīgupto 'gnikhadāṃ sāpi tasyābhūtsahadharmiṇī //",
    "S01bsu078_u:kavk_8.76_0": "ityuktvā bhagavān samyakkaruṇālokanāmbubhiḥ /",
    "S01bsu078_u:kavk_8.76_1": "cakāra vītarajasaṃ śrīguptaṃ śāsanonmukham //",
    "S01bsu078_u:kavk_8.76_2": "kalitakuśalaḥ śrīgupto 'tha prakāśapadāptaye",
    "S01bsu078_u:kavk_8.76_3": "śaraṇagamanānyeva trīṇi smaran vimalasmṛtiḥ /",
    "S01bsu078_u:kavk_8.76_4": "jinaparicayāt puṇyaṃ lebhe satām hi vilokanaṃ",
    "S01bsu078_u:kavk_8.76_5": "bhavati mahate kalyāṇāya pramodasukhāya ca //",
    "S01bsu078_u:kavk_8.76_6": "śrīguptasya nikārakilbiṣajuṣo 'pyajñānamohāpahaḥ",
    "S01bsu078_u:kavk_8.76_7": "kṛtvāvaśyamanugraheṇa bhagavān kāruṇyapuṇyodyataḥ /",
    "S01bsu078_u:kavk_8.76_8": "bhikṣūṇāṃ bhavasaṃkṣayāya vidadhe nirvairatāśāsanaṃ",
    "S01bsu078_u:kavk_8.76_9": "yenaite na bhavanti bandhabhavane bhūyo bhavagranthaye //",
    "S01bsu078_u:23_0": "iti kṣemendraviracitāyāṃ bodhisattvāvadānakalpalatāyāṃ śrīguptāvadānaṃ nāma aṣṭamaḥ pallavaḥ //",
    "S01bsu078_u:24_0": "9. jyotiṣkāvadānam /",
    "S01bsu078_u:24_1": "dhanyānāmaśivaṃ bibharti śubhatāṃ bhavyasvabhāvodbhavaṃ",
    "S01bsu078_u:24_2": "mūrkhāṇāṃ kuśalaṃ prayātyahitatāmityeṣa lakṣyaḥ kramaḥ /",
    "S01bsu078_u:24_3": "niśīthatimirāndhyamauṣadhivanasyātyantakāntipradaṃ",
    "S01bsu078_u:24_4": "etaccaulukakūladṛṣṭahataye sarvatra maitraṃ mahaḥ //",
    "S01bsu078_u:kavk_9.2_0": "purā rājagṛhābhikhye bimbisārasya bhūpateḥ /",
    "S01bsu078_u:kavk_9.2_1": "abhūt pauraḥ subhadrākhyaḥ paripūrṇagṛhasthiteḥ //",
    "S01bsu078_u:kavk_9.3_0": "maurkhyānmohaprapannasya sarvadarśanavidviṣaḥ /",
    "S01bsu078_u:kavk_9.3_1": "tasya kṣapaṇakeṣveva babhūvābhyadhikādaraḥ //",
    "S01bsu078_u:kavk_9.4_0": "tasya satyavatī nāma jāyābhijanaśālinī /",
    "S01bsu078_u:kavk_9.4_1": "garbhamādhatta pūrṇendubimbaṃ pauradarīva dik //",
    "S01bsu078_u:kavk_9.5_0": "kalandakanivāsākhyo veṇukānanasaṃśrayaḥ /",
    "S01bsu078_u:kavk_9.5_1": "kadācit bhagavāt buddhaḥ prāptaḥ piṇḍāya targṛham //",
    "S01bsu078_u:kavk_9.6_0": "pūjāṃ sabhāryaḥ kṛtvātmai taṃ sa papraccha sādaraḥ /",
    "S01bsu078_u:kavk_9.6_1": "garbhasthitamapatyaṃ yat kiṃrūpaṃ tadbhaviṣyati //",
    "S01bsu078_u:kavk_9.7_0": "so 'vadat saṃpadaṃ bhuktvā putraste divyamānuṣīm /",
    "S01bsu078_u:kavk_9.7_1": "pravrajyayā śāsane me saṃyukto muktimeṣyati //",
    "S01bsu078_u:kavk_9.8_0": "yāte bhagavati spaṣṭamityādiśya nijāśrayam /",
    "S01bsu078_u:kavk_9.8_1": "abhyāyayau gṛhapaterbhūrikaḥ kṣapaṇo gṛham //",
    "S01bsu078_u:kavk_9.9_0": "bhagavadbhāṣitaṃ tattu subhadreṇa niveditam /",
    "S01bsu078_u:kavk_9.9_1": "śrutvā kṣapaṇakah kṣipramabhūddeṣaviṣākulaḥ //",
    "S01bsu078_u:kavk_9.10_0": "gaṇayitvā sa suciraṃ grahajñānakṛtaśramaḥ /",
    "S01bsu078_u:kavk_9.10_1": "yadevoktaṃ bhagavatā praśne 'paśyattathāvidham //",
    "S01bsu078_u:kavk_9.11_0": "so 'cintayadayo satyamuktaṃ tena na saṃśayaḥ /",
    "S01bsu078_u:kavk_9.11_1": "tatprabhāvopamādāya kiṃ svasatyaṃ vadāmyaham //",
    "S01bsu078_u:kavk_9.12_0": "tasya sarvajñatāṃ vetti subhadro yadi madgirā /",
    "S01bsu078_u:kavk_9.12_1": "tadeṣa kṣapaṇaśraddhāṃ tyakṣyati śramaṇādarāt //",
    "S01bsu078_u:kavk_9.13_0": "iti saṃcintya sāmarṣaḥ sa subhadramabhāṣata /",
    "S01bsu078_u:kavk_9.13_1": "asatyemetat kathitaṃ tena sarvajñamāninā //",
    "S01bsu078_u:kavk_9.14_0": "manuṣyaḥ kathamāpnoti devārhāṃ divyasaṃpadam /",
    "S01bsu078_u:kavk_9.14_1": "pravrajyā kiṃ tu satyeva kathaṃ tenāsya cintitā //",
    "S01bsu078_u:kavk_9.15_0": "kṣīṇaḥ kṣudupasaṃtapto yasya nāstyanyato gatiḥ /",
    "S01bsu078_u:kavk_9.15_1": "tasya tasya subhikṣārhaṃ śaraṇaṃ śramaṇavratam //",
    "S01bsu078_u:kavk_9.16_0": "paśyāmyahaṃ gṛhapate pramāṇaṃ yadi madvacaḥ /",
    "S01bsu078_u:kavk_9.16_1": "pratyutāyaṃ śiśurjātaḥ kulaṃ saṃtāpayiṣyati //",
    "S01bsu078_u:kavk_9.17_0": "ityudīrya kṣapaṇake yāte gṛhapatiściram /",
    "S01bsu078_u:kavk_9.17_1": "vicārya vidadhe tāṃ tām yuktiṃ garbhanipātane //",
    "S01bsu078_u:kavk_9.18_0": "yadā dravyaprayoge 'pi naiva garbhah paricyutaḥ /",
    "S01bsu078_u:kavk_9.18_1": "tadāsya patnīmavadhīdekānte haṭhamardanaiḥ //",
    "S01bsu078_u:kavk_9.19_0": "tataḥ śītavanaṃ tasyāṃ śmaśānaṃ tena pāpinā /",
    "S01bsu078_u:kavk_9.19_1": "prāpitāyām kṣapaṇakāstadvārtānanditā jaguḥ //",
    "S01bsu078_u:kavk_9.20_0": "aho batāho sarvajñaḥ śiśoḥ satyaṃ taduktavān /",
    "S01bsu078_u:kavk_9.20_1": "seyaṃ sūnāvajāte 'sya jananī pañcatāṃ gatā //",
    "S01bsu078_u:kavk_9.21_0": "iyaṃ sā śrīḥ śiśordivyā soktā divyamanuṣyatā /",
    "S01bsu078_u:kavk_9.21_1": "iyaṃ ca sāsya pravrajyā yat kukṣau nidhanaṃ gataḥ //",
    "S01bsu078_u:kavk_9.22_0": "iti teṣāṃ pravādena sopahāsena sarvataḥ /",
    "S01bsu078_u:kavk_9.22_1": "śmaśānadarśanāyaiva babhūva janasaṃgamaḥ //",
    "S01bsu078_u:kavk_9.23_0": "atrāntare divyadṛśā bhagavān bhūtabhāvanaḥ /",
    "S01bsu078_u:kavk_9.23_1": "sarvaṃ vijñāya tadbuddhaḥ pradadhyau sasmitaḥ kṣaṇam //",
    "S01bsu078_u:kavk_9.24_0": "aho mohānubandhena dūrasthairapi dehinām /",
    "S01bsu078_u:kavk_9.24_1": "ālokaśchādyate mūrkhairmeghairiva vikāribhiḥ //",
    "S01bsu078_u:kavk_9.25_0": "śubhaṃ kṣapayatā tena kṣapaṇena sa mugdhadhīḥ /",
    "S01bsu078_u:kavk_9.25_1": "aho gṛhapatiḥ pāpādakāryamapi kāritaḥ //",
    "S01bsu078_u:kavk_9.26_0": "iti saṃcintya bahgavān svayaṃ bhikṣugaṇairvṛtaḥ /",
    "S01bsu078_u:kavk_9.26_1": "yayau śītavanaṃ kṣipraṃ śmaśānaṃ karuṇākulaḥ //",
    "S01bsu078_u:kavk_9.27_0": "śmaśānacārikāṃ jñātvā rājā bhagavataḥ svayam /",
    "S01bsu078_u:kavk_9.27_1": "bimbisāraḥ sahāmātyaistāmeva bhivamāyayau //",
    "S01bsu078_u:kavk_9.28_0": "tataḥ subhadrajāyāyāṃ prakṣiptāyāṃ citānale /",
    "S01bsu078_u:kavk_9.28_1": "kukṣiṃ bhittvāmbujāsīnaḥ śiśuḥ sūrya ivodyayau //",
    "S01bsu078_u:kavk_9.29_0": "jvālitāṇalamadhyasthaṃ taṃ kaścinnāgrahīdyadā /",
    "S01bsu078_u:kavk_9.29_1": "tadā janasamūhasya hāhākāro mahānabhūt //",
    "S01bsu078_u:kavk_9.30_0": "tatastaṃ saṃbhramāvṛddhagatiḥ sugataśāsanāt /",
    "S01bsu078_u:kavk_9.30_1": "kumārabhṛtyo jagrāha jīvakākhyaḥ kumārakam //",
    "S01bsu078_u:kavk_9.31_0": "jināvalokanenaiva bālakagrahaṇakṣaṇe /",
    "S01bsu078_u:kavk_9.31_1": "abhūccitānalastasya haricandanaśītalaḥ //",
    "S01bsu078_u:kavk_9.32_0": "jīvantaṃ jvalanānmuktaṃ ruciram vīkṣya dārakam /",
    "S01bsu078_u:kavk_9.32_1": "vailakṣyeṇa kṣapaṇakāḥ kṣaṇaṃ tasthurmṛtā iva //",
    "S01bsu078_u:kavk_9.33_0": "tataḥ subhadraṃ bhagavān sarvabhūtahite rataḥ /",
    "S01bsu078_u:kavk_9.33_1": "babhāṣe vismayodbhāntaṃ putro 'yaṃ gṛhyatāmiti //",
    "S01bsu078_u:kavk_9.34_0": "sa tu dolākulamatiḥ kiṃ karomīti saṃśayāt /",
    "S01bsu078_u:kavk_9.34_1": "kṣapanānāṃ mukhānyeva śikṣāyai kṣaṇamaikṣata //",
    "S01bsu078_u:kavk_9.35_0": "te tamūcurna bālo 'yaṃ grāhyaḥ śmāśānavahnijaḥ /",
    "S01bsu078_u:kavk_9.35_1": "yatrāyaṃ tiṣṭhati vyaktaṃ na bhavatyeva tadgṛham //",
    "S01bsu078_u:kavk_9.36_0": "iti teṣāṃ girā mūrkhaḥ sa jagrāha na taṃ yadā /",
    "S01bsu078_u:kavk_9.36_1": "tadā kṣitipatirbālamādade jinaśāsanāt //",
    "S01bsu078_u:kavk_9.37_0": "jyotirmadhyādavāptasya jyotiṣkasadṛśatviṣaḥ /",
    "S01bsu078_u:kavk_9.37_1": "jyotiṣka iti nāmāsya cakāra bhagavān svayam //",
    "S01bsu078_u:kavk_9.38_0": "tasya pravardhamānasya bhūpālabahvane śiśoḥ /",
    "S01bsu078_u:kavk_9.38_1": "deśāntaragataḥ kāle mātulaḥ samupāyayau //",
    "S01bsu078_u:kavk_9.39_0": "sa viditvā svasurvṛttaṃ nidhanaṃ putrajanmani /",
    "S01bsu078_u:kavk_9.39_1": "kopāt subhadramabhyetya kampamānaḥ samabhyaghāt //",
    "S01bsu078_u:kavk_9.40_0": "mūrkha kṣapaṇabhaktena tadgirā hatayoṣitā /",
    "S01bsu078_u:kavk_9.40_1": "tvayā tyaktasvaputreṇa kiṃ nāma sukṛtā kṛtam //",
    "S01bsu078_u:kavk_9.41_0": "niścetanāḥ svabhāvena paramantrasamutthitāḥ /",
    "S01bsu078_u:kavk_9.41_1": "sahanto 'pi vinighnanti vetālā iva durjanāḥ //",
    "S01bsu078_u:kavk_9.42_0": "adhunaiva na gṛhṇāsi yadi rājagṝhāt sutam /",
    "S01bsu078_u:kavk_9.42_1": "tatte strīvadhamuddhuṣya kārayāmyarthanigraham //",
    "S01bsu078_u:kavk_9.43_0": "ityuktastena tadbhītyā sa bhūpatigṛhāt sutam /",
    "S01bsu078_u:kavk_9.43_1": "ānināya cirānmuktamakāmena mahībhujā //",
    "S01bsu078_u:kavk_9.44_0": "tataḥ subhadre kālena kālasya vaśamāgate /",
    "S01bsu078_u:kavk_9.44_1": "abhūnnirdirvibhūtīnāṃ jyotiṣko 'rka iva tviṣām //",
    "S01bsu078_u:kavk_9.45_0": "arthikalpadrumaḥ prāya saṃpadaṃ divyamānuṣīm /",
    "S01bsu078_u:kavk_9.45_1": "sa buddhadharmasaṃgheṣu śaraṇyeṣvakaronmatim //",
    "S01bsu078_u:kavk_9.46_0": "tadbhaktyupanataṃ divyaratnasaṃcayamadbhutam /",
    "S01bsu078_u:kavk_9.46_1": "pradadau bhikṣusaṃghebhyaḥ puṇyaratnārjanodyataḥ //",
    "S01bsu078_u:kavk_9.47_0": "tasya devanikāyebhyaḥ sāścaryā vividharddhayaḥ /",
    "S01bsu078_u:kavk_9.47_1": "svayamevāyayurveśma mahodadhimivāpagāḥ //",
    "S01bsu078_u:kavk_9.48_0": "tṛṇe ratne ca samadhīrbhavagānapi tadgṛhe /",
    "S01bsu078_u:kavk_9.48_1": "cakre tadanurodhena ratnapātraparigraham //",
    "S01bsu078_u:kavk_9.49_0": "sa divyavastrayugalaṃ yaśasāmupamākṣamam /",
    "S01bsu078_u:kavk_9.49_1": "prāpa puṇyapaṇakrītaṃ nijaṃ gṛhamivāmalam //",
    "S01bsu078_u:kavk_9.50_0": "kadācidatha tadvastraṃsnānārdraṃ nyastamātape /",
    "S01bsu078_u:kavk_9.50_1": "samīraṇenāpahṛtaṃ nyapatanmūrdhi bhūpateḥ //",
    "S01bsu078_u:kavk_9.51_0": "vilokyāpūrvaruciram jyotiṣkasya tadaṃśukam /",
    "S01bsu078_u:kavk_9.51_1": "vidyaśrīvismito rājā tṛṇaṃ mene nijaśriyam //",
    "S01bsu078_u:kavk_9.52_0": "bhoktuṃ nimantritaḥ prāpya tasya ratnamayaṃ gṛham /",
    "S01bsu078_u:kavk_9.52_1": "nṛpatiḥ svargamajñāsīt jyotiṣkabhavanasthitaḥ //",
    "S01bsu078_u:kavk_9.53_0": "atha kālena bhūpālaḥ putreṇājātaśatruṇā /",
    "S01bsu078_u:kavk_9.53_1": "chadmanā rājyalubdhena dharmaśīlo nipātitaḥ //",
    "S01bsu078_u:kavk_9.54_0": "atīte sadguṇe rājñi tasmin kṛtayugopame /",
    "S01bsu078_u:kavk_9.54_1": "adharma iva sa prāpa rājyaṃ rājavarātmajaḥ //",
    "S01bsu078_u:kavk_9.55_0": "sa bhūbhṛddurlabhāṃ dṛṣṭvā jyotiṣkasya gṛhe śriyam /",
    "S01bsu078_u:kavk_9.55_1": "tamuvāca samabhyetya matpitrā tvaṃ vivardhitaḥ //",
    "S01bsu078_u:kavk_9.56_0": "bhrātā tavāhaṃ dharmeṇa vibhavārdhaṃ prayaccha me /",
    "S01bsu078_u:kavk_9.56_1": "na cedbhāgadhandrohāt kalireva prajāyate //",
    "S01bsu078_u:kavk_9.57_0": "ityuktastena kauṭilyāt jyotiṣkaḥ krūrakāriṇā /",
    "S01bsu078_u:kavk_9.57_1": "ratnapūrṇaṃ gṛhaṃ tasmai datvā prāyāt paraṃ gṛham //",
    "S01bsu078_u:kavk_9.58_0": "sā divyaratnarucirasphītā lokopakāriṇī /",
    "S01bsu078_u:kavk_9.58_1": "hyotiṣkamevānuyayau śrīḥ prabheva divākaram //",
    "S01bsu078_u:kavk_9.59_0": "punastyaktāpi sā saṃpat saptakṛtvaḥ prabhāvatī /",
    "S01bsu078_u:kavk_9.59_1": "jyotiṣkamaspṛṣṭanṛpā sādhvī parimivāyayau //",
    "S01bsu078_u:kavk_9.60_0": "sarvasvāharaṇodyuktaṃ dasyucaurādiyuktibhiḥ /",
    "S01bsu078_u:kavk_9.60_1": "jyotiṣkaḥ kupitaṃ jñātvā nirviṇṇaḥ samacintayat //",
    "S01bsu078_u:kavk_9.61_0": "apuṇyaparipākeṇa prajānāṃ janakopamaḥ /",
    "S01bsu078_u:kavk_9.61_1": "saṃyātaḥ smṛtiśeṣatvaṃ rājā vātsalyapeśalaḥ //",
    "S01bsu078_u:kavk_9.62_0": "ko 'nyastatsadṛśo yasmin nirvyājasarale prajāḥ /",
    "S01bsu078_u:kavk_9.62_1": "pitarīva kṛtāśvāsāḥ sukhaṃ rātriṣu śerate //",
    "S01bsu078_u:kavk_9.63_0": "dhaninastṛṇavatprāpyāḥ prāpyante ratnavadbudhāḥ /",
    "S01bsu078_u:kavk_9.63_1": "amṛtādapi duṣprāpyaḥ saujanyasaralo janah //",
    "S01bsu078_u:kavk_9.64_0": "nirvyājavaidagdhyajuṣāmamugdhasaralātmanām /",
    "S01bsu078_u:kavk_9.64_1": "anuddhatonnatānāṃ ca viralaṃ janma tādṛśām //",
    "S01bsu078_u:kavk_9.65_0": "adhunā dveṣadurvṛttaḥ pravṛttanikṛtirnṛpaḥ /",
    "S01bsu078_u:kavk_9.65_1": "pāpapākena lokānāmakāle kalirāgataḥ //",
    "S01bsu078_u:kavk_9.66_0": "mitre jagati yāte 'staṃ tasmin bhāsvati bhūpatau /",
    "S01bsu078_u:kavk_9.66_1": "doṣodayaḥ pravṛddho 'yamandhakārāya tatsutaḥ //",
    "S01bsu078_u:kavk_9.67_0": "nūnaṃ satāmatītānāṃ niṣkāraṇasuhṛt khalaḥ /",
    "S01bsu078_u:kavk_9.67_1": "yadvṛttaparabhāgeṇa yaśasteṣāṃ prakāśate //",
    "S01bsu078_u:kavk_9.68_0": "tasmādiyaṃ parityājyā nṛpatyadhiṣṭhitā mahī /",
    "S01bsu078_u:kavk_9.68_1": "kāle k alau kṣitīśe ca janānāṃ jīvitaṃ kutaḥ //",
    "S01bsu078_u:kavk_9.68_2": "varaparicayodārā dārāh satāṃ guṇinām guṇāḥ",
    "S01bsu078_u:kavk_9.68_3": "kulamavikalaṃ bhavyā bhūtiryaśaḥ śaśisaṃnibham /",
    "S01bsu078_u:kavk_9.68_4": "sthitisamucitaṃ vṛttaṃ vittamanimittamanāpadaṃ",
    "S01bsu078_u:kavk_9.68_5": "guṇavati nṛpe sarvaṃ bhavatyapāṃśulaṃ prajākulam //",
    "S01bsu078_u:kavk_9.70_0": "dharmadrumasya dhanamūlasamudgatasya nirdoṣakāmakusumapravarojjvalasya /",
    "S01bsu078_u:kavk_9.70_1": "lokaḥ sukhāni kila puṇyaphalāni bhuṅkte hato na cet kunṛpatervinipātavātaiḥ //",
    "S01bsu078_u:kavk_9.71_0": "kaliḥ kālaḥ patirbālastatpratāpaścitānalah /",
    "S01bsu078_u:kavk_9.71_1": "akālaviplavottālakhalavetālasaṃkulaḥ //",
    "S01bsu078_u:kavk_9.72_0": "prītirviṣaṇṇā khinnā dhīḥ sukhaśrīrgatayauvanā /",
    "S01bsu078_u:kavk_9.72_1": "adhunā vibhavābhoge bhogayoge na me ruciḥ //",
    "S01bsu078_u:kavk_9.73_0": "dhanaṃ bhūmirgṛhaḥ dārāḥ sutā bhṛtyāḥ paricchadāḥ /",
    "S01bsu078_u:kavk_9.73_1": "aho niravadhiḥ puṃsāmādhivyādhiparigrahaḥ //",
    "S01bsu078_u:kavk_9.74_0": "yathā yathā vivardhante grīṣmoṣmaviṣamāḥ śriyaḥ /",
    "S01bsu078_u:kavk_9.74_1": "tathā tathā jvalatyeva tṛṣṇātāpaḥ śarīriṇām //",
    "S01bsu078_u:kavk_9.75_0": "pravṛddhairapi vittaughe rājanyopārjitairnṛṇām /",
    "S01bsu078_u:kavk_9.75_1": "lavaṇābdheriva jalairvitṛṣṇā naiva jāyate //",
    "S01bsu078_u:kavk_9.76_0": "nāsti nāstītyasaṃtoṣād ya eva dhanināṃ japaḥ /",
    "S01bsu078_u:kavk_9.76_1": "pubarbhave bhavet ko vā sa eva praśamo yadi //",
    "S01bsu078_u:25_0": "kiṃ vittairdurnimittaiḥ kalikalahamohalobhānuvṛttaiḥ kiṃ bhogairviprayogairvyasanaśatapatanābhyāsasaṃsaktarogaiḥ /",
    "S01bsu078_u:kavk_9.77_0": "kiṃ vittairdurnimittaiḥ kalikalahamohalobhānuvṛttaiḥ kiṃ bhogairviprayogairvyasanaśatapatanābhyāsasaṃsaktarogaiḥ /",
    "S01bsu078_u:kavk_9.77_1": "kiṃ vā mithyābhimānairnarapatisadanaprātasevāvamānaiḥ",
    "S01bsu078_u:kavk_9.77_2": "asmin vairāgyameva kṣayasamayabhaye bhogyamārogyayogyam //",
    "S01bsu078_u:kavk_9.77_3": "atikrānte kāle svajanasuhṛdālokavimale",
    "S01bsu078_u:kavk_9.77_4": "samāpanne mohaprabala (tara) kāluṣyamaline /",
    "S01bsu078_u:kavk_9.77_5": "sukhāśvāsah puṃsāṃ praśamasalilasnātamanasāṃ",
    "S01bsu078_u:kavk_9.77_6": "parityaktāyāse vijanavanavāse parivayaḥ //",
    "S01bsu078_u:kavk_9.79_0": "iti saṃcintya sa ciraṃ paraṃ vairāgyamāyayau /",
    "S01bsu078_u:kavk_9.79_1": "duḥkhaṃ mohāya mūrkhāṇāṃ vivekāya ca dhīmatām //",
    "S01bsu078_u:kavk_9.80_0": "sa datvā sarvamarthibhyaḥ prayayauḥ sugatāśramam /",
    "S01bsu078_u:kavk_9.80_1": "śrīśṛṅkhalākṛṣṭamatirna hi satyasukhonmukhaḥ //",
    "S01bsu078_u:kavk_9.81_0": "yadaiva rājhaṃsena smaryate śuci mānasam /",
    "S01bsu078_u:kavk_9.81_1": "tadaivāsmai vasumatī sarasīva na rocate //",
    "S01bsu078_u:kavk_9.81_2": "yāte duḥsahamohadhūmamaline bhogānurāgānale",
    "S01bsu078_u:kavk_9.81_3": "saṃtoṣāmṛtanirjhareṇa manasi prāte śanaiḥ śītatām /",
    "S01bsu078_u:kavk_9.81_4": "naitāḥ pānamadottaraṅgavicaladvārāṅgarāṅganābhaṅgura-",
    "S01bsu078_u:kavk_9.81_5": "bhrūbhaṅgakṣaṇasaṃgamāḥ śamavatāṃ kurvanti vighnaṃ śriyaḥ //",
    "S01bsu078_u:kavk_9.83_0": "sarvajñaśāsanavinaṣṭabhavādhvakaṣṭaḥ pravrajyayā vimalameva padaṃ praviṣṭaḥ /",
    "S01bsu078_u:kavk_9.83_1": "saṃprāpya sarvasamatāmasamaprakāśaḥ nirlakṣyamokṣagamanāya munirbabhūva //",
    "S01bsu078_u:kavk_9.84_0": "tām bodhisiddhimālokya jyotiṣkasya savismayaiḥ /",
    "S01bsu078_u:kavk_9.84_1": "bhikṣubhirbhagavān pṛṣṭaḥ prāgvṛttāntamabhāṣataḥ //",
    "S01bsu078_u:kavk_9.85_0": "janmakṣetraśatoptānāṃ bījānāmiva karmaṇām /",
    "S01bsu078_u:kavk_9.85_1": "bhujyate phalasaṃpattiravisaṃvādinī janaiḥ //",
    "S01bsu078_u:kavk_9.86_0": "rājño bandhumataḥ puryāṃ bandhumatyām mahāyaśāḥ /",
    "S01bsu078_u:kavk_9.86_1": "abhūdanaṅgano nāma śrīmān gṛhapatiḥ purā //",
    "S01bsu078_u:kavk_9.87_0": "śāstātha samyaksaṃbyddho viaśvī nāma tā purīm /",
    "S01bsu078_u:kavk_9.87_1": "janacārikayā prātaḥ kadācit sukṛtaiḥ satām //",
    "S01bsu078_u:kavk_9.88_0": "dvāṣaṣṭibhiḥ sa bhikṣūṇāṃ sahasaiḥ parivāritaḥ /",
    "S01bsu078_u:kavk_9.88_1": "śraddhayānaṅganenaitya praṇamyopanimantritaḥ //",
    "S01bsu078_u:kavk_9.89_0": "sarvopakaraṇaistena traimāsaṃ paricāritaḥ /",
    "S01bsu078_u:kavk_9.89_1": "yathā tathaiva rājñāpi praṇipatya nimantritaḥ //",
    "S01bsu078_u:kavk_9.90_0": "bhogaiḥ spardhānubandhena sa tābhyāmadhivāsitaḥ /",
    "S01bsu078_u:kavk_9.90_1": "anaṅganena paurārhairbhūpālārhaiśca bhūbhujā //",
    "S01bsu078_u:kavk_9.91_0": "gajadhvajamaṇicchatracāmarodārayā śriyā /",
    "S01bsu078_u:kavk_9.91_1": "taṃ dṛṣṭvā pūjitaṃ rājña cintārto 'bhūdanaṅganaḥ //",
    "S01bsu078_u:kavk_9.92_0": "tasya sattvāvadātasya pakṣapātī śatakratuḥ /",
    "S01bsu078_u:kavk_9.92_1": "cakāra divyayā lakṣmyā sāhāyyāṃ jinapūjane //",
    "S01bsu078_u:kavk_9.93_0": "sa tayā divyayā bhūtyā bhagavantamapūjayat /",
    "S01bsu078_u:kavk_9.93_1": "yadagre cakravartidhrīrlajjābhājanatām yayau //",
    "S01bsu078_u:kavk_9.93_2": "ratnairnyakṣatacandrasūryabhānarākaṃkīraṇairāvaṇabhair (?)",
    "S01bsu078_u:kavk_9.93_3": "amlānāmbaragandhamālyaśabalaiḥ kampadrumāṇāṃ phalaiḥ /",
    "S01bsu078_u:kavk_9.93_4": "bhaktiprahvaścīvilāsacanāhelocchasaccāmaraṃ",
    "S01bsu078_u:kavk_9.93_5": "tenābhyarcitamākalayya sugataṃ lajjānato 'bhūnnṛpaḥ //",
    "S01bsu078_u:kavk_9.93_6": "iti bahutaraṃ bhaktyā śāstuḥ phalaṃ tadanaṅganaḥ",
    "S01bsu078_u:kavk_9.93_7": "śubhapariṇateḥ puṇyodāraḥ purā samavāptavān /",
    "S01bsu078_u:kavk_9.93_8": "vimalamanasastasyaivāsau kṣaṇapraṇidhānataḥ para",
    "S01bsu078_u:kavk_9.93_9": "iva ravijyotiṣko 'bhūt sa eva padāśritaḥ //",
    "S01bsu078_u:kavk_9.96_0": "ityāha vimalajñānaprakāśitagatrtrayaḥ /",
    "S01bsu078_u:kavk_9.96_1": "praṇīdhānopadeśāya bhikṣūṇāṃ bhagavān jinaḥ //",
    "S01bsu078_u:26_0": "iti kṣemendraviracitāyām bodhisattvāvadānakalpalatāyāṃ jyotiṣkāvadānaṃ nāma navamaḥ pallavaḥ //",
    "S01bsu078_u:27_0": "10. sundarīnandāvadānam /",
    "S01bsu078_u:kavk_10.1_0": "te ke 'pi sattvahitasaṃnihitānukampā bhavyā bahvanti bhuvane bahvabhītibhājām /",
    "S01bsu078_u:kavk_10.1_1": "vātsalyapeśaladhiyaḥ kuśalāya puṃsāṃ kurvanti ye varamanugrahamāgraheṇa //",
    "S01bsu078_u:kavk_10.2_0": "nyagrodhārāmanirataṃ druṣṭuṃ kapilavastuni /",
    "S01bsu078_u:kavk_10.2_1": "bhagavantaṃ yayau nandaḥ śākyarājasutaḥ purā //",
    "S01bsu078_u:kavk_10.3_0": "naiṣkamyadeśanāmantrakathāntesa puraḥsthitam /",
    "S01bsu078_u:kavk_10.3_1": "uvāca bhagavān prītyā pravrajyā gṛhyatāmiti //",
    "S01bsu078_u:kavk_10.4_0": "prasādyābhinivedyāsya taṃ nandaḥ pratyabhāṣataḥ /",
    "S01bsu078_u:kavk_10.4_1": "bhagavan puṇyalābhāpi pravrajyābhimatā na me //",
    "S01bsu078_u:kavk_10.5_0": "sarvopasthāyako bhūtvā bhikṣusaṃghaṃ yathepsitaiḥ /",
    "S01bsu078_u:kavk_10.5_1": "sarvopakaraṇaistāvat bhikṣyaṃ paricarāmyaham //",
    "S01bsu078_u:kavk_10.6_0": "ityuktvā ratnamukuṭaiḥ spṛṣṭatatpādapaṅkajaḥ /",
    "S01bsu078_u:kavk_10.6_1": "rājaputraḥ svabhavanaṃ yayau jāyāsamutsukaḥ //",
    "S01bsu078_u:kavk_10.7_0": "sa sundarī samāsādya dayitām ratisundarīm /",
    "S01bsu078_u:kavk_10.7_1": "vijahāra varodyānaṃ muhūrtavirahāsahaḥ //",
    "S01bsu078_u:kavk_10.8_0": "tataḥ kadācid bhagavān prakṛtyaiva guṇipriyaḥ /",
    "S01bsu078_u:kavk_10.8_1": "svayaṃ nandasya bhavanaṃ bhikṣusaṃghaiḥ sahāyayau //",
    "S01bsu078_u:kavk_10.9_0": "sānandavadanaḥ kṛtvā nandastatpādavandanāṃ /",
    "S01bsu078_u:kavk_10.9_1": "taṃ mahāharsanāsīnaṃ pūjayitvā vyajijñapat //",
    "S01bsu078_u:kavk_10.10_0": "keṣāṃ puṇyaprarohāṇāṃ paripāko 'yamīdṛśaḥ /",
    "S01bsu078_u:kavk_10.10_1": "kṛto 'yaṃ yadbhagavatā darśanānugrahaḥ svayam //",
    "S01bsu078_u:kavk_10.11_0": "smaraṇaṃ śravaṇaṃ vāpi darśanaṃ vā mahātmanām /",
    "S01bsu078_u:kavk_10.11_1": "seyaṃ kuśalavallīnāṃ mahatī phalasaṃtatiḥ //",
    "S01bsu078_u:kavk_10.12_0": "asya maitrasya mahatastadālokasya darśanāt /",
    "S01bsu078_u:kavk_10.12_1": "hṛdayasya vikāsaśrīḥ kasya nāma na jāyate //",
    "S01bsu078_u:kavk_10.13_0": "dānādapi priyataraṃ puṇyādapi mahāphalam /",
    "S01bsu078_u:kavk_10.13_1": "sadācārādapi śrlāghyaṃ mahatāṃ kilaṃ darśanam //",
    "S01bsu078_u:kavk_10.14_0": "iti tasya bruvāṇasya bhaktipraṇayapeśalam /",
    "S01bsu078_u:kavk_10.14_1": "abhinandya puraḥ pūjāṃ bhagavān gantumudyayau //",
    "S01bsu078_u:kavk_10.15_0": "anuvavrāja taṃ nandaḥ svacche kanakabhājane /",
    "S01bsu078_u:kavk_10.15_1": "varopacāramādāya madhuraṃ svamivāśayam //",
    "S01bsu078_u:kavk_10.16_0": "pahcādvrajantamālokya bhaktyā bhagavataḥ pathi /",
    "S01bsu078_u:kavk_10.16_1": "niraikṣata kaṭākṣeṇa sundarī virahāsahā //",
    "S01bsu078_u:kavk_10.16_2": "gurūṇāmagre sā saralataralāṃ locanagatiṃ",
    "S01bsu078_u:kavk_10.16_3": "vihāyaiva trāsāñcitamukutitākṣī priyatamā /",
    "S01bsu078_u:kavk_10.16_4": "nirīkṣyālakṣyaṃ yat kṣaṇamavanatābhūttadadhikaṃ",
    "S01bsu078_u:kavk_10.16_5": "na gantavyaṃ nāthetyavadadivaṃ maonādavacanam //",
    "S01bsu078_u:kavk_10.18_0": "nandaḥ praṇayiṇīṃ dṛṣṭvā socchvāsaṃ calitānanām /",
    "S01bsu078_u:kavk_10.18_1": "ayamāgata evāhamacirādityabhāṣata //",
    "S01bsu078_u:kavk_10.19_0": "tataḥ svamāśramaṃ prāptaṃ bhagavantaṃ kṛtāñjaliḥ /",
    "S01bsu078_u:kavk_10.19_1": "vrajāmi svagṛhaṃ tāvadityāha virahāsahaḥ //",
    "S01bsu078_u:kavk_10.20_0": "tatastamāsanāsīnaḥ praṇataṃ bhagavān puraḥ /",
    "S01bsu078_u:kavk_10.20_1": "uvāca sasmitaṃ keyaṃ gamane saṃprati tvarā //",
    "S01bsu078_u:kavk_10.21_0": "viṣayāsvādasauhārdasaṃmohārditavetasām /",
    "S01bsu078_u:kavk_10.21_1": "aho gṛhasukheṣveva nirvedavimukhā matiḥ //",
    "S01bsu078_u:kavk_10.22_0": "guṇābharaṇamevāyurvivekābharaṇo guṇaḥ /",
    "S01bsu078_u:kavk_10.22_1": "praśamābahraṇaścāsau vairāgyābharaṇaḥ śamaḥ //",
    "S01bsu078_u:kavk_10.22_2": "tajjāḍyaṃ tadasahyaśalyaśalakaṃ nyastaṃ suhṛccetasi",
    "S01bsu078_u:kavk_10.22_3": "prājñistadgaṇitaṃ virācasamayairvaiphalyamevāyuṣaḥ /",
    "S01bsu078_u:kavk_10.22_4": "yadvairāgyavivekaśūnyamanasāmete paśūnāṃ yathā",
    "S01bsu078_u:kavk_10.22_5": "yāntyāyānti ca cakranemicalanairnirlakṣaṇānāṃ kṣaṇāḥ //",
    "S01bsu078_u:kavk_10.22_6": "puṇyaṃ sattvavatām śrutaṃ matimatām śīlaṃ ca vidyāvatām",
    "S01bsu078_u:kavk_10.22_7": "sarvaṃ bhāgyavatām sukhaṃ śamavatāṃ naiva kkacit durlabham /",
    "S01bsu078_u:kavk_10.22_8": "duṣprāpastu samastavastuvasateḥ svalpāṃśako 'pyāyuṣaḥ",
    "S01bsu078_u:kavk_10.22_9": "tadyasya kṣayameti niṣphalatayā śocyāya tasmai namaḥ //",
    "S01bsu078_u:28_0": "vāmāvarte viṣayajaladhau pūrṇalāvaṇyasāre darpotsarpadviṣamamakarāṅkodbhavakṣobhyamāṇe /",
    "S01bsu078_u:kavk_10.25_0": "vāmāvarte viṣayajaladhau pūrṇalāvaṇyasāre darpotsarpadviṣamamakarāṅkodbhavakṣobhyamāṇe /",
    "S01bsu078_u:kavk_10.25_1": "nityāsannaprabalavirajaprajjvaladvāḍavāgnau",
    "S01bsu078_u:kavk_10.25_2": "puṃsāṃ setustaraṇaśaraṇe tīvravairāgyameva //",
    "S01bsu078_u:kavk_10.26_0": "tasmādgṛhāṇa pravrajyāṃ rājaputra jitendriyaḥ /",
    "S01bsu078_u:kavk_10.26_1": "etāḥ striya iva kṣipraṃ samagamasukhāḥ śriyaḥ //",
    "S01bsu078_u:kavk_10.27_0": "kriyatām kuśalāyaiva brahmacaryaparigrahaḥ /",
    "S01bsu078_u:kavk_10.27_1": "tyajyatāmeṣa niḥsāragṛhasaṃsāradurgrahaḥ //",
    "S01bsu078_u:kavk_10.28_0": "iti śrutvā bhagavataḥ karuṇābahraṇaṃ vacaḥ /",
    "S01bsu078_u:kavk_10.28_1": "pratyabhāṣata taṃ nandaḥ pūrvapraṇayayantritaḥ //",
    "S01bsu078_u:kavk_10.29_0": "sadā bhavadupāyaiva pravrajyā bhagavan mama /",
    "S01bsu078_u:kavk_10.29_1": "bhikṣusaṃghopakārārthe gṛha evādaraḥ param //",
    "S01bsu078_u:kavk_10.30_0": "ityuktvā bhagavadvākyamatikrāntumanīśvaraḥ /",
    "S01bsu078_u:kavk_10.30_1": "kṛṣyamāṇaḥ priyāpremṇā so 'bhūddolākulāśayaḥ //",
    "S01bsu078_u:kavk_10.31_0": "punaḥ punaścakārāsya bhagavān vratadeśanām /",
    "S01bsu078_u:kavk_10.31_1": "upakārodyatāḥ santaścintayanti na yogyatām //",
    "S01bsu078_u:kavk_10.32_0": "yadā necchati nandastām pravrajyāmajitendriyaḥ /",
    "S01bsu078_u:kavk_10.32_1": "tadāsya bahgavadvākyamapatadvapuṣi svayam //",
    "S01bsu078_u:kavk_10.33_0": "nandaḥ kāṣāyāvaraṇaḥ pātrapāṇiḥ sa tatkṣaṇam /",
    "S01bsu078_u:kavk_10.33_1": "babhau cābhīkararucirmahāpuruṣalakṣaṇaiḥ //",
    "S01bsu078_u:kavk_10.34_0": "sa śāsanājjinasyābhūdāraṇyapiṇḍapātrikah /",
    "S01bsu078_u:kavk_10.34_1": "ākārādanagāratām prayātaḥ pāṃśukūlikaḥ //",
    "S01bsu078_u:kavk_10.35_0": "priyāmuvāha satataṃ śyāmāṃ pravrajito 'pi saḥ /",
    "S01bsu078_u:kavk_10.35_1": "śaśāṅka iva saṃvyaktāṃ hṛdaye lāñchanacchavim //",
    "S01bsu078_u:kavk_10.36_0": "manasaḥ sphaṭikasyeva na vidmaḥ kena vartmanā /",
    "S01bsu078_u:kavk_10.36_1": "rāgaḥ ko 'pi viśatyantarnāpaiti kṣālito 'pi yaḥ //",
    "S01bsu078_u:kavk_10.37_0": "virahāpāṇḍuraruciḥ saṃsaktāruṇacīvaraḥ /",
    "S01bsu078_u:kavk_10.37_1": "sa saṃdhyābhrakalaṅkasya jahāra śaśinaḥ śriyam //",
    "S01bsu078_u:kavk_10.38_0": "vicaran virahākṣamaḥ sa vismṝtadhṛtirvane /",
    "S01bsu078_u:kavk_10.38_1": "janmavidyāmanaṅgasya na visasmāra sundarīm //",
    "S01bsu078_u:kavk_10.39_0": "saṃpūrṇacandravadanāvadanadhyānaniścalaḥ /",
    "S01bsu078_u:kavk_10.39_1": "acintyacciraṃ tattadupaviṣya śilātale //",
    "S01bsu078_u:kavk_10.40_0": "aho bhagavatāpyeṣa kṛto yatnādanugrahaḥ /",
    "S01bsu078_u:kavk_10.40_1": "nāyāti mama vaimalyaṃ rāgādhiṣṭhitacetasaḥ //",
    "S01bsu078_u:kavk_10.41_0": "śrutaṃ saṃsāracaritaṃ niḥsaṅgavratamāsthitam /",
    "S01bsu078_u:kavk_10.41_1": "tathāpi mṛgasāvākṣīṃ na vismarati me manaḥ //",
    "S01bsu078_u:kavk_10.42_0": "tatpīnastanamaṇḍalapraṇayinā pātraṃ dhṛtaṃ pāṇinā /",
    "S01bsu078_u:kavk_10.42_1": "rāgo 'yaṃ mama vardhate 'sya yadi vānyasyeva vṛddhiḥ paraṃ yadbodhivyavadhānabhūtamaniśaṃ dhyānaṃ tadālambanam /",
    "S01bsu078_u:kavk_10.43_0": "kṣaṇena māṃ prāptamavehi mugdhe tāmevamuktvā gamane purastāt /",
    "S01bsu078_u:kavk_10.43_1": "aho mayā darśanavighnabhūtaṃ paścāt kṛtaghnavratametadāttam //",
    "S01bsu078_u:kavk_10.43_2": "no gantavyamiti prakampataralā vākyaṃ yadūce na sā",
    "S01bsu078_u:kavk_10.43_3": "saṃtyajya vyajanaṃ sthite gurujane jagrāha pāṇyañcalam /",
    "S01bsu078_u:kavk_10.43_4": "yatpādena likhantyapi kṣititalaṃ māmaukṣatālakṣitā",
    "S01bsu078_u:kavk_10.43_5": "tenātyantaniṣedhamugdhavidhinā baddhaṃ tayā me manaḥ //",
    "S01bsu078_u:kavk_10.45_0": "madviyuktā na sā nūnaṃ śete śokapralāpinī /",
    "S01bsu078_u:kavk_10.45_1": "puline cakravākīva harmye hariṇyalocanā //",
    "S01bsu078_u:kavk_10.46_0": "hā priye taktasaktena kitaveneva kevalam /",
    "S01bsu078_u:kavk_10.46_1": "śritaṃ taccittacaureṇa mithyāvratamidaṃ mayā //",
    "S01bsu078_u:kavk_10.47_0": "tyaktvā vratamidaṃ tāvad gacchām idayitāntikam /",
    "S01bsu078_u:kavk_10.47_1": "anurāgāgnitaptānāṃ tapastāpo hi duḥsahaḥ //",
    "S01bsu078_u:kavk_10.48_0": "rājaputrī cirāyātaṃ nṛśaṃsamavalokya mām /",
    "S01bsu078_u:kavk_10.48_1": "manyunā navalagnena na jāne kiṃ kariṣyati //",
    "S01bsu078_u:kavk_10.49_0": "na sarvatra vikārāya nikāraḥ premaduḥsahaḥ /",
    "S01bsu078_u:kavk_10.49_1": "durnivāro bhavatyeva snehalīno rajaḥkaṇaḥ //",
    "S01bsu078_u:kavk_10.50_0": "yasmin kṣaṇe bhagavatā paśyāmi rahitaṃ vanam /",
    "S01bsu078_u:kavk_10.50_1": "mayā tadaiva gantavyaṃ gṝhamityeṣa niścayaḥ //",
    "S01bsu078_u:kavk_10.51_0": "asminneva śilāpaṭṭe rucirairgiridhātubhiḥ /",
    "S01bsu078_u:kavk_10.51_1": "likhāmi tām śaśimukhīṃ saṃrpāpyālambanaṃ dhṛteḥ //",
    "S01bsu078_u:kavk_10.52_0": "athavā kathamālekhyaviṣayaṃ yāti sā priyā /",
    "S01bsu078_u:kavk_10.52_1": "saundaryabidnako yasyāḥ sudhākuvalayendavaḥ //",
    "S01bsu078_u:kavk_10.52_2": "dṛṣṭirmugdhakurangasaṃcaladalivyāptotpalodvātanī",
    "S01bsu078_u:kavk_10.52_3": "lāvaṇyodadhikūlavidrumavanaṃ bimbādharāgratviṣaḥ /",
    "S01bsu078_u:kavk_10.52_4": "nirdoṣāmṛtaraśmisārthasaraṇiḥ sā kāpi vaktradyutiḥ",
    "S01bsu078_u:kavk_10.52_5": "saundaryaṃ kathameti citrapadavīścaryasāraṃ vapuḥ //",
    "S01bsu078_u:kavk_10.54_0": "iti saṃcintya sa śanairālilekha śilātale /",
    "S01bsu078_u:kavk_10.54_1": "sundarīṃ mukhamuktāśrusnātakampākulāṅguliḥ //",
    "S01bsu078_u:kavk_10.55_0": "sa saṃkalpasamudgīrṇaṃ pratibimbamivāśritām /",
    "S01bsu078_u:kavk_10.55_1": "kṛtvā puraḥ priyatamāmūce 'darbāṣpagadgadaḥ //",
    "S01bsu078_u:kavk_10.55_2": "priyāmālikhyāhaṃ nikhilasukhavṛṣṭiṃ nayanayor",
    "S01bsu078_u:kavk_10.55_3": "na paśyāmyudbāṣpaḥ kṣaṇamapi śaraccandravadanām /",
    "S01bsu078_u:kavk_10.55_4": "ayaṃ nūnaṃ tanvīvirahanirapekṣavratavataḥ",
    "S01bsu078_u:kavk_10.55_5": "sphurattāpaḥ śāpaḥ kimapi mama pāpādupanataḥ //",
    "S01bsu078_u:kavk_10.55_6": "phullāmbhojavanatviṣā spṛhāvaśāsaktāśrutoyaṃ vapus",
    "S01bsu078_u:kavk_10.55_7": "tatkālopagatāntarāyajanitaḥ kopaḥ samutsṛjyatām /",
    "S01bsu078_u:kavk_10.55_8": "haṃho sundari dehi me prativacaḥ kiṃ maunamālambase",
    "S01bsu078_u:kavk_10.55_9": "satyaṃ tvanmayarāgavīcaramidaṃ cittavrataṃ me vratam //",
    "S01bsu078_u:kavk_10.58_0": "iti bruvāṇaṃ taṃ dṛṣṭvā dūrādālikhitaṃ ca tat /",
    "S01bsu078_u:kavk_10.58_1": "sāsūyā bhikṣavo 'bhyetya bhagavantaṃ babhāṣire //",
    "S01bsu078_u:kavk_10.59_0": "bhagavan durvinītasya vātsalyādeva kevalam /",
    "S01bsu078_u:kavk_10.59_1": "śunaḥ kusumamāleva pravrajyeyaṃ tvayārpitā //",
    "S01bsu078_u:kavk_10.60_0": "ākhilya sundarīmukhaṃ nandaḥ svairaṃ śilātale /",
    "S01bsu078_u:kavk_10.60_1": "tatpralāpajapāsakto dhyānālambanatāṃ gataḥ //",
    "S01bsu078_u:kavk_10.61_0": "etadākarṇya bhagavān nandamāhvāyya kananāt /",
    "S01bsu078_u:kavk_10.61_1": "kimetaditi papraccha priyāvirahamohitam //",
    "S01bsu078_u:kavk_10.62_0": "so 'bravīd bhagavan satyaṃ kāntāsaktasya me param /",
    "S01bsu078_u:kavk_10.62_1": "bhikṣūṇāṃ saṃmate 'pyasmin vane na ramate matiḥ //",
    "S01bsu078_u:kavk_10.63_0": "iti dandavacaḥ śrutvā tamūce bhagavān jinah /",
    "S01bsu078_u:kavk_10.63_1": "mīlayanneva vaktrendukāntyā rāgasaroruham //",
    "S01bsu078_u:kavk_10.64_0": "sādho tāvanna yuktā te saṃrāgānugatā matiḥ /",
    "S01bsu078_u:kavk_10.64_1": "vighnairnākṛṣyate cetaḥ kalyāṇābhiniveśinām //",
    "S01bsu078_u:kavk_10.64_2": "kvāyaṃ yogastanutṛṇatulātyaktabhogābhiyogaḥ",
    "S01bsu078_u:kavk_10.64_3": "kkāyaṃ nindyaḥ kṣaṇasukhalavāsvādasaṃvāda eṣaḥ /",
    "S01bsu078_u:kavk_10.64_4": "jātyaivāyaṃ harati kuśalaṃ dustaro māramārgaḥ",
    "S01bsu078_u:kavk_10.64_5": "premāndhānām bhavati sahasā duḥsaho yoktrajātaḥ //",
    "S01bsu078_u:kavk_10.66_0": "ityasya bhagavān kṛtvā ciraṃ vairāgyadeśanām /",
    "S01bsu078_u:kavk_10.66_1": "saṃsthātavyamihetyuktvā svakṛtyāya svayaṃ yayau //",
    "S01bsu078_u:kavk_10.67_0": "tamevāvasaraṃ nandaḥ saṃcintya gamanocitam /",
    "S01bsu078_u:kavk_10.67_1": "pratasthe svagṛhaṃ hṛṣṭaḥ sundarīdarśanotsukaḥ //",
    "S01bsu078_u:kavk_10.68_0": "vrajan dvāri pidhānāptairvihārairbahubhiścirāt /",
    "S01bsu078_u:kavk_10.68_1": "nagarābhimukhaṃ mārgaṃ sa kathaṃcidavāptavān //",
    "S01bsu078_u:kavk_10.69_0": "atha vijñāya sarvajñastaṃ rāgād gantumudyatam /",
    "S01bsu078_u:kavk_10.69_1": "uvācābhyetya bhagavān nanda tūrṇaṃ kka gamyate //",
    "S01bsu078_u:kavk_10.70_0": "sa jagāda vane tāvat bhagavan nāsti me ratiḥ /",
    "S01bsu078_u:kavk_10.70_1": "na hyaviśrāntacittānāṃ kriyā kācit prasīdati //",
    "S01bsu078_u:kavk_10.70_2": "sā śrīścāmarahāsinī maṇimayī sā ramyaharmyāvalī",
    "S01bsu078_u:kavk_10.70_3": "sā bālānilalolacārulatikā kāntā navodyānabhūḥ /",
    "S01bsu078_u:kavk_10.70_4": "sā tanvī kusumeṣukārmukalatā kṣāmodarī sundarī",
    "S01bsu078_u:kavk_10.70_5": "no janmāntaravāsanā iva manaḥ saktaṃ vimuñcanti me //",
    "S01bsu078_u:kavk_10.72_0": "sarāgeṇaiva manasā brahacaryaṃ carāmyaham /",
    "S01bsu078_u:kavk_10.72_1": "vratapañjarabandhena vihaṅga iva yantritaḥ //",
    "S01bsu078_u:kavk_10.73_0": "tyaktvā vrajāmi pravrajyāmastu me narako 'kṣayaḥ /",
    "S01bsu078_u:kavk_10.73_1": "na vītarāgatāmeti mañjiṣṭhāraktamaṃśukam //",
    "S01bsu078_u:kavk_10.74_0": "iti bruvāṇamasakṛt svapadaṃ gantumudyatam /",
    "S01bsu078_u:kavk_10.74_1": "nivāryānugrahadhiyā tamūce bhagavān jinaḥ //",
    "S01bsu078_u:kavk_10.75_0": "mā kṛthā viplavaṃ nanda ninditaṃ hi śrutāśrutam /",
    "S01bsu078_u:kavk_10.75_1": "vidvajjanopadiṣṭena yathā yāti pṛthagjanaḥ //",
    "S01bsu078_u:kavk_10.76_0": "yonijayonisaṃsaktāḥ stanapastanamardinaḥ /",
    "S01bsu078_u:kavk_10.76_1": "aho bata na lajjante janmanyeva layaṃ gatāḥ //",
    "S01bsu078_u:kavk_10.77_0": "gāḍharāgagṛhītasya jugupsāyatane param /",
    "S01bsu078_u:kavk_10.77_1": "jadhanyakarmaṇyāsaktiḥ kiṃ lajjājanane na te //",
    "S01bsu078_u:kavk_10.79_0": "sadāsajjanavarjitā jananījaghanāsaktiḥ /",
    "S01bsu078_u:kavk_10.79_1": "saṃmohāhatacittānāṃ paśūnāmeva dṛśyate //",
    "S01bsu078_u:kavk_10.80_0": "rāmāramaṇamāno 'yaṃ viramya tyajyatāṃ tvayā /",
    "S01bsu078_u:kavk_10.80_1": "bhogaiḥ saha bhujaṅgānāṃ dṛṣṭo bhavabile kṣayaḥ //",
    "S01bsu078_u:kavk_10.81_0": "jaghanyā janayatyeva na kasya viratiṃ ratiḥ /",
    "S01bsu078_u:kavk_10.81_1": "yasyāṃ bhavati paryanteṣvapi naiva parāṅmukhaḥ //",
    "S01bsu078_u:kavk_10.82_0": "gṛhajālavimuktastvaṃ kiṃ tatraivābhidhāvasi /",
    "S01bsu078_u:kavk_10.82_1": "na hi nirgasya sāraṅgaḥ punarviśati vāgurāṃ //",
    "S01bsu078_u:kavk_10.83_0": "iti vākyād bhagavataḥ śāsanena niyantritaḥ /",
    "S01bsu078_u:kavk_10.83_1": "cintayan sundarīṃ nandaḥ praviveśāśramaṃ punaḥ //",
    "S01bsu078_u:kavk_10.84_0": "tataḥ kadācidādiśya nanda māśramamārjane /",
    "S01bsu078_u:kavk_10.84_1": "āsanānugrahavyagraḥ prayayau bhagavān punah //",
    "S01bsu078_u:kavk_10.85_0": "tacchāsanāt pravṛttasya nandasyāśramaśodhane /",
    "S01bsu078_u:kavk_10.85_1": "no bhūtalādapayayau rajo rāga ivāśayat //",
    "S01bsu078_u:kavk_10.86_0": "tasyāhartuṃ gatasyātha salilaṃpārabhāgikam /",
    "S01bsu078_u:kavk_10.86_1": "muhuḥ pūrṇasamutkṣiptah śūnya evābhavaddhaṭaḥ //",
    "S01bsu078_u:kavk_10.87_0": "tena vighnena gamane sutarām khinnamānasaḥ /",
    "S01bsu078_u:kavk_10.87_1": "tyaktvā tuprayayau nandaḥ sundarīdarśanotsukaḥ //",
    "S01bsu078_u:kavk_10.88_0": "atha vijñāya sarvajñastaṃ yāntaṃ divyacakṣuṣā /",
    "S01bsu078_u:kavk_10.88_1": "babhāṣe sahasābhyetya stambhamānamanorathah //",
    "S01bsu078_u:kavk_10.89_0": "pātrayogena taptasya śyāmaraktaruceḥ param /",
    "S01bsu078_u:kavk_10.89_1": "aho snehakalaṅkaste dīpasyeva na śāmyati //",
    "S01bsu078_u:kavk_10.90_0": "alaṃ vāmābhilāṣeṇa nīlīrāga ivaiṣa te /",
    "S01bsu078_u:kavk_10.90_1": "saṃsaktaḥ ko 'pi hṛdaye yannādyāpi virajyase //",
    "S01bsu078_u:kavk_10.91_0": "andhīkaroti prārambhe ratistatkālakātaram /",
    "S01bsu078_u:kavk_10.91_1": "āliṅgati jugupseva vṛtte mukhyāṅgasaṃgame //",
    "S01bsu078_u:kavk_10.92_0": "viṣayākhvādasaṅgena pāpamitrairivendriyaiḥ /",
    "S01bsu078_u:kavk_10.92_1": "duḥsahavyasanāvarte pātyate narake narah //",
    "S01bsu078_u:kavk_10.93_0": "adhivāsayati sparśalekhenāpi kusaṃgamaḥ /",
    "S01bsu078_u:kavk_10.93_1": "praklinnamatsyakuṇapāt pūtigandha ivodgataḥ //",
    "S01bsu078_u:kavk_10.94_0": "kalyāṇamitrasaṃparkaḥ sarvathā kuśalāvahaḥ /",
    "S01bsu078_u:kavk_10.94_1": "śubhāmeda iva vyāpto yaḥ karoti mahārhatām //",
    "S01bsu078_u:kavk_10.95_0": "ityukte tasya bhagavān sākṣāts adasatoḥ pathi /",
    "S01bsu078_u:kavk_10.95_1": "ghrāṇasparśena saṃdarśya cakre tatsaṅgadeśanām //",
    "S01bsu078_u:kavk_10.96_0": "atha nandaṃ samādāya bhagavān gandhamādane /",
    "S01bsu078_u:kavk_10.96_1": "yayau viriñciramarībālavyajanavījitaḥ //",
    "S01bsu078_u:kavk_10.97_0": "tatra dāvānalapliṣṭāmaniṣṭakliṣṭavigrahām /",
    "S01bsu078_u:kavk_10.97_1": "kāṇāṃ karmaṭīkāmasmai darśayitvāvadajjinaḥ //",
    "S01bsu078_u:kavk_10.98_0": "imāṃ paśyasi kiṃ nanda māndyanindyatarākṛtim /",
    "S01bsu078_u:kavk_10.98_1": "kasmaiciducitā ceyaṃ rocate priyadarśanā //",
    "S01bsu078_u:kavk_10.99_0": "sattā sadasatornāsti rāgaḥ paśyati ramyatām /",
    "S01bsu078_u:kavk_10.99_1": "sa tasya lalito loke yo yasya dayito janaḥ //",
    "S01bsu078_u:kavk_10.100_0": "pakṣapātaṃ samṛtsṛjya satyaṃ nanda tvayocyatām /",
    "S01bsu078_u:kavk_10.100_1": "asyāstasyāśca sundaryā lāvaṇyasya kimantaram //",
    "S01bsu078_u:kavk_10.101_0": "anarthitvādvayaṃ naiva saundaryāntaravedinaḥ /",
    "S01bsu078_u:kavk_10.101_1": "arthipriyatvamāyāti prārthitaṃ tacca cārutām //",
    "S01bsu078_u:kavk_10.102_0": "paśyāmyahaṃ viśeṣaṃ tu tasyā nāsyāśca kaṃcana /",
    "S01bsu078_u:kavk_10.102_1": "ramyatvaṃ māṃsavarmāsthiyantre samayamātrakam //",
    "S01bsu078_u:kavk_10.103_0": "iti pṛṣṭo bahgavatā nandastaṃ pratyabhāsata /",
    "S01bsu078_u:kavk_10.103_1": "atyantānucitaḥ praśnaḥ ko 'pi gauravayantritaḥ //",
    "S01bsu078_u:kavk_10.104_0": "kimetad bhagavān vakti keyaṃ śoke biḍambanā /",
    "S01bsu078_u:kavk_10.104_1": "kkāpi vā viśvaguravo vineyāḥ prabhaviṣṇavah //",
    "S01bsu078_u:kavk_10.105_0": "ratiḥ sādhikasundaryāḥ parabhāgeṇa rajyate /",
    "S01bsu078_u:kavk_10.105_1": "yāṃ dṛṣṭvā jagatāṃ jetā na ratiṃ smarati smaraḥ //",
    "S01bsu078_u:kavk_10.106_0": "jyotsnayeva na tatkāntyā nodate kumudākaraḥ /",
    "S01bsu078_u:kavk_10.106_1": "guṇāntaraṃ na jānāti prasiddhiśaraṇo janaḥ //",
    "S01bsu078_u:kavk_10.107_0": "baddhaṃ tayā vadanasaurabhasārahāramālokya puṣyanicayaṃ pṛthukeśapāśe /",
    "S01bsu078_u:kavk_10.107_1": "manye vilāsagatilovanakānticauraiḥ bhītyeva haṃsahariṇairvanamiva yātam //",
    "S01bsu078_u:kavk_10.107_2": "analpaiḥ saṃkalpairbahuvidhavikalpairanupamā",
    "S01bsu078_u:kavk_10.107_3": "na sā sāraṅgākṣīlikhitumapi śakyā paricitaiḥ /",
    "S01bsu078_u:kavk_10.107_4": "tulārohe ysyā vadanaparabhāge laghutaraḥ",
    "S01bsu078_u:kavk_10.107_5": "sa nūnaṃ tārāṇāṃ gaganamadhirūḍhaḥ parivṛḍhaḥ //",
    "S01bsu078_u:kavk_10.107_6": "puṇyaprahvaṃ lalitalalitabhrūlatālāsyalīlā",
    "S01bsu078_u:kavk_10.107_7": "ramyaṃ tasyā yadi na vadanaṃ nandanaṃ labhyate tat /",
    "S01bsu078_u:kavk_10.107_8": "pravrajyeyaṃ sukṛtamadhikaṃ kiṃkarī kiṃkarī me",
    "S01bsu078_u:kavk_10.107_9": "kasmādetaṃ vrataparikaraṃ bhārabhūtaṃ vahāmi //",
    "S01bsu078_u:kavk_10.110_0": "iti nandavacaḥ śrutvā bhagavān rāganirbharam /",
    "S01bsu078_u:kavk_10.110_1": "upakṣipya prabhāveta ta nināya surālayam //",
    "S01bsu078_u:kavk_10.111_0": "adarśayacca tatrāsya līlodyāne śatakratoḥ /",
    "S01bsu078_u:kavk_10.111_1": "sudhāmanthasamudbhūtāḥ kāntāstridaśayoṣitaḥ //",
    "S01bsu078_u:kavk_10.112_0": "aruṇaiḥ kāntisaṃtānaiḥ pādapadmavanoditaiḥ /",
    "S01bsu078_u:kavk_10.112_1": "anuyātā ivāmbhodhikūlavidrumakānanaiḥ //",
    "S01bsu078_u:kavk_10.113_0": "viśālalāsyasacivaiḥ pāṇibhirvijitāmbujaiḥ /",
    "S01bsu078_u:kavk_10.113_1": "saṃsaktaiḥ sahajasyeva pārijātasya pallavaiḥ //",
    "S01bsu078_u:kavk_10.114_0": "kāntimādhuryalalitairmadanānandabāṇdhavaiḥ /",
    "S01bsu078_u:kavk_10.114_1": "helānimīlitāmbhojavadanaiścandrasundaraiḥ //",
    "S01bsu078_u:kavk_10.115_0": "saṃmohanairjīvanaiśca kṛṣṇasārairvilokanaiḥ /",
    "S01bsu078_u:kavk_10.115_1": "kālakūṭacchadaspṛṣṭairamṛtoghairivāvṛtāḥ //",
    "S01bsu078_u:kavk_10.116_0": "pūrṇayauvanalāvaṇyāḥ sahasaiva vilokya tāḥ /",
    "S01bsu078_u:kavk_10.116_1": "nandaḥ sānandavadanaḥ svedasnāta ivābhavat //",
    "S01bsu078_u:kavk_10.117_0": "padmānanāsu vipulotpalalocanāsu kundastimātu nibiḍastabakastanīṣu /",
    "S01bsu078_u:kavk_10.117_1": "nandasya tāsu hṛdayaṃ yugapannipatya dolāvilāsataralālitumavāpa //",
    "S01bsu078_u:kavk_10.118_0": "tataḥ provāca bahgavān nandaṃ tadgatamānasam /",
    "S01bsu078_u:kavk_10.118_1": "āsāṃ saṃdarśane nanda prītyā te ramate matiḥ //",
    "S01bsu078_u:kavk_10.119_0": "āsāṃ tasyāśca sundaryā lāvaṇye kiyadantaram /",
    "S01bsu078_u:kavk_10.119_1": "utkarṣaḥ parabhāgeṇa sphuṭamevābhibhāvyate //",
    "S01bsu078_u:kavk_10.120_0": "nirastasundarīrūpaṃ rūpamapsarasām yadi /",
    "S01bsu078_u:kavk_10.120_1": "tadetā eva kālena kariṣyāmi tvadāśrayāḥ //",
    "S01bsu078_u:kavk_10.121_0": "ārogeṇaiva manasā brahmacaryaṃ prasannadhīḥ /",
    "S01bsu078_u:kavk_10.121_1": "cara tāvattataste 'haṃ dāsyāmyapsarasām gaṇam //",
    "S01bsu078_u:kavk_10.122_0": "evaṃ bhagavato vākyānnandaḥ saṃjātaniścayaḥ /",
    "S01bsu078_u:kavk_10.122_1": "tathetyuktvā vrate cetaścakre svargāṅganāśayā //",
    "S01bsu078_u:kavk_10.123_0": "mandādaraḥ svadāreṣu so 'bhūt tatsaṃgamecchayā /",
    "S01bsu078_u:kavk_10.123_1": "guṇapṇyatulāvṛtternāsti snehasya satyatā //",
    "S01bsu078_u:kavk_10.124_0": "aho cismṛtasaṃvāsapravāsapariśoṣitā /",
    "S01bsu078_u:kavk_10.124_1": "puṃsāmābhyāsikī prītiḥ sahasānyatra dhāvati //",
    "S01bsu078_u:kavk_10.125_0": "kṣaṇayauvanaramyāṇi premāṇi praṇayavyayaiḥ /",
    "S01bsu078_u:kavk_10.125_1": "na satyāni na nityāni na sukhāni śarīriṇām //",
    "S01bsu078_u:kavk_10.126_0": "tato bhagavatā nandaḥ kṣaṇānītaḥ svamāśramam /",
    "S01bsu078_u:kavk_10.126_1": "tanniścayād brahmacaryaṃ cacāra niyatavrataḥ //",
    "S01bsu078_u:kavk_10.127_0": "sa cisasmāra sundaryāḥ kāntisaṃpadamanyadhīḥ /",
    "S01bsu078_u:kavk_10.127_1": "kṣaṇapramuṣitā prītirmalaṃ yāti guṇeṣvapi //",
    "S01bsu078_u:kavk_10.128_0": "tataḥ kadācidvicaran nandaḥ kkāpi vyalokayat /",
    "S01bsu078_u:kavk_10.128_1": "karālanarakāsaktāṃ dhīmān kumbhībhṛtāṃ bhuvam //",
    "S01bsu078_u:kavk_10.129_0": "tām vilokyaiva sākampaḥ kimetaditi duḥkhitaḥ /",
    "S01bsu078_u:kavk_10.129_1": "sa papraccha tadāsaktān ghoranarakakāraṇam //",
    "S01bsu078_u:kavk_10.130_0": "te tamūcuriyaṃ bhūmistaptakumbhīśatācitā /",
    "S01bsu078_u:kavk_10.130_1": "kalpitā rājaputrasya nandasyānandarāgiṇaḥ //",
    "S01bsu078_u:kavk_10.131_0": "mithyāvrataḥ sa nādyāpi bhajate vītarāgatām /",
    "S01bsu078_u:kavk_10.131_1": "brahamcaryaṃ caratyeva svargastrūīsaṃgamāśayā //",
    "S01bsu078_u:kavk_10.132_0": "mithyāvratānām lubdhānāṃ rāgadveṣakaṣāyiṇām /",
    "S01bsu078_u:kavk_10.132_1": "etāsu nityataptāsu kumbhīṣvevākṣayaḥ kṣayaḥ //",
    "S01bsu078_u:kavk_10.133_0": "iti nanda samākarṇya jātaromāñcakañcukah /",
    "S01bsu078_u:kavk_10.133_1": "tatra cyutāmiva tanūṃ paścāttāpādamanyataḥ //",
    "S01bsu078_u:kavk_10.134_0": "samamyetya tyaktarāgasaṃvāsavāsanah svayam /",
    "S01bsu078_u:kavk_10.134_1": "babhūvānuttarabrahmacaryaparyāptāṃyamaḥ //",
    "S01bsu078_u:kavk_10.135_0": "ghanamohakṣayāttasya vimukte saṃśaye tataḥ /",
    "S01bsu078_u:kavk_10.135_1": "mahaḥ prasādamāpede śaradīvedadheḥ payaḥ //",
    "S01bsu078_u:kavk_10.136_0": "niṣkāmaḥ praśamaṃ prāptaḥ parāṃ niṣṭhāmupāgataḥ /",
    "S01bsu078_u:kavk_10.136_1": "śuddhadhīḥ sa samabhyetya bhagavantamabhāṣata //",
    "S01bsu078_u:kavk_10.137_0": "nāpsarobhirna sundaryā bhagavan kṛtyamasti me /",
    "S01bsu078_u:kavk_10.137_1": "etāḥ paryantavicchāyāḥ sapātā viṣayaśriyaḥ //",
    "S01bsu078_u:kavk_10.138_0": "yathā yatheyaṃ bhāvānāṃ bhāvyate niḥsvabhāvatā /",
    "S01bsu078_u:kavk_10.138_1": "tathā tathā prqsīdanti nirāvaraṇavṛttayaḥ //",
    "S01bsu078_u:kavk_10.139_0": "iti dandasya vadataḥ prāptasyārtapadaṃ śanaiḥ /",
    "S01bsu078_u:kavk_10.139_1": "bhagavān nirvāṇaśuddhāmasya siddhimamanyata //",
    "S01bsu078_u:kavk_10.140_0": "keṣāṃ kuśalamūlānāṃ nandenāsāditaṃ phalam /",
    "S01bsu078_u:kavk_10.140_1": "iti bhikṣubhirabhyetya pṛṣṭhastānavadajjinaḥ //",
    "S01bsu078_u:kavk_10.141_0": "janmāntarārjitaiḥ puṇyaiḥ sukṛtābhyāsakāriṇā /",
    "S01bsu078_u:kavk_10.141_1": "prāptāḥ kuśalamūlānāṃ nandena phalasaṃpadaḥ //",
    "S01bsu078_u:kavk_10.141_2": "vipulavimala vaṃśe janma smarapratimā tanuḥ",
    "S01bsu078_u:kavk_10.141_3": "surajanasakhī lakṣī vṛttiḥ priyāḥ satataṃ satām /",
    "S01bsu078_u:kavk_10.141_4": "praśamasalilasnātaṃ cetaḥ svabhāvagatirgatiḥ",
    "S01bsu078_u:kavk_10.141_5": "kuśalakusumasyeyaṃ puṃsāṃ viśālaphalodgatiḥ //",
    "S01bsu078_u:kavk_10.143_0": "stūpe vipaśyinaḥ samyaksaṃbuddhasyādaraḥ purā /",
    "S01bsu078_u:kavk_10.143_1": "nagaryāmaruṇāvatyāmaruṇena mahībhūhā //",
    "S01bsu078_u:kavk_10.144_0": "kriyamāṇo maṇimaye maitro nāma dvijanmajaḥ /",
    "S01bsu078_u:kavk_10.144_1": "mahataḥ puṇyabhogasya bhāgī kārakatām yayau //",
    "S01bsu078_u:kavk_10.145_0": "tatpuṇyapraṇidhānena jāto gṝhapateḥ kule /",
    "S01bsu078_u:kavk_10.145_1": "sa eva bhikṣusaṃghasya jantukāsnānasatrakṛt //",
    "S01bsu078_u:kavk_10.146_0": "sa puṇyaśīlaḥ pratyekabuddhopasthāyakah purā /",
    "S01bsu078_u:kavk_10.146_1": "stūpaṃ cakre śobhamānaṃ mālabhivaraṇojjvalam //",
    "S01bsu078_u:kavk_10.147_0": "tatpuṇyapraṇidhānena kṛkeḥ kāśīpateḥ sutaḥ /",
    "S01bsu078_u:kavk_10.147_1": "so 'bhvaddyutimān nāma divyalakṣaṇalakṣitaḥ //",
    "S01bsu078_u:kavk_10.148_0": "kāśyapasyārhataḥ samyaksaṃbuddasyāntanirvṛtau /",
    "S01bsu078_u:kavk_10.148_1": "saptaratnamaye stūpe kṛte kāśīmahībhujā //",
    "S01bsu078_u:kavk_10.149_0": "tatsūnurdhyutimān haumacchatramāropya bhāsvaram /",
    "S01bsu078_u:kavk_10.149_1": "jātastatpraṇidhānena nandaḥ śākyamuke 'dhunā //",
    "S01bsu078_u:kavk_10.150_0": "iti sukṛtasamutthaiḥ pūrvajanvakramāptaiḥ kimapi vipulapuṇyaireva nandaḥ prapede /",
    "S01bsu078_u:kavk_10.150_1": "kulamamalamudāraṃ rūmamagryaṃ ca bhogaṃ śamaparicitamante satpadaṃ saugataṃ ca //",
    "S01bsu078_u:kavk_10.151_0": "kathayotveti bhagavān nandakalyāṇakāraṇam /",
    "S01bsu078_u:kavk_10.151_1": "cakāra bhikṣusaṃghasya tāṃ tāṃ sukṛtadeśanām //",
    "S01bsu078_u:29_0": "iti kṣemendraviracitāyām bodhisattvāvadānakalpalatāyāṃ sundarīnandāvadānaṃ nāma daśamaḥ pallavaḥ //",
    "S01bsu078_u:30_0": "11. virūḍhakāvadānam /",
    "S01bsu078_u:kavk_11.1_0": "ārohati padamunnatamamalamatirvimalakuśalasopānaiḥ /",
    "S01bsu078_u:kavk_11.1_1": "narakakuhareṣu nipatati malinamatirghoratimireṣu //",
    "S01bsu078_u:kavk_11.2_0": "śākyānāṃ nagare pūrvaṃ sphīte kapilavāstuni /",
    "S01bsu078_u:kavk_11.2_1": "mahataḥ śākyamukhyasya sumukhī dāsakanyākā //",
    "S01bsu078_u:kavk_11.3_0": "śāstre kṛtaśramā sarvakalākauśalaśālinī /",
    "S01bsu078_u:kavk_11.3_1": "mālikā nāma kāmasya mālikeva guṇocitā //",
    "S01bsu078_u:kavk_11.4_0": "prabhorgirā varodyāne kusumāvacayodyatā /",
    "S01bsu078_u:kavk_11.4_1": "bhramantaṃ taṃ samāyāntaṃ dadarśa sugataṃ puraḥ //",
    "S01bsu078_u:kavk_11.5_0": "tasyānte 'syāstamālokya prasannamabhavanmanaḥ /",
    "S01bsu078_u:kavk_11.5_1": "śaratkāla iva svacchaḥ prasādayati mānasam //",
    "S01bsu078_u:kavk_11.6_0": "sācintayattadā lokaprītyā dṛḍhīkṛtāspadā /",
    "S01bsu078_u:kavk_11.6_1": "sukṛtaiḥ piṇḍapātaṃ me gṛhṇīyādbhagavānapi //",
    "S01bsu078_u:kavk_11.7_0": "vijñāya tasyāh sarvajñaḥ saṃkalpaṃ karuṇākulaḥ /",
    "S01bsu078_u:kavk_11.7_1": "prasārya pātraṃ bhagavān bhadre dehītyuvāca tām //",
    "S01bsu078_u:kavk_11.8_0": "datvā praṇamya sā tasmai paripūrṇamanorathā /",
    "S01bsu078_u:kavk_11.8_1": "praṇidhānaṃ pravidadhe dāsyaduḥkhanivṛttaye //",
    "S01bsu078_u:kavk_11.9_0": "tataḥ kadācidāyātaḥ pituastasyāḥ sakhā dvijaḥ /",
    "S01bsu078_u:kavk_11.9_1": "naumittikastaṃ pradeśaṃ dṛṣṭvā tām vismito 'va dat //",
    "S01bsu078_u:kavk_11.10_0": "aho gṛhapatestasya putrī tvaṃ śrīmatah sutā /",
    "S01bsu078_u:kavk_11.10_1": "bandhuhīnā gatā dāsyaṃ dhanabhogavivarjitā //",
    "S01bsu078_u:kavk_11.11_0": "aho mohaghanārambhakṣaṇoddyotanavidyutaḥ /",
    "S01bsu078_u:kavk_11.11_1": "saṃsārasarparasanāvilāsacapalāḥ śriyaḥ //",
    "S01bsu078_u:kavk_11.12_0": "gamyānāṃ mā kṛthāścintāṃ jāne 'haṃ hastalakṣaṇaiḥ /",
    "S01bsu078_u:kavk_11.12_1": "acireṇaiva bhūbharturvallabhā tvaṃ bhaviṣyasi //",
    "S01bsu078_u:kavk_11.13_0": "idaṃ paśyāmi te pāṇau lakṣmīkamalakomale /",
    "S01bsu078_u:kavk_11.13_1": "mālācakrāṅkuśākāramityuktvā prayayau dvijaḥ //",
    "S01bsu078_u:kavk_11.14_0": "atha manmathasaṃbhogasuhṛnmadhupabāndhavaḥ /",
    "S01bsu078_u:kavk_11.14_1": "latāliṅganasaubhāgyabhavyo 'dṛśyata mādhavaḥ //",
    "S01bsu078_u:kavk_11.15_0": "madhoḥ kesariṇastasya kāntāmānadvipadviṣaḥ /",
    "S01bsu078_u:kavk_11.15_1": "vibabhau jihmamānasya jihvevāśokamañjarī //",
    "S01bsu078_u:kavk_11.16_0": "bālākapolalāvaṇyacauraścampakasaṃcayaḥ /",
    "S01bsu078_u:kavk_11.16_1": "sudṛśāṃ keśapāśeṣu yayau bandhanayogyatām //",
    "S01bsu078_u:kavk_11.17_0": "sahakārairvirahiṇīnidhanaṃ vidadhe madhu /",
    "S01bsu078_u:kavk_11.17_1": "nirapekṣāparavadhe vidhurāḥ prabhaviṣṇavaḥ //",
    "S01bsu078_u:kavk_11.18_0": "yayurmadhulihāṃ cūtalatā nirbharabhogyatām /",
    "S01bsu078_u:kavk_11.18_1": "sahasauva vidgadhānāmiva mugdhavibhūtayaḥ //",
    "S01bsu078_u:kavk_11.19_0": "rūtāyudhaścūtalatācāpanyastaśilīmukhaḥ /",
    "S01bsu078_u:kavk_11.19_1": "jayatīti jagau bandī kandarpasyeva kokilaḥ //",
    "S01bsu078_u:kavk_11.20_0": "asminnavasare śrīmān kosalendraḥ prasenajit /",
    "S01bsu078_u:kavk_11.20_1": "mṛgayānirgato 'śvena hṛtastaṃ deśamāyayau //",
    "S01bsu078_u:kavk_11.21_0": "dhanvīmanobhavākāraḥ so 'vatīrya turaṃgamāt /",
    "S01bsu078_u:kavk_11.21_1": "dadarśānanyalāvaṇyām kanyāṃ ratimivāparām //",
    "S01bsu078_u:kavk_11.22_0": "tadvilokanavistīrṇaṃ manastasya mahātmanaḥ /",
    "S01bsu078_u:kavk_11.22_1": "vismayāddṛṣṭimārgeṇa praviveśa manobhavaḥ //",
    "S01bsu078_u:kavk_11.23_0": "tāṃ lajjāvanatāṃ dṛṣṭvā sahasodbhūītasādhvasām /",
    "S01bsu078_u:kavk_11.23_1": "acintayannarapatiḥ kāntikallilinīhṛtaḥ //",
    "S01bsu078_u:kavk_11.24_0": "keyaṃ navā śaśimukhī śyāmā taralatārakā /",
    "S01bsu078_u:kavk_11.24_1": "yatkāntiraniśaṃ netraśatapatravikāśinī //",
    "S01bsu078_u:kavk_11.25_0": "bakulāmodavibhrāntabhramare pāṭalādhare /",
    "S01bsu078_u:kavk_11.25_1": "kāntaṃ vasantaṃ paśyāmi mukhe 'syāḥ kumudāyudham //",
    "S01bsu078_u:kavk_11.26_0": "aho lāvaṇyamamlānaṃ tāruṇyābharaṇaṃ tanoḥ /",
    "S01bsu078_u:kavk_11.26_1": "dhīrasyāpi dhṛtiryena śaṅkhe saṃgaliteva me //",
    "S01bsu078_u:kavk_11.27_0": "aho nu madhumañjaryāḥ prārambhe 'pyadbhuto guṇaḥ /",
    "S01bsu078_u:kavk_11.27_1": "yena gantuṃ na śaknoti ṣaṭpado 'pi padātpadam //",
    "S01bsu078_u:kavk_11.28_0": "iti saṃcintya bhīpālastāṃ matvā vanadevatām /",
    "S01bsu078_u:kavk_11.28_1": "pṛṣṭvā viveda tadvṛttaṃ krameṇa kathitaṃ tayā //",
    "S01bsu078_u:kavk_11.29_0": "tatastatra kṛtātithyastayā pallavavījanaiḥ /",
    "S01bsu078_u:kavk_11.29_1": "śuciśītaiśca salilaiḥ prāptavān nirvṛtiṃ nṛpaḥ //",
    "S01bsu078_u:kavk_11.30_0": "śrāntaḥ saṃvāhane tasya tayā caraṇapadmayoḥ /",
    "S01bsu078_u:kavk_11.30_1": "kṛte karāptasaṃsparśe sa nidrām sahasā yayau //",
    "S01bsu078_u:kavk_11.31_0": "kṣaṇena pratibyddho 'tha viśrāntamṛgayāśramaḥ /",
    "S01bsu078_u:kavk_11.31_1": "divyasparśena tām mene ratiṃ rūpāntarāgatām //",
    "S01bsu078_u:kavk_11.32_0": "mahānapi tataḥ śākyaḥ saṃprāptaṃ kosaleśvaram /",
    "S01bsu078_u:kavk_11.32_1": "śrutvā taṃ deśamabhyetya pūjārhaṃ tamapūjayat //",
    "S01bsu078_u:kavk_11.33_0": "sādareṇārthitāṃ tena svasutāmiva mālikām /",
    "S01bsu078_u:kavk_11.33_1": "ratnārhāya dadau tasmai smaramaṅgalamālikām //",
    "S01bsu078_u:kavk_11.34_0": "tāmādāya manojanmavaijayantīṃ sitasmitām /",
    "S01bsu078_u:kavk_11.34_1": "nijaṃ jagāma nagaraṃ gajamāruhya bhūpatiḥ //",
    "S01bsu078_u:kavk_11.35_0": "tasminnāganagotsaṅge sā lolālakaṣaṭpadā /",
    "S01bsu078_u:kavk_11.35_1": "babhau rājavasantena saṃgatā navamālikā //",
    "S01bsu078_u:kavk_11.36_0": "rājadhānīṃ samāsādya sundaryā sahitastayā /",
    "S01bsu078_u:kavk_11.36_1": "ratnaharmyakarodāramandire vijahāra saḥ //",
    "S01bsu078_u:kavk_11.37_0": "varṣākārābhidhā devī rājñaḥ prathamavallabhā /",
    "S01bsu078_u:kavk_11.37_1": "abhinnavṛttiṃ tām mene rājalakṣmīmiva kṣitiḥ //",
    "S01bsu078_u:kavk_11.38_0": "divyasparśena sā tasyāḥ sā cāsyā rūpasaṃpadā /",
    "S01bsu078_u:kavk_11.38_1": "parasparaguṇotkarṣātparaṃ vismayamāpatuḥ //",
    "S01bsu078_u:kavk_11.39_0": "divyarūpavatī jyeṣṭhā divyasparśavatī par ā /",
    "S01bsu078_u:kavk_11.39_1": "iti pravādaḥ sāścaryastayuorlokeṣu paprathe //",
    "S01bsu078_u:kavk_11.40_0": "atrāntare tayordivyarūpasaṃsparśakāraṇam /",
    "S01bsu078_u:kavk_11.40_1": "āśrame bhikṣubhiḥ pṛṣṭaḥ provāca bhagavān jinaḥ //",
    "S01bsu078_u:kavk_11.41_0": "purā śrutavarākhyasya dvijasya gṛhamedhinaḥ /",
    "S01bsu078_u:kavk_11.41_1": "kāntā śirīṣikā ceti priye bhārye babhūvatuḥ //",
    "S01bsu078_u:kavk_11.42_0": "sa kadācidatho kāntābhrātā pravrajyayā śanaiḥ /",
    "S01bsu078_u:kavk_11.42_1": "pratyekabuddhatāṃ yātaḥ svasurbhavanamāyayau //",
    "S01bsu078_u:kavk_11.43_0": "traimāsikopacāreṇa sa tayā patyurājñayā /",
    "S01bsu078_u:kavk_11.43_1": "bhaktyā nimantritastasthau tatsaptnyāvapūjitaḥ //",
    "S01bsu078_u:kavk_11.44_0": "te cārumṛdubhirbhogaistamabhyarcyānyajanmani /",
    "S01bsu078_u:kavk_11.44_1": "jāte 'dhunā cārurūpadivyasaṃsparśasaṃyute //",
    "S01bsu078_u:kavk_11.44_2": "kṛṣṭeṣu prathamaṃ prayuktavinayāmādāya gosaṃpadaṃ",
    "S01bsu078_u:kavk_11.44_3": "satkṣetreṣu tapaḥ pratatptanuṣu prāptiṣvatisvādutām /",
    "S01bsu078_u:kavk_11.44_4": "yatkāle śubhabījamuptamucitaṃ satkarmaśakteḥ paraṃ",
    "S01bsu078_u:kavk_11.44_5": "bhujyante phalasaṃpadaḥ sumatibhistasyaiva pākojjvalāḥ //",
    "S01bsu078_u:kavk_11.46_0": "iti sarvajñavacanam tathyamākarṇya bhikṣavaḥ /",
    "S01bsu078_u:kavk_11.46_1": "tattatheti viniścitya babhūvuḥ śāntisaṃśrayāḥ //",
    "S01bsu078_u:kavk_11.47_0": "atha kālena bhūbharturmālikāyāmabhūtsutaḥ /",
    "S01bsu078_u:kavk_11.47_1": "virūḍhaketimukhyākhyo vidyāsu ca kṛtaśramah //",
    "S01bsu078_u:kavk_11.48_0": "priyastulyavayāstasya purohitasuto 'bhavat /",
    "S01bsu078_u:kavk_11.48_1": "māturduḥkhena jātatvādviśruto duḥkhamātṛkaḥ //",
    "S01bsu078_u:kavk_11.49_0": "kadācit sahitastena hayārūḍho virūḍhakah /",
    "S01bsu078_u:kavk_11.49_1": "prāpa śākyavarodyānaṃ mṝgayāyām vinirgataḥ //",
    "S01bsu078_u:kavk_11.50_0": "nyakkāraṃ cakrire tatra śākyāstasyodyatāyudhāḥ /",
    "S01bsu078_u:kavk_11.50_1": "ayaṃ dāsīsuto 'smākamiti darpapravādinah //",
    "S01bsu078_u:kavk_11.51_0": "gatvāsau svapuraṃ teṣāṃ vairaṃ darpyamacintayat /",
    "S01bsu078_u:kavk_11.51_1": "kuladarpāpavādo hi śalyatodaḥ śarīriṇām //",
    "S01bsu078_u:kavk_11.52_0": "tasya nirdahyamānasya tatpratīkāracintayā /",
    "S01bsu078_u:kavk_11.52_1": "rājyāya jātā janake jīvatyapi parā spṛhā //",
    "S01bsu078_u:kavk_11.53_0": "sa cārāyaṇamukhyānāṃ mantriṇāṃ śatapañcakam /",
    "S01bsu078_u:kavk_11.53_1": "svavaśaṃ piturākṛṣya vidadhe bhedayuktibhiḥ //",
    "S01bsu078_u:kavk_11.54_0": "tataḥ kadācitsaṃjātavivekaḥ pṛthivīpatiḥ /",
    "S01bsu078_u:kavk_11.54_1": "dharmopadeśaśravaṇe vardhamānādaraḥ param //",
    "S01bsu078_u:kavk_11.55_0": "cārātyaṇagṛhītāśvaṃ rathamāruhya saṃyataḥ /",
    "S01bsu078_u:kavk_11.55_1": "draṣṭuṃ jagāma sarvajñaṃ bhagavantam prasenajit //",
    "S01bsu078_u:kavk_11.56_0": "prāyāśramaṃ bhagavataḥ kṛtvā pādābhivandanam /",
    "S01bsu078_u:kavk_11.56_1": "dharmānvayam sa śuśrāva tatprasādaprasannadhīḥ //",
    "S01bsu078_u:kavk_11.57_0": "cārāyaṇo 'pyāśu gatvā rathena nagaraṃ javāt /",
    "S01bsu078_u:kavk_11.57_1": "akarodantare tasmin rājaputrābhiṣecanam //",
    "S01bsu078_u:kavk_11.58_0": "bhagavantamathāmantrya nṛpatirgantumudyataḥ /",
    "S01bsu078_u:kavk_11.58_1": "dadarśa nānugānagre na rathaṃ na ca mantriṇam //",
    "S01bsu078_u:kavk_11.59_0": "sa padbhyāmeva śanakaiḥ prasthitām pṛthivīpatiḥ /",
    "S01bsu078_u:kavk_11.59_1": "dūrādapaśyadāyāntīṃ varṣākārāṃ samālikām //",
    "S01bsu078_u:kavk_11.60_0": "te pṛṣṭvā tadgirā jñātvā so 'bhiṣiktaṃ virūḍhakam /",
    "S01bsu078_u:kavk_11.60_1": "visasarja sutaiśvaryaparibhogāya mālokām //",
    "S01bsu078_u:kavk_11.61_0": "varṣākārāṃ samādāya sa mitrasya mahīpateḥ /",
    "S01bsu078_u:kavk_11.61_1": "ajātaśatrornagaraṃ prāta rājagṛhābhidham //",
    "S01bsu078_u:kavk_11.62_0": "sa tatptaśchatravirahāt kṣuptipāsāśramānvitaḥ /",
    "S01bsu078_u:kavk_11.62_1": "yayau vamanniva śvāsaṃ dīrgheśvāramamārutaiḥ //",
    "S01bsu078_u:kavk_11.63_0": "sukhamaskhalitaṃ kena prāptaṃ kasyāyurāyatam /",
    "S01bsu078_u:kavk_11.63_1": "na kasyānupadaṃ dṛṣṭaḥ kṣayaḥ sapadi saṃpadaḥ //",
    "S01bsu078_u:kavk_11.64_0": "sa jīrṇamūlakaṃ bhuktvā karmamūlamivāyatam /",
    "S01bsu078_u:kavk_11.64_1": "kṣaṇaṃ pītvā ca pānīyaṃ papātāptaviṣūcikaḥ //",
    "S01bsu078_u:kavk_11.65_0": "anityatāmavijñāya mohāya patate janah /",
    "S01bsu078_u:kavk_11.65_1": "sa cāpāyanikāyasya kāyasyopāyatṛṣṇayā //",
    "S01bsu078_u:kavk_11.66_0": "ajātaśatruḥ śrutvaiva kosaleśvaramāgatam /",
    "S01bsu078_u:kavk_11.66_1": "abhyetya pāṃśupūrṇāsyaṃ vigatāsuṃ dadarśa tam //",
    "S01bsu078_u:kavk_11.67_0": "tasya jāyānuyātasya sa kṛtvā dehasatkriyām /",
    "S01bsu078_u:kavk_11.67_1": "bhagavantaṃ yayau druṣṭuṃ sugataṃ duḥkhaśāntaye //",
    "S01bsu078_u:kavk_11.68_0": "sa taṃ praṇamya provāca bhagavan kosaleśvaraḥ /",
    "S01bsu078_u:kavk_11.68_1": "puraṃ me suhṝdaḥ prāya nirdhano nidhanaṃ gataḥ //",
    "S01bsu078_u:kavk_11.69_0": "dhiṅbhāmasaṃpadaṃ pāpaṃ mihādayaśasaḥ padam /",
    "S01bsu078_u:kavk_11.69_1": "vibhavo yena naivāyaṃ mitropakaraṇīkṛtaḥ //",
    "S01bsu078_u:kavk_11.70_0": "hṛdaye viniveśyāśāṃ prāptaḥ suhṝdamāpadi /",
    "S01bsu078_u:kavk_11.70_1": "suhṛnnaiṣphalyamāyāti yasya kiṃ tena jīvatā //",
    "S01bsu078_u:kavk_11.71_0": "mitropakaraṇaṃ lakṣmīrdīnopakaraṇam dhanam /",
    "S01bsu078_u:kavk_11.71_1": "bhītopakaraṇaṃ prāṇā yeṣāṃ teṣāṃ sujīvitam //",
    "S01bsu078_u:kavk_11.72_0": "kukarma kiṃ kṛtaṃ tena bhagavan ūrvajanmani /",
    "S01bsu078_u:kavk_11.72_1": "yasya pākena paryante prapede so 'tidurdaśām //",
    "S01bsu078_u:kavk_11.73_0": "iti pṛṣṭaḥ kṣitīśena bhagavān sāśrucakṣuṣā /",
    "S01bsu078_u:kavk_11.73_1": "tamūce tāpaśamanīṃ diśan daśanacandrikām //",
    "S01bsu078_u:kavk_11.74_0": "mā śucaḥ pṛthivīpāla svabhāvo 'yaṃ bhavasthitaḥ /",
    "S01bsu078_u:kavk_11.74_1": "evaṃvidhaiva bhāvānāmasatyānāmanityatā //",
    "S01bsu078_u:kavk_11.75_0": "visārisaṃsāravanāntare 'smin nisargalolaḥ kila kāmabhṛṅgaḥ /",
    "S01bsu078_u:kavk_11.75_1": "svacchandajātajanapuṣkarajīvapuñjakiñjalkapuñjamaniśaṃ kavalīkaroti //",
    "S01bsu078_u:kavk_11.76_0": "taraṅganto bhogāścakitahariṇīlocanacalāḥ kṣaṇe 'lakṣyā lakṣmīrjanajaladavidyotanataḍit /",
    "S01bsu078_u:kavk_11.76_1": "śarīrābje bālātapacapalarāgaṃ navavayaḥ kṣayaṃ yāti kṣipraṃ bhavamarūtaṭe jīvitakaṇaḥ //",
    "S01bsu078_u:kavk_11.76_2": "mano maitrīpātraṃ parahitaratirdharmadhanatā",
    "S01bsu078_u:kavk_11.76_3": "madodbhedacchedakṣamaśamavicāre paricayaḥ /",
    "S01bsu078_u:kavk_11.76_4": "ayaṃ tatvānveṣo viṣayasukhavaimukhyasukhinām",
    "S01bsu078_u:kavk_11.76_5": "asāre saṃsāre parihṛtavikāraḥ paribhavaḥ //",
    "S01bsu078_u:kavk_11.78_0": "janah śocati duḥkheṣu kṣipraṃ hata ivāśmanā /",
    "S01bsu078_u:kavk_11.78_1": "na karoti punastīvratadāpātapratikriyām //",
    "S01bsu078_u:kavk_11.79_0": "paśyato 'pibhavāyāsaṃ nirvivekasya sarvathā /",
    "S01bsu078_u:kavk_11.79_1": "kriyate kiṃ janasyāsya mohādakuśalaspṛśaḥ //",
    "S01bsu078_u:kavk_11.80_0": "purā vipraḥ suśarmākhyaḥ kutaścitprāpya mūlakam /",
    "S01bsu078_u:kavk_11.80_1": "nidhāya jananīhaste yayau snātuṃ nadītaṭam //",
    "S01bsu078_u:kavk_11.81_0": "sāpi pratyekabuddhāya tām pāptāya tadantare /",
    "S01bsu078_u:kavk_11.81_1": "praṇatā pātrahastāya tadevābhimūkhī dadau //",
    "S01bsu078_u:kavk_11.82_0": "atha snātvā samāyātastatsutastvaritaṃ kṣudhā /",
    "S01bsu078_u:kavk_11.82_1": "jananīṃ bhojanārambhe yayāce nijamūlakam //",
    "S01bsu078_u:kavk_11.83_0": "puṇyaṃ putrānumodasva tanmayātithaye 'rpitam /",
    "S01bsu078_u:kavk_11.83_1": "iti māturvacaḥ śrutvāso 'bhūdviddha iveṣuṇā //",
    "S01bsu078_u:kavk_11.84_0": "sadyo viṣūcikārtasya manmūlakamanalpakam /",
    "S01bsu078_u:kavk_11.84_1": "kukṣiṃ bhittvā viniryātu prāṇaiḥ saha ta vātitheḥ //",
    "S01bsu078_u:kavk_11.85_0": "iti tasyāptapāpasya vākyāruṣyeṇa bhūyasā /",
    "S01bsu078_u:kavk_11.85_1": "visūcikaiva paryante babhūvaparajanmani //",
    "S01bsu078_u:kavk_11.86_0": "prākpuṇyāntarapākena sa evādya prasenajit /",
    "S01bsu078_u:kavk_11.86_1": "vipulaṃ rājyamāsādya tayaivānte kṣayaṃ gataḥ //",
    "S01bsu078_u:kavk_11.87_0": "saṃsārapathapānthānāmevaṃ karma śubhāśubham /",
    "S01bsu078_u:kavk_11.87_1": "pātheyamiva hastastham bhogāyaivopapadyate //",
    "S01bsu078_u:kavk_11.88_0": "iti śrutvā bhagavatastathyaṃ pathyaṃ ca tadvacaḥ /",
    "S01bsu078_u:kavk_11.88_1": "evametaditi dhyātvā taṃ praṇamya yayau nṛpaḥ //",
    "S01bsu078_u:kavk_11.89_0": "atrāntare prāptarājyaḥ śākyavairaṃ virūḍhakaḥ /",
    "S01bsu078_u:kavk_11.89_1": "purohitasutenaitya smāritastatkṣayodyataḥ //",
    "S01bsu078_u:kavk_11.90_0": "prayayau śākyanagaraṃ gajāśvarathareṇunā /",
    "S01bsu078_u:kavk_11.90_1": "moheneva diśāṃ kurvan nirvivekaṃ dhiyāmiva //",
    "S01bsu078_u:kavk_11.91_0": "sarvajño bhagavān jñātvā tasya tadduṣṭaceṣṭitam /",
    "S01bsu078_u:kavk_11.91_1": "gatvā śākyapuropānte tasthau śuṣkataroradhah //",
    "S01bsu078_u:kavk_11.92_0": "dūrāttatra sthitaṃ dṛṣṭvā tamāgacchan virūḍhakaḥ /",
    "S01bsu078_u:kavk_11.92_1": "avatīrya rathādagramabhyetya praṇato 'vadat //",
    "S01bsu078_u:kavk_11.93_0": "satsu snigdhapalāśeṣu ghanacchāyeṣu śākhiṣu /",
    "S01bsu078_u:kavk_11.93_1": "bhagavannatra viśrāntiḥ kimu śuṣkataroradhaḥ //",
    "S01bsu078_u:kavk_11.94_0": "ityuktaḥ kṣitipālena taṃ prāha bhagavān jinaḥ /",
    "S01bsu078_u:kavk_11.94_1": "jñāticchāyā narapateḥ candanādapi śītalā //",
    "S01bsu078_u:kavk_11.95_0": "nāsti jñātisamaṃ vittaṃ nāsti jñātisamā dhṛtiḥ /",
    "S01bsu078_u:kavk_11.95_1": "nāsti jñātisamā chāyā nāsti jñātisamah priyaḥ //",
    "S01bsu078_u:kavk_11.96_0": "mamaite bhūpate śākyā jñātayasyatpurāntike /",
    "S01bsu078_u:kavk_11.96_1": "jātaḥ priyo 'yaṃ tatprītyā śuṣkaśākho 'pi pādapaḥ //",
    "S01bsu078_u:kavk_11.97_0": "śrutvaitadviratāmarṣaḥ śākyānāṃ pakṣapātinam /",
    "S01bsu078_u:kavk_11.97_1": "bhagavantaṃ viditvaiva nyavartataḥ virūḍhakaḥ //",
    "S01bsu078_u:kavk_11.98_0": "bhagavānapi śākyānāṃ jñātvāgāmi bhayaṃ tataḥ /",
    "S01bsu078_u:kavk_11.98_1": "śreyase śuddhasattvānām vidadhe dharmadeśanām //",
    "S01bsu078_u:kavk_11.99_0": "śrotāpattiphalaṃ kaiścit sakṛdāgāmi cāparaiḥ /",
    "S01bsu078_u:kavk_11.99_1": "anāgāmiphalaṃ cānyaiḥ saṃprāptaṃ tasya śāsanāt //",
    "S01bsu078_u:kavk_11.100_0": "śeṣāstu mūḍhamatayaḥ śākyāḥ prāpurna tatpadam /",
    "S01bsu078_u:kavk_11.100_1": "santi ke 'pi khagā yeṣām vāsare timiro 'dbhavaḥ //",
    "S01bsu078_u:kavk_11.101_0": "nivṛttasyātha nṛpateḥ purohitasutastataḥ /",
    "S01bsu078_u:kavk_11.101_1": "vairasarpasya suptasya vidadhe pratibodhanam //",
    "S01bsu078_u:kavk_11.102_0": "sa tena preritaścakre matiṃ śākyakulakṣaye /",
    "S01bsu078_u:kavk_11.102_1": "vairānalaṃ pracalanaṃ karoti piśunānilaḥ //",
    "S01bsu078_u:kavk_11.103_0": "ghoradurjanamantreṇa sahasotthāpitāḥ khalāḥ /",
    "S01bsu078_u:kavk_11.103_1": "vetālā kṣitipālāśca na kasya prāṇahāriṇah //",
    "S01bsu078_u:kavk_11.104_0": "sainye gajarathodagre tatastasmin prasarpati /",
    "S01bsu078_u:kavk_11.104_1": "babhūva purasaṃkṣobhaḥ śākyānāṃ rūddhavartmanām //",
    "S01bsu078_u:kavk_11.105_0": "tasmin bhagavān rakṣārthaṃ śākyānāṃ pakṣapātinam /",
    "S01bsu078_u:kavk_11.105_1": "samudyataṃ tatra mahāmaudgalyāyanamabravīt //",
    "S01bsu078_u:kavk_11.106_0": "śākyānāṃ karmadoṣo 'yaṃ sarvathā samupasthitaḥ /",
    "S01bsu078_u:kavk_11.106_1": "tatra rakṣavidhānaṃ te gagane setubandhanam //",
    "S01bsu078_u:kavk_11.107_0": "puṃsamavintyavibhavāni śubhāśubhāni āyānti yānti ca muhurniravagrahāṇi /",
    "S01bsu078_u:kavk_11.107_1": "karmākṣarāṇi nijajanmapadasvahastanyastāni nāma na bhavanti nirarthakāni //",
    "S01bsu078_u:kavk_11.108_0": "iti vākyādbhagavatastasmin yāte praṇamya tam /",
    "S01bsu078_u:kavk_11.108_1": "cakrire saṃvidaṃ śākyāh pratyāsanne virūḍhake //",
    "S01bsu078_u:kavk_11.109_0": "hiṃsāsmābhirna kartavyā prāṇimātrasya kasyacit /",
    "S01bsu078_u:kavk_11.109_1": "śarāḥ śarīramasmākaṃ viśantvarisamīritāḥ //",
    "S01bsu078_u:kavk_11.110_0": "iti saṃvidamādhāya te viyaṣṭikapāṇayaḥ /",
    "S01bsu078_u:kavk_11.110_1": "dhīrḥ parodyame tasthuravārayitakārmukāḥ //",
    "S01bsu078_u:kavk_11.111_0": "atrāntare karmayogānnijadeśānavasthitaḥ /",
    "S01bsu078_u:kavk_11.111_1": "ajñātvā saṃvidaṃ śākyaḥ śaṃpākah samupāyayau //",
    "S01bsu078_u:kavk_11.112_0": "sa dṛṣṭvā nagare baddhasaṃnāhaṃ vasudhādhipam /",
    "S01bsu078_u:kavk_11.112_1": "kopādekaścakārāsya raṇe subhaṭasaṃkṣayam //",
    "S01bsu078_u:kavk_11.113_0": "yuddhe puruṣasiṃhena hatāste vīrakuñjarāḥ /",
    "S01bsu078_u:kavk_11.113_1": "prayayuḥ spṛhaṇīyatvaṃ yaśobhirmaktikairiva //",
    "S01bsu078_u:kavk_11.114_0": "sa ko 'pi tasya jajvāla kopitasya parairasiḥ /",
    "S01bsu078_u:kavk_11.114_1": "sa yayau yatpratāpena vipulāṃ ripuvāhinīm //",
    "S01bsu078_u:kavk_11.115_0": "praveśaṃ na daduḥ śākyāḥ śaṃpākasya dviṣāṃ vadhāt /",
    "S01bsu078_u:kavk_11.115_1": "svajano 'pi parityaktaḥ sa tairnistriṃśakarmaṇā //",
    "S01bsu078_u:kavk_11.116_0": "nije 'pi vimukhāḥ krūre sādhave dahrambandhavaḥ /",
    "S01bsu078_u:kavk_11.116_1": "dhānādapi vadānyatvaṃ sukṛtaṃ svajanādapi //",
    "S01bsu078_u:kavk_11.117_0": "* * * * * * * * /",
    "S01bsu078_u:kavk_11.117_1": "śatamaucityanityānāmāyuṣo 'pi yaśaḥ priyam //",
    "S01bsu078_u:kavk_11.118_0": "nirvāsitaḥ sa taiḥ prāptaḥ śanairbhagavato 'ntikam /",
    "S01bsu078_u:kavk_11.118_1": "yayāce 'bhyudayāyāiva taṃ kiṃcinnijalāñchanam //",
    "S01bsu078_u:kavk_11.119_0": "ṛddhaṃ bhagavatā dattaṃ nijakeśanakhāṃśakam /",
    "S01bsu078_u:kavk_11.119_1": "sa jagāma samādāya vākuḍaṃ nāma maṇḍalam //",
    "S01bsu078_u:kavk_11.120_0": "tatra prajñāprabhāveṇa śauryotsāhaguṇena ca /",
    "S01bsu078_u:kavk_11.120_1": "sa prāpa rājyaṃ dhīrāṇāṃ sarvatra sulabhāḥ śriyaḥ //",
    "S01bsu078_u:kavk_11.121_0": "dakṣāṇāṃ lakṣaṇaṃ lakṣmīḥ sahajaṃ viduṣāṃ yaśaḥ /",
    "S01bsu078_u:kavk_11.121_1": "vyavasāyasahāyānām kalatraṃ sarvasiddhayaḥ //",
    "S01bsu078_u:kavk_11.122_0": "tatra sthito bhagavataḥ so 'tha keśanakhāṃśake /",
    "S01bsu078_u:kavk_11.122_1": "stūpapratiṣṭhāmakarodvarratnavirājitām //",
    "S01bsu078_u:kavk_11.123_0": "virūḍhako 'pi śākyānāṃ vairapāratitīrṣayā /",
    "S01bsu078_u:kavk_11.123_1": "punaryuktyā puradvhārabhedena sahasāviśat //",
    "S01bsu078_u:kavk_11.124_0": "hatvā tatra sahasrāṇi śākyānāṃ saptasaptati /",
    "S01bsu078_u:kavk_11.124_1": "baddhvā kanyākumārāṇāṃ sa sahasramathāharat //",
    "S01bsu078_u:kavk_11.125_0": "śatāni pañca śākyānām gajairlohaiśca mardanaiḥ /",
    "S01bsu078_u:kavk_11.125_1": "saṃpramṛjya purīṃ cakre kṛtāntanagarīmiva //",
    "S01bsu078_u:kavk_11.126_0": "bhagavānapi śākyānām śatrūṇā bhedanaṃ kṛtam /",
    "S01bsu078_u:kavk_11.126_1": "karmānubaddhaṃ vijñāyaṃ babhūva vimanāḥ kṣaṇam //",
    "S01bsu078_u:kavk_11.127_0": "papracchustaṃ samabhyetya bhikṣavaḥ karuṇākulāḥ /",
    "S01bsu078_u:kavk_11.127_1": "kiṃ karma vihitaṃ śākyairghoraṃ yasyedṛśaṃ phalam //",
    "S01bsu078_u:kavk_11.128_0": "bhagavānaniti taiḥ pṛṣṭaḥ sarvajñastānabhāṣata /",
    "S01bsu078_u:kavk_11.128_1": "nijakarmavipākena śākyānāmeṣa saṃkṣayaḥ //",
    "S01bsu078_u:kavk_11.129_0": "kṛṣṭau purā mahāmatsyau dhīvaraiḥ sarito 'ntarāt /",
    "S01bsu078_u:kavk_11.129_1": "tadā nikṛttau śalyena bhūyo 'pyavyathayan dhṛtau //",
    "S01bsu078_u:kavk_11.130_0": "kālena cārutām yātaistaireva parajanmani /",
    "S01bsu078_u:kavk_11.130_1": "hatau gṝhapatī dagdhvā tāveva dhanahāribhiḥ //",
    "S01bsu078_u:kavk_11.131_0": "tau matsyau tau gṛhasthau ca virūḍhakapurohitau /",
    "S01bsu078_u:kavk_11.131_1": "dāsānāṃ taskarāṇām ca śākyānām mṛtyutām gatau //",
    "S01bsu078_u:kavk_11.132_0": "iti śrutvā bhagavataḥ karmaṇāṃ phalasaṃtatim /",
    "S01bsu078_u:kavk_11.132_1": "avisaṃvādinīmeva menire sarvabhikṣavaḥ //",
    "S01bsu078_u:kavk_11.133_0": "virūḍhako 'tha svapuraṃ prāpya vijayadurmadaḥ /",
    "S01bsu078_u:kavk_11.133_1": "jetānāmnā sutenoktaḥ praṇayādbālalīlayā //",
    "S01bsu078_u:kavk_11.134_0": "deva kiṃ nihatāḥ śākyān na te 'smākaṃ kṛtāgasaḥ /",
    "S01bsu078_u:kavk_11.134_1": "iti bruvāṇamavadhīnnijasūnuṃ virūḍhakaḥ //",
    "S01bsu078_u:kavk_11.135_0": "nipātamatimṛdgati nihanti na karoti kim /",
    "S01bsu078_u:kavk_11.135_1": "madalabdhanadhāyāso mātaṃga iva darjanaḥ //",
    "S01bsu078_u:kavk_11.136_0": "sa jagāda sabhāsīnaḥ svabhūjāvavalokayan /",
    "S01bsu078_u:kavk_11.136_1": "aho nu mama tāpāgnau dvisadbhiḥ śalabhāyitam //",
    "S01bsu078_u:kavk_11.137_0": "kṛtāntatoraṇastambhau prājyau mama bhujāvimau /",
    "S01bsu078_u:kavk_11.137_1": "niṣḥśeṣavadhadīkṣāyāṃ śākyānāṃ gurutāṃ gatau //",
    "S01bsu078_u:kavk_11.138_0": "taṃ tasya vikramaṃ ślāghyaṃ hṛtāstāḥ śākyakanyakāḥ /",
    "S01bsu078_u:kavk_11.138_1": "śrutvā babhāṣire tīvramudveganamitānanāḥ //",
    "S01bsu078_u:kavk_11.139_0": "karmapāśanibaddhānāṃ khagānāmiva dehinām /",
    "S01bsu078_u:kavk_11.139_1": "nidhanollaṅghane śaktirnāsti pakṣavatāmapi //",
    "S01bsu078_u:kavk_11.139_2": "yenāgniḥ śamameti tatkila jalaṃ prāpnotyalaṃ vāḍavaḥ",
    "S01bsu078_u:kavk_11.139_3": "tigmāṃśugrahaṇaṃ karoti samaye helāvalehyaṃ tamah /",
    "S01bsu078_u:kavk_11.139_4": "paryālocanavartmanāmaviṣayaṃ sāścaryacaryāspadaṃ",
    "S01bsu078_u:kavk_11.139_5": "sarvaṃ kārmikatantrayantimidaṃ kaḥ kasya kartuṃ kṣamaḥ //",
    "S01bsu078_u:kavk_11.141_0": "etadākarṇya nṛpatiḥ padāntara iveragaḥ /",
    "S01bsu078_u:kavk_11.141_1": "karacchedaṃ dideśāsāṃ ghorāmarṣaviṣotkaṭaḥ //",
    "S01bsu078_u:kavk_11.142_0": "tīre yasyāḥ kṛtaṃ tāsāṃ pāṇicchedanavaiśasam /",
    "S01bsu078_u:kavk_11.142_1": "sādyāpi hastagabhati khyātā puṣkariṇī bhuvi //",
    "S01bsu078_u:kavk_11.143_0": "latāsvapi hkukūlāgniṃ krakacaṃ nalīnīṣvapi /",
    "S01bsu078_u:kavk_11.143_1": "mālāsvapi śilāvarṣaṃ pātayantyeva nirghṛṇāḥ //",
    "S01bsu078_u:kavk_11.144_0": "tāśchinnapāṇikamalāstatra tīvravyathāturāḥ /",
    "S01bsu078_u:kavk_11.144_1": "bhagavantaṃ dhiyā dhyātvā śaraṇaṃ śaraṇaṃ yayuḥ //",
    "S01bsu078_u:kavk_11.145_0": "tāsāṃ vijñāya sarvajñastīvrām marmāhativyathām /",
    "S01bsu078_u:kavk_11.145_1": "śacīmacintayaddevīṃ tatsamāśvāsanocitām //",
    "S01bsu078_u:kavk_11.146_0": "tatsparśajātahastābjāstā divyavasanāvṛtāḥ /",
    "S01bsu078_u:kavk_11.146_1": "yayuścittaprasādena tāh svargaṃ tyaktavigrahā //",
    "S01bsu078_u:kavk_11.147_0": "devakalpāstamāsādya divyapadmotpalāṅkitāḥ /",
    "S01bsu078_u:kavk_11.147_1": "dharmadeśanayā śāstustāh prāpurvipulaṃ padam //",
    "S01bsu078_u:kavk_11.148_0": "bhikṣubhirbhagavān pṛṣṭastatkarmaphalamabhyadhāt /",
    "S01bsu078_u:kavk_11.148_1": "pāṇicāpalyametābhiḥ kṛtaṃ bhikṣuviḍambane //",
    "S01bsu078_u:kavk_11.149_0": "karmaṇastasya pākena viśase patitāh param /",
    "S01bsu078_u:kavk_11.149_1": "mayi cittaprasādena prāptāścaitāh śubhāṃ gatim //",
    "S01bsu078_u:kavk_11.150_0": "ityuktvā bhagavān karmaphalapākavicitratām /",
    "S01bsu078_u:kavk_11.150_1": "bhukṣīṇāṃ tatprasaṅgena vidadhe dharmadeśanām //",
    "S01bsu078_u:kavk_11.151_0": "atrāntare gūḍhacārī rājñā praṇihitaścaraḥ /",
    "S01bsu078_u:kavk_11.151_1": "bhagavaccaritaṃ jñātvā virūḍhakamupāyayau //",
    "S01bsu078_u:kavk_11.152_0": "so 'vadaddeva bhikṣūṇāṃ tenedaṃ kathitaṃ puraḥ /",
    "S01bsu078_u:kavk_11.152_1": "svakarmaphalamāsannaṃ tasya paśyāmi bhūpateh //",
    "S01bsu078_u:kavk_11.153_0": "saptāhenāgninā dagdhaḥ sa pāpātmā purohitaḥ /",
    "S01bsu078_u:kavk_11.153_1": "avīcināmni narake duḥsahe nipatiṣyati //",
    "S01bsu078_u:kavk_11.154_0": "iti tadvacanaṃ śrutvā nṛpatiḥ sapurohitaḥ /",
    "S01bsu078_u:kavk_11.154_1": "yatnāduvāsa saptāhaṃ jalānvitagṛhāntare //",
    "S01bsu078_u:kavk_11.155_0": "kṣaṇāvaśeṣe saptāhe tasminnantaḥpuraṃ gate /",
    "S01bsu078_u:kavk_11.155_1": "sūryakāntārkasaṃtāpayogājjajvāla pāvakaḥ //",
    "S01bsu078_u:kavk_11.155_2": "udbhūtena pralayasavanāvartinevāśu vegān",
    "S01bsu078_u:kavk_11.155_3": "nirdagdho 'sau dhagiti śikhinā nārakaṃ prāpa vahnim /",
    "S01bsu078_u:kavk_11.155_4": "asmiṃllike jvalanajaṭilāḥ pāpināṃ pretya rāgāḥ",
    "S01bsu078_u:kavk_11.155_5": "sarvatraiva sthirasukhabhuvaḥ śītalāḥ puṇyabhājām //",
    "S01bsu078_u:31_0": "iti kṣemendraviracitāyām bodhisattvāvadānakalpalatāyāṃ virūḍhakāvadānaṃ nāma ekādaśaḥ pallavaḥ //",
    "S01bsu078_u:32_0": "12. hārītikādamanāvadānam /",
    "S01bsu078_u:kavk_12.1_0": "duḥkhaṃ nudanti sukhasaṃpadamādiśanti saṃjīvayanti janatām timiraṃ haranti /",
    "S01bsu078_u:kavk_12.1_1": "sanmānasasya kalayanti vikāsahāsaṃ santaḥ sudhārdravadanāḥ śaśina karāśca //",
    "S01bsu078_u:kavk_12.2_0": "bimbisāraḥ kṣiteḥ sāre pure rājagṛhābhidhe /",
    "S01bsu078_u:kavk_12.2_1": "sāraḥ samastabhūpānāmabhūdbhūmipuraṃdaraḥ //",
    "S01bsu078_u:kavk_12.3_0": "kṣamādhāre bhuje yasya kṣamādhāre ca cetasi /",
    "S01bsu078_u:kavk_12.3_1": "bāhyaḥ samastacittānāmaśu nyastakaro janaḥ //",
    "S01bsu078_u:kavk_12.4_0": "kurvatastyāgaśauryābhyāmāśāyāḥ paripūraṇam /",
    "S01bsu078_u:kavk_12.4_1": "pāṇau vimuktaratnaughe subaddho 'bhūdasigrahaḥ //",
    "S01bsu078_u:kavk_12.5_0": "kadācidabhavattasya viplavo nagare guruḥ /",
    "S01bsu078_u:kavk_12.5_1": "navābhyudayasaṃjātadarpakāla ivākulaḥ //",
    "S01bsu078_u:kavk_12.6_0": "tamāsthānasamāsīnaṃ janacintākṛtakṣaṇam /",
    "S01bsu078_u:kavk_12.6_1": "vyajijñipata saurājaṃ prajānāṃ janakopamam //",
    "S01bsu078_u:kavk_12.7_0": "deva divyaprabhāvasya niyataḥ śāsanena te /",
    "S01bsu078_u:kavk_12.7_1": "janah sadā samudro 'yaṃ maryādāṃ nātivartate //",
    "S01bsu078_u:kavk_12.8_0": "yenāsya kṛtavṛttasya sanmārgeṇa prasarpataḥ /",
    "S01bsu078_u:kavk_12.8_1": "upasargodgamaḥ kasmādakasmādayamāgataḥ //",
    "S01bsu078_u:kavk_12.9_0": "svadharmasaṃvṛttena hi karmaṇā śarmaṇā nṛṇām /",
    "S01bsu078_u:kavk_12.9_1": "sunṛpe na ca guhyānāmāpatanti vipattayaḥ //",
    "S01bsu078_u:kavk_12.10_0": "hriyante naḥ prasūtīnāṃ gṛhiṇīnāṃgṛhe kayā /",
    "S01bsu078_u:kavk_12.10_1": "apatyāni phalānīva satkriyāṇāmasaṃyamāt //",
    "S01bsu078_u:kavk_12.11_0": "kiṃtu bhūtānna vidmastān māyām cāpi mahīpate /",
    "S01bsu078_u:kavk_12.11_1": "yatprabhāveṇa nīyante kulāni nirapatyatām //",
    "S01bsu078_u:kavk_12.12_0": "iti teṣāṃ girā bhūbhṛdabhūtsaṃkrāntatadvyathaḥ /",
    "S01bsu078_u:kavk_12.12_1": "paraṃ duḥkhaṃ viśatyantaḥ satāṃ kedāravārivat //",
    "S01bsu078_u:kavk_12.13_0": "sarvāṅgavyāpinā tena janaduḥkhena bhūyasā /",
    "S01bsu078_u:kavk_12.13_1": "viṣeṇevāvṛtaḥ so 'bhūdudbhrāntahṛdayaḥ kṣaṇam //",
    "S01bsu078_u:kavk_12.14_0": "so 'bravīt kiṃ karomyatrābhujādhīne vipaurūṣe /",
    "S01bsu078_u:kavk_12.14_1": "kathaṃ nāma pravartante durlakṣyeṣu pratikriyāḥ //",
    "S01bsu078_u:kavk_12.15_0": "dinamekaṃ vrajantvadya bhavanto nijamāspadam /",
    "S01bsu078_u:kavk_12.15_1": "savrataścintayāmyeva rakṣāṃ vaḥ prasvakṣaye //",
    "S01bsu078_u:kavk_12.16_0": "iti rājavacaḥ śrutvā hṛṣṭāḥ pauramahattamāḥ /",
    "S01bsu078_u:kavk_12.16_1": "jagadustaṃ samāvarjya pūjāvyañjanamajṇjalim //",
    "S01bsu078_u:kavk_12.17_0": "deva tvadavadhānena praṇayākarṇanena ca /",
    "S01bsu078_u:kavk_12.17_1": "tvayi vinyastacintānāṃ nāsmākamadhunā śramaḥ //",
    "S01bsu078_u:kavk_12.18_0": "anuddhatamudāraṃ c atvatprasādāvalokanam /",
    "S01bsu078_u:kavk_12.18_1": "idameva janasyāsya jīvitānīva varṣati //",
    "S01bsu078_u:kavk_12.19_0": "kiṃ punaḥ priyametatte pīyūṣasadṛśaṃ vacaḥ /",
    "S01bsu078_u:kavk_12.19_1": "tāpāpahaṃ mṛhu svādu kiṃ kiṃ na vidadhāti naḥ //",
    "S01bsu078_u:kavk_12.20_0": "kṛtī kṛtajñaḥ kāruṇyanidhiḥ sulabhadarśanaḥ /",
    "S01bsu078_u:kavk_12.20_1": "labhyate bhāgyabhogyena saujanyasaralaḥ prabhu //",
    "S01bsu078_u:kavk_12.20_2": "pīyūṣādatipeśalaḥ paricayaḥ śrāvyaṃ vacaḥ pañcamam",
    "S01bsu078_u:kavk_12.20_3": "ācāraḥ śaradinduvṛndamahaso 'syānandasaṃdohadaḥ /",
    "S01bsu078_u:kavk_12.20_4": "saccitte vasatāṃ satām kimaparaṃ puṣpānmanah komalaṃ",
    "S01bsu078_u:kavk_12.20_5": "saujanyaṃ haricandanādapi paraṃ saṃtāpanirvāpaṇam //",
    "S01bsu078_u:kavk_12.22_0": "ityuktvā prayayuḥ paurāstaṃ praṇamya prasādinam /",
    "S01bsu078_u:kavk_12.22_1": "kirantastadguṇodārāmāśākusumamālikām //",
    "S01bsu078_u:kavk_12.23_0": "rājāpi nagare kṛtvā bhūtapūjāvidhikramam /",
    "S01bsu078_u:kavk_12.23_1": "śāntisvastikasaṃbhāraṃ cakāra niyatavrataḥ //",
    "S01bsu078_u:kavk_12.24_0": "yakṣī hārītikā nāma bālakān puravāsinī /",
    "S01bsu078_u:kavk_12.24_1": "haratīti sa śuśrāva puradevatayoditam //",
    "S01bsu078_u:kavk_12.25_0": "tataḥ paurajanaiḥ sārdhaṃ sāmātyaḥ pṛthīvīpatiḥ /",
    "S01bsu078_u:kavk_12.25_1": "kalandakanivāsākhye sthitaṃ veṇuvanāśrame //",
    "S01bsu078_u:kavk_12.26_0": "bhagavantaṃ yayau draṣṭuṃ sugataṃ doṣaśāntaye /",
    "S01bsu078_u:kavk_12.26_1": "sarvaduḥkhajvarāyāsajuṣāmakaṭukauṣadham //",
    "S01bsu078_u:kavk_12.27_0": "taṃ dṛṣṭvā nṛpatirdūrātpraṇamya priyadarśanam /",
    "S01bsu078_u:kavk_12.27_1": "upaviśyāgratastasmai pauraduḥkhaṃ nyavedayat //",
    "S01bsu078_u:kavk_12.28_0": "bhagavānapi vijñāya paurāṇāṃ saṃtatikṣayam /",
    "S01bsu078_u:kavk_12.28_1": "cintāniścañcalaḥ kṣipramuvāca karuṇānidhiḥ //",
    "S01bsu078_u:kavk_12.29_0": "sa visṛjya jagadbandhuḥ sanṛpaṃ pauramaṇḍalam /",
    "S01bsu078_u:kavk_12.29_1": "pātracīvaramādāya yayau yakṣīniketanam //",
    "S01bsu078_u:kavk_12.30_0": "tayā virahitaṃ prāpya tadgṛhaṃ bhagavān jinaḥ /",
    "S01bsu078_u:kavk_12.30_1": "priyaṃkarākhyaṃ tatputraṃ nināyaikamadarśanam //",
    "S01bsu078_u:kavk_12.31_0": "yāte bhagavati kṣipraṃ yakṣī svagṛhamāgatā /",
    "S01bsu078_u:kavk_12.31_1": "prabhūtaputrā nāpaśyat priyaṃ putraṃ priyaṃkaram //",
    "S01bsu078_u:kavk_12.32_0": "tamīkṣamāṇāṃ vivaśā hṛtavatseva dhenukā /",
    "S01bsu078_u:kavk_12.32_1": "babhrāma saṃbhramodbhrāntā sā janeṣu cā //",
    "S01bsu078_u:kavk_12.33_0": "hā priyaṃkara hā putra kka nu paśyāmi te mukham /",
    "S01bsu078_u:kavk_12.33_1": "iti pralāpinī tāraṃ niḥśeṣāḥ sā yayau diśaḥ //",
    "S01bsu078_u:kavk_12.34_0": "sā vicityāśu sarvāśā nirāśā putradarśane /",
    "S01bsu078_u:kavk_12.34_1": "krośantī parvatadvīpaṃ samudravalayam yayau //",
    "S01bsu078_u:kavk_12.35_0": "martyabhūmimatikramya ghoreṣu nagareṣu sā /",
    "S01bsu078_u:kavk_12.35_1": "svargoddeśeṣva śeṣeṣu vimānodyānaśāliṣu //",
    "S01bsu078_u:kavk_12.36_0": "śrāntā kkacinna viśrāntā yakṣiṇī praṇighātinī /",
    "S01bsu078_u:kavk_12.36_1": "putramanviṣya nāpaśyallokapālapureṣu ca //",
    "S01bsu078_u:kavk_12.37_0": "kuberasyātha vacasā gatvā ca sugatāśramam /",
    "S01bsu078_u:kavk_12.37_1": "bhagavantaṃ viyogārtā śaraṇyaṃ śaraṇaṃ yayau //",
    "S01bsu078_u:kavk_12.38_0": "tayā tadduḥkhavṛttāntaṃ sam niśamya niveditam /",
    "S01bsu078_u:kavk_12.38_1": "tāmavocata śocantīṃ kiṃcit smitasitādharaḥ //",
    "S01bsu078_u:kavk_12.39_0": "hārīti tava putrāṇāṃ santi pañcaśatānyaho /",
    "S01bsu078_u:kavk_12.39_1": "iti tenoktamākarṇya yakṣī duḥkhakṣatāvadat //",
    "S01bsu078_u:kavk_12.40_0": "putralakṣe 'pi bhagavan sahyā naikasutakṣatiḥ /",
    "S01bsu078_u:kavk_12.40_1": "putrāt priyataraṃ nānyatkiṃ duḥkhaṃ tatkṣayātparam //",
    "S01bsu078_u:kavk_12.41_0": "putravāneva jānāti putrasnehaviṣavyathām /",
    "S01bsu078_u:kavk_12.41_1": "sahajaiva sutaprītirakāraṇanibandhanā //",
    "S01bsu078_u:kavk_12.42_0": "* * * * * * * * /",
    "S01bsu078_u:kavk_12.42_1": "malino vikalaḥ kṣīṇaḥ kasya nendusamaḥ sutaḥ //",
    "S01bsu078_u:kavk_12.43_0": "iti yakṣavadhūvākyaṃ śrutvā vātsalyavihvalam /",
    "S01bsu078_u:kavk_12.43_1": "bhūtānukampī bhagavān sasmitastāmabhāṣata //",
    "S01bsu078_u:kavk_12.44_0": "śoko 'yaṃ bahyputrāyā yadyekavirahe tava /",
    "S01bsu078_u:kavk_12.44_1": "hṛte tvayaikavatsānāṃ putraike kīdṛśī vyathā //",
    "S01bsu078_u:kavk_12.45_0": "tvaṃ praviśya sadā gehaṃ strīṇāṃ putramalakṣitāṃ /",
    "S01bsu078_u:kavk_12.45_1": "aśnāsi putramātāpi vyāghrīva mṛgaśāvakān //",
    "S01bsu078_u:kavk_12.46_0": "yena yena svadehasya duḥkhaṃ yātyupabhogatām /",
    "S01bsu078_u:kavk_12.46_1": "na tatparasya kurvīta samāno 'nubhavaḥ śucām //",
    "S01bsu078_u:kavk_12.47_0": "tvaṃ buddhadharmasaṃghānāṃ trīṇi śikṣāpadāni cet /",
    "S01bsu078_u:kavk_12.47_1": "gṛhṇāsi hiṃsāvimukhī tatprāpnoṣi priyaṃ sutam //",
    "S01bsu078_u:kavk_12.48_0": "ityuktā sā bhagavatā prāptaśikṣāpadā tataḥ /",
    "S01bsu078_u:kavk_12.48_1": "hiṃsāvirāmāt taṃ gatvā putraṃ prāpa priyaṃkaram //",
    "S01bsu078_u:kavk_12.49_0": "tasyāḥ prāgjanmavṛttāntaṃ tasyāḥ karmaphalānvayam /",
    "S01bsu078_u:kavk_12.49_1": "bhikṣubhirbhagavān pṛṣṭastadvṛttāntamabhāṣataḥ //",
    "S01bsu078_u:kavk_12.50_0": "purāsminneva nagare paurāh ke 'pyupabhoginaḥ /",
    "S01bsu078_u:kavk_12.50_1": "parvatodyānamālāyāṃ vijahrurnartanādinā //",
    "S01bsu078_u:kavk_12.51_0": "atha tena pathā kāpi gopakāntā ghanastanī /",
    "S01bsu078_u:kavk_12.51_1": "mathitaṃ paṇyamādāya hariṇākṣī samāyayau //",
    "S01bsu078_u:kavk_12.52_0": "garbhabhārālasagatiḥ pratyuptā gajagāminī /",
    "S01bsu078_u:kavk_12.52_1": "sā śanairupasarpantī saspṛhaṃ tān vyalokayat //",
    "S01bsu078_u:kavk_12.53_0": "tasyā vanamṛgīmugdhairavadagdhā vilokanaiḥ /",
    "S01bsu078_u:kavk_12.53_1": "asaṃvṛttā vilāsārdraiste 'pi sotkaṇṭhatāṃ yayuḥ //",
    "S01bsu078_u:kavk_12.54_0": "sā tairnimantritā tatra madanakṣībatām gatā /",
    "S01bsu078_u:kavk_12.54_1": "hāritaṃ sahasā śīlaṃ na viveda pramādinī //",
    "S01bsu078_u:kavk_12.55_0": "tatasteṣū prayāteṣu tadā tasyā ratiśramāt /",
    "S01bsu078_u:kavk_12.55_1": "papāta saha dhairyeṇa garbhaū kopādivāruṇaḥ //",
    "S01bsu078_u:kavk_12.56_0": "atrāntare samāyātaṃ tatpuṇyaistena vartamanā /",
    "S01bsu078_u:kavk_12.56_1": "pratyekabuddhaṃ sādrākṣītkāyacittaprasādanam //",
    "S01bsu078_u:kavk_12.57_0": "sāsmai mathitamūlyāptamāmrāṇāṃ śatapañcakam /",
    "S01bsu078_u:kavk_12.57_1": "dūrātpraṇāmavinatā manasaiva nyavedat //",
    "S01bsu078_u:kavk_12.58_0": "tataḥ puṇyarddhimatyasmin jātā yakṣakule 'dhunā /",
    "S01bsu078_u:kavk_12.58_1": "jātamāmrārpaṇenāsyāḥ putrāṇāṃ śatapañcakam //",
    "S01bsu078_u:kavk_12.59_0": "hiṃsāvatī pāpatyāgāt śīlavismaraṇātparam /",
    "S01bsu078_u:kavk_12.59_1": "pratyekabuddhapraṇateḥ prāptaśikṣāpadādya sā //",
    "S01bsu078_u:kavk_12.60_0": "iti vividhavipākaṃ karmatantraṃ vicitraṃ kimapisa kathayitvā tatra yakṣāṅganāyāḥ /",
    "S01bsu078_u:kavk_12.60_1": "kalitakuśalasetuḥ saṃbhavābdhau janānāmakṛta sukṛtacittaṃ sarvalokasya śāstā //",
    "S01bsu078_u:33_0": "iti kṣemendraviracitāyām bodhisattvāvadānakalpalatāyāṃ hārītikādamanāvadānaṃ nāma dvādaśaḥ pallavaḥ /",
    "S01bsu078_u:34_0": "13. pratihāryāvadānam //",
    "S01bsu078_u:34_1": "yaḥ saṃkalpapathā sadaiva carati projjṛmbhamāṇādbhutaṃ",
    "S01bsu078_u:34_2": "svapnairyasya na saṃgatiḥ paricayo yasminnapūrvakramaḥ /",
    "S01bsu078_u:34_3": "vāṇī maunavatī ca yatra hi nṛṇāṃ yaḥ śrotranetrātithis",
    "S01bsu078_u:34_4": "taṃ nirvyājajanaprabhāvavibhavaṃ manaurameyaṃ numaḥ //",
    "S01bsu078_u:kavk_13.2_0": "pure rājagṛhābhikhye bimbirāseṇa bhūbhujā /",
    "S01bsu078_u:kavk_13.2_1": "pūjyamānaṃ jina dṛṣṭvā sthitaṃ veṇuvanāśrame //",
    "S01bsu078_u:kavk_13.3_0": "mātsaryaviṣasaṃtaptā mūrkhāḥ sarvjñamāninaḥ /",
    "S01bsu078_u:kavk_13.3_1": "na sehire tadutkarṣaṃ prakāśamiva kauśikāḥ //",
    "S01bsu078_u:kavk_13.4_0": "malinaiḥ svavināśāya parabhāgoditaiḥ sadā /",
    "S01bsu078_u:kavk_13.4_1": "kriyate vāsaraspardhā śārvaraistimirotkaraiḥ //",
    "S01bsu078_u:kavk_13.5_0": "maskarī saṃjayī vairairajitaḥ kakudastathā /",
    "S01bsu078_u:kavk_13.5_1": "pūraṇajñātiputrādyā mūrkhāḥ kṣapaṇakāḥ pare //",
    "S01bsu078_u:kavk_13.6_0": "ūcurnṛpatimabhyetya māramāyāvimohitāḥ /",
    "S01bsu078_u:kavk_13.6_1": "saṃgharṣadveṣadoṣeṇa dhūmenevāndhakāritāḥ //",
    "S01bsu078_u:kavk_13.7_0": "eṣa sarvajñatāmānī vane yaḥ śramaṇaḥ sthitaḥ /",
    "S01bsu078_u:kavk_13.7_1": "ṛddhiprabhāvo bhavatā tasyāsmākaṃ ca dṛśyatām //",
    "S01bsu078_u:kavk_13.8_0": "ṛddhiprabhāvādyatkiṃcit janavyāvarjanorjitam /",
    "S01bsu078_u:kavk_13.8_1": "drśyate mahadāścaryaṃ prātihāryaṃ taducyate //",
    "S01bsu078_u:kavk_13.9_0": "śaktiḥ saṃsadi yasyāsti pratihāryasya darśane /",
    "S01bsu078_u:kavk_13.9_1": "asmākaṃ tasya vā rājan pūjāḥ santu jagatrtraye //",
    "S01bsu078_u:kavk_13.10_0": "iti teṣām vacaḥ śrutvā taddarpavimukho nṛpaḥ /",
    "S01bsu078_u:kavk_13.10_1": "uvāca vāñchā keyaṃ vaḥ paṅgūnāṃ girilaṅghane //",
    "S01bsu078_u:kavk_13.11_0": "asamañjasamevaitat kā spardhāgneḥ pataṅgakaiḥ /",
    "S01bsu078_u:kavk_13.11_1": "naitadvācyaṃ punarvādī mayā niṣkāsyate purāt //",
    "S01bsu078_u:kavk_13.12_0": "iti rājñā guṇajñena pratyākhyātodyamāḥ khalāḥ /",
    "S01bsu078_u:kavk_13.12_1": "prayayuste nirālambe lambamānā ivāmbare //",
    "S01bsu078_u:kavk_13.13_0": "bimbisāro narapatirmūrkhatāpakṣapātavān /",
    "S01bsu078_u:kavk_13.13_1": "anyaṃ vrajāmo bhūpālamiti te samacintayan //",
    "S01bsu078_u:kavk_13.14_0": "atrāṇtare bhagavati śrāvastīmabhitaḥ purīm /",
    "S01bsu078_u:kavk_13.14_1": "prāpte tejavanārāmaṃ digantāneva te yayuḥ //",
    "S01bsu078_u:kavk_13.15_0": "te prasenajitaṃ tatra prāpya kosalabhūpatim /",
    "S01bsu078_u:kavk_13.15_1": "prātihāryakṛtaspardhāṃ tāmevāsmai nyavedayan //",
    "S01bsu078_u:kavk_13.16_0": "guṇāntarajño nṛpatisteṣām darpakṣayecchayā /",
    "S01bsu078_u:kavk_13.16_1": "ṛddhisaṃdarśanotsāhādyayau bhagavato 'ntikam //",
    "S01bsu078_u:kavk_13.17_0": "sa samabhyetya vinayāt praṇipatya tamabravīt /",
    "S01bsu078_u:kavk_13.17_1": "bhagavan darpabalanaṃ tīrthyānāṃ kartumarhasi //",
    "S01bsu078_u:kavk_13.18_0": "ṛddhispardhānubandhena tvatprabhāvadidṛkṣayā /",
    "S01bsu078_u:kavk_13.18_1": "svaguṇaślāghayāsmākaṃ taiḥ karṇau badhirīkṛtau //",
    "S01bsu078_u:kavk_13.19_0": "prakāśaya nijaṃ tejaḥ sajjanāvarjanam vibho /",
    "S01bsu078_u:kavk_13.19_1": "tīrthyābhidhānāmakhilaṃ prayātu pralayaṃ tamaḥ //",
    "S01bsu078_u:kavk_13.20_0": "iti rājavacaḥ śrutvā nirvikāro mahāśayaḥ /",
    "S01bsu078_u:kavk_13.20_1": "bhagavān viratāmarṣaḥ saharṣastamabhāṣataḥ //",
    "S01bsu078_u:kavk_13.21_0": "rājannānyopamardāya vivādāya madāya vā /",
    "S01bsu078_u:kavk_13.21_1": "vivekābharaṇārho 'yaṃ kriyate guṇasaṃgrahaḥ //",
    "S01bsu078_u:kavk_13.22_0": "mātsaryamalinaiḥ kiṃ tairvicāraviguṇairguṇaiḥ /",
    "S01bsu078_u:kavk_13.22_1": "ye haranti parotkarṣaṃ spardhābandhaprasāritāḥ //",
    "S01bsu078_u:kavk_13.23_0": "guṇācchādanamanyasya svaguṇena karoti yaḥ /",
    "S01bsu078_u:kavk_13.23_1": "dharmastenāpraśastena svayameva nighātitaḥ //",
    "S01bsu078_u:kavk_13.24_0": "sadguṇānāṃ parikṣaiva paravailakṣyakāriṇī /",
    "S01bsu078_u:kavk_13.24_1": "ucitā na hi śuddhānāṃ tulārohaviḍambanā //",
    "S01bsu078_u:kavk_13.25_0": "guṇavānapi nāyāti yaḥ pareṣu prasannatām /",
    "S01bsu078_u:kavk_13.25_1": "sa dīpahastastatpātracchāyayā malinīkṛtaḥ //",
    "S01bsu078_u:kavk_13.26_0": "loka ta eva sarvajñā vidmaḥ kimadhikaṃ vayam /",
    "S01bsu078_u:kavk_13.26_1": "parābhimānābhibhavaprāgalbhyaṃ svaparābhavaḥ //",
    "S01bsu078_u:kavk_13.27_0": "iti śrutvā bhagavataḥ praśamābhimataṃ vacaḥ /",
    "S01bsu078_u:kavk_13.27_1": "bhṛśamabhyarthanāṃ rājā cakārāścaryadarśane //",
    "S01bsu078_u:kavk_13.28_0": "tataḥ dṛcchrādbhagavatā kṛtābhyupagamo nṛpaḥ /",
    "S01bsu078_u:kavk_13.28_1": "rājadhānīṃ yayau hṛṣṭaḥ saptāhāvadhisaṃvidā //",
    "S01bsu078_u:kavk_13.29_0": "asminnavasare bhrātā bhūmibharturasodaraḥ /",
    "S01bsu078_u:kavk_13.29_1": "cacārāntaḥpuropānte prāsādatalavartmanā //",
    "S01bsu078_u:kavk_13.30_0": "salīlaṃ vrajatastasya karmavātairiveritā /",
    "S01bsu078_u:kavk_13.30_1": "kusumasrak papātāṃse rājapatnīkarāccyutā //",
    "S01bsu078_u:kavk_13.31_0": "tasya vijñātadoṣasya doṣaṃ saṃbhāvya sākṣibhiḥ /",
    "S01bsu078_u:kavk_13.31_1": "piśunāḥ kiṃvadantīṃ tām cakrire rājagāminīm //",
    "S01bsu078_u:kavk_13.32_0": "chidramalpamapi prāpya kṣudrāḥ sarvāpakāriṇaḥ /",
    "S01bsu078_u:kavk_13.32_1": "dvijihvāḥ praviśantyāśu prabhūnāṃ śūnyamāśayam //",
    "S01bsu078_u:kavk_13.33_0": "piśunapretiro rājā bhrāturīrṣyāviṣolbaṇaḥ /",
    "S01bsu078_u:kavk_13.33_1": "chedamasyādideśāśu pāṇipādasya mūrcchitaḥ //",
    "S01bsu078_u:kavk_13.34_0": "nikṛttapāṇicaraṇaḥ kumāraḥ karmaviplavāt /",
    "S01bsu078_u:kavk_13.34_1": "sa vadhyavasudhāśāyī viveśa viṣamāpadam //",
    "S01bsu078_u:kavk_13.35_0": "tīvravyathāparivṛtaṃ śocadbhirmātṛbandhubhiḥ /",
    "S01bsu078_u:kavk_13.35_1": "dadṛśustaṃ kṣapaṇakāḥ kṣaṇaṃ nayanacālane //",
    "S01bsu078_u:kavk_13.36_0": "tān samabhyetya śokārtāste rājasutabāndhavāḥ /",
    "S01bsu078_u:kavk_13.36_1": "jagadustatparitrāṇasaṃliptāḥ sarvaprāṇinah //",
    "S01bsu078_u:kavk_13.37_0": "doṣaṃ nigṛhīto 'yaṃ kālanāmā nṛpātmajam /",
    "S01bsu078_u:kavk_13.37_1": "sarvajñavādino yūyaṃ prasādo 'sya vidhīyatām //",
    "S01bsu078_u:kavk_13.38_0": "iti tai prasaradbāṣpairarthyamānāh pralāpibhiḥ /",
    "S01bsu078_u:kavk_13.38_1": "te maunino niṣpratibhā vailakṣyādanyato yayuḥ //",
    "S01bsu078_u:kavk_13.39_0": "atha tena yathāyāto bhikṣuḥ sugataśāsanāt /",
    "S01bsu078_u:kavk_13.39_1": "ānando vidadhe 'ṅgāni tasya satyopayācanāt //",
    "S01bsu078_u:kavk_13.40_0": "rājaputrastu saṃjātapāṇipādaḥ prasannadhīḥ /",
    "S01bsu078_u:kavk_13.40_1": "jinaṃ śaraṇamabhyetya tadupasthāyako 'bhavat //",
    "S01bsu078_u:kavk_13.41_0": "saptaratre vyatīte 'tha śrāntihāryaṃ gṛhaṃ mahat /",
    "S01bsu078_u:kavk_13.41_1": "ṛddhiṃ bhagavato draṣṭuṃ mahīpatirakārayat //",
    "S01bsu078_u:kavk_13.42_0": "upaviṣṭe nṛpe tatra saha kṣapaṇakādibhiḥ /",
    "S01bsu078_u:kavk_13.42_1": "kalpavṛkṣīkṛtā bhūmirabhavat sugatecchayā //",
    "S01bsu078_u:kavk_13.43_0": "tataḥ prāpteṣu deveṣu draṣṭuṃ bhagavataḥ prabhām /",
    "S01bsu078_u:kavk_13.43_1": "ratnapradīpaṃ bhagavān bheje siṃhāsanam mahat //",
    "S01bsu078_u:kavk_13.44_0": "tejodhātuṃ prapannasya tasya gaṇḍasamudgataiḥ /",
    "S01bsu078_u:kavk_13.44_1": "vyāptaṃ pāvakasaṃghātairabhūdbhuvanamaṇḍalam //",
    "S01bsu078_u:kavk_13.45_0": "śānte śanaiḥ kamalakānanasaṃnikāśe vahnau samastabhuvanasthitibhaṅgabhītyā /",
    "S01bsu078_u:kavk_13.45_1": "dehāttato bhagavataḥ karuṇāmburāśeḥ pūrṇāmṛtormivimalā rucayaḥ prasasruḥ //",
    "S01bsu078_u:kavk_13.46_0": "lāvaṇyasāramaticandrasahasrakāntiṃ tejaḥ pratānaviphalīkṛtasūryacakram /",
    "S01bsu078_u:kavk_13.46_1": "taṃ nāganāyakanikāyavilocanāni prītyā papuḥ sukṛtalabdhamapūrvaharṣam //",
    "S01bsu078_u:kavk_13.47_0": "vaidūryanālavipulāruṇaratnapātrakāntollasatkanakakesarakarṇikāni /",
    "S01bsu078_u:kavk_13.47_1": "abhyudyayuḥ kṣititalādatha tatsamīpe padmāni saurabhabharāhṛtaṣaṭpadāni //",
    "S01bsu078_u:kavk_13.48_0": "teṣūpaviṣṭamatha kāñcanacārukāntiṃ snigdhekṣasṇaṃ sugatacakramadṛśyatārāt /",
    "S01bsu078_u:kavk_13.48_1": "pīyūṣapeśalaśaśidyutiśītalena yasyodayena sahasā sukhamāpa lokaḥ //",
    "S01bsu078_u:kavk_13.49_0": "teṣāṃ prabhāvavibhavaṃ bahgavān babhāra madhye 'dhikaṃ kanakaśaila ivācalānām /",
    "S01bsu078_u:kavk_13.49_1": "suskandhabandhuraghanadyutisaṃniveśaḥ prāṃśuḥ surakṣitiruhāmiva pārijātaḥ //",
    "S01bsu078_u:kavk_13.50_0": "svargāṅganākarakuśeśayakīryamāṇairamlānamālyavalayaiḥ kalitottamāṅgāḥ /",
    "S01bsu078_u:kavk_13.50_1": "tasyānanāmbujavilokananirnimeṣe martyā api kṣaṇamavāpuramartyabhāvam //",
    "S01bsu078_u:kavk_13.51_0": "vyomāṅgaṇeṣu suradundubhiśaṅkhatūryaghoṣāvṛtaḥ kusumavarṣamahāṭṭahāsaḥ /",
    "S01bsu078_u:kavk_13.51_1": "gandharvakinnaramunīśvaracāraṇānāṃ sphīṭaścacāra bhagavatstutivādanādaḥ //",
    "S01bsu078_u:kavk_13.52_0": "tatrāruṇādharadalāddaśanāṃśuśubhrād vyākīrṇakeśarakulāddaśanāravindāt /",
    "S01bsu078_u:kavk_13.52_1": "satsaurabhaṃ bhagavataḥ svarasaṃnivṛttaṃ dhanyāḥ papurmadhuravāṅbhadhu puṇyasūtam //",
    "S01bsu078_u:kavk_13.53_0": "pāpaṃ vimuñcata niṣiñcata puṇyabījaṃ vairaṃ parityajata sāmyasukhaṃ bhajadhvam /",
    "S01bsu078_u:kavk_13.53_1": "jñānāmṛtaṃ pibataṃ mṛtyuviṣāpahāri neyaṃ tanuḥ kuśalakarmasakhī cirāya //",
    "S01bsu078_u:kavk_13.54_0": "lakṣmīścalā taruṇatā ca jarānuyātā kāyo 'pyapāyanicayasya nivāsa eva /",
    "S01bsu078_u:kavk_13.54_1": "prāṇāḥ śarīrakakuṭiṣu muhūrtapānthā nityodaye kuruta dharmamaye prayatnam //",
    "S01bsu078_u:kavk_13.55_0": "ityādibhirbhagavataḥ pravibhaktadīptajñānairvivekavimalaiḥ kuśalopadeśaiḥ /",
    "S01bsu078_u:kavk_13.55_1": "vajrairivāśu dalanaṃ prayayau janānāṃ satkāyadṛṣṭisamaviṃśatiśṛṅgaśailaḥ //",
    "S01bsu078_u:kavk_13.56_0": "ṛddhiprabhāṃ bhagavataḥ pravibhāvya tīrthyā mantrahatā viṣadharā iva bhagnadarpāḥ /",
    "S01bsu078_u:kavk_13.56_1": "dīpā ivārkakiraṇapratibhābhibhūtāścitrārpitā iva yayuściraniścalatvam //",
    "S01bsu078_u:kavk_13.57_0": "atrāntare bhagavataḥ satataṃ vipakṣaḥ sarvātmanā kṣapaṇako navadharmayakṣaḥ /",
    "S01bsu078_u:kavk_13.57_1": "kṣiptaśravān sa vṛtavarṣavaraiścakāra vidravya randhraśaraṇān bhuvi vajrapāṇiḥ //",
    "S01bsu078_u:kavk_13.58_0": "addiśya tānatha kṛpārdrabhayāśaraṇyaḥ sarvopadeśaviṣayān bhagavān babhāṣe /",
    "S01bsu078_u:kavk_13.58_1": "bhūbhṛdvanābanimaṇirvivarādi sarvaṃ tene bhayeṣu śaraṇaṃ kila kātarāṇām //",
    "S01bsu078_u:kavk_13.58_2": "buddhiṃ prabodha mama dhāmbi nidhāya buddhiṃ",
    "S01bsu078_u:kavk_13.58_3": "dharmaṃ sasaṃghamapi ye śaraṇaṃ prapannāḥ /",
    "S01bsu078_u:kavk_13.58_4": "teṣā jagatkṣayabhayeṣvapi nirbhayāṇāṃ",
    "S01bsu078_u:kavk_13.58_5": "naivānyataḥ śaraṇadainyaparigraho 'sti //",
    "S01bsu078_u:kavk_13.58_6": "durvāre paralokatīvratimire dharmaḥ pravṛddho 'śumān",
    "S01bsu078_u:kavk_13.58_7": "dānaṃ duḥsahapāpatāpavipadāmabhyudgame vāridaḥ /",
    "S01bsu078_u:kavk_13.58_8": "prajñā mohamahāprapātaviṣamaśvabhre karālambanaṃ",
    "S01bsu078_u:kavk_13.58_9": "dainyākrāntamahīnameva śaraṇaṃ sarvatra puṇyaṃ nṛṇām //",
    "S01bsu078_u:kavk_13.61_0": "iti timiravṛtākṣṇāṃ cakṣurunmīlanārhaṃ daśanamaṇimarīcivyajyamānaprakāśam /",
    "S01bsu078_u:kavk_13.61_1": "sadasi sugatacandraḥ śuddhadharmopadeśaṃ sthirapadamiva kṛtvā kānanaṃ svaṃ jagāma //",
    "S01bsu078_u:35_0": "iti kṣemendraviracitāyāṃ bodhisattvāvadānakalpalatāyāṃ prātihāryāvadānaṃ nāma trayodaśaḥ pallavaḥ /",
    "S01bsu078_u:36_0": "14. devāvatāravadānam /",
    "S01bsu078_u:kavk_14.1_0": "jayati mahatāṃ prabhāvaḥ paścādagre ca vartamāno yaḥ /",
    "S01bsu078_u:kavk_14.1_1": "janakuśalakarmasaraṇiḥ prakāśaratnadīpo vaḥ //",
    "S01bsu078_u:kavk_14.2_0": "purā surapure pāṇḍukambalākhye śilātale /",
    "S01bsu078_u:kavk_14.2_1": "samīpe pārijātasya kovidārasya suprabhe //",
    "S01bsu078_u:kavk_14.3_0": "kṛtvā tridaśasaṃghānāṃ bhagavān dharmadeśanām /",
    "S01bsu078_u:kavk_14.3_1": "anugrahāya martyānāṃ jambūdvīpamavātarat //",
    "S01bsu078_u:kavk_14.4_0": "amarairanuyātasya tasyāvatarato bhuvam /",
    "S01bsu078_u:kavk_14.4_1": "vimānakānanākīrṇaṃ babhūva bhuvanāṅgaṇam //",
    "S01bsu078_u:kavk_14.5_0": "tasya dantāṃśusaṃtānairupadeśamivācitam /",
    "S01bsu078_u:kavk_14.5_1": "jagrāha candraruciram cāmaraṃ caturānanaḥ //",
    "S01bsu078_u:kavk_14.6_0": "chatraṃ śataśalākāṅkamanaṅkaṃ raṅkupāṇḍuram /",
    "S01bsu078_u:kavk_14.6_1": "prasādamiva sākāramādade 'sya puraṃdaraḥ //",
    "S01bsu078_u:kavk_14.7_0": "saṃkāśyanagaropānte kānanodumbarāntike /",
    "S01bsu078_u:kavk_14.7_1": "avatīrṇaṃ sukṛtinaḥ sānandāstaṃ vavandire //",
    "S01bsu078_u:kavk_14.8_0": "tasminnutpalavarṇākhyā bhikṣukī janasaṃgame /",
    "S01bsu078_u:kavk_14.8_1": "alabdhāvasarā draṣṭuṃ nṛparūpamupādade //",
    "S01bsu078_u:kavk_14.9_0": "pradīptaratnamukuṭaṃ gaṇḍatāṇḍavikuṇḍalam /",
    "S01bsu078_u:kavk_14.9_1": "dṛṣṭvaivāsya navaṃ rūpaṃ jahāsoṣṇīṣapallavaḥ //",
    "S01bsu078_u:kavk_14.10_0": "sā cintayantī ko vāyaṃ janairnirvivaraḥ puraḥ /",
    "S01bsu078_u:kavk_14.10_1": "antaraṃ nṛparūpaṃ me dṛṣṭvā dāsyati sādaraḥ //",
    "S01bsu078_u:kavk_14.11_0": "atp 'nyathā tu bhagavatpraṇatirmama durlabhā /",
    "S01bsu078_u:kavk_14.11_1": "na guṇaṃ gauravasthānamaiśvaryapraṇayī janaḥ //",
    "S01bsu078_u:kavk_14.12_0": "aho tṛṇatṛlālolairniḥsāravirasairdhanaiḥ /",
    "S01bsu078_u:kavk_14.12_1": "hriyate vāsanābhyāsānnirvicāratayā janaḥ //",
    "S01bsu078_u:kavk_14.13_0": "dattāntarā sā sahasā janena nṛpagauravāt /",
    "S01bsu078_u:kavk_14.13_1": "lolahāraṃ bhagavataḥ praṇāmamakārot puraḥ //",
    "S01bsu078_u:kavk_14.14_0": "asminnavasare bhikṣurudayī nāma saṃsadi /",
    "S01bsu078_u:kavk_14.14_1": "tāṃ vilokya tathārūpāmavadat sasmitānanaḥ //",
    "S01bsu078_u:kavk_14.15_0": "iyamutpalavarṇākhyā bhikṣukī nṛparūpiṇī /",
    "S01bsu078_u:kavk_14.15_1": "ṛddhyā bhagavataḥ pādau vandate janavanditā //",
    "S01bsu078_u:kavk_14.16_0": "utpalāmodavarṇābhuāṃ vijñāteyaṃ mayā purā /",
    "S01bsu078_u:kavk_14.16_1": "ityuktvā virate tasmin bhagavānapyabhāṣata //",
    "S01bsu078_u:kavk_14.17_0": "ayuktameva bhikṣukyā darpadṛddhiprakāśanam /",
    "S01bsu078_u:kavk_14.17_1": "karoti praśamaglānimabhimānena ca jvaraḥ //",
    "S01bsu078_u:kavk_14.18_0": "ityuktvā bhagavān kṛtvā tāṃ tāṃ śubhropadeśanām /",
    "S01bsu078_u:kavk_14.18_1": "visṛjya devān prayayau svapadaṃ saha bhikṣubhiḥ //",
    "S01bsu078_u:kavk_14.19_0": "tatropaviṣṭaḥ pṛṣṭastaiḥ praṇatairbhikṣukīkathām /",
    "S01bsu078_u:kavk_14.19_1": "prāgjanmakarmasaṃbaddhāṃ sarvajñastānabhāṣata //",
    "S01bsu078_u:kavk_14.20_0": "vārāṇasyāmabhūtpūrvaṃsārthavāho mahādhanaḥ /",
    "S01bsu078_u:kavk_14.20_1": "patnī dhanavatī nāma tasya prāṇasamābhavat //",
    "S01bsu078_u:kavk_14.21_0": "pāṇipallavinī tanvīyaovanodyānamañjarī /",
    "S01bsu078_u:kavk_14.21_1": "phalapuṣpavatī kāle sā tasmādgarbhamādadhe //",
    "S01bsu078_u:kavk_14.22_0": "atrāntare jalanidhidvīpānugamanodyatam /",
    "S01bsu078_u:kavk_14.22_1": "pratyāsannaviyogārtā sā vallabhamabhāṣata //",
    "S01bsu078_u:kavk_14.23_0": "kiyatī dhanasaṃpattirvṛddhimadyāpi nīyate /",
    "S01bsu078_u:kavk_14.23_1": "yatkṛte ghpragambhīrastīryate makarākaraḥ //",
    "S01bsu078_u:kavk_14.24_0": "bahvapāyaṃ dhanādānaṃ nirapāyā guṇārjanam /",
    "S01bsu078_u:kavk_14.24_1": "svadeśāt paradeśaṃ hi gacchanti draviṇārthinah //",
    "S01bsu078_u:kavk_14.25_0": "kecidduḥkhānnivartante dūraṃ gatvāpi niṣphalāḥ /",
    "S01bsu078_u:kavk_14.25_1": "niścalā dhaninaścānye karmaṇāmeṣa niścayaḥ //",
    "S01bsu078_u:kavk_14.26_0": "iti priyāvacaḥ śrutvā sārthavāhastato 'bhyadhāt /",
    "S01bsu078_u:kavk_14.26_1": "mugdhe saṃbhāvanāpātro bhavatyevaṃ dhanodyataḥ //",
    "S01bsu078_u:kavk_14.27_0": "dhanārjanavihīnānāṃ puṅguvanmūlabhakṣaṇāt /",
    "S01bsu078_u:kavk_14.27_1": "adya śvo vā sukhasthānāṃ bhogaiḥ saha parikṣayaḥ //",
    "S01bsu078_u:kavk_14.28_0": "svagṛhe 'pi daridrāṇāṃ janah krakacaniṣṭhuraḥ /",
    "S01bsu078_u:kavk_14.28_1": "dhanināṃ paraloko 'pi premasnigdhajanaṃ bhuvaḥ //",
    "S01bsu078_u:kavk_14.29_0": "kṣīṇamapyudyataṃ vṛddhyai na veṇuṃ bandhate janaḥ /",
    "S01bsu078_u:kavk_14.29_1": "na tu sa pūrṇatāṃ yāti pratyāsannaparikṣayaḥ //",
    "S01bsu078_u:kavk_14.30_0": "mūrkho 'pi viduṣāṃ vandyaḥ strīṇāṃ vṛddho 'pi vallabhaḥ /",
    "S01bsu078_u:kavk_14.30_1": "klibo 'pi sevyaḥ śūrāṇāmāsannābhyudayo janaḥ //",
    "S01bsu078_u:kavk_14.31_0": "kenānyakaraṇaṃ bhuktvā pītvā kāvyāmṛtāni vā /",
    "S01bsu078_u:kavk_14.31_1": "kṣaṇaṃ vicakṣaṇenāpi kṣuptipāse vivarjite //",
    "S01bsu078_u:kavk_14.32_0": "dāridyrodayadoṣadūṣitarucāṃ nirmālyatulyā guṇāḥ /",
    "S01bsu078_u:kavk_14.32_1": "vittenaiva guṇā guṇī na tu dhanī dhanyo dhanī no guṇī kāyādduṣkṛtasaṃnipātaśamanādāyurguṇānāṃ dhanam /",
    "S01bsu078_u:kavk_14.33_0": "iti prāṇādhikārthasya patyurākarṇya sā vacaḥ /",
    "S01bsu078_u:kavk_14.33_1": "sāñjanāśrukaṇotkīrṇā latevābhṛtaṣaṭpadā //",
    "S01bsu078_u:kavk_14.34_0": "atha pravahaṇaṃ bheje sārthanāthastayā saha /",
    "S01bsu078_u:kavk_14.34_1": "tīvratṛṣṇāgṛhītānāṃ hastapātraṃ mahodadhiḥ //",
    "S01bsu078_u:kavk_14.35_0": "tasya jāyāsakhasyāsau karmavātānuvartinaḥ /",
    "S01bsu078_u:kavk_14.35_1": "abhajyata pravahaṇaṃ samanorathajīvitam //",
    "S01bsu078_u:kavk_14.36_0": "tataḥ phalakamāsādya bhāgaśeṣācca karmaṇaḥ /",
    "S01bsu078_u:kavk_14.36_1": "kaśerudvīpamāsādya tatpatirvipadaṃ gataḥ //",
    "S01bsu078_u:kavk_14.37_0": "anāthām tatra śocantīṃ vihaṅgaḥ puruṣākṛtiḥ /",
    "S01bsu078_u:kavk_14.37_1": "tāmāpa pādadīrṇāśāṃ suvarṇakulasaṃbhavaḥ //",
    "S01bsu078_u:kavk_14.38_0": "sa kāntāṃ sumukho nāma tāmuvāca rucākṛtaḥ /",
    "S01bsu078_u:kavk_14.38_1": "samāśvasihi lolākṣi nirbhayo 'yaṃ tavāśrayaḥ //",
    "S01bsu078_u:kavk_14.39_0": "divyeyaṃ subhagā bhūmirvayaṃ tvatpraṇayaiṣaṇaḥ /",
    "S01bsu078_u:kavk_14.39_1": "puṇyāyātāsi kalyāṇi ghoro 'yaṃ makarākaraḥ //",
    "S01bsu078_u:kavk_14.40_0": "ityuktvā tena śanakairnītā ratnālayaṃ gṛham /",
    "S01bsu078_u:kavk_14.40_1": "saṃpūrṇagarbhā tanayaṃ cārurūpamasūta sā //",
    "S01bsu078_u:kavk_14.41_0": "vardhamāne śiśau tasmin sā śanaiḥ priyavādinā /",
    "S01bsu078_u:kavk_14.41_1": "mugdhā tena vidagdhena saṃbhogābhimukhīkṛtā //",
    "S01bsu078_u:kavk_14.42_0": "saralatvānmṛdutvācca samīpapraṇayī janaḥ /",
    "S01bsu078_u:kavk_14.42_1": "svayamāliṅgyate strībhirlatābhiriva pādapaḥ //",
    "S01bsu078_u:kavk_14.43_0": "divyodyāneṣu sā tena ramamāṇāṃ ghanastanī /",
    "S01bsu078_u:kavk_14.43_1": "kumāraṃ rucirākāraṃ suṣuve sadṛśaṃ pituḥ //",
    "S01bsu078_u:kavk_14.44_0": "tasmin padmamukhābhikhye yauvanālaṃkṛtākṛtau /",
    "S01bsu078_u:kavk_14.44_1": "sumukhaḥ pakṣiṇāṃ rājā kāle lokāntaraṃ yayau //",
    "S01bsu078_u:kavk_14.45_0": "tataḥ padmamukhaḥ śrīmānāsasāda padaṃ pituḥ /",
    "S01bsu078_u:kavk_14.45_1": "guṇināmavivādena svādhīnāḥ kulasaṃpadaḥ //",
    "S01bsu078_u:kavk_14.46_0": "prāptaiśvaryaṃ tamavadadvijane jananī sutam /",
    "S01bsu078_u:kavk_14.46_1": "tatprabhāvasya saṃbhāvya sarvatra prabhaviṣṇutām //",
    "S01bsu078_u:kavk_14.47_0": "putra prāptā tvayā lakṣmīriyaṃ nijakulocitā /",
    "S01bsu078_u:kavk_14.47_1": "ayaṃ tu sārthavāhānme jātaḥ putro niraṃśakaḥ //",
    "S01bsu078_u:kavk_14.48_0": "vārāṇasyāmayaṃ rājā śaśaktyā kriyatāṃ tvayā /",
    "S01bsu078_u:kavk_14.48_1": "prītīsaṃvādasāsvādaḥ svadeśe seva saṃpadaḥ //",
    "S01bsu078_u:kavk_14.49_0": "iti māturgirā pakṣī pakṣapātena bhūyasā /",
    "S01bsu078_u:kavk_14.49_1": "skandhe bhrātaramāropya vyomnā vārāṇasīṃ yayau //",
    "S01bsu078_u:kavk_14.50_0": "tatra siṃhāsanāsīnaṃ brahmadattaṃ mahīpatim /",
    "S01bsu078_u:kavk_14.50_1": "saṃjaghānaikadainaṃ sa vajragranakharaiḥ kharaiḥ //",
    "S01bsu078_u:kavk_14.51_0": "abhiṣicyāgrajaṃ pūrṇaṃ tasminneva nṛpāsane /",
    "S01bsu078_u:kavk_14.51_1": "amātyān so 'vadadbhītān samagrānagravikramaḥ //",
    "S01bsu078_u:kavk_14.52_0": "yasya rājño 'bhiṣiktasya mayā yaḥ pracalīkaraḥ (?) /",
    "S01bsu078_u:kavk_14.52_1": "so 'pyatītaḥ prabho bhaktyā tamevānugamiṣyati //",
    "S01bsu078_u:kavk_14.53_0": "ityuktvā pravarāmātyān svairaṃ vihagapuṇgavaḥ /",
    "S01bsu078_u:kavk_14.53_1": "yayau bhrātaramāmantrya punardeśanasaṃvidā //",
    "S01bsu078_u:kavk_14.54_0": "sa eva brahmadatto 'yamiti mantrita mantriṇām (?) /",
    "S01bsu078_u:kavk_14.54_1": "sa nṛpaḥ khyātimāyātaḥ svajaneṣu pareṣu ca //",
    "S01bsu078_u:kavk_14.55_0": "atrāntare samānītā sagarbhā hastinī vanāt /",
    "S01bsu078_u:kavk_14.55_1": "na mumocārdhaniryātagarbhaṃ ruddhamivāntare //",
    "S01bsu078_u:kavk_14.56_0": "sādhvīkarāgrasaṃsparśādiyaṃ garbhaṃ vimuñcati /",
    "S01bsu078_u:kavk_14.56_1": "iti mauhūrtikādiṣṭaṃ rājñe mantrī nyavedayat //",
    "S01bsu078_u:kavk_14.57_0": "śāsanādatha bhūbhartuḥ spṛṣṭvā hastena hastinīm /",
    "S01bsu078_u:kavk_14.57_1": "antaḥ purāṅganāścakrustatra satyopayāvanam //",
    "S01bsu078_u:kavk_14.58_0": "tāsāṃ satyagirā garbhaṃ nātyajat kariṇī yadā /",
    "S01bsu078_u:kavk_14.58_1": "tadā vilakṣyaḥ sarvo 'bhūt bhūpasyāntaḥpure janaḥ //",
    "S01bsu078_u:kavk_14.59_0": "atha gopāṅganābhyetya śīlasatyopayācanam /",
    "S01bsu078_u:kavk_14.59_1": "kṛtvā pasparśa kariṇīṃ yenāsau garbhamatyajat //",
    "S01bsu078_u:kavk_14.60_0": "kṛtvā nijajāyānāṃ jñātvā śīladaridratām /",
    "S01bsu078_u:kavk_14.60_1": "mene gopāṃ manaḥsveva tāṃ jagatrtritaye satīm //",
    "S01bsu078_u:kavk_14.61_0": "sa satījātilobhena sośumbāṃ nāma tatsutām /",
    "S01bsu078_u:kavk_14.61_1": "pariṇīyānināyāgre devīśabdasya pātratām //",
    "S01bsu078_u:kavk_14.62_0": "tasyāḥ saṃcintya lāvaṇyaṃ capalatvaṃ ca yoṣitām /",
    "S01bsu078_u:kavk_14.62_1": "sa sarvagāmīnīṃ nidrāmapi tatyāja śaṅkitaḥ //",
    "S01bsu078_u:kavk_14.63_0": "asminnavasare druṣṭuṃ bhrātaraṃ vihagādhiyaḥ /",
    "S01bsu078_u:kavk_14.63_1": "yayau padmamukhastatra snehādatiśayotsukhaḥ //",
    "S01bsu078_u:kavk_14.64_0": "bhūpālo 'pi tamāliṅgya prītyā vihitasatkṛtiḥ /",
    "S01bsu078_u:kavk_14.64_1": "vijane svakathāmasmai nivedya punarabravīt //",
    "S01bsu078_u:kavk_14.65_0": "śīlasatyatulārohāt dṛṣṭadoṣeṇa yoṣitām /",
    "S01bsu078_u:kavk_14.65_1": "mamāntaḥpuravaimukhyāt vivāho 'bhinavaḥ kṛtaḥ //",
    "S01bsu078_u:kavk_14.66_0": "rūpayauvanagāminmyām tasyāmapi na me dhṛtiḥ /",
    "S01bsu078_u:kavk_14.66_1": "ekatra dṛṣṭadoṣāṇāṃ sarvatrāśaṅkate manaḥ //",
    "S01bsu078_u:kavk_14.67_0": "tasmāttava pure bhrātarvimānuṣye nidhīyatām /",
    "S01bsu078_u:kavk_14.67_1": "śīlaśankāṃ parityajya bhavāmi vigatajvaraḥ //",
    "S01bsu078_u:kavk_14.68_0": "tasmāt pratiniśaṃ pakṣī śāsanāt tava madgṛham /",
    "S01bsu078_u:kavk_14.68_1": "prāpayiṣyati tāṃ svairamityayaṃ me manorathaḥ //",
    "S01bsu078_u:kavk_14.69_0": "iti bhrāturvacaḥ śrutvā tamuvāca vihaṅgamaḥ /",
    "S01bsu078_u:kavk_14.69_1": "īrṣyāśaṅkākalaṅkena rājan mithyaiva mā kṛthāḥ //",
    "S01bsu078_u:kavk_14.70_0": "na nāma ramate ramye nāsvādaṃ vetti bhojane /",
    "S01bsu078_u:kavk_14.70_1": "na paśyati na nidrāti nityamīrṣyāvaśāturaḥ //",
    "S01bsu078_u:kavk_14.71_0": "klībaḥ kāmī sukhī vidvān dhanī namraḥ prabhuḥ kṣamī /",
    "S01bsu078_u:kavk_14.71_1": "arthī mānyaḥ khalaḥ snigdhaḥ strī satīti kathaiva kā //",
    "S01bsu078_u:kavk_14.72_0": "saralatve 'pi kuṭilāḥ sthāyinyo 'pyaticañcalāḥ /",
    "S01bsu078_u:kavk_14.72_1": "kulīnā apui pārśvasthamāliṅgantyabalā latāḥ //",
    "S01bsu078_u:kavk_14.73_0": "dṛṣṭirlolādharo rāgī bhrūrvākrā kaṭhinau stanau /",
    "S01bsu078_u:kavk_14.73_1": "dṛśyate naiva nirdoṣaḥ strīṇāmavayaveṣvapi //",
    "S01bsu078_u:kavk_14.74_0": "bhujyante kuśalaiḥ śyāmā bhramadbhramaravibhramaiḥ /",
    "S01bsu078_u:kavk_14.74_1": "mūlānveṣī sarojinyāḥ paṅkenaivāvalipyata //",
    "S01bsu078_u:kavk_14.75_0": "naikasmin vismayabhuvāṃ sasmitānāṃ niyantrite /",
    "S01bsu078_u:kavk_14.75_1": "śuciśīlavirāmāṇāṃ rāmāṇāṃ ramaṇe matiḥ //",
    "S01bsu078_u:kavk_14.76_0": "naikasmin vismayabhuvāṃ sasmitānāṃ niyantrite /",
    "S01bsu078_u:kavk_14.76_1": "śuciśīlavirāmāṇāṃ rāmāṇāṃ ramaṇe matiḥ //",
    "S01bsu078_u:kavk_14.76_2": "tathāpi matpurodyāne nirjane sā nidhīyatām //",
    "S01bsu078_u:kavk_14.77_0": "ityuktaḥ pakṣiṇā bhrātā nṛpatirvisasarja tām /",
    "S01bsu078_u:kavk_14.77_1": "kāntāṃ kaśerukadvīpe taṃ ca satkṛtya sādaraḥ //",
    "S01bsu078_u:kavk_14.78_0": "sāpi pratiniśaṃ vyomnaḥ khagārūḍhā samāyayau /",
    "S01bsu078_u:kavk_14.78_1": "divyagandhamayīṃ mālāmādāya dvīpasaṃbhavām //",
    "S01bsu078_u:kavk_14.79_0": "pārijātānvayatarostāni puṣpāṇyavāpa sā /",
    "S01bsu078_u:kavk_14.79_1": "khyātāni timirāṇīva bhramadbhṛṅgāndhakārataḥ //",
    "S01bsu078_u:kavk_14.80_0": "atha vārāṇasīvāsī kadācinmānavābhudhaḥ /",
    "S01bsu078_u:kavk_14.80_1": "prayayau samidhāhārī dvijanmā kānanaṃ yuvā //",
    "S01bsu078_u:kavk_14.81_0": "tatra kinnarakāminyā sa dṛṣṭaḥ spaṣṭamanmathaḥ /",
    "S01bsu078_u:kavk_14.81_1": "yasya saṃdarśanenaiva sābhavadvismṛtasmṛtiḥ //",
    "S01bsu078_u:kavk_14.82_0": "asau navābhilāṣeṇa janakeneva sārpitā /",
    "S01bsu078_u:kavk_14.82_1": "kāntā kāntimayī nāma vijahāra guhāgṛhe //",
    "S01bsu078_u:kavk_14.83_0": "tatrābharaṇaratnāśuḥ pratītatimirotkare /",
    "S01bsu078_u:kavk_14.83_1": "ramamāṇā ciraṃ tena kāle putramavāpa sā //",
    "S01bsu078_u:kavk_14.84_0": "balavān marududbhavaḥ sa bālye 'pi yadā śiśuḥ /",
    "S01bsu078_u:kavk_14.84_1": "tadā mātā tasya saṃjñāṃ śīghraga ityasādhayat //",
    "S01bsu078_u:kavk_14.85_0": "sāpi nivāghnasaṃbhogā sukhātṛptā guhāntare /",
    "S01bsu078_u:kavk_14.85_1": "priyaṃ dhṝtvā sadā yāti pidhāya śilayā gṛham //",
    "S01bsu078_u:kavk_14.86_0": "kadācidatha vṛttāntaṃ nijapitrā niveditam /",
    "S01bsu078_u:kavk_14.86_1": "ākarṇya śīghragaścintāvismayākulito 'vadat //",
    "S01bsu078_u:kavk_14.87_0": "śilānibaddhadvāre 'sminnandhasyaiva gṝhāntare /",
    "S01bsu078_u:kavk_14.87_1": "aho sneho 'pyayaṃ tāta tava bandhanatāṃ gataḥ //",
    "S01bsu078_u:kavk_14.88_0": "ehi vārāṇasīmeva gacchāvaste nijāspadam /",
    "S01bsu078_u:kavk_14.88_1": "vioulāmapyayatnena śilāmutsārayāmyaham //",
    "S01bsu078_u:kavk_14.89_0": "svadeśavirahakleśaṃ dyḥśaṃ sahase katham /",
    "S01bsu078_u:kavk_14.89_1": "tyaktuṃ na śakyate kauściddeśo deha iva svakaḥ //",
    "S01bsu078_u:kavk_14.90_0": "bhāraṃ draviṇasaṃbhāraṃ vetti granthiguṇāguṇaḥ /",
    "S01bsu078_u:kavk_14.90_1": "bhogaṃ nirupabhogaṃ ca svadeśavirahī janaḥ //",
    "S01bsu078_u:kavk_14.91_0": "ityuktvā sa guhāgohādutpāṭya vipulāṃ śilām /",
    "S01bsu078_u:kavk_14.91_1": "kṛtābhyupagamenāśu janakena yayau saha //",
    "S01bsu078_u:kavk_14.92_0": "prayātayostatastūrṇaṃ samabhyetyātha kinnarī /",
    "S01bsu078_u:kavk_14.92_1": "śūnyaṃ dṛṣṭvā guhāgehaṃ nirvedādityavintayat //",
    "S01bsu078_u:kavk_14.93_0": "aho me vismṛtasnehaḥ sa gataḥ kkāpi durjanaḥ /",
    "S01bsu078_u:kavk_14.93_1": "dvijihvānāṃ bhujaṃgānāṃ kauṭilyaṃ vā kimadbhutam //",
    "S01bsu078_u:kavk_14.94_0": "na ramante palāyante paryante sukharāgiṇaḥ /",
    "S01bsu078_u:kavk_14.94_1": "cirasthā api niḥsnehāḥ śukā iva dvijātayaḥ //",
    "S01bsu078_u:kavk_14.95_0": "iti saṃcintya sā patyurnikārātprītimatyajat /",
    "S01bsu078_u:kavk_14.95_1": "puṣpopamāni premāṇi na sahante kadarthanām //",
    "S01bsu078_u:kavk_14.96_0": "vidyāguṇena kenāsau putro me bhuvi jāīvati /",
    "S01bsu078_u:kavk_14.96_1": "iti dhyātvā sakhīhaste tasmai vīṇāṃ dideśa sā //",
    "S01bsu078_u:kavk_14.97_0": "saṃbhogasukhapaṇyaiva prītiḥ patiṣu yoṣitām /",
    "S01bsu078_u:kavk_14.97_1": "aparyuṣitavātsalyā putraprītistu niścalā //",
    "S01bsu078_u:kavk_14.98_0": "javena vrajatostūrṇaṃ tayordaurjanyalajjayā /",
    "S01bsu078_u:kavk_14.98_1": "śīgragāya dadau vīṇāṃ tatsakhī vegagāminī //",
    "S01bsu078_u:kavk_14.99_0": "ādyā tantririyaṃ nāsyāḥ spraṣṭavyā vighnakāriṇī /",
    "S01bsu078_u:kavk_14.99_1": "ityābhāṣya tayā dattāṃ vīṇāṃ prāpya jagāma saḥ //",
    "S01bsu078_u:kavk_14.100_0": "tataḥ svadeśe janakaṃ svagṛhe viniveśya saḥ /",
    "S01bsu078_u:kavk_14.100_1": "vīṇāpravīṇaḥ sarvatra lābhapūjāmavāptavān //",
    "S01bsu078_u:kavk_14.101_0": "tataḥ kadāvidvāṇijā ambudhidvīpagāminā /",
    "S01bsu078_u:kavk_14.101_1": "āropitaḥ pravahaṇaṃ divyavīṇānurāgiṇā //",
    "S01bsu078_u:kavk_14.102_0": "vīṇāmūrcchanayā tasya śrotrapīyūṣadhārayā /",
    "S01bsu078_u:kavk_14.102_1": "kṣaṇe kṣaṇe samudro 'pi nistaraṅga ivābhavat //",
    "S01bsu078_u:kavk_14.103_0": "athādyatantrisaṃsparśādutpannopaplavoplute /",
    "S01bsu078_u:kavk_14.103_1": "bhagne pravahaṇe sarvavaṇijāmabhavat kṣayaḥ //",
    "S01bsu078_u:kavk_14.104_0": "tato balāhakāvāptyā pavanapretitaḥ kṣaṇāt /",
    "S01bsu078_u:kavk_14.104_1": "kaśerudvīpamāsede karmaśeṣeṇa śīghragaḥ //",
    "S01bsu078_u:kavk_14.105_0": "tatrābdhikūlasaṃlīnaṃ divyodyānaṃ praviśya saḥ /",
    "S01bsu078_u:kavk_14.105_1": "śyāmāṃ dadarśa sośumbāṃ mūrdhanyastabakastanām //",
    "S01bsu078_u:kavk_14.106_0": "grandhantīṃ timirākhyānāṃ puṣpāṇāmujjvalasrajam /",
    "S01bsu078_u:kavk_14.106_1": "nibandhanaṃ tanuguṇaiḥ kurvāṇāmapyacetasām //",
    "S01bsu078_u:kavk_14.107_0": "sāpi taṃ rucirākāraṃ dṛṣṭvā vismayamāyayau /",
    "S01bsu078_u:kavk_14.107_1": "dhīraṃ śaiśavatāruṇyasaṃdhimadhyasthatāṃ gatam //",
    "S01bsu078_u:kavk_14.108_0": "māramārutasaṃcālasakampakarapallavā /",
    "S01bsu078_u:kavk_14.108_1": "sā śīrṇaśīlakusumā lateva praṇanāma tam //",
    "S01bsu078_u:kavk_14.109_0": "cirārūḍheva sahasā prītiḥ prauḍhā tayorabhūt /",
    "S01bsu078_u:kavk_14.109_1": "prāgjanmasnehasaṃlīnaṃ na muñcati mano manaḥ //",
    "S01bsu078_u:kavk_14.110_0": "ramamāṇāṃ divā tena niśāyāṃ ca mahībhujā /",
    "S01bsu078_u:kavk_14.110_1": "mene vāmācaritatāṃ tām priyo gūḍhakāmukaḥ //",
    "S01bsu078_u:kavk_14.111_0": "tena vārāṇasīṃ gantuṃ jñātvā vṛttaṃ samarthitā /",
    "S01bsu078_u:kavk_14.111_1": "tannināya khagārūḍhā tadgirā mīlitekṣaṇam //",
    "S01bsu078_u:kavk_14.112_0": "vārito 'pi tadā vyomni nayanonmīlane tayā /",
    "S01bsu078_u:kavk_14.112_1": "so 'bahvatsahasaivāndhaścāpalādvivṛtekṣaṇaḥ //",
    "S01bsu078_u:kavk_14.113_0": "sā tamantaḥpurodyāne nidhāya bhayakātarā /",
    "S01bsu078_u:kavk_14.113_1": "viveśa śokasaṃtaptā śayyāveśma mahīpateḥ //",
    "S01bsu078_u:kavk_14.114_0": "dūyamānena manasā rajanīmativāhya tām /",
    "S01bsu078_u:kavk_14.114_1": "prātarna gantuṃ na sthātuṃ cintākrāntā śaśāka sā //",
    "S01bsu078_u:kavk_14.115_0": "atrāntare samudbhūtaścyutasaurabhanirbharaḥ /",
    "S01bsu078_u:kavk_14.115_1": "madhumāso vilāsānāṃ yauvanaṃ puṣpadhanvanaḥ //",
    "S01bsu078_u:kavk_14.116_0": "kokilālikulaiḥ kālaḥ kālaḥ kālo viyoginām /",
    "S01bsu078_u:kavk_14.116_1": "śīrṇaśokanavāśokaduḥsahaḥ pratidṛṣyate //",
    "S01bsu078_u:kavk_14.117_0": "rājāpyaviratautsukyādudyānaṃ gantumudyataḥ /",
    "S01bsu078_u:kavk_14.117_1": "dinamekaṃ na tatyāja sośumbāṃ kāmamohitaḥ //",
    "S01bsu078_u:kavk_14.118_0": "sa tayāsaha rāgasya madasya madanasya ca /",
    "S01bsu078_u:kavk_14.118_1": "saṃsāramiva viśrāntipadapuṣpavanaṃ yayau //",
    "S01bsu078_u:kavk_14.119_0": "tatra bālānilālolalatāvailakṣyakāriṇīm /",
    "S01bsu078_u:kavk_14.119_1": "paśyan pramodamāsede yaditāmeva bhūpatiḥ //",
    "S01bsu078_u:kavk_14.120_0": "anyarāgaviṣākrāntā sāpyabhūnmalinasmṛtiḥ /",
    "S01bsu078_u:kavk_14.120_1": "sukhamapyasukhaṃ vetti cintāśalyākulaṃ manaḥ //",
    "S01bsu078_u:kavk_14.121_0": "antargatabhujaṃgābhiḥ strībhiratyantarāgiṇaḥ /",
    "S01bsu078_u:kavk_14.121_1": "kaṇṭhe kṛtābhirnṛtyanti mālābhiriva mohitāḥ //",
    "S01bsu078_u:kavk_14.122_0": "tatraikāntalatākuñjanikuñjanihitasthitiḥ /",
    "S01bsu078_u:kavk_14.122_1": "andhaḥ saurabhamāghrāya sośumbātimirasrajaḥ //",
    "S01bsu078_u:kavk_14.123_0": "sahasaiva vikāreṇa rāgādvismṛtasaṃvṛtiḥ /",
    "S01bsu078_u:kavk_14.123_1": "agāyanmadanakṣībā gaṇayanti bahyaṃ kutaḥ //",
    "S01bsu078_u:kavk_14.123_2": "tanupavanavilāsaiḥ kīryamāṇaḥ priyāyāḥ",
    "S01bsu078_u:kavk_14.123_3": "samadabadanapadmāmodasaṃbhārasāraḥ /",
    "S01bsu078_u:kavk_14.123_4": "timirakusumagandhaḥ so 'yamāyāti dūrāt",
    "S01bsu078_u:kavk_14.123_5": "bhramarasaraṇivīṇāvibhramārāvaramyaḥ //",
    "S01bsu078_u:kavk_14.125_0": "śrutvā hṛdayasaṃvādagītaṃ tattasya bhūpatiḥ /",
    "S01bsu078_u:kavk_14.125_1": "udyānavicayaṃ kṛtvā taṃ dadarśa latāntare //",
    "S01bsu078_u:kavk_14.126_0": "gāḍharocamadakṣībaṃ sa taṃ papraccha śaṅkitaḥ /",
    "S01bsu078_u:kavk_14.126_1": "api jānasi sośumbāṃ tasya vā lakṣaṇaṃ tanoḥ //",
    "S01bsu078_u:kavk_14.127_0": "so 'bravīt kiṃ na jānāmi sośumbāṃ bimbapāṭalām /",
    "S01bsu078_u:kavk_14.127_1": "upaviṣṭo 'dhare yasyā rāgarājye manobhavaḥ //",
    "S01bsu078_u:kavk_14.128_0": "nyastaṃ smareṇeva tadūrūmūle lekhāmayaṃ svastikamasti kāntam /",
    "S01bsu078_u:kavk_14.128_1": "āvartaśobhā stanamaṇḍale vā lāvaṇyakallolanibhāsti tasyāḥ //",
    "S01bsu078_u:kavk_14.129_0": "etadākarṇya nṛpatiḥ sadyaḥ saṃtāpaśoṣitam /",
    "S01bsu078_u:kavk_14.129_1": "mumoca rāgakusumaṃ nirmālyaminva cetasaḥ //",
    "S01bsu078_u:kavk_14.130_0": "so 'bravīnnāsti nārīṇāṃ śīlarakṣā śatairati /",
    "S01bsu078_u:kavk_14.130_1": "khapuṣpamāleva satī sarvathā naiva jāyate //",
    "S01bsu078_u:kavk_14.131_0": "ityuktvāndhena tāṃ rājā saha śmaśānakānanam /",
    "S01bsu078_u:kavk_14.131_1": "gardabhāropitāṃ tūrṇaṃ tatyāja nagarādbahiḥ //",
    "S01bsu078_u:kavk_14.132_0": "sā tena saha nirlajjā vrajantī dinasaṃkṣaye /",
    "S01bsu078_u:kavk_14.132_1": "aṭavyāṃ caurapatinā prāptaiva saha saṃpadā //",
    "S01bsu078_u:kavk_14.133_0": "janairabhidrute tasmin sahasā cauramaṇḍale /",
    "S01bsu078_u:kavk_14.133_1": "niraparāśa evāndhaścaurabhrāntyā nipātitaḥ //",
    "S01bsu078_u:kavk_14.134_0": "cauro 'pi niśāṃ bhuktvā sośumbāṃ kṣasṇasaṃgataḥ /",
    "S01bsu078_u:kavk_14.134_1": "gṛhītvābharaṇānyasyā jagāmottīrya nimnagām //",
    "S01bsu078_u:kavk_14.135_0": "kāraṇḍavāyāh saritastasyāstīre nirambarā /",
    "S01bsu078_u:kavk_14.135_1": "śuśova sāñjanairaśrujālaiḥ sā malinastanī //",
    "S01bsu078_u:kavk_14.136_0": "tasmin kṣaṇe mukhāsaktaṃ māṃsamutsṛjya jambuke /",
    "S01bsu078_u:kavk_14.136_1": "yāte jalotplutaṃ matsyaṃ tajjahāraṃ vihaṅgamaḥ //",
    "S01bsu078_u:kavk_14.137_0": "matsye nimagne sahasā khagena piśite hṛte /",
    "S01bsu078_u:kavk_14.137_1": "sa babhūvobhayabhraṃśāccintāniścalalocanaḥ //",
    "S01bsu078_u:kavk_14.138_0": "tasyāstaṃ vīkṣyaṃ duḥkhe 'pi mukhe smitamadṝśyata /",
    "S01bsu078_u:kavk_14.138_1": "hāsaḥ parasya skhalite duḥsthasyāpyupajāyate //",
    "S01bsu078_u:kavk_14.139_0": "sa tāṃ vailakṣyakupitaḥ provācānucitasmitām /",
    "S01bsu078_u:kavk_14.139_1": "aho hasasi māṃ loke hāsyāyatanatām gatām //",
    "S01bsu078_u:kavk_14.140_0": "nṛpaṃ tyaktvāgatā hyandhamtyaktavāndhaṃ cauramāśritā /",
    "S01bsu078_u:kavk_14.140_1": "tavāhamubhayabhraṣṭaḥ tribhraṣṭāyāḥ smitāspadam //",
    "S01bsu078_u:kavk_14.141_0": "āstām vaḥ parihāso 'yaṃ taṃ yuktyāhaṃ karomi te /",
    "S01bsu078_u:kavk_14.141_1": "khalāste viṣamasthānām ye biḍambanapaṇḍitāḥ //",
    "S01bsu078_u:kavk_14.142_0": "ityuktvā nagarīṃ gatvā sa nṛpāya nyavedayat /",
    "S01bsu078_u:kavk_14.142_1": "sośumbā te nadītīre tapoyukteti manmatiḥ //",
    "S01bsu078_u:kavk_14.143_0": "atha nināya tām rājā vitīryābharaṇāmbaram /",
    "S01bsu078_u:kavk_14.143_1": "doṣamācchādayatyeva rāgadveṣaḥ śarīriṇām //",
    "S01bsu078_u:kavk_14.144_0": "saivādyotpalavarṇeyamudāyī śīghrago 'pyasau /",
    "S01bsu078_u:kavk_14.144_1": "prāgjanmāntarapuṇyena bhikṣḥuvratamupāgatau //",
    "S01bsu078_u:kavk_14.144_2": "abhavadatirasārdraṃ mānāsṃ rāgayoge",
    "S01bsu078_u:kavk_14.144_3": "yadu madanavidheyaṃ rāgayuktaṃ yadasyāḥ /",
    "S01bsu078_u:kavk_14.144_4": "virataśamavirārā tena tasmin muhūtre",
    "S01bsu078_u:kavk_14.144_5": "kṛtanarapatirūpānandinaṃ mām vavande //",
    "S01bsu078_u:37_0": "iti kṣemendraviracitāyāṃ bodhisattvāvadānakalpalatāyāṃ devāvatārāvadānaṃ nāma caturdaśaḥ pallavaḥ /",
    "S01bsu078_u:38_0": "15. śilānikṣepāvadānam /",
    "S01bsu078_u:kavk_15.1_0": "balabhatuladhairyavīryaṃ sāścaryaṃ bhavati saprabhāvāṇām /",
    "S01bsu078_u:kavk_15.1_1": "mahadāśrayayogādyasmai sarvaṃ mahimatvamāyāti //",
    "S01bsu078_u:kavk_15.2_0": "purā kuśīpurīṃ ramyāṃ mallānāṃ balaśālinām /",
    "S01bsu078_u:kavk_15.2_1": "svecchāvihārī bhagāvān pratasthe sugataḥ svayam //",
    "S01bsu078_u:kavk_15.3_0": "te tadāgamanaṃ śrutvā kalyāṇaṃ kuśalaiṣiṇaḥ /",
    "S01bsu078_u:kavk_15.3_1": "vartmasaṃśodhanaṃ cakrurupacārapadodyatāḥ //",
    "S01bsu078_u:kavk_15.4_0": "deśaṃ bhūṣayatāṃ teṣāṃ saṃsiktaṃ candanodakaiḥ /",
    "S01bsu078_u:kavk_15.4_1": "tṛṇakaṇṭakapāṣāṇasarkarāreṇuvarjitam //",
    "S01bsu078_u:kavk_15.5_0": "madhye samāyayau bhūminimagnā mahatī śilā /",
    "S01bsu078_u:kavk_15.5_1": "avasannā visannā ca vadhūrvindhyagireriva //",
    "S01bsu078_u:kavk_15.6_0": "tāmutpāṭayatāṃ teṣāṃ kuddālabhujarajjubhiḥ /",
    "S01bsu078_u:kavk_15.6_1": "māso jagāma na tvasyāḥ sahasrāṃśe 'pyabhūta kṣatiḥ //",
    "S01bsu078_u:kavk_15.7_0": "atha samsārasaṃtāpapraśamāmṛtadīdhitiḥ /",
    "S01bsu078_u:kavk_15.7_1": "āyayau bhagavān sarvamānasollāsabāndhavaḥ //",
    "S01bsu078_u:kavk_15.8_0": "ghanāndhakāravirativyaktasatphaladarśanaḥ /",
    "S01bsu078_u:kavk_15.8_1": "prasādasaṃvibhaktāśaḥ prakāśa iva śāradaḥ //",
    "S01bsu078_u:kavk_15.9_0": "sa tān dṛṣṭvā pariśrāntān viphalakleśapiḍāītān /",
    "S01bsu078_u:kavk_15.9_1": "śrutvā ca tadvyavasitaṃ tānūce praṇatānanān //",
    "S01bsu078_u:kavk_15.10_0": "aho kleśaphalārambhaḥ prayāsavyavasāyinām /",
    "S01bsu078_u:kavk_15.10_1": "saṃsārakarmaṇīvāsmin vyāpāre vaḥ samudyamaḥ //",
    "S01bsu078_u:kavk_15.11_0": "prārambhe viṣamakleśaṃ kriyamāṇaṃ sasaṃśayam /",
    "S01bsu078_u:kavk_15.11_1": "siddhamapyanupādeyaṃ na prājñāḥ karma kurvate //",
    "S01bsu078_u:kavk_15.12_0": "ityuktvā caraṇāṅguṣṭhaghaṭṭitām vāmapāṇinā /",
    "S01bsu078_u:kavk_15.12_1": "vinyasya dakṣiṇe pāṇau bhagavān vipulāṃ śilām //",
    "S01bsu078_u:kavk_15.13_0": "visṛjya brahamlokāntamaparyantaparākramaḥ /",
    "S01bsu078_u:kavk_15.13_1": "cacārāścaryacaryāyāṃ dūtamiva jagattraye //",
    "S01bsu078_u:kavk_15.14_0": "kṣiptāyāṃ sahasā tasyām tenātyadbhutakāriṇā /",
    "S01bsu078_u:kavk_15.14_1": "udabhūdganodbhūta iva vyāptajanaḥ svanaḥ //",
    "S01bsu078_u:kavk_15.15_0": "anityaḥ sarvasaṃskāra ityabhrāntavidhāyinaḥ /",
    "S01bsu078_u:kavk_15.15_1": "sarvadharmā nirātmānaḥ śāntanirvāṇameva tat //",
    "S01bsu078_u:kavk_15.16_0": "iti sphuṭodite śabde śilā bhagavataḥ kare /",
    "S01bsu078_u:kavk_15.16_1": "girīndraśīrṣakākārā sthitā punaradṛśyata //",
    "S01bsu078_u:kavk_15.17_0": "kṣaṇena sā bhagavatā kṣiptā vadanamārutaiḥ /",
    "S01bsu078_u:kavk_15.17_1": "kṛtā visāriṇī dikṣu paramāṇuparaṃparā //",
    "S01bsu078_u:kavk_15.18_0": "punarekīkṛtāmeva bhagavān paramāṇubhiḥ /",
    "S01bsu078_u:kavk_15.18_1": "śilāmanyatra nidadhe vismayaṃ ca jagattraye //",
    "S01bsu078_u:kavk_15.19_0": "āścaryaniścaladṛśastato mallā balirjitam /",
    "S01bsu078_u:kavk_15.19_1": "vīryaṃ bhagavato vīkṣya praṇatāstaṃ babhāṣire //",
    "S01bsu078_u:kavk_15.20_0": "aho mahāprabhāvo 'yaṃ balavīryodayastava /",
    "S01bsu078_u:kavk_15.20_1": "niścayādhigame yasya na pragalbhāḥ surā api //",
    "S01bsu078_u:kavk_15.21_0": "anugrahapravṛttena balena guruṇā tava /",
    "S01bsu078_u:kavk_15.21_1": "adhogatinimagneyaṃ janateva dhṛtā śilā //",
    "S01bsu078_u:kavk_15.22_0": "vīryaprajñābalādīnām pramāṇāvadhiniścayam /",
    "S01bsu078_u:kavk_15.22_1": "api jānāti te kaścidāścaryatarakāriṇaḥ //",
    "S01bsu078_u:kavk_15.23_0": "iti bruvāṇānāścaryaniścalānavalokya tān /",
    "S01bsu078_u:kavk_15.23_1": "tasyāṃ śilāyāmāsīnaḥ provāca bhagavān jinaḥ //",
    "S01bsu078_u:kavk_15.24_0": "ekībhūtabalaṃ yaddhi bhūtānām bhuvanatraye /",
    "S01bsu078_u:kavk_15.24_1": "sugatasya tadekasya loke naiva samaṃ balam //",
    "S01bsu078_u:kavk_15.25_0": "ambhāṃsi kumbhairambhodherjaganti paramāṇubhiḥ /",
    "S01bsu078_u:kavk_15.25_1": "śakyānyalaṃ laṅghayituṃ prabhāvo na tu saugataḥ //",
    "S01bsu078_u:kavk_15.26_0": "saṃkhyāṃ sumeroryo vetti tulāmānena tattvataḥ /",
    "S01bsu078_u:kavk_15.26_1": "sugatānām na jānāti so 'pi sudguṇagauravam //",
    "S01bsu078_u:kavk_15.27_0": "kathayitveti bhagavān saṃprāpte suramaṇḍale /",
    "S01bsu078_u:kavk_15.27_1": "saśakrapadmanilaye cakre kuśaladeśanam //",
    "S01bsu078_u:kavk_15.28_0": "mallāstadupadeśena tattadbodhisamāśrayāt /",
    "S01bsu078_u:kavk_15.28_1": "saśrāvakākhyāṃ pratyekasamyaksaṃbuddhatāṃ yayuḥ //",
    "S01bsu078_u:kavk_15.29_0": "srotaḥprāptiphalaṃ kauścitsakṛdāgāmi cāparaiḥ /",
    "S01bsu078_u:kavk_15.29_1": "anāgāmiphalaṃ cāṇyaiḥ prāptamarhatpadaṃ paraiḥ //",
    "S01bsu078_u:kavk_15.30_0": "ityāśyayānuśayadhātugatiṃ nirīkṣya jñātvā tathāprakṛtimapratimopadeśam /",
    "S01bsu078_u:kavk_15.30_1": "teṣāṃ cakāra bhagavāṃścaturāryasatyasamyakprakāśaviśadaṃ kuśalodayāya //",
    "S01bsu078_u:39_0": "iti kṣemendraviracitāyāṃ bodhisattvāvadānakalpalatāyāṃ śilānikṣepāvadānaṃpañcadaśaḥ pallavaḥ //",
    "S01bsu078_u:40_0": "16. maitreyavyākaraṇāvadānam /",
    "S01bsu078_u:kavk_16.1_0": "asaṃgamo nāma viśuddhidhāmo śreyāṃsi sūte kuśalābhikāmaḥ /",
    "S01bsu078_u:kavk_16.1_1": "saṃsāravāmaḥ sukṛtābhirāmo manomalairvairarajovirāmaḥ //",
    "S01bsu078_u:kavk_16.2_0": "purā gaṅgāṃ samuttīrya nāgānāṃ phaṇasetunā /",
    "S01bsu078_u:kavk_16.2_1": "bhagavān sugataḥ pāraṃprāpya bhikṣūnabhāṣata //",
    "S01bsu078_u:kavk_16.3_0": "iha ratnamayaḥ pūrvaṃ yūpo 'bhūdadbhutadyutiḥ /",
    "S01bsu078_u:kavk_16.3_1": "darśayāṃi tamatraiva draṣṭuṃ vaḥ kautukaṃ yadi //",
    "S01bsu078_u:kavk_16.4_0": "ityuktvā bhagavān bhūmau pāṇinā divyalakṣmaṇā /",
    "S01bsu078_u:kavk_16.4_1": "spṛṣṭvā nāgagaṇotkṣiptaṃ ratnayūpadarśayat //",
    "S01bsu078_u:kavk_16.5_0": "taṃ dṛṣṭvā bhikṣavaḥ sarve nirnimeṣekṣaṇāściram /",
    "S01bsu078_u:kavk_16.5_1": "babhūvuścitralikhitām iva niścalavigrahāḥ //",
    "S01bsu078_u:kavk_16.6_0": "tatkathāmatha taiḥ pṛṣṭaḥ provāca bhagavān punaḥ /",
    "S01bsu078_u:kavk_16.6_1": "atītānāgatajñānaṃ dantālokaiḥ kirannivaḥ //",
    "S01bsu078_u:kavk_16.7_0": "devaputraḥ purā kaścit kāle svargaparicyutaḥ /",
    "S01bsu078_u:kavk_16.7_1": "mahāpraṇādanāmābhūnnṛpatiḥ śakraśāsanāt //",
    "S01bsu078_u:kavk_16.8_0": "dharmavṛttānusaraṇasmaraṇāya mahītale /",
    "S01bsu078_u:kavk_16.8_1": "ucitaṃ lakṣaṇaṃ kiṃcit sa yayāce śatakratum //",
    "S01bsu078_u:kavk_16.9_0": "tataḥ surapatervākyādviśvakarmā tadālaye /",
    "S01bsu078_u:kavk_16.9_1": "bhāsvaraṃ vidadhe ratnayūpaṃ puṇyamivonnatam //",
    "S01bsu078_u:kavk_16.10_0": "tatastaddarśanāsakte jane kautukaniścale /",
    "S01bsu078_u:kavk_16.10_1": "kṛṣyādikarmaṇyucchinne rājñaḥ koṣakṣayo 'bhavat //",
    "S01bsu078_u:kavk_16.11_0": "tatastena kṣitibhujā kṣipto 'yaṃ jāhnavījale /",
    "S01bsu078_u:kavk_16.11_1": "tiṣṭhatyadyāpi pātāle ratnaiḥ sūryairivācitaḥ //",
    "S01bsu078_u:kavk_16.12_0": "bhaviṣyatyasya kālena paricchinnaḥ parikṣayaḥ /",
    "S01bsu078_u:kavk_16.12_1": "na tajjagati nāmāste pariṇāme yadakṣayam //",
    "S01bsu078_u:kavk_16.13_0": "āgāmisamaye puṃsāṃ varṣāśītisahasrake /",
    "S01bsu078_u:kavk_16.13_1": "śaṅkhaśubhrayaśāḥ śaṅkho nāma rājā bhaviṣyati //",
    "S01bsu078_u:kavk_16.14_0": "puṇyalabdhamimaṃ yūpaṃ nṛpaḥ kalpadrumopamaḥ /",
    "S01bsu078_u:kavk_16.14_1": "sa purohitaputrāya maitreyāya pradāsyati //",
    "S01bsu078_u:kavk_16.15_0": "maitreyo 'pyanmumādāya kṛtvā sapadi khaṇḍaśaḥ /",
    "S01bsu078_u:kavk_16.15_1": "arthicintāmaṇirlokamadaridraṃ kariṣyati //",
    "S01bsu078_u:kavk_16.16_0": "yūpaṃ datvātha maitreyaḥ samyaksaṃbuddhatām gataḥ /",
    "S01bsu078_u:kavk_16.16_1": "anuttarajñānanidhirbhaviṣyati surārcitaḥ //",
    "S01bsu078_u:kavk_16.17_0": "śaṅko rājā sahasrāṇāmaśītyā parivāritaḥ /",
    "S01bsu078_u:kavk_16.17_1": "sāntaḥpurāmātyagaṇo rājāpi pravrajiṣyati //",
    "S01bsu078_u:kavk_16.18_0": "prāgjanmapraṇidhānena śaṅkhasya kuśalodayaḥ /",
    "S01bsu078_u:kavk_16.18_1": "kṛtasyāvaśyabhogyatvātpariṇāme phaliṣyati //",
    "S01bsu078_u:kavk_16.19_0": "madhyadeśe purā rājā vāsavo vāsavopamaḥ /",
    "S01bsu078_u:kavk_16.19_1": "dhanasaṃmatanāmā ca nṛpo 'bhūduttarāpathe //",
    "S01bsu078_u:kavk_16.20_0": "tayorvibhavasaṃgharṣo bhūto vairāgnitaptayoḥ /",
    "S01bsu078_u:kavk_16.20_1": "abhūd yuddhasamārambhasaṃbhārarabhasaṃ manah //",
    "S01bsu078_u:kavk_16.21_0": "nagaraṃ ca praviśyātha sametya dhanasaṃmataḥ /",
    "S01bsu078_u:kavk_16.21_1": "cakre garajathānīkairgaṅgātīraṃ nīrantaram //",
    "S01bsu078_u:kavk_16.22_0": "tatra ratnaśīkhī nāṃa samyaksaṃbuddhatām gataḥ /",
    "S01bsu078_u:kavk_16.22_1": "dṛṣṭastenārcyāmānāṅghrirbrahmaśakrādibhiḥ suraiḥ //",
    "S01bsu078_u:kavk_16.23_0": "so 'cintayadaho rājā vāsavaḥ pṛthipuṇyavān /",
    "S01bsu078_u:kavk_16.23_1": "viṣayānte vasatyeṣ ayo hi tridaśavanditaḥ //",
    "S01bsu078_u:kavk_16.24_0": "tatastasyānubhāvena tatra bhūpālayostayoḥ /",
    "S01bsu078_u:kavk_16.24_1": "yayau vairarajaḥ śāntyā mithyāmohaparikṣayam //",
    "S01bsu078_u:kavk_16.25_0": "kṝtasaṃghiḥ pareṇātha vāsavaḥ pṛthivīpatiḥ /",
    "S01bsu078_u:kavk_16.25_1": "bhagavantaṃ samabhyetya sarvabhogaurapūjayat //",
    "S01bsu078_u:kavk_16.26_0": "praṇidhānaṃ ca vidadhe pūjānte praṇamāmi tam /",
    "S01bsu078_u:kavk_16.26_1": "ahaṃ kuśalamūlena syāmetena mahāniti //",
    "S01bsu078_u:kavk_16.27_0": "asminnavasare ghore śankhaśabde samudgate /",
    "S01bsu078_u:kavk_16.27_1": "provāca taṃ ratnaśikhī praṇataṃ purataḥ sthitam //",
    "S01bsu078_u:kavk_16.28_0": "śankho nāma mahīpālaścakravartī bhaviṣyasi /",
    "S01bsu078_u:kavk_16.28_1": "paryante bodhiyuktaśca kuśalaṃ samāvāpsyasi //",
    "S01bsu078_u:kavk_16.28_2": "evaṃ satpraṇidhānatah kṣitipatiḥ puṇyodayādvāsavaḥ",
    "S01bsu078_u:kavk_16.28_3": "śaṅkho nāma nṛpa sa ratnaśikhinādiṣṭaḥ śriyaṃ prāpsyati /",
    "S01bsu078_u:kavk_16.28_4": "maitreyaḥ praṇayātkariṣyati tathā bodhau viśuddhāṃ dhiyaṃ",
    "S01bsu078_u:kavk_16.28_5": "kalyāṇābhiniveśapuṇyataraṇirāḍya hi satsaṃgamaḥ //",
    "S01bsu078_u:41_0": "iti kṣemendraviracitāyām bodhisattvāvadānakalpalatāyāṃ maitreyavyākaraṇāvadānaṃ nāma ṣoḍaśaḥ pallavaḥ /",
    "S01bsu078_u:42_0": "17. ādarśamukhāvadānam /",
    "S01bsu078_u:kavk_17.1_0": "cittaprasādavimalapraṇayojjvalasya svalpasya dānakusumasya phalāṃśakena /",
    "S01bsu078_u:kavk_17.1_1": "hemādrirohaṇanagendrasudhābdhidānasaṃpatphalaṃ na hi tulākalanāmupaiti //",
    "S01bsu078_u:kavk_17.2_0": "purā manojñe sarvajñaḥ śrāvastyāṃ jetakānane /",
    "S01bsu078_u:kavk_17.2_1": "anāthapiṇḍadārāme vijahāra mahāśayaḥ //",
    "S01bsu078_u:kavk_17.3_0": "āryo mahākāśyapākhyastacchiṣyaḥ karuṇānidhiḥ /",
    "S01bsu078_u:kavk_17.3_1": "nagaropavanasyāntaṃ janacārikayā yayau //",
    "S01bsu078_u:kavk_17.4_0": "tatra sudrugatiryoṣinnagarāśravalambikā /",
    "S01bsu078_u:kavk_17.4_1": "apaśyat kuṣṭharogārtā kāśyapaṃ taṃ yadṛcchayā //",
    "S01bsu078_u:kavk_17.5_0": "sā taṃ dṛṣṭvā prasādinyā śraddhayā samacintayat /",
    "S01bsu078_u:kavk_17.5_1": "pātre 'sya piṇḍapātārhā kiṃ na jātāsmi puṇyataḥ //",
    "S01bsu078_u:kavk_17.6_0": "vijñāya tasyā āścaryaśraddhāyuktaṃ manoratham /",
    "S01bsu078_u:kavk_17.6_1": "prasārya pātraṃ jagrāha piṇḍaṃ taṃ karuṇākulaḥ //",
    "S01bsu078_u:kavk_17.7_0": "tīvracittaprasādena bhaktasārasamaraṇe /",
    "S01bsu078_u:kavk_17.7_1": "kuṣṭhinyā nipapātāsyāḥ pātre śīrṇakarāṅguliḥ //",
    "S01bsu078_u:kavk_17.8_0": "tataḥ sā pātakamiva tyaktvānityakalevaram /",
    "S01bsu078_u:kavk_17.8_1": "devānāṃ tuṣitākhyānāṃ nilaye samajāyata //",
    "S01bsu078_u:kavk_17.9_0": "śakrastadadbhutaṃ jñātvā dānapuṇypditādaraḥ /",
    "S01bsu078_u:kavk_17.9_1": "yatnātkāśyapasatpātraṃ sudhayā samapūrayat //",
    "S01bsu078_u:kavk_17.10_0": "sudhārpaṇe 'pyasau bhikṣurnispṛhastṛṇalīlayā /",
    "S01bsu078_u:kavk_17.10_1": "praśamāmṛtasaṃpūrṇaścakre pātramadhomukham //",
    "S01bsu078_u:kavk_17.11_0": "bhajante praṇayaprītiṃ kṛpaṇeṣu kṛpākulāḥ /",
    "S01bsu078_u:kavk_17.11_1": "santaḥ saṃpatsamādhmātavadane mīlitādarāḥ //",
    "S01bsu078_u:kavk_17.12_0": "śrutvā tāṃ tuṣite devanikāye niratām nṛpaḥ /",
    "S01bsu078_u:kavk_17.12_1": "prasenajit bhagavataścakre bhojyādhivāsanām //",
    "S01bsu078_u:kavk_17.13_0": "rājñastasya gṛhe dṛṣṭvā lakṣmīmāścaryakāriṇaḥ /",
    "S01bsu078_u:kavk_17.13_1": "āryānandena bhagavān pṛṣṭastatpuṇyamabhyadhāt //",
    "S01bsu078_u:kavk_17.14_0": "purā gṛhapateḥ sūnurdāridyrāddāsatāṃ gataḥ /",
    "S01bsu078_u:kavk_17.14_1": "kṣetrakarmāṇi saṃsaktaḥ kṣutkṣāmaḥ klāntimāyayau //",
    "S01bsu078_u:kavk_17.15_0": "svajananyā samānītāṃ niḥsnehalavaṇāṃ cirāt /",
    "S01bsu078_u:kavk_17.15_1": "kulmāṣapiṇḍimāsādya bhoktuṃ sādaramāyayau //",
    "S01bsu078_u:kavk_17.16_0": "dhautahastaḥ kṣaṇe tasmin saṃprāptāya yadṛcchayā /",
    "S01bsu078_u:kavk_17.16_1": "dadau pratyekabuddhāya tām prasannena cetasā //",
    "S01bsu078_u:kavk_17.17_0": "jātaḥ sa eva kālena bhūpālo 'yaṃ prasenajit /",
    "S01bsu078_u:kavk_17.17_1": "tasya dānakaṇasyaivaṃ vibhūtiḥ prathamaṃ phalam //",
    "S01bsu078_u:kavk_17.18_0": "śrutveti bhagavadvākyaṃ bhikṣūrvismayamāyayau /",
    "S01bsu078_u:kavk_17.18_1": "rājāpi vipulāṃ pūjāṃ cakre bhagavataḥ puraḥ //",
    "S01bsu078_u:kavk_17.19_0": "rājārhairakhilairbhogaiḥ kṛtvā bhaktinivedanam /",
    "S01bsu078_u:kavk_17.19_1": "sa koṭīstailakumbhānāṃ dīpamālāmakalpayat //",
    "S01bsu078_u:kavk_17.20_0": "dīpamekaṃ dadau tatra svalpakaṃ durgatāṅganā /",
    "S01bsu078_u:kavk_17.20_1": "snehakṣayātprayāteṣu sarveṣu na jagāma yaḥ //",
    "S01bsu078_u:kavk_17.21_0": "vicintya praṇidhānena tayā vimalacetasā /",
    "S01bsu078_u:kavk_17.21_1": "bhāvinīm śākyamunitāṃ sarvajño 'syāh samabhyadhāt //",
    "S01bsu078_u:kavk_17.22_0": "ratnadīpāvaliṃ datvā rājā bhagavataḥ purah /",
    "S01bsu078_u:kavk_17.22_1": "upaviśya praṇamyāgre praṇayāttaṃ vajijñapat //",
    "S01bsu078_u:kavk_17.23_0": "bhagavatpraṇidhānena tattatpuṇyānubhāvataḥ /",
    "S01bsu078_u:kavk_17.23_1": "na kasyānuttarā samyaksaṃbodhirbhavadarpitā //",
    "S01bsu078_u:kavk_17.24_0": "bhavatprasādapraṇayāt prāptumicchāmi tāmaham /",
    "S01bsu078_u:kavk_17.24_1": "nirvikalpaphalāvāptyai sevyante kalpapādapāḥ //",
    "S01bsu078_u:kavk_17.25_0": "iti rājavacaḥ śrutvā bhagavān samabhāṣata /",
    "S01bsu078_u:kavk_17.25_1": "durlabhānuttarā samyaksaṃbodhiḥ pṛthivīpate //",
    "S01bsu078_u:kavk_17.26_0": "sūkṣmā mṛṇālatantubhyo giribhyo 'pi garīyasī /",
    "S01bsu078_u:kavk_17.26_1": "samudrebhyo 'pi gambhīrā sā sukhena na labhyate //",
    "S01bsu078_u:kavk_17.27_0": "na dānairbahubhirlabdhaṃ mayaivānyeṣu janmasu /",
    "S01bsu078_u:kavk_17.27_1": "cittaprasādaviśadaṃ jñānaṃ tatkāraṇaṃ jaguḥ //",
    "S01bsu078_u:kavk_17.28_0": "caturdvīpādhipatyena mayā māndhātṛjanmani /",
    "S01bsu078_u:kavk_17.28_1": "ciraṃ dānaphalaṃ bhuktaṃ bodhirnādhigatā tu sā //",
    "S01bsu078_u:kavk_17.29_0": "dānena cakravartīśrīḥ sā sudarśanajanmani /",
    "S01bsu078_u:kavk_17.29_1": "bhuktā mayāmahīyasī bodhirnādhigatā tu sā //",
    "S01bsu078_u:kavk_17.30_0": "purā datvā gajānaṣṭau velāmadvijajanmāni /",
    "S01bsu078_u:kavk_17.30_1": "mayā prāptaṃ mahatpuṇyaṃ bodhirnādhigatā tu sā //",
    "S01bsu078_u:kavk_17.31_0": "kurūpaḥ kuśalātmāhaṃ rājaputraḥ purābhavam /",
    "S01bsu078_u:kavk_17.31_1": "yaḥ piśāco 'yamityuktvā nijalatnyā vivarjitaḥ //",
    "S01bsu078_u:kavk_17.32_0": "śriyai śrīskandho bhūtyāge prītiryasya sadā sthitā /",
    "S01bsu078_u:kavk_17.32_1": "sa duḥkhī rūpavaikalyāt kka vā sarvaguṇodayaḥ //",
    "S01bsu078_u:kavk_17.33_0": "taṃ rūpavirahe dehatyāgārūḍhaṃ śacīpatiḥ /",
    "S01bsu078_u:kavk_17.33_1": "divyacūḍāmaṇiṃ datvā cakre pañcaśaropamam //",
    "S01bsu078_u:kavk_17.34_0": "ṣaṣṭiḥ purasahasrāṇi tasya yajñeṣu yajvanaḥ /",
    "S01bsu078_u:kavk_17.34_1": "hemayūpābhirūpāṇi prāpurmerubalaśriyam //",
    "S01bsu078_u:kavk_17.35_0": "tasmin mayātidānādrikṛte kuśalajanmani /",
    "S01bsu078_u:kavk_17.35_1": "tāni puṇyānyavāptāni bodhirnādhigatā tu sā //",
    "S01bsu078_u:kavk_17.36_0": "mayā satyaprabhāveṇa triśaṅkunṛpajanmani /",
    "S01bsu078_u:kavk_17.36_1": "kṛtā vṛṣṭiḥ sudurbhikṣā bodhirnādhigatā tu sā //",
    "S01bsu078_u:kavk_17.37_0": "mithilāyāṃ mahādevanṛpajanmani yajvanā /",
    "S01bsu078_u:kavk_17.37_1": "mayāptā puṇyasaṃpattirbodhirnādhigatā tu sā //",
    "S01bsu078_u:kavk_17.38_0": "mithilāyāṃ purā puṇyaṃ nimibhūpālajanmani /",
    "S01bsu078_u:kavk_17.38_1": "prāptaṃ dānatapoyajñairbodhirnādhigatā tu sā //",
    "S01bsu078_u:kavk_17.39_0": "purā nandasya nṛpateścatvāraḥ piśunāḥ sutāḥ /",
    "S01bsu078_u:kavk_17.39_1": "babhūvurādarśamukhaḥ pañcamaśca guṇādhikaḥ //",
    "S01bsu078_u:kavk_17.40_0": "kālenāpannaparyantaḥ sa bhūpatiracintayat /",
    "S01bsu078_u:kavk_17.40_1": "ete madante catvāro rājyaṃ nārhanti karkaśāḥ //",
    "S01bsu078_u:kavk_17.41_0": "putre mamādarśamukhe rājyaśrī pratibimbitā /",
    "S01bsu078_u:kavk_17.41_1": "suvṛtte labhate śobhāṃ prajñāvaimalyaśālini //",
    "S01bsu078_u:kavk_17.42_0": "dhyātvetyamātyān so 'vādīt sa bhavadbhirnareśvaraḥ /",
    "S01bsu078_u:kavk_17.42_1": "kṛto 'ntaḥpuravargeṇa yo 'bhyutthānena pūjyate //",
    "S01bsu078_u:kavk_17.43_0": "maulirna kampate yasya sameva maṇipādukaiḥ /",
    "S01bsu078_u:kavk_17.43_1": "dvāradrumādrivāpīṣu nidhiṣaṭkaṃ sa paśyati //",
    "S01bsu078_u:kavk_17.44_0": "ityuktvā tridivaṃ yāte nṛpatau mantriṇaḥ kramāt /",
    "S01bsu078_u:kavk_17.44_1": "taduktrairlakṣaṇaiścakrurādarśamukhamīśvaram //",
    "S01bsu078_u:kavk_17.45_0": "dharmanirṇayakāryeṣu yaṃ vādiprativādinah /",
    "S01bsu078_u:kavk_17.45_1": "vilokyaiva svayaṃ tasthurnyāyairjayaparājaye //",
    "S01bsu078_u:kavk_17.46_0": "purā nirabhiasṃghena prātavaiśasakilbiṣam /",
    "S01bsu078_u:kavk_17.46_1": "brāhmaṇaṃ daṇḍinaṃ nāma dayāluḥ prayayau puraḥ //",
    "S01bsu078_u:kavk_17.47_0": "guyugārthe gṛhasthena mṛtena vaḍavāhateḥ /",
    "S01bsu078_u:kavk_17.47_1": "kuṭhārapātataḥ patnyā takṣavāsī vivāditaḥ //",
    "S01bsu078_u:kavk_17.48_0": "śauṇḍikenātmajavadhāddīkṣitaṃ tulyanigraham /",
    "S01bsu078_u:kavk_17.48_1": "tadvipakṣabhayenoktvā tatsaṃtyaktaṃ vyamokṣayat //",
    "S01bsu078_u:kavk_17.49_0": "amānuṣāṇāṃ sattvānāmadhyāśayaviśeṣataḥ /",
    "S01bsu078_u:kavk_17.49_1": "cakāra cittaśodhanaṃ tattatsaṃdehanirṇayam //",
    "S01bsu078_u:kavk_17.50_0": "avṛṣṭimṛṣṭe durbhikṣe yena dvādaśavarsake /",
    "S01bsu078_u:kavk_17.50_1": "vihitaṃ sarvasattvānāmaśanaprāṇavartanam //",
    "S01bsu078_u:kavk_17.51_0": "ityamūnmama puṇyāptirādarśamukhajnmani /",
    "S01bsu078_u:kavk_17.51_1": "na tu sā samyaksaṃbodhirvibodhitā mahodayā //",
    "S01bsu078_u:kavk_17.52_0": "bahujanmaśatābhyāsaprasāsena mahīyasā /",
    "S01bsu078_u:kavk_17.52_1": "adya tu jñānavaimalyaṃ mayāptaṃ lutpasaṃvṛti //",
    "S01bsu078_u:kavk_17.52_2": "jñānaprajñādhigamyā kimapi paratarānuttarā satyāsaṃvit",
    "S01bsu078_u:kavk_17.52_3": "samyaksaṃbodhireṣā na ca khalu nṛpate labhyate dānapuṇyaiḥ /",
    "S01bsu078_u:kavk_17.52_4": "mohaśyāmāvirāme gataghanagaganavyaktavaimalyabhājāṃ",
    "S01bsu078_u:kavk_17.52_5": "nirvyājānandabhūmirbhavati bhavatamaśchedinī sā dinaśrīḥ //",
    "S01bsu078_u:43_0": "iti kṣemendraviracitāyām bodhisattvāvadānakalpalatāyāṃ ādarśamukhāvadānaṃ nāma saptadaśaḥ pallavaḥ /",
    "S01bsu078_u:44_0": "18. śāriputrapravrajyāvadānam /",
    "S01bsu078_u:kavk_18.1_0": "nedaṃ bandhunoṃ suhṛt sodaro vā nedaṃ mātā na pitā vā karoti /",
    "S01bsu078_u:kavk_18.1_1": "yatsaṃsārāmbhodhesetuṃ vidhatte jñānācāryaḥ ko 'pi kalyāṇahetuḥ //",
    "S01bsu078_u:kavk_18.2_0": "kalandakanivāsākhye ramye veṇuvanāśrame /",
    "S01bsu078_u:kavk_18.2_1": "bhagavān viharan buddhaḥ pure rājagṛhe purā //",
    "S01bsu078_u:kavk_18.3_0": "kilitaṃ copayiṣyaṃ ca dvau parivrājakau purā /",
    "S01bsu078_u:kavk_18.3_1": "prapannau bhikṣubhāvena cakāra śamasaṃvṛtau //",
    "S01bsu078_u:kavk_18.4_0": "tataśca śāriputrasya bhikṣoḥ saṃdeśanāṃ vyaghāt /",
    "S01bsu078_u:kavk_18.4_1": "yayā sākṣātkṛtārhattvo so 'bhūnmokṣagatikṣamaḥ //",
    "S01bsu078_u:kavk_18.5_0": "tasya tadadbhutaṃ dṛṣṭvā dhanārhaṃ sarvabhikṣubhiḥ /",
    "S01bsu078_u:kavk_18.5_1": "papracchuḥ pūrvavṛttāntaṃ sa ca tebhyo vyabhāṣata //",
    "S01bsu078_u:kavk_18.6_0": "brāhmaṇasyāgnimitrasya bhāryā guṇavarābhavat /",
    "S01bsu078_u:kavk_18.6_1": "śūrpiketi kṛtaṃ pitrā krīḍānāma ca bibhratī //",
    "S01bsu078_u:kavk_18.7_0": "bhrātā prathamaśīlākhyaḥ tasya śūrpasamābhidhaḥ /",
    "S01bsu078_u:kavk_18.7_1": "pratyekabuddhatāṃ yātaḥ kadācid gṛhamāyayau //",
    "S01bsu078_u:kavk_18.8_0": "sa tayā bharturādeśād gṛhībhaktyādhivāsitaḥ /",
    "S01bsu078_u:kavk_18.8_1": "praṇatipraṇayācāraistoṣitaḥ paricaryayā //",
    "S01bsu078_u:kavk_18.9_0": "kadāciccīvare tasya kurvāṇasya vipātraṇam (?) /",
    "S01bsu078_u:kavk_18.9_1": "sūcīkarmavahād dṛṣṭvā praṇidhānaṃ samādadhe //",
    "S01bsu078_u:kavk_18.10_0": "yatheyaṃ kartarīṃ tīkṣṇā yathā gambhīragāmiṇī /",
    "S01bsu078_u:kavk_18.10_1": "sūcī tathāparā prajñā mama syāditi sādarā //",
    "S01bsu078_u:kavk_18.11_0": "pratyekabuddhavinayāt praṇidhānena tena ca /",
    "S01bsu078_u:kavk_18.11_1": "gatāsmin janmani saiva saprajñaśāriputratām //",
    "S01bsu078_u:kavk_18.12_0": "sa eṣa śāriputro 'dya bhikṣuṣtīkṣṇatarāgradhīḥ /",
    "S01bsu078_u:kavk_18.12_1": "kalyāṇapātratām yātaḥ kalpavallī hi sanmateḥ //",
    "S01bsu078_u:kavk_18.13_0": "vākyaṃ bhagavataḥ śrutvā papracchurbhikṣavaḥ punah /",
    "S01bsu078_u:kavk_18.13_1": "kasmānnāṭyakule jātaḥ śāriputro narādhame //",
    "S01bsu078_u:kavk_18.14_0": "tatastān bhagavānūce pūrvasminneṣa janmani /",
    "S01bsu078_u:kavk_18.14_1": "abhūnmahāmatirnāma rājaputraḥ satāṃ mataḥ //",
    "S01bsu078_u:kavk_18.15_0": "śrīmato 'pi matistasya pravrajyāyāmajāyata /",
    "S01bsu078_u:kavk_18.15_1": "paripākaprasannānāṃ kāluṣyāya na saṃpadaḥ //",
    "S01bsu078_u:kavk_18.16_0": "pravrajyā rājaputrāṇāṃ yūnāṃ naiva kulocitā /",
    "S01bsu078_u:kavk_18.16_1": "ityuktvā janakaḥ prītyā taṃ yatnena nyavārayat //",
    "S01bsu078_u:kavk_18.17_0": "kadācit kuñjarārūḍhaḥ sa vrajan janavartmani /",
    "S01bsu078_u:kavk_18.17_1": "dṛṣṭvā daridraṃ sthaviraṃ kāruṇyādidamabravīt //",
    "S01bsu078_u:kavk_18.18_0": "adhanyā dhanīno loke bandhubandhanayantritāḥ /",
    "S01bsu078_u:kavk_18.18_1": "pravrajyāṃ nāpnuvantyeva tvaṃ tu kena nivāritaḥ //",
    "S01bsu078_u:kavk_18.19_0": "sa nyavedayanme daridrasya na pātraṃ na ca cīvaram /",
    "S01bsu078_u:kavk_18.19_1": "dhanopakaraṇānyeva śamopakaraṇānyapi //",
    "S01bsu078_u:kavk_18.20_0": "rājasūnuriti śrutvā gatvā munitapovanam /",
    "S01bsu078_u:kavk_18.20_1": "pravrajyāṃ kārayitvāsya pradadau pātracīvaram //",
    "S01bsu078_u:kavk_18.21_0": "so 'cireṇaiva kālena yātaḥ pratyekabuddhatām /",
    "S01bsu078_u:kavk_18.21_1": "rājaputraṃ samabhyetya divyāmṛddhimadarśayat //",
    "S01bsu078_u:kavk_18.22_0": "tasya prabhāvamālokya sa pradadhyau nṛpātmajaḥ /",
    "S01bsu078_u:kavk_18.22_1": "aho mahodayatvānme pravrajyā durlabhābhavat //",
    "S01bsu078_u:kavk_18.23_0": "dāridyrādavivekācc nīcānāmapi durlabhā /",
    "S01bsu078_u:kavk_18.23_1": "jāyeyamadhame kule tasmadasmi vivekavān //",
    "S01bsu078_u:kavk_18.24_0": "sa eva śāriputro 'yaṃ jñātastatpraṇidhānataḥ /",
    "S01bsu078_u:kavk_18.24_1": "pravrajito bhagavatā kāśyapenānyajanmani //",
    "S01bsu078_u:kavk_18.24_2": "tenāyaṃ niyamapraṇayavinayī samyakprasādodayād",
    "S01bsu078_u:kavk_18.24_3": "ādiṣṭaḥ kuśalāya satyanidhinā prajñāvatāmagraṇīḥ /",
    "S01bsu078_u:kavk_18.24_4": "kāle śākyamunerbhaviṣyati mataḥ śiṣyatvayogādvaraṃ",
    "S01bsu078_u:kavk_18.24_5": "maudgalyāyana eṣa cātra kathitaḥ saṃvinmayānāṃ vadaḥ //",
    "S01bsu078_u:kavk_18.26_0": "anyajanmani daridraḥ kārmikaḥ kenacidapi dayayā maharṣiṇā /",
    "S01bsu078_u:kavk_18.26_1": "dattapātracīvaro 'bhavaddarśitarddhirāsīdatulaprabhāvavān //",
    "S01bsu078_u:45_0": "iti kṣemendraviracitāṃ bodhisattvāvadānakalpalatāyāṃ śāriputraprajajyāvadānam nāmāṣṭādaśaḥ pallavaḥ /",
    "S01bsu078_u:46_0": "19. śroṇakoṭikarṇāvadānam /",
    "S01bsu078_u:kavk_19.1_0": "sa ko 'pi puṇyātiśayodayasya varaḥ prabhāvaḥ paramākṣayo yaḥ /",
    "S01bsu078_u:kavk_19.1_1": "pratyakṣalakṣyaḥ śubhapakṣasākṣī janmāntare lakṣaṇatāmupaiti //",
    "S01bsu078_u:kavk_19.2_0": "ramye purā bhagavati śrāvastyāṃ jetakānane /",
    "S01bsu078_u:kavk_19.2_1": "anāthapiṇḍadārāme vihāriṇi tathāgate //",
    "S01bsu078_u:kavk_19.3_0": "babhūva vāsavagrāme balasenābhidho gṛhī /",
    "S01bsu078_u:kavk_19.3_1": "pūritāśaḥ phalabharaiśchāyātarurivārthinām //",
    "S01bsu078_u:kavk_19.4_0": "jāyāyāṃ jayasenāyāṃ kāle kamalalocanaḥ /",
    "S01bsu078_u:kavk_19.4_1": "ajāyata sutastasya puṇyairmīrta ivotsavaḥ //",
    "S01bsu078_u:kavk_19.5_0": "sajahā ratnadīpārcirabhūtkarṇasya karṇikā /",
    "S01bsu078_u:kavk_19.5_1": "nābhūnmūlyatulā yasya hemakoṭiśatairapi //",
    "S01bsu078_u:kavk_19.6_0": "śravaṇānakṣatrajāto 'sau ratnakoṭyarhakarṇikāḥ /",
    "S01bsu078_u:kavk_19.6_1": "sa śroṇakoṭikarṇākhyaḥ kumāro 'bhūdguṇocitaḥ //",
    "S01bsu078_u:kavk_19.7_0": "sa nirmalaruciḥ kāntaḥ kalābhiṃ paripūritaḥ /",
    "S01bsu078_u:kavk_19.7_1": "amandānandaniṣyandī na kasyendurivābhavat //",
    "S01bsu078_u:kavk_19.8_0": "sa yuvā vāryamāṇo 'pi pitrā dhanadasaṃpadā /",
    "S01bsu078_u:kavk_19.8_1": "jananī sāśrunayanā paraṃ puruṣayā girā //",
    "S01bsu078_u:kavk_19.9_0": "priyaṃvado 'pi nirbhartsyo viṣavarṣīva candramāḥ /",
    "S01bsu078_u:kavk_19.9_1": "mahāsārthena ratnārthī dūradvīpāntaraṃ yayau //",
    "S01bsu078_u:kavk_19.10_0": "makarākaramuttīrya vrajatasyasya nirjane /",
    "S01bsu078_u:kavk_19.10_1": "karmormiviplavenābhūt svasārthavirahaḥ pathi //",
    "S01bsu078_u:kavk_19.11_0": "sārtho 'pi tamanāsādya vinivṛttaṃ śucā śanaiḥ /",
    "S01bsu078_u:kavk_19.11_1": "svadeśamarjitakleśaḥ praviveśa viśṛṅkhalāḥ //",
    "S01bsu078_u:kavk_19.12_0": "so 'pi taptamaruśreṇīlakṣaṇāṃ dakṣiṇāṃ diśam /",
    "S01bsu078_u:kavk_19.12_1": "śrāntaḥ praśāntaviśrāntirvāpigāhaṃ vyagāhata //",
    "S01bsu078_u:kavk_19.13_0": "so 'cintayadaho vitte pratinittārjanodyamaḥ /",
    "S01bsu078_u:kavk_19.13_1": "mamāyamanayenaiva jātakleśaḥ phalodayaḥ //",
    "S01bsu078_u:kavk_19.14_0": "aho dhanārjanāveśaḥ saṃtoṣavirahānnṛṇām /",
    "S01bsu078_u:kavk_19.14_1": "sarvāpavādasaṃvādo nindyānām vipadāṃ padam //",
    "S01bsu078_u:kavk_19.15_0": "hemācale 'pi saṃprāpte na paryāptirhanārjane /",
    "S01bsu078_u:kavk_19.15_1": "saṃsāre vāsanābhyāsadveṣamohaḥ śarīriṇām //",
    "S01bsu078_u:kavk_19.16_0": "pṛthuprayāsavirasā dīpitā śrīrivāyatā /",
    "S01bsu078_u:kavk_19.16_1": "tṛṣṇāṃ tanoti nitarāmiyaṃmarumahītale //",
    "S01bsu078_u:kavk_19.17_0": "aho bata kuraṅgāṇāṃ tṛṣṇāndhānāṃ pade pade /",
    "S01bsu078_u:kavk_19.17_1": "mamāpi janayantyeva mohaṃ marumarīcikāḥ //",
    "S01bsu078_u:kavk_19.18_0": "iyaṃ tṛṣṇā śramaścāyamimā nirudakā bhuvaḥ /",
    "S01bsu078_u:kavk_19.18_1": "kiṃ karomi kka gacchāmi paśyāmi jvalitā diśaḥ //",
    "S01bsu078_u:kavk_19.19_0": "iti saṃcintya sa śanaiḥ prasarpan salilāśayā /",
    "S01bsu078_u:kavk_19.19_1": "āyāsamiva sākāraṃ dadarśa puramāyasam //",
    "S01bsu078_u:kavk_19.20_0": "ghoraṃ dvāri sthitaṃ tatra saṃtrāsasyeva sodaram /",
    "S01bsu078_u:kavk_19.20_1": "dadarśa puruṣaṃ kālakarālaṃ raktalocanam //",
    "S01bsu078_u:kavk_19.21_0": "sa tena pṛṣṭaḥ pānīyaṃ yadā novāca kiṃcana /",
    "S01bsu078_u:kavk_19.21_1": "tadā svayaṃ praviṣṭena pretaloko vilokitah //",
    "S01bsu078_u:kavk_19.22_0": "dagdhakaṣṭhopamān dhūlimalaliptānnirambarān /",
    "S01bsu078_u:kavk_19.22_1": "śuṣkāsthinsāyuśeṣāṅgān pretān dṛṣṭvā sa vivyathe //",
    "S01bsu078_u:kavk_19.23_0": "tairyācitah sa pānīyaṃ pānīyavirahārditaḥ /",
    "S01bsu078_u:kavk_19.23_1": "parityajya nijāmārtimabhūttadduḥkhaduḥkhitaḥ //",
    "S01bsu078_u:kavk_19.24_0": "tīvratṛṣṇāturānūce sa tānārtapralāpinah /",
    "S01bsu078_u:kavk_19.24_1": "mamāsmin marukāntāre niṣkṛpasya kutaḥ payaḥ //",
    "S01bsu078_u:kavk_19.25_0": "kṛcchre 'smin duḥsahe nyastāḥ ke yūyaṃ kena karmaṇā /",
    "S01bsu078_u:kavk_19.25_1": "yuṣmadaprakriyabandhaścātaḥ kṛcchraścarāmyaham //",
    "S01bsu078_u:kavk_19.26_0": "nidrā niḥśalyakalpasya sukhasikteva tasya yā /",
    "S01bsu078_u:kavk_19.26_1": "nārtānnapaśyati dṛṣṭvā teṣāṃ kleśakṣaye kṣamā //",
    "S01bsu078_u:kavk_19.27_0": "te tamūcurviruddhena karmaṇā mohasaṃcayāt /",
    "S01bsu078_u:kavk_19.27_1": "anivartya vayaṃ martyāḥ kṣiptā vyasanasaṃkaṭe //",
    "S01bsu078_u:47_0": "adhikṣepāt kṣepakṣatipataradhairyairmadabharād anāryairmānavyasanerṣyābhiravāryavyatikaraiḥ /",
    "S01bsu078_u:kavk_19.28_0": "adhikṣepāt kṣepakṣatipataradhairyairmadabharād anāryairmānavyasanerṣyābhiravāryavyatikaraiḥ /",
    "S01bsu078_u:kavk_19.28_1": "kṛtāsmābhirnityaṃ suhanahṛdaye nirdayatayā",
    "S01bsu078_u:kavk_19.28_2": "vacobhirnārācairviṣaparicitaiḥ śalyakalanā //",
    "S01bsu078_u:kavk_19.29_0": "dānaṃ nadattaṃ hṛtameva vittaṃ hiṃsānimittīkṛtameva cittam /",
    "S01bsu078_u:kavk_19.29_1": "asmārbhiraṅgairvihitā vikārāḥ parasya dārāpahṛtiprakārāḥ //",
    "S01bsu078_u:kavk_19.30_0": "te vayaṃ kuhakāsaktā dakṣāḥ kṣudreṣu karmasu /",
    "S01bsu078_u:kavk_19.30_1": "prayātāḥ pretanagare ghore 'smin kleśapātratām //",
    "S01bsu078_u:kavk_19.31_0": "iti teṣāṃ vacaḥ śrutvā so 'nyatra ca tathāvidhān /",
    "S01bsu078_u:kavk_19.31_1": "pretān dṛṣṭvānabhipretān karuṇakulito 'bhavat //",
    "S01bsu078_u:kavk_19.32_0": "nirgamya durgamāt tasmāt purātpuṇyabalena saḥ /",
    "S01bsu078_u:kavk_19.32_1": "vimalaṃ śītalacchāyamāsasāda vanāntaram //",
    "S01bsu078_u:kavk_19.33_0": "atha dūradhvasaṃtaptaḥ pariśrāntaḥ śanaiḥ śanaiḥ /",
    "S01bsu078_u:kavk_19.33_1": "nipapātācalādandhastṛṣṭārta iva bhāṣkaraḥ //",
    "S01bsu078_u:kavk_19.34_0": "dine puṇya iva kṣīṇe niḥśeṣāśāprakāśake /",
    "S01bsu078_u:kavk_19.34_1": "saṃmohamalinaṃ loke tamaḥ pāpamivodyayau //",
    "S01bsu078_u:kavk_19.35_0": "kṣīṇabhṛṅgavihaṅgānāṃ nalinīnāṃ prasaṅginī /",
    "S01bsu078_u:kavk_19.35_1": "vikāsāsṃpasā mudrā nidreva samajāyata //",
    "S01bsu078_u:kavk_19.36_0": "kāruṇyādiva śītāṃśurjyotsnāmṛtaśalākayā /",
    "S01bsu078_u:kavk_19.36_1": "sphāratāraṃ jagannitraṃ cakre vitimitaṃ tataḥ //",
    "S01bsu078_u:kavk_19.37_0": "kṣayodayaparāvṛttirdrśitānekavibhramaḥ /",
    "S01bsu078_u:kavk_19.37_1": "saṃsāradinayāminyorjahāseva sudhākaraḥ //",
    "S01bsu078_u:kavk_19.38_0": "netrānandasudhāvarṣe sukhasparśe niśākare /",
    "S01bsu078_u:kavk_19.38_1": "digvadhūvadanādarśe harṣe mūrta ivotite //",
    "S01bsu078_u:kavk_19.39_0": "śroṇakoṭirdadarśāgre vimānamānanadyutim /",
    "S01bsu078_u:kavk_19.39_1": "kautukādanyarūpeṇa svargādbhuvamivāgatam //",
    "S01bsu078_u:kavk_19.40_0": "tasminnapaśyatsamadāścatasrastridaśāṅganāḥ /",
    "S01bsu078_u:kavk_19.40_1": "diśaścandrodayānandavihārāyeva saṃgatāḥ //",
    "S01bsu078_u:kavk_19.41_0": "tāsāṃ madhye varākāraṃ ramamāṇaṃ vyalokayat /",
    "S01bsu078_u:kavk_19.41_1": "taruṇapremasaṃbhāramiva sākāratām gataḥ //",
    "S01bsu078_u:kavk_19.42_0": "ratnamaṇḍaleyūrakirīṭikacirāmśubhiḥ /",
    "S01bsu078_u:kavk_19.42_1": "ālikhantamivāścaryamamaryādaṃ diśāṃ mukhe //",
    "S01bsu078_u:kavk_19.43_0": "tasya tāmadbhutām dṛṣṭvā saṃbhogasukhasaṃpadam /",
    "S01bsu078_u:kavk_19.43_1": "mene sa sukṛtākhyasya taroḥ sphītāṃ phalaśriyam //",
    "S01bsu078_u:kavk_19.44_0": "prītyā tena kṛtātithyaḥ svādupānāśanādibhiḥ /",
    "S01bsu078_u:kavk_19.44_1": "tāṃ śroṇakoṭikarṇo 'tha nināya rajanīṃ sukham //",
    "S01bsu078_u:kavk_19.45_0": "tārākusumavātāliprabhā prābhātikī tataḥ /",
    "S01bsu078_u:kavk_19.45_1": "anityateva śaśinaścakre lakṣmīparikṣayam //",
    "S01bsu078_u:kavk_19.46_0": "kṣayaṃ kṣapāyāṃ yātāyām bhānau bhuvanacakṣuṣi /",
    "S01bsu078_u:kavk_19.46_1": "udite sarvabhūtānām sukhaduḥkhaikasākṣiṇi //",
    "S01bsu078_u:kavk_19.47_0": "vimānaṃ suranāryaśca kṣasṇādadṛśyatāṃyayuḥ /",
    "S01bsu078_u:kavk_19.47_1": "vinaṣṭavadanacchāyaḥ puruṣaścāpatatkṣitau //",
    "S01bsu078_u:kavk_19.48_0": "tatastasyāpatat pṛṣṭhe śunāṃ saṃgho 'tibhīṣaṇaḥ /",
    "S01bsu078_u:kavk_19.48_1": "trailokyaśāpapāpotthaḥ kleśarāśirivākhilaḥ //",
    "S01bsu078_u:kavk_19.49_0": "sa taigrīvāmukhārabdhamāṃsagrāsāgrakarṣaṇaiḥ /",
    "S01bsu078_u:kavk_19.49_1": "ākrandirudhirakṣīrairbhakṣyamāṇaḥ kṣayaṃ yayau //",
    "S01bsu078_u:kavk_19.50_0": "dinānte punarāyāntaṃ tadvimānamapaśyata /",
    "S01bsu078_u:kavk_19.50_1": "catasro 'psarāsastāśca puruṣaḥ sa ca kāntimān //",
    "S01bsu078_u:kavk_19.51_0": "taṃ śroṇakoṭikarṇo 'tha papracchātyantavismitaḥ /",
    "S01bsu078_u:kavk_19.51_1": "sakhe kimetadāścaryaṃ dṛśyate kathyatāmiti //",
    "S01bsu078_u:kavk_19.52_0": "sa tena pṛṣṭaḥ provāca vayasya śrūyatāmidam /",
    "S01bsu078_u:kavk_19.52_1": "tvāṃ śroṇakoṭikarṇākhyaṃ jānāmi sukṛtocitam //",
    "S01bsu078_u:kavk_19.53_0": "abhavaṃ vāsavagrāme duṣkṛtī paśupālakaḥ /",
    "S01bsu078_u:kavk_19.53_1": "paśūnāṃ māṃsamutkṛtya vikrītaṃ satata mayā //",
    "S01bsu078_u:kavk_19.54_0": "piṇḍapātāya saṃprāpto māmāryaḥ karuṇānidhiḥ /",
    "S01bsu078_u:kavk_19.54_1": "kātyāyanākhyaḥ provācaḥ viramāsmāt kukarmaṇaḥ //",
    "S01bsu078_u:kavk_19.55_0": "hiṃsāmayo hyayaṃ kleśo duḥsahaḥ sāhasaiṣiṇām /",
    "S01bsu078_u:kavk_19.55_1": "svaśarīre patatyeva chinnamūla iva drumaḥ //",
    "S01bsu078_u:kavk_19.56_0": "ityahaṃ vāryamāṇo 'pi tenānāryaḥ kṛpātmanā /",
    "S01bsu078_u:kavk_19.56_1": "yadā na virataḥ pāpāt tadā sa prāha māṃ punaḥ //",
    "S01bsu078_u:kavk_19.57_0": "divā tvaṃ kuruṣe hiṃsāṃ sarvathā yadi nirdayaḥ /",
    "S01bsu078_u:kavk_19.57_1": "rātrau śīlasamādānaṃ gṛhāṇa samayānmama //",
    "S01bsu078_u:kavk_19.58_0": "ityuktvā tena yatnena sarvasattvahitaiṣiṇā /",
    "S01bsu078_u:kavk_19.58_1": "dattā śīlasamādānamayī puṇyamatirmama //",
    "S01bsu078_u:kavk_19.59_0": "kālena kālavaśagaḥ prāptaḥ so 'hamimāṃ daśām /",
    "S01bsu078_u:kavk_19.59_1": "taptāṅgārasudhāvarṣairiva kīrṇo divāniśam //",
    "S01bsu078_u:kavk_19.60_0": "rātrau śīlasamādānaphalaṃ hiṃsāphalaṃ dine /",
    "S01bsu078_u:kavk_19.60_1": "caryā matpuṇyapāpābhyām patitaḥ sukhaduḥkhayoḥ //",
    "S01bsu078_u:kavk_19.61_0": "tasya me kuru kāruṇyaṃ sakhe kalusakāriṇaḥ /",
    "S01bsu078_u:kavk_19.61_1": "gatvā svadeśaṃmatputraṃ brūhi madvacasā rahaḥ //",
    "S01bsu078_u:kavk_19.62_0": "asti me gṛhakoṭānte nikhātaṃ hemabhājanam /",
    "S01bsu078_u:kavk_19.62_1": "taduddhṛtya parityaktapāpavṛtti vidhīyatām //",
    "S01bsu078_u:kavk_19.63_0": "āryakātyāyano nityaṃ piṇḍapātena pūjyatām /",
    "S01bsu078_u:kavk_19.63_1": "ityuktastena vinayāt tathetyuktvā jagāma saḥ //",
    "S01bsu078_u:kavk_19.64_0": "sa dadarśa vrajan divyavimānamaparaṃ punaḥ /",
    "S01bsu078_u:kavk_19.64_1": "ratnapadmalatākāntaṃ dvitīyamiva nandanam //",
    "S01bsu078_u:kavk_19.65_0": "tasmin sāṅgamivānaṅgaṃ saṃgataṃ divyayoṣitā /",
    "S01bsu078_u:kavk_19.65_1": "apaśyadvāsarārambhe puruṣaṃ ratnabhūṣitam //",
    "S01bsu078_u:kavk_19.66_0": "tena prītyupacāreṇa kṛtātithyastathaiva saḥ /",
    "S01bsu078_u:kavk_19.66_1": "dinaṃ nināya dīrghaṃ ca kleśamadhye sudhāmayam //",
    "S01bsu078_u:kavk_19.67_0": "atha vyomavimānāgrāt patite padminīpatau /",
    "S01bsu078_u:kavk_19.67_1": "apūryata jagad ghorairduḥkhairiva tamobharaiḥ //",
    "S01bsu078_u:kavk_19.68_0": "tataḥ kṣapāpatirjyotsnāṃ vamanneva kṣapājaḍaḥ /",
    "S01bsu078_u:kavk_19.68_1": "śanakaiḥ pāṇḍurogīva gauradyutiradṛśyata //",
    "S01bsu078_u:kavk_19.69_0": "sukumāre dināloke rātrau rākṣasayoṣitā /",
    "S01bsu078_u:kavk_19.69_1": "bhakṣite 'lakṣyata śaśī kapālabalasaṃnibhaḥ //",
    "S01bsu078_u:kavk_19.70_0": "vyāpte candrikayā loke kālacandranacarcayā /",
    "S01bsu078_u:kavk_19.70_1": "vimānamagamat kkāpisā ca svargamṛgekṣaṇā //",
    "S01bsu078_u:kavk_19.71_0": "vimānapatitaḥ so 'pi puruṣaḥ sarvarūpayā /",
    "S01bsu078_u:kavk_19.71_1": "śanaiḥ saptabhirāvartaiḥ śatapadyā viveṣṭitaḥ //",
    "S01bsu078_u:kavk_19.72_0": "sā tasya mūrdhni vivaraṃ kṛtvā mastiṣkaśoṇitam /",
    "S01bsu078_u:kavk_19.72_1": "āsvādayantī śanakaiścakāra śuṣiraṃ śiraḥ //",
    "S01bsu078_u:kavk_19.73_0": "athāruṇakaracchanne socchvāsavadāne dine /",
    "S01bsu078_u:kavk_19.73_1": "bībhatsadarśanakleśādiva mīlitatārake //",
    "S01bsu078_u:kavk_19.74_0": "prādurāsan punardivyavimānaṃ sā ca kāminī /",
    "S01bsu078_u:kavk_19.74_1": "yuvā sa cādbhutatanurdivyābharaṇabhūṣitaḥ //",
    "S01bsu078_u:kavk_19.75_0": "pṛṣṭo 'tivismayāt tena svavṛttāntaṃ jagād saḥ /",
    "S01bsu078_u:kavk_19.75_1": "dvijo 'haṃ vāsavagrāmanivāsī manasābhidhaḥ //",
    "S01bsu078_u:kavk_19.76_0": "taruṇī prātiveśyasya patnī malayamañjarī /",
    "S01bsu078_u:kavk_19.76_1": "abhūnmama bhujaṅgasya svairiṇī vallabhā bhṛśam //",
    "S01bsu078_u:kavk_19.77_0": "paradāraratergrāme vyagrā me kṣamate matiḥ /",
    "S01bsu078_u:kavk_19.77_1": "minagnā viṣayagrāme samagrā me kṣayaṃ gatā //",
    "S01bsu078_u:kavk_19.78_0": "āryakātyāyanaḥ pāpaṃ jñātvā mām cauryakāmukam /",
    "S01bsu078_u:kavk_19.78_1": "dayāvidheyaḥ kāruṇyāt provāca vijane śanaiḥ //",
    "S01bsu078_u:kavk_19.79_0": "parāṅganāṅgasaṃsargaprītyā rūparateḥ kṣaibam (?) /",
    "S01bsu078_u:kavk_19.79_1": "anaṅgāgnau patannāśaṃ pataṅgaṃ iva mā gamaḥ //",
    "S01bsu078_u:kavk_19.80_0": "aho āsaktaraktānāṃ saṃpatanapramādinām /",
    "S01bsu078_u:kavk_19.80_1": "kāminām hiṃsakānāṃ ca paradārādaraḥ param //",
    "S01bsu078_u:kavk_19.81_0": "pṛthu pravepathu (?) svāpaśramavihvalānām gṛdhrāṅganāmukhanikhātanakhakṣatānām /",
    "S01bsu078_u:kavk_19.81_1": "saṃmohane paravadhūvihitaspṛhāṇāṃ romāñcakāriṇi paraṃ narake ca kāmaḥ //",
    "S01bsu078_u:kavk_19.82_0": "tasmādasmānnivartasva vatsa kutsitakarmaṇaḥ /",
    "S01bsu078_u:kavk_19.82_1": "jāyate pātakaṃ sparśe śunāmevāśucau ratiḥ //",
    "S01bsu078_u:kavk_19.83_0": "ityahaṃ kṛpayā tena niṣiddho 'pyaviśuddhadhīḥ /",
    "S01bsu078_u:kavk_19.83_1": "aniruddhena rāgeṇa baddhastāmeva nātyajam //",
    "S01bsu078_u:kavk_19.84_0": "vijñāya māmavirataṃ tataḥ kātyāyano dadau /",
    "S01bsu078_u:kavk_19.84_1": "mahyaṃ śīlasamādānaṃ dinacaryāhitodyataḥ //",
    "S01bsu078_u:kavk_19.85_0": "dinaśīlasamādānāt parastrīgamanānniśi /",
    "S01bsu078_u:kavk_19.85_1": "iyaṃ me puṇyapāpotthā sukhaduḥkhamayī sthitīḥ //",
    "S01bsu078_u:kavk_19.86_0": "gatena vāsavagrāmaṃ vācyaḥ putro mama tvayā /",
    "S01bsu078_u:kavk_19.86_1": "suvarṇamagniśālāyāmasti gūḍhaṃ dhṛtaṃ mayā //",
    "S01bsu078_u:kavk_19.87_0": "vṛttiḥ kāryā tadudbhṛtya pūjyaḥ kātyāyanaśca saḥ /",
    "S01bsu078_u:kavk_19.87_1": "praṇayāditi tenoktaḥ śroṇakoṭiryayau tataḥ //",
    "S01bsu078_u:kavk_19.88_0": "so 'paśyaddivyalalanāmagre maṇivimānagām /",
    "S01bsu078_u:kavk_19.88_1": "lakṣmīṃ lāvaṇyadugdhābdheranāyāsodgatāmiva //",
    "S01bsu078_u:kavk_19.89_0": "tasya vimānapādeṣi caturṣu snāyusaṃyutam /",
    "S01bsu078_u:kavk_19.89_1": "sa dadarśātidurdaśaṃ baddhaṃ pretacatuṣṭayam //",
    "S01bsu078_u:kavk_19.90_0": "sāpi taṃ pratyabhijñāya saṃbhāṣya snigdhayā girā /",
    "S01bsu078_u:kavk_19.90_1": "surocitaṃ dadau tasmai rasavat pānabhojanam //",
    "S01bsu078_u:kavk_19.91_0": "bhuñjānasaṃjñayāṃ dūrāt pretairdainyena yācitaḥ /",
    "S01bsu078_u:kavk_19.91_1": "sa dadau kṛpayā tebhyaḥ kākebhya iva piṇḍikāḥ //",
    "S01bsu078_u:kavk_19.92_0": "piṇḍo busatvamekasya prayāto 'nyasya lohatām /",
    "S01bsu078_u:kavk_19.92_1": "svamāṃsatvaṃ tṛtīyasya caturthasya prapūyatām //",
    "S01bsu078_u:kavk_19.93_0": "vilokya tatkṛpāviṣṭaḥ sa teṣāṃ kaṣṭaceṣṭayā /",
    "S01bsu078_u:kavk_19.93_1": "papraccha tanmukhacchāyām vicchāyīkṛtapaṅkajām //",
    "S01bsu078_u:kavk_19.94_0": "pṛṣṭā tadadbhutaṃ tena uvāca sā mṛgekṣaṇā /",
    "S01bsu078_u:kavk_19.94_1": "na śroṇakoṭirṇaiṣāṃ dattaṃ bhavati tṛptaye //",
    "S01bsu078_u:kavk_19.95_0": "brāhmaṇasyāsya bhāryāhaṃ pūrvapādābalambinaḥ /",
    "S01bsu078_u:kavk_19.95_1": "nandanāmnaḥ sunandākhyā vāsavagrāmavāsinaḥ //",
    "S01bsu078_u:kavk_19.96_0": "dvitīyapādasaṃsaktaḥ putro me niṣṭhurābhidhaḥ /",
    "S01bsu078_u:kavk_19.96_1": "paścātpādāvalambinyau dāsī ceyaṃ snuṣā ca me //",
    "S01bsu078_u:kavk_19.97_0": "nakṣatrayogapūjāyām purā sajjīkṛate mayā /",
    "S01bsu078_u:kavk_19.97_1": "bhaikṣyopahāre me gehamāryakātyāyano 'viśat //",
    "S01bsu078_u:kavk_19.98_0": "mayā cittaprasādinyā piṇḍapātena so 'rcitaḥ /",
    "S01bsu078_u:kavk_19.98_1": "kurvanneva yayau kāntyā vaimalyānugrahaṃ diśām //",
    "S01bsu078_u:kavk_19.99_0": "tataḥ snātvā samāyātastūrṇaṃ patirayaṃ mama /",
    "S01bsu078_u:kavk_19.99_1": "patpiṇḍapātamākarṇya pramidāya mayoditam //",
    "S01bsu078_u:kavk_19.100_0": "kopāduvāca māṃ kasmād viśikhaḥ śramaṇaḥ śaṭhaḥ /",
    "S01bsu078_u:kavk_19.100_1": "apūjiteṣu pūjyeṣu busārhaḥ pūjitastvayā //",
    "S01bsu078_u:kavk_19.101_0": "iti mohādanenokte putro 'pyeṣa jagād mām /",
    "S01bsu078_u:kavk_19.101_1": "pāke pūrvāśanāyogyaḥ sa kiṃ nāśnātyayoguḍān //",
    "S01bsu078_u:kavk_19.102_0": "iyaṃ snuṣā me satataṃ pūrvabhakṣyāvabhoginā /",
    "S01bsu078_u:kavk_19.102_1": "mayokte śapathaṃ cakre svamāṃsādanavādinī //",
    "S01bsu078_u:kavk_19.103_0": "iyaṃ dāsī ca bhaikṣyāṇā cairyāttadvyayakāriṇī /",
    "S01bsu078_u:kavk_19.103_1": "ākṣiptā cākarot satyaṃ pūyaśoṇitavādinī //",
    "S01bsu078_u:kavk_19.104_0": "tatra te pretatām yātāḥ svavākyasadṛśāśanāḥ /",
    "S01bsu078_u:kavk_19.104_1": "ahaṃ tvāryaprasādena divyabhogopabhoginī //",
    "S01bsu078_u:kavk_19.105_0": "tvayā tvāryaśamāptena vaktavyā duhitā mama /",
    "S01bsu078_u:kavk_19.105_1": "santi hemanidhānāni gṛhe catvāri te pituḥ //",
    "S01bsu078_u:kavk_19.106_0": "tānyuddhṛtya yathāyogaṃ bhajasv asvajanisthitim /",
    "S01bsu078_u:kavk_19.106_1": "pūjanīyaḥ piturbhrātā nāmnā kātyāyana sadā //",
    "S01bsu078_u:kavk_19.107_0": "sa ḥ śroṇakoṭikarṇastvaṃ gaccha deśaṃ tyaja śramam /",
    "S01bsu078_u:kavk_19.107_1": "varṣā dvādaśa saṃpūrṇāḥ svagṛhānnirgatasya te //",
    "S01bsu078_u:kavk_19.108_0": "ityuktvā taṃ samādiśaya tasya pretacatuṣṭayam /",
    "S01bsu078_u:kavk_19.108_1": "suptasyaiva muhūrtena svadeśāptimakārayat //",
    "S01bsu078_u:kavk_19.109_0": "utthitaḥ so 'pi sahasā svadeśodyānakānanāt /",
    "S01bsu078_u:kavk_19.109_1": "viyogaśokātpitarau śuśrāvāndhyamupāgatau //",
    "S01bsu078_u:kavk_19.110_0": "bhikṣudvijātithigaṇe pūjyamāne surālaye /",
    "S01bsu078_u:kavk_19.110_1": "svakaṃ pitṛgṛhaṃ dṛṣṭvā paraṃ vismayamāyayau //",
    "S01bsu078_u:kavk_19.111_0": "niścitya sarvaṃ bhāvānāṃ kṣaṇikatvādanityatām /",
    "S01bsu078_u:kavk_19.111_1": "sneharāgaṃ samutsṛjya tatrasthaḥ samacintayat //",
    "S01bsu078_u:kavk_19.112_0": "aho saṃmohanidreyaṃ nirantato divāniśam /",
    "S01bsu078_u:kavk_19.112_1": "svapnamāyāvilasitaiḥ karotyadbhutavibhramam //",
    "S01bsu078_u:kavk_19.113_0": "janmavartmapradā mātā pitā bījavapatkhagaḥ /",
    "S01bsu078_u:kavk_19.113_1": "pānthapūjāsanaṃ kāyaḥ ko 'yaṃ niyamasaṃgamaḥ //",
    "S01bsu078_u:kavk_19.113_2": "śriyaḥ saṃsārābhrabhramaparicitāḥ kāñcanarucā",
    "S01bsu078_u:kavk_19.113_3": "āśā dig (?) nirbandhāstaḍita iva nirlepacapalāḥ /",
    "S01bsu078_u:kavk_19.113_4": "vapuḥ sarvāpāyaiḥ kṣayabhayanikāyaiḥ parigataṃ",
    "S01bsu078_u:kavk_19.113_5": "jarārogodvegaistadapi na virāgastanubhṛtām //",
    "S01bsu078_u:kavk_19.115_0": "śriye svastisamāptaye svajanasyāyamañjaliḥ /",
    "S01bsu078_u:kavk_19.115_1": "dākṣiṇyaiḥ kṣamataṃ śrīṣu pravrajyaiva priyā mama //",
    "S01bsu078_u:kavk_19.116_0": "iti dhyātvā sa pitarau samāśvāsyāptalocanau /",
    "S01bsu078_u:kavk_19.116_1": "buddhau dharmapathe śuddhe śamadhāmni nyaveśayat //",
    "S01bsu078_u:kavk_19.117_0": "sārthabhraṣṭaścirāyāt kṛśo 'pi svajanasya ca /",
    "S01bsu078_u:kavk_19.117_1": "aluptasattvavibhavānnakṛpāspadatāṃ yayau //",
    "S01bsu078_u:kavk_19.118_0": "anukampasva yadyetaṃ saṃsārakleśavihvalam /",
    "S01bsu078_u:kavk_19.118_1": "sataḥ kasyānukampyāste saṃpatsaṃparkanitspṛhāḥ //",
    "S01bsu078_u:kavk_19.119_0": "paśupālakaviprastrīsaṃdeśādi yathoditam /",
    "S01bsu078_u:kavk_19.119_1": "nigadya tebhyaḥ kanakaprāptipratyayalakṣaṇam //",
    "S01bsu078_u:kavk_19.120_0": "śāntaḥ kātyāyanaṃ prāpya pravrajyāṃ sa samādade /",
    "S01bsu078_u:kavk_19.120_1": "mugdhānām yadviṣādāya tatprasādāya dhīmatām //",
    "S01bsu078_u:kavk_19.121_0": "sa samāsādya viśadaṃ sritaḥprāptiphalaṃ tataḥ /",
    "S01bsu078_u:kavk_19.121_1": "sakṛdāgāmyanāgāmiphalamarhatphalaṃ tathā //",
    "S01bsu078_u:kavk_19.122_0": "traidhātuko vītarāgaḥ samaloṣṭāśmakāñcanaḥ /",
    "S01bsu078_u:kavk_19.122_1": "ākāśapāṇitulyo 'bhūdasicandanayoḥ samah //",
    "S01bsu078_u:kavk_19.123_0": "śrāvastyām veṇugahane jinaṃ jetavane sthitam /",
    "S01bsu078_u:kavk_19.123_1": "bhagavantaṃ yayau draṣṭuṃ so 'tha kātyāyanājñayā //",
    "S01bsu078_u:kavk_19.124_0": "praṇitātakṛtātithyaḥ prītyā bhagavatā svayam /",
    "S01bsu078_u:kavk_19.124_1": "sa śroṇakoṭīkarṇo 'tha babhāṣe harṣanirbharaḥ //",
    "S01bsu078_u:kavk_19.125_0": "bhagavān dharmakāyena dṛṣṭo 'yaṃ śrotravartmani /",
    "S01bsu078_u:kavk_19.125_1": "adhunā rūpakāyena puṇyairālokito mayā //",
    "S01bsu078_u:kavk_19.126_0": "analpasukṛtaprāpyamidaṃ taddarśanāmṛtam /",
    "S01bsu078_u:kavk_19.126_1": "pītvā na tṛptimāyānti vañcitā eva te param //",
    "S01bsu078_u:kavk_19.127_0": "aspṛhasyāpi te mūrtiḥ kurute kasya na spṛhām /",
    "S01bsu078_u:kavk_19.127_1": "nirlopasyāpi te dṛṣṭiraho harṣeṇa limpati //",
    "S01bsu078_u:kavk_19.128_0": "tvatkathā tvadanudhyānaṃ tvatprāptistvanniṣevaṇam /",
    "S01bsu078_u:kavk_19.128_1": "etāḥ kuśalamūlānāṃ sphītāḥ phalasamṛddhayaḥ //",
    "S01bsu078_u:kavk_19.129_0": "iti śrutvā bhagavatā prasādenābnhinanditaḥ /",
    "S01bsu078_u:kavk_19.129_1": "tadādiṣṭaṃ śamārāmaṃ sa vihāramavāptavān //",
    "S01bsu078_u:kavk_19.130_0": "tasyāspadaṃ samabhyetya praṇayādbhagavānapu /",
    "S01bsu078_u:kavk_19.130_1": "śrutvāsya madhuraṃ dharmaṃ svādhyāyaṃ praśaśaṃsa saḥ //",
    "S01bsu078_u:kavk_19.131_0": "tāṃ śroṇikoṭikarṇasya dṛṣṭvā praśamasaṃpadam /",
    "S01bsu078_u:kavk_19.131_1": "bhikṣubhirbhagavān pṛṣṭaḥ pūrvavṛttamabhāṣata //",
    "S01bsu078_u:kavk_19.132_0": "vārāṇasyāṃ purā samyaksaṃbuddhe kāśyapābhidhe /",
    "S01bsu078_u:kavk_19.132_1": "nirvāṇadhātau niḥśeṣakāryatvāt parinirvṛte //",
    "S01bsu078_u:kavk_19.133_0": "kṛkināmanṛpaścaityaṃ tasya ratnairakārayat /",
    "S01bsu078_u:kavk_19.133_1": "svayaṃ tatpuṇyasaṃbharaṃ svargaṃ vaktumivodgatam //",
    "S01bsu078_u:kavk_19.134_0": "śīrṇasthāpitasaṃskāre tasmin saṃjñādhṛtaṃ dhanam /",
    "S01bsu078_u:kavk_19.134_1": "tatputraḥ prāptarājyo 'tha na dadau lobhamohitaḥ //",
    "S01bsu078_u:kavk_19.135_0": "athottarāpathāyātaḥ sarthavāho 'rthadābhidhaḥ /",
    "S01bsu078_u:kavk_19.135_1": "pradadau pṛthivīmūlyaṃ tatkṛte karṇabhūṣaṇam //",
    "S01bsu078_u:kavk_19.136_0": "kālāntaropagato 'pi datvā cānyaddhanaṃ mahat /",
    "S01bsu078_u:kavk_19.136_1": "praṇidhānaṃ sa kṛtavān bhūyāsaṃ puṇyavāniti //",
    "S01bsu078_u:kavk_19.137_0": "sa śroṇakoṭikarṇo 'yaṃ puṇyaiḥ prātapadaṃ mahat /",
    "S01bsu078_u:kavk_19.137_1": "tadvidhenaiva saṃyātaḥ karṇabhūṣaṇalakṣaṇaḥ //",
    "S01bsu078_u:kavk_19.138_0": "prasthānasamaye mātā śrāvitā paruṣaṃ vacaḥ /",
    "S01bsu078_u:kavk_19.138_1": "yasmādanena tenāsya babhūvāsya śramo mahān //",
    "S01bsu078_u:kavk_19.139_0": "madhyeṣu mahataḥ śuklaguṇasatkarmavāsasaḥ /",
    "S01bsu078_u:kavk_19.139_1": "kṛṣṇakarmalavāṃśo 'pi sphuṭa evāvadhāryate //",
    "S01bsu078_u:kavk_19.139_2": "sukṛtasacivaḥ sattvetsāhaḥ pravāsasakhī dhṛtiḥ",
    "S01bsu078_u:kavk_19.139_3": "viṣamataraṇe vīryaṃ seturvipadyadhikā kṛpā /",
    "S01bsu078_u:kavk_19.139_4": "śamaparicitā paryante ca prasādamayī matiḥ",
    "S01bsu078_u:kavk_19.139_5": "pariṇatiriyaṃ puṇyaprāpteḥ sphuratphalaśālinī //",
    "S01bsu078_u:48_0": "iti kṣemendraviracitāyām bodhisattvāvadānakalpalatāyāṃ śroṇakoṭikarṇāvadānaṃ nāmonaviṃśatitamaḥ pallavaḥ /",
    "S01bsu078_u:49_0": "20. āmrapālyavadānam /",
    "S01bsu078_u:kavk_20.1_0": "dvijihvasaṅge kathamasti vṛttiranekamukhye kathamasti saukhyam /",
    "S01bsu078_u:kavk_20.1_1": "karmāntabandhe 'sti kathaṃ svaśaktiḥ prajñāprakarṣe kathamastyapāyaḥ //",
    "S01bsu078_u:kavk_20.2_0": "mithilāyāṃ videheṣu jalasattvābhidho nṛpaḥ /",
    "S01bsu078_u:kavk_20.2_1": "abhūd bhujabhujaṅgasya viśrāntapṛthivībharaḥ //",
    "S01bsu078_u:kavk_20.3_0": "khaṇḍo nāma mahāmātyastasyākhaṇḍalasaṃpadaḥ /",
    "S01bsu078_u:kavk_20.3_1": "babhūvāśeṣaṣāṅguṇyaparijñānabṛhaspatiḥ //",
    "S01bsu078_u:kavk_20.4_0": "nītijñagauravāttasya nṛpe vyaktaṃ nalokini /",
    "S01bsu078_u:kavk_20.4_1": "sadābhavanmukhaprekṣī sarvaḥ kāryavaśājjanaḥ //",
    "S01bsu078_u:kavk_20.5_0": "gatānugatikatvena pravāhapraṇayī bharaḥ /",
    "S01bsu078_u:kavk_20.5_1": "vardhate vāryamāṇasya svajanasya jalasya ca //",
    "S01bsu078_u:kavk_20.6_0": "sarvaṃ tanmayamālokya janaṃ mātsaryamūrcchitāḥ /",
    "S01bsu078_u:kavk_20.6_1": "mantriṇaḥ saṃhatāstasya vinipātamacintayan //",
    "S01bsu078_u:kavk_20.7_0": "te praviśyāśramam rājñastāṃ tasya prabahviṣṇūtām /",
    "S01bsu078_u:kavk_20.7_1": "muhuḥ śaṅkāspadaṃ kṛtvā śaśaṃsurbhedakovidāḥ //",
    "S01bsu078_u:kavk_20.8_0": "tadgirā śaṅkito rājā tasya vaimukhyamāyayau /",
    "S01bsu078_u:kavk_20.8_1": "abalābālabhūpālā varṇapratyayāḥ param //",
    "S01bsu078_u:kavk_20.9_0": "aśaṅkyādapi śaṅkante śaṅkādoṣe 'pyaśaṅkitāḥ /",
    "S01bsu078_u:kavk_20.9_1": "aviśeṣajñacapalā bhūpālāḥ kākaśaṅkinaḥ //",
    "S01bsu078_u:kavk_20.10_0": "prabhorviraktiliṅgāni vilokyāmātyapuṃgavaḥ /",
    "S01bsu078_u:kavk_20.10_1": "svasutau gopasiṃhākhyau saśaṅkaḥ svairamabravīt //",
    "S01bsu078_u:kavk_20.11_0": "dhūrtairme vītaviśvāsaḥ piśunairnṛpatiḥ kṛtaḥ /",
    "S01bsu078_u:kavk_20.11_1": "pratyayaṃ naiti hṛdaye vidāryāpi pradarśite //",
    "S01bsu078_u:kavk_20.12_0": "viraktaḥ sthagitālāpadarśanaśravaṇaḥ prabhuḥ /",
    "S01bsu078_u:kavk_20.12_1": "śepha iva vṛddhasya yātaḥ śithilatāṃ mama //",
    "S01bsu078_u:kavk_20.13_0": "piśunodbhūtabhedasya premṇaḥ saṃdhirna vidyate /",
    "S01bsu078_u:kavk_20.13_1": "na maṇiḥ śliṣyāti punaḥ pāṣāṇaśakalīkṛtaḥ //",
    "S01bsu078_u:kavk_20.14_0": "dvijihṇakuṭilakrāntaḥ prabhuścandanapādapaḥ /",
    "S01bsu078_u:kavk_20.14_1": "na yātyarthakriyākārī guṇavānapi sevyatām //",
    "S01bsu078_u:kavk_20.15_0": "kathaṃ nṛpanidhānārthī kuśalaṃ bhajate naraḥ /",
    "S01bsu078_u:kavk_20.15_1": "ghoradveṣaviṣāviṣṭadvijihvāghātavihvalaḥ //",
    "S01bsu078_u:kavk_20.16_0": "tasmādvrajāmaḥ saṃtyajya dveṣadoṣeṇa bhūpateḥ /",
    "S01bsu078_u:kavk_20.16_1": "śaṅkāśalyamaye vṛtte me 'smin deśe sthitena kim //",
    "S01bsu078_u:kavk_20.17_0": "dakṣā rakṣākṣamāḥ śūrāḥ prabhutārthāḥ susaṃhatāḥ /",
    "S01bsu078_u:kavk_20.17_1": "santaḥ santi viśālāyāṃ vāsastatra mamepsitaḥ //",
    "S01bsu078_u:kavk_20.18_0": "iti bruvāṇaḥ putrābhyāṃ tathetyuktaḥ sa sānugaḥ /",
    "S01bsu078_u:kavk_20.18_1": "udyānagatimānena prayayau saparicchadaḥ //",
    "S01bsu078_u:kavk_20.19_0": "prayāṇaṃ nṛpatirjñātvā nivartanasamudyataḥ /",
    "S01bsu078_u:kavk_20.19_1": "yatnenāpi na taṃ prāpa notsṛṣṭaṃ labhyate punaḥ //",
    "S01bsu078_u:kavk_20.20_0": "mūrkhāḥ satsu kṛtāvajñā vimuhyante kṣaṇena taiḥ /",
    "S01bsu078_u:kavk_20.20_1": "yāti teṣāṃ tu sarvatra ko 'pi nārthī kṛtārthatām //",
    "S01bsu078_u:kavk_20.21_0": "dhīmānamātyaḥ prāpto 'tha kṛṣṭo vaiśālikairguṇaiḥ /",
    "S01bsu078_u:kavk_20.21_1": "pūjitaḥ praṇayācāraiḥ saṃghamukhye pade sthitaḥ //",
    "S01bsu078_u:kavk_20.22_0": "tadbuddhivibhavāptaśrīḥ so 'tha tatpramukho gaṇaḥ /",
    "S01bsu078_u:kavk_20.22_1": "kadācidanayāllekhe na parābahvapātratām //",
    "S01bsu078_u:kavk_20.23_0": "atha kālena siṃhasya mantrisūnoḥ kanīyasaḥ /",
    "S01bsu078_u:kavk_20.23_1": "ajāyata sutā kāntā cailā nāma guṇocitā //",
    "S01bsu078_u:kavk_20.24_0": "dvitīyā copacailākhyā sutā jātāsya sundarī /",
    "S01bsu078_u:kavk_20.24_1": "nanmanyeva tayoḥ prāha nimittajño vicakṣaṇaḥ //",
    "S01bsu078_u:50_0": "cailāyāstanayo bhāvī pitṛhantā mahīpatiḥ /",
    "S01bsu078_u:kavk_20.26_0": "jyeṣṭho mantrisutaḥ śauryādgopaḥ prauḍhamadoddhataḥ /",
    "S01bsu078_u:kavk_20.26_1": "udyānamardanakṣepairgaṇānāṃ dveṣyatām yayau //",
    "S01bsu078_u:kavk_20.27_0": "tatpiturgauravāttasmai sānujāya vimanyavaḥ /",
    "S01bsu078_u:kavk_20.27_1": "viśālaśālatāmante jīrṇodyānadvayaṃ daduḥ //",
    "S01bsu078_u:kavk_20.28_0": "sugatapratimāṃ cakre tatraikaḥ sukṛtocitām /",
    "S01bsu078_u:kavk_20.28_1": "vihāraṃ vaibhavodāraṃ bhuvanābharaṇaṃ paraḥ //",
    "S01bsu078_u:kavk_20.29_0": "atha pitrā balotsiktaḥ sutaḥ pratyantamaṇḍale /",
    "S01bsu078_u:kavk_20.29_1": "gaṇakopabhayādgopaḥ karmāntopārjane dhṛtaḥ //",
    "S01bsu078_u:kavk_20.30_0": "kālena tridivaṃ yāte tasmin mantrivare gaṇaiḥ /",
    "S01bsu078_u:kavk_20.30_1": "kanīyasastu sādhutvāt siṃhastasya pade dhṛtaḥ //",
    "S01bsu078_u:kavk_20.31_0": "gopaḥ piturasaṃprāpya padaṃ gaṇavimānitaḥ /",
    "S01bsu078_u:kavk_20.31_1": "taddeśavāsavirasaḥ parihāramacintayat //",
    "S01bsu078_u:kavk_20.32_0": "vāstavya kaṇṭakākīrṇe vyāghrāghrāte varaṃ vane /",
    "S01bsu078_u:kavk_20.32_1": "anekasvāmisaṃbhinnajane na tu viśṛṅkhale //",
    "S01bsu078_u:kavk_20.33_0": "nānāmatakriyālāpaḥ kathamārādhyate gaṇaḥ /",
    "S01bsu078_u:kavk_20.33_1": "samīhitaṃ yadekasya datanyasmai na rocate //",
    "S01bsu078_u:kavk_20.34_0": "itmānī sa saṃcintya gatvā rājagṛhaṃ puram /",
    "S01bsu078_u:kavk_20.34_1": "bimbisāraṃ narapatiṃ guṇaśriyamaśiśriyat //",
    "S01bsu078_u:kavk_20.35_0": "sa tena mānitaḥ prītyā tasya viśrambhabhūrabhūt /",
    "S01bsu078_u:kavk_20.35_1": "cirarucyeva tatkālamābhāti guṇasaṃgatiḥ //",
    "S01bsu078_u:kavk_20.36_0": "rājño 'tha bimbisārasya vallabhā pañcatāṃ yayau /",
    "S01bsu078_u:kavk_20.36_1": "tadviyogāgnisaṃtaptaṃ taṃ vicintya sa buddhimān //",
    "S01bsu078_u:kavk_20.37_0": "upacailāṃ sutāṃ bhrātustadvivāhocitā vadhūm /",
    "S01bsu078_u:kavk_20.37_1": "gūḍhacārī tadādeśāt vaiśālakapurīṃ yaya //",
    "S01bsu078_u:kavk_20.38_0": "kanyā gaṇopabhogyauva na kasmaicitpradīyate /",
    "S01bsu078_u:kavk_20.38_1": "iti vaiśālikaiḥ pūrvaṃ svadeśe niyamaḥ kṛtaḥ //",
    "S01bsu078_u:kavk_20.39_0": "tatpure dvārarakṣāyai yakṣasthānāvalambinī /",
    "S01bsu078_u:kavk_20.39_1": "parapraveśe kurute śabdaṃ ghaṇṭī paṭīyasī //",
    "S01bsu078_u:kavk_20.40_0": "sa praviśya tato bhrāturgūḍhamudyānacāriṇīm /",
    "S01bsu078_u:kavk_20.40_1": "upacailāṃ samāhatuṃ gataścailāmavāptavān //",
    "S01bsu078_u:kavk_20.41_0": "yātastaṃ rathamāruhya ghaṇṭāśabdādabhidryutam /",
    "S01bsu078_u:kavk_20.41_1": "sa hatvā vīrapuruṣānavāpa nṛpateḥ puram //",
    "S01bsu078_u:kavk_20.42_0": "tamūce devakanyeyaṃ prātā vimanasātmanā /",
    "S01bsu078_u:kavk_20.42_1": "pitṛhantā suto hyāsyā nimittajñena sūcitaḥ //",
    "S01bsu078_u:kavk_20.43_0": "tasmādeṣā narapatermahiṣī na tavocitā /",
    "S01bsu078_u:kavk_20.43_1": "tvayi jīvati jīvanti prajānāṃ sarvasaṃpadaḥ //",
    "S01bsu078_u:kavk_20.44_0": "ityuktastena tāṃ dṛṣṭvā tyuktaṃ naiva śaśāka saḥ /",
    "S01bsu078_u:kavk_20.44_1": "niruddhaḥ karmaṇā hyeva tanmukhālekhyalekhayā //",
    "S01bsu078_u:kavk_20.45_0": "so 'vadat kka kadā dṛṣṭa putreṇa nihataḥ pitā /",
    "S01bsu078_u:kavk_20.45_1": "svayaṃ mayābhiṣektavyaḥ suto yady bhaviṣyati //",
    "S01bsu078_u:kavk_20.46_0": "ityuktvā nṛpatiḥ kanyāṃ pariṇīyābhavatsukhī /",
    "S01bsu078_u:kavk_20.46_1": "kṛtakarmorminirmāṇe prabhavanti na buddhayaḥ //",
    "S01bsu078_u:kavk_20.47_0": "bhoginastasya kālena tasyām sūnurajāyata /",
    "S01bsu078_u:kavk_20.47_1": "jyotiṣkacarite yasya vṛttamuktaṃ pitṛdruhaḥ //",
    "S01bsu078_u:kavk_20.48_0": "tapovanamṛgādhānamṛgayāvyasane vane /",
    "S01bsu078_u:kavk_20.48_1": "evaṃvidho hyabhūttasya muniśāpaḥ sutākṛtiḥ //",
    "S01bsu078_u:kavk_20.49_0": "atrāntare mahānnāma vaiśālikagaṇāgraṇīḥ /",
    "S01bsu078_u:kavk_20.49_1": "kanyāmāmravanātprāpa kadalīskandhanirgatām //",
    "S01bsu078_u:kavk_20.50_0": "sā tasya bhavane kāntā vardhamānā śanaiḥ śanaiḥ /",
    "S01bsu078_u:kavk_20.50_1": "vidadhe vipulāṃ prītiṃ dānacintāṃ ac cetasi //",
    "S01bsu078_u:kavk_20.51_0": "praṇayādāmrapālīti bandhubhiḥ sā kṛtābhidhāḥ /",
    "S01bsu078_u:kavk_20.51_1": "sūnuhīnamina tyaktvā bālyaṃ yauvanamādade //",
    "S01bsu078_u:kavk_20.52_0": "tadvivāhodyatasyātha na sehe tatpiturgaṇaḥ /",
    "S01bsu078_u:kavk_20.52_1": "gaṇopabhogyā kanyeti samayasya vyatikramam //",
    "S01bsu078_u:kavk_20.53_0": "pitaraṃ duḥkhasaṃtaptaṃ sametyātha jagād sā /",
    "S01bsu078_u:kavk_20.53_1": "bhavāmi gaṇabhogyaiva kiṃ tveṣa samayo yadi //",
    "S01bsu078_u:kavk_20.54_0": "ekasyopari nānyasya praveśaḥ svapade sthitiḥ /",
    "S01bsu078_u:kavk_20.54_1": "paṇaḥ kārṣāpaṇaśataiḥ pañcabhiḥ pratyahaṃ mama //",
    "S01bsu078_u:kavk_20.55_0": "saptāhenaiva vicayaḥ karyo veśmani nānyadā /",
    "S01bsu078_u:kavk_20.55_1": "ityasmin samaye va dhyaḥ sarvaścaiva vyatikramī //",
    "S01bsu078_u:kavk_20.56_0": "iti tatsamayaṃ jñātvā tatpiturvacasā gaṇaḥ /",
    "S01bsu078_u:kavk_20.56_1": "akārod bāḍhamityuktvā dṛḍhaniścayamādarāt //",
    "S01bsu078_u:kavk_20.57_0": "tataḥ saratnabhavane varābharaṇabhūṣite /",
    "S01bsu078_u:kavk_20.57_1": "hemaharmyasamārūḍhā dideśa dinacandrikām //",
    "S01bsu078_u:kavk_20.58_0": "tataḥ paṇīkṛtaḥ kāmī yo yastāṃ samupāyayau /",
    "S01bsu078_u:kavk_20.58_1": "tasya tasyābhavat tasyāḥ prabhāveṇaujasaḥ kṣayaḥ //",
    "S01bsu078_u:kavk_20.59_0": "draṣṭumeva na śekuste kiṃ punaḥ spraṣṭumākulāḥ /",
    "S01bsu078_u:kavk_20.59_1": "bhujaṅgabhogasaṃruddhāṃ tāṃ candanalatāmiva //",
    "S01bsu078_u:kavk_20.60_0": "tataḥ sā sundarī bheje yauvanasyāpi yauvanam /",
    "S01bsu078_u:kavk_20.60_1": "guruṇā stanabhāreṇa madhyabhaṅgabhayapradam //",
    "S01bsu078_u:kavk_20.61_0": "smarasaṃbhogarahitaṃ tattasyā rūpamadbhutam /",
    "S01bsu078_u:kavk_20.61_1": "śvabhrahemalatāpuṣpamiva niṣphalatāṃ yayau //",
    "S01bsu078_u:kavk_20.62_0": "kautukāśāvinodāya nānādeśāntarāgataiḥ /",
    "S01bsu078_u:kavk_20.62_1": "akāri citrakārairbhūpālapratikṛtirgṛhe //",
    "S01bsu078_u:kavk_20.63_0": "vidhāya citralikhitān sā krameṇa nareśvarān /",
    "S01bsu078_u:kavk_20.63_1": "dadarśa bimbirāsaya rūpaṃ ratipateciva //",
    "S01bsu078_u:kavk_20.64_0": "tamālokyaiva sahasā samudbhūtamanobhavā /",
    "S01bsu078_u:kavk_20.64_1": "sa yena likhitastatra taṃ papraccha kutūhalāt //",
    "S01bsu078_u:kavk_20.65_0": "ko 'yaṃ sakhe prītilatāmādhavo vasudhāpatiḥ /",
    "S01bsu078_u:kavk_20.65_1": "prīṇāti locane yasya sudhāparicitā ruciḥ //",
    "S01bsu078_u:kavk_20.66_0": "dhanyā kā nāma bhūbharturasya praṇayabhāgiṇī /",
    "S01bsu078_u:kavk_20.66_1": "lakṣyaṃ saubhagyajaṃ garvamurvaśyāḥ saṃhṛtaṃ yayā //",
    "S01bsu078_u:kavk_20.67_0": "iti pṛṣṭatayā svairaṃ tāmūce citrakovidaḥ /",
    "S01bsu078_u:kavk_20.67_1": "bhūpatirbimbasāro 'yaṃ sāraṃ sukṛtasaṃpadām //",
    "S01bsu078_u:kavk_20.68_0": "śuaryarūpatulārohe devāḥ ke nākanāyakāḥ /",
    "S01bsu078_u:kavk_20.68_1": "śaṅke karoti naivāsya manmatho vā manoratham //",
    "S01bsu078_u:kavk_20.69_0": "ityukte tena sā tasthau bhūpālanyastalocanā /",
    "S01bsu078_u:kavk_20.69_1": "sahasaivābhilāṣeṇa navīnābhimukhīkṛtā //",
    "S01bsu078_u:kavk_20.70_0": "atrāntare bimbisāraḥ svairaveśmani nijane /",
    "S01bsu078_u:kavk_20.70_1": "kathānte gopamavadat kiṃcitsmitasitādharaḥ //",
    "S01bsu078_u:kavk_20.71_0": "śrūyatāṃ yanmama sakhe kiṃcinmanasi vartate /",
    "S01bsu078_u:kavk_20.71_1": "niryantramitrasvacchandavādaḥ ko 'pi sudhārasaḥ //",
    "S01bsu078_u:kavk_20.72_0": "vaiśālikaurvarārohā gaṇaiḥ sādhāraṇikṛtā /",
    "S01bsu078_u:kavk_20.72_1": "rambhorūḥ śrūyate kāntā rambhāgarbhasamudbhavā /",
    "S01bsu078_u:kavk_20.72_2": "/ KAvk_20.tatprabhāvavinaṣṭāśaistejasvipraṇayocitā /",
    "S01bsu078_u:kavk_20.73_0": "vaiśālikaurvarārohā gaṇaiḥ sādhāraṇikṛtā /",
    "S01bsu078_u:kavk_20.73_1": "rambhorūḥ śrūyate kāntā rambhāgarbhasamudbhavā /",
    "S01bsu078_u:kavk_20.73_2": "/ KAvk_20.tatprabhāvavinaṣṭāśaistejasvipraṇayocitā /",
    "S01bsu078_u:kavk_20.73_3": "sā tairna dūṣitādyāpi mātaṅgairiva padminī //",
    "S01bsu078_u:kavk_20.74_0": "śravaṇādeva sānandamaparyuṣitakautukam /",
    "S01bsu078_u:kavk_20.74_1": "na karoti manaḥ kasya tatstrīratnamayonijam //",
    "S01bsu078_u:kavk_20.75_0": "abhilāṣi manastasyāṃ śrotāya jātaṃme saha cakṣuṣā /",
    "S01bsu078_u:kavk_20.75_1": "tadguṇaśrutidhanyāya śrotrāya spṛhayāmyaham //",
    "S01bsu078_u:kavk_20.76_0": "ityukte bhūmipatinā gopastaṃ prayabhāṣata /",
    "S01bsu078_u:kavk_20.76_1": "bhujaṅgagaṇasaṃruddhaḥ sa rājan mānmatho nidhiḥ //",
    "S01bsu078_u:kavk_20.77_0": "atyalpaskhalitaṃ prāpya duḥsahāpātadurgamaḥ /",
    "S01bsu078_u:kavk_20.77_1": "eṣa te viṣamaḥ panthā darśito viṣameṣuṇā //",
    "S01bsu078_u:kavk_20.78_0": "labhate sā na nirgantuṃ na yuktaṃ gamanaṃ ca te /",
    "S01bsu078_u:kavk_20.78_1": "kimasmin viratopāye vadāmyubhayasaṃśaye //",
    "S01bsu078_u:kavk_20.79_0": "ityuktastena nṛpatirnotkaṇṭhāgrāhamatyajat /",
    "S01bsu078_u:kavk_20.79_1": "vidvāṃso 'pyucitām nītiṃ na smaranti smarāturāḥ //",
    "S01bsu078_u:kavk_20.80_0": "vaiśālikapurīṃ yāto gopena sahito 'tha saḥ /",
    "S01bsu078_u:kavk_20.80_1": "praviveśānyaveśena mandiraṃ hariṇīdṛśaḥ //",
    "S01bsu078_u:kavk_20.81_0": "sā citradarśanenaiva dṛṣṭvā paricitaṃ dṛśoḥ /",
    "S01bsu078_u:kavk_20.81_1": "naranāthaṃ savailakṣyalakṣaṇaṃ kṣitimaikṣata //",
    "S01bsu078_u:kavk_20.82_0": "lajjāniruttare tasyāḥ kampavyatikare param /",
    "S01bsu078_u:kavk_20.82_1": "raṇantī rasanā cakre svāgataṃ nṛpaterivaḥ //",
    "S01bsu078_u:kavk_20.83_0": "vilokya dhanyatāmānī tatra citre nijaṃ vapuḥ /",
    "S01bsu078_u:kavk_20.83_1": "tāṃ lāvaṇyanadīṃ rājā nayanāñjalinā papau //",
    "S01bsu078_u:kavk_20.84_0": "lajjāveśena sundaryāmābhijātyena bhūpatau /",
    "S01bsu078_u:kavk_20.84_1": "ābaddhamainayoḥ kṣipraṃ gopastāṃ sasmito 'vadat //",
    "S01bsu078_u:kavk_20.85_0": "ayaṃ te citralikhitākāradhyānāvadhānataḥ /",
    "S01bsu078_u:kavk_20.85_1": "vyaktaṃ bhakṣiviśeṣena devaḥ pratyakṣatāṃ gataḥ //",
    "S01bsu078_u:kavk_20.86_0": "tvayāyaṃ likhitaścitre tvamanena tu cetasi /",
    "S01bsu078_u:kavk_20.86_1": "na jāne yuvayoḥ ko nu prayātaḥ premadūtatām //",
    "S01bsu078_u:kavk_20.87_0": "ityādibhiḥ kathābandhaiḥ parīpūrṇapramodayoḥ /",
    "S01bsu078_u:kavk_20.87_1": "yadyadeva smarādiṣṭam tattadāsvādatām gatam //",
    "S01bsu078_u:kavk_20.88_0": "ghaṇṭāravākule loke rājā pracchannakāmukah /",
    "S01bsu078_u:kavk_20.88_1": "saptarātramanālokye tasthau tadbhavane rahaḥ //",
    "S01bsu078_u:kavk_20.89_0": "lateva puṣpitā kāle tasmādgarbhamavāpya sā /",
    "S01bsu078_u:kavk_20.89_1": "cakre viditavṛttāntaṃ taṃ lajjāvanatā śanaiḥ //",
    "S01bsu078_u:kavk_20.90_0": "āsanne viśmavicaye datvāsmai nṛpatiryayau /",
    "S01bsu078_u:kavk_20.90_1": "bhāviputraparijñānapratyayādaṅgulīyakam //",
    "S01bsu078_u:51_0": "yāte bhāsvadvapiṣu nṛpatau saṃmate locanānāṃ sadyaḥ prodyadvirahatimirākrāntimīrākrāntimīlanmukhābjā /",
    "S01bsu078_u:kavk_20.91_0": "yāte bhāsvadvapiṣu nṛpatau saṃmate locanānāṃ sadyaḥ prodyadvirahatimirākrāntimīrākrāntimīlanmukhābjā /",
    "S01bsu078_u:kavk_20.91_1": "sābhūtsāyaṃtanatanutarāpāravātābhibhūtā",
    "S01bsu078_u:kavk_20.91_2": "śokocchvāsavyatikaravatī hāsahīnā niśeva //",
    "S01bsu078_u:kavk_20.92_0": "kapolaṃ pāṇipadmena saṃkalpena mahīpatim /",
    "S01bsu078_u:kavk_20.92_1": "navaṃ tānavamaṅgena vahantī nimimīla sā //",
    "S01bsu078_u:kavk_20.93_0": "tataḥ kālena kalyāṇī pratibimbopamaṃ pituḥ /",
    "S01bsu078_u:kavk_20.93_1": "ajījanatsā natayaṃ vinayaṃ sādhudhīriva //",
    "S01bsu078_u:kavk_20.94_0": "vardhamāne śanaistasmin kāle bimba ivaindave /",
    "S01bsu078_u:kavk_20.94_1": "bimbisārasya putro 'yamiti lokeṣu paprathe //",
    "S01bsu078_u:kavk_20.95_0": "apavādaparaistaistaistaṃ pratyanucittairyadā /",
    "S01bsu078_u:kavk_20.95_1": "bādhante śiśavaḥ krīḍāprasaṅge 'marṣasaṃyatāḥ //",
    "S01bsu078_u:kavk_20.96_0": "tataḥ sā preṣayāmāsa putraṃ vidyārjanocitam /",
    "S01bsu078_u:kavk_20.96_1": "vaṇiksārthena mahatā sāṅgulīyaṃ pituḥ padam //",
    "S01bsu078_u:kavk_20.97_0": "bimbisāro 'pi saṃprāpya sadṛśākāramātmajam /",
    "S01bsu078_u:kavk_20.97_1": "harṣadṛptaḥ pariṣvajya cakre tasya parigraham //",
    "S01bsu078_u:kavk_20.98_0": "vṛttāṇte viśrute tasminnāmrapālyāh sakautukaiḥ /",
    "S01bsu078_u:kavk_20.98_1": "bhikṣubhirbhagavān pṛṣṭastatkathāmavadajjinaḥ //",
    "S01bsu078_u:kavk_20.99_0": "pure rājagṛhe rājavallabhodyānakānane /",
    "S01bsu078_u:kavk_20.99_1": "babhūva mālatī nāma pūrvamudyānapālikā //",
    "S01bsu078_u:kavk_20.100_0": "sā kadācit prasādārdraṃ puraḥ prāptaṃ yadṛcchayā /",
    "S01bsu078_u:kavk_20.100_1": "pratyekabuddhaṃ rājaṣiṃ cūtapuṇpaipūjayat //",
    "S01bsu078_u:kavk_20.101_0": "ayonijā nṛpasyāhaṃ patnī syāmiti tatra sā /",
    "S01bsu078_u:kavk_20.101_1": "praṇidhānaṃ puraścakre tasya cittaprasādinī //",
    "S01bsu078_u:kavk_20.102_0": "puṇyapuṣpaphalabhogaśālinī saiva divyatanurāmrapālikā /",
    "S01bsu078_u:kavk_20.102_1": "ityudāracaritā niśamya te bhikṣavaḥ sapadi vismayaṃ yayuḥ //",
    "S01bsu078_u:52_0": "iti kṣemendraviracitāyām bodhisattvāvadānakalpalatāyāṃ āmrapālyavadānaṃ nāma viṃśatitamaḥ pallavaḥ /",
    "S01bsu078_u:53_0": "21. jetavanapratigrahāvadānam /",
    "S01bsu078_u:53_1": "dṛṣṭaṃ muṣṭiniviṣṭapāradakaṇākāraṃ narāṇāṃ dhanaṃ",
    "S01bsu078_u:53_2": "dhanyo 'sau yaśasā sahākṣayapadaṃ yadyasya vidyotate /",
    "S01bsu078_u:53_3": "dīnānāthagaṇārpaṇopakaraṇībhūtaprabhūtaśriyaḥ",
    "S01bsu078_u:53_4": "puṇyārāmavihāracaityabhagavadbimbapratiṣṭhādibhiḥ //",
    "S01bsu078_u:kavk_21.2_0": "śrīmān babhūva śrāvastyāṃ datto nāma gṛhābhipaḥ /",
    "S01bsu078_u:kavk_21.2_1": "sutastasya sudatto 'bhūdākaraḥ puṇyasaṃpadām //",
    "S01bsu078_u:kavk_21.3_0": "sa bālya evālaṃkāraṃ yācakebhyaḥ sadā dadau /",
    "S01bsu078_u:kavk_21.3_1": "prāgjanmavāsanābhyāsaḥ kasya kena nirvāyate //",
    "S01bsu078_u:kavk_21.4_0": "nityamābharaṇatyāgātparaṃ pitrā nivāritaḥ /",
    "S01bsu078_u:kavk_21.4_1": "nadīsamuddhṛtānyasmai sadaivānyānyadarśayat //",
    "S01bsu078_u:kavk_21.5_0": "nidhidarśī sa sarvatra pitari tridivaṃ gate /",
    "S01bsu078_u:kavk_21.5_1": "dīnānāthapradānena babhūvānāthapiṇḍadaḥ //",
    "S01bsu078_u:kavk_21.6_0": "kṛtadānah sa kālena putravān putravtsalaḥ /",
    "S01bsu078_u:kavk_21.6_1": "abhūt putravivāhārthī kanyānveṣaṇayatnavān //",
    "S01bsu078_u:kavk_21.7_0": "kanyakāṃ yācituṃ kāṃcit puraṃ rājagṛhaṃ tataḥ /",
    "S01bsu078_u:kavk_21.7_1": "madhuskandhābhidhaṃ dakṣaṃ brāhmaṇaṃ visarsarja saḥ //",
    "S01bsu078_u:kavk_21.8_0": "āsādya magadhān rājagṛhaṃ nagarametya saḥ /",
    "S01bsu078_u:kavk_21.8_1": "mahādhanaṃ gṝhapatiṃ yayāce kanyakām dvijaḥ //",
    "S01bsu078_u:kavk_21.9_0": "anāthapiṇḍado nāma śrāvastyāmasti viśrutaḥ /",
    "S01bsu078_u:kavk_21.9_1": "tatputrāya sujātāya kanyāyām dehītyuvāca saḥ //",
    "S01bsu078_u:kavk_21.10_0": "so 'bravīdeśa saṃbandhaḥ paramo 'smatkulocitaḥ /",
    "S01bsu078_u:kavk_21.10_1": "vaṃśe 'smākaṃ tu kanyānām śuklamādīyate mahat //",
    "S01bsu078_u:kavk_21.11_0": "śataṃ śataṃ rathāgryāṇāṃ gajāśvāśvatarasya ca /",
    "S01bsu078_u:kavk_21.11_1": "dāśīnicayaniṣkānāṃ dīyatāṃ yadi śakyate //",
    "S01bsu078_u:kavk_21.12_0": "ityukte tena taṃ vipraṃ sasmitaḥ pratyabhāṣata /",
    "S01bsu078_u:kavk_21.12_1": "anāthapiṇḍadagṛhe dāsye śulkaṃ tadalpakam //",
    "S01bsu078_u:kavk_21.13_0": "brāhmaṇenākhile tasmin kanyāśulke pratiśrute /",
    "S01bsu078_u:kavk_21.13_1": "tamādarādgṛhapatirbhojanāya nyamantrayat //",
    "S01bsu078_u:kavk_21.14_0": "sa bhuktvā vividhaṃ tatra bhakṣyabhojyamayantritaḥ /",
    "S01bsu078_u:kavk_21.14_1": "rātrau visūcikākrāntaścukrośa vipulavyathaḥ //",
    "S01bsu078_u:kavk_21.15_0": "ye 'nnamaśnanti laulyena niśi nidrāsukhāpaham /",
    "S01bsu078_u:kavk_21.15_1": "janmakarma kathaṃ kuryuḥ paralokasukhāya te //",
    "S01bsu078_u:kavk_21.16_0": "tatyājāśucibhītyā taṃ gṛhātparijano bahiḥ /",
    "S01bsu078_u:kavk_21.16_1": "āspadaṃ nairapekṣyasya jātyā dāsajanaḥ śaṭhaḥ //",
    "S01bsu078_u:kavk_21.17_0": "śubhena karmaṇā tasya saṃprāptastena vartmanā /",
    "S01bsu078_u:kavk_21.17_1": "samaudgalyāyanaḥ śāriputraḥ kāruṇyapeśalaḥ //",
    "S01bsu078_u:kavk_21.18_0": "taṃ vaṃśasya dalāgreṇa nirlikhyāpi tathā mṛdā /",
    "S01bsu078_u:kavk_21.18_1": "prakṣālya dharmamādiśya tau tasya yayatuḥ śanaiḥ //",
    "S01bsu078_u:kavk_21.19_0": "so 'pi cittaṃ tayoragre prasādya tyaktavigrahaḥ /",
    "S01bsu078_u:kavk_21.19_1": "caturmahārājikeṣu deveṣu samājāyata //",
    "S01bsu078_u:kavk_21.20_0": "tatra viśravaṇādeśānmartyaloke niketane /",
    "S01bsu078_u:kavk_21.20_1": "sa cakre śibiradvāre pūjādhiṣṣṭhānasaṃnidhim //",
    "S01bsu078_u:kavk_21.21_0": "lekhavijñātasaṃbandhaviścayo 'tha yathoditam /",
    "S01bsu078_u:kavk_21.21_1": "anāthapiṇḍadaḥ śulkamādāya svayamāyayau //",
    "S01bsu078_u:kavk_21.22_0": "sa saṃbandhigṛhaṃ prāpya dadarśāścaryakāriṇīm /",
    "S01bsu078_u:kavk_21.22_1": "śikharākārarājārhabhakṣyasaṃbhārasaṃpadam //",
    "S01bsu078_u:kavk_21.23_0": "sa vismayādgṛhapatiṃ papraccha svacchamānasaḥ /",
    "S01bsu078_u:kavk_21.23_1": "bhūribhakṣyptsavaḥ ko 'yamapi rājā nimantritaḥ //",
    "S01bsu078_u:kavk_21.24_0": "sa taṃ babhāṣe bhagavān buddhaḥ saṃghaparigrahaḥ /",
    "S01bsu078_u:kavk_21.24_1": "mayā nimantritaḥ saṃghe so 'yam mama mahotsavaḥ //",
    "S01bsu078_u:kavk_21.25_0": "iti buddhābhidhānena jātaromāzncakaṇṭakaḥ /",
    "S01bsu078_u:kavk_21.25_1": "indusyandirivālkinnaḥ sahasaiva babhūva saḥ //",
    "S01bsu078_u:kavk_21.25_2": "aviditaparamārthe kasyacinnāmamātre",
    "S01bsu078_u:kavk_21.25_3": "sphurati sahajabhāvaḥ ko 'pi janmānubandhaḥ /",
    "S01bsu078_u:kavk_21.25_4": "abhinavaghananāde vyaktaharṣabhilāṣaḥ",
    "S01bsu078_u:kavk_21.25_5": "spṛśati lalitanṛtyodvṛttavṛttiṃ mayūraḥ //",
    "S01bsu078_u:kavk_21.27_0": "so 'vadadvadanāmbhojasaṃjātābhinavadyutiḥ /",
    "S01bsu078_u:kavk_21.27_1": "ka eṣa bhagavān buddhaḥ kaśca saṃgho 'bhidhīyate //",
    "S01bsu078_u:kavk_21.28_0": "iti pṛṣṭo gṛhapatistena provāca sasmitaḥ /",
    "S01bsu078_u:kavk_21.28_1": "aho bata na jānīṣe śāstāraṃ bhuvanatraye //",
    "S01bsu078_u:kavk_21.29_0": "saṃsārapāśabhītānāṃ śaraṇyaṃ śaraṇaiṣiṇām /",
    "S01bsu078_u:kavk_21.29_1": "jina yastaṃ na jānāti sa loke vañcitaḥ param //",
    "S01bsu078_u:kavk_21.30_0": "kiṃ tena mohalīnena viphalīkṛtajanmanā /",
    "S01bsu078_u:kavk_21.30_1": "ajñānataraṇopāyaṃ vayo yena vyayīkṛtam //",
    "S01bsu078_u:kavk_21.31_0": "gotamo bhagavān buddhaḥ śākyarājakuladbhivaḥ /",
    "S01bsu078_u:kavk_21.31_1": "saṃbudhyānuttaraṃ samyaksaṃbodhimanagārikaḥ //",
    "S01bsu078_u:kavk_21.32_0": "paścāt pravrajitānām ca tasyaivānugrahātparam /",
    "S01bsu078_u:kavk_21.32_1": "bhikṣūṇāṃ gatarāgāṇām samūhaḥ saṃgha ucyate //",
    "S01bsu078_u:kavk_21.33_0": "sa eṣa buddhapramukhaḥ saṃghaḥ svakuśalaiṣiṇāḥ /",
    "S01bsu078_u:kavk_21.33_1": "mayā puṇyapaṇaṃ prāpyaṃ praṇayena nimantritaḥ //",
    "S01bsu078_u:kavk_21.34_0": "iti tadvacanaṃ śrutvā tatsmṛtvānāthapiṇḍadaḥ /",
    "S01bsu078_u:kavk_21.34_1": "buddhālambanabhāvena niśi nidrāṃ samāyayau //",
    "S01bsu078_u:kavk_21.35_0": "rajanyāṃ yāmaśeṣāyāṃ samākṛṣṭa ivetsukaḥ /",
    "S01bsu078_u:kavk_21.35_1": "prabhātamiti sa jñātvā puradvāreṇa niryayau //",
    "S01bsu078_u:kavk_21.36_0": "śibikādvāramāsādya saṃprāpta iva devatām /",
    "S01bsu078_u:kavk_21.36_1": "madhuskandhena nirdiṣṭaṃ śreyaḥpanthānamāptavān //",
    "S01bsu078_u:kavk_21.37_0": "bhagavāṃstaṃ tataḥ prāpya sa tṛṣṇārta ivāmṛtam /",
    "S01bsu078_u:kavk_21.37_1": "babhūvānupamāsvādaṃ pramodāmodanirvṛtaḥ //",
    "S01bsu078_u:kavk_21.38_0": "taṃ dṛṣṭvā sādaraṃ dūrāt chāyātarumivādhvagaḥ /",
    "S01bsu078_u:kavk_21.38_1": "avāpa gatasaṃtāpaḥ śrāntiṃ viśrāntiśītalām //",
    "S01bsu078_u:kavk_21.39_0": "tasya taddarśaneva vimalābhigataḥ manaḥ /",
    "S01bsu078_u:kavk_21.39_1": "śaratsamāgameneva ghanadhvāntojjhitaṃ nabhaḥ //",
    "S01bsu078_u:kavk_21.40_0": "sa ko 'pi puṇyaśīlānāmanubhāvaḥ prasādinām /",
    "S01bsu078_u:kavk_21.40_1": "bhavanti yatprasādena nirvighnāścittavṛttayaḥ //",
    "S01bsu078_u:kavk_21.41_0": "so 'cintayadaho mohavihīnasya hi me tathā /",
    "S01bsu078_u:kavk_21.41_1": "anucchedavikāro 'yaṃ jātaḥ praśamasaṃpadaḥ //",
    "S01bsu078_u:kavk_21.42_0": "vañcito 'smi na yatpūrvaṃ dṛṣto 'yaṃ bhagavān mayā /",
    "S01bsu078_u:kavk_21.42_1": "nādhanyānāmiyaṃ yāti mūrtirlocanagocaram //",
    "S01bsu078_u:kavk_21.43_0": "amṛtamadhirodārā dṛṣṭirdyutiḥ śaśipeśalā taruṇakaruṇāyattā vṛttiḥ prasādamayī matiḥ /",
    "S01bsu078_u:kavk_21.43_1": "ayamatiśayaṃ pratyāsannaḥ karoti virāgatāṃ vigatarajasāṃ niḥsaṃsāraḥ priyo 'pi parigrahaḥ //",
    "S01bsu078_u:kavk_21.44_0": "iti cittaprasādena cintayannupasṛtya saḥ /",
    "S01bsu078_u:kavk_21.44_1": "vidadhe tasya sānandaḥ pādapadmābhivandanam //",
    "S01bsu078_u:kavk_21.45_0": "bhagavānapi tatprāptiprasādānandalakṣaṇam /",
    "S01bsu078_u:kavk_21.45_1": "uvāha vadanacchāyaṃ pūrṇakāruṇyapūritam //",
    "S01bsu078_u:kavk_21.46_0": "dṛṣṭimāśvāsajananīṃ kāmaṃkāmapi tasya saḥ /",
    "S01bsu078_u:kavk_21.46_1": "visasarjojjvalāṃ janmarajaḥśuddhyai sudhānadīm //",
    "S01bsu078_u:kavk_21.47_0": "athāsya bhagavān bhradrāṃ vidadhe dharmadeśanām /",
    "S01bsu078_u:kavk_21.47_1": "caturṇāmāryasatyānāṃ pratibhāvavidhāyinīm //",
    "S01bsu078_u:kavk_21.48_0": "sa śāsanāddhi saṃvyastasamastakleśasaṃtatiḥ /",
    "S01bsu078_u:kavk_21.48_1": "nijaṃ janma nivedyāsmai praṇatastamabhāṣataḥ //",
    "S01bsu078_u:kavk_21.49_0": "atikrānto 'smi bhagavan bhavantaṃ śaraṇaṃ gataḥ /",
    "S01bsu078_u:kavk_21.49_1": "vipannavāsanābhyāsaḥ saṃsāre na rame param //",
    "S01bsu078_u:kavk_21.50_0": "karotyakuśalaṃ dūre śubhamāśu prayacchati /",
    "S01bsu078_u:kavk_21.50_1": "sūcayatyucitācāraṃ mahatamavalokanam //",
    "S01bsu078_u:kavk_21.51_0": "sukhārhaṃ tvadvihārāya vihāraṃ paramādarāt /",
    "S01bsu078_u:kavk_21.51_1": "ratnasārapurodāraṃ svapuraṃ kārayāmyaham //",
    "S01bsu078_u:kavk_21.52_0": "karotu tatra bhagavān satataṃ sthityanugraham /",
    "S01bsu078_u:kavk_21.52_1": "dhanairāsevito 'smābhiḥ saparyāparicaryayā //",
    "S01bsu078_u:kavk_21.53_0": "ityarthanāṃ tathetyasya bhagavān pratyapadyata /",
    "S01bsu078_u:kavk_21.53_1": "praṇayuprārthanābhaṅgapragalbhā na hi sādhavaḥ //",
    "S01bsu078_u:kavk_21.54_0": "bhagavantamathāmantrya śrāvastīṃ sa purīṃ yayau /",
    "S01bsu078_u:kavk_21.54_1": "tadādiṣṭena sahitaḥ śāriputreṇa bhikṣuṇā //",
    "S01bsu078_u:kavk_21.55_0": "tatra jetakumāreṇa hiraṇyārghoṇa bhūyasā /",
    "S01bsu078_u:kavk_21.55_1": "dattaṃ kāñcanamādāya vihāraṃ tamasūtrayat //",
    "S01bsu078_u:kavk_21.56_0": "bhaktyutsāhādathārambhakṛtasāhāyyakah suraiḥ /",
    "S01bsu078_u:kavk_21.56_1": "vihāraṃ tridivākāraṃ cakārānāthapiṇḍadaḥ //",
    "S01bsu078_u:kavk_21.57_0": "tatra jetakumāro 'pi bhaktyā bhagavataḥ param /",
    "S01bsu078_u:kavk_21.57_1": "yaśaḥpuṇyapratiṣṭhāyai vidadhe dvārakoṣṭhakam //",
    "S01bsu078_u:kavk_21.58_0": "ath atīrthyāstamālokya vihārārambhamadbhutam /",
    "S01bsu078_u:kavk_21.58_1": "sāpavādavivādena cakrurdveṣākulāḥ kalim //",
    "S01bsu078_u:kavk_21.59_0": "raktākṣapramukhasteṣām mātsaryātkṣudrapraṇḍitaḥ /",
    "S01bsu078_u:kavk_21.59_1": "sapakṣa iva kṛṣṇāhiścakitaḥ purataḥ sadā //",
    "S01bsu078_u:kavk_21.60_0": "ruddhe vihārasaṃbhāre tena vādajayāvadhi /",
    "S01bsu078_u:kavk_21.60_1": "anāthapiṇḍadagirā śāriputraḥ samāyayau //",
    "S01bsu078_u:kavk_21.61_0": "raktākṣo 'tha tamāhūya prabhāvotkarṣadarśane /",
    "S01bsu078_u:kavk_21.61_1": "indrajālabalotphullaṃ sahakāramadarśayat //",
    "S01bsu078_u:kavk_21.62_0": "śāriputraprabhāvotthairvipulaistanmukhānilaiḥ /",
    "S01bsu078_u:kavk_21.62_1": "unmūlitaḥ śakalatāṃ tīrthyotsāha ivāpa saḥ //",
    "S01bsu078_u:kavk_21.63_0": "raktākṣavihitāṃ phullakamalāṃ padminīṃ tataḥ /",
    "S01bsu078_u:kavk_21.63_1": "paṅkaśeṣāṃ dvipaścakre śāriputravinirmitaḥ //",
    "S01bsu078_u:kavk_21.64_0": "ratkākṣavakṣonikṣiptaḥ saptaśīrṣamahoragaḥ /",
    "S01bsu078_u:kavk_21.64_1": "śāriputreṇa nikṣiptastārkṣyapakṣāgramārutaiḥ //",
    "S01bsu078_u:kavk_21.65_0": "tadāhūto 'tha vetālaḥ śāriputreṇa kīlitaḥ /",
    "S01bsu078_u:kavk_21.65_1": "prerito mantravirtyeṇa raktākṣaṃ hantumudyayau //",
    "S01bsu078_u:kavk_21.66_0": "vetālābhihatastrāsānnaśyanmānamadajvaraḥ /",
    "S01bsu078_u:kavk_21.66_1": "śaraṇaṃ pādapatitaḥ śāriputraṃ jagāma saḥ //",
    "S01bsu078_u:kavk_21.67_0": "raktākṣastena bhaṅgena śaraṇyaṃ śaraṇaṃ gataḥ /",
    "S01bsu078_u:kavk_21.67_1": "pravrajyāyām vītarāgaḥ śuddhāṃ bodhismavāptavān //",
    "S01bsu078_u:kavk_21.68_0": "tīrthyāstvanye paridveṣakrodhapāramitāṃśavaḥ /",
    "S01bsu078_u:kavk_21.68_1": "tatra karmakaravyājāttasthurbhikṣavadhodyatāḥ //",
    "S01bsu078_u:kavk_21.69_0": "te 'tha dharmadruhaḥ kāle śāriputreṇa lakṣitāḥ /",
    "S01bsu078_u:kavk_21.69_1": "taddṛṣṭipātamātreṇa babhūvurmaitramānasāḥ //",
    "S01bsu078_u:kavk_21.70_0": "āśayānuśayaṃ dhātuṃ prakṛtiṃ ca vicārya saḥ /",
    "S01bsu078_u:kavk_21.70_1": "dharmadeśanayā teṣāṃ dideśānuttarāṃ daśām //",
    "S01bsu078_u:kavk_21.71_0": "atha tasya vihārasya nirvighnārambhakarmaṇi /",
    "S01bsu078_u:kavk_21.71_1": "anāthapiṇḍadaṃ prāha śāriputraḥ smitānanaḥ //",
    "S01bsu078_u:kavk_21.72_0": "vihārasūtrapātasya tulya eva kṣaṇe mahān /",
    "S01bsu078_u:kavk_21.72_1": "haumo vihāraḥ saṃvṛttastuṣite devasadmani //",
    "S01bsu078_u:kavk_21.73_0": "etadākarṇya saṃjātaprasādadviguṇāntaraḥ /",
    "S01bsu078_u:kavk_21.73_1": "hemaratnavarāgāraṃ vihāraṃ samakārayat //",
    "S01bsu078_u:kavk_21.74_0": "vibhavairatha rājārhaiḥ pathi tenopakalpitaiḥ /",
    "S01bsu078_u:kavk_21.74_1": "vijñaptistridivaiḥ sārdhamāyayau bhagavān jinah //",
    "S01bsu078_u:kavk_21.75_0": "tadāgamanaharṣeṇa prasanne bhavanatraye /",
    "S01bsu078_u:kavk_21.75_1": "anāthapiṇḍadastasmai vāridhārāmapātayat //",
    "S01bsu078_u:kavk_21.76_0": "tasmin yadā na pradeśe vāridhārā papāta sā /",
    "S01bsu078_u:kavk_21.76_1": "tadā bhagavato vākyāt tvaritaṃ patitānyataḥ //",
    "S01bsu078_u:kavk_21.77_0": "taṃ dṛṣṭvā kautukāt pṛṣṭo bhikṣubhirbhagavān punaḥ /",
    "S01bsu078_u:kavk_21.77_1": "uvāca śrūyatāmetad vāristambhasya kāraṇam //",
    "S01bsu078_u:kavk_21.78_0": "anena pūrvabuddhebhye asminnevedamāspadam /",
    "S01bsu078_u:kavk_21.78_1": "pratipāditamityeṣā vāridhārānyataścyutā //",
    "S01bsu078_u:kavk_21.79_0": "anenaiva purā samyaksaṃbuddhāya vipaśyine /",
    "S01bsu078_u:kavk_21.79_1": "ayameva varārāmapradeśaḥ pratipāditaḥ //",
    "S01bsu078_u:kavk_21.80_0": "buddhāya śikhine prādāt puṣyajanmanyayaṃ punaḥ /",
    "S01bsu078_u:kavk_21.80_1": "tato dadau viśvabhuve jināya raghijanmani //",
    "S01bsu078_u:kavk_21.81_0": "bhavadattābhidho bhūtvā kakucchandāya dattavān /",
    "S01bsu078_u:kavk_21.81_1": "dadau bṛhaspatirbhūṭvā kanakākhyāya tāyine //",
    "S01bsu078_u:kavk_21.82_0": "kāśyapāya punaścāyaṃ prādādāṣāḍhajanmaniḥ /",
    "S01bsu078_u:kavk_21.82_1": "anenaivādhunā mahyaṃ deśo 'yaṃ pratipāditaḥ //",
    "S01bsu078_u:kavk_21.83_0": "kālena sudhanākhyo 'yaṃ maitreyāya pradāsyati /",
    "S01bsu078_u:kavk_21.83_1": "sattvavān kṣāntiśīlatvānnidhānānyeṣa paśyati //",
    "S01bsu078_u:kavk_21.84_0": "punaścāyaṃ gṝhapatirbhūtvā hemapradābhidhaḥ /",
    "S01bsu078_u:kavk_21.84_1": "cakre pratyekabuddhasya saṃskāraṃ parinirvṛtau //",
    "S01bsu078_u:kavk_21.85_0": "ratnakumbhe tadasthīni dhṛtvā tatpraṇidhānataḥ /",
    "S01bsu078_u:kavk_21.85_1": "adhunā ratnakośārhaḥ saṃjāto 'yaṃ suvarṇabhās //",
    "S01bsu078_u:kavk_21.86_0": "śrutveti śāsturvacanābhidhānaṃ te bhikṣavaḥ sāramivāmṛtasya /",
    "S01bsu078_u:kavk_21.86_1": "kartuḥ pratiṣṭhārjitapūrṇapuṇyapuṣpādhivāsena bhṛśaṃ nananduḥ //",
    "S01bsu078_u:54_0": "iti kṣemendraviracitāyāṃ bodhisattvāvadānakalpalatāyāṃ jetavanapratigrahāvadānaṃ nāma ekaviṃśaṃ pallavaḥ /",
    "S01bsu078_u:55_0": "22. pitāputrasamādānam /",
    "S01bsu078_u:kavk_22.1_0": "aho mahārhaṃ maṇivanmahattvaṃ bhavyā bhajante guṇagauraveṇa /",
    "S01bsu078_u:kavk_22.1_1": "vinā guṇaṃ yadvapuṣām gurutvaṃ sthūlopalānāmiva niṣphalaṃ tat //",
    "S01bsu078_u:kavk_22.2_0": "śrīmān purā śākyapure narendraḥ śuddhodanaḥ śuddhisudhānidhānam /",
    "S01bsu078_u:kavk_22.2_1": "vairāgyayogātsugatatvamāptaṃ smṛtvā sutaṃ sutsukatāmavāpaṃ //",
    "S01bsu078_u:kavk_22.3_0": "so 'cintayatpuṇyaguṇādhivāsaṃ sarasvatīvāsasaroruhaśri /",
    "S01bsu078_u:kavk_22.3_1": "manaḥ prasādasya vilāsasaudhaṃ drakṣāmi sūnorvadanaṃ kadāham //",
    "S01bsu078_u:kavk_22.4_0": "ehīti taddarśanalālasena ye ye mayā jetavanaṃ visṛṣṭāḥ /",
    "S01bsu078_u:kavk_22.4_1": "te te tadālokananirnimeṣaṃ tatraiva tiṣṭhantyamṛtaṃ pibantaḥ //",
    "S01bsu078_u:kavk_22.5_0": "saṃpreṣitastasya mayā sa nāyayau yo 'pyātmatulyaṃ praṇayādudāyī /",
    "S01bsu078_u:kavk_22.5_1": "sa lekhahastastridivābhirāme tatraiva lekhatvamirābhiyātaḥ //",
    "S01bsu078_u:kavk_22.6_0": "saṃdeśavākyaṃ prahitaṃ mayā yat tadvismṛtaṃ tasya mukhena nūnam /",
    "S01bsu078_u:kavk_22.6_1": "sarvo hi nāma svahitābhilāṣī dhatte parārthe kila śītalatvam //",
    "S01bsu078_u:kavk_22.7_0": "vilokanenaitya niṣiñca tūrṇaṃ pīyūṣapūreṇa mamāṅgasaṅgam /",
    "S01bsu078_u:kavk_22.7_1": "niḥsaṅgato viśramatāṃ muhūrtaṃ dayāvidheyaḥ kuru bandhukāryam //",
    "S01bsu078_u:kavk_22.8_0": "ityetadākarṇya kathām sa kuryāt kṣaṇaṃ vilambaṃ mama darśane 'pi /",
    "S01bsu078_u:kavk_22.8_1": "taccetasaḥ pallavapeśalasya na hi svabhāvaḥ praṇayāvabhaṅgaḥ //",
    "S01bsu078_u:kavk_22.9_0": "manoratheneti puraḥ prayāte taddarśanāyeva dharādhināthe /",
    "S01bsu078_u:kavk_22.9_1": "pravrajyā vyañjitatatprasādaḥ samāyayau harṣarasādudāyī //",
    "S01bsu078_u:kavk_22.10_0": "dṛṣṭvā tamānandavipūrṇamānasaṃ pravrajyayā tatsadṛśānubhāvam /",
    "S01bsu078_u:kavk_22.10_1": "utkaṇṭhitaḥ kuṇṭhitadhairyavṛttiḥ saṃmohamūrcchāṃ nṛpatiḥ prapede //",
    "S01bsu078_u:kavk_22.11_0": "sa labdhasaṃjñaḥ śiśiraiḥ payobhiḥ papraccha taṃ kiṃ nu sameṣyatīti /",
    "S01bsu078_u:kavk_22.11_1": "so 'pyabravīddeva dinairbhavantamasaṃbhṛtaiḥ sādarameṣyatīti //",
    "S01bsu078_u:kavk_22.12_0": "tataḥ prayāteṣu dineṣu keṣu vyomnā śanairbhikṣugaṇānuyātaḥ /",
    "S01bsu078_u:kavk_22.12_1": "sahāyayau nākasadām nikāyaiḥ sarvārthasiddhairbhagavān kumāraḥ //",
    "S01bsu078_u:kavk_22.13_0": "dyusundarīpāṇisarojamuktamandāramālākalitaścakāśe /",
    "S01bsu078_u:kavk_22.13_1": "svargīyagaṅgāsphuṭaphenakūṭavilāsahāsāṅga ivāmarādriḥ //",
    "S01bsu078_u:kavk_22.14_0": "saṃghaṭṭabhinnābhrasakhaiḥ skhalidbhiḥ saśabdajāmbūnadakiṅkiṇīkaiḥ /",
    "S01bsu078_u:kavk_22.14_1": "babhurvimānaiḥ kakubhāṃ mukhāni bhaktyeva śāsturvihitastavāni //",
    "S01bsu078_u:kavk_22.15_0": "nirantarairantarivārkatāraiḥ suraiḥ savidyādharasiddhasaṃghaiḥ /",
    "S01bsu078_u:kavk_22.15_1": "paryāptasaṃsaktasitātapatrairvyāptaḥ samāptiṃ gaganaṃ jagāma //",
    "S01bsu078_u:kavk_22.16_0": "taṃ sarvalokopakṛtiprapannaṃ sarvākṛtiṃ sarvamayāvabhāsam /",
    "S01bsu078_u:kavk_22.16_1": "samāpatantaṃ nabhaso 'tha digbhyaḥ kṣiteśca sarve dadṛśuḥ kṣaṇena //",
    "S01bsu078_u:kavk_22.17_0": "praharṣarāśiṃ janalocanānāṃ puṇyapramāṇaṃ sukṛtotsavānām /",
    "S01bsu078_u:kavk_22.17_1": "lokastamālokanidhiṃ vilokya samullalannucchalitādbhutormiḥ //",
    "S01bsu078_u:kavk_22.18_0": "āścaryabhūtaṃ ruciraprabhāvamudāyinā sūcitamākalayya /",
    "S01bsu078_u:kavk_22.18_1": "jagadguruṃ bhūmipatiḥ kumāraṃ kṛtāñjalistaṃ praṇanāma dūrāt //",
    "S01bsu078_u:kavk_22.19_0": "athāvatīryāryajanānuyātaḥ saṃpūjyamānaḥ praṇayena rājñā /",
    "S01bsu078_u:kavk_22.19_1": "sphīṭaprabhābhāsitadigvibhāgāṃ nyagrodhinīṃ ratnabhuvam viveśa //",
    "S01bsu078_u:kavk_22.20_0": "hemāsanaṃ śāsanasaṃniviṣṭalokatrayaḥ saṃgatapādapīṭham /",
    "S01bsu078_u:kavk_22.20_1": "sa tatra ratnāṅkuracitrapatraṃ bhāsvadvapurmerun //",
    "S01bsu078_u:kavk_22.21_0": "tanmānasendornayanāmṝtaughaṃ manorathaprārthanayopayātam /",
    "S01bsu078_u:kavk_22.21_1": "vilokayannirvṛtinirnimeṣaḥ kṣaṇaṃ kṣitīśastridaśatvamāpa //",
    "S01bsu078_u:kavk_22.22_0": "sa taṃ jagādāśruniruddhakaṇṭhaḥ sotkarṣaharṣākulitaṃ kumāram /",
    "S01bsu078_u:kavk_22.22_1": "hārāgraratnapratibimbasaktaṃ praveśayan prītirasādivāntaḥ //",
    "S01bsu078_u:kavk_22.23_0": "saṃtoṣaśītācalavat svabhāvāt sarve ramante kuśalasthalīṣu /",
    "S01bsu078_u:kavk_22.23_1": "kṛtastvayāsmākamayaṃ tu kasmāt satsūpakārī virahopadeśaḥ //",
    "S01bsu078_u:kavk_22.24_0": "snehātpramodādguṇagauravācca dhīrdhāvatīyaṃ tvayi me prasahya /",
    "S01bsu078_u:kavk_22.24_1": "āliṅganāya sthirasaṃgamāya pādapraṇāmāya ca tulyameva //",
    "S01bsu078_u:kavk_22.25_0": "yadvastu kiṃcidgaditaṃ mayā tat śrotavyameva praṇayoparodhāt /",
    "S01bsu078_u:kavk_22.25_1": "guṇojjhitaṃ vā virasakramaṃ vā na snehamohasya bhavatyavācyam //",
    "S01bsu078_u:kavk_22.26_0": "pratyarṇaratnapratibimbitārkaprauḍhaprabhāprāvaraṇānyamūni /",
    "S01bsu078_u:kavk_22.26_1": "tvaṃ hemaharmyāṇi vihāya kasmāt vigāhase śūnyavanāntarāṇi //",
    "S01bsu078_u:kavk_22.27_0": "kāntākarāvarjitahemakumbhasatsaurabhāmbhaḥpravarābhiṣiktaḥ /",
    "S01bsu078_u:kavk_22.27_1": "ekaḥ kathaṃ snāsi vikāsipāṃśusaṃtaptatoyāsu marusthalīṣu //",
    "S01bsu078_u:kavk_22.28_0": "gaṇḍasthalāt kuṇḍalaratnakānti kiṃ lambitaṃ maṇḍanameva vetsi /",
    "S01bsu078_u:kavk_22.28_1": "kasmādakasmāttava niḥsukhasya na candanaṃ nandanaminduśubhram //",
    "S01bsu078_u:kavk_22.29_0": "mahāvitāne śayane nṛpārhe śeṣe na kiṃ śeṣaviśeṣaśubhre /",
    "S01bsu078_u:kavk_22.29_1": "lakṣmīnavāliṅganabhogayogyā kathaṃ tanuste sahate kuśayyām //",
    "S01bsu078_u:kavk_22.30_0": "kāntāsmitormipratimāṃśukārhaṃ kiṃ cīvarasyocitametadaṅgam /",
    "S01bsu078_u:kavk_22.30_1": "pāṇau ca līlākamalāspade 'smin pātraṃ kathaṃ te priyamadya jātam //",
    "S01bsu078_u:kavk_22.31_0": "ayaṃ vihārastava kaṇṭhapīṭhaḥ sotkaṇṭhakāntābhujabandhanārhaḥ /",
    "S01bsu078_u:kavk_22.31_1": "saṃbhogalakṣmīkṣapitapramodaḥ karotyakasmāt praṇayāvabhaṅgam //",
    "S01bsu078_u:kavk_22.32_0": "rūpaṃ vilakṣīkṛtapuṣpacāpaṃ mattebhakumbhoccakucā vibhūtiḥ /",
    "S01bsu078_u:kavk_22.32_1": "ratervilāsppavanaṃ vayaśca kenāsamaste kalito virāgaḥ //",
    "S01bsu078_u:kavk_22.33_0": "śratveti taṃ śīlanidhirbadhāṣe śaśāṅkalekhālalitasmitena /",
    "S01bsu078_u:kavk_22.33_1": "saṃkrāntanānānṛparatnarāgāṃ kurvannalakṣāmiva rājalakṣmīm //",
    "S01bsu078_u:kavk_22.34_0": "rājan jarārogahateva na syāttaraṅgalolā yadi jīvavṛttiḥ /",
    "S01bsu078_u:kavk_22.34_1": "tatkasya na syādaniśaṃ praharṣapīyūṣavarṣī viṣayābhilāṣaḥ //",
    "S01bsu078_u:kavk_22.35_0": "śamāmṛtāsvādanasusthirāṇāmapātanaṃ śūnyavanāntabhūmeḥ /",
    "S01bsu078_u:kavk_22.35_1": "vibhūtilīlāmadavihvalānāṃ harmyāṇi paryantanipātanāni //",
    "S01bsu078_u:kavk_22.36_0": "sakuṅkumaiḥ snāntiḥ nṛpāḥ payobhiḥ sarāgatāṃ yaiḥ satataṃ prayānti /",
    "S01bsu078_u:kavk_22.36_1": "saṃtoṣaśīlastu manaḥ prasādaśuddhāmbudhautā vimalībhavanti //",
    "S01bsu078_u:kavk_22.37_0": "śrotraṃ śrutenaivana kuṇḍalena dānena pāṇirna tu kaṅkaṇena /",
    "S01bsu078_u:kavk_22.37_1": "vibhāti kāyaḥ karuṇākulānāṃ paropakāreṇa na candanena //",
    "S01bsu078_u:kavk_22.38_0": "etāni mohāhatavallabhāni saṃsaktamuktāṃśusitasmitāni /",
    "S01bsu078_u:kavk_22.38_1": "satāṃ na bhogyāni bhavanti bhūbhṛducchiṣṭaśiṣṭāni vibhūṣaṇāni //",
    "S01bsu078_u:kavk_22.39_0": "rāgāturāṇāṃ ritupāpitānāṃ nidrā dhanadhyānavatāṃ na nāma /",
    "S01bsu078_u:kavk_22.39_1": "śayyāsu susparśavatīṣu rājñā sarvatra śāntaḥ sukhameva śete //",
    "S01bsu078_u:kavk_22.40_0": "nirmokakāntena varāmśukena bhujaṅgavṛttirna tu cīvareṇa /",
    "S01bsu078_u:kavk_22.40_1": "pātraṃ pavitrāṇi samāplitāni pīyūṣamaitrāṇyaśanāni sūte //",
    "S01bsu078_u:kavk_22.41_0": "chatrāṇi vakrkraṃ bhṛśamaprakāśaṃ manivilolaṃ vyajanānilaughāḥ /",
    "S01bsu078_u:kavk_22.41_1": "saṃsaktajāṅyaṃ hṛdayaṃ nṛpāṇāṃ kurvanti hārā haricandanārdrāḥ //",
    "S01bsu078_u:kavk_22.42_0": "viyogarogānugatā vibhūtiḥ kāntāh kṣaṇāntā viraso vilāsaḥ /",
    "S01bsu078_u:kavk_22.42_1": "yasminnapāyaḥ satatānuśāyī sa kasya bhogaḥ subhagopayogaḥ //",
    "S01bsu078_u:kavk_22.43_0": "jāḍyaṃ sajṛmbhaṃ janayatyajasraṃ tanoti tṛṣṇābhramamohamūrcchāḥ",
    "S01bsu078_u:kavk_22.43_1": "karotyasahyaṃ sarasatvameva bhogopabhogaḥ prasabhaprayogaḥ //",
    "S01bsu078_u:kavk_22.44_0": "yadā sukhaśrīrnavacandralekhā prabhātapuṣpāṇyapi yaivanāṇi /",
    "S01bsu078_u:kavk_22.44_1": "karmormimālāgrahaṇaṃ śarītaṃ tadā mamāyaṃ gamito 'nurāgaḥ //",
    "S01bsu078_u:kavk_22.45_0": "sacāmarāh sadhvajapuñjapaṭṭāḥ savājivālā dvipakarṇatālāḥ /",
    "S01bsu078_u:kavk_22.45_1": "svabhāvalolāḥ kila rājalakṣmyaḥ sarve vilāsāh kṣaṇabhaṅgasaṅgāḥ //",
    "S01bsu078_u:kavk_22.46_0": "uktveti tattatkuśalāya rājñaścittaprasādaṃ paramaṃ vidhāya /",
    "S01bsu078_u:kavk_22.46_1": "sa śāntikallolasudhāpravāhaṃ kiran dṛśā pārṣadamāluloke //",
    "S01bsu078_u:kavk_22.47_0": "manīṣiṇāṃ śākyakulodgatānāṃ saptāyutāni pratipādya dharmam /",
    "S01bsu078_u:kavk_22.47_1": "cakre sahasrāṇi ca sapta tatra saṃprāptaparyāptaviśeṣabhāñji //",
    "S01bsu078_u:kavk_22.48_0": "śaklodanādyaiḥ kuśalopapannaiḥ gaṇe 'tha tattulyasahasrasaṃkhyaiḥ /",
    "S01bsu078_u:kavk_22.48_1": "droṇodanādyairamṛtpdanādyaiścittaprasādaḥ sumahānavāptaḥ //",
    "S01bsu078_u:kavk_22.49_0": "kecidyayuḥ śrāvakabodhiyuktapratyekabodhau niratāśca kecit /",
    "S01bsu078_u:kavk_22.49_1": "samyak tathānuttarabodhisaktāḥ pare babhūvurgaganaprasannāḥ //",
    "S01bsu078_u:kavk_22.50_0": "srotaḥ pariprāptaphalaṃ tato 'nye sakṛttathāgāmiphalaṃ tathānye /",
    "S01bsu078_u:kavk_22.50_1": "anye 'pyanāgāṃiphalaṃ tadāpurarhatphalaṃ kleśavimuktimanye //",
    "S01bsu078_u:kavk_22.51_0": "ekastu tatrārjitapāpaśāpastamaḥsamūhopahitapramohaḥ /",
    "S01bsu078_u:kavk_22.51_1": "māyeyamityāha hasan janānāṃ satyasthitiṃ saṃsadi devadattaḥ //",
    "S01bsu078_u:kavk_22.52_0": "nṛpaṃ tu vātsalyanilīnameva putrodayātpratyupajātadarpam /",
    "S01bsu078_u:kavk_22.52_1": "maudgalyabhikṣurjinaśāsanena maharddhibhirvītamadaṃ cakāram //",
    "S01bsu078_u:kavk_22.53_0": "dṛṣṭvāpi rājā bhagavatprabhāvaṃ nātyadbhutam pauruṣameva mene /",
    "S01bsu078_u:kavk_22.53_1": "abhyāsalīnāni janasya nūnaṃ sotkarṣakṛtyāni na vismayāya //",
    "S01bsu078_u:kavk_22.54_0": "athāparedyurbhagavān surendrasaṃpādite hemamahāvimāne /",
    "S01bsu078_u:kavk_22.54_1": "sumeruśīrrṣṇīva samānakāntau siṃhāsane ratnamaye nyaṣīdat //",
    "S01bsu078_u:kavk_22.55_0": "brahmendramukhyeṣu tataḥ sureṣu tatropaviṣṭeṣu pṛthuprabheṣu /",
    "S01bsu078_u:kavk_22.55_1": "babhustaduṣṇīṣaśikhāvilāsaiścandrāṃśumālājaṭīlā ivāśāḥ //",
    "S01bsu078_u:kavk_22.56_0": "anyonyasaṃghaṭṭavilolahārairdhanāvahāraistridaśairviśadbhiḥ /",
    "S01bsu078_u:kavk_22.56_1": "nirantarām tām bhavametya rājā dvāreṣu mārgānna caturṣu lebhe //",
    "S01bsu078_u:kavk_22.57_0": "sabhrūbhramaistatra kuveramukhyairnivāryamāṇābhimatapraveśah /",
    "S01bsu078_u:kavk_22.57_1": "vicchāyavakraḥ skhalitābhidhāyī bhūbhṛtparaṃ niṣpratibho babhūva //",
    "S01bsu078_u:kavk_22.58_0": "praveśitastairjinaśāsanena kadācidāsādya tadagrabhūmim /",
    "S01bsu078_u:kavk_22.58_1": "śuddhodanast apraṇipatya mūrdhnā cittaprasādena puro 'sya tasthau //",
    "S01bsu078_u:kavk_22.59_0": "śāstā tu tasmai caturāryasatyaprabodhikāṃ dharmakathām dideśa /",
    "S01bsu078_u:kavk_22.59_1": "jñānena yā viṃśatiśṛṅgamasya satkāyadṛgbhūdharamapyabḥāṅkṣīt //",
    "S01bsu078_u:kavk_22.60_0": "tataḥ sa gatvā kṛtakṛtyajanmā śuklodanaṃ prāpta bhajasva rājyam /",
    "S01bsu078_u:kavk_22.60_1": "svasyāvratīttaṃ bhagavatpradiṣṭaṃ tacchāsanaṃ modayituṃ na rājyam //",
    "S01bsu078_u:kavk_22.61_0": "droṇodane rājyaparāṅbhukhe 'pi vairāgyayogādamṛtodane ca /",
    "S01bsu078_u:kavk_22.61_1": "jagrāha śuddhodanasaṃpradiṣṭāṃ tāṃ rājalakṣmīmatha bhadrakākhyaḥ //",
    "S01bsu078_u:kavk_22.62_0": "rājārhabhogairatha pūjayitvā jinaḥ janeśaḥ śucisaṃpraṇitaiḥ /",
    "S01bsu078_u:kavk_22.62_1": "nyagrodhadhāma pratipādya cāsmai śuddhodanaṃ śuddhamanoratho 'bhūt //",
    "S01bsu078_u:kavk_22.63_0": "droṇodanasyāpi sutau yuvānau rājājñayā preraṇayā ca mātuḥ /",
    "S01bsu078_u:kavk_22.63_1": "ekastu yaḥ pravrajito 'niruddhaḥ paro mahānnāma gṛhī babhūva //",
    "S01bsu078_u:kavk_22.64_0": "athābhavaccetasi bhadraksya rājño viraktasya vanābhilāṣaḥ /",
    "S01bsu078_u:kavk_22.64_1": "vivekabhājāṃ praśamapravṛttaṃ navāpi lakṣmīrna mano ruṇaddhi //",
    "S01bsu078_u:kavk_22.65_0": "tataḥ samāhūya sa devadattaṃ rājyābhiṣekapratipannacittam /",
    "S01bsu078_u:kavk_22.65_1": "uvāca me pravrajanasya kālaḥ samāgataḥ kiṃ bhavatābhidheyam //",
    "S01bsu078_u:kavk_22.66_0": "taṃ pratyuvācāttavivekadambhaḥ susaṃvṛtaṃ saṃsadi devadattaḥ /",
    "S01bsu078_u:kavk_22.66_1": "rājanna rājye 'sti mamābhilāṣaḥ pravrajyayā tvatsadṛśo bhavāmi //",
    "S01bsu078_u:kavk_22.67_0": "śrutveti rājā kuṭilasya tasya mithyāvinītasya kadarthavākyam /",
    "S01bsu078_u:kavk_22.67_1": "udīritaṃ śākyagaṇastavāyaṃ saṃkalpasākṣīti hasannuvāca //",
    "S01bsu078_u:kavk_22.68_0": "athārthatāpopahataḥ pradadhyau bhogānurāgāditi devadattaḥ /",
    "S01bsu078_u:kavk_22.68_1": "mayā kimetadavipātamuktaṃ bhajeta vā pravrajito 'pi rājyam //",
    "S01bsu078_u:kavk_22.69_0": "rājyaṃ samutsṛjya nijaṃ vrajantaḥ śākyaṃ kumārāḥ saha bhadrakādyāḥ /",
    "S01bsu078_u:kavk_22.69_1": "śuddhodanaṃ niryayurāyavṛttaprītiṃ puraskṛtya rathairdvipaiśca //",
    "S01bsu078_u:kavk_22.70_0": "vrajatsu sarveṣvatha devadattaḥ kirīṭasaktaṃ pṛthipadmarāgam /",
    "S01bsu078_u:kavk_22.70_1": "jahāra raktāktamivāmiṣārthī śyenaḥ prabhāpallavitāmbarārkam //",
    "S01bsu078_u:kavk_22.71_0": "naimittikairuktamathāsya lakṣmadṛṣṭvā tadugraṃ narakaprayāṇam /",
    "S01bsu078_u:kavk_22.71_1": "cittaṃ sadoṣaṃ kila durnimittaṃ nimittamanyat punaruktameva //",
    "S01bsu078_u:kavk_22.72_0": "kokālikhaṇḍotkaṭamorakāṇāṃ tithyādināmnām madadurmadānāṃ /",
    "S01bsu078_u:kavk_22.72_1": "saṃsūcitānyatyadhikāni tatra tathāvidhānairbahulakṣaṇāni //",
    "S01bsu078_u:kavk_22.73_0": "bhūpapramodādatha bhadrako 'pi tairdevadatapramukhaiḥ sahaiva /",
    "S01bsu078_u:kavk_22.73_1": "pravrajyayā cīvarapātrayogāt cakāra vairāgyamayīmiva kṣmām //",
    "S01bsu078_u:kavk_22.74_0": "rājñastathā rājakumārakāṇāmutsṛṣṭahārāṅgadakuṇḍalānām /",
    "S01bsu078_u:kavk_22.74_1": "sāsro virāgādavatārya teṣāṃ keśānupālī kila kalpako 'bhūt //",
    "S01bsu078_u:kavk_22.75_0": "mūrkhaḥ sa nīco 'pi jinājñayaiva pravrajyayā pūjyataro babhūva /",
    "S01bsu078_u:kavk_22.75_1": "cittaprasādasya parasya manye na kāraṇaṃ paṇḍitatā najātiḥ //",
    "S01bsu078_u:kavk_22.76_0": "sāmīcikāyāmatha bhadrako 'pi jñātvā nṛpaḥ pārṣadikaṃ tamenam /",
    "S01bsu078_u:kavk_22.76_1": "nīcasya pādau kathamasya vande mahīpati sanniti niścalo 'bhūt //",
    "S01bsu078_u:kavk_22.77_0": "tamabravīdaskhalitābhimānaṃ vikalpabhinnaṃ bhagavān vihasya /",
    "S01bsu078_u:kavk_22.77_1": "pravrajyayā mohamahānuvandhī saṃtyajyate jātimayo 'bhimānaḥ //",
    "S01bsu078_u:kavk_22.78_0": "śrutveti rājñā saha rājaputraiḥ kṛte praṇāme pṛthivī cakampe /",
    "S01bsu078_u:kavk_22.78_1": "na devadattaḥ paruṣābhidhāyī padau vavande bhagavadgirāsya //",
    "S01bsu078_u:kavk_22.79_0": "kampāt kṣitervismitamānasena pṛṣṭastato bhikṣugaṇena śāstā /",
    "S01bsu078_u:kavk_22.79_1": "uvaca rājā kila kalpasya janmāntare 'pyasya kṛtaḥ praṇāmaḥ //",
    "S01bsu078_u:kavk_22.80_0": "purā yuvā kāśipure vilokya bhadrābhidhānām gaṇīkāṃ daridraḥ /",
    "S01bsu078_u:kavk_22.80_1": "sevām vyaghāt sundarakastadāsyai rāgo hi sarvavysanopadeṣṭā //",
    "S01bsu078_u:kavk_22.81_0": "tayā visṛṣṭaḥ kusumoccayāya punahpunarbhṛṅga ivādhikārthī /",
    "S01bsu078_u:kavk_22.81_1": "tatsaṅgamānaṅgamanorathena śrāntaḥ sa babhrāma vanāntareṣu //",
    "S01bsu078_u:kavk_22.82_0": "atrāntara śrāntataraḥ kṣitīśaḥ prāpto vanāntaṃ mṝgayārasena /",
    "S01bsu078_u:kavk_22.82_1": "taṃ brahmadattaḥ prasamīkṣya gītaṃ tasyāśṛṇocchannatanurlatābhiḥ //",
    "S01bsu078_u:kavk_22.83_0": "navanavakusumāśayā kimevaṃ madhukaraṃ tāpahato 'si gaccha tūrṇam /",
    "S01bsu078_u:kavk_22.83_1": "vikasitakamalānanābjinī sā bhavati hi saṃkucitā dināvasāne //",
    "S01bsu078_u:kavk_22.84_0": "tasyā hi gītaṃ nṝpatirniśamya smitaprabhāghaṭṭitahārakāntiḥ /",
    "S01bsu078_u:kavk_22.84_1": "uvāca taṃ tīvrakarārkatāpaḥ ko 'yaṃ sakhe gītarasābhioyogah //",
    "S01bsu078_u:kavk_22.85_0": "so 'pyabravīdbhūmipate na nāma tapto ravistaptatarastu kāmaḥ /",
    "S01bsu078_u:kavk_22.85_1": "svakarmaduḥkhāni vihanti loke na grīṣmadagdhāni marusthalāni //",
    "S01bsu078_u:kavk_22.86_0": "ityarthavadvākyaguṇārpaṇena sa bhūpatervallabhatāmavāpa /",
    "S01bsu078_u:kavk_22.86_1": "saṃvādasaṃsparśasubhāṣitaṃ hi keṣām c asatkārapadaṃ na yāti //",
    "S01bsu078_u:kavk_22.87_0": "tenātha rājā vijane śramāturaḥ śītopacārairapanītatāpaḥ /",
    "S01bsu078_u:kavk_22.87_1": "prītyā tamādāya tataḥ sahaiva svarājadhānīmagamat kṛtajñah //",
    "S01bsu078_u:kavk_22.88_0": "tatrāsya jīvaprada ityudantasaṃtoṣa saṃpūritacittavṛttiḥ /",
    "S01bsu078_u:kavk_22.88_1": "rājyārdhadānābhimukhaḥ sa tasthau cittānuvṛttasya kimasya deyam //",
    "S01bsu078_u:kavk_22.89_0": "rājyārdhadānaprasṛte 'tha tasmin nācintayat sundarakaḥ kṛpāyām",
    "S01bsu078_u:kavk_22.89_1": "bhadrāṃ vinā rājyasukhena kiṃ me dhanyo hi tatprītisudhābhiṣiktaḥ //",
    "S01bsu078_u:kavk_22.90_0": "mahmaṃ na rājyādyapi rocate 'rdhamakhaṇḍitālpāpi hi śobhate śrīḥ /",
    "S01bsu078_u:kavk_22.90_1": "ekārthayoge hi sadā vivādaḥ dvayorhi bhogaiḥ kalireva mūrtaḥ //",
    "S01bsu078_u:kavk_22.91_0": "tasmānnṛpaṃ kuṇṭhamahaṃ nipātya samastarājyena bhavāmi pūrṇaḥ /",
    "S01bsu078_u:kavk_22.91_1": "kṣaṇaṃ vicintyetyanutāpataptaḥ tīvraṃ manaḥ svasya punaḥ pradadhyau //",
    "S01bsu078_u:kavk_22.92_0": "kiṃ cintitaṃ nindyaparaṃ mayaitat ko 'yaṃ prakāraḥ khalu tīkṣṇatāyāḥ /",
    "S01bsu078_u:kavk_22.92_1": "kṛtaghnasaṃkalpakalaṅkalepādaho nu lajjā nijacetaso 'pi //",
    "S01bsu078_u:kavk_22.93_0": "svastyastu rājyāya namaḥ sukhebhyaḥ saṃmohamātā kṣamatāṃ ca lakṣmīḥ /",
    "S01bsu078_u:kavk_22.93_1": "yeṣāmanāsvāditacintitānāmevaṃvidhā dhīḥ prathamaḥ svabhāvaḥ //",
    "S01bsu078_u:kavk_22.94_0": "bhramaṃ vidhatte vidadhāti mūrcchāṃ nipātayatyeva tamastanoti /",
    "S01bsu078_u:kavk_22.94_1": "āghrātamātraiva karoti puṃsāmaho vināśaṃ viṣavallarī śrīḥ //",
    "S01bsu078_u:kavk_22.95_0": "ciraṃ vicintyeti sa jātacittaḥ pratyekabodhirvimalaḥ prabhāte /",
    "S01bsu078_u:kavk_22.95_1": "abhyarthamāno 'pi nareśvareṇa rājyaṃ n ajagrāha nivṛttatṛṣṇaḥ //",
    "S01bsu078_u:kavk_22.96_0": "pratyekabuddhatvamavāptamenaṃ kālena dṛṣṭvā nṛpatirmaharddhiḥ /",
    "S01bsu078_u:kavk_22.96_1": "tatpādapadmacyutamaulimālyaścittaprasādocitamityavecat //",
    "S01bsu078_u:kavk_22.97_0": "sa ko 'pi satkarmavipākajanmā vandyo vivekaḥ praśamābhiṣekaḥ /",
    "S01bsu078_u:kavk_22.97_1": "yasya prabhāvādvirataspṛhāṇāṃ tyājyeva ratnākaramekhalā bhūḥ //",
    "S01bsu078_u:kavk_22.98_0": "śrutveti rājñā kathitaṃ tadarthajātaṃ tadabhyarthanayā vidhāya /",
    "S01bsu078_u:kavk_22.98_1": "tatkalpakaḥ śāntipadaṃ prapede sevāntaraṅgaḥ kila gaṅgapālaḥ //",
    "S01bsu078_u:kavk_22.99_0": "prāptaṃ tamayuttamakarmayogāt pravrajyayā sajjanapūjyabhāvam /",
    "S01bsu078_u:kavk_22.99_1": "rājā vavande praṇataḥ pṛthivyāḥ kampastadābhūdapi ṣaḍvikāraḥ //",
    "S01bsu078_u:kavk_22.99_2": "so 'yaṃ rājā vihitavinatirbhadrako brahmadatto",
    "S01bsu078_u:kavk_22.99_3": "paśyopālī sa kila kuśalī kalpako gaṅgapālaḥ /",
    "S01bsu078_u:kavk_22.99_4": "ityāścaryaṃ bhagavaduditaṃ bhikṣavaste niśamya",
    "S01bsu078_u:kavk_22.99_5": "svacchaṃ cittaṃ sukṝtaśaraṇe menire hetumeva //",
    "S01bsu078_u:56_0": "iti kṣemendraviracitāyāṃ bodhisattvāvadānakalpalatāyāṃ pitāputrasamādānam nāma dvāviṃśatitamaḥ pallavaḥ /",
    "S01bsu078_u:57_0": "23. viśvaṃtarāvadānam /",
    "S01bsu078_u:57_1": "cintārantādadhkarucayaḥ sarvalokeṣvanindyā",
    "S01bsu078_u:57_2": "vandyāste 'nyaiḥ puruṣamaṇayaḥ ke 'pyapūrvaprabhāvāḥ /",
    "S01bsu078_u:57_3": "yeṣāṃ naiva priyamapi paraṃ putradārādi datvā",
    "S01bsu078_u:57_4": "sattvārthānām bhavati vadanamlānatā dainyadūtī //",
    "S01bsu078_u:kavk_23.2_0": "bhagavān bhikṣubhiḥ pṛṣṭaḥ purā śākyapure jinaḥ /",
    "S01bsu078_u:kavk_23.2_1": "jagāda pūrvavṛttāntaṃ devadattakathāntare //",
    "S01bsu078_u:kavk_23.3_0": "purī babhūva viśvākhyā viśvāsavasatiḥ śriyaḥ /",
    "S01bsu078_u:kavk_23.3_1": "viśvopakārasaktasyasukṝtasyeva janmabhūḥ //",
    "S01bsu078_u:kavk_23.4_0": "saṃjayākhyo 'bhavat tasyāmamitratimirāṃśumān /",
    "S01bsu078_u:kavk_23.4_1": "netrānandasudhāsūtirvicitracarito nṛpaḥ //",
    "S01bsu078_u:kavk_23.5_0": "tasya viśvaṃtaro nāma vadānyastanayo 'bhavat /",
    "S01bsu078_u:kavk_23.5_1": "apūrvatyāginā yena hṛtaṃ kalpatayoryaśaḥ //",
    "S01bsu078_u:kavk_23.6_0": "īrṣyāvirahitāstulyaṃ vidagdhena prsādhitāḥ /",
    "S01bsu078_u:kavk_23.6_1": "satyena bhāratī yena dānena śrīḥ śrutena dhīḥ //",
    "S01bsu078_u:kavk_23.7_0": "adyāpi yasya dikkāntākarṇābharaṇatām gatam /",
    "S01bsu078_u:kavk_23.7_1": "vibhāti ketakīgarbhapalāśaviśadaṃ yaśah //",
    "S01bsu078_u:kavk_23.8_0": "sa kadāciddadau divyaratnālakāramarthine /",
    "S01bsu078_u:kavk_23.8_1": "athaṃ vijayasāmrājyamanorathaharaṃ tviṣā //",
    "S01bsu078_u:kavk_23.9_0": "datte rathavare tasmin vismayenākhilo janaḥ /",
    "S01bsu078_u:kavk_23.9_1": "babhūvākrāṇtahṛdayaścintayā ca nareśvaraḥ //",
    "S01bsu078_u:kavk_23.10_0": "mahāmātyānathāhūya harṣahīno mahīpatiḥ /",
    "S01bsu078_u:kavk_23.10_1": "uvācopacitodvegacintākrāntamanorathah //",
    "S01bsu078_u:kavk_23.11_0": "datto rathaḥ kumāreṇa sa jaitraḥ śatrumardanaḥ /",
    "S01bsu078_u:kavk_23.11_1": "yatprabhāvārjitā seyaṃ mahārathavarūthinī //",
    "S01bsu078_u:kavk_23.12_0": "lakṣmī sukhaniṣaṇṇā me yātā niścalatām tayā /",
    "S01bsu078_u:kavk_23.12_1": "rathe sauryapathe tasmin jayakuznje ca kuñjare //",
    "S01bsu078_u:kavk_23.13_0": "iti rājavacaḥ śrutvā tamabhāṣanta mantriṇaḥ /",
    "S01bsu078_u:kavk_23.13_1": "rājan doṣastavaivāyaṃ vātsalyena pramādyataḥ //",
    "S01bsu078_u:kavk_23.14_0": "dharmaḥ kasya na harṣāya dānaṃ kasya na saṃmatam /",
    "S01bsu078_u:kavk_23.14_1": "kiṃ tu mūlahatādvṛkṣānnivartante palārthinaḥ //",
    "S01bsu078_u:kavk_23.15_0": "vikrītaḥ paradeśe ca rathastena dvijanmanā /",
    "S01bsu078_u:kavk_23.15_1": "ityuktvā mantriṇaḥ sarve śalyaviddhā ivābhavan //",
    "S01bsu078_u:kavk_23.16_0": "atha kālena saṃprāpte vasante madanotsave /",
    "S01bsu078_u:kavk_23.16_1": "vipāke sukṛtasyeva hṛdayānandadāyini //",
    "S01bsu078_u:kavk_23.17_0": "svayaṃgrahopajīvyasya madhormadhukarārthinaḥ /",
    "S01bsu078_u:kavk_23.17_1": "lokaḥ puṣpavanairyāto yaśobhiriva śubhratām //",
    "S01bsu078_u:kavk_23.18_0": "aśokaṃ lokasacchāyamupakārodyataṃ drumam /",
    "S01bsu078_u:kavk_23.18_1": "madhu vidhūtaṃ saṃnaddhe kalikālaṃ kṛtaṃ jagat //",
    "S01bsu078_u:kavk_23.19_0": "rājaputraḥ samāruhya kuñjaraṃ rājavardhanam /",
    "S01bsu078_u:kavk_23.19_1": "yayau phullān vane druṣṭumarthikalpatarustarūn //",
    "S01bsu078_u:kavk_23.20_0": "vrajantaṃ prati sāmantaprayuktātaṃ dvijāḥ pathiḥ /",
    "S01bsu078_u:kavk_23.20_1": "babhāṣire samabhyetya svastivādapuraḥsarāḥ //",
    "S01bsu078_u:kavk_23.21_0": "cintāmaṇirgīyase tvaṃ ślāghyo jagati jaṅgamaḥ /",
    "S01bsu078_u:kavk_23.21_1": "yasya saṃdarśanenārthī gāḍhamāliṅgyate śriyā //",
    "S01bsu078_u:kavk_23.22_0": "dvāveva viśrutotkarṣavideṣau bhadrajanmani /",
    "S01bsu078_u:kavk_23.22_1": "dānārdrahastastvaṃ loke gajaścāyaṃ sthironnatiḥ //",
    "S01bsu078_u:kavk_23.23_0": "asmabhyaṃ sukṛtpdāra kuñjaro 'yaṃ pradīyatām /",
    "S01bsu078_u:kavk_23.23_1": "tvadanyena vadānyena dātumeṣa na śakyate //",
    "S01bsu078_u:kavk_23.24_0": "ityarthitastaiḥ sotsāhaḥ sa tebhyastu dadau dvipam /",
    "S01bsu078_u:kavk_23.24_1": "sajīvamiva sāmrājyaṃ saśaṅkhadhvajacāmaram //",
    "S01bsu078_u:kavk_23.25_0": "datvā bodhipradhānena praṇidhānena śuddhadhīḥ /",
    "S01bsu078_u:kavk_23.25_1": "ratharatnaṃ dvipendraṃ ca so 'bhūdānandanirbharaḥ //",
    "S01bsu078_u:kavk_23.26_0": "śrutvaiva nṛpatirdattaṃ viśrutaṃ jayakuznjaram /",
    "S01bsu078_u:kavk_23.26_1": "rakṣāprakārarahitāṃ rājalakṣmīmamanyata //",
    "S01bsu078_u:kavk_23.27_0": "sa rājyabhraṃśabhītena kupitena mahībhujā /",
    "S01bsu078_u:kavk_23.27_1": "niṣkāsitaḥ kumāro 'tha pratasthe praṇipatya tam //",
    "S01bsu078_u:kavk_23.28_0": "mādrīdayitayā sārdhaṃ jālinaṃ nāma dārakam /",
    "S01bsu078_u:kavk_23.28_1": "kṛṣṇābhidhāṃ tathā kanyāmādāya sa yayau vanam //",
    "S01bsu078_u:kavk_23.29_0": "vane 'pi śeṣa ṃ sa dadau vāhanādikamarthine /",
    "S01bsu078_u:kavk_23.29_1": "samaṃ hi mahatāṃ sattvaṃ saṃpatsu ca vipatsu ca //",
    "S01bsu078_u:kavk_23.30_0": "mādyrāṃ kadācidyātāyāṃ puṣpamūlaphalāptaye /",
    "S01bsu078_u:kavk_23.30_1": "brāhmaṇaḥkaścidabhyetya rājaputramabhāṣata //",
    "S01bsu078_u:kavk_23.31_0": "paricārakāhīnāya caturau bālakāvimau /",
    "S01bsu078_u:kavk_23.31_1": "dehi mahyaṃ mahāsattvaṃ sarvado hyasi viśrutaḥ //",
    "S01bsu078_u:kavk_23.32_0": "śrutvaitadavicāryaiva dārakau dayitau param /",
    "S01bsu078_u:kavk_23.32_1": "datvā sa tasmai sahasā sehe tadvirahavyathām //",
    "S01bsu078_u:kavk_23.33_0": "dhanaputrakalatrādi loke kasya navallabham /",
    "S01bsu078_u:kavk_23.33_1": "dānādanyadvadānyānāṃ na dayāvatām //",
    "S01bsu078_u:kavk_23.34_0": "atha mādrī samabhyetya bālakau bālavatsalā /",
    "S01bsu078_u:kavk_23.34_1": "apaśyantī puraḥ patyuḥ patitāpannamūrcchitā //",
    "S01bsu078_u:kavk_23.35_0": "sā labdhasaṃjñā dīptena vyāptā śokakṛśānunā /",
    "S01bsu078_u:kavk_23.35_1": "śiśupradānavṛttāntaṃ śrutvaivābhūtpalāpinī //",
    "S01bsu078_u:kavk_23.36_0": "tasyāścetasi duḥkhāgnirapatyasnehaduḥsahaḥ /",
    "S01bsu078_u:kavk_23.36_1": "priyapremānusṛtyaiva prayayau puṭapākatām //",
    "S01bsu078_u:kavk_23.37_0": "atrāṇtare samabhyetya viprarūpaḥ sureśvaraḥ /",
    "S01bsu078_u:kavk_23.37_1": "bhṛtyārthī dayitām patnīṃ rājaputramayācata //",
    "S01bsu078_u:kavk_23.38_0": "yācitastena sahasā śucaṃ jāyāviyogajām /",
    "S01bsu078_u:kavk_23.38_1": "dhiyā saṃstabhya sattvābdhiḥ sa tasmai vitatāra tām //",
    "S01bsu078_u:kavk_23.39_0": "sadyaḥ pradānataralāṃ saṃtrastāṃ hariṇīmiva /",
    "S01bsu078_u:kavk_23.39_1": "so 'vadaddayitāmantaḥ kalayan bodhivāsanām //",
    "S01bsu078_u:kavk_23.40_0": "samāśvāsihi kalyāṇi na śokaṃ kartukarhasi /",
    "S01bsu078_u:kavk_23.40_1": "svapnapraṇayakalpo 'yamasatyaḥ priyasaṃgamaḥ //",
    "S01bsu078_u:kavk_23.41_0": "śuśrūṣayā dvijasyāsya dharme te ramatām matiḥ /",
    "S01bsu078_u:kavk_23.41_1": "vilolalokayātrāyāṃ dharmaḥ sthirasuhṛt satām //",
    "S01bsu078_u:kavk_23.41_2": "dṛṣṭvā sarve svajanasujanā bāndhavāścānubhūtāḥ",
    "S01bsu078_u:kavk_23.41_3": "nyastā kaṇṭhe kṣaṇaparimalamlāyinī mitrālā /",
    "S01bsu078_u:kavk_23.41_4": "dāre putre kṣapitamaniśaṃ yauvanaṃ jīvitaṃ ca",
    "S01bsu078_u:kavk_23.41_5": "prāpto nāptaśtiraparicayaḥ ko 'pi dharmādṛte 'nyaḥ //",
    "S01bsu078_u:kavk_23.43_0": "ityuktvā vallabhāṃ lobhaparityāgāduvāha saḥ /",
    "S01bsu078_u:kavk_23.43_1": "dyutiṃ vadanapadmena dhairyavṛttiṃ ca cetasā //",
    "S01bsu078_u:kavk_23.44_0": "viyogaśokavikalāṃ mādrīṃ dṛṣṭvā kṛpākulaḥ /",
    "S01bsu078_u:kavk_23.44_1": "nijarūpaṃ samādhāya śacīpatiruvāc atām //",
    "S01bsu078_u:kavk_23.45_0": "viṣādaṃ mā kṛthāh putri devo 'haṃ tridaśeśvaraḥ /",
    "S01bsu078_u:kavk_23.45_1": "arthibhyastvā dadātyeṣa tasmādasi mayarthitā //",
    "S01bsu078_u:kavk_23.46_0": "adhunā saiva patyustvaṃ nyāsībhūtā mayārpitā /",
    "S01bsu078_u:kavk_23.46_1": "taṃ dadātyeṣa nānyasmau dīyate katham //",
    "S01bsu078_u:kavk_23.47_0": "kariṣyāmi tavāvaśyaṃ dārakābhyāṃ samāgamam /",
    "S01bsu078_u:kavk_23.47_1": "ityudīrya sahasrākṣaḥ sahasāṇtaradhīyataḥ //",
    "S01bsu078_u:kavk_23.48_0": "atha tau dārakau vipraḥ samādāyārthalipsayā /",
    "S01bsu078_u:kavk_23.48_1": "viśvāmitrapuraṃ gatvā lobhādvokretumudyatah //",
    "S01bsu078_u:kavk_23.49_0": "viśyāmitraḥ parijñāya rājaputrasya dārakau /",
    "S01bsu078_u:kavk_23.49_1": "jagrāha mahatārthena bāṣpasaṃruddhalocanaḥ //",
    "S01bsu078_u:kavk_23.50_0": "kālena tridivaṃ yāte viśvāmitramahīpatau /",
    "S01bsu078_u:kavk_23.50_1": "bheje viśvaṃtaro rājyaṃ paurāmātyagaṇārthitaḥ //",
    "S01bsu078_u:kavk_23.51_0": "rājye viraktasya tasya dānavyasaninaḥ param /",
    "S01bsu078_u:kavk_23.51_1": "sattvena vardhamānarddhirna kaścid yācako 'bhavat //",
    "S01bsu078_u:kavk_23.52_0": "tadvittapūrṇavibhavo brāhmaṇaḥ so 'pi jambukah /",
    "S01bsu078_u:kavk_23.52_1": "kṛtaghnaḥ svaprabhāvānme saṃpadityabhyadhājjanam //",
    "S01bsu078_u:kavk_23.53_0": "viśvaṃtaraḥ sa evāham devadattaḥ sa ca dvijaḥ /",
    "S01bsu078_u:kavk_23.53_1": "uktveti cakre bhagavān bhikṣūṇāṃ dānadeśanām //",
    "S01bsu078_u:kavk_23.54_0": "ālambanaṃ śvabhraśatāvapāte ghorāndhakāre suciraprakāśaḥ /",
    "S01bsu078_u:kavk_23.54_1": "āśvāsanaṃ duḥsahaduḥkhakāle dānam narāṇāṃ paralokabandhuḥ //",
    "S01bsu078_u:58_0": "iti kṣemendraviracitāyām bodhisattvāvadānakalpalatāyāṃ viśvaṃtarāvadānam nām atrayoviṃśaḥ pallavaḥ /",
    "S01bsu078_u:59_0": "24. abhiniṣkramaṇāvadānam /",
    "S01bsu078_u:kavk_24.1_0": "hasati sakalalolālokasargāya bhānuḥ paramamamṛtavṛṣṭayai pūrṇatāmeti candraḥ /",
    "S01bsu078_u:kavk_24.1_1": "iyati jagati pūjyaṃ janma gṛhṇāti kaścit vipulakuśalasetuḥ sattvasaṃtāraṇāya //",
    "S01bsu078_u:kavk_24.2_0": "purā śuddhodanaḥ śrīmān rājā śākyapure 'bhavat /",
    "S01bsu078_u:kavk_24.2_1": "yaśaḥśaśāṅkajanakaḥ sudhāsindhurivāparaḥ //",
    "S01bsu078_u:kavk_24.3_0": "khalāsaktā svabhāvena lakṣmīrguṇigaṇārpitā /",
    "S01bsu078_u:kavk_24.3_1": "āścaryakāriṇā yena kṛtā satpakṣapātinī //",
    "S01bsu078_u:kavk_24.4_0": "adyāpyakhiladiktīryavanāsaktairvivekibhiḥ /",
    "S01bsu078_u:kavk_24.4_1": "yaśobhiḥ śucibhiryasya munivratamivohyate //",
    "S01bsu078_u:kavk_24.5_0": "syāmahaṃ śuddhamāteti purā praṇidhitaḥ kila /",
    "S01bsu078_u:kavk_24.5_1": "viśvakarmasuto martyamājagāmāmaladyutiḥ //",
    "S01bsu078_u:kavk_24.6_0": "kīrtiḥ satpuruṣasyeva tasyābhūdvallabhā param /",
    "S01bsu078_u:kavk_24.6_1": "mahāmāyābhidhā devī candrasyeva kumudvatī //",
    "S01bsu078_u:kavk_24.7_0": "sāpaśyaddantinaṃ śvetaṃ svapne kukṣau vihāyasā /",
    "S01bsu078_u:kavk_24.7_1": "gatamārohaṇaṃ śaile praṇatiṃ ca mahājanāt //",
    "S01bsu078_u:kavk_24.8_0": "atrāntare bodhisattvastuṣitāt tridaśālayāt /",
    "S01bsu078_u:kavk_24.8_1": "garbhaṃ tasyāḥ samāpede svayaṃ lokānukalpayā //",
    "S01bsu078_u:kavk_24.9_0": "vahantī bodhisattvaṃ sā garbhe bhuvananandanam /",
    "S01bsu078_u:kavk_24.9_1": "induṃ dugdhābdhiveleva babhūva pāṇḍuradyutiḥ //",
    "S01bsu078_u:kavk_24.10_0": "ikṣvākurājavaṃśyena tena garbhasthitena sā /",
    "S01bsu078_u:kavk_24.10_1": "bhūrnidhānavatīvābhūd bhavyalakṣaṇalakṣitā //",
    "S01bsu078_u:kavk_24.11_0": "babhūva dohadastasyā dānapuṇyamayodayaḥ /",
    "S01bsu078_u:kavk_24.11_1": "aṅkure 'pyavisaṃvādi sahakārasya saurabham //",
    "S01bsu078_u:kavk_24.12_0": "atgha kālena saṃpūrṇaṃ sā lumbinīvane sthitā /",
    "S01bsu078_u:kavk_24.12_1": "asūta tanayaṃ devī divākaramivāditiḥ //",
    "S01bsu078_u:kavk_24.13_0": "māturgarbhamalāspṛṣṭaṃ kukṣiṃ bhittvā sa nirgataḥ /",
    "S01bsu078_u:kavk_24.13_1": "tāṃ cakre 'tha svabhāvena svasthāṅgī vigatavyathām //",
    "S01bsu078_u:kavk_24.14_0": "nirgacchanneva ruddho 'sau balajijñāsayā kṣaṇam /",
    "S01bsu078_u:kavk_24.14_1": "śakreṇa vajrasārāṅgastasyāśakyatvamāyayau //",
    "S01bsu078_u:kavk_24.15_0": "jātamātaḥ śuiśurgatvā svayaṃ sapta padāni saḥ /",
    "S01bsu078_u:kavk_24.15_1": "diśo vilokayannūce suvyaktākṣarayā girā //",
    "S01bsu078_u:kavk_24.16_0": "iyaṃ nirvṛtiḥ pūrvā ca gatirlokeṣu dakṣiṇā /",
    "S01bsu078_u:kavk_24.16_1": "paścimā jātirapyeṣā saṃsārādiyamuttarā //",
    "S01bsu078_u:kavk_24.17_0": "iti tasya bruvāṇasya pṛthivī samakampata /",
    "S01bsu078_u:kavk_24.17_1": "tamakṣayabalaṃ dhartumaśakteva jagadgurum //",
    "S01bsu078_u:kavk_24.18_0": "chatraṃ tasya yaśaḥ śubhraṃ sattvasmeraṃ sacāmaram /",
    "S01bsu078_u:kavk_24.18_1": "vyomāmbudhārādhautasya jagṛhustasya devatā //",
    "S01bsu078_u:kavk_24.19_0": "asminnavasare pṛṣṭaḥ s vastrīyeṇāsitābhidhaḥ /",
    "S01bsu078_u:kavk_24.19_1": "nāradena prabhāṃ dṛṣṭvā kiṣkindhādristhito muniḥ //",
    "S01bsu078_u:kavk_24.20_0": "kasmādarkaśatāloka ivālokaḥ pradṛśyate /",
    "S01bsu078_u:kavk_24.20_1": "tamodaridrāṃ yeneti girayaḥ saguhāgṛhāḥ //",
    "S01bsu078_u:kavk_24.21_0": "vismayāditi tenoktaḥ so 'vadaddivyalocanaḥ /",
    "S01bsu078_u:kavk_24.21_1": "jātaḥ puṇyaprabhāso 'yaṃ bodhisattvasya janmani //",
    "S01bsu078_u:kavk_24.22_0": "acireṇaiva taṃ vatsa drakṣāvaḥ kuśalāptaye /",
    "S01bsu078_u:kavk_24.22_1": "ityuktvā munirānandād viśrāntisukhito 'bhavat //",
    "S01bsu078_u:kavk_24.23_0": "putrajanmani sarvārthasiddhiṃ śuddhodanaḥ param /",
    "S01bsu078_u:kavk_24.23_1": "dṛṣṭvā sarvārthasiddho 'yamiti nāmāsya nirmame //",
    "S01bsu078_u:kavk_24.24_0": "śākyavardhananāmābhūd yakṣaḥ śākyapurāśrayaḥ /",
    "S01bsu078_u:kavk_24.24_1": "yatpraṇāmeṇa śākyānāṃ śiśavo nirupadravāḥ //",
    "S01bsu078_u:kavk_24.25_0": "tatsthityā preṣitaḥ pitrā praṇāmāya saguhyakaḥ /",
    "S01bsu078_u:kavk_24.25_1": "taṃ bodhisattvamālokya nipapātāsya pādayoḥ //",
    "S01bsu078_u:kavk_24.26_0": "athotsaṅge samādāya hṛṣṭastaṃ pṛthivīpatiḥ /",
    "S01bsu078_u:kavk_24.26_1": "lakṣaṇāni nimittajñaistasya dehe vyalokayat //",
    "S01bsu078_u:kavk_24.27_0": "lakṣaṇajñāstataḥ sarve nṛpamūcuḥ savismayāḥ /",
    "S01bsu078_u:kavk_24.27_1": "deva divyakumāro 'yaṃ lakṣaṇairupalakṣyate //",
    "S01bsu078_u:kavk_24.28_0": "jāyate lakṣaṇairetairviśvaviśrāntaśāsanaḥ /",
    "S01bsu078_u:kavk_24.28_1": "śakrādhipaścakravartī bhagavān sa tathāgataḥ //",
    "S01bsu078_u:kavk_24.29_0": "dīrghāṅgulidalau cakralāñchanau supratiṣṭhitau /",
    "S01bsu078_u:kavk_24.29_1": "aruṇau caraṇāvasya kāntau kamalakomalau //",
    "S01bsu078_u:kavk_24.30_0": "rājahaṃsa iva prāṃśuḥ sajālāṅgulipallavaḥ /",
    "S01bsu078_u:kavk_24.30_1": "eṣa jānuyugaḥ śrīmānājānubhujabhūṣitaḥ //",
    "S01bsu078_u:kavk_24.31_0": "sakośabastiguhyaśca nyagrodhaparimaṇḍalaḥ /",
    "S01bsu078_u:kavk_24.31_1": "dakṣiṇāvartaromāṅkaḥ pariṇāhasamonnatiḥ //",
    "S01bsu078_u:kavk_24.32_0": "rajomalalavāspṛṣṭastajāmbūnadadyutiḥ /",
    "S01bsu078_u:kavk_24.32_1": "hastapādāṃsakaṇṭhāgraspaṣṭasaptacchadākṛtiḥ //",
    "S01bsu078_u:kavk_24.33_0": "siṃhapūrvārdhakāyaśca bṛhatspaṣṭāṅgavigrahaḥ /",
    "S01bsu078_u:kavk_24.33_1": "catvāriṃśatsamāprotaśukladantaḥ sunāsikaḥ //",
    "S01bsu078_u:kavk_24.34_0": "dīrghapratanujihvaśca meghadundubhiniśvanaḥ /",
    "S01bsu078_u:kavk_24.34_1": "abhinīlākṣagokṣmaḥ sahajoṣṇīṣamastakaḥ //",
    "S01bsu078_u:kavk_24.35_0": "sitorṇāṅko bhruvorbhāgaḥ svastikoraḥsthalojjvalaḥ /",
    "S01bsu078_u:kavk_24.35_1": "lekhāśṛṅgābjahasto 'yaṃ chatrākāraśirāḥ śiśuḥ //",
    "S01bsu078_u:kavk_24.36_0": "rājannayam te tanayaścakravartī bhaviṣyati /",
    "S01bsu078_u:kavk_24.36_1": "samyaksaṃbodhisaṃbuddhaḥ sarvajño vā bhaviṣyati //",
    "S01bsu078_u:kavk_24.37_0": "ityuktvā teṣu jāteṣu lebhe harṣaṃ mahīpatiḥ /",
    "S01bsu078_u:kavk_24.37_1": "saptabhidivasaiḥ śāsturjananī tridivaṃ yayau //",
    "S01bsu078_u:kavk_24.38_0": "tasya janmani śākyānāṃ munīnāmiva śāntatā /",
    "S01bsu078_u:kavk_24.38_1": "dṛṣṭvā yadā śākyamunirnāmābhūtsa tadā śiśuḥ //",
    "S01bsu078_u:kavk_24.39_0": "devānāmapi devo 'yamiti niścitya tejasā /",
    "S01bsu078_u:kavk_24.39_1": "devātideva ityasya nāma cakre mahīpatiḥ //",
    "S01bsu078_u:kavk_24.40_0": "nāradenātha sahitastattvadarśī tapovanāt /",
    "S01bsu078_u:kavk_24.40_1": "taṃ samabhyāyayau draṣṭumādarādasito muniḥ //",
    "S01bsu078_u:kavk_24.41_0": "sa bodhisattvaṃ bālārkamiva kalpaprakāśanam /",
    "S01bsu078_u:kavk_24.41_1": "dṛṣṭvā vikāsivakrkraśrīrlebhe kamalatulyatām //",
    "S01bsu078_u:kavk_24.42_0": "so 'brāvīdvihitātithyaṃ nṛpatiṃ praṇataṃ muniḥ /",
    "S01bsu078_u:kavk_24.42_1": "rājan guṇagaṇeneva spṛhaṇīyo 'si sūnunā //",
    "S01bsu078_u:kavk_24.43_0": "etāni lakṣaṇānyasya mokṣalakṣmīsamāgamam /",
    "S01bsu078_u:kavk_24.43_1": "vadanti cakravartiśrīḥphalaṃ naiṣāṃ vinaśvaram //",
    "S01bsu078_u:kavk_24.44_0": "asya bodhiprabhāveṇa saṃbuddhasy mukhāmbujam /",
    "S01bsu078_u:kavk_24.44_1": "dhanya padmākarasyeva netrapātraṃ kariṣyati //",
    "S01bsu078_u:kavk_24.45_0": "vibudhāḥ śuddhasattvasya bodhidugdhamahodadheḥ /",
    "S01bsu078_u:kavk_24.45_1": "dhanyā vāgamṛtairasya bhaviṣyantyupajīvinaḥ //",
    "S01bsu078_u:kavk_24.46_0": "puṇyabhāji jagatyasminneka evāsmi vañcitaḥ /",
    "S01bsu078_u:kavk_24.46_1": "etatsaṃdarśanaṃ yasya pūrṇakālasya durlabham //",
    "S01bsu078_u:kavk_24.47_0": "ityuktvā nṛpamāmantrya gatvā vyomnā tapovanam /",
    "S01bsu078_u:kavk_24.47_1": "suprasannaṃ manaḥ kṛtvā dehatyāgamacintayat //",
    "S01bsu078_u:kavk_24.48_0": "sa paryantopadeśāya nāradenābhicoditaḥ /",
    "S01bsu078_u:kavk_24.48_1": "tamuvācāmṛtaṃ vatsaṃ kumāraḥ kathayiṣyati //",
    "S01bsu078_u:kavk_24.49_0": "adhigamyāmṛtaṃ tasmānnṛpasūnoranāmayam /",
    "S01bsu078_u:kavk_24.49_1": "tariṣyasi bhavāmbodhimityuktvā tanumatyajat //",
    "S01bsu078_u:kavk_24.50_0": "śrīrasatkriyāṃ tasya kṛtvā sapadi nāradaḥ /",
    "S01bsu078_u:kavk_24.50_1": "yayau vārāṇasīṃ siddhyai lebhe kātyāyanābhidhām //",
    "S01bsu078_u:kavk_24.51_0": "vardhamānaḥ kumāro 'tha sarvavidyāsu pāragaḥ /",
    "S01bsu078_u:kavk_24.51_1": "lipipravīṇo 'bhinavām lipiṃ brāhmīṃ vinirmame //",
    "S01bsu078_u:kavk_24.52_0": "nāgāyutasamaprāṇe tasmin jagati viśrute /",
    "S01bsu078_u:kavk_24.52_1": "vaiśālikaiḥ priyāyāsmai preṣito mattakuñjaraḥ //",
    "S01bsu078_u:kavk_24.53_0": "bhaviṣyati cakravartītyasya prātamupāyanam /",
    "S01bsu078_u:kavk_24.53_1": "devadattaḥ paridveṣāt taṃ jaghāna mahāgajam //",
    "S01bsu078_u:kavk_24.54_0": "cyutaṃ cakarṣaṃ dvidataṃ nandaḥ sapta padāni tam /",
    "S01bsu078_u:kavk_24.54_1": "kumārastu tadutkṣipya prākārād bahirakṣipat //",
    "S01bsu078_u:kavk_24.55_0": "ekanārāvanirbhinnasaptatālamahītalaḥ /",
    "S01bsu078_u:kavk_24.55_1": "chedyabhedyāstraśastreṣu sa evātiśayaṃ yayau //",
    "S01bsu078_u:kavk_24.56_0": "tatatulyaguṇāṃ patnīṃ rājasūnuryaśodharām /",
    "S01bsu078_u:kavk_24.56_1": "avāpa viśrutāṃ loke śuddhaśīla ivonnatim //",
    "S01bsu078_u:kavk_24.57_0": "atrāntare mahāvātavicyutaḥ saptayojanaḥ /",
    "S01bsu078_u:kavk_24.57_1": "saritpravāhasaṃrodhaṃ vidadhe vipuladrumaḥ //",
    "S01bsu078_u:kavk_24.58_0": "sāṃ sphāratarusaṃruddhā rohikā nāma nimnagā /",
    "S01bsu078_u:kavk_24.58_1": "śīlabhraṣṭeva vanitā prayayau pratilomatām //",
    "S01bsu078_u:kavk_24.59_0": "rājaputrastamutkṣipya bhaṅktvā vikṣupya taṃ drumam /",
    "S01bsu078_u:kavk_24.59_1": "nyavārayat prajāmatsyajalakallolaviplavam //",
    "S01bsu078_u:kavk_24.60_0": "tataḥ kadācidudyāne haṃsaṃ niśitayantriṇā /",
    "S01bsu078_u:kavk_24.60_1": "devadattena nihataṃ kumāraḥ samajīvayat //",
    "S01bsu078_u:kavk_24.61_0": "saṃtāpaṃ tadvivādena devadatto 'dhikaṃ yayau /",
    "S01bsu078_u:kavk_24.61_1": "na sahante hi kuṭilāstulyakulagoṇonnatim //",
    "S01bsu078_u:kavk_24.62_0": "kadācid gopikā nāma kumāraṃ rājakanyakā /",
    "S01bsu078_u:kavk_24.62_1": "kandarparūpamālokya kimapyautsukyamāyayau //",
    "S01bsu078_u:kavk_24.63_0": "śuddhodanaḥ sutasthaitāṃ jñātvā cittocitāṃ vadhūm /",
    "S01bsu078_u:kavk_24.63_1": "apūrayadvivāhena manmathasya manoratham //",
    "S01bsu078_u:kavk_24.64_0": "naimittikāstato 'bhyetya nṛpamūcuḥ suniścayāḥ /",
    "S01bsu078_u:kavk_24.64_1": "putraste cakravartī vā munirvā saptame 'hani //",
    "S01bsu078_u:kavk_24.65_0": "tacchrutvā nṛpatiḥ sūnoścakrāvrtipadāptaye /",
    "S01bsu078_u:kavk_24.65_1": "pravrajyācakitaścintāṃ dinasaṃkhyāmayīṃ yayau //",
    "S01bsu078_u:kavk_24.66_0": "lolāṃ sarvaḥ srhiyaṃ vetti śāntasthirasukhāmapi /",
    "S01bsu078_u:kavk_24.66_1": "atthāpi bhogaraktānāṃ saṃpatsvevādaraḥ param //",
    "S01bsu078_u:kavk_24.67_0": "tataḥ kadācidudyānavihārāya nṛpātmajaḥ /",
    "S01bsu078_u:kavk_24.67_1": "prayayau rathamāruhya valgutuṅgaturaṅgamam //",
    "S01bsu078_u:kavk_24.68_0": "sa vivarṇaṃ jarājīrṇam kīrṇaśīrṇaśiroruham /",
    "S01bsu078_u:kavk_24.68_1": "suśuṣkaparuṣākāraṃ dadarśa puruṣaṃ pathi //",
    "S01bsu078_u:kavk_24.69_0": "sa taṃ dṛṣṭvā nijaṃ kāyamālokyācintayacciram /",
    "S01bsu078_u:kavk_24.69_1": "aho paryāptapāko 'yaṃ kāyasyāsya jugupsitaḥ //",
    "S01bsu078_u:kavk_24.70_0": "vayaḥ paryāptamāpto 'pi paryāptaṃ nāśrayatyayam /",
    "S01bsu078_u:kavk_24.70_1": "atīva palitavyājājjarā vṛddhaṃ hasatyasau //",
    "S01bsu078_u:kavk_24.71_0": "śarīre saṃtatasnāyupāśaprotāsthipañjare /",
    "S01bsu078_u:kavk_24.71_1": "vṛddhaḥ puṣṇāti manye 'hamaho mohavihaṅgamam //",
    "S01bsu078_u:kavk_24.72_0": "sārathe kiṃ karotyeṣa kiṃ na yāti tapovanam /",
    "S01bsu078_u:kavk_24.72_1": "asṃkocameti vṛddhasya dehena saha sā matiḥ //",
    "S01bsu078_u:kavk_24.73_0": "vṛddho 'valambate yaṣṭiṃ na tu dharmamayīṃ dhiyam /",
    "S01bsu078_u:kavk_24.73_1": "jarākuṭilakāyasya svabhāvo nirvivekatā //",
    "S01bsu078_u:kavk_24.74_0": "jugupsāṃ janayatyeṣa vṛddhaḥ praskhalitākṣaraiḥ /",
    "S01bsu078_u:kavk_24.74_1": "vacobhiścyutadantābhairgalallālālavākulaiḥ //",
    "S01bsu078_u:kavk_24.75_0": "naṣṭā dṛṣṭiḥ kṛśaḥ kāyaḥ śaktirluptā hatā śrutiḥ /",
    "S01bsu078_u:kavk_24.75_1": "tathāpi mohād dṛṣṭaiva vṛddhasya taruṇīpriyā //",
    "S01bsu078_u:kavk_24.76_0": "dhatte dhavalatāṃ vṛddhaḥ kimetāmatigarhitām /",
    "S01bsu078_u:kavk_24.76_1": "lolā paraṃ viraktāpi yadyasyātipriyā tanuḥ //",
    "S01bsu078_u:kavk_24.77_0": "iti cintayatastasya nirvedaḥ samajāyata /",
    "S01bsu078_u:kavk_24.77_1": "manyamānasya sāpāyaṃ kāyaṃ nicayamāpadām //",
    "S01bsu078_u:kavk_24.78_0": "punaśca samaye 'nyasminnapaśyad vyādhitaṃ naram /",
    "S01bsu078_u:kavk_24.78_1": "vipakkakūṇapaprāyaṃ sapūyamiva pāṇḍaram //",
    "S01bsu078_u:kavk_24.79_0": "sa pradadhyau tamālokya samuddiśya nijāṃ tanum /",
    "S01bsu078_u:kavk_24.79_1": "aho nu sahajaivāsmin kāye rogagaṇodgatiḥ //",
    "S01bsu078_u:kavk_24.80_0": "idameva mahaccitramiyaṃ māṃsamayī tanuḥ /",
    "S01bsu078_u:kavk_24.80_1": "na yāti kledavaiklavyaṃ kṣaṇaṃ paryuṣīte 'pi yat //",
    "S01bsu078_u:kavk_24.81_0": "iti dhyātvā sa sodvegaḥ śarīravicikitsayā /",
    "S01bsu078_u:kavk_24.81_1": "babhūva rājyasaṃbhopgarāge vigatitādaraḥ //",
    "S01bsu078_u:kavk_24.82_0": "athānyasmin kṣaṇe mālyavastrācchāditavigraham /",
    "S01bsu078_u:kavk_24.82_1": "dadarśa dehasatkāravyagrabandhujanaṃ śavam //",
    "S01bsu078_u:kavk_24.83_0": "taṃ dṛṣṭvā sahasodvegadayāduḥkhaghṛṇākulaḥ /",
    "S01bsu078_u:kavk_24.83_1": "ciraṃ niḥsārasaṃsāraparihāramacintayat //",
    "S01bsu078_u:kavk_24.84_0": "taṃ dṛṣṭvā sahasodvegadayāduḥkhaghṛṇākulaḥ /",
    "S01bsu078_u:kavk_24.84_1": "ciraṃ niḥsārasaṃsāraparihāramacintayat //",
    "S01bsu078_u:kavk_24.84_2": "eṣa pretavanaṃ yāti saṃsaktāṃ hṛdaye vahan //",
    "S01bsu078_u:kavk_24.85_0": "aho nu viṣayābhyāsavilāsādhyavasāyinām /",
    "S01bsu078_u:kavk_24.85_1": "nṛṇāmantyakṣaṇe kaṣṭā kāṣṭhapāṣāṇatulyatā //",
    "S01bsu078_u:kavk_24.86_0": "udvegavāribhavasāgarabudbude 'smin kālānilākulitakarmalatāgrapuṣpe /",
    "S01bsu078_u:kavk_24.86_1": "māyāvadhūnayanavibhramasaṃvibhāge puṃsāṃ ka eṣa vapuṣi sthiratābhimānaḥ //",
    "S01bsu078_u:kavk_24.86_2": "noktaṃ kiṃcit parahitayutaṃ na śrutaṃ dharmayuktaṃ",
    "S01bsu078_u:kavk_24.86_3": "naiva ghrātaṃ kuśalakusumaṃ satyarūpaṃ na dṛṣṭam /",
    "S01bsu078_u:kavk_24.86_4": "naiva spṛṣṭaṃ śamapadamiti vyaktamāsaktacintā-",
    "S01bsu078_u:kavk_24.86_5": "viśrānto 'yaṃ vahati sahasā niścalatvaṃ gatāyuḥ //",
    "S01bsu078_u:kavk_24.88_0": "rājasūnurvicintyeti śarīraṃ vipadāplutam /",
    "S01bsu078_u:kavk_24.88_1": "aśeṣaviṣayāsaṅge parām naḥ snehatām yayau //",
    "S01bsu078_u:kavk_24.89_0": "athāgre nirmitaṃ devaiḥ sa śuddhāvāsakāyikaiḥ /",
    "S01bsu078_u:kavk_24.89_1": "vyalokayat pravrajitaṃ pātrakāṣāyadhāriṇam //",
    "S01bsu078_u:kavk_24.90_0": "taṃ dṛṣṭvaiva babhūvāsya pravrajyābhimukhī matiḥ /",
    "S01bsu078_u:kavk_24.90_1": "īpsitālokanaprītyā svabhāvo hi vibhāvyate //",
    "S01bsu078_u:kavk_24.91_0": "virāgyakāraṇam tatra nṛpasūnoḥ pade pade /",
    "S01bsu078_u:kavk_24.91_1": "vilokya sārathiḥ sarvaṃ kṣitipāya vyanedayat //",
    "S01bsu078_u:kavk_24.92_0": "kumāro 'tha piturvākyāt grāmālokanakautukī /",
    "S01bsu078_u:kavk_24.92_1": "vrajan pathi nidhānāni vivṛtāni vyalokayat //",
    "S01bsu078_u:kavk_24.93_0": "tatpūrvapuruṣanyastaiḥ strīkarairutthitānyapi /",
    "S01bsu078_u:kavk_24.93_1": "yadā sa nāgrahīttāni tadā viviśurambudhim //",
    "S01bsu078_u:kavk_24.94_0": "tataḥ sa karṣakān pāṃśuvyāptapāṇḍuśiroruhān /",
    "S01bsu078_u:kavk_24.94_1": "vidīrṇapāṇicaraṇān kṣutpipāsāśramāturān //",
    "S01bsu078_u:kavk_24.95_0": "halakaddālaviṣamollekhapakṣavraṇāditān /",
    "S01bsu078_u:kavk_24.95_1": "vilokya kleśavivaśān babhūva karuṇākulaḥ //",
    "S01bsu078_u:kavk_24.96_0": "vidhāya dayayā teṣāṃ draviṇauradaridratām /",
    "S01bsu078_u:kavk_24.96_1": "sa vṛṣāṇāṃ vṛṣarataḥ kleśamuktimakārayat //",
    "S01bsu078_u:kavk_24.97_0": "tataḥ pratinivṛtto 'tha sānujaḥ pārthivātmajaḥ /",
    "S01bsu078_u:kavk_24.97_1": "madhyāhnapṛthusaṃtāpe taralastaraṇitviṣaḥ //",
    "S01bsu078_u:kavk_24.98_0": "rathaghoṣonmukhaśikhiśyāmīkṛtadigantaraḥ /",
    "S01bsu078_u:kavk_24.98_1": "svedavārikaṇākīrṇaḥ prabhāsnigdhavanasthalīm //",
    "S01bsu078_u:kavk_24.99_0": "so 'varuhya rathāttatra gaṇḍaskhalitakuṇḍalah /",
    "S01bsu078_u:kavk_24.99_1": "viśrāṇtyai viśrutayaśā jambucchāyāmaśiśriyat //",
    "S01bsu078_u:kavk_24.100_0": "sa babhārorasi vyaktāṃ svedāmbukaṇasaṃtatim /",
    "S01bsu078_u:kavk_24.100_1": "vapurāśleṣalalitāṃ hārasyeva kuṭumbinīm //",
    "S01bsu078_u:kavk_24.101_0": "chāyāsu parivṛttāsu śanakaiḥ sarvaśākhinām /",
    "S01bsu078_u:kavk_24.101_1": "tasya jambūtarucchāyā na cacāla tanustanoḥ //",
    "S01bsu078_u:kavk_24.102_0": "sā tasya śītalacchāyā tāpaklāntimavārayat /",
    "S01bsu078_u:kavk_24.102_1": "saṃsāraviratasyeva tīvravairāgyavāsanā //",
    "S01bsu078_u:kavk_24.103_0": "putradarśanasotkaṇṭhastaṃ deśamatha bhūpatiḥ /",
    "S01bsu078_u:kavk_24.103_1": "ājagāma gajotsarpatrastabhramaracāmaraḥ //",
    "S01bsu078_u:kavk_24.104_0": "chāyāṃ sa niścalāṃ dṛṣṭvā kumārasya prabhāvataḥ /",
    "S01bsu078_u:kavk_24.104_1": "gauravādbhutasaṃprāptaḥ praṇataṃ praṇanāma tam //",
    "S01bsu078_u:kavk_24.105_0": "tataḥ sa sahitaḥ pitrā nagaraṃ gantumudyataḥ /",
    "S01bsu078_u:kavk_24.105_1": "apaśyat puraparyante śmaśānaṃ śavasaṃkulam //",
    "S01bsu078_u:kavk_24.106_0": "sa dṛṣṭvā kuṇapākīrṇamaśivaṃ śivakānanam /",
    "S01bsu078_u:kavk_24.106_1": "sodvegaṃ sārathiṃ prāha sthagitasyandanaḥ kṣaṇam //",
    "S01bsu078_u:kavk_24.107_0": "sārathe paśya jantūnāṃ kāyāpāyamatīṃ daśām /",
    "S01bsu078_u:kavk_24.107_1": "dṛṣṭvedamapi rāgārdraṃ mano mohapramādinām //",
    "S01bsu078_u:kavk_24.108_0": "parastrīdarśanāttṛptaṃ netramāsvādya sādaram /",
    "S01bsu078_u:kavk_24.108_1": "asyāsatyavatī jihvā paśya kākena kṛsyate //",
    "S01bsu078_u:kavk_24.109_0": "asyāḥ stanamukhanyastanakhollekhasukhasthitiḥ /",
    "S01bsu078_u:kavk_24.109_1": "khṇḍayatyadharaṃ gṝdhraḥ kāmīva madanirbharah //",
    "S01bsu078_u:kavk_24.109_2": "ete dṛṣṭaniṣakṭavāyasaśakṛnniṣṭhivinaḥ pādapā",
    "S01bsu078_u:kavk_24.109_3": "mūrcchantīva vipākapūyakuṇapāghrāṇena niṣkūṇitāḥ /",
    "S01bsu078_u:kavk_24.109_4": "dṛṣṭvā gṛdhravidāryamāṇamasakṛt kīrṇārdratantra śavaṃ",
    "S01bsu078_u:kavk_24.109_5": "bhūyo vātavilolapallavakarairācchādayantīva ca //",
    "S01bsu078_u:kavk_24.111_0": "raktābhivyaktakāmā kamapi nakhamukhollekhamāsutrayantī /",
    "S01bsu078_u:kavk_24.111_1": "āsvādyāsvādya yūnaḥ kṣaṇamadharadalaṃ dattadantavraṇāṅkaṃ lagnānaṅgakriyāyāmiyamatirabhasotkarṣamāviṣkaroti /",
    "S01bsu078_u:kavk_24.112_0": "ityuktvā jātaviratirbhavabībhatsakutsayā /",
    "S01bsu078_u:kavk_24.112_1": "kalayan kleśanirvāṇaṃ praviveśa purāntaram //",
    "S01bsu078_u:kavk_24.113_0": "tatra harmyagatāpaśyat taṃ kanyābhijanojjvalā /",
    "S01bsu078_u:kavk_24.113_1": "mṛgajā nāma mṛgajānodinī mṛgalocanā //",
    "S01bsu078_u:kavk_24.114_0": "sarāgataralā dṛṣṭḥ śrotrasaṃcāriṇī param /",
    "S01bsu078_u:kavk_24.114_1": "abhūttaddarśane tasyāḥ sahasaiva virekiṇī //",
    "S01bsu078_u:kavk_24.115_0": "sā tadālokanenaiva bālā lajjāsahiṣṇūnā /",
    "S01bsu078_u:kavk_24.115_1": "smareṇeva samākṛṣṭā sakhīṃ prāha puraḥsthitām //",
    "S01bsu078_u:kavk_24.116_0": "kā dhanyā lalanā loke sparśenāsya śaśitviṣaḥ /",
    "S01bsu078_u:kavk_24.116_1": "yasyā madanasaṃtaptā tanurnirvāṇameṣyati //",
    "S01bsu078_u:kavk_24.117_0": "nirvāṇaśabdaṃ śrutvaiva rājaputraḥ samīhitam /",
    "S01bsu078_u:kavk_24.117_1": "tāṃ dadarśonmukhaḥ padmavanānīva diśan dṛśā //",
    "S01bsu078_u:kavk_24.118_0": "sa tasyāstena vacasā vapuṣā va prasāditaḥ /",
    "S01bsu078_u:kavk_24.118_1": "hāraṃ suvṛttaṃ cittaṃ ca vikṣepāsyai guṇojjcalam //",
    "S01bsu078_u:kavk_24.119_0": "ālokanānukūlyena bhāvaṃ vijñāya bhūpatiḥ /",
    "S01bsu078_u:kavk_24.119_1": "putrasyāntaḥpurapade tāmādāya nyaveśayat //",
    "S01bsu078_u:kavk_24.120_0": "ṣaṇṇāṃ kāṇtāsahasrāṇāṃ vṛtamantaḥpuraṃ tataḥ /",
    "S01bsu078_u:kavk_24.120_1": "viveśa rājatanayaḥ priyāṃ śāntiṃ vicintayan //",
    "S01bsu078_u:kavk_24.121_0": "atrāṇtare narapatiṃ prāhurnaimittikāḥ sphuṭam /",
    "S01bsu078_u:kavk_24.121_1": "munirvā cakravartī vā prātaste bahvitā sutaḥ //",
    "S01bsu078_u:kavk_24.122_0": "tataḥ saṃcintya nṛpatiḥ pravrajyām cakitaḥ param /",
    "S01bsu078_u:kavk_24.122_1": "akārayat puradvāraguptiṃ ruddhagamāgamām //",
    "S01bsu078_u:kavk_24.123_0": "droṇodanamukhān bhrātṝn dvāreṣu viniveśya saḥ /",
    "S01bsu078_u:kavk_24.123_1": "nagarasya svayaṃ makhye tathā sāmātyasainikaḥ //",
    "S01bsu078_u:kavk_24.124_0": "rājaputrādatha prāptagarbhā devī yaśodharā /",
    "S01bsu078_u:kavk_24.124_1": "vabhāṣe śāradīva dyauḥ pratyāsannendupāṇḍurā //",
    "S01bsu078_u:kavk_24.125_0": "ekarātrāvaśeṣe 'tha nagaradvārarakṣaṇe /",
    "S01bsu078_u:kavk_24.125_1": "śamapravṛttārkamabhūt pravrajyābhimukhaṃ dinam //",
    "S01bsu078_u:kavk_24.126_0": "ciraṃ vicarya saṃsāraṃ śāntiṃ yāte divaspatau /",
    "S01bsu078_u:kavk_24.126_1": "kāṣāyāmbaramālambya yayau saṃdhyāvadṛśyatām //",
    "S01bsu078_u:kavk_24.127_0": "aśeṣāśātamomohavirāmavimalāṃ śanaiḥ /",
    "S01bsu078_u:kavk_24.127_1": "indurgāmuditaścakre pūrṇālokavilokinīm //",
    "S01bsu078_u:kavk_24.128_0": "sarāgatāpe vabhasaścetasīva gate ravau /",
    "S01bsu078_u:kavk_24.128_1": "śuddhenduhṛdayasyābhūt prasādaḥ ko 'pyaviplavaḥ //",
    "S01bsu078_u:kavk_24.129_0": "athāsminnantare kāntāsaṃtatāntaḥpurodare /",
    "S01bsu078_u:kavk_24.129_1": "ratnaharmyapraviṣṭendudyutisaṃdohahāsini //",
    "S01bsu078_u:kavk_24.130_0": "niḥsāravirasaṃ sarvaṃ rājasūnurvilokayan /",
    "S01bsu078_u:kavk_24.130_1": "jagāa gaganasvacchasvacchandocchalitasmṛtiḥ //",
    "S01bsu078_u:kavk_24.130_2": "gaṇo 'yaṃ nārīṇāṃ madanadahanolkāparikaraḥ",
    "S01bsu078_u:kavk_24.130_3": "parityājyastīvravyasanaśatasaṃtāpasacivaḥ /",
    "S01bsu078_u:kavk_24.130_4": "idānīṃ yuktā me tarutalalatāśītalare",
    "S01bsu078_u:kavk_24.130_5": "parityaktāgārapraśamasukhasāre pariṇatiḥ //",
    "S01bsu078_u:kavk_24.130_6": "etāścandradyutimadamayā yāmi nāryo vane 'smin",
    "S01bsu078_u:kavk_24.130_7": "nidrāmudrāniyamitadṛśaḥ saṃstarasrastavatrāḥ /",
    "S01bsu078_u:kavk_24.130_8": "svapnotpannānucitavacanāḥ keśasaṃchāditāṃsāḥ",
    "S01bsu078_u:kavk_24.130_9": "kṣipraṃ mandānilavicalitān lajjayantīva dīpān //",
    "S01bsu078_u:kavk_24.133_0": "saralasrastagātrāṇāṃ nirlajjānāṃ vivāsasām /",
    "S01bsu078_u:kavk_24.133_1": "suptānāṃ ca mṛtānāṃ ca bhedaḥ ko nāma dehinām //",
    "S01bsu078_u:kavk_24.134_0": "iti tasya bruvāṇasya saṃjāte gamanodyame /",
    "S01bsu078_u:kavk_24.134_1": "mithaḥ kathā samabhavannagaradvārarakṣiṇām //",
    "S01bsu078_u:kavk_24.135_0": "bho bhoḥ kaḥ ko 'tra jāgarti jāgrato nāsti viplavaḥ /",
    "S01bsu078_u:kavk_24.135_1": "prabhucittagrahavyagrāḥ samagrā eva jāgrati //",
    "S01bsu078_u:kavk_24.136_0": "jāgarti saṃsāragṛhe manīṣī mohāṇdhakāre svapiti pramattaḥ /",
    "S01bsu078_u:kavk_24.136_1": "jjīvitameva loke mṛtasya suptasya ca ko viśeṣaḥ //",
    "S01bsu078_u:kavk_24.137_0": "iti marhyasthitaḥ śrutvā rātrau rājasutaḥ kathāḥ /",
    "S01bsu078_u:kavk_24.137_1": "prasthitaṃ satpatheneva nijaṃ mene manoratham //",
    "S01bsu078_u:kavk_24.138_0": "iti marhyasthitaḥ śrutvā rātrau rājasutaḥ kathāḥ /",
    "S01bsu078_u:kavk_24.138_1": "prasthitaṃ satpatheneva nijaṃ mene manoratham //",
    "S01bsu078_u:kavk_24.138_2": "nivṝtterlakṣaṇaṃ dṛṣṭvā sa svapnaṃ kṣaṇanidrayā //",
    "S01bsu078_u:kavk_24.139_0": "tataḥ prabuddhā sahasā trastā devī yaśodharā /",
    "S01bsu078_u:kavk_24.139_1": "tatkālopanataṃ svapnaṃ dayitāya nyavedayat //",
    "S01bsu078_u:kavk_24.140_0": "paryaṅkābharaṇāngāni svapne bhagnāni me vibho /",
    "S01bsu078_u:kavk_24.140_1": "śrīrvrajantī mayā dṛṣṭvā candrārkau ca torihitau //",
    "S01bsu078_u:kavk_24.141_0": "ityākarṇya sa tāmūce mugdhe satyavivarjitaḥ /",
    "S01bsu078_u:kavk_24.141_1": "saṃsāra eva svapno 'yaṃ svapne svapno 'pi kīdṛśaḥ //",
    "S01bsu078_u:kavk_24.142_0": "svapne 'dya nābhisaṃjātā latā vyāptā vihārasā /",
    "S01bsu078_u:kavk_24.142_1": "merūpadhānaśirasā pūrvapaścimavāridhau //",
    "S01bsu078_u:kavk_24.143_0": "bhujābhyāṃ caraṇābhyām ca dakṣiṇābdhirmayā dhṛtaḥ /",
    "S01bsu078_u:kavk_24.143_1": "bhadre svapnaḥ śubho 'yaṃ te strīṇāṃ bhartuśubhaṃ śubham //",
    "S01bsu078_u:kavk_24.144_0": "ityukte bodhisattvena noce kiṃcid yaśodharā /",
    "S01bsu078_u:kavk_24.144_1": "punaśca nidrābhimukhī babhūva mīlitekṣaṇā //",
    "S01bsu078_u:kavk_24.145_0": "śakrabrahmamukhāḥ sarve sametyātha sudhābhujaḥ /",
    "S01bsu078_u:kavk_24.145_1": "cakrire bodhisattvasya sattvotsāhaprapūraṇam //",
    "S01bsu078_u:kavk_24.146_0": "tairdevaputrāścatvāraḥ samādiṣṭā mahājavāḥ /",
    "S01bsu078_u:kavk_24.146_1": "sahāyā gamane tasya bhūśailābdhidhṛtikṣamāḥ //",
    "S01bsu078_u:kavk_24.147_0": "śakrādiṣṭena yakṣeṇa pāñcikākhyena nirmitaiḥ /",
    "S01bsu078_u:kavk_24.147_1": "saharmyāsaktasopānairavatīrya viniryayau //",
    "S01bsu078_u:kavk_24.148_0": "suptaṃ sārathimādāya chandakākhyaṃ prabodhya saḥ /",
    "S01bsu078_u:kavk_24.148_1": "utsādamiva jagrāha kaṇṭhakākhyaṃ turaṅgamam //",
    "S01bsu078_u:kavk_24.149_0": "taṃ tīkṣṇaruciraṃ lakṣmīkaṭākṣataralaṃ harim /",
    "S01bsu078_u:kavk_24.149_1": "sa cakre saṃyamālīnaṃ mūrdhi saṃspṛśya pāṇinā //",
    "S01bsu078_u:kavk_24.150_0": "śamodyame sumanasā s ako 'pyantarbahiḥ samah /",
    "S01bsu078_u:kavk_24.150_1": "śiśavo 'pi vimuñcanti yatprabhāveṇa cāpalam //",
    "S01bsu078_u:kavk_24.151_0": "balajijñāsayā nyastaṃ tenātha caraṇaṃ kṣitau /",
    "S01bsu078_u:kavk_24.151_1": "na te kampayituṃ śekurdevaputrāḥ savismayāḥ //",
    "S01bsu078_u:kavk_24.152_0": "chandakena sahāruhya nistaraṅgaṃ turaṅgamam /",
    "S01bsu078_u:kavk_24.152_1": "sa jagāhe mahadvyoma vimalaṃ svamivāśayam //",
    "S01bsu078_u:kavk_24.153_0": "prayayau taralāvartinartitoṣṇīṣapallavaḥ /",
    "S01bsu078_u:kavk_24.153_1": "saṃsarpipavanollasaiḥ śokocchvāsa iva śriyaḥ //",
    "S01bsu078_u:kavk_24.154_0": "tasyābharaṇaratnāṃśulekhābhiḥ śabalaṃ nabhaḥ /",
    "S01bsu078_u:kavk_24.154_1": "jagrāha sūtrapatrālīvicitramjiva cīvaram //",
    "S01bsu078_u:kavk_24.155_0": "kīrṇāśrubindukalitā vilolanayanotpalāḥ /",
    "S01bsu078_u:kavk_24.155_1": "vrajantaṃ dadṛśurdṛśyāstamantaḥpuradevatāḥ //",
    "S01bsu078_u:kavk_24.156_0": "saṃsāramiva vistīrṇaṃ puraṃ sanṛpabāndhavam /",
    "S01bsu078_u:kavk_24.156_1": "dūrāt pradakṣiṇīkṛtya kṣamyatāmityabhāṣata //",
    "S01bsu078_u:kavk_24.157_0": "kṣapāyāṃ kṣaṇaśeṣāyām jane nidrābhimudrite /",
    "S01bsu078_u:kavk_24.157_1": "taṃ dadarśa mahānnāma prabuddho rājabāndhavaḥ //",
    "S01bsu078_u:kavk_24.158_0": "divi dṛṣṭvā vrajantaṃ taṃ śaśāṅkaśaṅkayā hṛtaḥ /",
    "S01bsu078_u:kavk_24.158_1": "ūce ciraṃ vicāryoccairbāṣyāzncitavilocanah //",
    "S01bsu078_u:kavk_24.159_0": "citrametad viraktavtaṃ bandhujīvopamasya te /",
    "S01bsu078_u:kavk_24.159_1": "kumāra rucirākāra na yuktaṃ yuktakāraṇam //",
    "S01bsu078_u:kavk_24.160_0": "vaṃśotkarṣaviśeṣārthū nibaddhāśaḥ pitā tvayi /",
    "S01bsu078_u:kavk_24.160_1": "kasmānnirāśa kriyate sarvāśābharaṇa tvayā //",
    "S01bsu078_u:kavk_24.161_0": "iti śākyasya mahataḥ śrutvā vākyaṃ nṛpātmajaḥ /",
    "S01bsu078_u:kavk_24.161_1": "tamūce bāndhavaprītirbandho vandhanaśṛṅkhalā //",
    "S01bsu078_u:kavk_24.162_0": "ayaṃ kāyaḥ kṣayaṃ yāti mithyāgṛhasukhapriyaḥ /",
    "S01bsu078_u:kavk_24.162_1": "viṣayograviṣrtānāmamṛtāyatanaṃ vanam //",
    "S01bsu078_u:kavk_24.162_2": "hastākṛṣṭastriphaṇiphaṇabhṛnmastakanyastamṛtyu",
    "S01bsu078_u:kavk_24.162_3": "kaṇṭhābaddhitkaṭaviṣalatāpallavālolamālaḥ /",
    "S01bsu078_u:kavk_24.162_4": "dīptāṅgāraprkaragahanaṃ gāhate durgamārgaṃ",
    "S01bsu078_u:kavk_24.162_5": "saṃsāre 'smin viṣayanicaye sapramodaḥ pramādī //",
    "S01bsu078_u:kavk_24.164_0": "ityudīrya vrajan vyomnā vilaṅghya nagaraṃ kṣaṇāt /",
    "S01bsu078_u:kavk_24.164_1": "bahirbhūtalamabhyetya sa yayau vājinā javāt //",
    "S01bsu078_u:kavk_24.165_0": "mahatā śākyamukhyena bodhitasyātha bhūpateḥ /",
    "S01bsu078_u:kavk_24.165_1": "antaḥpure ca kāntānāmudbhūtaḥ karuṇaḥ svaraḥ //",
    "S01bsu078_u:kavk_24.166_0": "atha brahmendradhanadapramukhastridaśairvṛtaḥ /",
    "S01bsu078_u:kavk_24.166_1": "rājasūnurvanaṃ prāpa gatvā dvādaśayojanam //",
    "S01bsu078_u:kavk_24.167_0": "avaruhyātha turagātg vimucyābharaṇāni saḥ /",
    "S01bsu078_u:kavk_24.167_1": "uvāca sūcitānandaśchandakaṃ vadanatviṣā //",
    "S01bsu078_u:kavk_24.168_0": "gṛhītvābahraṇāni tvaṃ hayaṃ ca vraja mandiram /",
    "S01bsu078_u:kavk_24.168_1": "medānīmasti me kṛtyametairmāyānibandhanaiḥ //",
    "S01bsu078_u:kavk_24.169_0": "vane 'sminnahamekākī śamasaṃtoṣabāndhavaḥ /",
    "S01bsu078_u:kavk_24.169_1": "ekaḥ saṃjāyate jantureka eva vipadyate //",
    "S01bsu078_u:kavk_24.170_0": "viṣamaviṣayayogaṃ bhogamutsṛjya re kaḥ sarasarati viśeṣakleśaśoṣapravṛttaḥ /",
    "S01bsu078_u:kavk_24.170_1": "paribhavabhuvane 'sminneṣa naḥ saṃniveśaḥ śamitamadanakāntiḥ śāntimeva śrayāmi //",
    "S01bsu078_u:kavk_24.171_0": "ityuktvābharaṇānyasya dīptānyaṅke mumoca saḥ /",
    "S01bsu078_u:kavk_24.171_1": "tyaktaśokānvitānīva muktāpakkaṇasaṃcaye //",
    "S01bsu078_u:kavk_24.172_0": "cūḍāṃ niskṛṣya khaṅgena sa cikṣepa nabhaḥsthale /",
    "S01bsu078_u:kavk_24.172_1": "śakraśca tam samādāya nināya divamādarāt //",
    "S01bsu078_u:kavk_24.173_0": "keśaḥ kleśa ivotkṛtto yatra tena mahātmanā /",
    "S01bsu078_u:kavk_24.173_1": "keśapratigrahaṃ caityaṃ sadbhistatra niveśitam //",
    "S01bsu078_u:kavk_24.174_0": "chandako 'pyaśvamādāyaṃ prayātaḥ saptabhirdinaiḥ /",
    "S01bsu078_u:kavk_24.174_1": "śanaiḥ prāpa puropāntaṃ śokārtaḥ samacintayat //",
    "S01bsu078_u:kavk_24.175_0": "śūnyaṃ turagamādāya parityajya nṛpātmajam /",
    "S01bsu078_u:kavk_24.175_1": "draṣṭuṃ śaknomi nṛpatiṃ kathaṃ putrapralāpinam //",
    "S01bsu078_u:kavk_24.176_0": "vicintyeti hayaṃ tyaktvā sa tatraiva vyalambata /",
    "S01bsu078_u:kavk_24.176_1": "śūnyāsanaḥ paraṃ vājī mūrtaḥ śoka ivāviśat //",
    "S01bsu078_u:kavk_24.177_0": "taṃ dṛṣṭvāntaḥ purajanaḥ sāmātyaśca mahīpatiḥ /",
    "S01bsu078_u:kavk_24.177_1": "pratipralāpamukharāścakrire nikhilā diśaḥ //",
    "S01bsu078_u:kavk_24.178_0": "udbhūtārtasvaraiḥ kaṇṭhaiḥ sotkaṇṭhaiḥ sa viṣādavān /",
    "S01bsu078_u:kavk_24.178_1": "sarvairgṛhītakīrṇāśrurvājī jīvitamatyajat //",
    "S01bsu078_u:kavk_24.179_0": "sa bodhisattvasaṃsparśapuṇyaprāptipavitritaḥ /",
    "S01bsu078_u:kavk_24.179_1": "jagrāha brāhmaṇakule janma saṃsāramuktaye //",
    "S01bsu078_u:kavk_24.180_0": "śakradattaṃ kumārastu yatra kāṣāyamagrahīt /",
    "S01bsu078_u:kavk_24.180_1": "kāṣāyagrahaṇam tatra caityaṃ cakre mahājanaḥ //",
    "S01bsu078_u:kavk_24.180_2": "vibhavamabhavavṛttyai janma janmapramuktyai",
    "S01bsu078_u:kavk_24.180_3": "vijanamapi janānāṃ mohagartānnivṛttyai /",
    "S01bsu078_u:kavk_24.180_4": "iti sa kuśalakāmaḥ kāmamutsṛjya bheje",
    "S01bsu078_u:kavk_24.180_5": "guṇakṛtajanarāgaḥ ślāghyatāṃ tyaktarāgaḥ //",
    "S01bsu078_u:60_0": "iti kṣemendraviracitāyām bodhisattvāvadānakalpalatāyāmabhiniṣkramaṇāvadānaṃ caturviśaḥ pallavaḥ //",
    "S01bsu078_u:61_0": "25. māravidrāvaṇāvadānam /",
    "S01bsu078_u:kavk_25.1_0": "jayanti te janmabhayapramuktā bhavaprabhāvābhibhavābhiyuktāḥ /",
    "S01bsu078_u:kavk_25.1_1": "yaiḥ sundarīlocanacakravartī māraḥ kṛtaḥ śāsanadeśavartī //",
    "S01bsu078_u:kavk_25.2_0": "tatastapovane cāsmin bodhisattve tapojuṣi /",
    "S01bsu078_u:kavk_25.2_1": "tadupasthāpakāḥ pañca vārāṇasyāṃ pravavrajuḥ //",
    "S01bsu078_u:kavk_25.3_0": "spṛhaṇīyo munīndrāṇāmatha śākyamuniḥ śanaiḥ /",
    "S01bsu078_u:kavk_25.3_1": "svayaṃ senāyanīgrāmaṃ janacārikayā yayau //",
    "S01bsu078_u:kavk_25.4_0": "tatra senābhidhānasya kanye gṛhapateḥ sute /",
    "S01bsu078_u:kavk_25.4_1": "nandā nandabalākhyā ca cāruvṛtte babhūvatuḥ //",
    "S01bsu078_u:kavk_25.5_0": "śuddhodanasya bhūbhartuste śrutvā viśrutaṃ sutam /",
    "S01bsu078_u:kavk_25.5_1": "cakrāte tadvivāhārthaṃ vrataṃ dvādaśavārṣikam //",
    "S01bsu078_u:kavk_25.6_0": "āmodinīnāṃ hṛdaye sadā sūtravadāsthitaḥ /",
    "S01bsu078_u:kavk_25.6_1": "mālānāmiva bālānāmabhilāṣaḥ svabhāvajaḥ //",
    "S01bsu078_u:kavk_25.7_0": "dhenūnāṃ pītadugdhānāṃ dugdhaṃ tābhyāṃ punaḥ punaḥ /",
    "S01bsu078_u:kavk_25.7_1": "gṛhīṭvā sphaṭikasthālyā vratānte pāyasaṃ śubham //",
    "S01bsu078_u:kavk_25.8_0": "vidhivatpāyase siddhe viprarūpaḥ sureśvaraḥ /",
    "S01bsu078_u:kavk_25.8_1": "taṃ samabhyāyayau deśaṃ devaśca kamalāsanaḥ //",
    "S01bsu078_u:kavk_25.9_0": "harṣādatithibhāge 'tha kanyakābhyām samuddhṛte /",
    "S01bsu078_u:kavk_25.9_1": "śakro 'vadatsarvaguṇodayāyāgre pradīyatām //",
    "S01bsu078_u:kavk_25.10_0": "matto 'yamadhikastāvadbrahmaṇaḥ prathamo 'pi ca /",
    "S01bsu078_u:kavk_25.10_1": "ityukte surarājena provāca caturānanaḥ //",
    "S01bsu078_u:kavk_25.11_0": "matto 'dhiko deva āste śuddhāvāsanikāyikaḥ /",
    "S01bsu078_u:kavk_25.11_1": "ityukte brahmaṇā te 'pi jagadurgaganasthitāḥ //",
    "S01bsu078_u:kavk_25.12_0": "sarvaprativiśiṣṭo 'sau bodhisattvastapaḥkṛśaḥ /",
    "S01bsu078_u:kavk_25.12_1": "nadyāṃ nirājanākhyāyāṃ vigāhya salile sthitaḥ //",
    "S01bsu078_u:kavk_25.13_0": "etadākarṇya kanyābhyāmāhūya maṇibhājane /",
    "S01bsu078_u:kavk_25.13_1": "avatīryārpitaṃ bhaktyā tadasmai madhupāyasam //",
    "S01bsu078_u:kavk_25.14_0": "bodhisattvastadādāya ratnapātrīṃ dadau tayoḥ /",
    "S01bsu078_u:kavk_25.14_1": "datteyaṃ na punargrāhyetyuktvā jagṛhaturna te //",
    "S01bsu078_u:kavk_25.15_0": "sā tena nadyāṃ nikṣiptā nāgairnītā prabhāvatī /",
    "S01bsu078_u:kavk_25.15_1": "vikṣobhyāpyāhṛtā tebhyastārkṣyarūpeṇa vajriṇā //",
    "S01bsu078_u:kavk_25.16_0": "prasādī bodhisattvo 'tha kanyāyugalamabhyadhāt /",
    "S01bsu078_u:kavk_25.16_1": "dānasya praṇidhānena bhavatyoḥ kiṃ samīhitam //",
    "S01bsu078_u:kavk_25.17_0": "te tamūcaturānandanidhiḥ śuddhodanātmajaḥ /",
    "S01bsu078_u:kavk_25.17_1": "sarvārthasiddho 'bhimataḥ kumāraḥ patirāvayoḥ //",
    "S01bsu078_u:kavk_25.18_0": "udyamaṃ māralīlāyāḥ sarasaṃ tadvacastayoḥ /",
    "S01bsu078_u:kavk_25.18_1": "na lilimpa manastasya pādmaṃ dalamivodake //",
    "S01bsu078_u:kavk_25.19_0": "sa jagāda kumāro 'sau na kiṃ pravrajitaḥ śrutaḥ /",
    "S01bsu078_u:kavk_25.19_1": "na tasya lolanayanāḥ priyāh śriya iva striyaḥ //",
    "S01bsu078_u:kavk_25.20_0": "ityanīpsitamākarṇya dīrghaṃ niśvasya kanyake /",
    "S01bsu078_u:kavk_25.20_1": "ūcaturdānadharmo 'yaṃ siddhau tasyaiva jāyatām //",
    "S01bsu078_u:kavk_25.21_0": "adṛṣṭasnehasaṃśliṣṭaḥ praviṣṭo 'ntaḥ parāṅbhukhaḥ /",
    "S01bsu078_u:kavk_25.21_1": "na nāma sucirābhyastaḥ pakṣapāto nivartate //",
    "S01bsu078_u:kavk_25.22_0": "iti tadvacanaṃ śrutvā bodhisattvaḥ prasannadhīḥ /",
    "S01bsu078_u:kavk_25.22_1": "prayātaste samāmantrya viśrāntyai kānanāntaram //",
    "S01bsu078_u:kavk_25.23_0": "pāyasāmṛtabhāgena labdhadivyabalodayaḥ /",
    "S01bsu078_u:kavk_25.23_1": "pracchāyatarusucchāyamāruroha mahīdharam //",
    "S01bsu078_u:kavk_25.24_0": "paryaṅkabandhamādhāya tatra tasmin sukhaṃ sthite /",
    "S01bsu078_u:kavk_25.24_1": "ahaṃkāra ivātyuccaśirāh so 'drirvyagīryata //",
    "S01bsu078_u:kavk_25.25_0": "viśīrṇabhūdhare tasmin sa pradadhyau viṣaṇṇadhīḥ /",
    "S01bsu078_u:kavk_25.25_1": "sapakṣālāni karmāṇi mayā kāni kṛtānyaho //",
    "S01bsu078_u:kavk_25.26_0": "iti cintāśatocchvāsaṃ tamūcurvyomadevatāḥ /",
    "S01bsu078_u:kavk_25.26_1": "na tvayā vihitaṃ sādho karma kiṃcidasāṃpratam //",
    "S01bsu078_u:kavk_25.27_0": "acchinnottaptakuśalaṃ dhartuṃ na kṣamate kṣitiḥ /",
    "S01bsu078_u:kavk_25.27_1": "sa tvamuttaptakuśalaḥ proccaśailaśatāgdguruḥ //",
    "S01bsu078_u:kavk_25.28_0": "nirañjanīṃ samuttīrya saritaṃ vraja niścalam /",
    "S01bsu078_u:kavk_25.28_1": "siddhidaṃ bodhisattvānām deśaṃ vajrāasnābhidham //",
    "S01bsu078_u:kavk_25.29_0": "devatādiṣṭamārgeṇa prasthitasyāsya bhūtale /",
    "S01bsu078_u:kavk_25.29_1": "pādanyāsairabhūttasya hemapadmaparaṃparā //",
    "S01bsu078_u:kavk_25.30_0": "pṛthivī vrajatastasya prollasatsalilākulā /",
    "S01bsu078_u:kavk_25.30_1": "raṇantī kāṃsyapātrīva pronnanāma nanāma ca //",
    "S01bsu078_u:kavk_25.31_0": "tāni tāni nimittāni pravṛttāni dadarśa saḥ /",
    "S01bsu078_u:kavk_25.31_1": "yeṣāmanuttarajñānanidhānasādhanaṃ phalam //",
    "S01bsu078_u:kavk_25.32_0": "nirañjanāya bhuvane nāgo 'ndhaḥ kālikābhidhaḥ /",
    "S01bsu078_u:kavk_25.32_1": "buddhotpāditadṛrabhūmeḥ śabdamākarṇya niryayau //",
    "S01bsu078_u:kavk_25.33_0": "sarvalakṣaṇasaṃpannaṃ dīptajāmbūnadadyutim /",
    "S01bsu078_u:kavk_25.33_1": "sa bodhisattvamālokya provāca racitāznjaliḥ //",
    "S01bsu078_u:kavk_25.33_2": "nalinanayana kāntastvaṃ vane yauvane 'smin",
    "S01bsu078_u:kavk_25.33_3": "viharasi virahārtiṃ saṃpadāmarpayitvā /",
    "S01bsu078_u:kavk_25.33_4": "aśamaśamaviśeṣonmeṣasaṃtoṣahetur",
    "S01bsu078_u:kavk_25.33_5": "bhavasi bhavasamudre dehināṃ satyasetuḥ //",
    "S01bsu078_u:kavk_25.33_6": "athāmuñcantyete bhayataralatāmatra hariṇāḥ",
    "S01bsu078_u:kavk_25.33_7": "yathā līlācakraṃ viharati samīpe khagagaṇaḥ /",
    "S01bsu078_u:kavk_25.33_8": "sasattvāsattvānā kimapi hṛdayāśvāsasadanaṃ",
    "S01bsu078_u:kavk_25.33_9": "tathā manye bauddhaṃ vapuridamanāyāsasukhadam //",
    "S01bsu078_u:kavk_25.33_10": "karikalabhakah padmaprītyā karoti hareḥ karaṃ",
    "S01bsu078_u:kavk_25.33_11": "sukhayati śikhī snigdhālāpaṃ kalāpaśikhānilai /",
    "S01bsu078_u:kavk_25.33_12": "bhavati hariṇī lolāpāṅgā puraḥ praṇayonmukhī",
    "S01bsu078_u:kavk_25.33_13": "praśamasamayasyeyaṃ puṇyaprasādamayī sthitiḥ //",
    "S01bsu078_u:kavk_25.37_0": "adyaiva buddhatvamavāpya śuddhaṃ tvaṃ bodhimeṣyatya(?)khilāṃ trilokīm /",
    "S01bsu078_u:kavk_25.37_1": "sadyaḥprasādapramadāvadātāṃ kumudvatī pūrṇa ivāmṛtāṃśuḥ //",
    "S01bsu078_u:kavk_25.37_2": "anyonyaṃ dinanāthadīptamahasaḥ sadyastavālokanāl",
    "S01bsu078_u:kavk_25.37_3": "lokānāṃ kanalaprabodhakalayā divyaprakāśaspṛśām /",
    "S01bsu078_u:kavk_25.37_4": "niryātī hṝdayānnibaddhamadhupaśreṇiva saṃbandhana-",
    "S01bsu078_u:kavk_25.37_5": "trastāntarna punaḥ kariṣyati padaṃ mohāndakārāvaliḥ //",
    "S01bsu078_u:kavk_25.39_0": "iti bruvāṇāṃ vinayānnāgarājaḥ prasannadhīḥ /",
    "S01bsu078_u:kavk_25.39_1": "bodhisattvaṃ samābhāsya samuttīrya nadīṃ yayau //",
    "S01bsu078_u:kavk_25.40_0": "vajrāsanapadaṃ prāpya bodhimūlamanākulam /",
    "S01bsu078_u:kavk_25.40_1": "dakṣiṇāgraiḥ kuśaiścakre śaktadattaiḥ sa saṃstaram //",
    "S01bsu078_u:kavk_25.41_0": "tatropaviśya paryaṅkabaddho niścalaniścayaḥ /",
    "S01bsu078_u:kavk_25.41_1": "manthāvasānaviśrāntaḥ sa dugdhābdhirivābabhau //",
    "S01bsu078_u:kavk_25.42_0": "asādhāraḥ kṣamādhāraḥ sa dhīrasaralākṛtiḥ /",
    "S01bsu078_u:kavk_25.42_1": "ruruce kāñcanaruciḥ paro merurivācalaḥ //",
    "S01bsu078_u:kavk_25.43_0": "asāvakṣayaparyantaḥ paryaṅko 'yaṃ mama sthiraḥ /",
    "S01bsu078_u:kavk_25.43_1": "babandheti sa saṃkalpaṃ kṛtvā pratimukhīṃ smṛtim //",
    "S01bsu078_u:kavk_25.44_0": "atrāṇtare samabhyetya māraḥ saṃyamamatsaraḥ /",
    "S01bsu078_u:kavk_25.44_1": "lekhahārastatra tūrṇaṃ bodhisattvamabhāṣataḥ //",
    "S01bsu078_u:kavk_25.45_0": "akāmakāmatā keyaṃ loke bandhanadā matā /",
    "S01bsu078_u:kavk_25.45_1": "akālakalikākārā matiste kāsya kāmanā //",
    "S01bsu078_u:kavk_25.46_0": "gṛhītaṃ hataśaṅkena devadattena te puram /",
    "S01bsu078_u:kavk_25.46_1": "niruddhantaḥpuraśreṇīrbaddhaḥ śuddhodano nṛpaḥ //",
    "S01bsu078_u:kavk_25.47_0": "iti śrutvaiva vacanaṃ śokāmarṣaviṣojjhitaḥ /",
    "S01bsu078_u:kavk_25.47_1": "aśikṣitavikāreṇa cetasā sa vyacintayat //",
    "S01bsu078_u:kavk_25.48_0": "aho batāntarāyaṃ me māraḥ kartuṃ samudyataḥ /",
    "S01bsu078_u:kavk_25.48_1": "nartayatyeṣa durvṛttaḥ śisvaṇḍikrīḍayājagat //",
    "S01bsu078_u:kavk_25.49_0": "māra māra virāmaste daurjanyasya na jāyate /",
    "S01bsu078_u:kavk_25.49_1": "ekena hiṃsāyajñena prāpteyaṃ kamratā tvayā //",
    "S01bsu078_u:kavk_25.50_0": "yajñadāṇatapaḥślāghāṃ nātmanaḥ kartumutsahe /",
    "S01bsu078_u:kavk_25.50_1": "svaguṇodīraṇamlānaṃ puṇyapuṣpaṃ hi śīryati //",
    "S01bsu078_u:kavk_25.51_0": "iti nirbhatsitastena cittastenaḥ śarīriṇām /",
    "S01bsu078_u:kavk_25.51_1": "sāmarṣaḥ prayayau māraḥ samārambhād hatodyamaḥ //",
    "S01bsu078_u:kavk_25.52_0": "athādṛśyanta lalitā lālityāñcitalocanāḥ /",
    "S01bsu078_u:kavk_25.52_1": "bhramadbhṛṅgaraṅgiṇyaḥ kāntāścūtalatā iva //",
    "S01bsu078_u:kavk_25.53_0": "cārutaccaritātṛptāstisrastāḥ kāmakanyakāḥ /",
    "S01bsu078_u:kavk_25.53_1": "sarāgaṃ pādanalinīnyāsaiścakrustapovanam //",
    "S01bsu078_u:kavk_25.54_0": "vilocanena hariṇī kariṇī gativibhramaiḥ /",
    "S01bsu078_u:kavk_25.54_1": "tatra tābhirmukhāmbhojairnalinī malinīkṛtā //",
    "S01bsu078_u:kavk_25.55_0": "yauvanābharaṇairaṅgauranurāgāvilepanaiḥ /",
    "S01bsu078_u:kavk_25.55_1": "lāvaṇyavasanaistāsāṃ kāmo 'bhūdapyacetasām //",
    "S01bsu078_u:kavk_25.56_0": "vajrāsanasamādhānadhyānaniścalalocanam /",
    "S01bsu078_u:kavk_25.56_1": "taṃ vilokyābhavat tāsāṃ vismayadhyānadhāraṇā //",
    "S01bsu078_u:kavk_25.57_0": "tā bodhisattvasaṃkalpān madarāgamayaṃ vayaḥ /",
    "S01bsu078_u:kavk_25.57_1": "parityajyaiva sahasā salajjā bhejire jarām //",
    "S01bsu078_u:kavk_25.58_0": "pratīpagamanāttāsāmatha bhagnamanorathaḥ /",
    "S01bsu078_u:kavk_25.58_1": "manmathaḥ prathitārambhaḥ sainyasaṃbḥāramādade //",
    "S01bsu078_u:kavk_25.59_0": "sarvapraharaṇairvyāptaṃ nānāprāṇimukhairbhayaiḥ /",
    "S01bsu078_u:kavk_25.59_1": "ṣaṭtriṃśatkoṭīvipulaṃ balaṃ tasya samudyayau //",
    "S01bsu078_u:kavk_25.60_0": "svayamākarṇaniṣkṛṣṭakopakrūraśarāsanaḥ /",
    "S01bsu078_u:kavk_25.60_1": "māraḥ sphāravikāreṇa bodhisattvaṃ samādravat //",
    "S01bsu078_u:kavk_25.61_0": "śastravṛṣṭistadutsṛṣṭā saha pāṃśuviṣāśmabhiḥ /",
    "S01bsu078_u:kavk_25.61_1": "prayayau bodhisattvasya mandārāmbujatulyatām //",
    "S01bsu078_u:kavk_25.62_0": "punarmārabalotsṛṣṭā śastravṛṣṭirghṛtakṣame /",
    "S01bsu078_u:kavk_25.62_1": "cakrire devatāstasya vajrapratisamāśrayam //",
    "S01bsu078_u:kavk_25.63_0": "smaro 'pi naṣṭasaṃkalpaḥ samādheḥ śrotrakaṇṭakam /",
    "S01bsu078_u:kavk_25.63_1": "ghaṇṭāpaṭuraṭatpatraṃ nirmame sphaṭīkadrumam //",
    "S01bsu078_u:kavk_25.64_0": "taṃ tāramukharaṃ vṛkṣaṃ māraṃ ca sabalāyudham /",
    "S01bsu078_u:kavk_25.64_1": "cakravāṭe samutkṣipya cikṣipurvyomadevatāḥ //",
    "S01bsu078_u:kavk_25.65_0": "bhagavānatha saṃprāptaprasannajñānanirmalaḥ /",
    "S01bsu078_u:kavk_25.65_1": "sarvavitsarvagaḥ saravjātismṛtiparo 'bhavat //",
    "S01bsu078_u:kavk_25.66_0": "sa tatrānuttarajñānasamyaksaṃbodhimāpitaḥ /",
    "S01bsu078_u:kavk_25.66_1": "dadarśa sarvabhutāṇi gatiṃ karmorminirmitām //",
    "S01bsu078_u:kavk_25.67_0": "atha śākyapure māraḥ pravādamasṛjaddivaḥ /",
    "S01bsu078_u:kavk_25.67_1": "bodhisattvaḥ prayāto 'staṃ tapaḥkleśavaśāditi //",
    "S01bsu078_u:kavk_25.68_0": "tatra śuddhodano rājā putrasnehaviṣāturaḥ /",
    "S01bsu078_u:kavk_25.68_1": "nipapāta tamākarṇya vajrāhata iva kṣitau //",
    "S01bsu078_u:kavk_25.69_0": "antaḥpure sahanṛpe prāṇatyāgakṛtakṣaṇe /",
    "S01bsu078_u:kavk_25.69_1": "suvṛttapakṣapātinyastamūcurvyomadevatāḥ //",
    "S01bsu078_u:kavk_25.70_0": "putrastavāmṛtaṃ pītvā samyaksaṃbuddhatām gataḥ /",
    "S01bsu078_u:kavk_25.70_1": "tenāvalokitasyāpi nāste bhṛtyubhayaṃ kutaḥ //",
    "S01bsu078_u:kavk_25.71_0": "iti sāntaḥpurāmātyaḥ śrutvā narapatirvacaḥ /",
    "S01bsu078_u:kavk_25.71_1": "abhūtpratyāgataprāṇaḥ sudhāsikta iva kṣaṇāt //",
    "S01bsu078_u:kavk_25.72_0": "tasmin mahotsavānande bodhisattvavadhūḥ sutam /",
    "S01bsu078_u:kavk_25.72_1": "kāntaṃ yaśodhaāsūta rāhugraste niśākare //",
    "S01bsu078_u:kavk_25.73_0": "rāhulākhyaḥ sa bālo 'pi nṛpaterjanmaśaṅkinaḥ /",
    "S01bsu078_u:kavk_25.73_1": "jananyā saśilaḥ śuddhyai nikṣipto 'mbhasi pupluve //",
    "S01bsu078_u:kavk_25.74_0": "bhagavānapi saptāhaṃ sthito niścalavigrahaḥ /",
    "S01bsu078_u:kavk_25.74_1": "vajraparyaṅkabandhena devānām vismayaṃ vyadhāt //",
    "S01bsu078_u:kavk_25.75_0": "sa brahmakāyikākhyābhyām devatābhyāṃ virodhitaḥ /",
    "S01bsu078_u:kavk_25.75_1": "avadatparamānandasudhāsaṃdohasundaraḥ //",
    "S01bsu078_u:kavk_25.76_0": "aho tava mayā jñātā pūrvameṣā sukhasthitiḥ /",
    "S01bsu078_u:kavk_25.76_1": "yayā surāsuraiśvaryasukhaṃ duḥkhagaṇāyate //",
    "S01bsu078_u:kavk_25.77_0": "lāvaṇyāmbhaḥplāvitāṅgāstaruṇyaḥ pīyūṣārdraḥ svargasaṃbhogavargaḥ /",
    "S01bsu078_u:kavk_25.77_1": "asyāśeṣatyāgahelāsukhasya spardhābandhe pāṃśuniḥsāra eva //",
    "S01bsu078_u:kavk_25.77_2": "saṃtapto 'haṃ viṣayaviṣamakleśasaṃsārapānthaḥ",
    "S01bsu078_u:kavk_25.77_3": "klāntaḥ śāntyāśritimupagataścandanacchāyayeva /",
    "S01bsu078_u:kavk_25.77_4": "saṃjāteyaṃ sakalakaraṇavyāpinī nirvṛtime",
    "S01bsu078_u:kavk_25.77_5": "viśrāntānām śamahimavane kiṃ sukhasyopamānam //",
    "S01bsu078_u:kavk_25.79_0": "asminnavasare puṇyaparipākeṇa tadvanam /",
    "S01bsu078_u:kavk_25.79_1": "vaṇijau pṛthusārthena prāptau trapusabhallikau //",
    "S01bsu078_u:kavk_25.80_0": "devatāpretitau bhaktyā bhagavantamupetya tau /",
    "S01bsu078_u:kavk_25.80_1": "praṇatau piṇḍapāto 'yaṃ gṛhyatāmityabhāṣatām //",
    "S01bsu078_u:kavk_25.81_0": "dayāvidheyaḥ sarvajñastadākarṇya vyacintayat /",
    "S01bsu078_u:kavk_25.81_1": "pūrvaiḥ pātre gṛhīto 'yaṃ na pāṇī pātravarjite //",
    "S01bsu078_u:kavk_25.82_0": "iti cintayatastasya mahārājābhidhāḥ surāḥ /",
    "S01bsu078_u:kavk_25.82_1": "datvā sphaṭikapātrāṇi catvāri tridivaṃ yayuḥ //",
    "S01bsu078_u:kavk_25.83_0": "kṛtvātha bhagavān pātre piṇḍapātapratigraham /",
    "S01bsu078_u:kavk_25.83_1": "anugrahaṃ tayoścakre śaraṇyatrayaśāsanāt //",
    "S01bsu078_u:kavk_25.84_0": "vitatasukṛtasākṣī puṇyanikṣepadakṣaḥ kṣayitavipadaśeṣaḥ prārthanākalpavṛkṣaḥ /",
    "S01bsu078_u:kavk_25.84_1": "bhavati kuśalamūlaiḥ kasyacidbhāgyabhājaḥ śubhapariṇatidīkṣādakṣiṇaḥ sādhusaṅgaḥ //",
    "S01bsu078_u:62_0": "iti kṣemendraviracitāyām bodhisattvāvadānakalpalatāyāṃ māracidrāvaṇāvadānam nāma pañcaviṃśaḥ pallavaḥ /",
    "S01bsu078_u:63_0": "26. śākyotpattiḥ /",
    "S01bsu078_u:kavk_26.1_0": "vaṃśaḥ sa ko 'pi vipulaḥ kuśalānubandhī yaścāruvṛttamucitaṃ guṇasaṃgrahasya /",
    "S01bsu078_u:kavk_26.1_1": "ratnaṃ viśuddharucisūcitasatprakāśaṃ muktāmayaṃ jagadalaṃkaraṇaṃ prasūte //",
    "S01bsu078_u:kavk_26.2_0": "nyagrodhārāmanirataṃ purā kapulavāstuni /",
    "S01bsu078_u:kavk_26.2_1": "śākyāḥ svavaṃśaṃ papracchurbhagavantaṃ tathāgatam //",
    "S01bsu078_u:kavk_26.3_0": "taiḥ pṛṣṭaḥ svakulotpattiṃ sa maudgalyāyanaṃ puraḥ /",
    "S01bsu078_u:kavk_26.3_1": "vaktuṃ nyayuṅkta kṛtvāsya vimalajñānadarśanam //",
    "S01bsu078_u:kavk_26.4_0": "sa vilokya yathātattvamatītaṃ jñānacakṣuṣā /",
    "S01bsu078_u:kavk_26.4_1": "tānavocata saṃsmṛtya śrūyatāṃ śākyasaṃbhavaḥ //",
    "S01bsu078_u:kavk_26.5_0": "aśeṣe 'smin jalamaye jagatyekārṇave purā /",
    "S01bsu078_u:kavk_26.5_1": "sthite pavanasaṃsparśātpayaḥ paya ivābhavat //",
    "S01bsu078_u:kavk_26.6_0": "jale tasmin ghanatayā yāte kaṭhinatām śanaiḥ /",
    "S01bsu078_u:kavk_26.6_1": "abhūdvarṇarasasparśaśabdagandhamayī mahī //",
    "S01bsu078_u:kavk_26.7_0": "tasyāmābhāsvarā devāścyutāḥ karmaparikṣayāt /",
    "S01bsu078_u:kavk_26.7_1": "tattulyavarṇasaṃbhūtāḥ sattvāḥ sattvabalādhikāḥ //",
    "S01bsu078_u:kavk_26.8_0": "aṅgulyā rasamāsvādya tattṛṣṇātīvramohitāḥ /",
    "S01bsu078_u:kavk_26.8_1": "āhāradoṣātsaṃprāpourgururūkṣavivarṇatām //",
    "S01bsu078_u:kavk_26.9_0": "annaprasavinī teṣāṃ krameṇābhūdvasuṃdharā /",
    "S01bsu078_u:kavk_26.9_1": "tamobhiśca viluptānām kṣetrāga //",
    "S01bsu078_u:kavk_26.10_0": "tatasteṣāṃ kṣatatrāṇāt kṣatriyaḥ kṣitipālane /",
    "S01bsu078_u:kavk_26.10_1": "mahāsaṃmatanāmābhūjjanasya mahato mataḥ //",
    "S01bsu078_u:kavk_26.11_0": "tasyānvaye mahatyāsīnṛpaḥ śrīmānupoṣadhaḥ /",
    "S01bsu078_u:kavk_26.11_1": "amlānakīrtikusumaḥ pārijāta ivodadhau //",
    "S01bsu078_u:kavk_26.12_0": "cakravartī sutastasya māndhātābhūdayonijaḥ /",
    "S01bsu078_u:kavk_26.12_1": "jagatyekātapatrasya yasya vaṃśo mahānabhūt //",
    "S01bsu078_u:kavk_26.13_0": "vaṃśe sahasravaṃśasya kṛkistasyābhavannṛpaḥ /",
    "S01bsu078_u:kavk_26.13_1": "cittaprasādamakarod bhagavān yasya kāśyapaḥ //",
    "S01bsu078_u:kavk_26.14_0": "ikṣvākuranvaye tasya tasya cābhūd virūḍhakaḥ /",
    "S01bsu078_u:kavk_26.14_1": "prītyā kanīyasaḥ sūnorjyeṣṭhāstena vivāsitāḥ //",
    "S01bsu078_u:kavk_26.15_0": "ekībhūya tataḥ sarve svadeśavigataspṛhāḥ /",
    "S01bsu078_u:kavk_26.15_1": "kumārāḥ kapilākhyāsya maharṣerāśramaṃ yayuḥ //",
    "S01bsu078_u:kavk_26.16_0": "dhyānakālāṇtarāyāṇāṃ bālyāduccaiḥ pralāpinām /",
    "S01bsu078_u:kavk_26.16_1": "so 'nyatra nirmame teṣāṃ puraṃ kapulavāstviti //",
    "S01bsu078_u:kavk_26.17_0": "kālena putravātsalyādanutāpena bhūpatiḥ /",
    "S01bsu078_u:kavk_26.17_1": "ānīyantāṃ kumārāste sacivānityabhāṣata //",
    "S01bsu078_u:kavk_26.18_0": "tamūrcurmantriṇaḥ sarve rājan prāptapurottamāḥ /",
    "S01bsu078_u:kavk_26.18_1": "pratyānetumaśakyāste jātāpatyapṛthuśriyaḥ //",
    "S01bsu078_u:kavk_26.19_0": "iti teṣāṃ pitustatra śakyāśakyavicintane /",
    "S01bsu078_u:kavk_26.19_1": "babhūvuḥ śākyasaṃjñāste nṝpurasteṣu vaṃśakṛt //",
    "S01bsu078_u:kavk_26.20_0": "tadvaṃśeṣu pañcapañcasahasreṣu mahībhujām /",
    "S01bsu078_u:kavk_26.20_1": "atīteṣu kṣitipatiḥ śrīmān daśaratho 'bahvat //",
    "S01bsu078_u:kavk_26.21_0": "tasyānvaye siṃhahanurbabhūva pṛthivīpatiḥ /",
    "S01bsu078_u:kavk_26.21_1": "na raṇe siṃhamiva yaṃ sehire rājakuñjarāḥ //",
    "S01bsu078_u:kavk_26.22_0": "jyeṣṭhaḥ śuddhodanastasya sutaḥ śuklodanaḥ paraḥ /",
    "S01bsu078_u:kavk_26.22_1": "droṇodanastadanujaḥ kanīyānamṛtodanaḥ //",
    "S01bsu078_u:kavk_26.23_0": "kanyāścatasraḥ śuddhākhyā śuklā droṇāmṛtā tathā /",
    "S01bsu078_u:kavk_26.23_1": "śuddhodanasya bhagavān sūnurnandastathāparaḥ //",
    "S01bsu078_u:kavk_26.24_0": "śuklodanasya tanayau dvau tiṣyākhyo 'tha bhadrikaḥ /",
    "S01bsu078_u:kavk_26.24_1": "droṇodanasya dvau putrāvaniruddho mahāṃstathā //",
    "S01bsu078_u:kavk_26.25_0": "ānandadevadattākhyāvamṛtodanasaṃbahvau /",
    "S01bsu078_u:kavk_26.25_1": "śuddhāsutaḥ supraśuddhaḥ śuklāsūnuśva mālikaḥ //",
    "S01bsu078_u:kavk_26.26_0": "droṇāputraśca bhadrāṇirvaiśālyakhyo 'mṛtāsutaḥ /",
    "S01bsu078_u:kavk_26.26_1": "rāhulo bhagavatsūnuryasmin vaṃśaḥ pratiṣṭhitaḥ //",
    "S01bsu078_u:64_0": "ityujjvalajñānamayena tena vaṃśaṃ yathāvatkathitaṃ niśamya /",
    "S01bsu078_u:kavk_26.27_0": "ityujjvalajñānamayena tena vaṃśaṃ yathāvatkathitaṃ niśamya /",
    "S01bsu078_u:kavk_26.27_1": "śākyā babhūvarbhagavatprabhāvaiḥ",
    "S01bsu078_u:kavk_26.27_2": "saṃbhāvitotkarṣaviśeṣaśuddhāḥ //",
    "S01bsu078_u:65_0": "iti kṣemendraviracitāyāṃ bodhisattvāvadānakalpalatāyāṃ śākyotpattīrnāma ṣaḍviṃśaḥ pallavaḥ //",
    "S01bsu078_u:kavk_27.1_0": "27. śroṇākoṭīviṃśāvadānam /",
    "S01bsu078_u:kavk_27.1_1": "sa ko 'pi sattvasya vivekabandhoḥ puṇyopasannasya mahān prabhāvaḥ /",
    "S01bsu078_u:kavk_27.1_2": "nāpaiti yaḥ kāyaśateṣu puṃsaḥ kastūrikāmoda ivāṃśukasya //",
    "S01bsu078_u:kavk_27.2_0": "jine sarvajagajjantusaṃtāpakaruṇāhrade /",
    "S01bsu078_u:kavk_27.2_1": "pure rājagṛhe veṇuvanāntaravihāriṇi //",
    "S01bsu078_u:kavk_27.3_0": "śrīmānabhūdbhūmipatiścampāyāṃ potalābhidhaḥ /",
    "S01bsu078_u:kavk_27.3_1": "jahāra dhanadarpāndhyaṃ dhanena dhanadasya yaḥ //",
    "S01bsu078_u:kavk_27.4_0": "ajāyata sutastasya manorathaśatānvitaḥ /",
    "S01bsu078_u:kavk_27.4_1": "dhanānāmīpsitāvāptya sukhasakhyo vibhūtayaḥ //",
    "S01bsu078_u:kavk_27.5_0": "śravaṇarkṣeṇa jātasya sa sūnostasya janmani /",
    "S01bsu078_u:kavk_27.5_1": "prītyā dadau daridrasya koṭīnāṃ viṃśatiṃ tadā //",
    "S01bsu078_u:kavk_27.6_0": "sa śroṇakoṭiviṃśākhyaḥ śiśuḥ khyātastadābhavat /",
    "S01bsu078_u:kavk_27.6_1": "vibhavaḥ sukṛtenaiva yena vaṃśo vibhūṣitaḥ //",
    "S01bsu078_u:kavk_27.7_0": "prāptavidyaḥ sa sarvārthaiḥ saha vṛddhimupāgataḥ /",
    "S01bsu078_u:kavk_27.7_1": "cakāra sukhaviśrāntiṃ vyavahāradharaḥ pituḥ //",
    "S01bsu078_u:kavk_27.8_0": "sa kadācitprabhāpuñjamiav sūryasya maṇḍalāt /",
    "S01bsu078_u:kavk_27.8_1": "avatīrṇaṃ puraprātaṃ maudgalyāyanamabravīt //",
    "S01bsu078_u:kavk_27.9_0": "ko bhavānarkasaṃkāśaḥ prakāśitadigantaraḥ /",
    "S01bsu078_u:kavk_27.9_1": "tridaśeśaḥ śaśāṅko vā devo vā draviṇeśvaraḥ //",
    "S01bsu078_u:kavk_27.10_0": "sa taṃ babhāṣe na suraḥ śiṣyo bhagavatastvaham /",
    "S01bsu078_u:kavk_27.10_1": "buddhasya vibudhādhīśavandyamānaguṇaśriyaḥ //",
    "S01bsu078_u:kavk_27.11_0": "svacchaṃ tasya prayacchantaṃ piṇḍapātaṃ mahāmuneḥ /",
    "S01bsu078_u:kavk_27.11_1": "sattvaśuddhodayāvāptaṃ bhogyaṃ bhagavataḥ priyam //",
    "S01bsu078_u:kavk_27.12_0": "iti śroṇasya bhagavannāmnā śravaṇagāminā /",
    "S01bsu078_u:kavk_27.12_1": "ravibhakrasya jātyāpi romāñcaḥ samajāyataḥ //",
    "S01bsu078_u:kavk_27.13_0": "prāgjanmavāsanāyuktaḥ svabhāvo yasya yaḥ sthitaḥ /",
    "S01bsu078_u:kavk_27.13_1": "sa tasyodīraṇenāpi sphuṭa eva vibhāvyate //",
    "S01bsu078_u:kavk_27.14_0": "sa tasmai viṃśatisthālībhāgaṃ nākajanocitam /",
    "S01bsu078_u:kavk_27.14_1": "prahiṇodbhaktisaṃsaktaśraddhāyuktena cetasā //",
    "S01bsu078_u:kavk_27.15_0": "tatastaṃ preṣitaṃ tena bhagavān bhaktisaṃsadā /",
    "S01bsu078_u:kavk_27.15_1": "anugrahāgrahavyagraḥ samagraṃ svayamagrahīt //",
    "S01bsu078_u:kavk_27.16_0": "asminnavasare bhaktyā sthālībhāgaṃ nṛpocitam /",
    "S01bsu078_u:kavk_27.16_1": "samādāya svayaṃ rājā bimbisāraḥ samāyayau //",
    "S01bsu078_u:kavk_27.17_0": "śroṇaprahītabhogānāmāmodaṃ tatra pārthivaḥ /",
    "S01bsu078_u:kavk_27.17_1": "āghrāya śakraprahitaṃ sarvaṃ divyamamanyata //",
    "S01bsu078_u:kavk_27.18_0": "pātraśeṣaṃ bhagavatā dattamāsvādya bhūpatiḥ /",
    "S01bsu078_u:kavk_27.18_1": "śroṇena preṣitaṃ śrutvā tadanu vismayaṃ yayau //",
    "S01bsu078_u:kavk_27.19_0": "bhagavantaṃ praṇamyātha rājadhānīṃ nareśvaraḥ /",
    "S01bsu078_u:kavk_27.19_1": "praviśyācintayatsphītāṃ divyāṃ śroṇasya saṃpadam //",
    "S01bsu078_u:kavk_27.20_0": "gacchāmi taṃ svayaṃ gatvā draṣṭavyo 'sau amhāyaśāḥ /",
    "S01bsu078_u:kavk_27.20_1": "iti niścitya sacivaiḥ sa yātrārambhamādiśat //",
    "S01bsu078_u:kavk_27.21_0": "potalaḥ kṣitipaṃ jñātvā svayamāgamanodyatam /",
    "S01bsu078_u:kavk_27.21_1": "nītijñaṃ putramekāṇte śroṇakoṭimabhāṣata //",
    "S01bsu078_u:kavk_27.22_0": "putra tvām draṣṭumāyāti varṇāśramagururnṛpaḥ /",
    "S01bsu078_u:kavk_27.22_1": "ityeṣa bhṛśamutkarṣaḥ sadoṣaḥ pratibhāti me //",
    "S01bsu078_u:kavk_27.23_0": "kṣitīśā lakṣatāṃ yātaṃpakṣapātodyatā iva /",
    "S01bsu078_u:kavk_27.23_1": "avilambitamāghnanti śarā iva guṇacyutāḥ //",
    "S01bsu078_u:kavk_27.24_0": "bhṛtyānāmapi vidveṣyo bhavatyatiśayonnatiḥ /",
    "S01bsu078_u:kavk_27.24_1": "abhimānaikasārāṇāṃ kiṃ punaḥ pṛthivībhūjām //",
    "S01bsu078_u:kavk_27.25_0": "rūpe vayasi saubhāgye prabhāve vibhave śrute /",
    "S01bsu078_u:kavk_27.25_1": "svasutasyāpi saṃgharṣānnotkarṣaṃ sahate janaḥ //",
    "S01bsu078_u:kavk_27.26_0": "jane dveṣamaye putra guṇamācchādya jīvyate /",
    "S01bsu078_u:kavk_27.26_1": "ācchāditaguṇaḥ padmaḥ priyastīkṣṇarucerapi //",
    "S01bsu078_u:kavk_27.27_0": "uddhataḥ kasya na dveṣyaḥ praṇataḥ kasya na priyaḥ /",
    "S01bsu078_u:kavk_27.27_1": "drumaṃ pātayati stabdhaṃ namtraṃ rakṣati mārutaḥ //",
    "S01bsu078_u:kavk_27.28_0": "sa cābhigamyo bhūpālastvāṃ yadi svayameṣyati /",
    "S01bsu078_u:kavk_27.28_1": "tadeṣaṃ darpamohaste śreyase na bahviṣyati //",
    "S01bsu078_u:kavk_27.29_0": "tasmāditaḥ svayaṃ gatvā praṇamyaṃ praṇama prabhum /",
    "S01bsu078_u:kavk_27.29_1": "nakṣatrarāśisadṛśaṃ datvā hāramupāyanam //",
    "S01bsu078_u:kavk_27.30_0": "pituḥ śrutveti vacanaṃ śroṇakoṭirhahīpatim /",
    "S01bsu078_u:kavk_27.30_1": "prayayau nāvamāruhya draṣṭuṃ ratnavibhūṣitaḥ //",
    "S01bsu078_u:kavk_27.31_0": "sa rājadhānīmāsādya prāpya dṛṣṭvā ca bhūpatim /",
    "S01bsu078_u:kavk_27.31_1": "dadau hāraṃ parṇamyāsmai harṣahāsamiva śriyaḥ //",
    "S01bsu078_u:kavk_27.32_0": "taṃ dṛṣṭvā svayamāyātaṃ nṛpatiḥ snigdhayā dṛśā /",
    "S01bsu078_u:kavk_27.32_1": "hemaromāṅkacaraṇaṃ vismayādityabhāṣata //",
    "S01bsu078_u:kavk_27.33_0": "aho puṇyamaheśākhyaḥ ko 'pi tvaṃ sattvabāmdhavaḥ /",
    "S01bsu078_u:kavk_27.33_1": "yasya saṃdarśanenaiva manovṛttiḥ prasīdati //",
    "S01bsu078_u:kavk_27.34_0": "guṇebhyaḥ paramaiśvaryamaiśvaryātsukhamuttamam /",
    "S01bsu078_u:kavk_27.34_1": "sukhebhyaḥ paramārogyamārogyātsādhusaṃgamaḥ //",
    "S01bsu078_u:kavk_27.35_0": "api dṛṣṭastvayā sādho bhagavān veṇukānane /",
    "S01bsu078_u:kavk_27.35_1": "tatpādapadmayugalaṃ draṣṭumarhasi me mataḥ //",
    "S01bsu078_u:kavk_27.36_0": "ityukte kṣitināthena saujanyātpakṣapātinā /",
    "S01bsu078_u:kavk_27.36_1": "taṃ śroṇakoṭīviṃśo 'pi praṇayātpratyabhāṣata //",
    "S01bsu078_u:kavk_27.37_0": "asmādatulyakalyāṇātprasādāddevadeva te /",
    "S01bsu078_u:kavk_27.37_1": "adhunā yogyatāyātā bhagavaddarśane mama //",
    "S01bsu078_u:kavk_27.38_0": "ityukte tena sahitaḥ pratasthau sthitikovidaḥ /",
    "S01bsu078_u:kavk_27.38_1": "bhaktyā tathāgataṃ draṣṭuṃ padbhyāmeva mahīpatiḥ //",
    "S01bsu078_u:kavk_27.39_0": "aspṛṣṭapādasya bhuvā śruṇasyājanmavāsarāt /",
    "S01bsu078_u:kavk_27.39_1": "mahārhavastraiḥ prasthāne bhṛtyairācchāditā mahī //",
    "S01bsu078_u:kavk_27.40_0": "bhagavadbhaktivinayādgauravācca sa bhūpateḥ /",
    "S01bsu078_u:kavk_27.40_1": "vastrāṇyavārayadbhṛtyairavācca iva kṣitau //",
    "S01bsu078_u:kavk_27.41_0": "vāriteṣvatha vastreṣu divyavastrairvṛtā mahī /",
    "S01bsu078_u:kavk_27.41_1": "aprayatnopakaraṇāḥ saṃpadaḥ puṇyaśālinām //",
    "S01bsu078_u:kavk_27.42_0": "nivārya dinyavastrāṇi bhūmau tenārpite pade /",
    "S01bsu078_u:kavk_27.42_1": "vicacālācalā pṛthvī saśailavanasāgarā //",
    "S01bsu078_u:kavk_27.43_0": "tataḥ sa bhūmipatinā saha prāpya jināśramam /",
    "S01bsu078_u:kavk_27.43_1": "bhagavantaṃ vilokyāsya vidadhe pādavandanam //",
    "S01bsu078_u:kavk_27.44_0": "upaviṣṭasya tasyāgre hṛṣṭasyālokanāmṛtaiḥ /",
    "S01bsu078_u:kavk_27.44_1": "cakre śamavivekasya bhagavānabhiṣecanam //",
    "S01bsu078_u:kavk_27.45_0": "āśayānuśayaṃ dhātuṃ prakṛtiṃ ca vicārya saḥ /",
    "S01bsu078_u:kavk_27.45_1": "satyasaṃdarśanāyāsya vidaśe dharmadeśanām //",
    "S01bsu078_u:kavk_27.46_0": "satkāyadṛṣṭiśailo 'sya tayā viṃśatiśṛṅgavān /",
    "S01bsu078_u:kavk_27.46_1": "jñānavajreṇa nirbhinnaḥ srotaḥprāptipadaspṛśaḥ //",
    "S01bsu078_u:kavk_27.47_0": "pravrajyāyāṃ tatastasya jātāyāṃ sahasā svayam /",
    "S01bsu078_u:kavk_27.47_1": "bhagavantaṃ praṇamyātha vismitaḥ prayayau nṛpaḥ //",
    "S01bsu078_u:kavk_27.48_0": "tīvravrate 'pi śroṇasya kadācitsamajāyata /",
    "S01bsu078_u:kavk_27.48_1": "vāsanāśeṣasaṃskārādbandhabhogasukhasmṛtiḥ //",
    "S01bsu078_u:kavk_27.49_0": "sa tamāhūya bhagavān vilakṣaṃ prāha sasmitaḥ /",
    "S01bsu078_u:kavk_27.49_1": "ko 'yaṃ parivitarkaste pratisaṃlīnacetasaḥ //",
    "S01bsu078_u:kavk_27.50_0": "viśliṣṭātyantakṛṣṭā vā tantrī bahvati visvarā /",
    "S01bsu078_u:kavk_27.50_1": "samā mādhuryamāyāti tasmātsāmyaṃ samāśrayet //",
    "S01bsu078_u:kavk_27.51_0": "ityādeśādbhagavataḥ sarvasāmyamupāgataḥ /",
    "S01bsu078_u:kavk_27.51_1": "sa prāpa vimalajñānaṃ paścāttāpavivarjitaḥ //",
    "S01bsu078_u:kavk_27.52_0": "tasya tāmadbhutāṃ siddhiṃ vilokya pṛthuvismayāḥ /",
    "S01bsu078_u:kavk_27.52_1": "papracchurbhikṣavaḥ sarve bhagavantaṃsa cābhyadhāt //",
    "S01bsu078_u:kavk_27.53_0": "śroṇasya śrūyatām śreyaḥkarma janmāntarārhitam /",
    "S01bsu078_u:kavk_27.53_1": "na hyapuṇyānubhāvānāṃ bhavantyadbhutasaṃpadaḥ //",
    "S01bsu078_u:kavk_27.54_0": "vipaśvī bhagavān samyaksaṃbuddhaḥ sugataḥ purā /",
    "S01bsu078_u:kavk_27.54_1": "purīṃ bandhumatīṃ nāma janacārikayā yayau //",
    "S01bsu078_u:kavk_27.55_0": "tatra bhaktyā sukṛtibhirbhaktāyopanimantritaḥ /",
    "S01bsu078_u:kavk_27.55_1": "vāreṇa pratyahaṃ gehaṃ yayau teṣāṃ sahānugaḥ //",
    "S01bsu078_u:kavk_27.56_0": "tato daridraḥsaṃprāptavāro brāhmaṇadārakaḥ /",
    "S01bsu078_u:kavk_27.56_1": "indrasomābhidhaścakre yatnāt yadyogyabhojanam //",
    "S01bsu078_u:kavk_27.57_0": "sa prayatnena mahatā bhojyaṃ bhaktipavitritam /",
    "S01bsu078_u:kavk_27.57_1": "āchādya vastrairvasudhāṃ prahvastasmai nyavedayat //",
    "S01bsu078_u:kavk_27.58_0": "tadbhogapraṇidhānena jātaḥ so 'yaṃ mahādhanaḥ /",
    "S01bsu078_u:kavk_27.58_1": "sauvarṇaromacaraṇaḥ śroṇakoṭī suropamaḥ //",
    "S01bsu078_u:kavk_27.59_0": "na vastrarahitā bhūmiḥ spṛṣṭānena kadācana /",
    "S01bsu078_u:kavk_27.59_1": "kampastaccaraṇasparśādata evābhavadbhuvaḥ //",
    "S01bsu078_u:kavk_27.60_0": "iti sugatavacaḥ sudhāvadātaṃ daśanamayūkhamivonmiṣatsvabhāvam /",
    "S01bsu078_u:kavk_27.60_1": "praṇihitahṛdayaḥ paraṃ nipīya sthirakuśalāya babhūva bhikṣusaṃghaḥ //",
    "S01bsu078_u:66_0": "iti kṣemendraviracitāyām bodhisattvāvadānakalpalatāyāṃ śroṇakoṭīviṃśāvadānaṃ saptaviṃśaḥ pallavaḥ /",
    "S01bsu078_u:67_0": "28. dhanapālāvadānam /",
    "S01bsu078_u:kavk_28.1_0": "daurjanyaduḥsahaviśālakhalāpakārairnaivāśaye vikṛtirasti mahāśayānām /",
    "S01bsu078_u:kavk_28.1_1": "vyālolvaṇakṣitibhṛdākulito 'pi sindhurnaivotsasarja hṛdayādamṛtasvabhāvam //",
    "S01bsu078_u:kavk_28.2_0": "pure purā rājagṛhe bahgavān veṇukānane /",
    "S01bsu078_u:kavk_28.2_1": "kalandakanivāsākhye vijahāra manohare //",
    "S01bsu078_u:kavk_28.3_0": "tatra vitrāsitānekaśatrinistriṃśabāndhavaḥ /",
    "S01bsu078_u:kavk_28.3_1": "ajātaśatrunāmābhūd bimbisārasuto nṛpaḥ //",
    "S01bsu078_u:kavk_28.4_0": "śākyavaṃśyaḥ suhṛttasya devadattābhidho 'bhavat /",
    "S01bsu078_u:kavk_28.4_1": "kṣudramantreṇa yasyāsīt sa vetāla ivotkaṭaḥ //",
    "S01bsu078_u:kavk_28.5_0": "sa kadācitsukhāsīnaṃ rahaḥ prāha mahīpatim /",
    "S01bsu078_u:kavk_28.5_1": "na rājan phalito 'dyāpi mamāpi tvatsamāśrayaḥ //",
    "S01bsu078_u:kavk_28.6_0": "nithopacārarahitaḥ sukhaniryantratantrayoḥ /",
    "S01bsu078_u:kavk_28.6_1": "mitho manorathatrāṇānmitraśabdaḥ pravartate //",
    "S01bsu078_u:kavk_28.7_0": "ya eṣa śākyaśramaṇaḥ sukhe veṇuvane sthitaḥ /",
    "S01bsu078_u:kavk_28.7_1": "taṃ hatvā prāptumicchāmi tatpadaṃ devavanditam //",
    "S01bsu078_u:kavk_28.8_0": "kṣīyate na yayā śatrurlabhyate na yayā yaśaḥ /",
    "S01bsu078_u:kavk_28.8_1": "vardhate na yayā mānaḥ kiṃ tayā mitrasaṃpadā //",
    "S01bsu078_u:kavk_28.9_0": "mahādhanābhidhānena tatpaureṇa nimantritaḥ /",
    "S01bsu078_u:kavk_28.9_1": "sa puraṃ prātarāgantā dāmbhikaḥ saha bhikṣubhiḥ //",
    "S01bsu078_u:kavk_28.10_0": "rājamārgaṃ praviśataḥ sa tasya vyālakuñjaraḥ /",
    "S01bsu078_u:kavk_28.10_1": "utsṛjyatāmabhimukhaḥ krodhāndho dhanapālakaḥ //",
    "S01bsu078_u:kavk_28.11_0": "ityukte devadattena nṛpatirmitravatsalaḥ /",
    "S01bsu078_u:kavk_28.11_1": "buddhaprabhāvaṃ saṃcintya nāha kiṃcidavāṅbhukhaḥ //",
    "S01bsu078_u:kavk_28.12_0": "devadatto 'pi nirgatya rājasauhārdadurmadaḥ /",
    "S01bsu078_u:kavk_28.12_1": "prāha hastimahāmātraṃ hāraṃ datvāsya toṣaṇam //",
    "S01bsu078_u:kavk_28.13_0": "śramaṇaḥ prātarāgantā puraṃ bhikṣuśatairvṛtaḥ /",
    "S01bsu078_u:kavk_28.13_1": "preraṇīyastvayā tasmai gaja ityāha bhūpatiḥ //",
    "S01bsu078_u:kavk_28.14_0": "devadattavacaḥ śrutvā tathetyuce dvipādhipaḥ /",
    "S01bsu078_u:kavk_28.14_1": "śreṇī hi meṣamūrkhāṇāmekayātānupātinī //",
    "S01bsu078_u:kavk_28.15_0": "jñātvāpi tamabhiprāyaṃ sarvajñaḥ pāpacetasām /",
    "S01bsu078_u:kavk_28.15_1": "prātaḥ samāyayau sārdhaṃ bhikṣūṇāṃ pañcabhi śataiḥ //",
    "S01bsu078_u:kavk_28.16_0": "atha hastipakotsṛṣṭaḥ kṛṣṭaprāsādapādapaḥ /",
    "S01bsu078_u:kavk_28.16_1": "tamabhyadhāvadāviddhaḥ krodhāndhaḥ krūrakuñjaraḥ //",
    "S01bsu078_u:kavk_28.17_0": "anāyattaḥ paricayādaṅkuśasya gurorapi /",
    "S01bsu078_u:kavk_28.17_1": "khalaviddhāniva dveṣī madena malinīkṛtaḥ //",
    "S01bsu078_u:kavk_28.18_0": "sevavyasanasaktānāmasakṛtkarṇacāpalāt /",
    "S01bsu078_u:kavk_28.18_1": "prāṇāpahārī bhṛṅgāṇāṃ bhṛtyānāmiva duṣpatiḥ //",
    "S01bsu078_u:kavk_28.19_0": "mandaropadrave tasmin drumadrohiṇyabhidrute /",
    "S01bsu078_u:kavk_28.19_1": "vidrute sahasā loke hāhākāro mahānabhūt //",
    "S01bsu078_u:kavk_28.19_2": "tasyāñcatkarṇatālānilatulitasaratsāndrasindūrapūraiḥ",
    "S01bsu078_u:kavk_28.19_3": "saṃpūrṇe rājamārge cyutacakitavadhūraktavastrāsamānaiḥ /",
    "S01bsu078_u:kavk_28.19_4": "uddaṇḍoccaṇḍaśuṇḍabhramaṇaravalasatsādhvasāyāsitāśā",
    "S01bsu078_u:kavk_28.19_5": "vyālolālakābhabhramaramiladvibhramaḥ saṃbhramo 'bhūt //",
    "S01bsu078_u:kavk_28.21_0": "purapramāthavyathite jane kolāhalākule /",
    "S01bsu078_u:kavk_28.21_1": "āruroha mahāharmyaṃ devadattaḥ pramattadhīḥ //",
    "S01bsu078_u:kavk_28.22_0": "bhagavadgrahaṇaṃ draṣṭuṃ so 'bhavadbhṛśamutsukaḥ /",
    "S01bsu078_u:kavk_28.22_1": "unmūlanena guṇināṃ mātaṅgaḥ parituṣyati //",
    "S01bsu078_u:kavk_28.23_0": "vidruteṣu gajatrāsāt teṣu sarveṣu bhikṣuṣu /",
    "S01bsu078_u:kavk_28.23_1": "ānanda eka evābhūd bhikṣurbhagavato 'ntike //",
    "S01bsu078_u:kavk_28.24_0": "tatra pañcānanāh pañca niryayurbhagavatkarāt /",
    "S01bsu078_u:kavk_28.24_1": "karālakesarasaṭāstannakhāṃśucitā iva //",
    "S01bsu078_u:kavk_28.25_0": "dvipastadgandhamāgrāya pardāpasmāravāraṇam /",
    "S01bsu078_u:kavk_28.25_1": "abhūt srutaśakṛnmūtraḥ sahasaiva parāṅmukhaḥ //",
    "S01bsu078_u:kavk_28.26_0": "javena vidrutastatra dantī darpadaridratām /",
    "S01bsu078_u:kavk_28.26_1": "prāptaḥ pradīpadahanāḥ sa dadarśa diśo daśa //",
    "S01bsu078_u:kavk_28.27_0": "sa vilokya jālavahnijvalajjvālākulaṃ jagat /",
    "S01bsu078_u:kavk_28.27_1": "pādapadmāntikaṃ śāstuḥ śītalaṃ samupāyayau //",
    "S01bsu078_u:kavk_28.28_0": "saṃkocābhiruceḥ sacintamanasaḥ pradhvastavaktradyuter dainyāpannavihīnadānamadhupaprārabdhakolāhalaḥ /",
    "S01bsu078_u:kavk_28.28_1": "lobhāndhasya mahāvyayotsava iva kleśoṣmaniśvāsinas tasyābhūtparitāpaniślathagaterbhārāyamāṇaḥ karaḥ /",
    "S01bsu078_u:kavk_28.29_0": "taṃ pādamūlamāyāntaṃ bhītaṃ kāruṇyasāgaraḥ /",
    "S01bsu078_u:kavk_28.29_1": "śāstā kareṇa pasparśa cakrasvastikalakṣmaṇā //",
    "S01bsu078_u:kavk_28.30_0": "kumbhavinyastahastastaṃ provāca bhagavān jinaḥ /",
    "S01bsu078_u:kavk_28.30_1": "putra svakarmaṇainemāṃ prāpto 'si tvamimāṃ daśām //",
    "S01bsu078_u:kavk_28.31_0": "vivekālokahaladaḥ kāyo 'yaṃ māṃsabhūdharaḥ /",
    "S01bsu078_u:kavk_28.31_1": "bhāraste mohasaṃbhāraḥ pāpādupanataḥ paraḥ //",
    "S01bsu078_u:kavk_28.32_0": "ityukte karuṇardreṇa bhito bhagavatā gajaḥ /",
    "S01bsu078_u:kavk_28.32_1": "sa labdhaścāsamālānalīno niścalatām yayau //",
    "S01bsu078_u:kavk_28.33_0": "devadattasya saṃkalpe kuñjare ca mahotkaṭe /",
    "S01bsu078_u:kavk_28.33_1": "bhagne nirvighnaharṣo 'bhūtsamudgatādbhuto janaḥ //",
    "S01bsu078_u:kavk_28.34_0": "tataḥ kṛtvā gṛhapatergṛhe bhojyapratigraham /",
    "S01bsu078_u:kavk_28.34_1": "bhagavān bhikṣubhiḥ sārdhaṃ kānanaṃ gantumudyayau //",
    "S01bsu078_u:kavk_28.35_0": "abhisṛtya gajendro 'pi jinasya caraṇābjayoḥ /",
    "S01bsu078_u:kavk_28.35_1": "kṛtvā kareṇa saṃsparśaṃ vapustatyāja kauñjaram //",
    "S01bsu078_u:kavk_28.36_0": "cāturmahārājikeṣu deveṣu viśadadyutiḥ /",
    "S01bsu078_u:kavk_28.36_1": "upapannaḥ sa sahasā sugataṃ draṣṭumāyayau //",
    "S01bsu078_u:kavk_28.37_0": "svamāśramapadaṃ prāptaṃ bhagavantamupetya saḥ /",
    "S01bsu078_u:kavk_28.37_1": "praṇanāmārkasaṃkāśaṃ pradīptamaṇikuṇḍalaḥ //",
    "S01bsu078_u:kavk_28.38_0": "tasya keyūramukuṭaprabhāpallavapūritāḥ /",
    "S01bsu078_u:kavk_28.38_1": "śakracāpairiva vyāptā virejurghanarājayaḥ //",
    "S01bsu078_u:kavk_28.39_0": "vinayādupaviśyāgre sa śāstuḥ srastakalmaṣaḥ /",
    "S01bsu078_u:kavk_28.39_1": "taṃ divyapuṣpairākīrya sattva śubhrairabhāṣataḥ //",
    "S01bsu078_u:kavk_28.40_0": "bhagavan bhavataḥ pādapadmasaṃsparśanena me /",
    "S01bsu078_u:kavk_28.40_1": "durdaśāduḥkhasaṃtāpaḥ śāntaḥ saṃtoṣaśālinaḥ //",
    "S01bsu078_u:kavk_28.40_2": "śamaślāghyā kāpi vyasanaviṣadoṣoṣmaśamanī",
    "S01bsu078_u:kavk_28.40_3": "sudhāvṛṣṭirdṛṣṭirbata bhagavataḥ snigdhamadhurā /",
    "S01bsu078_u:kavk_28.40_4": "yayā spṛṣṭaspṛṣṭaṃ kharataravikāravyatikaraṃ",
    "S01bsu078_u:kavk_28.40_5": "vimutyāntaḥśāntiṃ śrayati hatamoha paśurapi //",
    "S01bsu078_u:kavk_28.42_0": "iti tasya bruvāṇasya bhagavān bhavaśāntaye /",
    "S01bsu078_u:kavk_28.42_1": "satyadarśanasaṃśuddhāṃ vidadhe dharmadeśanām //",
    "S01bsu078_u:kavk_28.43_0": "maulimuktāṃśuśubhreṇa śirasā caraṇadvayam /",
    "S01bsu078_u:kavk_28.43_1": "sa śāstuḥ prayayau natvā hasanniva bhavabhramam //",
    "S01bsu078_u:kavk_28.44_0": "gate tasmin mukhaśaśiprakāśitanabhastale /",
    "S01bsu078_u:kavk_28.44_1": "bhagavān bhikṣubhiḥ pṛṣṭastadvṛttāntamabhāṣata //",
    "S01bsu078_u:kavk_28.45_0": "pūrvakalpāntare śāstuḥ kāśyapākhyasya śāsane /",
    "S01bsu078_u:kavk_28.45_1": "abhūtpravrajito 'pyeṣa śikṣāpadanirādaraḥ //",
    "S01bsu078_u:kavk_28.46_0": "anādarātkuñjaratābhogaḥ saṃghopasevanāt /",
    "S01bsu078_u:kavk_28.46_1": "satyadṛṣṭibalenānte saṃprāptaḥ śāsanagrahaḥ //",
    "S01bsu078_u:kavk_28.47_0": "prāgjanmavihitaṃ karma kasyacinna nivartate /",
    "S01bsu078_u:kavk_28.47_1": "karmopadiṣṭasaṃbandhabhaktibhogaiḥ sacetasaḥ //",
    "S01bsu078_u:kavk_28.48_0": "tasmin vyatikare ghore sarvaistyakro 'smi bhikṣibhiḥ /",
    "S01bsu078_u:kavk_28.48_1": "na tvānandena tatrāpi śrūyatām pūrvasaṃgatiḥ //",
    "S01bsu078_u:kavk_28.49_0": "śaśāṅkaśītasarasi bhrātarau rucirau purā /",
    "S01bsu078_u:kavk_28.49_1": "pūrṇamukhaḥ śukhaśceti rājahaṃsau babhūvatuḥ //",
    "S01bsu078_u:kavk_28.50_0": "kadācidbrahmadattasya vārāṇasyāṃ mahīpateḥ /",
    "S01bsu078_u:kavk_28.50_1": "brahamamatīṃ puṣkariṇīṃ ramyāṃ pūrṇamukho yayau //",
    "S01bsu078_u:kavk_28.51_0": "sa tasyāṃ lolakamalakiñjalkaparipiñjaraḥ /",
    "S01bsu078_u:kavk_28.51_1": "vijahāra sarojinyāṃ haṃsānāṃ pañcabhiḥ śataiḥ //",
    "S01bsu078_u:kavk_28.52_0": "pūrvapuṇyānubhāvena taṃ rūpātiśayojjvalam /",
    "S01bsu078_u:kavk_28.52_1": "dadarśaṃ kāryāṇyutsṛjya jano niścalalocanah //",
    "S01bsu078_u:kavk_28.53_0": "taṃ śrutvā bhūpatistatra sthitaṃ taddarśanotsukaḥ /",
    "S01bsu078_u:kavk_28.53_1": "kuśalān grahaṇe tasya vyasṛjajjālajīvinaḥ //",
    "S01bsu078_u:kavk_28.54_0": "tasmin gṛhīte nalīnīlīlāsmitasitatviṣi /",
    "S01bsu078_u:kavk_28.54_1": "śatāni pañca haṃsānāṃ tyaktvā taṃ prayayurjavāt //",
    "S01bsu078_u:kavk_28.55_0": "ekastu tasya saujanyādabaddho 'pi subaddhavat /",
    "S01bsu078_u:kavk_28.55_1": "tadarthaṃ vyathitastasthau premapāśavaśīkṛtaḥ //",
    "S01bsu078_u:kavk_28.56_0": "tatastaiḥ prāpitaṃ rājā rājahaṃsaṃ vilokya tam /",
    "S01bsu078_u:kavk_28.56_1": "snehabaddhaṃ dvitīyaṃ ca vismitastāvavalokayat //",
    "S01bsu078_u:kavk_28.57_0": "haṃsaḥ pūrṇamukhaḥ so 'hamānandastasya cānugaḥ /",
    "S01bsu078_u:kavk_28.57_1": "gatāstadadya ca tyaktvā māṃ gaṃsā eva bhikṣavaḥ //",
    "S01bsu078_u:kavk_28.58_0": "pūrvasminnabahvatkāle vārāṇasyāṃ mahīpatiḥ /",
    "S01bsu078_u:kavk_28.58_1": "tutturnāma manaḥpaṭṭe likhitaṃ yadyaśaḥ paraiḥ //",
    "S01bsu078_u:kavk_28.59_0": "sahasrayodhastasyābhūd dākṣiṇātyo niratyayaḥ /",
    "S01bsu078_u:kavk_28.59_1": "karadaṇḍīti vikhyātaḥ saṃgrāmāgresaraḥ priyaḥ //",
    "S01bsu078_u:kavk_28.60_0": "kadācid ghorasamare pañcāmātyaśatāni tam /",
    "S01bsu078_u:kavk_28.60_1": "nṛpaṃ tyaktvā yayurbhītyā karadaṇḍī tu nātyajat //",
    "S01bsu078_u:kavk_28.61_0": "ahameva sa bhūpālaḥ sacivāste ca bhikṣavaḥ /",
    "S01bsu078_u:kavk_28.61_1": "karadaṇḍī sa evāyamānando na jahāti mām //",
    "S01bsu078_u:kavk_28.62_0": "janmāntare 'pi siṃho 'haṃ māsaṃ kūpe nipātitaḥ /",
    "S01bsu078_u:kavk_28.62_1": "upekṣitaḥ kṣaṇādbhṛtyaiḥ śṛgālairye 'dya bhikṣavaḥ //",
    "S01bsu078_u:kavk_28.63_0": "ekena ca nakhaiḥ khātaṃ dīrghaṃ kṛtvāsmi mokṣitaḥ /",
    "S01bsu078_u:kavk_28.63_1": "jambukena sa evāyamānando 'dya mamānugaḥ //",
    "S01bsu078_u:kavk_28.64_0": "kūṭapāśanibaddhasya mṛgayūthapateḥ purā /",
    "S01bsu078_u:kavk_28.64_1": "lubdhakāgamane eva jagmustadanugā mṛgāḥ //",
    "S01bsu078_u:kavk_28.65_0": "anuraktā na tatyāja taṃ mṛgī sāśrulocanā /",
    "S01bsu078_u:kavk_28.65_1": "prītiśṛṅkhalayā baddhā yātā nispandatāmiva //",
    "S01bsu078_u:kavk_28.66_0": "atha lubdhakamāyāntaṃ dṛṣṭvā mṛgavadhodyatam /",
    "S01bsu078_u:kavk_28.66_1": "sāvadanmama bāṇena prathamaṃ hara jīvitam //",
    "S01bsu078_u:kavk_28.67_0": "iti spaṣṭagirā tasyāḥ snehena ca sa vismitaḥ /",
    "S01bsu078_u:kavk_28.67_1": "mumoca lubdhakaḥ prītyā hariṇaṃ hariṇīsakham //",
    "S01bsu078_u:kavk_28.68_0": "mṝgayūthapatiḥ so 'hamānandaḥ sā kuraṅgikā /",
    "S01bsu078_u:kavk_28.68_1": "ityeṣa prītisaṃbandhaḥ prāgvṛttamanuvartate //",
    "S01bsu078_u:kavk_28.69_0": "śrutveti vākyaṃ sugatasya sarve lajjānilīnā iva bhikṣavaste /",
    "S01bsu078_u:kavk_28.69_1": "sānandamānandamukhāravindaṃ prabhābhirāmaṃ dadṛśuḥ spṛhārdrāḥ //",
    "S01bsu078_u:68_0": "iti kṣemendraviracitāyāṃ bodhisattvāvadānakalpalatāyāṃ dhanapālāvadānaṃ aṣṭaviṃśaḥ pallavaḥ //",
    "S01bsu078_u:69_0": "29. kāśīsundarāvadānam /",
    "S01bsu078_u:kavk_29.1_0": "jayati sa sattvaviśeṣaḥ sattvavatām sarvasattvasukhahetuḥ /",
    "S01bsu078_u:kavk_29.1_1": "dehadalane 'pi śamayati kopāgniṃ śāntimuccairyaḥ //",
    "S01bsu078_u:kavk_29.2_0": "dharmopadeśe bhagavān kauṇḍinyasyāgravartinaḥ /",
    "S01bsu078_u:kavk_29.2_1": "bhikṣoḥ kathāprasaṅgena pṛṣṭp bhikṣubhirabhyadhāt //",
    "S01bsu078_u:kavk_29.3_0": "brahmadattasya tanayo vārāṇasyāṃ mahīpateḥ /",
    "S01bsu078_u:kavk_29.3_1": "kāśisundaranāmā va kālabhūśca babhuvatuḥ //",
    "S01bsu078_u:kavk_29.4_0": "yauvarājyabharaikarhaḥ kumāraḥ kāśisundaraḥ /",
    "S01bsu078_u:kavk_29.4_1": "dharmādharmamayaṃ rājyaṃ vicāryācintayacciram //",
    "S01bsu078_u:kavk_29.5_0": "kṣaṇakṣayiṇi tāruṇye jīvite vīcicañcale /",
    "S01bsu078_u:kavk_29.5_1": "rājye svapnavivāhe 'smin mohamūle na me matiḥ //",
    "S01bsu078_u:kavk_29.6_0": "rāgapralāpabahule māyāmphamahe muhuḥ /",
    "S01bsu078_u:kavk_29.6_1": "veśyārodananiḥsāre saṃsāre nāsti satyatā //",
    "S01bsu078_u:kavk_29.7_0": "pravrajyāmanaghastasmādagārādanagārikam /",
    "S01bsu078_u:kavk_29.7_1": "nistriṃśavṛttisaṃsaktābhirāgaḥ kiṃ vibhūtibhiḥ //",
    "S01bsu078_u:kavk_29.8_0": "rājasūnurvicintyeti vivekavimalāśayaḥ /",
    "S01bsu078_u:kavk_29.8_1": "uvācābhyetya bhūpālamaraṇyagamanotsukaḥ //",
    "S01bsu078_u:kavk_29.9_0": "mama saṃbhogavargo 'yaṃ rājannaivopayujyate /",
    "S01bsu078_u:kavk_29.9_1": "yauvarājyābhiṣekārhaḥ samārambho nivāryatām //",
    "S01bsu078_u:kavk_29.10_0": "krodhāgnitaptāḥ sutarāmetāstāta na me matāḥ /",
    "S01bsu078_u:kavk_29.10_1": "baddhabandhabhayāyāsajananyo rājasaṃpadaḥ //",
    "S01bsu078_u:kavk_29.11_0": "vyāptāḥ krūratarācārairjvalitāḥ pārthivaśriyaḥ /",
    "S01bsu078_u:kavk_29.11_1": "kurvanti kasya nodvegaṃ śmaśānāgniśikhā iva //",
    "S01bsu078_u:kavk_29.12_0": "chatrasaṃchāditā lokāścāmarānilalolitāḥ /",
    "S01bsu078_u:kavk_29.12_1": "patanti pātakaśvabhre madakṣībāḥ kṣitīśvarāḥ //",
    "S01bsu078_u:kavk_29.13_0": "mṛdubhogāṃśukābhyāsasukumāre mahībhujām /",
    "S01bsu078_u:kavk_29.13_1": "kāye patati paryante kleśaḥ kuliśadāruṇaḥ //",
    "S01bsu078_u:kavk_29.14_0": "cintāsaṃtatasaṃtāpatīvratṛṣṇāpralāpinām /",
    "S01bsu078_u:kavk_29.14_1": "rājyajvarajuṣāṃ naiṣāṃ mohamūrcchā nivartate //",
    "S01bsu078_u:kavk_29.15_0": "vakrāṇāṃ ratnadīptānāṃ dvijihānāṃ pade pade /",
    "S01bsu078_u:kavk_29.15_1": "chidrasaṃdarśināṃ rājñāṃ vyāpāraḥ paramāraṇam //",
    "S01bsu078_u:kavk_29.16_0": "nṛpavaṃśaśatocchiṣṭāṃ manyate māmananyagām /",
    "S01bsu078_u:kavk_29.16_1": "itīva śrīḥ kṣītīśānāṃ hāracāmarahāsinī //",
    "S01bsu078_u:kavk_29.17_0": "vyañjitavyajanocchvasā lakṣmīrmuktāśrusaṃtatiḥ /",
    "S01bsu078_u:kavk_29.17_1": "rājñāṃ mohābhṛtātītabhūpatismaraṇādiva //",
    "S01bsu078_u:kavk_29.18_0": "tasmādvrajāmi pravrajyāvivarjitajanasthitiḥ /",
    "S01bsu078_u:kavk_29.18_1": "saṃtoṣaśītalacchāyaṃ saṃtāpaśamanaṃ vanam //",
    "S01bsu078_u:kavk_29.19_0": "aviśrāntasya saṃsārapathapānthasya durvahaḥ /",
    "S01bsu078_u:kavk_29.19_1": "kāyo 'sya yatsadāpāyaḥ kiṃ punaḥ pṛthivībharaḥ //",
    "S01bsu078_u:kavk_29.20_0": "iti putravacaḥ śrutvā bhūptirbhṛśamapriyam /",
    "S01bsu078_u:kavk_29.20_1": "pravrajyāśabdacakitaḥ sodvegastamabhāṣataḥ //",
    "S01bsu078_u:kavk_29.21_0": "asya vaṃśasya mahataḥ sāmrājyasya vṛddhaye /",
    "S01bsu078_u:kavk_29.21_1": "āśānibaddhavṛddhena tvayi putra mayā param //",
    "S01bsu078_u:kavk_29.22_0": "vatsa saṃkalpabhangaṃ me na kāle krtumarhasi /",
    "S01bsu078_u:kavk_29.22_1": "idaṃ tava mahacchāyaṃ yauvanaṃ na vanocitam //",
    "S01bsu078_u:kavk_29.23_0": "samantrābhyāsayuktānām śaktānāṃ sādhudarśane /",
    "S01bsu078_u:kavk_29.23_1": "jitendriyāṇāṃ saravtra nṛpāṇāmavanaṃ tapaḥ //",
    "S01bsu078_u:kavk_29.24_0": "svapade 'pi sarojasya niḥsaṅgasalilasthitiḥ /",
    "S01bsu078_u:kavk_29.24_1": "dṛṣṭvā vane 'pyaśokasya lalanācaraṇāhatiḥ //",
    "S01bsu078_u:kavk_29.25_0": "svagehasulabhairbhogairyāvaddṛṣṭivisūcikā /",
    "S01bsu078_u:kavk_29.25_1": "tāvadete parityuktaṃ śakyante viṣayāḥ kṣaṇam //",
    "S01bsu078_u:kavk_29.26_0": "sukhamantaḥ parityajya svajanaṃ gṛhanirgataḥ /",
    "S01bsu078_u:kavk_29.26_1": "abhyastabhogacirahakleśaṃ na sahate janaḥ //",
    "S01bsu078_u:kavk_29.27_0": "śrūyate smaryate dharmaḥ kriyate ca sukhād gṛhe /",
    "S01bsu078_u:kavk_29.27_1": "vane śuṣyanti śuṣkāṇāṃ śravaṇāsmaraṇakriyāḥ //",
    "S01bsu078_u:kavk_29.28_0": "kṣaratkṣatajapādasya darbhasaṃdarbhasūcibhiḥ /",
    "S01bsu078_u:kavk_29.28_1": "tataḥ kiṃ duḥkhamaparaṃ paralole bhaviṣyati //",
    "S01bsu078_u:kavk_29.29_0": "bhuñjānaṃ janamīkṣante yātāścarmāsthiśeṣatām /",
    "S01bsu078_u:kavk_29.29_1": "paradataṃ sadāśnanti pretā iva tapasvinaḥ //",
    "S01bsu078_u:kavk_29.30_0": "vane nivasanaṃ putra pāṃśuprāvaraṇaṃ samam /",
    "S01bsu078_u:kavk_29.30_1": "pālanaṃ brahmacaryasya makarākaraśoṣaṇam //",
    "S01bsu078_u:kavk_29.31_0": "dāvāgnidhūmavikaṭabhrukuṭimukheṣu gonāsavāsaghanaghūkaguhāgṛheṣu /",
    "S01bsu078_u:kavk_29.31_1": "siṃhāhatadviradalohitalohiteṣu tyaktvā gṛhaṃ bhavati kasya dhṛtirvaneṣu //",
    "S01bsu078_u:kavk_29.31_2": "kāmī saṃyamamicchati smarati ca śyāmārateḥ saṃyamī",
    "S01bsu078_u:kavk_29.31_3": "tṛptastīvrataravrateṣu ramate bhakṣyaṃ kṣudhā kāṅkṣḥati /",
    "S01bsu078_u:kavk_29.31_4": "ekākī janamīhate janavanodvegī vanaṃ vāñchati",
    "S01bsu078_u:kavk_29.31_5": "tyaktvānveṣaṇatatparāḥ punarapi prāpyāvamānaṃ janāḥ //",
    "S01bsu078_u:kavk_29.33_0": "na māṃ putra parityajya gahanaṃ gantumarhasi /",
    "S01bsu078_u:kavk_29.33_1": "bhavantu tava śatrūṇāṃ vanavāsamanorathāḥ //",
    "S01bsu078_u:kavk_29.34_0": "vyaktamauktikahāsinyaḥ karavālalatā iva /",
    "S01bsu078_u:kavk_29.34_1": "tyaktā na punarāyānti māninyo nṛpasaṃpadaḥ //",
    "S01bsu078_u:kavk_29.35_0": "ityukro 'pyasakṛt pitrā niścayānna cacāla saḥ /",
    "S01bsu078_u:kavk_29.35_1": "vajraratnaśikhākalpaḥ saṃkalpo hi mahātmanām //",
    "S01bsu078_u:kavk_29.36_0": "jananībhiramātyaiśca bandhupauramahattamaiḥ /",
    "S01bsu078_u:kavk_29.36_1": "sa prārthito 'pyabhūnmaunī nirāhāro dinatrayam //",
    "S01bsu078_u:kavk_29.37_0": "rājabhogī tapasvī vā jīvatveṣa nijecchayā /",
    "S01bsu078_u:kavk_29.37_1": "kāmānuvartī lolo 'yamityūciḥ sacivā nṛpam //",
    "S01bsu078_u:kavk_29.38_0": "sa kathaṃcidanujñātaḥ sāśrunetreṇa bhūbhujā /",
    "S01bsu078_u:kavk_29.38_1": "yayau paurajanākrandamaunī munitapovanam //",
    "S01bsu078_u:kavk_29.39_0": "vairāgyaparipākeṇa tatra maitrīpavitritām /",
    "S01bsu078_u:kavk_29.39_1": "bheje sa sarvasattveṣu vivekadayitāṃ dayām //",
    "S01bsu078_u:kavk_29.40_0": "babhūvustatprabhāveṇa tatra sarvavanaukasāṃ /",
    "S01bsu078_u:kavk_29.40_1": "jātivairājalatyāgaśītalāścittavṛttayaḥ //",
    "S01bsu078_u:kavk_29.40_2": "tyakte prāṇavadhe prasaktahariṇīvṛndaiḥ pulindaiḥ paraṃ",
    "S01bsu078_u:kavk_29.40_3": "siṃhairvāraṇadāraṇanyuparame sarvāṅgasaṅgīkṛte /",
    "S01bsu078_u:kavk_29.40_4": "māyūrāvaraṇairdaridrajaghanā muktākalāpojjhitās",
    "S01bsu078_u:kavk_29.40_5": "tatrocchvāsavirāgaśuṣyadadharā jātāḥ kirātāṅganāḥ //",
    "S01bsu078_u:kavk_29.42_0": "kṣamāṃ tyaktvābdhivasanāṃ saravbhūtakṣamāśritaḥ /",
    "S01bsu078_u:kavk_29.42_1": "so 'bhavat kṣāntivādīti viśutaḥ kāśisundaraḥ //",
    "S01bsu078_u:kavk_29.43_0": "atrāntare mahīharṣe brahmadatte divaṃ gate /",
    "S01bsu078_u:kavk_29.43_1": "udvega iva bhūtānāṃ bhūpālaḥ kalibhūrabhūt //",
    "S01bsu078_u:kavk_29.44_0": "athadabhrabhramadbhṛṅgabhrūbhaṅgamalinānanaḥ /",
    "S01bsu078_u:kavk_29.44_1": "munisaṃyamavidveṣī vasantaḥ pratyadṛśyata //",
    "S01bsu078_u:kavk_29.45_0": "madanonmādabhutasya prodbhūtasya mṛgīdṛśām /",
    "S01bsu078_u:kavk_29.45_1": "mānavidhvaṃsadūtasya cutasya ruruce ruciḥ //",
    "S01bsu078_u:kavk_29.46_0": "raktāśokasya pārśvasthalatāliṅganaśaṅkitaḥ /",
    "S01bsu078_u:kavk_29.46_1": "īrṣyāluriva puṣpāṇi jahāra malayānilaḥ //",
    "S01bsu078_u:kavk_29.47_0": "udyānayauvane tasmin kāle kokilasaṃkule /",
    "S01bsu078_u:kavk_29.47_1": "sāntaḥpuro nṛpaḥ prāyād vanālokanakautukī //",
    "S01bsu078_u:kavk_29.48_0": "nānāvarṇapatatpuṣpaprakārapracitāni saḥ /",
    "S01bsu078_u:kavk_29.48_1": "paśyan vanāni ramyāṇi śanaiḥ prāpa tapovanam //",
    "S01bsu078_u:kavk_29.49_0": "vanasthalīṣu kāntāsu tatra kanyāsakhaściram /",
    "S01bsu078_u:kavk_29.49_1": "vihṛtya rativiśrāntaḥ kṣasṇaṃ nidrāmavāptavān //",
    "S01bsu078_u:kavk_29.50_0": "apūrvakusumasmerāścinvānāstatra mañjarī /",
    "S01bsu078_u:kavk_29.50_1": "antaḥpurāṅganāśceruḥ saṃcāriṇyo latā iva //",
    "S01bsu078_u:kavk_29.51_0": "atrāntare kṣāntivādī viviktoddeśanirvṛtaḥ /",
    "S01bsu078_u:kavk_29.51_1": "ekānte niścalastasthau śāntimantarvicintayan //",
    "S01bsu078_u:kavk_29.52_0": "amandānandaciṣyandī vandanīyo manīṣiṇām /",
    "S01bsu078_u:kavk_29.52_1": "kṛśo 'pyakṛśasaundaryaḥ śaśīva prathamoditaḥ //",
    "S01bsu078_u:kavk_29.53_0": "pariṇāmamanojñena rekhāsaṃsthānaśobhinā /",
    "S01bsu078_u:kavk_29.53_1": "purāṇacitrarūpeṇa naiva śūnyā tadākṛtiḥ //",
    "S01bsu078_u:kavk_29.54_0": "taṃ dṛṣṭvā rājalalanāścittadarpaṇamārjanam /",
    "S01bsu078_u:kavk_29.54_1": "tatraiva niścalāstasthustāścitralikhitā iva //",
    "S01bsu078_u:kavk_29.55_0": "prabuddho 'tha nṛpaḥ kṣipraṃ nāpaśyaddayitāḥ puraḥ /",
    "S01bsu078_u:kavk_29.55_1": "dadarśa vanamanviṣya parivārya sthitā munim //",
    "S01bsu078_u:kavk_29.56_0": "bhujaṅgastā vilokyaiva śvasannīrṣyāviṣākulaḥ /",
    "S01bsu078_u:kavk_29.56_1": "visasarja varocūpahalāhalamivotkaṭam //",
    "S01bsu078_u:kavk_29.57_0": "kastvaṃ munivyañjanayā citrakṛtrimamātrayā /",
    "S01bsu078_u:kavk_29.57_1": "muṣṇāsi mugdhagṛdayā nūnaṃ nārīpratārakaḥ //",
    "S01bsu078_u:kavk_29.58_0": "parastrīharaṇe dhyāna japastadvighnavāraṇe /",
    "S01bsu078_u:kavk_29.58_1": "dhūrtānāṃ paramopāyaḥ saralāśvāsanaṃ tapaḥ //",
    "S01bsu078_u:kavk_29.59_0": "mukhamādhuryadhūrtasya vṛttirvalkalinastava /",
    "S01bsu078_u:kavk_29.59_1": "aho nu mohajananī vane viṣataroriva //",
    "S01bsu078_u:kavk_29.60_0": "munikalpasamākalpaścaritaṃ punarīdṛśam /",
    "S01bsu078_u:kavk_29.60_1": "siddhiṃ saṃbhāvitāṃ vāpi vetti kastattvamāntaram //",
    "S01bsu078_u:kavk_29.61_0": "ityukte bhūbhujā krodhādakrodhamadhurāśayaḥ /",
    "S01bsu078_u:kavk_29.61_1": "nirvikāreṇa manasā kṣāntivādī jagād tam //",
    "S01bsu078_u:kavk_29.62_0": "kṣāntivādī munirahaṃ na māṃ śankitumarhasi /",
    "S01bsu078_u:kavk_29.62_1": "etāsu nirviśeṣo me kāntāsu ca talāsu ca //",
    "S01bsu078_u:kavk_29.63_0": "iti tenoktamākarṇya kṣāntaṃ paśyāmi te 'dhunā /",
    "S01bsu078_u:kavk_29.63_1": "iti bruvāṇaściccheda hastau tasyāsinā nṛpaḥ //",
    "S01bsu078_u:kavk_29.64_0": "viśase 'pi kṣamāśīlaṃ nivikāraṃ vilokya tam /",
    "S01bsu078_u:kavk_29.64_1": "cakarta caraṇau tasya praśamāya samatsaraḥ //",
    "S01bsu078_u:kavk_29.65_0": "pradiśantyaśivaṃ mārge jihvayā dūṣayanti ca /",
    "S01bsu078_u:kavk_29.65_1": "lumpantyaṅgāni paryante khalāḥ kauleyakā iva //",
    "S01bsu078_u:kavk_29.66_0": "tāḍane 'pi kṣamāsaktāḥ skandhacchede 'pi mauninaḥ /",
    "S01bsu078_u:kavk_29.66_1": "śītalāstīvratāpe 'pi saralāḥ saralā iva //",
    "S01bsu078_u:kavk_29.67_0": "nikṛttapāṇicaraṇaḥ sa saṃstabhya pṛthuvyathām /",
    "S01bsu078_u:kavk_29.67_1": "rakṣan manyumanaḥkṣobhaṃ kṣamayā samacintayat //",
    "S01bsu078_u:kavk_29.68_0": "tyaktānyakarmaṇānena cchinnānyaṅgāṇi me yathā /",
    "S01bsu078_u:kavk_29.68_1": "saṃsāraviṣamakleśacchedaṃ kuryāmahaṃ tathā //",
    "S01bsu078_u:kavk_29.69_0": "kopamohādavajñāya nṛpatau bhrātaraṃ munim /",
    "S01bsu078_u:kavk_29.69_1": "purīṃ prayāte rajasā śokamlāneva bhūrabhūt //",
    "S01bsu078_u:kavk_29.70_0": "tatastadduḥkhakupitā rājñe tatkṣāntidevatā /",
    "S01bsu078_u:kavk_29.70_1": "cakre nagaryāṃ durbhokṣamarakāvṛṣṭiviplavam //",
    "S01bsu078_u:kavk_29.71_0": "naimittikebhyo vijñāya rājāmuniparābhavāt /",
    "S01bsu078_u:kavk_29.71_1": "devatākoapajaṃ doṣaṃ taṃ prasādayituṃ yayau //",
    "S01bsu078_u:kavk_29.72_0": "nipatya pādayostasya kṣamasvetyabhidhāya saḥ /",
    "S01bsu078_u:kavk_29.72_1": "paścāttāpaviṣādena niścetana ivābhavat //",
    "S01bsu078_u:kavk_29.73_0": "tamabravītkṣāntivādī rājan manyurna me 'ṇvapi /",
    "S01bsu078_u:kavk_29.73_1": "karmarekhāparicchedādīdṛśī bhavitavyatā //",
    "S01bsu078_u:kavk_29.74_0": "sarvāṇi na gaṇayati svacchandā bhavitavyatā /",
    "S01bsu078_u:kavk_29.74_1": "na dhairyaṃ na guṇaṃ nārthaṃ na tapo nāpi gauravam //",
    "S01bsu078_u:kavk_29.75_0": "antrasthitaprasavabījaparaṃparāṇi bhinnāni kālaparipākavicitritāni /",
    "S01bsu078_u:kavk_29.75_1": "janmasthale vipulamūlabalasya janturbhuṅkte phalāni nijakarmamahīruhasya //",
    "S01bsu078_u:kavk_29.76_0": "tvayi tasmānna me kaścid vikāro 'sti mahīpate /",
    "S01bsu078_u:kavk_29.76_1": "satyenānename paśya rudhiraṃ kṣīratāṃ gatam //",
    "S01bsu078_u:kavk_29.77_0": "aṅgacchede 'pyakaluṣi babhūva yadi me manaḥ /",
    "S01bsu078_u:kavk_29.77_1": "satyenaitena ściṣṭāni tānyevāṅgāni santu me //",
    "S01bsu078_u:kavk_29.78_0": "iti śuddhadhiyastasya tībrasayopayācanāt /",
    "S01bsu078_u:kavk_29.78_1": "śliṣṭānyaṅgāni tānyeva sahasā sv āsthyamāyayuḥ //",
    "S01bsu078_u:kavk_29.79_0": "mukuṭaspṛṣṭacaraṇastamuvāca nṛpastataḥ /",
    "S01bsu078_u:kavk_29.79_1": "mune mahāprabhāvo 'si tapasā tatkimicchasi //",
    "S01bsu078_u:kavk_29.80_0": "puṇyahastāvalambena mphāndhaṃ karuṇānidhe /",
    "S01bsu078_u:kavk_29.80_1": "pāpāvasāne patitaṃ māṃ tvamuddhartumarhasi //",
    "S01bsu078_u:kavk_29.81_0": "ityarthitaḥ kṣitīśena pratyabhāṣata taṃ muniḥ /",
    "S01bsu078_u:kavk_29.81_1": "saṃtāraṇāya magnānāṃ baddhānāmapi muktaye //",
    "S01bsu078_u:kavk_29.82_0": "ityarthitaḥ kṣitīśena pratyabhāṣata taṃ muniḥ /",
    "S01bsu078_u:kavk_29.82_1": "saṃtāraṇāya magnānāṃ baddhānāmapi muktaye //",
    "S01bsu078_u:kavk_29.82_2": "āśvāśanāya bhītānāṃ nirvāṇāya vimuhyatām //",
    "S01bsu078_u:kavk_29.83_0": "yadā tu samyaksaṃbodhiṃ tāmavāpnoṣyanuttarām /",
    "S01bsu078_u:kavk_29.83_1": "mohacchedaṃ kariṣyāmi tadā jñānāsinā tava //",
    "S01bsu078_u:kavk_29.84_0": "prayayau munirityuktvā tamāmantrya svamāśramam /",
    "S01bsu078_u:kavk_29.84_1": "tameva manasā dhyāyan rājadhānīṃ nṛpo 'pyagāt //",
    "S01bsu078_u:kavk_29.85_0": "kṣāntivādī sa evāhaṃ kauṇḍinyaḥ kālabhūrayam /",
    "S01bsu078_u:kavk_29.85_1": "āsādya samyaksaṃbodhimṛddhṛto 'yaṃ mayādhunā //",
    "S01bsu078_u:kavk_29.86_0": "iti sugatamukhāravindanirmitamadhuramadhupratimaṃ vacaḥ prasannam /",
    "S01bsu078_u:kavk_29.86_1": "bhramarabhava ivoditapramodaḥ kimapi babhūva nipīya bhikṣusaṃghaḥ //",
    "S01bsu078_u:70_0": "iti kṣemendraviracitāyāṃ bodhisattvāvadānakalpalatāyāṃ kāśīsundarāvadānaṃ nāma ūnatriṃśaḥ pallavaḥ /",
    "S01bsu078_u:71_0": "30. suvarṇapārśvāvadānam /",
    "S01bsu078_u:71_1": "ślāṣyaḥ ko 'pi sa sattvasārasaralaḥ saujanyapuṇyasthitir",
    "S01bsu078_u:71_2": "nindya ko 'pi sa dharmamārgagamane vighnaḥ kṛtaghnaḥ param /",
    "S01bsu078_u:71_3": "citraṃ yaccaritaṃ vicārya suciraṃ romāñcacarcācitas",
    "S01bsu078_u:71_4": "tulyaṃ yāti janaḥ sabāṣpanayanastadvarpane mūkatām //",
    "S01bsu078_u:kavk_30.2_0": "devadattaprasaṅgena bhikṣubhirbhagavān purā /",
    "S01bsu078_u:kavk_30.2_1": "pṛṣṭaḥ kathāmakathayat pūrvavṛttāntasaṃśrayām //",
    "S01bsu078_u:kavk_30.3_0": "mahendrasenanāmābhūd vārāṇasyāṃ nareśvaraḥ /",
    "S01bsu078_u:kavk_30.3_1": "yayuḥ kṣitīśvarāḥ sarve yasya lakṣmyā vilakṣatām //",
    "S01bsu078_u:kavk_30.4_0": "candraprabhābhavattasya divyakīrtiriva priyā /",
    "S01bsu078_u:kavk_30.4_1": "yasyāḥ patyuḥ prabhāveṇa svapnāḥ satyatvamāyayuḥ //",
    "S01bsu078_u:kavk_30.5_0": "babhūva samaye tasmin mṛtayūthapatirvane /",
    "S01bsu078_u:kavk_30.5_1": "suvarṇapārśva ityāptanāmā hemamayacchaviḥ //",
    "S01bsu078_u:kavk_30.6_0": "nīlaratnodarāspharamuktāhāranibhaprabhā /",
    "S01bsu078_u:kavk_30.6_1": "abhūddṛṣṭicchaṭā yasya bhūṣaṇaṃ kānanaśriyaḥ //",
    "S01bsu078_u:kavk_30.7_0": "pravālavalliśṛṅgasya citraratnacitatvacaḥ /",
    "S01bsu078_u:kavk_30.7_1": "tasyāścaryasudhāmbhodhilaharī ruruce ruciḥ //",
    "S01bsu078_u:kavk_30.8_0": "bodhisattvāvatārasya tasya kāntamabhūdvapuḥ /",
    "S01bsu078_u:kavk_30.8_1": "pūrvaṃ sukṛtacitrasya lakṣaṇaṃ hi surūpatā //",
    "S01bsu078_u:kavk_30.9_0": "dīrghadṛṣṭirbabhūvāsya vayasyo vṛddhavāyasaḥ /",
    "S01bsu078_u:kavk_30.9_1": "labdhakānveṣaṇatrāse digvilokanatatparaḥ //",
    "S01bsu078_u:kavk_30.10_0": "tau kathābhirmithaḥ prītyā vivikteṣu vijasratuḥ /",
    "S01bsu078_u:kavk_30.10_1": "prākpuṇyairjāyate vāṇī tiraścāmapi māṇuṣī //",
    "S01bsu078_u:kavk_30.11_0": "sa kadācijjalānveṣī yathūnāthaḥ sahānugaiḥ /",
    "S01bsu078_u:kavk_30.11_1": "taṭinyā veṇumālinyāḥ pulinaṃ samupāyayau //",
    "S01bsu078_u:kavk_30.12_0": "tasya tārataraṃ śrutvā dīrghamākrandaniśvanam /",
    "S01bsu078_u:kavk_30.12_1": "hariṇā dudruvuḥ sarve grīvāvalanavibhramaiḥ //",
    "S01bsu078_u:kavk_30.13_0": "suvarṇapārśvastu tadā kṛpāpāśavaśīkṛtaḥ /",
    "S01bsu078_u:kavk_30.13_1": "tatraiva niścalastasthau marmaviddha iveṣuṇā //",
    "S01bsu078_u:kavk_30.14_0": "taduddharaṇasaṃnaddhaṃ dīrghadṛṣṭiṃ vilokya tam /",
    "S01bsu078_u:kavk_30.14_1": "kākaḥ provāca na sakhe yukto 'taṃ te samudyamaḥ //",
    "S01bsu078_u:kavk_30.15_0": "puṣpopamā vipatkāle kṛtārthāḥ kuliśopamāḥ /",
    "S01bsu078_u:kavk_30.15_1": "kṛtamete na manyante svakāyasuhṛdaḥ khalāḥ //",
    "S01bsu078_u:kavk_30.16_0": "ityasau vāryamāṇo 'pi kākena karuṇākulaḥ /",
    "S01bsu078_u:kavk_30.16_1": "avatīryāśu saritaṃ saralastamatārata(?) //",
    "S01bsu078_u:kavk_30.17_0": "vimucya bandhanānyasya sa śṛṅgābhyāmaśaṅkitaḥ /",
    "S01bsu078_u:kavk_30.17_1": "taṃ pādapatitaṃ dīnamavadadgantumudyatam //",
    "S01bsu078_u:kavk_30.18_0": "na tvayā kathanīyo 'hamatrasthaḥ kasyacitsakhe /",
    "S01bsu078_u:kavk_30.18_1": "prārthayante suvarṇaṃ māṃ carmalubdhā hi lubdhakāḥ //",
    "S01bsu078_u:kavk_30.19_0": "ityuktastena vinayāt tattathetyabhidhāya saḥ /",
    "S01bsu078_u:kavk_30.19_1": "yayau kuṭilakākhyastaṃ praṇamya prastutastutiḥ //",
    "S01bsu078_u:kavk_30.20_0": "atrāntare narapateḥ patnī candraprabhā niśi /",
    "S01bsu078_u:kavk_30.20_1": "svapne dadarśāsanasthaṃ mṛgaṃ saddharmavādinam //",
    "S01bsu078_u:kavk_30.21_0": "satysvapnātha sā devī prabuddhā nṛpamabravīt /",
    "S01bsu078_u:kavk_30.21_1": "suvarṇahariṇaḥ svapne deva dṛṣṭo mayādbhutaḥ //",
    "S01bsu078_u:kavk_30.22_0": "tamahaṃ draṣṭumicchāmi sākṣādupagataṃ mṛgam /",
    "S01bsu078_u:kavk_30.22_1": "aṅkādiva mṛgāṅkasya nirgataṃ rāhuśaṅkayā //",
    "S01bsu078_u:kavk_30.23_0": "ityuktaḥ praṇayātprīto devyā ca pṛthivīpatiḥ /",
    "S01bsu078_u:kavk_30.23_1": "mṛgagrahāya vyasṛjat lubdhakān draviṇapradaḥ //",
    "S01bsu078_u:kavk_30.24_0": "tataḥ pratinivṛttāste vanamanviṣya lubdhakāḥ /",
    "S01bsu078_u:kavk_30.24_1": "niṣphalāgamanakruddhaṃ sakampā jagadurnṛpam //",
    "S01bsu078_u:kavk_30.25_0": "iyatīṃ jagatī deva vicitā nicitācalaiḥ /",
    "S01bsu078_u:kavk_30.25_1": "bhrāntā vayamaviśrāntā na labhyastadvidho mṛgaḥ //",
    "S01bsu078_u:kavk_30.26_0": "āścaryaracanākṛṣṭalocanaś cārulocanaḥ /",
    "S01bsu078_u:kavk_30.26_1": "svapnasaṃpannarūpo 'sau hiraṇyahariṇaḥ kutaḥ //",
    "S01bsu078_u:kavk_30.27_0": "mano vinodane tasmin yadi deva prasīdati /",
    "S01bsu078_u:kavk_30.27_1": "kurvantu kāñcanamṛgaṃ kuśalāḥ ke 'pi śilpinaḥ //",
    "S01bsu078_u:kavk_30.28_0": "iti śrutvā sa nṛpatirdadadbahutaraṃ dhanam /",
    "S01bsu078_u:kavk_30.28_1": "mṛgānveṣaṇasaṃkalpe babhūvābhiniveśavān //",
    "S01bsu078_u:kavk_30.29_0": "tataḥ kuṭilako 'bhyetya nṛpaṃ śrutvā bahupradam /",
    "S01bsu078_u:kavk_30.29_1": "uvāca draviṇādāne lubdhakebhyo 'pi lubdhadhīḥ //",
    "S01bsu078_u:kavk_30.30_0": "prasādaḥ kriyatāṃ deva mṛgaṃ saṃdarśayāmyamah /",
    "S01bsu078_u:kavk_30.30_1": "dṛṣṭaḥ kanakasārāṅga sāraṅgaḥ samayā vane //",
    "S01bsu078_u:kavk_30.31_0": "ityākarṇya kṣitipatiḥ praharṣitphullalocanaḥ /",
    "S01bsu078_u:kavk_30.31_1": "bhadra saṃdarśaya kkāsau kkāsāvityavadanmuhuḥ //",
    "S01bsu078_u:kavk_30.32_0": "tamevāgresaraṃ kṛtvā mṛgamārgapradarśakam /",
    "S01bsu078_u:kavk_30.32_1": "sasainyaḥ sa yayau svacchacchatracandrodayācalaḥ //",
    "S01bsu078_u:kavk_30.33_0": "dīrghadṛṣṭirdadarśātha kākastaruśiraḥsthitaḥ /",
    "S01bsu078_u:kavk_30.33_1": "gajavājivrajodīrṇareṇupravāraṇaṃ vanam //",
    "S01bsu078_u:kavk_30.34_0": "suvarṇapārśvamabhyetya jagāda mṛyayūthapam /",
    "S01bsu078_u:kavk_30.34_1": "hitamuktaṃ mayā pūrvaṃ na śrutaṃ na kṛtaṃ tvayā //",
    "S01bsu078_u:kavk_30.35_0": "sa eṣa puruṣaḥ prāptaḥ saṃnaddhaiḥ saha dhanvibhiḥ /",
    "S01bsu078_u:kavk_30.35_1": "mayā nivāritenāpi saṃhāreṇa na tṛpyate //",
    "S01bsu078_u:kavk_30.36_0": "adhunā kka nu gantavyaṃ kiṃ kartavyaṃ bhayodbhave /",
    "S01bsu078_u:kavk_30.36_1": "hitaṃ kimanuvartavyaṃ tulyaṃ martavyameva vā //",
    "S01bsu078_u:kavk_30.37_0": "kṛtaghnaḥ krūracaritaḥ kṣudro 'yaṃ saṃghapātakah /",
    "S01bsu078_u:kavk_30.37_1": "tvayaivātmavināśāya rakṣito viṣapādapaḥ //",
    "S01bsu078_u:kavk_30.38_0": "svaśarīrapradasyāpi saṃhāreṇa na tṛpyate /",
    "S01bsu078_u:kavk_30.38_1": "sasattvasāgaragrāsī kṛtaghno vāḍavānalaḥ //",
    "S01bsu078_u:kavk_30.39_0": "upakāraḥ kṛtaghneṣu viśvāsaḥ kuṭulātmasu /",
    "S01bsu078_u:kavk_30.39_1": "upadeśaśca mūrkheṣu karturdoṣāya kevalam //",
    "S01bsu078_u:kavk_30.40_0": "iti kākena kathite pratyāsanne ca pārthive /",
    "S01bsu078_u:kavk_30.40_1": "acintayat prāptakālaṃ hitaṃ yūthasya yūthapah //",
    "S01bsu078_u:kavk_30.41_0": "subhaṭānāmiyaṃ senā vigāhedgahanaṃ mahat /",
    "S01bsu078_u:kavk_30.41_1": "karoti matprasaṅgena muhūrtenaiva nirmṛgam //",
    "S01bsu078_u:kavk_30.42_0": "tasmātsainyapradhānasya gacchāmi svayamantikam /",
    "S01bsu078_u:kavk_30.42_1": "ekasyaiva vadho me 'stu sarve jīvantvamī mṛgāḥ //",
    "S01bsu078_u:kavk_30.43_0": "iti niścitya sa yayau samīpaṃ bhūpatermṛgaḥ /",
    "S01bsu078_u:kavk_30.43_1": "paraprāṇaparitrāṇe tṛṇaṃ prāṇāṃ mahātmanām //",
    "S01bsu078_u:kavk_30.44_0": "tamāyāntaṃ drutaṃ dṛṣṭvā hṛṣṭaḥ kuṭulakah puraḥ /",
    "S01bsu078_u:kavk_30.44_1": "so 'yamityāśu pāṇibhyām rājñe dūre vyadarśayat //",
    "S01bsu078_u:kavk_30.45_0": "tatkṣaṇe droṇaśāpena vajreṇeva nipātinā /",
    "S01bsu078_u:kavk_30.45_1": "karu paricyutau tasya pāpapādapapallavau //",
    "S01bsu078_u:kavk_30.46_0": "tadvṛttaṃ vismitaḥ śrutvā mṛgeṇa kathitaṃ nṛpaḥ /",
    "S01bsu078_u:kavk_30.46_1": "abhūtkṛtaghnacarite dhikkāramukharānanaḥ //",
    "S01bsu078_u:kavk_30.47_0": "tataḥ kṣitipatiḥ prītyā parayā mṛgam /",
    "S01bsu078_u:kavk_30.47_1": "tam nināya svanagarīṃ gauraveṇa garīyasā //",
    "S01bsu078_u:kavk_30.48_0": "rājadhānīmathāsādya tasmai ratnāsanaṃ nṛpaḥ /",
    "S01bsu078_u:kavk_30.48_1": "datvā sāntaḥpurāmātyastasyāgre samupāviśat //",
    "S01bsu078_u:kavk_30.49_0": "sa bodhisattvo hariṇastasyāṃ parṣadi divyadhīḥ /",
    "S01bsu078_u:kavk_30.49_1": "dharmaṃ dideśa yenābhūjjanaḥ śikṣāpadānvitaḥ //",
    "S01bsu078_u:kavk_30.50_0": "suvarṇapārśvaḥ sāraṅgaḥ so 'yamevābhavaṃ purā /",
    "S01bsu078_u:kavk_30.50_1": "yo 'bhavat kuṭilaḥ krūro devadattaḥ sa cādhunā //",
    "S01bsu078_u:kavk_30.50_2": "iti sukṛtacitaṃ bhagavatā bhavabhītibhidā",
    "S01bsu078_u:kavk_30.50_3": "kathitamudārasattvarucirasya tataścaritam /",
    "S01bsu078_u:kavk_30.50_4": "praśamamayaṃ niśamya kuśalāya sa bhikṣugaṇaḥ",
    "S01bsu078_u:kavk_30.50_5": "kimapi babhūva puṇyaparipākavivekaruciraḥ //",
    "S01bsu078_u:72_0": "iti kṣemendraviracitāyāṃ bodhisattvāvadānakalpalatāyāṃ suvarṇapārśvāvadānaṃ triṃśaḥ pallavaḥ //",
    "S01bsu078_u:73_0": "31. kalyāṇakāryavadānam /",
    "S01bsu078_u:kavk_31.1_0": "pratyakṣalakṣaṇaparīkṣita eṣa loke saṃlakṣyate sujanadurjanayorviśeṣaḥ /",
    "S01bsu078_u:kavk_31.1_1": "arkaḥ prakāśaviśadaṃ vidadhāti viśvamandhīkaroti nikhilaṃ jagadandhakāraḥ //",
    "S01bsu078_u:kavk_31.2_0": "sarvajñaḥ pūrvavṛttāntamaśeṣamavalokayan /",
    "S01bsu078_u:kavk_31.2_1": "asminneva kathārambhe bhagavān punarabravīt //",
    "S01bsu078_u:kavk_31.3_0": "nṛpaḥ pātaliputrākhye pure bhūmipuraṃdaraḥ /",
    "S01bsu078_u:kavk_31.3_1": "abhūtpuraṃdaro nāma mandiraṃ puṇyasaṃpadaḥ //",
    "S01bsu078_u:kavk_31.4_0": "kalyāṇakārī tasyābhūt sūnurguṇagaṇonnataḥ /",
    "S01bsu078_u:kavk_31.4_1": "akalyāṇābhidhānaścadvitīyo nirguṇaḥ sutaḥ //",
    "S01bsu078_u:kavk_31.5_0": "kalyāṇakārī sarvārthikaruṇākalpapādapaḥ /",
    "S01bsu078_u:kavk_31.5_1": "chatrāvaśeṣāmakarod dāṇaśīlaḥ śriyaṃ pituḥ //",
    "S01bsu078_u:kavk_31.6_0": "tasmai manoramāṃ nāma puṇyaseno mahīpatiḥ /",
    "S01bsu078_u:kavk_31.6_1": "dūtaṃ visṛjya lekhena svasutām v acasā dadau //",
    "S01bsu078_u:kavk_31.7_0": "pratyāsannavivāho 'tha nṛpaṃ rājasuto 'bhyadhāt /",
    "S01bsu078_u:kavk_31.7_1": "prāptaḥ pariṇayastāta saṃpratyeṣa na me mataḥ //",
    "S01bsu078_u:kavk_31.8_0": "vātsalyapeśalatayā madāttāḥ prakṛtiśriyaḥ /",
    "S01bsu078_u:kavk_31.8_1": "mayā dānavyasaninā koṣaste śuṣirīkṛtaḥ //",
    "S01bsu078_u:kavk_31.9_0": "tasmātpravahaṇenāhaṃ samuttīrya mahodadhim /",
    "S01bsu078_u:kavk_31.9_1": "ratnadvīpaṃ vrahāmyeva divyaratnārjanodyataḥ //",
    "S01bsu078_u:kavk_31.10_0": "divyasaṃpadamāsādya kariṣye dārasaṃgraham /",
    "S01bsu078_u:kavk_31.10_1": "kalatramakṛtārthasya trāsanaṃ sukhasaṃpadām //",
    "S01bsu078_u:kavk_31.11_0": "iyuktvā sa pituḥ prāpya śāsanaṃ caraṇānataḥ /",
    "S01bsu078_u:kavk_31.11_1": "jagāhe jaladhiṃ lolakallolāliṅgitāmbaram //",
    "S01bsu078_u:kavk_31.12_0": "bhrātā tamanuvajrāja saujanyavyañjano 'nujaḥ /",
    "S01bsu078_u:kavk_31.12_1": "nirguṇaḥ saguṇadveṣadrohamantarvicintayan //",
    "S01bsu078_u:kavk_31.13_0": "jyeṣṭhastamabravīdvatsa samudre karmaviplavāt /",
    "S01bsu078_u:kavk_31.13_1": "ahaṃ grāhyastvayā skandhe jāte pravahaṇakṣaye //",
    "S01bsu078_u:kavk_31.14_0": "iti bhrātrā kṛtāśvāsastathetyūve sa taṃ śaṭhaḥ /",
    "S01bsu078_u:kavk_31.14_1": "doṣodyataḥ praṇayitāṃ khalaḥ samavalambate //",
    "S01bsu078_u:kavk_31.15_0": "tataḥ pravāhaṇārūḍhaḥ pavanairanukūlatām /",
    "S01bsu078_u:kavk_31.15_1": "yātaiḥ puṇyairiva prāpya ratnadvīpaṃ nṛpātmajaḥ //",
    "S01bsu078_u:kavk_31.16_0": "dovyaratnāni saṃprāpya pratyāvṛtte tataḥ śanaiḥ /",
    "S01bsu078_u:kavk_31.16_1": "rājaputre pravahaṇaṃ drāgabhañjat prabhañjanaḥ //",
    "S01bsu078_u:kavk_31.17_0": "bhagne pravahaṇe tasmin bhrātaraṃ pūrvasaṃvidā /",
    "S01bsu078_u:kavk_31.17_1": "sa jagrāha śaṭhaḥ kaṇṭhe taṃ bhujaṅga ivānujaḥ //",
    "S01bsu078_u:kavk_31.18_0": "karmavāteritastūrṇaṃ kūlaṃ prāpya nṛpātmajaḥ /",
    "S01bsu078_u:kavk_31.18_1": "avāpa sahasā nidrāmāndhyaprathamadūtikām //",
    "S01bsu078_u:kavk_31.19_0": "tasya suptasya ratnāni dṛṣṭvā baddhānyathānujaḥ /",
    "S01bsu078_u:kavk_31.19_1": "prahartuṃ vyasanacchidre krūraḥ samupacakrame //",
    "S01bsu078_u:kavk_31.20_0": "utpāṭya gāḍhabaddhasya sa tasya nayanāmbujam /",
    "S01bsu078_u:kavk_31.20_1": "taṃ tārakaṃ bhayāmbhodhau cakāra gatatārakam //",
    "S01bsu078_u:kavk_31.21_0": "āttaratne gate tasmin vājasūnurgatadyutiḥ /",
    "S01bsu078_u:kavk_31.21_1": "mātaṅgonmūlitāmbhoja ivābhūtkamalākaraḥ //",
    "S01bsu078_u:kavk_31.22_0": "sa babhūva nirālokaḥ śokatīvratamovṛtaḥ /",
    "S01bsu078_u:kavk_31.22_1": "kṛṣṇapakṣakṣapārambha iva sūryenduvarjitaḥ //",
    "S01bsu078_u:kavk_31.23_0": "atrāntare samāyātastaṃ deśaṃ gokuśādhipaḥ /",
    "S01bsu078_u:kavk_31.23_1": "rājaputraṃ vilokyāndhamabhūt saṃkrāntatadvyathah //",
    "S01bsu078_u:kavk_31.24_0": "sa taṃ nītvā svanilayaṃ paricaryāparaḥ pārḥ /",
    "S01bsu078_u:kavk_31.24_1": "tasyāsīdguṇasaujanyasnehāveśavaśīkṛtaḥ //",
    "S01bsu078_u:kavk_31.25_0": "tatra śokasujāṃ śāntyai sadā cetovinodinīm /",
    "S01bsu078_u:kavk_31.25_1": "vīṇāṃ svarapravīṇo 'sau pūrvābhyastamavādayat //",
    "S01bsu078_u:kavk_31.25_2": "satsaṃgamaḥ pṛthuvivekakathābhoyogaḥ",
    "S01bsu078_u:kavk_31.25_3": "kāvyāsavaḥ priyasuhṛtpraṇayo vihāraḥ /",
    "S01bsu078_u:kavk_31.25_4": "vīṇāsvanah kusumakāntavanāntavāsaḥ",
    "S01bsu078_u:kavk_31.25_5": "śokāgnitaptamanasāmamṛtāvagāhaḥ //",
    "S01bsu078_u:kavk_31.27_0": "tasya gopapateḥ patnī tīgavīṇāvicakṣaṇā /",
    "S01bsu078_u:kavk_31.27_1": "paśyantī rājatanayaṃ prayayau sābhilāṣatām //",
    "S01bsu078_u:kavk_31.28_0": "kṛtopadeśā satataṃ kuṭilā vīṇayeva sā /",
    "S01bsu078_u:kavk_31.28_1": "mūrcchantī navarāgeṇa sotkaṇṭhā samacintayat //",
    "S01bsu078_u:kavk_31.29_0": "subhago 'yaṃ mamātīva dṛśi citte ca cartate /",
    "S01bsu078_u:kavk_31.29_1": "nivartate na me tāpaḥ premṇi cenna pravartate //",
    "S01bsu078_u:kavk_31.30_0": "dhanyeyaṃ nakhasaṃpātaiḥ kkaṇantī rāgiṇīmuhuḥ /",
    "S01bsu078_u:kavk_31.30_1": "yātāsya vallakī puṇyairaṅkārohaṇayogyatām //",
    "S01bsu078_u:kavk_31.31_0": "iti saṃcintya sā svairaṃ tamuvāca savibhamam /",
    "S01bsu078_u:kavk_31.31_1": "spṛśantī tatkarāmbhojaṃ sakampakarapallavā //",
    "S01bsu078_u:kavk_31.32_0": "lalanāsulabhāṃ lajjāṃ mamedaṃ tvadgataṃ manaḥ /",
    "S01bsu078_u:kavk_31.32_1": "akṛtajña iva prītiṃ na saṃsmarati mānada //",
    "S01bsu078_u:kavk_31.33_0": "na śīlaṃ na kulācāraṃ nābhimānaṃ na saṃśayam /",
    "S01bsu078_u:kavk_31.33_1": "apekṣante smarakṣiptā vailakṣyarahitāḥ striyaḥ //",
    "S01bsu078_u:kavk_31.34_0": "praṇayānmama saṅkalpaṃ saphalaṃ kartumarhasi /",
    "S01bsu078_u:kavk_31.34_1": "bhavanti mānitāḥ prītyai devatā iva yoṣitaḥ //",
    "S01bsu078_u:kavk_31.35_0": "iti tasya vacaḥ śrutvā bhinnasvaraviśṛṅkhalam /",
    "S01bsu078_u:kavk_31.35_1": "capalāṃ rājaputrastāṃ trastāntaḥkarṇo 'vadat //",
    "S01bsu078_u:kavk_31.36_0": "neyaṃ mātaḥ samucitā sataḥ śīlaparicyutiḥ /",
    "S01bsu078_u:kavk_31.36_1": "dhikkilbiṣaviṣaspṛṣṭaḥ naṣṭaśīlasya jīvitam //",
    "S01bsu078_u:kavk_31.37_0": "parāṅganāpariṣvaṅgamaṅgairaṅgīkaroti yaḥ /",
    "S01bsu078_u:kavk_31.37_1": "āliṅgati pataṅgo 'yaṃ narakāgniśikhāṃ punah //",
    "S01bsu078_u:kavk_31.38_0": "paropakāraniratāh paradāranirādarāḥ /",
    "S01bsu078_u:kavk_31.38_1": "ye 'pyahiṃsāvyasaninaste jīvanti mṛtāḥ pare //",
    "S01bsu078_u:kavk_31.39_0": "iti tenoktamākarṇya sābhūdbhagnamanorathā /",
    "S01bsu078_u:kavk_31.39_1": "nidhanābhyadhikaḥ prītipratiṣedho hi yoṣitām //",
    "S01bsu078_u:kavk_31.40_0": "tataḥ svapatimabhyetya bhujaṅgī bhaṅgamāgate /",
    "S01bsu078_u:kavk_31.40_1": "manorathe manyuviṣaṃ vamantīva jagāda sā //",
    "S01bsu078_u:kavk_31.41_0": "paravatsalatā sādho doṣāya saralasya te /",
    "S01bsu078_u:kavk_31.41_1": "ko hyavijñātaśīlānāṃ svādhīnīkurute gṛham //",
    "S01bsu078_u:kavk_31.42_0": "pareṣu bhṛśamāśvāsaṃ spṛśataste na śobhanam /",
    "S01bsu078_u:kavk_31.42_1": "guptaṃ cittaṃ ca vittaṃ ca jano jānāti kasya kaḥ //",
    "S01bsu078_u:kavk_31.43_0": "paradārasahasrākṣastvayāndhaḥ sa gṛhe dhṛtaḥ /",
    "S01bsu078_u:kavk_31.43_1": "dīnāndhajanavātsalyāt paśya tasyocitaṃ phalam //",
    "S01bsu078_u:kavk_31.44_0": "adyāhaṃ tena vijane saṃgame bhṛśamarthitā /",
    "S01bsu078_u:kavk_31.44_1": "yadyasya nayane syātāṃ syāt kathaṃ me palāyanam //",
    "S01bsu078_u:kavk_31.45_0": "ityuktaḥ sa tayā kopāttapto gopapatirbhṛśam /",
    "S01bsu078_u:kavk_31.45_1": "dvare niṣkāsya taṃ cakre gehaṃ cittaṃ ca śītalam //",
    "S01bsu078_u:kavk_31.46_0": "pitā tyajati yatputraṃ suhṛnmitraṃ nihanti yat /",
    "S01bsu078_u:kavk_31.46_1": "bandhucchedāsidhārāṇāṃ taddārāṇāṃ vijṛmbhitam //",
    "S01bsu078_u:kavk_31.47_0": "bhruvordṛśoryatkauṭilyaṃ yattaikṣṇyaṃ yacca cāpalam /",
    "S01bsu078_u:kavk_31.47_1": "kucayoryacca kāṭhinyaṃ tatsarvaṃ hṛdi yoṣitām //",
    "S01bsu078_u:kavk_31.48_0": "kalyāṇakārisārthena pathaḥ saṃtāritaṃ śanaiḥ /",
    "S01bsu078_u:kavk_31.48_1": "pitari tridivaṃ yāte śuśrāva bhrātaraṃ nṛpam //",
    "S01bsu078_u:kavk_31.49_0": "sa puraṃ puṇyasenasya śvaśurasya mahīpateḥ /",
    "S01bsu078_u:kavk_31.49_1": "kālena prāppa dūrādhvakleśapraśamabāndhavam //",
    "S01bsu078_u:kavk_31.50_0": "atrāntare sutā tatra mahībharturmanoramā /",
    "S01bsu078_u:kavk_31.50_1": "vācā dattā purā yasmai tasminnabdhicyute śrute //",
    "S01bsu078_u:kavk_31.51_0": "āhūteṣu narendreṣu niviṣṭeṣu yathākramam /",
    "S01bsu078_u:kavk_31.51_1": "āruhya ratnaśibikāṃ svayaṃvarabhuvaṃ yayau //",
    "S01bsu078_u:kavk_31.52_0": "vilokayantī bhūpālān sā śanaiścalalocanā /",
    "S01bsu078_u:kavk_31.52_1": "yadṛcchayāgataṃ tatra rājaputraṃ dadarśa tam //",
    "S01bsu078_u:kavk_31.53_0": "andho 'pi tasyāḥ sahas āsa yayau priyatāṃ dṛśoḥ /",
    "S01bsu078_u:kavk_31.53_1": "grahamadhye kumudvatyā meghāndho 'pi priyaḥ śaśī //",
    "S01bsu078_u:kavk_31.54_0": "nṛpeṣu pratiyāteṣu vilakṣeṣvaphalāgamāt /",
    "S01bsu078_u:kavk_31.54_1": "mahīpatisutāntastaṃ vavre guṇavinirgatam //",
    "S01bsu078_u:kavk_31.55_0": "sāpu hāraṃ parikṣipya kaṇṭhe tasyāyatekṣaṇā /",
    "S01bsu078_u:kavk_31.55_1": "śanakaurmadhurālāpā tvadvaśāsmītyuvāca tam //",
    "S01bsu078_u:kavk_31.56_0": "strīvṛttacakitaḥ so 'pi vijane tāmabhāṣata /",
    "S01bsu078_u:kavk_31.56_1": "prajñādaridrayā nedaṃ striyā yuktaṃ kṛtaṃ tvayā //",
    "S01bsu078_u:kavk_31.57_0": "smarasauhārdamitreṣu padmanetreṣu rājasu /",
    "S01bsu078_u:kavk_31.57_1": "sthiteṣu vandhyajanmāndhaḥ kasmādasmi vṛtastvayā //",
    "S01bsu078_u:kavk_31.58_0": "anyavakrkrāvalokinyo jāyāścakṣuṣmatāmapi /",
    "S01bsu078_u:kavk_31.58_1": "vadhūḥ kiṃ punarandhasya dine 'pyanyābhisārikā //",
    "S01bsu078_u:kavk_31.59_0": "lalanābhirna me kṛtyaṃ pratyayastāsu nāsti me /",
    "S01bsu078_u:kavk_31.59_1": "kulakūlanipātinyo nimnagāḥ kuṭilāḥ stiyaḥ //",
    "S01bsu078_u:kavk_31.60_0": "ityuktā tena paruṣaṃ lajjālolā nṛpātmajā /",
    "S01bsu078_u:kavk_31.60_1": "tamūce nātha sar vatra na śaṅkāṃ kartumarhasi //",
    "S01bsu078_u:kavk_31.61_0": "dṛṣṭadoṣaḥ kkacinnāryām yadi tvamatiśaṅkitaḥ /",
    "S01bsu078_u:kavk_31.61_1": "aduṣṭāpi tvayā nāma tadvyāptā kriyate katham //",
    "S01bsu078_u:kavk_31.62_0": "tvayyeva yadi me prītirananyaśaraṇam manaḥ /",
    "S01bsu078_u:kavk_31.62_1": "tena satyena te netramekaṃ bhavatu nirmalam //",
    "S01bsu078_u:kavk_31.63_0": "ityuktamātre sudṛśā dakṣiṇaṃ tasya lecanam /",
    "S01bsu078_u:kavk_31.63_1": "satyānubhāvenābhūttatpraphullakamalopamam //",
    "S01bsu078_u:kavk_31.64_0": "rājaputraḥ prahṛṣṭo 'tha tām prasādya silocanām /",
    "S01bsu078_u:kavk_31.64_1": "uvāca tanmukhāmbhojalāvaṇyaguṇacismitḥ //",
    "S01bsu078_u:kavk_31.65_0": "kalyāṇakārī subhagaḥ sa evāhaṃ nṛpātmajaḥ /",
    "S01bsu078_u:kavk_31.65_1": "yasmau purā tvaṃ guruṇā vacasā pratipāditā //",
    "S01bsu078_u:kavk_31.66_0": "sa evāhaṃ yadi paraṃ nirvairaḥ pāṭane dṛśaḥ /",
    "S01bsu078_u:kavk_31.66_1": "tena satyena nayanaṃ svasthaṃ bhavatu me 'param //",
    "S01bsu078_u:kavk_31.67_0": "satyopayācaneneti sahasaivāsya locanam /",
    "S01bsu078_u:kavk_31.67_1": "dvitīyamapi vaimalyamavāpa saha cetasā //",
    "S01bsu078_u:kavk_31.68_0": "tato viditavṛttena puṇyasenena bhūbhujā /",
    "S01bsu078_u:kavk_31.68_1": "kṛtasāhāyyakaḥ prāpa svarājya sa priyāsakhaḥ //",
    "S01bsu078_u:kavk_31.69_0": "kalyāṇkārī yaḥ so 'haṃ devadattaḥ sa cānujaḥ /",
    "S01bsu078_u:kavk_31.69_1": "tena pūrvānubhāvena tadvidho 'dyāpi vartate //",
    "S01bsu078_u:kavk_31.70_0": "ityudāramupakāranirmalaṃ bodhisattvacaritaṃ niśamya te /",
    "S01bsu078_u:kavk_31.70_1": "bhikṣavaḥ khalviceṣṭitaṃ ca tattulyamapratimavismayaṃ yayuḥ //",
    "S01bsu078_u:74_0": "iti kṣemendraviracitāyāṃ bodhisattvāvadānakalpalatāyāṃ kalyāṇākāryavadānamekatriṃśaḥ pallavaḥ //",
    "S01bsu078_u:75_0": "32. viśākhāvadānam /",
    "S01bsu078_u:kavk_32.1_0": "vāmāḥ sajjanavāmāḥ prāyeṇa bhavanti nīrogiṇyaḥ /",
    "S01bsu078_u:kavk_32.1_1": "timironmukhī sarāgā kṣipati raviṃ bhūdharātsaṃdhyā //",
    "S01bsu078_u:kavk_32.2_0": "devadattasya carite bahujanmāntarāśraye /",
    "S01bsu078_u:kavk_32.2_1": "kathite 'pi punaḥ prāha bhagavān jñānasāgaraḥ //",
    "S01bsu078_u:kavk_32.3_0": "purā kaliṅgaviṣaye nṛpatiḥ śatrubhaṅgakṛt /",
    "S01bsu078_u:kavk_32.3_1": "śrīmānabhūdaśokākhyaḥ prakhyātāsaṃkhyavikramaḥ //",
    "S01bsu078_u:kavk_32.4_0": "tasya śākhaḥ praśākhaśca catvāraḥ sadṛśāḥ sutāḥ /",
    "S01bsu078_u:kavk_32.4_1": "anuśākho viśākhaścetyabhavan bhuvi viśrutāḥ //",
    "S01bsu078_u:kavk_32.5_0": "tāruṇyamattāste pitrā sapatnīkāḥ pravāsitāh /",
    "S01bsu078_u:kavk_32.5_1": "savikāranikāreṇa putrasneho 'pi naśyati //",
    "S01bsu078_u:kavk_32.6_0": "te śanaiḥ kṣīṇapātheyā durdaśāmiva duḥsahām /",
    "S01bsu078_u:kavk_32.6_1": "vikaṭāmaṭavīṃ prāpyaṃ kṣutkṣāmāḥ samacintayan //",
    "S01bsu078_u:kavk_32.7_0": "etāḥ striyo vipatkāle gulphabandhanaśṛṅkhalāḥ /",
    "S01bsu078_u:kavk_32.7_1": "kṛcchralabdhe ca bhāginyaḥ sthitāḥ parṇāśane 'pi naḥ //",
    "S01bsu078_u:kavk_32.8_0": "iti cintayatāmāsīt teṣāṃ strībadhaniścayah /",
    "S01bsu078_u:kavk_32.8_1": "durdaśādagdhabhāgyānāṃ ghorā saṃjāyate matiḥ //",
    "S01bsu078_u:kavk_32.9_0": "teṣāṃ madhyādviśākhastu pāpasaṃkalpaśaṅkitaḥ /",
    "S01bsu078_u:kavk_32.9_1": "bhāryāmādāya kṛpayā palāyya prayayau pṛthak //",
    "S01bsu078_u:kavk_32.10_0": "sā kalaṅkavatī nāma bhṛśaṃ vaiklavyamāgatā /",
    "S01bsu078_u:kavk_32.10_1": "dūrādhvadhāvanaśrāntā mūrcchitā nyapatadbhuvi //",
    "S01bsu078_u:kavk_32.11_0": "tataḥ sā karuṇārdreṇa bhartrā prāṇakṣayakṣaṇe /",
    "S01bsu078_u:kavk_32.11_1": "śarāvedhasamudbhūtaṃ pāyitā nijaśoṇitam //",
    "S01bsu078_u:kavk_32.12_0": "tām raktapānasaṃprāptajīvitām sattvasāgaraḥ /",
    "S01bsu078_u:kavk_32.12_1": "svāṅgaṃ niṣkṛtya māṃsena prāṇavṛttimakārayat //",
    "S01bsu078_u:kavk_32.13_0": "nirjalaṃ ghorakāntāraṃ samuttīrya krameṇa tau /",
    "S01bsu078_u:kavk_32.13_1": "pracchāyapādapaśyāmaṃ prāptau girinadītaṭam //",
    "S01bsu078_u:kavk_32.14_0": "viśrāntayostayostatra kṛttapādakaro naraḥ /",
    "S01bsu078_u:kavk_32.14_1": "tīvrākrandī nadīvegenohyamānaḥ samāyayau //",
    "S01bsu078_u:kavk_32.15_0": "dṛṣṭvaiva karuṇāśliṣṭaḥ kaṣṭāṃ vipadamāśritaḥ /",
    "S01bsu078_u:kavk_32.15_1": "vigāhya saritaṃ dorbhyāṃ viśākhastamatārayat //",
    "S01bsu078_u:kavk_32.16_0": "tataḥ pratyāgataprāṇāṃ toyamūlaphalādibhiḥ /",
    "S01bsu078_u:kavk_32.16_1": "sa taṃ cakre dinaireva saṃrūḍhacchedanirvyatham //",
    "S01bsu078_u:kavk_32.17_0": "svastho 'pi gativaikalyānnaiva gantuṃ kkacit kṣamaḥ /",
    "S01bsu078_u:kavk_32.17_1": "sa tasthaui tatra tatpatnyā kāle kalitabhojanah //",
    "S01bsu078_u:kavk_32.18_0": "rājaputrastu jāyāyāmabhūdviralasaṃgamaḥ /",
    "S01bsu078_u:kavk_32.18_1": "siṃhālparatayaḥ śūrāḥ prāyeṇa vijigīṣavaḥ //",
    "S01bsu078_u:kavk_32.19_0": "divyauṣadhirasāhāraparipūrṇatanuḥ śanaiḥ /",
    "S01bsu078_u:kavk_32.19_1": "tatpatnī vikalāyāsmau cakāra surataspṛhām //",
    "S01bsu078_u:kavk_32.20_0": "snehena nopalipyante na badhyante guṇena ca /",
    "S01bsu078_u:kavk_32.20_1": "gurave na ca sajjanti svecchasparśasukhāḥ striyaḥ //",
    "S01bsu078_u:kavk_32.21_0": "sā tena niśi niḥśabdaṃ ramamāṇā ghanastanī /",
    "S01bsu078_u:kavk_32.21_1": "niḥśaṅkasuratātṛptā patiṃ vighnamamanyata //",
    "S01bsu078_u:kavk_32.22_0": "sā patyuḥ svairiṇī tena vidadhe vadhasaṃvidam /",
    "S01bsu078_u:kavk_32.22_1": "pāpeṣu śikṣākuśalāḥ kaluṣāḥ kila yoṣitaḥ //",
    "S01bsu078_u:kavk_32.23_0": "sā śiraḥśūlamatulaṃ vadantī svasya chadmanā /",
    "S01bsu078_u:kavk_32.23_1": "cakre likhitapāpāsyā lalāṭe paṭṭabandhanam //",
    "S01bsu078_u:kavk_32.24_0": "tasyāḥ śirorujāṃ tīvrāṃ vyatītaḥ pārthivātmajaḥ /",
    "S01bsu078_u:kavk_32.24_1": "kāruṇyāttatpratīkāre tāṃ tāṃ yuktimacintayat //",
    "S01bsu078_u:kavk_32.25_0": "viṣādacintāstimitaṃ śvasantaṃ sā jagād tam /",
    "S01bsu078_u:kavk_32.25_1": "śītārtakūjadbhramarā himamlāneva padminī //",
    "S01bsu078_u:kavk_32.26_0": "evaṃvidhaṃ me kanyāyāh śiraḥśūlaṃ purābhavat /",
    "S01bsu078_u:kavk_32.26_1": "pāṣāṇabhedalepena bhiṣagbhiśca nivāritam //",
    "S01bsu078_u:kavk_32.27_0": "pāṣāṇabhedavyāpto 'yaṃ prāgbhāgo 'sy mahībhṛtaḥ /",
    "S01bsu078_u:kavk_32.27_1": "rājjvāvatīrya bhavatā gṛhyatāṃ yadi śakyate //",
    "S01bsu078_u:kavk_32.28_0": "dhārayiṣyāmi pāṇibhyāmahamālambanaṃ tava /",
    "S01bsu078_u:kavk_32.28_1": "ityuktaḥ praṇayātpatnayā tathetyāha nṛpātmajaḥ //",
    "S01bsu078_u:kavk_32.29_0": "tatpāṇidhṛtarajjvātha vihitālambanaḥ śanaiḥ /",
    "S01bsu078_u:kavk_32.29_1": "so 'vatīrṇaḥ śilāsphālagarjadgirinadītaṭam //",
    "S01bsu078_u:kavk_32.30_0": "bheṣajādānasaṃsaktaḥ saṃtyaktālambanastayā /",
    "S01bsu078_u:kavk_32.30_1": "sa papāta mahāśvabhre strīcittacapalāmbhasi //",
    "S01bsu078_u:kavk_32.31_0": "śubhasya karmaṇaḥ śeṣādabhagnatanureva saḥ /",
    "S01bsu078_u:kavk_32.31_1": "uhyamānaḥ pravāheṇa dhīraścitamacintayat //",
    "S01bsu078_u:kavk_32.32_0": "nārīcittābhamāvartaṃ darśayantyā nijāśayam /",
    "S01bsu078_u:kavk_32.32_1": "mama strīniyame nūnamupadeśaḥ kṛto 'nayā //",
    "S01bsu078_u:kavk_32.32_2": "durvijñeyāḥ pratatamatibhiḥ svapnasaṃkalpakalpā",
    "S01bsu078_u:kavk_32.32_3": "rāgadveṣavyasanaviṣamāyāsavinyāsasaktāḥ /",
    "S01bsu078_u:kavk_32.32_4": "kāmātkāmī sakalajanatāmohane saṃpravṛttāḥ",
    "S01bsu078_u:kavk_32.32_5": "pātāyaiva kṣasṇaparicitasyāpi māyāḥ striyaśca //",
    "S01bsu078_u:kavk_32.34_0": "iti saṃcintayanneva nadīvegena bhūyasā /",
    "S01bsu078_u:kavk_32.34_1": "prāpitaḥ sukṛteneva sa purīṃ puṣkarāvatīm //",
    "S01bsu078_u:kavk_32.35_0": "tasminnavasare tatra niṣputre nṛpatau mṛte /",
    "S01bsu078_u:kavk_32.35_1": "nimittajñairmahāmātyairgṛhītaḥ sa sulakṣaṇaḥ //",
    "S01bsu078_u:kavk_32.36_0": "abhiṣiktaḥ sa taistatra vidhivanmaṅgalodakaiḥ /",
    "S01bsu078_u:kavk_32.36_1": "abhūdvivāhavidveṣī dṛṣṭastrīcaritādbhutaḥ //",
    "S01bsu078_u:kavk_32.37_0": "kalaṅkavatyapi girau bodhisattvavivarjite /",
    "S01bsu078_u:kavk_32.37_1": "mandvīryauṣadhiḥ kāle vṛtticchedākulābhavat //",
    "S01bsu078_u:kavk_32.38_0": "skandhe bhagnāṅgamāropya sā grāmapuravartmasu /",
    "S01bsu078_u:kavk_32.38_1": "janaṃ pativratāsmīti girā bhikṣāmayācata //",
    "S01bsu078_u:kavk_32.39_0": "parivratāgauraveṇa sarvastasyau dadau bahu /",
    "S01bsu078_u:kavk_32.39_1": "mithyāśīlapravādo 'pi sūte vipadi saṃpadam //",
    "S01bsu078_u:kavk_32.40_0": "aṭantī sā śanaiḥ prāptā nagarīṃ puṣkarāvatīm /",
    "S01bsu078_u:kavk_32.40_1": "satīti vanditā sarvairvṛpadvārāntike yayau //",
    "S01bsu078_u:kavk_32.41_0": "rājā strīvṛttavidveṣī vandate tu pativratām /",
    "S01bsu078_u:kavk_32.41_1": "iti saṃcintya tadbhaktyā nṛpaṃ prāha puhohitaḥ //",
    "S01bsu078_u:kavk_32.42_0": "dūredeśāntarāddeva prāptā kāpi pativratā /",
    "S01bsu078_u:kavk_32.42_1": "yayeyaṃ caraṇanyāsairbhūtadhātrī pavitritā //",
    "S01bsu078_u:kavk_32.43_0": "he deva paśya tāṃ śādhvīṃ skandhāropitabhartṛkām /",
    "S01bsu078_u:kavk_32.43_1": "pativratāpraṇāmena puṃsāmāyurvivardhate //",
    "S01bsu078_u:kavk_32.44_0": "nṛpaḥ purohiteneti tatsaṃdarśanamarthitaḥ /",
    "S01bsu078_u:kavk_32.44_1": "tamuvāca na jānīṣe brāhmaṇaḥ sarale bhavān //",
    "S01bsu078_u:kavk_32.45_0": "snigdhā strīti pravādo 'yaṃ nirvyājeti matibhramaḥ /",
    "S01bsu078_u:kavk_32.45_1": "satīti vyomapuṣpāptiḥ pāpā strīti na saṃśayaḥ //",
    "S01bsu078_u:kavk_32.46_0": "niṣphalāścagnurohiṇyaḥ saralā janasaṃgame /",
    "S01bsu078_u:kavk_32.46_1": "nāryo vetasavallarya iva nirmūlabandhanāḥ //",
    "S01bsu078_u:kavk_32.47_0": "bhedadrohaikaśīlābhyo duḥśīlābhyaḥ svabhāvataḥ /",
    "S01bsu078_u:kavk_32.47_1": "namaḥ strībhyo namaḥ strībhyo namaḥ strībhyo namo namah //",
    "S01bsu078_u:kavk_32.48_0": "dṛṣṭastrīvṛttadoṣāya taccintāvyathitānmane /",
    "S01bsu078_u:kavk_32.48_1": "apyeṣā pṛthivī mahyaṃ ratnapūrṇā na rocate //",
    "S01bsu078_u:kavk_32.48_2": "nagamṛgavadhūmugdhāstīkṣṇāḥ paraṃ paravañcane",
    "S01bsu078_u:kavk_32.48_3": "tanuvitaraṇe saktāḥ puṃsāṃ haranti ca jīvitam /",
    "S01bsu078_u:kavk_32.48_4": "dadhati ca bhayaṃ puṣpāyāte pibanti ca pāvakaṃ",
    "S01bsu078_u:kavk_32.48_5": "saralakuṭilā naiva jñātā vicāraśataiḥ striyaḥ //",
    "S01bsu078_u:kavk_32.50_0": "tathāpi yadi nirbandhastava paśyāmi tāṃ striyam /",
    "S01bsu078_u:kavk_32.50_1": "ityuktvā harmyamāruhya tām dadarśa nareśvaraḥ //",
    "S01bsu078_u:kavk_32.51_0": "tāmeva sa parijñāya pāpāṃ kṛttāṅgasaṅginīm /",
    "S01bsu078_u:kavk_32.51_1": "sacivebhyaḥ kṣitipatistadvṛttāntaṃ nyavedayat //",
    "S01bsu078_u:kavk_32.52_0": "nṛpaṃ sāpi parijñāya pāpā kṣaṇamadhomukhī /",
    "S01bsu078_u:kavk_32.52_1": "nirastā prayayau tūrṇaṃ pihitaśravaṇairjanaiḥ //",
    "S01bsu078_u:kavk_32.53_0": "viśākhanāmā naranāthasūnuḥ so 'haṃ vadhūḥ sāsya ca devadattaḥ /",
    "S01bsu078_u:kavk_32.53_1": "śrutvetivṛttaṃ kathitaṃ jinena bhikṣuvrajastaccaritaṃ nininda //",
    "S01bsu078_u:76_0": "iti kṣemendraviracitāyāṃ bodhisattvāvadānakalpalatāyāṃ viśākhāvadānaṃ dvātriṃśaḥ pallavaḥ //",
    "S01bsu078_u:77_0": "33. nandīpanandāvadānam /",
    "S01bsu078_u:kavk_33.1_0": "sa ko 'pi puṇyapraśamānubhāvaḥ śuddhātmanāmastyamṛtasvabhāvaḥ /",
    "S01bsu078_u:kavk_33.1_1": "yasya prabhāveṇa bhavanti sadyaḥ krūrā api krodhaviṣapramuktāḥ //",
    "S01bsu078_u:kavk_33.2_0": "purā tathāgate jetavanārāmavihāriṇi /",
    "S01bsu078_u:kavk_33.2_1": "tadājñayā bhikṣugaṇe girikānanacāriṇi //",
    "S01bsu078_u:kavk_33.3_0": "sumerupariṣaṇḍāyāṃ sthitvā dhyānaparāyaṇāḥ /",
    "S01bsu078_u:kavk_33.3_1": "āyayurbhikṣavaḥ pāṇḍuvicchāyavadanāḥ kṛśāḥ //",
    "S01bsu078_u:kavk_33.4_0": "te 'tha kṛtvā bhagavataḥ pādapadmābhivandanām /",
    "S01bsu078_u:kavk_33.4_1": "ūcire bhikṣubhiḥ pṛṣṭā dehadaurbalyakāraṇam //",
    "S01bsu078_u:kavk_33.5_0": "sumeruṃ triguṇāvṛttyā veṣṭayitvā vyavasthitau /",
    "S01bsu078_u:kavk_33.5_1": "adṛṣṭau vainateyasya nāgau nandopanandakau //",
    "S01bsu078_u:kavk_33.6_0": "tau sadā trividhocchvāsaṃ sṛjataḥ kīrṇapāvakam /",
    "S01bsu078_u:kavk_33.6_1": "bhavanti bhasma sparśena sahasaiva śilā api //",
    "S01bsu078_u:kavk_33.7_0": "vayaṃ tadviṣaniśvāsairnidagdhā dhyānayoginaḥ /",
    "S01bsu078_u:kavk_33.7_1": "vivarṇavadanacchāyāh kevalaṃ kṛśatāṃ gatāḥ //",
    "S01bsu078_u:kavk_33.8_0": "iti taiḥ kathite śāstā bhikṣusaṃghārthitaḥ puraḥ /",
    "S01bsu078_u:kavk_33.8_1": "nāgayordamane yogyaṃ maudgalyāyanamādiśat //",
    "S01bsu078_u:kavk_33.9_0": "sa sumeruṃ samāsādya śṛṅgairāliṅgitāmbaram /",
    "S01bsu078_u:kavk_33.9_1": "suptau dadarśa nāgendrau yogenāntarhitākṛtiḥ //",
    "S01bsu078_u:kavk_33.10_0": "yodhyamānau śanaistena bubudhāte yadā na tau /",
    "S01bsu078_u:kavk_33.10_1": "tadā mahānāgavapurbhūtvā sa samaveṣṭayat //",
    "S01bsu078_u:kavk_33.11_0": "prabuddhau pīḍitau tena dṛṣṭvā taṃ bhīṣaṇākṛtim /",
    "S01bsu078_u:kavk_33.11_1": "viṃdrutau nararūpeṇa tasthaturbhayavihvalau //",
    "S01bsu078_u:kavk_33.12_0": "nāgarūpaṃ parityajya kṛtvā rūpaṃ svakaṃ tataḥ /",
    "S01bsu078_u:kavk_33.12_1": "palāyamānāvanyonyaṃ t au maudgalyāyano 'vadat //",
    "S01bsu078_u:kavk_33.13_0": "nāgau kka gamyate tūrṇa bhayaṃ saṃtyajyatāmidam /",
    "S01bsu078_u:kavk_33.13_1": "na sa nāgaḥ sthitastatra yena vidrāvitau yuvām //",
    "S01bsu078_u:kavk_33.14_0": "sarvathā yadi nastyea tadbhayād yivayordhṛtiḥ /",
    "S01bsu078_u:kavk_33.14_1": "kriyate kiṃ śaraṇyasya na buddhasyābhivandanam //",
    "S01bsu078_u:kavk_33.15_0": "iti tenoktamākarṇya vinayāttau tamūcatuḥ /",
    "S01bsu078_u:kavk_33.15_1": "prasādaḥ kriyatāmārya bhagavaddarśanena nau //",
    "S01bsu078_u:kavk_33.16_0": "iti bravāṇau nāgendrau nītvā bhagavato 'ntikam /",
    "S01bsu078_u:kavk_33.16_1": "sa ta dvṛttāntamāvedya praṇamya samupāviśat //",
    "S01bsu078_u:kavk_33.17_0": "bhagavānatha nāgendrau babhāṣe śaraṇāgatau /",
    "S01bsu078_u:kavk_33.17_1": "praṇāmaṃ cakratū ratnaprabhābhūṣītabhūtalau //",
    "S01bsu078_u:kavk_33.18_0": "śikṣāpadāni saṃprāpya sarvabhūtābhayapradau /",
    "S01bsu078_u:kavk_33.18_1": "śaraṇaprāptisamayādadhunā nirbhayau yuvām //",
    "S01bsu078_u:kavk_33.19_0": "ityālokanamātreṇa doṣadveṣavivarjitau /",
    "S01bsu078_u:kavk_33.19_1": "kṛtau bhagavatā samyak jagmatustaṃ praṇamya tau //",
    "S01bsu078_u:kavk_33.20_0": "saṃdarśanenaiva mahāśayānāṃ prabhāpadeśena śarīralagnaiḥ /",
    "S01bsu078_u:kavk_33.20_1": "sīṃsrā api dveṣaviṣoṣmataptāḥ śamāmṛtaiḥ śītalatāṃ vrajanti //",
    "S01bsu078_u:kavk_33.21_0": "tatpūrvajanmavṛttāṇtaṃ bhikṣubhirbhagavān jinaḥ /",
    "S01bsu078_u:kavk_33.21_1": "prabhāvavismayātpṛṣṭaḥ sarvadarśī jagādā tān //",
    "S01bsu078_u:kavk_33.22_0": "kṛkirnāma purā śrīmān vārāṇasyāṃ nareśvaraḥ /",
    "S01bsu078_u:kavk_33.22_1": "kāśyapākhyād bhagavataḥ prāptavān dharmaśāsanam //",
    "S01bsu078_u:kavk_33.23_0": "amātyayoḥ sa vinyasya rājyaṃ nandopanandayoḥ /",
    "S01bsu078_u:kavk_33.23_1": "babhūva bodhisaṃsaktaḥ satyadarśananirvṛtaḥ //",
    "S01bsu078_u:kavk_33.24_0": "dharmadahrmamayaṃ rājyaṃ kṛtvā tau tasya mantriṇau /",
    "S01bsu078_u:kavk_33.24_1": "sarvopakaraṇairyuktaṃ vihāraṃ kāśyapāya ca //",
    "S01bsu078_u:kavk_33.25_0": "kālena jātau nāgendrāvetau nandopanandakau /",
    "S01bsu078_u:kavk_33.25_1": "vihārārpaṇapuṇyena padaṃ merurabhūttayoḥ //",
    "S01bsu078_u:kavk_33.26_0": "iti jinanigaditaphaṇivaracaritaṃ paratanupariṇatiparicitasukṛtam /",
    "S01bsu078_u:kavk_33.26_1": "śrutavati śamanayamuniparinivahe viṣadharaniyamanaguṇanutirudabhūt //",
    "S01bsu078_u:78_0": "iti kṣemendraviracitāyāṃ bodhisattvāvadānakalpalatāyāṃ nandopanandāvadānaṃ trayastriṃśaḥ pallavaḥ /",
    "S01bsu078_u:79_0": "34. gṛhapatisudattāvadānam /",
    "S01bsu078_u:kavk_34.1_0": "dattaḥ parahitabhāvanayā yadu tanudhanakaṇaśeṣaḥ /",
    "S01bsu078_u:kavk_34.1_1": "aparikṣayaguṇakalpanayā bhavati supuṇyaviśeṣaḥ //",
    "S01bsu078_u:kavk_34.2_0": "atha vyatīte kasmiṃścit kāle bhagavato 'ntike /",
    "S01bsu078_u:kavk_34.2_1": "nandopanandayordharmadeśanāṃ śrotumāyayau //",
    "S01bsu078_u:kavk_34.3_0": "rājā prasenajiddraṣṭuṃ bhagavantamupāgataḥ /",
    "S01bsu078_u:kavk_34.3_1": "tābhyāmakṛtasatkārapraṇāmaḥ komapāyayau //",
    "S01bsu078_u:kavk_34.4_0": "sa praṇamya jinaṃ gatvā pradadhyau nigrahaṃ tayoḥ /",
    "S01bsu078_u:kavk_34.4_1": "śastravṛṣṭiṃ saṃsṛjantau tau ca vyomnā samāgatau //",
    "S01bsu078_u:kavk_34.5_0": "sarvajñapreṣitastūraṇaṃ maudgalyāyana etya tām /",
    "S01bsu078_u:kavk_34.5_1": "śastravṛṣṭiṃ narapateścakre padmotpalāvalim //",
    "S01bsu078_u:kavk_34.6_0": "punargatvā bhagavataḥ samīpaṃ pṛthivīpatiḥ /",
    "S01bsu078_u:kavk_34.6_1": "saṃprāptau kṣamayāmāsa tasyādeśāt phaṇīśvarau //",
    "S01bsu078_u:kavk_34.7_0": "athārthitaḥ pārthivena bhagavān rājamandiram /",
    "S01bsu078_u:kavk_34.7_1": "bhaktipūtaṃ yayau bhoktuṃ bhaktaṃ bhikṣugaṇaiḥ saha //",
    "S01bsu078_u:kavk_34.8_0": "bhakṣyeṣu pacyamāneṣu rātrau tatrāgnivilpavaḥ /",
    "S01bsu078_u:kavk_34.8_1": "jāto jinaprabhāveṇa sahasā śāntimāyayau //",
    "S01bsu078_u:kavk_34.9_0": "bhuktvā gate bhagavati kṣitipaḥ svapure 'bhyadhāt /",
    "S01bsu078_u:kavk_34.9_1": "jvalanajvālanaṃ rātrau vārayan daṇḍasaṃvidā //",
    "S01bsu078_u:kavk_34.10_0": "atrāṇtare gṛhapatiḥ sudattasyātmaji yuvā /",
    "S01bsu078_u:kavk_34.10_1": "mithyādoṣadṛddhibalo nāma rājñābhighātitaḥ //",
    "S01bsu078_u:kavk_34.11_0": "pūrvaṃ bhagavataḥ śāstuḥ śāsanānugraheṇa saḥ /",
    "S01bsu078_u:kavk_34.11_1": "labdhajñānadhṛtiḥ putraduḥkhe 'pyāsīdaduḥkhitaḥ //",
    "S01bsu078_u:kavk_34.12_0": "aputraḥ svadhanaṃ bhūri dīnebhyaḥ pratipādya saḥ /",
    "S01bsu078_u:kavk_34.12_1": "cakārātirasādekapaṇaśeṣaṃ śanaiḥ śriyaḥ //",
    "S01bsu078_u:kavk_34.13_0": "paṇalābhakṛtāśeṣadharmaḥ svalpaprado 'tha saḥ /",
    "S01bsu078_u:kavk_34.13_1": "abhūd gṛhī sudattākhyo gṛhaṃ hi svaplamucyate //",
    "S01bsu078_u:kavk_34.14_0": "kadāciddarśanāyātaṃ bhagavān purataḥ sthitam /",
    "S01bsu078_u:kavk_34.14_1": "taṃ svalpadānanāmnaiva lajjitaṃ dayayāvadat //",
    "S01bsu078_u:kavk_34.15_0": "alpadānaṃ gṛhapaterna lajjāṃ kartumarhasi /",
    "S01bsu078_u:kavk_34.15_1": "yāti śraddhārpito dānakaṇaḥ kanakaśailatām //",
    "S01bsu078_u:kavk_34.16_0": "purā bahutaraṃ dattaṃ velamena dvijanmanā /",
    "S01bsu078_u:kavk_34.16_1": "śraddhāvirahasāmānyānna tathā vṛddhimāyayau //",
    "S01bsu078_u:kavk_34.17_0": "yaḥ sarvaṃ bhojayedbhaktyā jambudvīpagataṃ janam /",
    "S01bsu078_u:kavk_34.17_1": "yaścaikaṃ bodhisaṃyuktaṃ tasya puṇyaṃ tato 'dhikam //",
    "S01bsu078_u:kavk_34.18_0": "iti vākyaṃ bhagavatastathyaṃ śrutvābhinandya ca /",
    "S01bsu078_u:kavk_34.18_1": "nijagehaṃ gṛhapatiḥ prayayau praṇipatya tam //",
    "S01bsu078_u:kavk_34.19_0": "dīpaṃ datvā paṭhan rātrau tatar buddhānuśāsanam /",
    "S01bsu078_u:kavk_34.19_1": "daṇḍāya rājapuruṣaiḥ sa nīto 'gnipravartanāt //",
    "S01bsu078_u:kavk_34.20_0": "daṇḍasya saṃbhavādbaddhaṃ bandhanāgāravartinam /",
    "S01bsu078_u:kavk_34.20_1": "taṃ draṣṭumāyayurdevā rātrau śakrabrahmādayaḥ //",
    "S01bsu078_u:kavk_34.21_0": "sa tairdhanaṃ gṝhāṇeti prārthito nāgrahīdyadā /",
    "S01bsu078_u:kavk_34.21_1": "tadā dharmopadeśo 'yaṃ pravṛttastsya mandire //",
    "S01bsu078_u:kavk_34.22_0": "rājāpi tatprabhāveṇa dṛṣṭvā prajvālitaṃ puram /",
    "S01bsu078_u:kavk_34.22_1": "muktvā taṃ bandhanāgārānna dadarśa jalaṃ kkacit //",
    "S01bsu078_u:kavk_34.23_0": "sa gataḥ sugataṃ draṣṭuṃ kadācittatpuraḥ sthitaḥ /",
    "S01bsu078_u:kavk_34.23_1": "nṛpaṃ jinapraṇāmāya prāptaṃ paścād vyalokayat //",
    "S01bsu078_u:kavk_34.24_0": "agre bhagavataścakre praṇayaṃ na sa bhūpateḥ /",
    "S01bsu078_u:kavk_34.24_1": "jagatpūjyasya purataḥ pūjāmarhati nāparaḥ //",
    "S01bsu078_u:kavk_34.25_0": "jinamāmantrya nṛpatiḥ praṇataḥ svapuraṃ gataḥ /",
    "S01bsu078_u:kavk_34.25_1": "vivāsanaṃ gṛhapaterādideśa nijāt purāt //",
    "S01bsu078_u:kavk_34.26_0": "prasādinī sudattasya devatā nṛpatiṃ tataḥ /",
    "S01bsu078_u:kavk_34.26_1": "kṣudrajantubhirutsṛṣṭaiścakre daṃśaviṣākulam //",
    "S01bsu078_u:kavk_34.27_0": "sa trastastairnṛpaḥ prāptaḥ sāmātyāntaḥ purānugaḥ /",
    "S01bsu078_u:kavk_34.27_1": "gatvā prasādayāmāsa sudattam jinaśāsanāt //",
    "S01bsu078_u:kavk_34.27_2": "iti sa satatapratyāsattyā parāmṛtanirbharaṃ",
    "S01bsu078_u:kavk_34.27_3": "bhagavaduditaṃ śāntiṃ bheje sudattagṛhādhipaḥ /",
    "S01bsu078_u:kavk_34.27_4": "svamiva labhate vighnayāsapravāsavivarjitaṃ",
    "S01bsu078_u:kavk_34.27_5": "vimalamanasāmantevāsī vivekamahānidhim //",
    "S01bsu078_u:80_0": "iti kṣemendravicaritāyāṃ bodhisattvāvadānakalpalatāyāṃ gṛhapatisudattāvadānaṃ caturstriśaḥ pallavaḥ /",
    "S01bsu078_u:81_0": "35. ghoṣīlāvadānam /",
    "S01bsu078_u:kavk_35.1_0": "phalaṃ samānaṃ labhate sa dāturyāti kṣaṇaṃ dānasahāyatāṃ yaḥ /",
    "S01bsu078_u:kavk_35.1_1": "paropakārapraṇayodyatānāṃ nāpuṇyakarmā sacivatvameti //",
    "S01bsu078_u:kavk_35.2_0": "ramye purā bhagavati śrāvastyāṃ jetakānane /",
    "S01bsu078_u:kavk_35.2_1": "anāthapiṇḍadārāmavihārādhirate jine //",
    "S01bsu078_u:kavk_35.3_0": "kauśāmbyāṃ vatsanṛpatirbabhūvodayanābhidhaḥ /",
    "S01bsu078_u:kavk_35.3_1": "gāyatyadyāṣi yatkīrtirvidyādharavadhūjanaḥ //",
    "S01bsu078_u:kavk_35.4_0": "abhavadviṣaye tasya karmāntākarajīvanaḥ /",
    "S01bsu078_u:kavk_35.4_1": "gṛhasthaḥ sudhano nāma dhanādhānavicakṣaṇaḥ //",
    "S01bsu078_u:kavk_35.5_0": "nṛpaḥ kadāciṃdāsthāne taṃ kāryārthinamāgatam /",
    "S01bsu078_u:kavk_35.5_1": "vacasaiva parijñāya jagād vihitādaraḥ //",
    "S01bsu078_u:kavk_35.6_0": "jānāmyahaṃ gṛhapate hiraṇyopacitasvaram /",
    "S01bsu078_u:kavk_35.6_1": "vipulaḥ saṃcayajñasya suvarṇanidhirasti te //",
    "S01bsu078_u:kavk_35.7_0": "ityuktaḥ sasmitaṃ rājñā sa tamūce kṛtāñjaliḥ /",
    "S01bsu078_u:kavk_35.7_1": "satyamastyeva me rājan gṛhe kāñcanasaṃcayaḥ //",
    "S01bsu078_u:kavk_35.8_0": "sadvṛttacintānirate deve vātsalyapeśale /",
    "S01bsu078_u:kavk_35.8_1": "kiṃ vā nāsti janāsyāsya pitari tvayi goptari //",
    "S01bsu078_u:kavk_35.9_0": "dhanino yāntyadhanatāṃ nidhanaṃ yānti cādhanāḥ /",
    "S01bsu078_u:kavk_35.9_1": "vyāghratām yāti dedbhūbhṛdāmiṣāghrāṇanirghṛṇaḥ //",
    "S01bsu078_u:kavk_35.10_0": "niḥsaṅkairarjyate vittamarjitaṃ ca vibhajyate /",
    "S01bsu078_u:kavk_35.10_1": "vibhaktaṃ bhujyate spaṣṭaṃ janairdharmadhane nṛpe //",
    "S01bsu078_u:kavk_35.11_0": "upapannaṃ vacaḥ śrutvā dhīmatastasya bhūpatiḥ /",
    "S01bsu078_u:kavk_35.11_1": "tamūce daśanodyotaiḥ prasādaṃ darśayanniva //",
    "S01bsu078_u:kavk_35.12_0": "matimān kāryasacivastvaṃ me bhavitumarhasi /",
    "S01bsu078_u:kavk_35.12_1": "dhīdhūryaistvadvidhaireva dhāryate dharaṇībharaḥ //",
    "S01bsu078_u:kavk_35.13_0": "iti rājavacaḥ śrutvā śudhanastamabhāṣata /",
    "S01bsu078_u:kavk_35.13_1": "n avayaṃ rājasevāsu sabhāmaṇḍalapaṇḍitāḥ //",
    "S01bsu078_u:kavk_35.14_0": "svācchandyodyānavicchedaḥ sunidrāsukhavikrayaḥ /",
    "S01bsu078_u:kavk_35.14_1": "sevā hi puṃsāṃ saṃsāraduḥkhadainyabhayaṃkaraḥ //",
    "S01bsu078_u:kavk_35.15_0": "īśvarairmastakanyastacaraṇaḥ kṛtakṛtyatām /",
    "S01bsu078_u:kavk_35.15_1": "pādapīṭha ivāyāti sevako 'haṃ sthitaḥ sadā //",
    "S01bsu078_u:kavk_35.16_0": "sevāyāsaprayāsena prāptānāmapi saṃpadām /",
    "S01bsu078_u:kavk_35.16_1": "saṃbhogaḥ piśunāsaṅgī prabhubhrūbhangabhaṅguraḥ //",
    "S01bsu078_u:kavk_35.17_0": "etāśca nāvatiṣṭhante prayatnena dhṛtā api /",
    "S01bsu078_u:kavk_35.17_1": "darpogradurgrahagrāhadurgrahā nṛpasaṃpadaḥ //",
    "S01bsu078_u:kavk_35.18_0": "kṣaṇaṃ navanavāśliṣaviśeṣapraṇayodyatāḥ /",
    "S01bsu078_u:kavk_35.18_1": "avācavāraramaṇīramaṇīyā vibhūtayaḥ //",
    "S01bsu078_u:kavk_35.19_0": "ityuktapratiṣedho 'pi sa rājñā sacivaḥ kṛtaḥ /",
    "S01bsu078_u:kavk_35.19_1": "atikrāmati ko nāma prabhaviṣṇoḥ samīhitam //",
    "S01bsu078_u:kavk_35.20_0": "prāptaprauḍhapadaṃ rājñā nītaṃ sarvādhikāritām /",
    "S01bsu078_u:kavk_35.20_1": "vidveṣadūṣitāḥ sarve mantriṇastaṃ na sehire //",
    "S01bsu078_u:kavk_35.21_0": "dharmajijñāsayā rājñā piśunapreritena saḥ /",
    "S01bsu078_u:kavk_35.21_1": "naivākarodasatkāryaṃ niyukto 'pi puna punaḥ //",
    "S01bsu078_u:kavk_35.22_0": "āghātaṃ prekṣitaḥ so 'tha mithyākopena bhūbhujā /",
    "S01bsu078_u:kavk_35.22_1": "tathāpyadharmasaṃyuktaṃ na śāsanamatanyata //",
    "S01bsu078_u:kavk_35.23_0": "ekajanmasukhāyaiva bahujanmaśatārditam /",
    "S01bsu078_u:kavk_35.23_1": "na sādhuninditaṃ karma karomīti jagāda saḥ //",
    "S01bsu078_u:kavk_35.24_0": "bhayadharmopadhāśuddhaḥ pratimuktaḥ sa bhūbhujā /",
    "S01bsu078_u:kavk_35.24_1": "dānasatramavicchinnamakarodakhilārthinām //",
    "S01bsu078_u:kavk_35.25_0": "sarvatra viśrute tasya dānasatre yaśasvinah /",
    "S01bsu078_u:kavk_35.25_1": "kalpavṛkṣādaraḥ puṃsāṃ paraṃ pratanutāṃ yayau //",
    "S01bsu078_u:kavk_35.26_0": "atrāntare munigaṇāstīrthārthā dakṣiṇāpathāt /",
    "S01bsu078_u:kavk_35.26_1": "āgatā kṛcchrakāntāramaviśan nirjanaṃ vanam //",
    "S01bsu078_u:kavk_35.27_0": "tatra tṛṣṇāturāḥ sarve mūrcchitāḥ śayanāśritāḥ /",
    "S01bsu078_u:kavk_35.27_1": "ayācanta jalaṃ mohāduccairniścetanānapi //",
    "S01bsu078_u:kavk_35.28_0": "devagandharvanāgebhyaḥ kaścidyo 'tra dayāmbudhiḥ /",
    "S01bsu078_u:kavk_35.28_1": "sthitaḥ prayacchatu jalaṃ so 'smākamiti te 'bruvan //",
    "S01bsu078_u:kavk_35.29_0": "tataḥ sa ratnakeyūrakkanatkaṅkaṇasaddhvaniḥ /",
    "S01bsu078_u:kavk_35.29_1": "bhujasthamemabhṛṅgārastarumadhyādviniryayau //",
    "S01bsu078_u:kavk_35.30_0": "te tasmādamṛtāsvādaṃ pāṇipadmāvanāmitāt /",
    "S01bsu078_u:kavk_35.30_1": "ākaṇṭhaṃ salilaṃ pītvā jahṛṣurlabdhajīvitāḥ //",
    "S01bsu078_u:kavk_35.31_0": "prārthitaḥ punarabhyetya papracchuste savismayāḥ /",
    "S01bsu078_u:kavk_35.31_1": "adṛśyavṛkṣanilayādudbhūtaṃ ko bhavāniti //",
    "S01bsu078_u:kavk_35.32_0": "so 'bravīdviśrutayaśāḥ śrāvastyāmāśayaḥ śriyaḥ /",
    "S01bsu078_u:kavk_35.32_1": "anāthapiṇḍado nāma sarvado 'sti gṛhādhipaḥ //",
    "S01bsu078_u:kavk_35.33_0": "saucikena mayā pūrvaṃ tadgṛhāntikavāsinā /",
    "S01bsu078_u:kavk_35.33_1": "bhujamudyabhya tadveśma darśitaṃ nityamarthinām //",
    "S01bsu078_u:kavk_35.34_0": "tena puṇyena devatvaṃ prāpto 'tra viharāmyaham /",
    "S01bsu078_u:kavk_35.34_1": "bāhurmam vibhātyeṣa dakṣiṇaḥ so 'rthidakṣiṇaḥ //",
    "S01bsu078_u:kavk_35.35_0": "te tamāmantrya munayaḥ punaḥ saṃprasthitā vane /",
    "S01bsu078_u:kavk_35.35_1": "kṣudhitāḥ snigdhasacchāyaṃ dadṛśuḥ pādapaṃ param //",
    "S01bsu078_u:kavk_35.36_0": "tamapyuccairayācanta bhojanaṃ tadvadeva te /",
    "S01bsu078_u:kavk_35.36_1": "uccacāra ca gambhīrā vāṇī vismayakāriṇī //",
    "S01bsu078_u:kavk_35.37_0": "atra puṣkariṇītīre droṇyāṃ divyānnabhojanam /",
    "S01bsu078_u:kavk_35.37_1": "saṃpūrṇamasti tadgatvā bhujyatāṃ yadabhīpsitam //",
    "S01bsu078_u:kavk_35.38_0": "iti tena samādiṣṭaṃ bhuktvā te divyabhojanam /",
    "S01bsu078_u:kavk_35.38_1": "ko bhavaniti papracchustaṃ divyatarusaṃśrayam //",
    "S01bsu078_u:kavk_35.39_0": "so 'pyācacakṣe śrāvastyāṃ gṛhastho 'nāthapiṇḍadaḥ /",
    "S01bsu078_u:kavk_35.39_1": "asti tasyāhamabhavaṃ brāhmaṇaḥ saṃghahojane //",
    "S01bsu078_u:kavk_35.40_0": "caturaḥ paricaryāyāṃ dadhikumbhapracārakaḥ /",
    "S01bsu078_u:kavk_35.40_1": "tadbhojanānte saṃprāpte svalpaśeṣānnabhojanaḥ //",
    "S01bsu078_u:kavk_35.41_0": "bhikṣuṇāṃ gauraveccāraṃ dṛṣṭvāhaṃ rājabhojanam /",
    "S01bsu078_u:kavk_35.41_1": "ātmanaścānnamakṣāramabhavaṃ khinnamānasaḥ //",
    "S01bsu078_u:kavk_35.42_0": "anāthapiṇḍadagirā bhojane gauravāśayā /",
    "S01bsu078_u:kavk_35.42_1": "tato mayāṣṭāṅgayuktaṃ gṛhītaṃ poṣadhaṃ vratam //",
    "S01bsu078_u:kavk_35.43_0": "asamāptavratenātha bhuktaṃ laulyānmayā niśi /",
    "S01bsu078_u:kavk_35.43_1": "tenāhamabhavaṃ loke vijñātaḥ khaṇḍapoṣadhaḥ //",
    "S01bsu078_u:kavk_35.44_0": "khaṇḍenāpi vratenāhaṃ devaputratvamāgataḥ /",
    "S01bsu078_u:kavk_35.44_1": "iti te tadvacaḥ śrutvā munayo vismitā yayuḥ //",
    "S01bsu078_u:kavk_35.45_0": "acintayan vrajantaste tīvreṇa tapasā vayam /",
    "S01bsu078_u:kavk_35.45_1": "suciraṃ kevalaṃ kliṣṭāṃ nādyāpi kuśalaspṛśaḥ //",
    "S01bsu078_u:kavk_35.46_0": "adhunā poṣadhaṃ prāptuṃ vratameva yatāmahe /",
    "S01bsu078_u:kavk_35.46_1": "nirapāyasukhopāye svahite kasya nādaraḥ //",
    "S01bsu078_u:kavk_35.47_0": "iti saṃcintayantaste kauśāmbīmabhito gatāḥ /",
    "S01bsu078_u:kavk_35.47_1": "sudhanasya gṛhaṃ prāpurviśrutaṃ gṛhamedhinaḥ //",
    "S01bsu078_u:kavk_35.48_0": "tatra tena kṛtātithyā nivedyāsmai tadadbhutam /",
    "S01bsu078_u:kavk_35.48_1": "anāthapiṇḍadaṃ draṣṭuṃ tenaiva sahitā yayuḥ //",
    "S01bsu078_u:kavk_35.49_0": "śrāvastyām te samāsādya pūjitāstena sādaram /",
    "S01bsu078_u:kavk_35.49_1": "asmai nyavedayan sarvaṃ yathādṛṣṭaṃ yathāśrutam //",
    "S01bsu078_u:kavk_35.50_0": "sa tān vratārthina sarvān suhṛdaṃ sudhanaṃ ca tam /",
    "S01bsu078_u:kavk_35.50_1": "nināya dharmasacivaḥ prīto bhagavato 'ntikam //",
    "S01bsu078_u:kavk_35.51_0": "bhagavānapi tadvākyāccakre teṣāmanugraham /",
    "S01bsu078_u:kavk_35.51_1": "satyadarśanasaṃbuddhā yena te sugatiṃ yayuḥ //",
    "S01bsu078_u:kavk_35.52_0": "teṣu yāteṣu sudhanaṃ pakṣapātādrayā dṛśā /",
    "S01bsu078_u:kavk_35.52_1": "vilokya bhagavān samyag vidadhe jñānabhājanam //",
    "S01bsu078_u:kavk_35.53_0": "satyasaṃdarśanāvāptaviśeṣakuśalodayaḥ /",
    "S01bsu078_u:kavk_35.53_1": "gatvā jināya kauśāmbyām sa vihāramakārayat //",
    "S01bsu078_u:kavk_35.54_0": "yasmādbhagavatādiṣṭastasmin yātaḥ sahāyatām /",
    "S01bsu078_u:kavk_35.54_1": "bhikṣuścundābhidhastasmāt so 'bhūccundavihārabhūḥ //",
    "S01bsu078_u:kavk_35.55_0": "rādhābhidhā tadā dāsī vihāraparicārikā /",
    "S01bsu078_u:kavk_35.55_1": "dayayā bhagavānasyāḥ śīrṇavastraṃ samagrahīt //",
    "S01bsu078_u:kavk_35.56_0": "adāsī syāmiti śraddhāpraṇidhānārpitastayā /",
    "S01bsu078_u:kavk_35.56_1": "sa cīvaro bhagavataḥ prayayāvekavarṇatām //",
    "S01bsu078_u:kavk_35.57_0": "sudhanasyojjvalaṃ dṛṣṭvāṃpuṇyasaṃbhāramadbhutam /",
    "S01bsu078_u:kavk_35.57_1": "bhikṣubhirbhagavān pṛṣṭastatpūrvodayamabhyadhāt //",
    "S01bsu078_u:kavk_35.58_0": "sundhānākhyo gṛhapatirvārāṇasyāmabhūtpurā /",
    "S01bsu078_u:kavk_35.58_1": "nodārakuznjarasyābhūd yasya dānaparikṣayaḥ //",
    "S01bsu078_u:kavk_35.59_0": "anāvṛṣṭihate kāle tasya dvādaśavārṣike /",
    "S01bsu078_u:kavk_35.59_1": "avāritamabhūcchatramavicchinnānnamarthinām //",
    "S01bsu078_u:kavk_35.60_0": "tasya padmākaro nāma koṣāgārapatirgṛhe /",
    "S01bsu078_u:kavk_35.60_1": "dānasāhāyyakaṃ cakre sahasthā hi samṛddhayaḥ //",
    "S01bsu078_u:kavk_35.61_0": "pratyekabuddhasaṃghasya bhaktakālanivedakah /",
    "S01bsu078_u:kavk_35.61_1": "dharmadūtābhidhastasya mantrī dhīmānapasthitaḥ //",
    "S01bsu078_u:kavk_35.62_0": "karmavyākṣepatastasya jāte kālavyatikrame /",
    "S01bsu078_u:kavk_35.62_1": "kadācit kukurasteṣāṃ kālasaṃjñāṃ vyadhātpuraḥ //",
    "S01bsu078_u:kavk_35.63_0": "sundhāno 'dya sa evāhaṃ koṣṭhiko 'nāthapiṇḍadaḥ /",
    "S01bsu078_u:kavk_35.63_1": "saṃghasya dharmadūto yaḥ sa evodayano nṛpaḥ //",
    "S01bsu078_u:kavk_35.64_0": "saṃjñānideśako yaśca kukuraḥ sudhano 'pi saḥ /",
    "S01bsu078_u:kavk_35.64_1": "rājñā ghoṣeṇa vijñāto ghoṣilāparanāmabhṛt //",
    "S01bsu078_u:kavk_35.65_0": "caritamityucitaṃ bhavabhedinā bhagavatā kathitaṃ kila bhikṣavaḥ /",
    "S01bsu078_u:kavk_35.65_1": "sukṛtasaurabhasārasudhārasaṃ sumanasā śravaṇāñjalibhiḥ papuḥ //",
    "S01bsu078_u:82_0": "iti kṣemendraviracitāyāṃ bodhisattvāvadānakalpalatāyāṃ ghoṣilāvadānaṃ pañcatriṃśaḥ pallavaḥ //",
    "S01bsu078_u:83_0": "36. pūrṇāvadānam /",
    "S01bsu078_u:kavk_36.1_0": "vibudhasarasiḥ padmaiḥ śobhite paṅkajinyā śuciparisarajātaṃ spṛśyate na sthale 'bjam (?) /",
    "S01bsu078_u:kavk_36.1_1": "sahajaparicitānāṃ nityamantargatānām bhavati sitaguṇānām kāraṇaṃ naiva jātiḥ //",
    "S01bsu078_u:kavk_36.2_0": "śrāvastyāṃ sarvasattvānāṃ svastidhyānaparāyaṇe /",
    "S01bsu078_u:kavk_36.2_1": "jinakalpadrume jetavanārāmasthite purā //",
    "S01bsu078_u:kavk_36.3_0": "śūrpārakākhye nagare ratnasaṃcayasāgaraḥ /",
    "S01bsu078_u:kavk_36.3_1": "bhavo nāmābhavatsārthaparirmatimatāṃ varaḥ //",
    "S01bsu078_u:kavk_36.4_0": "bhavilo bhavabhadraśca bhavanandī ca viśrutāḥ /",
    "S01bsu078_u:kavk_36.4_1": "ketakyāṃ tasya jāyāyāṃ babhūvustanayāstrayaḥ //",
    "S01bsu078_u:kavk_36.5_0": "rogayogādupagaraḥ sa kadācinmumūrṣutām /",
    "S01bsu078_u:kavk_36.5_1": "pāruṣyād bhṛśamudvignaiḥ patnīputrairupekṣitaḥ //",
    "S01bsu078_u:kavk_36.6_0": "bhaktyā dāsī tu tasyaikā paricaryāparā param /",
    "S01bsu078_u:kavk_36.6_1": "mallikākhyābhavattasyāḥ sevayā svāsthyamāyayau //",
    "S01bsu078_u:kavk_36.7_0": "snehopakārapraṇataḥ kṛtajñaḥ sa tayānvitaḥ /",
    "S01bsu078_u:kavk_36.7_1": "ṛtau saṃgamamabhyetya tasyāḥ putramajījanat //",
    "S01bsu078_u:kavk_36.8_0": "yadā tajjanmani pituḥ sarvārthāḥ pūrṇatām yayuḥ /",
    "S01bsu078_u:kavk_36.8_1": "sa tadā pūrṇanāmābhūdbālaḥ pūrṇendusundaraḥ //",
    "S01bsu078_u:kavk_36.9_0": "jyeṣṭhāstrayaḥ kṛtidvāhā yayurabdhiṃ dhanārthinaḥ /",
    "S01bsu078_u:kavk_36.9_1": "pūrṇastu bhāṇḍaśālāyāṃ pituścakre dhanārjanam //",
    "S01bsu078_u:kavk_36.10_0": "tataḥ pratinivṛttāste prāptārthaḥ sāgarātpunaḥ /",
    "S01bsu078_u:kavk_36.10_1": "gaṇanāṃ hemalakṣāṇāṃ kṛtvā svamudire puram //",
    "S01bsu078_u:kavk_36.11_0": "samudragamane teṣām yāvānāsīddhanāgamaḥ /",
    "S01bsu078_u:kavk_36.11_1": "pūrṇasya svagṛhe paṇyaurbabhūvābhyadhikastataḥ //",
    "S01bsu078_u:kavk_36.12_0": "taddṛṣṭvā janakasteṣāṃ vṛddhaḥ paryantavāsare /",
    "S01bsu078_u:kavk_36.12_1": "tamūcehitamāyatyāṃ tṛṣṇā naikakṣayodayaḥ //",
    "S01bsu078_u:kavk_36.13_0": "dṛṣṭaṃ bhavadbhiḥ sāmudralābhe kṛtapariśramaiḥ /",
    "S01bsu078_u:kavk_36.13_1": "pūrṇenoārjitaṃ vittamakleśena mahīyasā //",
    "S01bsu078_u:kavk_36.14_0": "śubhakarmavipākena bhavantyarthā dhanārthinām /",
    "S01bsu078_u:kavk_36.14_1": "hastāt palāyate 'nyasya prāpnoti patitaṃ paraḥ //",
    "S01bsu078_u:kavk_36.15_0": "sanmārgasyāparityāgād yuktāyuktavivecanāt /",
    "S01bsu078_u:kavk_36.15_1": "deśakālaparijñānātsatāṃ sarvatra saṃpadaḥ //",
    "S01bsu078_u:kavk_36.16_0": "bhavanti svagṛhe śanyāḥ sudhiyo dharmabhāginaḥ /",
    "S01bsu078_u:kavk_36.16_1": "gatvā ratnākaraṃ cānye labhante prāṇasaṃśayam //",
    "S01bsu078_u:kavk_36.17_0": "yatnena boddhavyā sadbhiḥ dhanasyopaniṣtparā /",
    "S01bsu078_u:kavk_36.17_1": "adrohaśuddhabuddhīnāṃ svādhīnānāṃ dhanācchriyaḥ //",
    "S01bsu078_u:kavk_36.18_0": "rakṣaṇīyo bhavadbhiśca bhedaḥ satatasaṃhateḥ /",
    "S01bsu078_u:kavk_36.18_1": "bhinnāt skhalati kalyāṇaṃ kulāt kumbhādivodakam //",
    "S01bsu078_u:kavk_36.19_0": "athābhinnendhanasyāgnernaśyante sadṛśāstviṣaḥ /",
    "S01bsu078_u:kavk_36.19_1": "tathā vipulavaṃśasya bhinnajñātervibhūtayāḥ //",
    "S01bsu078_u:kavk_36.20_0": "bhrātṝṇāṃ saṃtato bhedaḥ kathaṃ nāma nivartate /",
    "S01bsu078_u:kavk_36.20_1": "adhyāpitānāṃ patnībhirdveṣavidyāṃ sadā niśi //",
    "S01bsu078_u:kavk_36.21_0": "unnatānāṃ svavaśānāṃ dvaidhaṃ tāvanna jāyate /",
    "S01bsu078_u:kavk_36.21_1": "yāvatkuṭhāradhāreva yoṣidviśati nāntaram //",
    "S01bsu078_u:kavk_36.22_0": "bhrāturarthānuvādena guruṃ pāruṣyakutsayā /",
    "S01bsu078_u:kavk_36.22_1": "mitramekābhilāṣeṇa nayanti dvaidhatāṃ striyaḥ //",
    "S01bsu078_u:kavk_36.23_0": "tadvadanti hasantyo 'pi bhrūvilāsena yoṣitaḥ /",
    "S01bsu078_u:kavk_36.23_1": "yatprayāti suhṛtsnehamūlonmūlanahetutām //",
    "S01bsu078_u:kavk_36.24_0": "hitamuktveti putrāṇāṃ bhūtaye 'bhimataṃ bhavaḥ /",
    "S01bsu078_u:kavk_36.24_1": "anityatāpariyuktaḥ kāle nidhanamāyayau //",
    "S01bsu078_u:kavk_36.25_0": "avibhakte dhane śaktā deśāntaradhanārjane /",
    "S01bsu078_u:kavk_36.25_1": "jyeṣṭhā babhūvuḥ pūrṇastu gṛhe vittamacintayat //",
    "S01bsu078_u:kavk_36.26_0": "kālena gṛhamāptānām vastrāśanavivādinām /",
    "S01bsu078_u:kavk_36.26_1": "strīmantradattakarṇānāṃ bhedasteṣāmajāyata //",
    "S01bsu078_u:kavk_36.27_0": "vitte vibhajyamāne 'th atairvidveṣavaśīkṛteḥ /",
    "S01bsu078_u:kavk_36.27_1": "dāsīsuto 'yamtyuktvā nītaḥ pūrṇo niraṃśatām //",
    "S01bsu078_u:kavk_36.28_0": "so 'pi pūrṇaśanaḥ kāle śītasaṃkucitaṃ pathi /",
    "S01bsu078_u:kavk_36.28_1": "dadarśa grīṣmatāpr 'pi vivaśaṃ dārubhārakam //",
    "S01bsu078_u:kavk_36.29_0": "ādāya dārumūlyena sa tasmāddārubhārakam /",
    "S01bsu078_u:kavk_36.29_1": "divyacandanamadrākṣīddahanasyāpi śītadam //",
    "S01bsu078_u:kavk_36.30_0": "sukṛtenaiva mahatā tena labdhamahādhanaḥ /",
    "S01bsu078_u:kavk_36.30_1": "sa sevyaḥ sārthavāhānāṃ pūjyo 'bhūtpṛthivīpateḥ //",
    "S01bsu078_u:kavk_36.31_0": "ratnākaraṃ sa ṣaṭkṛtvaḥ prayātaḥ sarvado 'rthinām /",
    "S01bsu078_u:kavk_36.31_1": "cakāra sarvavaṇījāṃ taraśulkādyanugraham //",
    "S01bsu078_u:kavk_36.32_0": "srhāvastīvāsibhiḥ sārthavaṇigbhiḥ punararthitaḥ /",
    "S01bsu078_u:kavk_36.32_1": "yayau pravahaṇārūḍhaḥ samudradvīpamāśu saḥ //",
    "S01bsu078_u:kavk_36.33_0": "pratyāvṛtte pravahaṇe so 'tha śuśrāva gāyatām /",
    "S01bsu078_u:kavk_36.33_1": "vaṇijāṃ sthāvirāḥ śailagāthāḥ sugatasaṃśrayāḥ //",
    "S01bsu078_u:kavk_36.34_0": "kasyaitā iti te tena pṛṣṭāḥ sarve babhāṣire /",
    "S01bsu078_u:kavk_36.34_1": "etā bhagavatā gītā gāthā buddhena dhīmatā //",
    "S01bsu078_u:kavk_36.35_0": "iti buddhābhidhāmeva śrutvā harṣamavāpa saḥ /",
    "S01bsu078_u:kavk_36.35_1": "puṃsāṃ svavāsanārūḍhaṃ vyaktimāyātyudīritam //",
    "S01bsu078_u:kavk_36.36_0": "tairvistareṇa kathitāmākarṇya bhagavatkathām /",
    "S01bsu078_u:kavk_36.36_1": "so 'bhavattadgatamanāstaddarśanasamutsukaḥ //",
    "S01bsu078_u:kavk_36.37_0": "sa śanairgṛhamāgatya tyaktvā sarvaparicchadam /",
    "S01bsu078_u:kavk_36.37_1": "anāthapiṇḍadaṃ draṣṭuṃ śrāvastyāṃ suhṛdaṃ yayau //",
    "S01bsu078_u:kavk_36.38_0": "abhilāṣaṃ nivedyāsmai pravrajyāyāṃ jitendriyaḥ /",
    "S01bsu078_u:kavk_36.38_1": "jagāma sahitastena bhaktyā bhagavato 'ntikam //",
    "S01bsu078_u:kavk_36.39_0": "dṛṣṭvaiva tatra sarvajñaṃ mohadhvāntadivākaram /",
    "S01bsu078_u:kavk_36.39_1": "tatpādadarśanenaiva mene sa kṛtakṛtyatām //",
    "S01bsu078_u:kavk_36.40_0": "vijñāya tasya bhagavān saṃkalpaṃ tamabhāṣata /",
    "S01bsu078_u:kavk_36.40_1": "daśanajyotsnayā kurvan vivekavimalā diśaḥ //",
    "S01bsu078_u:kavk_36.41_0": "ehi bhikṣi nirāśaṅke nirvipakṣe kṣayojjhite /",
    "S01bsu078_u:kavk_36.41_1": "ākhyāte dharmavinaye brahmacaryāṃ carepsitam //",
    "S01bsu078_u:kavk_36.42_0": "iti prasādaśīlena jinenodīrite purah /",
    "S01bsu078_u:kavk_36.42_1": "pravrajyā sahasaivāsya papātālakṣitā tanau //",
    "S01bsu078_u:kavk_36.43_0": "tataḥ sa śatrau mitre ca praśamāt samatāṃ śritaḥ /",
    "S01bsu078_u:kavk_36.43_1": "śāstuḥ śāsanamādāya praṇipatya jagāma tam //",
    "S01bsu078_u:kavk_36.44_0": "śroṇāparāntakaṃ nāma deśaṃ śrūrajanāśrayam /",
    "S01bsu078_u:kavk_36.44_1": "svayaṃ parīkṣituṃ kṣāntiṃ janena sa samāyayau //",
    "S01bsu078_u:kavk_36.45_0": "tato dṛṣṭvā tamāyāntaṃ mṛgayāyāmamaṅgalam /",
    "S01bsu078_u:kavk_36.45_1": "lubdhakaścāpamākṛṣya hantuṃ kridhāt samādravat //",
    "S01bsu078_u:kavk_36.46_0": "nirvikāraṃ nirudvegaṃ sa taṃ vigatasādhvasam /",
    "S01bsu078_u:kavk_36.46_1": "prahareti bruvāṇaṃ ca dṛṣṭvaiva śamamāptavān //",
    "S01bsu078_u:kavk_36.47_0": "śāmyatastasya sahasā prasādī lubdhakasya saḥ /",
    "S01bsu078_u:kavk_36.47_1": "dharmaṃ dideśa yenāsau bodhiṃ prāpa sahānugaiḥ //",
    "S01bsu078_u:kavk_36.48_0": "sa tatra sugatārhāṇāṃ sarvopaskarasaṃpadām /",
    "S01bsu078_u:kavk_36.48_1": "śatāni paznca ramyāṇāṃ vihārāṇāmakārayat //",
    "S01bsu078_u:kavk_36.49_0": "pūrṇo 'pi jñānasaṃpūrṇaḥ prāptistridaśapūjyatām /",
    "S01bsu078_u:kavk_36.49_1": "vairāgyalakṣmyā yukto 'bhūnmunīnāṃ spṛhaṇīyayā //",
    "S01bsu078_u:kavk_36.50_0": "atha tasyāgrajo bhrātā bhavilaḥ kṣīṇavittatām /",
    "S01bsu078_u:kavk_36.50_1": "kālenopagataḥ prāyāt samduraṃ draviṇāśayā //",
    "S01bsu078_u:kavk_36.51_0": "tataḥ pravahaṇārūḍhaḥ so 'nukūlaiḥ samīraṇaiḥ /",
    "S01bsu078_u:kavk_36.51_1": "gośīrṣacandanavanaṃ prāpitaḥ svalpavāsaraiḥ //",
    "S01bsu078_u:kavk_36.52_0": "kuṭhārikaśataistasmin pañcabhiśchettumudyate /",
    "S01bsu078_u:kavk_36.52_1": "taccandanavanaṃ divyaṃ bhujaṅgagaṇāsaṃkulam //",
    "S01bsu078_u:kavk_36.53_0": "tatsvāmī yakṣasenānāṃ maheśvaraṃ iti śrutaḥ /",
    "S01bsu078_u:kavk_36.53_1": "kopādudasṛjad ghoraṃ kālikākhyaṃ mahānilam //",
    "S01bsu078_u:kavk_36.54_0": "marutā mahatā tena prāpitāḥ prāṇasaṃśayam /",
    "S01bsu078_u:kavk_36.54_1": "cakrandurvaṇijaḥ sarve śarvaśakramukhān surān //",
    "S01bsu078_u:kavk_36.55_0": "tānārtarāvamukharān bhavilaḥ sārthanāyakaḥ /",
    "S01bsu078_u:kavk_36.55_1": "uvāca saṃcintya ciraṃ paścāttāpasamākulaḥ //",
    "S01bsu078_u:kavk_36.56_0": "pūrṇaḥ kanīyān bhrātā sa hitaiṣī māṃ purāvadat /",
    "S01bsu078_u:kavk_36.56_1": "bahukleśo hyalpasukhaḥ kka gantavyastvayāmbudhiḥ //",
    "S01bsu078_u:kavk_36.57_0": "akṛtvā dhīmatastasya vacanaṃ satyadarśinaḥ /",
    "S01bsu078_u:kavk_36.57_1": "cyuto 'haṃ dhanalobhena ghore 'smin vyasanārṇave //",
    "S01bsu078_u:kavk_36.58_0": "śrutvaitadvaṇijaḥ sarve prabhāvaṃ lokaviśrutam /",
    "S01bsu078_u:kavk_36.58_1": "pūrṇasya manasā dhyātvā tameva śaraṇaṃ yayuḥ //",
    "S01bsu078_u:kavk_36.59_0": "namastubhyaṃ jagatkleśaviṣadhoṣāpahāriṇe /",
    "S01bsu078_u:kavk_36.59_1": "pūrṇayodīrṇakaruṇāsudhāsaṃpūrṇacetase //",
    "S01bsu078_u:kavk_36.60_0": "ityekasvararāveṇa teṣāṃ saṃpūrite 'mbare /",
    "S01bsu078_u:kavk_36.60_1": "kṣaṇena gatvā tadvṛttaṃ pūrṇaḥ prāha svadevatāḥ //",
    "S01bsu078_u:kavk_36.61_0": "śroṇāparāntakagataḥ śrutvā teṣāṃ sa viplavam /",
    "S01bsu078_u:kavk_36.61_1": "vyomnā samādhisaṃnaddhaḥ prāpa pravahaṇaṃ kṣaṇāt //",
    "S01bsu078_u:kavk_36.62_0": "tasmin paryaṅkabandhanena sthito merurivācalah /",
    "S01bsu078_u:kavk_36.62_1": "pralayottālavegasya gatiṃ vāhorjahāra sah //",
    "S01bsu078_u:kavk_36.63_0": "pūrṇena pavanaṃ ruddhaṃ jñātvā yakṣagaṇāgraṇīḥ /",
    "S01bsu078_u:kavk_36.63_1": "taṃ prasādya yayau tyaktvā tebhyaścandanakānanam //",
    "S01bsu078_u:kavk_36.64_0": "pūrṇaprasādādādāya bhavilaścandanadrumān /",
    "S01bsu078_u:kavk_36.64_1": "hṛṣṭastenaiva sahitaḥ śūrpāraṃ svapuraṃ yayau //",
    "S01bsu078_u:kavk_36.65_0": "pūrṇo 'th saṃmate bhrātustatra gośīrṣacandanaiḥ /",
    "S01bsu078_u:kavk_36.65_1": "cakre candanamālākhyaṃ prāsādaṃ sugato 'citam //",
    "S01bsu078_u:kavk_36.66_0": "tatra pūrṇena bhagavān dhyātastūrṇaṃ vihāysā /",
    "S01bsu078_u:kavk_36.66_1": "samāyayau jetavanādullaṅghya śatayojanīm //",
    "S01bsu078_u:kavk_36.67_0": "āgacchato bhagavataḥ puraḥprasṛtayā jagat /",
    "S01bsu078_u:kavk_36.67_1": "dehakāntyā kapiśitaṃ sarvaṃ himamivābhavat //",
    "S01bsu078_u:kavk_36.68_0": "puropāntanivāsinyastaṃ vilokya gṛhāṅganāḥ /",
    "S01bsu078_u:kavk_36.68_1": "tīvracittaprasādena praśamonmukhatāṃ yayuḥ //",
    "S01bsu078_u:kavk_36.69_0": "kuśalopacitāṃ tāsāṃ bhagavān satyadeśanām /",
    "S01bsu078_u:kavk_36.69_1": "cakre bhavādṛtāṃ kāntāstāh prāpuḥ kuśalaṃ yayuḥ //",
    "S01bsu078_u:kavk_36.70_0": "ṛddhyā bhagavatastatra caityaṃ paurāṅganābhidham /",
    "S01bsu078_u:kavk_36.70_1": "tābhirvihitamadyāpi vandante caityavandakāḥ //",
    "S01bsu078_u:kavk_36.71_0": "munīnāṃ bhagavān kṛtvā tathā valkalino muneḥ /",
    "S01bsu078_u:kavk_36.71_1": "pravrajyānugrahaṃ śuddhāṃ vidadhe dharmadeśanām //",
    "S01bsu078_u:kavk_36.72_0": "tataścandanamālākhyaṃ prāsādaṃ bhagavān jinaḥ /",
    "S01bsu078_u:kavk_36.72_1": "praviśya sphāṭikaṃ cakre janasaṃghabharakṣamam //",
    "S01bsu078_u:kavk_36.73_0": "atha ratnāsanāsīnaḥ sa tatra karuṇānidhiḥ /",
    "S01bsu078_u:kavk_36.73_1": "vidadhe sarvasattvānāṃ śāntyai nirvāṇadeśanām //",
    "S01bsu078_u:kavk_36.74_0": "atrāntare sānucarau munīndrau kṛṣṇāgautamau /",
    "S01bsu078_u:kavk_36.74_1": "abhyetya dharmaśravaṇeśāstuḥ śāsanamāpatuḥ //",
    "S01bsu078_u:kavk_36.75_0": "tatra kṛtvātha bhagavān prāsādasya pratigraham /",
    "S01bsu078_u:kavk_36.75_1": "punarjetavanaṃ gacchannudyayau saha bhikṣubhiḥ //",
    "S01bsu078_u:kavk_36.76_0": "vrahan mārīcilokasthām maudgalyāyanamātaram /",
    "S01bsu078_u:kavk_36.76_1": "sagdirā cāryasatye tāṃ dharmamārge nyaveśayat //",
    "S01bsu078_u:kavk_36.77_0": "atha jetavanaṃ prāptaṃ bhagavantaṃ savismayāḥ /",
    "S01bsu078_u:kavk_36.77_1": "pūrṇasya puṇyaṃ papracchurbhikṣavaḥ so 'pyabhāṣata //",
    "S01bsu078_u:kavk_36.78_0": "kāśyapasya purā samyaksaṃbuddhasyānyajanmani /",
    "S01bsu078_u:kavk_36.78_1": "vihārādhikṛtaḥ pūrṇaḥ saṃghopasthāyako 'bhavat //",
    "S01bsu078_u:kavk_36.79_0": "sa kadācidasaṃmṛṣṭāṃ dṛṣṭvā vaihārikīṃ bhuvam /",
    "S01bsu078_u:kavk_36.79_1": "prāha pravrajitaṃ tīvraṃ krodhādupadhivārikam //",
    "S01bsu078_u:kavk_36.80_0": "dṛptasyopadhivāro 'dya vihāro 'sminnamārjitaḥ /",
    "S01bsu078_u:kavk_36.80_1": "kasya dāsīsutasyeti bruvāṇastamabhartsayat //",
    "S01bsu078_u:kavk_36.81_0": "tena pāruṣyapāpena bhuktvā narakadurgatim /",
    "S01bsu078_u:kavk_36.81_1": "dāsīsuto 'bhavat pūrṇaḥ pañca janmaśatāni saḥ //",
    "S01bsu078_u:kavk_36.82_0": "saṃghopāsanamevāsya puṇyāyābhūnmahīyasā /",
    "S01bsu078_u:kavk_36.82_1": "arhattvaṃ yena niḥśeṣabhavakleśojjhitaḥ śritaḥ //",
    "S01bsu078_u:kavk_36.83_0": "iti prabhāvaṃ kathitaṃ jinena pūrṇasya puṇyopacayapraṇitam /",
    "S01bsu078_u:kavk_36.83_1": "śrutvādbhutaṃ saṃsadi bhikṣusaṃghaḥ puṇyaprasaṃśābhirato babhūva //",
    "S01bsu078_u:84_0": "iti kṣemendraviracitāyām bodhisattvāvadānakalpalatāyām pūrṇāvadānaṃ ṣaṭtriṃśaḥ pallavaḥ //",
    "S01bsu078_u:85_0": "37. mūkapaṅgvavadānam /",
    "S01bsu078_u:85_1": "ākiṃcanyasukhāya niḥspṛhatayā vairāgyalakṣmījuṣaḥ",
    "S01bsu078_u:85_2": "sarvaṃ yānti vihāya kāyasacivāḥ santaḥ praśāntyai vanam /",
    "S01bsu078_u:85_3": "tatrāpi vrataḍambare parikarārambhāya cet saṃcayas",
    "S01bsu078_u:85_4": "tatkaḥ kośaparicchadopakaraṇairgehe 'parādhaḥ kṛtaḥ //",
    "S01bsu078_u:kavk_37.2_0": "jine jetavanārāmavihārābhirate purā /",
    "S01bsu078_u:kavk_37.2_1": "śākyarājakumārāṇāṃ pravrajyāsaṃjuṣāṃ puraḥ //",
    "S01bsu078_u:kavk_37.3_0": "citracīvarasatpātrayogapaṭṭādisaṃcayam /",
    "S01bsu078_u:kavk_37.3_1": "prabhūtataramālokya bhagavān samacintayat //",
    "S01bsu078_u:kavk_37.4_0": "aho bataiṣāṃ nādyāpi bandhaheturnivartate /",
    "S01bsu078_u:kavk_37.4_1": "abhimānamayaḥ kāye priyaḥ parikaragrahaḥ //",
    "S01bsu078_u:kavk_37.5_0": "kāye kāyapariṣkārastasyopakaraṇāvalī /",
    "S01bsu078_u:kavk_37.5_1": "tasyāḥ parikarādānamaho nu bandhaśṛnkhalā //",
    "S01bsu078_u:kavk_37.6_0": "iti saṃcintya bhagavān naikāntavihitasthitiḥ /",
    "S01bsu078_u:kavk_37.6_1": "kāruṇyādupasannānāṃ kuśalāya samudyataḥ //",
    "S01bsu078_u:kavk_37.7_0": "māsatrayamupasthānaṃ kartavyaṃ yena kenacit /",
    "S01bsu078_u:kavk_37.7_1": "adarśanāya bhikṣūṇāmakaroditi saṃvidam //",
    "S01bsu078_u:kavk_37.8_0": "pravṛtte niyame tasmin bhikṣurāraṇyakavrataḥ /",
    "S01bsu078_u:kavk_37.8_1": "āyayāvupasenākhyaḥ kāryārthaṃ tanucīvaraḥ //",
    "S01bsu078_u:kavk_37.9_0": "pravāritaḥ sa saṃprāpya dhanyaḥ sugatadarśanam /",
    "S01bsu078_u:kavk_37.9_1": "kṛtakṛtyaḥ kṣasṇaṃ sthitvā pratasthe praṇipatya tam //",
    "S01bsu078_u:kavk_37.10_0": "vrajantametya papracchurbhikṣavaḥ parivārya tam /",
    "S01bsu078_u:kavk_37.10_1": "tavārya darśanamaho dattaṃ bhagavatā katham //",
    "S01bsu078_u:kavk_37.11_0": "māsatrayaṃ darśane 'sya niyamaḥ śāsanena yaḥ /",
    "S01bsu078_u:kavk_37.11_1": "sa kathaṃ bhavatā bhagnaḥ saṃghasyonmārgagāminā //",
    "S01bsu078_u:kavk_37.12_0": "śrutvā tadvacanaṃ teṣāmupasenaḥ smitottaram /",
    "S01bsu078_u:kavk_37.12_1": "tānuce n amayā kaścit kṛtaḥ samayaviplavaḥ //",
    "S01bsu078_u:kavk_37.13_0": "ahamukto bhagavatā darśanāvasare svayam /",
    "S01bsu078_u:kavk_37.13_1": "āraṇyakasya me bhikṣorniṣedho nāsti darśane //",
    "S01bsu078_u:kavk_37.14_0": "paricchadopakaraṇatyāganirmuktabandhanāḥ /",
    "S01bsu078_u:kavk_37.14_1": "avāryadarśanā vṛkṣamūlikāḥ pāṃśukūlikāḥ //",
    "S01bsu078_u:kavk_37.15_0": "idamadya paraṃ prātariti ye saṃcaye ratāḥ /",
    "S01bsu078_u:kavk_37.15_1": "pātravīcaravargeṣu teṣāṃ nāstīha darśanam //",
    "S01bsu078_u:kavk_37.15_2": "pāthobhiḥ prasarattuṣāraśiśiraistṛṣṇāturāste paraṃ",
    "S01bsu078_u:kavk_37.15_3": "te nityaṃ ca nidhānadhāmni vivṛte 'pyanyādalaṃ durgatāḥ /",
    "S01bsu078_u:kavk_37.15_4": "teṣāṃ candanapādapādupanataḥ saṃtāpakaḥ pāvako",
    "S01bsu078_u:kavk_37.15_5": "yaireṣa praśamavratopakaraṇe baddho 'bhimānagrahaḥ //",
    "S01bsu078_u:kavk_37.17_0": "ityuktamupasenena śrutvā te śākyabhikṣavaḥ /",
    "S01bsu078_u:kavk_37.17_1": "vailakṣyakṣayitotsāhāḥ sahasaiva vyacintayan //",
    "S01bsu078_u:kavk_37.18_0": "etadbhagavatādiṣṭamasmānuddhiśya nāparān /",
    "S01bsu078_u:kavk_37.18_1": "vicitracīvaracayaprāvārā vayameva yat //",
    "S01bsu078_u:kavk_37.19_0": "viratecchāḥ priyāh śāsturmahecchā vayamapriyāḥ /",
    "S01bsu078_u:kavk_37.19_1": "tasmādicchāṃ parityajya bhavāmastasya saṃmatāḥ //",
    "S01bsu078_u:kavk_37.20_0": "iti saṃcintya te sarve cārucīvarasaṃcayam /",
    "S01bsu078_u:kavk_37.20_1": "prāvṛtyābhyadhikaṃ tyaktvā yayurbhagavato 'ntikam //",
    "S01bsu078_u:kavk_37.21_0": "icchāvirāme bhagavān vyadhātteṣāmanugraham /",
    "S01bsu078_u:kavk_37.21_1": "jñānavajreṇa satkāyadṛṣṭiśailaṃ bibheda yaḥ //",
    "S01bsu078_u:kavk_37.22_0": "śākyarājakumārāṇāṃ śrotaḥprāptiphalaspṛśām /",
    "S01bsu078_u:kavk_37.22_1": "bhikṣubhiḥ pūrvavṛttāntaṃ pṛṣṭaḥ prāha tathāgataḥ //",
    "S01bsu078_u:kavk_37.23_0": "vārāṇasyāmabhūtpūrvaṃ brahmadatto mahīpatiḥ /",
    "S01bsu078_u:kavk_37.23_1": "dānārdrahasto yadbāhuḥ kṣmāmadhāddigdvipopamaḥ //",
    "S01bsu078_u:kavk_37.24_0": "tasya brahmāvatī muktālateva guṇaśālinī /",
    "S01bsu078_u:kavk_37.24_1": "kīrtiḥ satpuruṣasyeva viśrutā vanitābhavat //",
    "S01bsu078_u:kavk_37.25_0": "pratibimbopamaṃ patyuḥ sā sutaṃ vimalāśayā /",
    "S01bsu078_u:kavk_37.25_1": "jalakrīḍāgatā kāle suṣuve divyalakṣaṇam //",
    "S01bsu078_u:kavk_37.26_0": "udakākhyaḥ sa bālo 'bhūt saṃjātaḥ salilāntare /",
    "S01bsu078_u:kavk_37.26_1": "vardhamānaḥ pitustulyaṃ yauvarājyānorathaiḥ //",
    "S01bsu078_u:kavk_37.27_0": "śatāni pañcāmātyānāṃ tasya janmadinaṃ samam /",
    "S01bsu078_u:kavk_37.27_1": "avāpustulyarūpāṇāṃ putrāṇām śatapañcakam //",
    "S01bsu078_u:kavk_37.28_0": "nijaṃ jātismaraḥ smṛtvā prāgvṛttaṃ sa śiśuḥ śanaiḥ /",
    "S01bsu078_u:kavk_37.28_1": "acintayat prāptakālaṃ hitaṃ sukṛtamātmanaḥ //",
    "S01bsu078_u:kavk_37.29_0": "ṣaṣṭivarṣāṇi kṛtvā tu yauvarājyamahaṃ purā /",
    "S01bsu078_u:kavk_37.29_1": "abhavaṃ kṛcchrasaṃtaptaściraṃ narakasaṃkaṭe //",
    "S01bsu078_u:kavk_37.30_0": "janmanyasminnapi punaryauvarājyamupasthitam /",
    "S01bsu078_u:kavk_37.30_1": "sarvathā prārthyamāno 'pi na kariṣyāmi pātakam //",
    "S01bsu078_u:kavk_37.31_0": "iti saṃcintya sa ciraṃ rājabhogaparāṅmukhaḥ /",
    "S01bsu078_u:kavk_37.31_1": "piturudvegajananīmagrahīt paṅgumūkatām //",
    "S01bsu078_u:kavk_37.32_0": "sarvalakṣaṇayukto 'pi rājavṛtterabhājanam /",
    "S01bsu078_u:kavk_37.32_1": "sa mūkapaṅgurnāmābhūd bandhūnāṃ duḥkhavardhanaḥ //",
    "S01bsu078_u:kavk_37.33_0": "prāpteṣu mantriputreṣu śastraśāstrabalodayam /",
    "S01bsu078_u:kavk_37.33_1": "rājaputraḥ pravṛddho 'pi nodatiṣṭhanna cāvadat //",
    "S01bsu078_u:kavk_37.34_0": "pṛṣṭastataḥ kṣitīśena vaidyāstaddoṣabheṣajam /",
    "S01bsu078_u:kavk_37.34_1": "avadan vaikalyaṃ rājan rājasūnorna dṛśyate //",
    "S01bsu078_u:kavk_37.35_0": "abhyāsādyadi jāto 'sya doṣo 'pi sukhasevinaḥ /",
    "S01bsu078_u:kavk_37.35_1": "tadeṣa bhayasaṃvegāduttiṣṭhati ca vakti ca //",
    "S01bsu078_u:kavk_37.36_0": "iti vaidyairabhihitaṃ tathetyuktvā kṣitīśvaraḥ /",
    "S01bsu078_u:kavk_37.36_1": "mithyaiva vadhyavasudhāṃ bhayāya vyasṛjatsutam //",
    "S01bsu078_u:kavk_37.37_0": "sa bhartsyamānah puruṣaistamuvāca rathasthitam /",
    "S01bsu078_u:kavk_37.37_1": "api kaścidvasatyasyāṃ vārāṇasyāṃ na vā janaḥ //",
    "S01bsu078_u:kavk_37.38_0": "iti tadvacanaṃ śrutvā tairnītaḥ sa nṛpāntikam /",
    "S01bsu078_u:kavk_37.38_1": "tatra pitrārthyamāno 'pi mūka evābhavat punaḥ //",
    "S01bsu078_u:kavk_37.39_0": "punarvadhyabhuvaṃ nītaḥ śavaṃ dṛṣṭvā jagād saḥ /",
    "S01bsu078_u:kavk_37.39_1": "astyeṣa jīvati śavaḥ kiṃ vā sarvātmanā mṛtaḥ //",
    "S01bsu078_u:kavk_37.40_0": "śrutvaitat taiḥ pituḥ pārśve nyasto maunaṃ vyadhātpunaḥ /",
    "S01bsu078_u:kavk_37.40_1": "punarvadhabhayāccaiva nītaḥ provāca tān pathi //",
    "S01bsu078_u:kavk_37.41_0": "rāśirya eṣa dhānyasya sa hi bhukto 'nubhujyate /",
    "S01bsu078_u:kavk_37.41_1": "ityuktavākyo 'pi punarnoce kiṃcit pitu paraḥ //",
    "S01bsu078_u:kavk_37.42_0": "tataḥ khyātapratikṣepe tasyādiṣṭe mahībhujā /",
    "S01bsu078_u:kavk_37.42_1": "so 'vadadvaradānena vacmi pradbhyāṃ vrajāmi ca //",
    "S01bsu078_u:kavk_37.43_0": "athāsya rājñā hṛṣṭena varadāne pratiśrute /",
    "S01bsu078_u:kavk_37.43_1": "sa padbhyāṃ svayamabhyetya spaṣṭaṃ pitaramabravīt //",
    "S01bsu078_u:kavk_37.44_0": "nāhaṃ paṅgurna mūko 'haṃ naiva cāhaṃ jaḍāśayaḥ /",
    "S01bsu078_u:kavk_37.44_1": "kiṃtu janmāntarakleśaṃ smṛtvā vaihvalyamāśritaḥ //",
    "S01bsu078_u:kavk_37.45_0": "yauvarājyasukhaṃ bhuktvā ṣaṣṭivarṣāṇyahaṃ purā /",
    "S01bsu078_u:kavk_37.45_1": "ṣaṣṭivarṣasahasrāṇi nyavasaṃ narakodare //",
    "S01bsu078_u:kavk_37.46_0": "rājabhītyā mayā tasmāt kṛteyaṃ mūkapaṅgutā /",
    "S01bsu078_u:kavk_37.46_1": "pravrajyayā brahmacaryaṃ carāmyeṣa varo mama //",
    "S01bsu078_u:kavk_37.47_0": "iti tenoktamākarṇya tamuvāca mahīpatiḥ /",
    "S01bsu078_u:kavk_37.47_1": "amūka ityāptadhṛtirvirakta iti duḥkhitaḥ //",
    "S01bsu078_u:kavk_37.48_0": "dharmamūlamidaṃ rājyaṃ putra na tyaktumarhasi /",
    "S01bsu078_u:kavk_37.48_1": "yajñadānaprajātrāṇaiḥ puṇyapūrṇā nṝpaśriyaḥ //",
    "S01bsu078_u:kavk_37.49_0": "ekaputrastvayā putra parityāgarasādaham /",
    "S01bsu078_u:kavk_37.49_1": "nidrādaridratām nītaḥ śokaśayyāsamāśrayaḥ //",
    "S01bsu078_u:kavk_37.50_0": "saṃpūrṇacandrarucirāṃ vyaktamauktikahāsinīm /",
    "S01bsu078_u:kavk_37.50_1": "kathaṃ saṃpadamutsṛjya pravrajyābhimatā tava //",
    "S01bsu078_u:kavk_37.51_0": "kathaṃ śayyāḥ parityajya prājyarājyasukhocitāḥ /",
    "S01bsu078_u:kavk_37.51_1": "vanāntavāsavyasanī sevase pāṃśulāḥ sthalīḥ //",
    "S01bsu078_u:kavk_37.51_2": "kāntālīlāmukuramaṇimanmandirīṃ rājadhānīm",
    "S01bsu078_u:kavk_37.51_3": "etāṃ tyaktvānanu vanabhuvaḥ saṃpatadvyāghraghorāḥ /",
    "S01bsu078_u:kavk_37.51_4": "sarvaprītyai jaradajagarāśvāsavipluṣṭapatrāḥ",
    "S01bsu078_u:kavk_37.51_5": "kliṣṭacchāyāh praviralalatāstāḥ kathaṃ te bhavanti //",
    "S01bsu078_u:kavk_37.53_0": "pituḥ śrutveti vacanaṃ rājaputrastamabravīt /",
    "S01bsu078_u:kavk_37.53_1": "dantakāntādhararuciṃ vairāgyaṃ grāhayanniva //",
    "S01bsu078_u:kavk_37.54_0": "śītalā nirmalajalāh saṃtoṣaśaśiśītalāḥ /",
    "S01bsu078_u:kavk_37.54_1": "vane vairāgyasubhagā bhuvaḥ kasya na vallabhāḥ //",
    "S01bsu078_u:kavk_37.55_0": "paradārā iva kṣiprasukhāvarjitadurjanāḥ /",
    "S01bsu078_u:kavk_37.55_1": "narakapratyayāyāme sāpāyā na priyāḥ priyāḥ //",
    "S01bsu078_u:kavk_37.56_0": "dhyānaṃ mantraḥ parijñānamindriyāṇāṃ canirjayaḥ /",
    "S01bsu078_u:kavk_37.56_1": "rājñāṃ hiṃsāprayatnena yogo 'yaṃ narakapradaḥ //",
    "S01bsu078_u:kavk_37.56_2": "hasantyaḥ saṃsāraṃ kusumakalilāḥ kānanabhuvaḥ",
    "S01bsu078_u:kavk_37.56_3": "svabhāvena prītiṃ vidadhati budhānāṃ śamamayīm /",
    "S01bsu078_u:kavk_37.56_4": "dṛḍhaṃ cintāśrāṇtā vyajanapavanocchvāsabahulā",
    "S01bsu078_u:kavk_37.56_5": "vibhūtirbhūpānāṃ śiraḥsaktāmanityatām //",
    "S01bsu078_u:kavk_37.58_0": "anujānīhi māṃ tāta vrajāmyeṣa tapovanam /",
    "S01bsu078_u:kavk_37.58_1": "jānīhi sarvabhāvānāṃ śiraḥsaktāmanityatām //",
    "S01bsu078_u:kavk_37.59_0": "iti putravacaḥ śrutvā tattatheti vicintayan /",
    "S01bsu078_u:kavk_37.59_1": "uvācopacitāścaryastaṃ manīṣī mahīpatiḥ //",
    "S01bsu078_u:kavk_37.60_0": "vivekavimalaṃ putra tvamicchāsi sa cedvanam /",
    "S01bsu078_u:kavk_37.60_1": "hitvāme saṃśayaṃ tāvat paścādyuktiṃ kariṣyasi //",
    "S01bsu078_u:kavk_37.61_0": "vrajatā badhyavaśudhāṃ tiryaguktaṃ tvayā vacaḥ /",
    "S01bsu078_u:kavk_37.61_1": "pracuraṃ tadabhiprāyaṃ vaktumarhasi tattvataḥ //",
    "S01bsu078_u:kavk_37.62_0": "iti kṣitibhujā pṛṣṭaḥ so 'bravīttanmayoditam /",
    "S01bsu078_u:kavk_37.62_1": "vasatyatra na kaścit tvā madvadhādyo nivartayet //",
    "S01bsu078_u:kavk_37.63_0": "sukṛtī jīvati śavaḥ sa pāpastu mṛto 'mṛtaḥ /",
    "S01bsu078_u:kavk_37.63_1": "prāk puṇyaṃ bhakṣyate mūlāt sadhanairdhānyarāśivat //",
    "S01bsu078_u:kavk_37.64_0": "ityāśayānmayā tāta taduktaṃ vacanaṃ priyam /",
    "S01bsu078_u:kavk_37.64_1": "* * * * * * * * //",
    "S01bsu078_u:kavk_37.65_0": "iti śrutvā kṣitipatistaṃ pariṣvajya sādaraḥ /",
    "S01bsu078_u:kavk_37.65_1": "ucitaṃ kriyatām putra kuśalāyetyabhāṣataḥ //",
    "S01bsu078_u:kavk_37.66_0": "tataḥ sa pitrānujñātaḥ sāśrunetreṇa kānanam /",
    "S01bsu078_u:kavk_37.66_1": "prayayau mantriputrāṇāṃ sahitaḥ pañcabhiḥ śataiḥ //",
    "S01bsu078_u:kavk_37.67_0": "maharṣerantike tatra pravrajyāṃ prāpya sānugah /",
    "S01bsu078_u:kavk_37.67_1": "teṣāṃ kālena so 'paśyat kuṇḍavalkalasaṃcayam //",
    "S01bsu078_u:kavk_37.68_0": "tataḥsa saṃcayadveṣī tadadarśanasaṃvidā /",
    "S01bsu078_u:kavk_37.68_1": "ekākī vijane tasthau kaṃcit kālaṃmahāmatiḥ //",
    "S01bsu078_u:kavk_37.69_0": "darśanābhāṣaṇe baddhaniyamo 'pi yadṛcchayā /",
    "S01bsu078_u:kavk_37.69_1": "prāptaṃ svāgatamityuktvā papraccha kuśalaṃ mṛgam //",
    "S01bsu078_u:kavk_37.70_0": "punaśca pūjitaṃ dṛṣṭvā muniṃ tena mṛgavratam /",
    "S01bsu078_u:kavk_37.70_1": "amātyatanayāḥ sarve vilakṣāḥ samacintayan //",
    "S01bsu078_u:kavk_37.71_0": "mṛgo mṛgavrataścāyaṃ pūjitau niṣparigrahau /",
    "S01bsu078_u:kavk_37.71_1": "etāvanajinau daṇḍasaṃbḥārāḍambarojjhitau //",
    "S01bsu078_u:kavk_37.72_0": "etadarthamanenāsmaddarśane niyamaḥ kṛtaḥ /",
    "S01bsu078_u:kavk_37.72_1": "vratopakaraṇavyagrānnūnamasyāpi vārayet //",
    "S01bsu078_u:kavk_37.73_0": "iti saṃcintya sarvaṃ te vratopacārasaṃcayam /",
    "S01bsu078_u:kavk_37.73_1": "nadyāṃ prakṣipya vārāyāṃ yayuḥ śuddhāstadantikam //",
    "S01bsu078_u:kavk_37.74_0": "tyaktvā gṛhabhūvaṃ teṣāmāśayānuśayocitām /",
    "S01bsu078_u:kavk_37.74_1": "sa dhātuṃ prakṛtiṃ jñātvā vidadhe dharmadeśanām //",
    "S01bsu078_u:kavk_37.75_0": "rājaputraḥ sa evāhaṃ śākyāste mantrisūnavaḥ /",
    "S01bsu078_u:kavk_37.75_1": "punastyāgopadeśo 'yamadyāpyeṣāṃ mayā kṛtaḥ //",
    "S01bsu078_u:kavk_37.76_0": "iti śākyakumāravṛttametat kathitaṃ bhikṣugaṇaḥ svayaṃ jinena /",
    "S01bsu078_u:kavk_37.76_1": "avadhārya parāmapūjayat tāṃ karuṇāmāśritavatsalasya tasya //",
    "S01bsu078_u:86_0": "iti kṣemendraviracitāyāṃ bodhisattvāvadānakalpalatāyāṃ mūkapaṅgvavadānaṃ nāma saptatriṃśaḥ pallavaḥ /",
    "S01bsu078_u:87_0": "38. kṣānyavadānam /",
    "S01bsu078_u:kavk_38.1_0": "te jayanti dhṛtiśīlinaḥ paraṃ nirvikārarucisūcitādbhutāḥ /",
    "S01bsu078_u:kavk_38.1_1": "śeṣavat pṛthulabhāranirvyathāḥ ye vahanti sukṛtakṣamāḥ kṣamām //",
    "S01bsu078_u:kavk_38.2_0": "purā purā puṇyaviparyayeṇa ripuḥ prajānāṃ janitaprakampaḥ /",
    "S01bsu078_u:kavk_38.2_1": "udunbanāmā nibiḍopatāpairyakṣa kṣayāyaiva kṛtakṣaṇo 'bhūt //",
    "S01bsu078_u:kavk_38.3_0": "akālakālaṃ tamanāthabandhurlokānukampī bhagavān prasahya /",
    "S01bsu078_u:kavk_38.3_1": "śikṣopadeśaṃ śaraṇaṃ prapannaṃ śamābhidhāyī vinaye nyayuṅkta //",
    "S01bsu078_u:kavk_38.4_0": "tasmin praśānte bhuvanopatāpe draṣṭuṃ prahṛṣṭaḥ sugataṃ sametya /",
    "S01bsu078_u:kavk_38.4_1": "saṃcāriṇaṃ nākapatiḥ praṇamya tatkālajātasmitamityuvāca //",
    "S01bsu078_u:kavk_38.5_0": "kasmādakasmāt smitacandralekhā mukhāmbuje bhāti tavādbhuteyam /",
    "S01bsu078_u:kavk_38.5_1": "akāraṇaṃ sattvasudhāsamudrā na lokasāmānyatayām hasanti //",
    "S01bsu078_u:kavk_38.6_0": "śrutveti vākyaṃ tridaśeśvarasya tat taṃ sarvadarśī bhagavān babhāṣe /",
    "S01bsu078_u:kavk_38.6_1": "asmin pradeśe nijapūrvavṛttaṃ smṛtvā smtaṃ jātamidaṃ mamendraṃ //",
    "S01bsu078_u:kavk_38.7_0": "purā muniḥ kṣāniratirvane 'sminnuvāsa nirvāsitaroṣadoṣaḥ /",
    "S01bsu078_u:kavk_38.7_1": "yo 'bhūdbhuvo rāgarajaḥsvabhāve vidveṣavānindurivāravinde //",
    "S01bsu078_u:kavk_38.8_0": "athottarāśādhipatirvasante vanāntarālokanakautukena /",
    "S01bsu078_u:kavk_38.8_1": "sāntaḥpuraḥ kelisukhāya kāmī tadāśramopāntamahīmavāpa //",
    "S01bsu078_u:kavk_38.9_0": "rāgī kalirnāma sa bhūmipālaḥ pādaprahārairvadanāsavaiśca /",
    "S01bsu078_u:kavk_38.9_1": "lebhe vilāseṣu nitambinīnāmaśokaśobhāṃ bakulaśriyaṃ ca //",
    "S01bsu078_u:kavk_38.10_0": "diśastapolopapṛthuprakopabhrūbhaṅgavṛndairiva tāpasānām /",
    "S01bsu078_u:kavk_38.10_1": "tatra bhramadbhirbhramarairbabhūvuḥ kāmāgnidhūmairiva sāndhakārāh //",
    "S01bsu078_u:kavk_38.11_0": "līlāvilolāḥ pavanākulālīstanāvanamrāḥ stabakā latānām /",
    "S01bsu078_u:kavk_38.11_1": "raktādharāḥ pāṭalapallavānām prāpurvilāsaṃ lalanā latānām //",
    "S01bsu078_u:kavk_38.12_0": "rājāṅganāḥ kautukavibhrameṇa vane carantyastamṛṣiṃ vilokya /",
    "S01bsu078_u:kavk_38.12_1": "acañcaladhyānasamādhisaktaṃ vimuktarāgaṃ parivārya tasthuḥ //",
    "S01bsu078_u:kavk_38.13_0": "taddeśamabhyetya nareśvaro 'tha dṛṣṭvā vabhūbhiḥ parivāritaṃ tam /",
    "S01bsu078_u:kavk_38.13_1": "īrṣyāprakopānaladurnirīkṣyaḥ ciccheda tasyāśu sa pāṇipādam //",
    "S01bsu078_u:kavk_38.14_0": "chinnāṅgavargo 'pi sa nirvikāraścukopa bhūpāya na nāma dhīraḥ /",
    "S01bsu078_u:kavk_38.14_1": "nyavārayat krūrataraṃ ca tasmai gandharvayakṣoragadevasaṃgham //",
    "S01bsu078_u:kavk_38.15_0": "tataḥ prayāte nṛpatau puraṃ svāṃ sametya sarve munayo vanebhyaḥ /",
    "S01bsu078_u:kavk_38.15_1": "taṃ tatra kṛtāvayavaṃ vilokya kṣāntā api krodhadhutā babhūvuḥ //",
    "S01bsu078_u:kavk_38.16_0": "śāpapradānābhimukhān nivārya kṣantavyamityeva sa tānuvāca /",
    "S01bsu078_u:kavk_38.16_1": "kṣāmāsamāliṅgitamānasānām kopakriyābhiḥ kriyate na saṅgaḥ //",
    "S01bsu078_u:kavk_38.17_0": "vikāravego 'pi na pāṇipādacchede mamābhūd yadi vītamanyoḥ /",
    "S01bsu078_u:kavk_38.17_1": "satyena tenākṣatadeha eva syāmityavādīt sa punaḥ prasādī //",
    "S01bsu078_u:kavk_38.18_0": "tataḥ kṣaṇāt saṃgatapāṇipādaṃ rūḍhavraṇaṃ pretya sadodayena /",
    "S01bsu078_u:kavk_38.18_1": "apūjayat kṣāntiguṇaṃ stavena taṃ devatā sattvasitaiśca puṣpaiḥ //",
    "S01bsu078_u:kavk_38.19_0": "rājāpi tatkilbiṣakālakūṭavisphoṭasaṃghaṭṭavinaṣṭaceṣṭaḥ /",
    "S01bsu078_u:kavk_38.19_1": "pūrotkaṭāvartavivartamānaḥ saṃvartapākaṃ narakaṃ jagāma //",
    "S01bsu078_u:kavk_38.20_0": "yo 'bhūtpurā kṣāntiratirmaharṣiḥ so 'haṃ kaliryaśca sa devadattaḥ /",
    "S01bsu078_u:kavk_38.20_1": "atītavṛttasmaraṇena śakra nākāraṇaṃ jātamidaṃ smitaṃ me //",
    "S01bsu078_u:kavk_38.20_2": "iti bhagavataḥ śrutvā vākyaṃ sa vismayamānasaḥ",
    "S01bsu078_u:kavk_38.20_3": "pramadavikacavyaktotsāhā vahannayanāvalīḥ /",
    "S01bsu078_u:kavk_38.20_4": "taraṇikiraṇasparśeneva sphuṭaḥ kamalākaras",
    "S01bsu078_u:kavk_38.20_5": "tridaśavasatiṃ prītaḥ prāyāt patistridivaikasām //",
    "S01bsu078_u:88_0": "iti kṣemendraviracitāyāṃ bodhisattvāvadānakalpalatāyāṃ kṣāntyavadānamaṣṭatriṃśaḥ pallavaḥ //",
    "S01bsu078_u:89_0": "39. kapilāvadānam /",
    "S01bsu078_u:kavk_39.1_0": "atyantamunnatimatāṃ mahatāṃ vināśadoṣasya durjanasamāgama eva hetuḥ /",
    "S01bsu078_u:kavk_39.1_1": "kūladrumāḥ kila phalaprasavaiḥ sahaiva sadyaḥ patanti jalasaṃgatibhinnamūlāḥ //",
    "S01bsu078_u:kavk_39.2_0": "rucirāgāraśālinyām vaiśālyāṃ bhagavān purā /",
    "S01bsu078_u:kavk_39.2_1": "valgumatyāstaṭe nadyā vicacāra tathāgataḥ //",
    "S01bsu078_u:kavk_39.3_0": "tasyāḥ kaivartasarthena gambhīre 'mbhasi dustare /",
    "S01bsu078_u:kavk_39.3_1": "kadācid ghoramakaraḥ kṣiptvā jālaṃ samuddhṛtaḥ //",
    "S01bsu078_u:kavk_39.4_0": "aṣṭādaśaśirāḥ siḥsadviraprakharānanaḥ /",
    "S01bsu078_u:kavk_39.4_1": "nṛṇāṃ sahasrairākṛṣṭaḥ parvatākāravigrahaḥ //",
    "S01bsu078_u:kavk_39.5_0": "taṃ dṛṣṭvā tatra vitrastāh srastākarṣaṇarajjavaḥ /",
    "S01bsu078_u:kavk_39.5_1": "āścaryaniścaladṛśo na tasthurna yayuḥ kṣaṇam //",
    "S01bsu078_u:kavk_39.6_0": "gaṇanāṃ gahanāścaryaviśeṣaśataśālinām /",
    "S01bsu078_u:kavk_39.6_1": "saṃsāre karmavaicitrye vikārāṇāṃ karoti kaḥ //",
    "S01bsu078_u:kavk_39.7_0": "atrāntare tamuddeśaṃ bhagavān bhūtabhāvanaḥ /",
    "S01bsu078_u:kavk_39.7_1": "jinah samāyayau sarvajanatrāṇakṛtakṣaṇah //",
    "S01bsu078_u:kavk_39.8_0": "savṛddhabālalalanaṃ janaṃ kautukasaṃgatam /",
    "S01bsu078_u:kavk_39.8_1": "dṛṣṭvā tatrākarottīre bhagavānāsanagraham //",
    "S01bsu078_u:kavk_39.9_0": "bhikṣusaṃghaiḥ parivṛtaṃ dṛṣṭvā tatra tathāgatam /",
    "S01bsu078_u:kavk_39.9_1": "jano 'bhūdunmukhaḥ sarvaḥ pratyāvṛttaḥ ivodadhiḥ //",
    "S01bsu078_u:kavk_39.10_0": "taṃ vilokyaiva vinatāḥ kaivartāḥ prāṇibandhanam /",
    "S01bsu078_u:kavk_39.10_1": "viśālajālaṃ sahasā saṃsāramiva tatyajuḥ //",
    "S01bsu078_u:kavk_39.11_0": "matsyakumbhīnakrādisaṃsāraṃ tadgirāmbhasi /",
    "S01bsu078_u:kavk_39.11_1": "tyaktvā te viratāṭopā babhūvuḥ kilbiṣadviṣaḥ //",
    "S01bsu078_u:kavk_39.12_0": "tairnyastaṃ bhagavān dṛṣṭvā mahākamaramagrataḥ /",
    "S01bsu078_u:kavk_39.12_1": "taṃ jagāda sṛjan dantakāntyaiva karuṇānadīm //",
    "S01bsu078_u:kavk_39.13_0": "api tvaṃ kapilaḥ putra kiṃ n asmarasi duṣkṛtam /",
    "S01bsu078_u:kavk_39.13_1": "vacoduścaritasyāyaṃ paripāko 'nubhūyate //",
    "S01bsu078_u:kavk_39.14_0": "sāpyakalyāṇamitraṃ te jananī kkādya vartate /",
    "S01bsu078_u:kavk_39.14_1": "sarvajñenetyabhihitaḥ smṛtvā jātimuvāca saḥ //",
    "S01bsu078_u:kavk_39.15_0": "vibho bhavāmi kapilaḥ smarāmi nijaduṣkṛtam /",
    "S01bsu078_u:kavk_39.15_1": "vacoduścaritasyāyaṃ paripāko 'nubhūyate //",
    "S01bsu078_u:kavk_39.16_0": "yātā me narakaṃ mātā narakādeśinī purā /",
    "S01bsu078_u:kavk_39.16_1": "ityuktvā makarastatra ruroda paruṣasvaram //",
    "S01bsu078_u:kavk_39.17_0": "taṃ śokasāgare magnaṃ babhāṣe bhagavān punaḥ /",
    "S01bsu078_u:kavk_39.17_1": "akāle kiṃ karomyadya tiryagyonigatasya te //",
    "S01bsu078_u:kavk_39.17_2": "apuṇyaprārambhe rabhasahasitollāsavihite",
    "S01bsu078_u:kavk_39.17_3": "pramattānāṃ yāte narakaparipākapraṇayitām /",
    "S01bsu078_u:kavk_39.17_4": "aśānteḥ saṃtāpaṃ ruditaśaraṇāni pratiniśaṃ",
    "S01bsu078_u:kavk_39.17_5": "bhṛśaṃ kleśāveśairdiśati viṣatulyairanuśayaḥ //",
    "S01bsu078_u:kavk_39.19_0": "kṣaṇaṃ duḥkhakṣayāyaiva mayi cittaṃ prasādaya /",
    "S01bsu078_u:kavk_39.19_1": "prasannamānasaḥ kāle yāsyasi tridaśālayam //",
    "S01bsu078_u:kavk_39.20_0": "śṛṇu vatsa hitaṃ cedaṃ vicārya kuru cetasi /",
    "S01bsu078_u:kavk_39.20_1": "anityāḥ sarvasaṃskārāḥ śāntinirvāṇamakṣayam //",
    "S01bsu078_u:kavk_39.21_0": "ityājñayāḥ bhagavatastasmin yāte prasannatām /",
    "S01bsu078_u:kavk_39.21_1": "janasaṃghaḥ sa suciraṃ babhūvāścaryaniścalaḥ //",
    "S01bsu078_u:kavk_39.22_0": "āryānandaḥ praṇayinā janenābhyarthitastataḥ /",
    "S01bsu078_u:kavk_39.22_1": "tatpūrvavṛttaṃ papraccha bhagavantaṃ kṛtāñjaliḥ //",
    "S01bsu078_u:kavk_39.23_0": "sa tena pṛṣṭaḥ provāca vimapajñānalocanaḥ /",
    "S01bsu078_u:kavk_39.23_1": "asyākuśalaśīlasya vṛttāntaḥ śrūyatāmayam //",
    "S01bsu078_u:kavk_39.24_0": "bhadrakākhye purā kalpe varṣāyutayugāyuṣi /",
    "S01bsu078_u:kavk_39.24_1": "jane babhūva bhagavān kāśyapākhyastathāgataḥ//",
    "S01bsu078_u:kavk_39.25_0": "kṛkirnāma mahīpālaḥ kalpaśāla ivārthinām /",
    "S01bsu078_u:kavk_39.25_1": "abhavat samaye tasmin vārāṇasyāṃ bahupradaḥ //",
    "S01bsu078_u:kavk_39.26_0": "kadācidvibudhāsthāne sahasrākṣamivāparam /",
    "S01bsu078_u:kavk_39.26_1": "āsīnaṃ vādisiṃhākhyastaṃ vidvānāyayau dvijaḥ //",
    "S01bsu078_u:kavk_39.27_0": "avilambitasaṃprāptadarśanāsanasatkṛtiḥ /",
    "S01bsu078_u:kavk_39.27_1": "sa dattāśīrnarapatiṃ śiṣyaśreṇivṛto 'bhyadhāt //",
    "S01bsu078_u:kavk_39.27_2": "svasti svastimate budhādhipasabhāsīnāya tubhyaṃ vibho",
    "S01bsu078_u:kavk_39.27_3": "lubdhāḥ saccaritāmṛte tava paraṃ saṃdarśane rāgiṇaḥ /",
    "S01bsu078_u:kavk_39.27_4": "sadveṣāḥ parabhūpanāmni mukharāste sudguṇodīraṇe",
    "S01bsu078_u:kavk_39.27_5": "kasmātsarvaguṇāśrayeṇa bhavatā duṣairvayaṃ yojitāḥ //",
    "S01bsu078_u:kavk_39.29_0": "yadyācakā api nirantararatnavarṣe nānārthisārthaparipūrakatām prayānti /",
    "S01bsu078_u:kavk_39.29_1": "sarvaṃ bhavānupamapuṇyanidhe vadānya nirdainyadānavibhavasya vijṛmbhitaṃ te //",
    "S01bsu078_u:kavk_39.29_2": "rājan kiṃcitparicitaguṇaiḥ sevayā sadgurubhyaḥ",
    "S01bsu078_u:kavk_39.29_3": "prāpto 'smābhirvibudhavijayī ko 'pi vidyāṃśaleśaḥ /",
    "S01bsu078_u:kavk_39.29_4": "asyāṃ vidvatkamalabharasaumyaprabhāyāṃ sabhāyāṃ",
    "S01bsu078_u:kavk_39.29_5": "tasyotkarṣaṃ katipayapadaṃ pratyayaṃ darśayāmaḥ //",
    "S01bsu078_u:kavk_39.31_0": "nijaguṇagaṇane dhīrlajjate sajjanānāṃ mukharayati tathāpi prauḍhavādābhilāṣaḥ /",
    "S01bsu078_u:kavk_39.31_1": "iyati jagati rājan kṣipramānviṣyatām me prativacanaruciśedasti kaścidvipaścit //",
    "S01bsu078_u:kavk_39.32_0": "saṃdarbhagarbhagambhīramiti tasyotkaṭaṃ vacaḥ /",
    "S01bsu078_u:kavk_39.32_1": "śrutvā kṣitipatiḥ kṣipraṃ vilakṣaḥ samacintayat //",
    "S01bsu078_u:kavk_39.33_0": "aprāptapratimallo 'yaṃ yadi yāyānmadoddhataḥ /",
    "S01bsu078_u:kavk_39.33_1": "tadeṣa mam adeśasya yaśaḥkhaṇḍanadiṇḍimaḥ //",
    "S01bsu078_u:kavk_39.34_0": "guṇāpamānakṛd yatra mūrkho bhavati bhūpatiḥ /",
    "S01bsu078_u:kavk_39.34_1": "na karoti janastatra vidyārjanapariśramam //",
    "S01bsu078_u:kavk_39.35_0": "vivekavimalāloke dharmārāme mahīpatau /",
    "S01bsu078_u:kavk_39.35_1": "loke vidyāḥ pravartante sadācārakriyā iva //",
    "S01bsu078_u:kavk_39.36_0": "tasmādasya prayatnena kartavyo madanigraha /",
    "S01bsu078_u:kavk_39.36_1": "vidyādaridratā deśe doṣa eva viśāṃpateḥ //",
    "S01bsu078_u:kavk_39.37_0": "iti saṃcintya nṛpatirvipraṃ karvaṭavāsinam /",
    "S01bsu078_u:kavk_39.37_1": "ānināya mahāmatyairanviṣaya viduṣāṃ gurum //",
    "S01bsu078_u:kavk_39.38_0": "abhūbhṛtsabhāmupādhyāya pretya taṃ tarkakarkaśam /",
    "S01bsu078_u:kavk_39.38_1": "cakāra vādisiṃhasya darpakesarakartanam //",
    "S01bsu078_u:kavk_39.39_0": "tasya tena jitasyāśu vijitāśeṣavādinaḥ /",
    "S01bsu078_u:kavk_39.39_1": "maunasūtraṃ samāpede lajjiteva sarasvatī //",
    "S01bsu078_u:kavk_39.40_0": "ārūḍhāḥ śubhramahasaṃ nakṣatrāṇāmivodayāḥ /",
    "S01bsu078_u:kavk_39.40_1": "uparyupari dṛśyante guṇotkarṣā manīṣiṇām //",
    "S01bsu078_u:kavk_39.41_0": "vādisiṃhaṃ visṛjyātha datvā bhūri dhanaṃ nṛpaḥ /",
    "S01bsu078_u:kavk_39.41_1": "dadau dvijāya jayine karvaṭaṃ nagaropamam //",
    "S01bsu078_u:kavk_39.42_0": "labdharājagajāśvo 'tha carukeyūrakaṅkaṇaḥ /",
    "S01bsu078_u:kavk_39.42_1": "upādhyāyaḥ svabhavanaṃ praviveśa saha śriyā //",
    "S01bsu078_u:kavk_39.43_0": "bhujairjitā bhūmibhujāṃ vaṇijāṃ sāgarārjitāḥ /",
    "S01bsu078_u:kavk_39.43_1": "vidyāvatāṃ virājante guṇotkarṣarjitāḥ śriyaḥ //",
    "S01bsu078_u:kavk_39.44_0": "kālena śrīmatastasya putrajanmotsavo 'bhavat /",
    "S01bsu078_u:kavk_39.44_1": "sukhe 'pi sukhasaṃpattirlakṣaṇaṃ puṇyakarmaṇām //",
    "S01bsu078_u:kavk_39.45_0": "kapilo nāma sa śiśustejaḥpiṅgaśiroruhaḥ /",
    "S01bsu078_u:kavk_39.45_1": "vardhamānamatirvidvān piturabhyadhiko 'bhavat //",
    "S01bsu078_u:kavk_39.46_0": "kule mahati vaiduṣyaṃ vibhavodbhavaḥ /",
    "S01bsu078_u:kavk_39.46_1": "vibhave satsutotkarṣaḥ phalaṃ sukṛtaśākhinaḥ //",
    "S01bsu078_u:kavk_39.47_0": "kadācidvyādhisaṃyogātpratyāsannatanukṣayaḥ /",
    "S01bsu078_u:kavk_39.47_1": "vijane putramāhūya so 'vadat putravatsalaḥ //",
    "S01bsu078_u:kavk_39.48_0": "kadācidvyādhisaṃyogātpratyāsannatanukṣayaḥ /",
    "S01bsu078_u:kavk_39.48_1": "vijane putramāhūya so 'vadat putravatsalaḥ //",
    "S01bsu078_u:kavk_39.48_2": "bālye guṇārjanaṃ putra paralokasukhārjanam //",
    "S01bsu078_u:kavk_39.49_0": "uttamarṇa iva prāpte kāle sugaṇitāvadhau /",
    "S01bsu078_u:kavk_39.49_1": "adhunā vivaśaḥ kkāhaṃ kka sā vidyā kka taddhanam //",
    "S01bsu078_u:kavk_39.50_0": "guṇapuṣpe sukhaphale baddhamūle dhanairjane /",
    "S01bsu078_u:kavk_39.50_1": "vane vajra ivākālakālaḥ patatiḥ duḥsahaḥ //",
    "S01bsu078_u:kavk_39.51_0": "kṣapayati sakalābhirjanma vidyākalābhiḥ kṣaṇikasukhanimittaṃ saṃnidhatte ca vittam /",
    "S01bsu078_u:kavk_39.51_1": "paśuśiśuṣu manuṣyaḥ prīyate mohaśiṣyaḥ tanuvirahamūrhūrte sarvamanyat sa cānyaḥ //",
    "S01bsu078_u:kavk_39.52_0": "idaṃ tu te hitaṃ vacmi snehamohavaśīkṛtaḥ /",
    "S01bsu078_u:kavk_39.52_1": "saṃsārasāraśaraṇaṃ vatsa vetsi bahuśrutaḥ //",
    "S01bsu078_u:kavk_39.53_0": "santaḥ praṇamyāḥ paruṣaṇ na vācyaṃ kāryaḥ prayatnena paropakāraḥ /",
    "S01bsu078_u:kavk_39.53_1": "pāpāvapāte satataṃ hi puṃsāmetāni puṇyānyavalambanāni //",
    "S01bsu078_u:kavk_39.54_0": "alobhaśobhābharaṇā vibhūtiradveṣasaktiḥ svasukheṣvamohaḥ /",
    "S01bsu078_u:kavk_39.54_1": "mūlatraye 'smin kuśaladrumasya vasatyaśeṣākhilasatphataśrīḥ //",
    "S01bsu078_u:kavk_39.55_0": "yāvattapati tīkṣṇāṃśurasmin bhuvanamaṇḍale /",
    "S01bsu078_u:kavk_39.55_1": "tāvattvatsadṛśaḥ putra vidvān vādī na vidyate //",
    "S01bsu078_u:kavk_39.56_0": "bhikṣubhistu na kartavyastvayā vādaḥ kadācanah /",
    "S01bsu078_u:kavk_39.56_1": "gambhīrajñānadurbodhaprabuddhā bauddhabuddhayaḥ //",
    "S01bsu078_u:kavk_39.57_0": "purā bhikṣurmayā pṛṣṭaḥ padasyārthaṃ jahāsa mām /",
    "S01bsu078_u:kavk_39.57_1": "praśnaṃ kartuṃ na jānīṣe vidvāniti jagāda ca //",
    "S01bsu078_u:kavk_39.58_0": "tasmād bhikṣuvivādaste paraṃ pāṇḍityapīḍanam /",
    "S01bsu078_u:kavk_39.58_1": "balaprabhāvakāmo hi giriṃ mūrdhnāṃ na tāḍayet //",
    "S01bsu078_u:kavk_39.59_0": "ityuktvā tanayaṃ vipraḥ paralokabhuvaṃ yayau /",
    "S01bsu078_u:kavk_39.59_1": "kāyāvasathapānthānāṃ dehinām na cirasthitiḥ //",
    "S01bsu078_u:kavk_39.60_0": "vāgmī kālena kapilaḥ khaṇḍitākhilapaṇḍitaḥ /",
    "S01bsu078_u:kavk_39.60_1": "nṛpādbahugrṇaṃ prāpa dhanamānamahodayam //",
    "S01bsu078_u:kavk_39.61_0": "tataḥ kadācidekānte kapilaṃ kācarābhidhā /",
    "S01bsu078_u:kavk_39.61_1": "saṃprāptaṃ vādisāmrājyaṃ jagāda jananī śanaiḥ //",
    "S01bsu078_u:kavk_39.62_0": "vādidarpacchidā putra digdvīpajayinā tvayā /",
    "S01bsu078_u:kavk_39.62_1": "durjanāḥ śramaṇāḥ kasmāddarpāndhāḥ parivarjitāḥ //",
    "S01bsu078_u:kavk_39.63_0": "parotkarṣādhirūḍhasya pratipakṣe kṣamārateḥ /",
    "S01bsu078_u:kavk_39.63_1": "akṣamo 'yamiti vyaktaṃ kṣaṇena kṣīyate yaśaḥ //",
    "S01bsu078_u:kavk_39.64_0": "iti māturvacaḥ śrutvā so 'vadad biduṣo vacaḥ /",
    "S01bsu078_u:kavk_39.64_1": "na vādaḥ śramaṇaiḥ kāryaḥ pitrāhamiti vāritaḥ //",
    "S01bsu078_u:kavk_39.65_0": "iyaṃ durjīvikāsmākam patrālambanavādinām /",
    "S01bsu078_u:kavk_39.65_1": "kriyate guṇamānyānāṃ mānamlānirmukhe yayā //",
    "S01bsu078_u:kavk_39.66_0": "dhigetaccaṇḍapāṇḍityaṃ guruvidveṣaduḥsaham /",
    "S01bsu078_u:kavk_39.66_1": "mahatāṃ sukhabhaṅgāya sadā tasmin samudyamaḥ //",
    "S01bsu078_u:kavk_39.67_0": "yasyāṃ na mayā sā buddhiḥ sā śrīrlobhaṃ nihanti yā /",
    "S01bsu078_u:kavk_39.67_1": "darpo na yasya vidyā sā śaktiryā ca kṣamāvatī //",
    "S01bsu078_u:kavk_39.68_0": "evameva na kartavyaḥ parairvidveṣavigrahaḥ /",
    "S01bsu078_u:kavk_39.68_1": "kiṃ mātarjagatām pūjyabhikṣubhiḥ khyātalakṣmabhiḥ //",
    "S01bsu078_u:kavk_39.69_0": "vijetuṃ na ca te śakyāḥ praṃānapariniṣṭhitāḥ /",
    "S01bsu078_u:kavk_39.69_1": "pratipakṣairavikṣiptaṃ yeṣāṃ nairātmyaśāsanam //",
    "S01bsu078_u:kavk_39.70_0": "iti putravacaḥ śrutvā kupitā tamuvāca sā /",
    "S01bsu078_u:kavk_39.70_1": "abhūttava pitā nūnaṃ pāpaśramaṇacetakaḥ //",
    "S01bsu078_u:kavk_39.71_0": "mahati brāhmaṇakule jātaḥ prājño bahuśrutaḥ /",
    "S01bsu078_u:kavk_39.71_1": "bhikṣapakṣe nipatitaḥ kathaṃ tvamapi tādṛśaḥ //",
    "S01bsu078_u:kavk_39.72_0": "pṛthupramāṇakhaṅgena kuru śramaṇanigraham /",
    "S01bsu078_u:kavk_39.72_1": "avidāryābhrasaṃghātaṃ tīrkṣṇāṃśurna virājate //",
    "S01bsu078_u:kavk_39.73_0": "it sa prerito māturgirā tadbhaktiyantritaḥ /",
    "S01bsu078_u:kavk_39.73_1": "bhikṣūṇāmāśramapadaṃ śanairgantuṃ samudyayau //",
    "S01bsu078_u:kavk_39.74_0": "vrajan sa saṃmukhāyātaṃ bhikṣuṃ jijñāsayā pathi /",
    "S01bsu078_u:kavk_39.74_1": "granthasāraṃ pramāṇaṃ ca papraccha samayocitam //",
    "S01bsu078_u:kavk_39.75_0": "sa tena pṛṣṭaḥ provāca gāḍhaśabdārthanirṇayam /",
    "S01bsu078_u:kavk_39.75_1": "lakṣatrayapramāṇaṃ na śastraṃ tīrthikadurlabham //",
    "S01bsu078_u:kavk_39.76_0": "kutaḥ pāre 'tivartante kka ca vartmātivartate /",
    "S01bsu078_u:kavk_39.76_1": "sukhaduḥkhe ca lokasya kkacit samabhibandhataḥ //",
    "S01bsu078_u:kavk_39.77_0": "iti gambhīraśabdārthaṃ śāsturbhagavato vacaḥ /",
    "S01bsu078_u:kavk_39.77_1": "anupāsitasarvajñairjñāyate na yathā tathā //",
    "S01bsu078_u:kavk_39.78_0": "etadākarṇya kapilaḥ ślokagāmbhīryavismitaḥ /",
    "S01bsu078_u:kavk_39.78_1": "yayau bhagavataḥ puṇyaṃ kāśyapasya tapovanam //",
    "S01bsu078_u:kavk_39.79_0": "tathā bhikṣugaṇaṃ dṛṣṭvā prasannahṛdayānanaḥ /",
    "S01bsu078_u:kavk_39.79_1": "acintayat tadaśraddhāṃ vihāya gatamatsaraḥ //",
    "S01bsu078_u:kavk_39.80_0": "eteṣāṃ dveṣakāluṣyāt krauryaṃ kaḥ kartumarhati /",
    "S01bsu078_u:kavk_39.80_1": "yeṣāṃ saṃdarśanenaiva vaimalyaṃ labhate manaḥ //",
    "S01bsu078_u:kavk_39.81_0": "iti saṃcintya sa ciraṃ tadvivādaparāṅmukhaḥ /",
    "S01bsu078_u:kavk_39.81_1": "dūrādhvakhinnaḥ svagṛhaṃ gatvā provāca mātaram //",
    "S01bsu078_u:kavk_39.82_0": "mithyaivāhaṃ tvayā mātaḥ preritaḥ kalikarmaṇi /",
    "S01bsu078_u:kavk_39.82_1": "ajayāḥ śramaṇā loke gūḍhārthagranthavādinaḥ //",
    "S01bsu078_u:kavk_39.83_0": "ślokamātraṃ mayā śrutvā bhikṣorekasya vartmani /",
    "S01bsu078_u:kavk_39.83_1": "ajñātārthena vailakṣyāt suciraṃ vīkṣitāṃ kṣitiḥ //",
    "S01bsu078_u:kavk_39.84_0": "tadgrantheṣvakṝtābhyāsastān vaktuṃ kah pragalbhate /",
    "S01bsu078_u:kavk_39.84_1": "kathayanti svaśastraṃ te na hi pravrajitādṛte //",
    "S01bsu078_u:kavk_39.85_0": "iti tenoditaṃ śrutvā jananī tamabhāṣata /",
    "S01bsu078_u:kavk_39.85_1": "āyāsitāhaṃ bhavatā garbhabhāreṇa kevalam //",
    "S01bsu078_u:kavk_39.86_0": "saṃgharṣamarṣaśūnyena dainyāt sarvapraṇāminā /",
    "S01bsu078_u:kavk_39.86_1": "dharṣaṇānirvimarṣeṇa kriyate puruṣeṇa kim //",
    "S01bsu078_u:kavk_39.87_0": "loke sakalaratnānāṃ tejasaiva mahārghatā /",
    "S01bsu078_u:kavk_39.87_1": "ko hyarthaḥ puruṣaprāṇaistejojīvanavarjitaiḥ //",
    "S01bsu078_u:kavk_39.88_0": "mithyā tadgranthalābḥāya pravrajyā gṛhyate na kim /",
    "S01bsu078_u:kavk_39.88_1": "mūrdhni kṛtteṣu jāyante kiṃ keśeṣu kuśaḥ punaḥ //",
    "S01bsu078_u:kavk_39.89_0": "iti māturgirā tasya manaḥ kaluṣatāṃ yayau /",
    "S01bsu078_u:kavk_39.89_1": "sahasā kālavātālīrajoruddhamivāmbaram //",
    "S01bsu078_u:kavk_39.90_0": "tataḥ sa kūṭapraśamapraṇayī bhikṣukānanam /",
    "S01bsu078_u:kavk_39.90_1": "gatvā gṛhītvā pravrajyāṃ śāstraṃ saugatamāptavān //",
    "S01bsu078_u:kavk_39.91_0": "kālena dharmakathakaḥ sa vidvān guṇagauravāt /",
    "S01bsu078_u:kavk_39.91_1": "siṃhāsanaṃ samāruhya vidadhe dharmadeśanām //",
    "S01bsu078_u:kavk_39.92_0": "jananyā preritastasyāṃ deśanāyāṃ krameṇa saḥ /",
    "S01bsu078_u:kavk_39.92_1": "bhikṣudharmaviruddhārthaṃ avktuṃ samupacakrame //",
    "S01bsu078_u:kavk_39.93_0": "dharmaprahāravyathitairbhikṣubhiḥ sa pade pade /",
    "S01bsu078_u:kavk_39.93_1": "nivāryamāṇastānūce kṛtvā vikṛtamānanam //",
    "S01bsu078_u:kavk_39.94_0": "ajñātvā darpamukharairayathā bahuvādibhiḥ /",
    "S01bsu078_u:kavk_39.94_1": "bhavadbhiḥ sthūladantoṣṭhairvyākhyā mama visūditā //",
    "S01bsu078_u:kavk_39.94_2": "yūyaṃ gardabhamarkaṭoṣṭravadanā dvīpyāsyapaśvānanā",
    "S01bsu078_u:kavk_39.94_3": "mārjāraiṇavarāhakukkuramukhā durdarśavakrkraḥ param /",
    "S01bsu078_u:kavk_39.94_4": "sahyā maunajuṣo 'pi naiva vikaṭāṭopaṃ raṭantaḥ kimu",
    "S01bsu078_u:kavk_39.94_5": "bhrūbhaṅgairiti bhikṣusaṃghamasakṛnnirbhartsayan so 'bhyadhāt //",
    "S01bsu078_u:kavk_39.96_0": "tasya vākyaśaraistīkṣṇairvikṛttā iva bhikṣavaḥ /",
    "S01bsu078_u:kavk_39.96_1": "anuktvaiva prativacastyaktvā taṃ yayuranyataḥ //",
    "S01bsu078_u:kavk_39.97_0": "tena vākpātakenātha paścāttāpamupāgataḥ /",
    "S01bsu078_u:kavk_39.97_1": "tatyāja jananīmeva pravrajyām na tu tāṃ dvijaḥ //",
    "S01bsu078_u:kavk_39.98_0": "śramaṇairme hṛtaḥ putra iti sā vipralāpinī /",
    "S01bsu078_u:kavk_39.98_1": "unmādinī tanuṃ tyaktvā prapede narakasthitim //",
    "S01bsu078_u:kavk_39.99_0": "tataḥ kālena kapilaḥ svayaṃ kalitakilbiṣaḥ /",
    "S01bsu078_u:kavk_39.99_1": "dehānte vākyapāruṣyādimāṃ makaratāṃ gataḥ //",
    "S01bsu078_u:kavk_39.100_0": "tānyetāni mukhānyasya yānyūce bhikṣubhartsane /",
    "S01bsu078_u:kavk_39.100_1": "phalaṃ sadṛśarūpaṃ hi karmabījāt prajāyate //",
    "S01bsu078_u:kavk_39.101_0": "ityuktvā tatra bhagavān dharmamādiśya śāśvatam /",
    "S01bsu078_u:kavk_39.101_1": "janasyānugrahaṃ cakre nānābodhividhāyakam //",
    "S01bsu078_u:kavk_39.102_0": "tataḥ prayāte svapadaṃ jine tanmayamānasaḥ /",
    "S01bsu078_u:kavk_39.102_1": "kamaraḥ projjhitāhārastyaktvā dehaṃ divaṃ yayau //",
    "S01bsu078_u:kavk_39.103_0": "cāturmahārājikeṣu deveṣu viśadadyutiḥ /",
    "S01bsu078_u:kavk_39.103_1": "śrīmān sa jātaḥ sugate kṣaṇaṃ cittaprasādanāt //",
    "S01bsu078_u:kavk_39.104_0": "tataḥ pūrṇenduvadanaḥ sragvī rucirakuṇḍalah /",
    "S01bsu078_u:kavk_39.104_1": "sa sākāra ivānandaḥ sugataṃ draṣṭumāyayau //",
    "S01bsu078_u:kavk_39.105_0": "prakīrṇadivyakusumaḥ kirīṭaspṛṣṭabhūtalaḥ /",
    "S01bsu078_u:kavk_39.105_1": "prabhāpūritadikcakrastaṃ bhaktyā praṇanāma saḥ //",
    "S01bsu078_u:kavk_39.106_0": "cakre tasyopaviṣṭasya bhagavān dharmadeśanām /",
    "S01bsu078_u:kavk_39.106_1": "yayā srotaḥphalaṃ prāpya satyadarśī jagāma saḥ //",
    "S01bsu078_u:kavk_39.106_2": "tṛṇamiva gurukāyo 'pyuddhṛtaḥ pāpapaṅkād",
    "S01bsu078_u:kavk_39.106_3": "iti sa jananikāyaḥ so 'pi duḥkhājjinena /",
    "S01bsu078_u:kavk_39.106_4": "vyasananipatitānāṃ līlayā puṇyaśīlā",
    "S01bsu078_u:kavk_39.106_5": "nikhilamatulamūlaṃ kleśamunmūlayanti //",
    "S01bsu078_u:90_0": "iti kṣemendraviracitāyāṃ bodhisattvāvadānakalpalatāyāṃ kapilavadānaṃ nāma ekonacatvāriṃśaḥ pallavaḥ /",
    "S01bsu078_u:91_0": "40. udrāyaṇāvadānam /",
    "S01bsu078_u:kavk_40.1_0": "tulyameva puruṣeṇa bhujyate kāyabhājanagataṃ śubhāśubham /",
    "S01bsu078_u:kavk_40.1_1": "dehināṃ vividhakarmajaṃ phalaṃ na hyabhuktamupayāti saṃkṣayam //",
    "S01bsu078_u:kavk_40.2_0": "bhagavān sugataḥ pūrvaṃ pure rājagṛhābhidhe /",
    "S01bsu078_u:kavk_40.2_1": "kalandakanivāsākhye vijahāra vanāntare //",
    "S01bsu078_u:kavk_40.3_0": "bimbisāraḥ kṣitipatistatrābhūdviśrutaḥ śriyā /",
    "S01bsu078_u:kavk_40.3_1": "ākaraḥ saravratnānāṃ ratnākaram ivāparaḥ //",
    "S01bsu078_u:kavk_40.4_0": "babhūva samaye tasmin raurukākhye pure nṛpaḥ /",
    "S01bsu078_u:kavk_40.4_1": "śrīmānudrāyaṇo nāma yaśaścandramahodadhiḥ //",
    "S01bsu078_u:kavk_40.5_0": "tasya candraprabhā nāma patnī candrānanābhavat /",
    "S01bsu078_u:kavk_40.5_1": "śikhaṇḍī yuvarājaśca sūnurvikramakarkaśaḥ //",
    "S01bsu078_u:kavk_40.6_0": "hiruko bhirukaśceti tasyāmātyau babhūvatuḥ /",
    "S01bsu078_u:kavk_40.6_1": "gaṇanīyau na vinaye yayuḥ śukrabṛhaspatī //",
    "S01bsu078_u:kavk_40.7_0": "jātā bhūmibhujaḥ prītirlekhakhatviṣastayoḥ /",
    "S01bsu078_u:kavk_40.7_1": "raverdūrasthitasyāpi kamalākarayoriva //",
    "S01bsu078_u:kavk_40.8_0": "apūrvaratnanicayapreṣaṇairbahuśastayoḥ /",
    "S01bsu078_u:kavk_40.8_1": "paripūrṇaṃ paraṃ prāpa sakhyaṃ prema vidhānataḥ //",
    "S01bsu078_u:kavk_40.9_0": "dūrasthāpi paraṃ prītiḥ satāṃ kīrtirivākṣayā /",
    "S01bsu078_u:kavk_40.9_1": "saṃsaktāpi khalaprītistṛṇajvāleva na sthirā //",
    "S01bsu078_u:kavk_40.10_0": "kadāciddivyaratnāṅkaṃ kavacaṃ kāñcanojjvalam /",
    "S01bsu078_u:kavk_40.10_1": "prāhiṇod bimbisārāya sāramudrāyaṇo nṛpaḥ //",
    "S01bsu078_u:kavk_40.11_0": "viṣahsastrāgnirakṣārhaṃ vicitraratnakaṃ ca tat /",
    "S01bsu078_u:kavk_40.11_1": "suhṛtpreṣitamādāya provāca saciavān nṛpaḥ //",
    "S01bsu078_u:kavk_40.12_0": "idaṃ me prahitaṃ tena saujanyamiva bhūbhujā /",
    "S01bsu078_u:kavk_40.12_1": "sarva rakṣākṣamaṃ varma gāḍhapremanivedakam //",
    "S01bsu078_u:kavk_40.13_0": "na paśyāmyasya sadṛśaṃ pratideyaṃ tathādhikam /",
    "S01bsu078_u:kavk_40.13_1": "alpapratikriyā śalyamupakārāpakārayoḥ //",
    "S01bsu078_u:kavk_40.14_0": "ucitaṃ cintyatāṃ kiṃcit preṣaṇīyamato 'dhikam /",
    "S01bsu078_u:kavk_40.14_1": "sarvairbhadbhirityuktvā nṝpaścintākulo 'bhavat //",
    "S01bsu078_u:kavk_40.15_0": "atha dhīmān mahāmātyaściraṃ dhyātvā tamabravīt /",
    "S01bsu078_u:kavk_40.15_1": "varṣakārābhidho vipraḥ sarvavidyāsu pāragaḥ //",
    "S01bsu078_u:kavk_40.16_0": "ato bahuguṇaṃ rāgannekamevāstyupāyanam /",
    "S01bsu078_u:kavk_40.16_1": "tasya saṃpreṣane yatnaḥ kriyatāṃ yadi śakyate //",
    "S01bsu078_u:kavk_40.17_0": "ya eṣa bhagavān buddhaḥ sthitastvadviṣayāntike /",
    "S01bsu078_u:kavk_40.17_1": "devānāmādarasthānaṃ paṭastatpratimānvitaḥ //",
    "S01bsu078_u:kavk_40.18_0": "aśeṣalokakalyāṇakalikākalpapādapaḥ /",
    "S01bsu078_u:kavk_40.18_1": "citre svapne 'tha saṃkalpe pṛthupuṇyaiḥ sa dṛśyate //",
    "S01bsu078_u:kavk_40.19_0": "iti mantrivacaḥ śrutvā tathetyuktvā mahīpatiḥ /",
    "S01bsu078_u:kavk_40.19_1": "gatvā bhagavate namrastamevārthaṃ nyavedayat //",
    "S01bsu078_u:kavk_40.20_0": "anujñātastatastena nṛpaścitrakarān varān /",
    "S01bsu078_u:kavk_40.20_1": "ādideśāśu bhagavatpratimollekhakarmaṇi //",
    "S01bsu078_u:kavk_40.21_0": "jinasyālokayantaste mūrti rūpavśīkṛtāḥ /",
    "S01bsu078_u:kavk_40.21_1": "yayuḥ pramāṇagrahaṇe pragalbhā apyaśaktatām //",
    "S01bsu078_u:kavk_40.22_0": "saṃkrāntāṃ nimalapaṭe chāyāṃ bhagavatastataḥ /",
    "S01bsu078_u:kavk_40.22_1": "suvarṇabhāvanābhikhyāṃ te śanaiḥ samapūrayan //",
    "S01bsu078_u:kavk_40.23_0": "prāḥiṇodatha bhūpālastaṃ buddhapratimāpaṭam /",
    "S01bsu078_u:kavk_40.23_1": "jagannayanapuṇyānāṃ mūrtānāmiva saṃcayam //",
    "S01bsu078_u:kavk_40.24_0": "bimbisārasya hastāṅkalekhāmudrāyaṇo nṛpaḥ /",
    "S01bsu078_u:kavk_40.24_1": "paṭasya purataḥ prāptām hṛṣṭaḥ svayamavācayat //",
    "S01bsu078_u:kavk_40.24_2": "sugatacaraṇapadmanyāsapuṇyopakaṇṭhāt",
    "S01bsu078_u:kavk_40.24_3": "tridaśapuraviśeṣānmāgadhodāraradeśāt /",
    "S01bsu078_u:kavk_40.24_4": "kuśalakalitamūrtirbhūpatirbimbisāraḥ",
    "S01bsu078_u:kavk_40.24_5": "kṣititalatilakaṃ tvāṃ dharmabandhurbravīti //",
    "S01bsu078_u:kavk_40.24_6": "etatte prahitaṃ hitaṃ bhavamahāmohāmaye bheṣajaṃ",
    "S01bsu078_u:kavk_40.24_7": "rājadveṣaviṣāpahaṃ bhagavato bimbaṃ śaśāṅkatviṣaḥ /",
    "S01bsu078_u:kavk_40.24_8": "tṛṣṇāpacchamanaṃ prasannamadhuraṃ tvannetrapātrārpitaṃ",
    "S01bsu078_u:kavk_40.24_9": "dhanyaḥ puṇyarasāyanaṃ piba haṭhādākaṇṭhamutkaṇṭhitaḥ //",
    "S01bsu078_u:kavk_40.24_10": "sanmārge viniyojanaṃ sguṇagaṇādhāne sadādhyāpanaṃ",
    "S01bsu078_u:kavk_40.24_11": "durvyāpāranivāraṇam thirasukhaprāptau paripreraṇam /",
    "S01bsu078_u:kavk_40.24_12": "nirvyājopakṛtau nirantaratayā sarvātmanā vartanaṃ",
    "S01bsu078_u:kavk_40.24_13": "kartavyaṃ kimataḥ paraṃ priyahitaṃ kalyāṇamitraiḥ satām //",
    "S01bsu078_u:kavk_40.28_0": "iti lekhārthamāsvādya suhṛtpremāmṛtocitam /",
    "S01bsu078_u:kavk_40.28_1": "rājā gajādhirūḍhasya paṭasya prayayau puraḥ //",
    "S01bsu078_u:kavk_40.29_0": "abhinandya tamānandāt sāmātyaḥ sapurohitaḥ /",
    "S01bsu078_u:kavk_40.29_1": "hemasiṃhāsanotsaṅge sa prasārya nyaveśayat //",
    "S01bsu078_u:kavk_40.30_0": "lāvaṇyapuṇyanilayaṃ dṛṣṭvā tatsaugataṃ vapuḥ /",
    "S01bsu078_u:kavk_40.30_1": "namo namah prabuddhāyetyavadajagatījanaḥ //",
    "S01bsu078_u:kavk_40.31_0": "buddhābhidhānaṃ śrutvaiva pulakālaṃkṛtākṛtiḥ /",
    "S01bsu078_u:kavk_40.31_1": "puṣpavarṣe surairmukte vismito 'bhūnmahīpati //",
    "S01bsu078_u:kavk_40.32_0": "puṇyaṃ bhagavataḥ śrutvā sa tatra caritāmṛtam /",
    "S01bsu078_u:kavk_40.32_1": "payodānādasotkaṇṭhanīlakaṇṭhatulāṃ yayau //",
    "S01bsu078_u:kavk_40.33_0": "dvādaśāṅgaṃ paṭasyādha sānulomaviparyayam /",
    "S01bsu078_u:kavk_40.33_1": "pratītyasamutpādaṃ ca dṛṣṭvā mohaṃ mumoca saḥ //",
    "S01bsu078_u:kavk_40.34_0": "srotaḥprāptiphalenaivaṃ dṛṣṭasatyo 'tha bhūpatiḥ /",
    "S01bsu078_u:kavk_40.34_1": "dideśa pratisaṃdeśaṃ sakhyurbhikṣurvisarjanaiḥ //",
    "S01bsu078_u:kavk_40.35_0": "bimbisārastatastasmai kṛtvā bhagavato 'rthanām /",
    "S01bsu078_u:kavk_40.35_1": "kātyāyanaṃ ca vyasṛjat śailākhyām cāpi bhikṣuṇīm //",
    "S01bsu078_u:kavk_40.36_0": "udrāyaṇasya nṝpaterāryaḥ kātyāyano 'tha saḥ /",
    "S01bsu078_u:kavk_40.36_1": "pūjāvidhāyinastatra vidadhe dharmadeśanām //",
    "S01bsu078_u:kavk_40.37_0": "dharmadeśanayā tasya saṃgataḥ sumahān janaḥ /",
    "S01bsu078_u:kavk_40.37_1": "srotaḥsakṛdanāgāmiphalārhatpadamāptavān //",
    "S01bsu078_u:kavk_40.38_0": "tasmin gṛhapatī khyātau tiṣyapuṣyābhidhau pure /",
    "S01bsu078_u:kavk_40.38_1": "śāntyai pravrajya tasyāgre parinirvṛtimāpatuḥ //",
    "S01bsu078_u:kavk_40.39_0": "kālena vihitai stūpau dehānte jñātibhistayoḥ /",
    "S01bsu078_u:kavk_40.39_1": "tannāmacihnāvadyāpi vandante caityavandakāḥ //",
    "S01bsu078_u:kavk_40.40_0": "devyāścandraprabhāyāśca śaolākhyā sāpi bhikṣuṇī /",
    "S01bsu078_u:kavk_40.40_1": "krameṇāntaḥpure cakre satataṃ dharmadeśanām //",
    "S01bsu078_u:92_0": "kadācidatha bhūpālah krīḍagāragatāṃ priyām /",
    "S01bsu078_u:kavk_40.42_0": "jñātasaṃsāracaritastatastāṃ vaśudhādhipaḥ /",
    "S01bsu078_u:kavk_40.42_1": "anujajñe śubhapadaṃ prātuṃ pravrajyayā puraḥ //",
    "S01bsu078_u:kavk_40.43_0": "svākhyāte dharmavinmaye bhikṣukyā nṛpatergirā /",
    "S01bsu078_u:kavk_40.43_1": "devī pravrajitā dehaṃ dine tatyāja saptame //",
    "S01bsu078_u:kavk_40.44_0": "cāturmahārājikeṣu deveṣu sahasaiva sā /",
    "S01bsu078_u:kavk_40.44_1": "prayātā devakanyātvaṃ jagāma jinakānanam //",
    "S01bsu078_u:kavk_40.45_0": "tatra pūrṇenduvadanā divyābharaṇabhūṣitā /",
    "S01bsu078_u:kavk_40.45_1": "dṛṣṭvā śākyamuniṃ hṛṣṭā sā papātāsya pādayoḥ //",
    "S01bsu078_u:kavk_40.46_0": "prakīrṇadivyapuṣpāyāstasyāścakre tathāgataḥ /",
    "S01bsu078_u:kavk_40.46_1": "dharmopapādanaṃ yena dṛṣṭasatyā jagāma sā //",
    "S01bsu078_u:kavk_40.47_0": "sā gatvā nagaraṃ patyurvyomnā mūrtirivaindavī /",
    "S01bsu078_u:kavk_40.47_1": "vibodhya niśi suptasya cakre bodhiprakāśanam //",
    "S01bsu078_u:kavk_40.48_0": "yātāyāṃ svapadaṃ tasyāṃ prabhāte vasudhādhipaḥ /",
    "S01bsu078_u:kavk_40.48_1": "pravrajyābhimukhaḥ putramabhiṣicya śikhaṇḍinam //",
    "S01bsu078_u:kavk_40.49_0": "prajātrāṇāya nikṣipya taṃ mahāmātyayostataḥ /",
    "S01bsu078_u:kavk_40.49_1": "nṛpaterbimbisārasya suhṛdaḥ sa yayau puram //",
    "S01bsu078_u:kavk_40.50_0": "bimbisārastamāyātaṃ vigatacchatracāmaram /",
    "S01bsu078_u:kavk_40.50_1": "nṛpopacāraiḥ praṇataḥ prītipūtairapūjayat //",
    "S01bsu078_u:kavk_40.51_0": "viśrāntamāsanāsīnaṃ sa tamūce savismayaḥ /",
    "S01bsu078_u:kavk_40.51_1": "hṛṣṭhaḥ saṃdarśanenāsya śrīviyogena duḥkhitaḥ //",
    "S01bsu078_u:kavk_40.52_0": "rājannanantasāmantamauliviśrāntaśāsanaḥ /",
    "S01bsu078_u:kavk_40.52_1": "pākaśāsanatulyastvaṃ kathamevamupāgataḥ //",
    "S01bsu078_u:kavk_40.53_0": "abhinnavakrkraprakṛterguptamantrasya dhīmataḥ /",
    "S01bsu078_u:kavk_40.53_1": "pareṇa rājyaharaṇaṃ vīra saṃbhāvyate na te //",
    "S01bsu078_u:kavk_40.54_0": "iti pṛṣṭaḥ sa suhṛdā sasmitastamabhāṣata /",
    "S01bsu078_u:kavk_40.54_1": "rājan vṛddhivibhūtirme na priyā sarvagāminī //",
    "S01bsu078_u:kavk_40.55_0": "viṣayāsvādavaimukhyād vitṛṣṇena mayā svayam /",
    "S01bsu078_u:kavk_40.55_1": "utsṛṣṭamiva saṃtyaktamaiśvaryaṃ bhogabhājanam //",
    "S01bsu078_u:kavk_40.56_0": "tvayā kalyāṇamitreṇa sugatapratimāpaṭaḥ /",
    "S01bsu078_u:kavk_40.56_1": "yo 'sau hitāya prahitaḥ s avairāgyagururmamaḥ //",
    "S01bsu078_u:kavk_40.57_0": "adhunā tvatprasādena gatvā bhagavato 'ntike /",
    "S01bsu078_u:kavk_40.57_1": "icchāmyavāptuṃ pravrajyāmagārādanagārikaḥ //",
    "S01bsu078_u:kavk_40.58_0": "iti sakhyurvacaḥ śrutvā tattatheti vicintya ca /",
    "S01bsu078_u:kavk_40.58_1": "sādarastadvivekena bimbisārastamabravīt //",
    "S01bsu078_u:kavk_40.59_0": "dhanyo bahumataścāsi satāṃ tvaṃ pṛthivīpate /",
    "S01bsu078_u:kavk_40.59_1": "kathaṃ saṃsāravimukhī jātā te matirīdṛśī //",
    "S01bsu078_u:kavk_40.60_0": "saṃtoṣavibhavo bhogasubhagaḥ śobhase param /",
    "S01bsu078_u:kavk_40.60_1": "lakṣaṇaṃ śuddhasattvānāṃ vairājyābharaṇaṃ manah //",
    "S01bsu078_u:kavk_40.60_2": "kiṃ sāmrājyamahaujasā sarajasā duḥsādhanaiḥ sādhanaiḥ",
    "S01bsu078_u:kavk_40.60_3": "kiṃ bhogaiḥ kṣaṇabhojanaiḥ kulaṣadaiḥ kiṃ sattvaduḥkhaiḥ sukhaiḥ /",
    "S01bsu078_u:kavk_40.60_4": "saṃsāroparamāya cetasi satāṃ janmāntaropārjitaṃ",
    "S01bsu078_u:kavk_40.60_5": "vairāgyaṃ kurute padaṃ yadi mahāmohaprarohāpaham //",
    "S01bsu078_u:kavk_40.60_6": "yena prāṇamanaḥpriyā vasumatī saṃtyajyate līlayā",
    "S01bsu078_u:kavk_40.60_7": "trailokyābhimate 'pi yaḥ smarasukhe vaimukhyadīkṣāguruḥ /",
    "S01bsu078_u:kavk_40.60_8": "saṃmohavysanāturaṃ jagadidaṃ yenānukampāspadaṃ",
    "S01bsu078_u:kavk_40.60_9": "puṇyaiḥ ko 'pi sa jāyate matimatāṃ saṃsāravāmaḥ śamah //",
    "S01bsu078_u:kavk_40.63_0": "ityuktvā bimbisārastaṃ nītvā veṇuvanāśramam /",
    "S01bsu078_u:kavk_40.63_1": "sapraṇāmaṃ bhagavate tadvṛttāntaṃ nyavedayat //",
    "S01bsu078_u:kavk_40.64_0": "udrāyaṇo 'pi sugatākāraṃ suciracintitam /",
    "S01bsu078_u:kavk_40.64_1": "vilokya harṣādātmānaṃ kṛtakṛtyamamanyata //",
    "S01bsu078_u:kavk_40.65_0": "parṇāmavyagraśirasā saṃsāracchedini tanau /",
    "S01bsu078_u:kavk_40.65_1": "papāta bhagavaddṛṣṭistasya pravrajyayā saha //",
    "S01bsu078_u:kavk_40.66_0": "bhikṣubhāvamathāsādya pātrapāṇiḥ sa cīvarī /",
    "S01bsu078_u:kavk_40.66_1": "nagare piṇḍapātārthī cakāra janavismayam //",
    "S01bsu078_u:kavk_40.67_0": "prajāḥ śikhaṇḍī dharmeṇa pālayitvā prasannadhīḥ /",
    "S01bsu078_u:kavk_40.67_1": "yātaḥ kālena kāluṣyamadharmābhirato 'bahvat //",
    "S01bsu078_u:kavk_40.68_0": "kaluṣaṃ kāñcanarucivyaktavidyudvilāsinī /",
    "S01bsu078_u:kavk_40.68_1": "na kasya kurute lakṣmīrmeghamāleva mānasam //",
    "S01bsu078_u:kavk_40.69_0": "anāyattaṃ mahāmātyau hiruko bhirukaśca tam /",
    "S01bsu078_u:kavk_40.69_1": "adharmakarmanirataṃ kruddhau tatyajatuḥ prabhum //",
    "S01bsu078_u:kavk_40.70_0": "tatpade vihitau rājñā sacivau daṇḍamugdarau /",
    "S01bsu078_u:kavk_40.70_1": "cittānuvṛttikuśalau svairaṃ saktaṃ tamūcatuḥ //",
    "S01bsu078_u:kavk_40.71_0": "prajārañjanasaṃsaktā rājadaurjanyavādinaḥ /",
    "S01bsu078_u:kavk_40.71_1": "svayaśaḥkhyāpanāyaiva jāyante dhūrtamantriṇaḥ //",
    "S01bsu078_u:kavk_40.72_0": "na dharmaṃ na sukhaṃ nārthaṃ na kīrti na ca jīvitam /",
    "S01bsu078_u:kavk_40.72_1": "gaṇayanti prabhorarthe te bhṛtyā bhavyabhaktayaḥ //",
    "S01bsu078_u:kavk_40.73_0": "nākhaṇḍitā nākṣayitā nātaptā nāpyapīḍitāḥ /",
    "S01bsu078_u:kavk_40.73_1": "kurvantyarthakriyā rājñastilatulyāḥ kila prajāḥ //",
    "S01bsu078_u:kavk_40.74_0": "iti bruvāṇau tau rājñā niyuktau rājyacintane /",
    "S01bsu078_u:kavk_40.74_1": "lobhāt pravṛttau durnītau hantuṃ niḥśaraṇāḥ prajāḥ //",
    "S01bsu078_u:kavk_40.75_0": "nirvicāre durācāre kumatau pṛthivīpatau /",
    "S01bsu078_u:kavk_40.75_1": "luptasatye mahāmātye prajānāṃ jīvitaṃ kutaḥ //",
    "S01bsu078_u:kavk_40.76_0": "udrāyaṇo 'thācireṇa kadācid vaṇijaṃpathi /",
    "S01bsu078_u:kavk_40.76_1": "nijadeśāgataṃ vārtāṃ papraccha nṛparāṣṭrayoḥ //",
    "S01bsu078_u:kavk_40.77_0": "so 'vadaddeva kuśalī sutastava mahīpatiḥ /",
    "S01bsu078_u:kavk_40.77_1": "kiṃ tu sanmantrirahitaḥ kumantrivaśamāgataḥ //",
    "S01bsu078_u:kavk_40.78_0": "tatra prajānāṃ vitatopatāpaḥ ko 'pi pravṛttaḥ prabhuśāsanena /",
    "S01bsu078_u:kavk_40.78_1": "yenādya tatkutsitadeśajanma divāniśaṃ śocati pauralokaḥ //",
    "S01bsu078_u:kavk_40.78_2": "yatra dhvāntaṃ sṛjati taraṇiryatra candro 'gnivarṣī",
    "S01bsu078_u:kavk_40.78_3": "yatrodeti prakaṭamamṛtādutkaṭaḥ kālakūṭaḥ /",
    "S01bsu078_u:kavk_40.78_4": "yatra trātā harati nṛpatirjīvavṛttiṃ prajānāṃ",
    "S01bsu078_u:kavk_40.78_5": "tatrākrandaṃ prasṝtavipulopaplavaṃ kaḥ śṛṇoti //",
    "S01bsu078_u:kavk_40.80_0": "ityāsaktanṛpāyāsakhinnasyārtimayaṃ vacaḥ /",
    "S01bsu078_u:kavk_40.80_1": "duḥsahaṃ vaṇijaḥ śrutvā sa tamūce kṛpānidhiḥ //",
    "S01bsu078_u:kavk_40.81_0": "dadgirā tvamito gatvā tūrṇamāśvāsaya prajāḥ /",
    "S01bsu078_u:kavk_40.81_1": "sthāpayiṣyāmyahaṃ dharme svayametya śikhaṇḍinam //",
    "S01bsu078_u:kavk_40.82_0": "ityuktastena sānandaḥ svadeśaṃ śanakairvaṇik /",
    "S01bsu078_u:kavk_40.82_1": "gatvā prajānāṃ vidadhe svairamāśvāsanaṃ puraḥ //",
    "S01bsu078_u:kavk_40.83_0": "pravāde prasṛte tasminnamātyau daṇḍamudgarau /",
    "S01bsu078_u:kavk_40.83_1": "atītabhūpāgamanatrastau bhūpatimūcatuḥ //",
    "S01bsu078_u:kavk_40.84_0": "sarvatra śrūyate deva pravādaḥ sādhuninditaḥ /",
    "S01bsu078_u:kavk_40.84_1": "vṛddhaḥ pravrajito rājā rājyārthī yatnavāniti //",
    "S01bsu078_u:kavk_40.85_0": "tīvravrataparikliṣṭaḥ saṃbhogābhimukhādaraḥ /",
    "S01bsu078_u:kavk_40.85_1": "lajjāṃ pravrajyayā sārdhaṃ tyaktvā sa punareṣyati //",
    "S01bsu078_u:kavk_40.86_0": "rājannapakkavairāgyāstyajanti sahasaiva yat /",
    "S01bsu078_u:kavk_40.86_1": "tat pūrvābhyadhikaṃ teṣāṃ prayāti priyatāṃ punaḥ //",
    "S01bsu078_u:kavk_40.87_0": "lokasthitiviruddheṣu viṣayeṣu viśeṣataḥ /",
    "S01bsu078_u:kavk_40.87_1": "spṛhā saṃjāyate jantorapathyeṣviva rogiṇaḥ //",
    "S01bsu078_u:kavk_40.88_0": "sukhotsekātparityaktaṃ prahastamupāgatam /",
    "S01bsu078_u:kavk_40.88_1": "prāyaḥ sarvaṃ bhavatyeva jaḍasyāmramiva priyam //",
    "S01bsu078_u:kavk_40.89_0": "tasmādbhavantamutsārya pratāpanidhimāsanāt /",
    "S01bsu078_u:kavk_40.89_1": "kṣīṇaḥ śaśīva sthaviraḥ sa rājyaṃ bhoktumicchati //",
    "S01bsu078_u:kavk_40.90_0": "cīvarodvignagātrasya varavastrābhilāṣiṇaḥ /",
    "S01bsu078_u:kavk_40.90_1": "jātāsya muṇḍite mūrdhni ratnāṅkamukuṭaspṛhā //",
    "S01bsu078_u:kavk_40.91_0": "ratnaharmyeṣu navatāsaṃbhogavibhavodbhavam /",
    "S01bsu078_u:kavk_40.91_1": "tyaktvā vilāsamāyāsaṃ vanavāsaṃ saheta kaḥ //",
    "S01bsu078_u:kavk_40.91_2": "mṛduśayanasukhārhā ye kathaṃ śerate te",
    "S01bsu078_u:kavk_40.91_3": "hariṇakharakhurodyatkatkaṇṭakāsu sthalīṣu /",
    "S01bsu078_u:kavk_40.91_4": "madhu vidhukaraśītaṃ yairnipītaṃ kathaṃ te",
    "S01bsu078_u:kavk_40.91_5": "vanajagajamadoṣṇaṃ tiktamambhaḥ pibanti //",
    "S01bsu078_u:kavk_40.93_0": "adhunaiva tavāsannapraveśaviṣamasthiteḥ /",
    "S01bsu078_u:kavk_40.93_1": "ādyaṃmataṃ nyāyavidāṃ rājaputra nipātanam //",
    "S01bsu078_u:kavk_40.94_0": "tasmādanāgato rājā pūrvaṃ vadhyastava prabho /",
    "S01bsu078_u:kavk_40.94_1": "dīpaṃ hanti pataṅgo hi na dagdhaścetsamāpatan //",
    "S01bsu078_u:kavk_40.95_0": "tayoriti girā kṣipramabhūd bhūpatirākūlaḥ /",
    "S01bsu078_u:kavk_40.95_1": "khalameghaiḥ kaluṣatāṃ nītaṃ kasya na mānasam //",
    "S01bsu078_u:kavk_40.96_0": "sa tau babhāṣe sāśaṅkaḥ krakacakrūratāṃ gataḥ /",
    "S01bsu078_u:kavk_40.96_1": "bādhaḥ sādhāraṇaścāyaṃ yuvayormama cāgrataḥ //",
    "S01bsu078_u:kavk_40.97_0": "bhavadbhyāmeva vinayopāyaviśrāntayā dhiyā /",
    "S01bsu078_u:kavk_40.97_1": "vicārya kāryatātparyaṃ yad yuktaṃ tadvidhīyatām //",
    "S01bsu078_u:kavk_40.98_0": "iti rājñā kṛtotsāhau tau visṛjyāśu ghātakān /",
    "S01bsu078_u:kavk_40.98_1": "udrāyaṇasyāgrapathaṃ vadhāyaiva babandhatuḥ //",
    "S01bsu078_u:kavk_40.99_0": "so 'piprajñāparitrāṇe niyoktuṃ putramudyataḥ /",
    "S01bsu078_u:kavk_40.99_1": "bhagavantaṃ samabhyetya vrajāmīti vyajijñapat //",
    "S01bsu078_u:kavk_40.100_0": "sarvajñenābhyanujñātaḥ svakṛtaṃ bhujyatāmiti /",
    "S01bsu078_u:kavk_40.100_1": "karmapāśasamākṛṣṭaḥ sa yayau rorukaṃ puram //",
    "S01bsu078_u:kavk_40.101_0": "tasmādvrajantaṃ nirvyājamācāramiva durjanāḥ /",
    "S01bsu078_u:kavk_40.101_1": "duṣṭāmātyaprayuktāste jagnurvartmani ghātakāḥ //",
    "S01bsu078_u:kavk_40.102_0": "tasya cāīvarapātrādīn gṛhītvā nihatasya te /",
    "S01bsu078_u:kavk_40.102_1": "vyadevayan kṛtaṃ prītyau rājākāryamamātyayoḥ //",
    "S01bsu078_u:kavk_40.103_0": "tataḥ pāpaprahṛṣṭābhyāṃ nṛpastābhyāṃ pradarśitam /",
    "S01bsu078_u:kavk_40.103_1": "dṛṣṭvā mumoha sahasā raktāktaṃ cīvaraṃ pituḥ //",
    "S01bsu078_u:kavk_40.104_0": "sa labdhasaṃjñaḥ śanakaiḥ śuśoca na tathā gurum /",
    "S01bsu078_u:kavk_40.104_1": "yathā patitamātmānaṃ ghore narakagahvare //",
    "S01bsu078_u:kavk_40.105_0": "so 'vadadvatsa saṃprāptaṃ phalaṃ khalajanānmayā /",
    "S01bsu078_u:kavk_40.105_1": "aiśvaryamadhulubdhena pāpapātamapaśyatā //",
    "S01bsu078_u:kavk_40.106_0": "aho bata nirālambe ghore narakasaṃkaṭe /",
    "S01bsu078_u:kavk_40.106_1": "unnatārohiṇāṃ sadyaḥ pātakaṃ khalasaṃgatam //",
    "S01bsu078_u:kavk_40.107_0": "kṛtametanmahatpāpaṃ duṣṭāmātyadhiyā mayā /",
    "S01bsu078_u:kavk_40.107_1": "patitasya mamedānīṃ pāvako 'pi na pāvakah //",
    "S01bsu078_u:kavk_40.108_0": "tulyaṃ pituścārhatasya vadhe kā mama niṣkṛtiḥ /",
    "S01bsu078_u:kavk_40.108_1": "pītaṃ yatra mayaikasmin pātre sadahanaṃviṣam //",
    "S01bsu078_u:kavk_40.109_0": "vṛddhe pitari niḥsaṅke śamaṃ pravrajyayāśrite /",
    "S01bsu078_u:kavk_40.109_1": "svacitta niśitaṃ śastraṃ lobhādvyāpāritaṃ mayā //",
    "S01bsu078_u:kavk_40.109_2": "yatsaṃcintitameva kampajanakaṃ śrotuṃ nayat śakyate",
    "S01bsu078_u:kavk_40.109_3": "dṛṣṭaṃ yacca karoti śokakalanāṃ niścetanānāmapi /",
    "S01bsu078_u:kavk_40.109_4": "yatra krairyamapi prayāti mṛdutāṃ tīvrānutāpāgninā",
    "S01bsu078_u:kavk_40.109_5": "tatrāpi prasaranti nirghṛṇadhiyām nistriṃśatīkṣṇāḥ kriyāḥ //",
    "S01bsu078_u:kavk_40.111_0": "ityuktvā duḥkahsaṃtaptaḥ pralāpamukharānanaḥ /",
    "S01bsu078_u:kavk_40.111_1": "nyavārayattayoḥ kopātpraveśaṃ duṣṭamantriṇoḥ //",
    "S01bsu078_u:kavk_40.112_0": "guṇāntaraṃ parijñāya bhirukaṃ hirukaṃ ca saḥ /",
    "S01bsu078_u:kavk_40.112_1": "ānināya prasādyāśu purāṇau sacivau pituḥ //",
    "S01bsu078_u:kavk_40.113_0": "tataścintākṛśe rājñi śokāt pāṇḍuratām gate /",
    "S01bsu078_u:kavk_40.113_1": "svairaṃ tajjananīmetya duṣṭāmātyāvavocatām //",
    "S01bsu078_u:kavk_40.114_0": "devi tvatanayaḥ śrīmān svabhāvasaralāśayaḥ /",
    "S01bsu078_u:kavk_40.114_1": "rājyarakṣāṃ na jānāti svajanocchedakarkaśām //",
    "S01bsu078_u:kavk_40.115_0": "pitā pravrajito 'pyasya rājyaṃ hartumupāgataḥ /",
    "S01bsu078_u:kavk_40.115_1": "āvābhyāṃ praśamaṃ nītastatra kā nāma vācyatā //",
    "S01bsu078_u:kavk_40.116_0": "nīcatantropapannaścet kramo 'yamaśubhakramaḥ /",
    "S01bsu078_u:kavk_40.116_1": "rājyābhilāṣiṇo bhikṣostasyāpi sa kathaṃ kramaḥ //",
    "S01bsu078_u:kavk_40.117_0": "āvāṃ pitṛvadhakridhād vāritau bhūbhujā padāt /",
    "S01bsu078_u:kavk_40.117_1": "svayamadyāpi śokena kiṃ mithyā pariśuṣyate //",
    "S01bsu078_u:kavk_40.118_0": "sukṛtaṃ kṛtamāvābhyām prabhorduḥkhakṛśāṅgatā /",
    "S01bsu078_u:kavk_40.118_1": "bhavanti sarvabhāveṣu bhṛjyā evāparādhinaḥ //",
    "S01bsu078_u:kavk_40.119_0": "gataṃ śocati kiṃ rājā yatkṛtaṃ kṛtameva tat /",
    "S01bsu078_u:kavk_40.119_1": "upekṣyate tvayā devi kasmāccintākṛśaḥ sutaḥ //",
    "S01bsu078_u:kavk_40.120_0": "tābhyāmityuditaṃ śrutvā sā rājajananī śanaiḥ /",
    "S01bsu078_u:kavk_40.120_1": "ūce taralikā nāma tadvākyavihitādarā //",
    "S01bsu078_u:kavk_40.121_0": "ānantaryamidaṃ karma dvayornarakapātakam /",
    "S01bsu078_u:kavk_40.121_1": "yuṣmanmatādupanataṃ rājñaḥ pūrvakṛtena vā //",
    "S01bsu078_u:kavk_40.122_0": "ahaṃ tu vārayāmyasya śokaṃ pitṛvadhodbhavam /",
    "S01bsu078_u:kavk_40.122_1": "arhadvadhodbhavaṃ duḥkhaṃ bhavadbhyāmapi vāryatāṃ //",
    "S01bsu078_u:kavk_40.123_0": "iti tau svairamādiśya sā gatvā pārthivāntikam /",
    "S01bsu078_u:kavk_40.123_1": "tamuvāca śucākrāntaṃ parikṣīṇamivoḍupam //",
    "S01bsu078_u:kavk_40.124_0": "dharmādharmamayaṃ putra rājyaṃ rājñāṃ bahucchalam /",
    "S01bsu078_u:kavk_40.124_1": "pāpānāṃ śaṅkayā tasmin kiṃ śucā pariśuṣyasi //",
    "S01bsu078_u:kavk_40.125_0": "piturvadhāt pratapto 'si yadi nāma gurupriyaḥ /",
    "S01bsu078_u:kavk_40.125_1": "tatrocyate samutsṛjya lajjāṃ tvadduḥkhasaṃkaṭe //",
    "S01bsu078_u:kavk_40.126_0": "svairaṃ jātastvamanyena na sa taddharmataḥ pitā /",
    "S01bsu078_u:kavk_40.126_1": "svecchāhārasukhāḥ putra striyo hi nirapatrpāḥ //",
    "S01bsu078_u:kavk_40.127_0": "ityapriyamapi śrutvā rājā tadvacanaṃ rahaḥ /",
    "S01bsu078_u:kavk_40.127_1": "pitṛvaiśasapāpograduḥkhasaṃtāpamatyajat //",
    "S01bsu078_u:kavk_40.127_2": "prakurvantyastādrerudayagiriṇā kleśakalanāṃ",
    "S01bsu078_u:kavk_40.127_3": "kṣaṇāt kṣoṇīkṣmābhṛdvighaṭanavonodaṃ vidadhati /",
    "S01bsu078_u:kavk_40.127_4": "sṛjantyetā vahniṃ sapadi salilāttacca dahanād",
    "S01bsu078_u:kavk_40.127_5": "aśādhyaṃ nārīṇāṃ na hi bhavati kiṃcitrtribhuvane //",
    "S01bsu078_u:kavk_40.129_0": "atha so 'rhadvadhenaiva śalyatulyena pīḍitaḥ /",
    "S01bsu078_u:kavk_40.129_1": "nṛpaḥ papraccha dharmajñānniṣkṛtiṃ tasya karmaṇaḥ //",
    "S01bsu078_u:kavk_40.130_0": "tatastau duṣṭasacivau tiṣyapuṣyākhyacaityayoḥ /",
    "S01bsu078_u:kavk_40.130_1": "mārjārapotau dhṛtvāntaḥsaktāvāmiṣaśikṣayā //",
    "S01bsu078_u:kavk_40.131_0": "niṣiddhāvapi dhāṣṭaryena praviśya nṛpateḥ sabhām /",
    "S01bsu078_u:kavk_40.131_1": "tamūcatustīvratāpasaṃtāpapraśamārthinam //",
    "S01bsu078_u:kavk_40.132_0": "deva mithyaiva bhavatā cittamāyāsyate bhṛśam /",
    "S01bsu078_u:kavk_40.132_1": "sarvakalyāṇā loke 'smin nārhantaḥ santi te matāḥ //",
    "S01bsu078_u:kavk_40.133_0": "yadi satyaṃ bhaveyuste nabhaso rājahaṃsavat /",
    "S01bsu078_u:kavk_40.133_1": "ṛddhimantaḥ kathaṃ teṣāmanyena vadhasaṃbhavaḥ //",
    "S01bsu078_u:kavk_40.134_0": "na santi tasmādarhantaḥ kutastadvadhapātakam /",
    "S01bsu078_u:kavk_40.134_1": "sīmāvivādaḥ kastatr yatra grāmo na vidyate //",
    "S01bsu078_u:kavk_40.135_0": "tiṣyapuṣyau gṛhapatī yāvarhatpadamāpatuḥ /",
    "S01bsu078_u:kavk_40.135_1": "mārjārāvantare jātau tāvevādy asvacaityayoḥ //",
    "S01bsu078_u:kavk_40.136_0": "prakaṭau tau ca dṛśyete pratyakṣaṃ kasya saṃśayaḥ /",
    "S01bsu078_u:kavk_40.136_1": "pratyayo yadi nāstyeva svayaṃ kiṃ na nirīkṣyate //",
    "S01bsu078_u:kavk_40.137_0": "ityuktvā bhūpateḥ kṛtvā khalau dolākulaṃ manaḥ /",
    "S01bsu078_u:kavk_40.137_1": "jagmatuḥ sahitau tena caityasaṃdarśanāya tau //",
    "S01bsu078_u:kavk_40.138_0": "apūrvakautukāveśāt tatra saṃghaṭite jane /",
    "S01bsu078_u:kavk_40.138_1": "vilokanodyate rājño sāmātye duṣṭamantriṇau //",
    "S01bsu078_u:kavk_40.139_0": "āmiṣābhyāsasaṃbaddhatiṣyapuṣyābhidhānayoḥ /",
    "S01bsu078_u:kavk_40.139_1": "dhūrtau cakraturāhvānaṃ śanairbālabiḍālayoḥ //",
    "S01bsu078_u:kavk_40.140_0": "tau tiṣyapuṣyāvarhantau mārjārau stho yuvāṃ yadi /",
    "S01bsu078_u:kavk_40.140_1": "pradakṣīṇaṃ vā kriyatāṃ tena satyena caityayoḥ //",
    "S01bsu078_u:kavk_40.141_0": "māṃsadānakṣaṇe tābhyāmiti vācamudīritau /",
    "S01bsu078_u:kavk_40.141_1": "tūrṇaṃ nirgatya mārjārau cakratustau pradakṣiṇam //",
    "S01bsu078_u:kavk_40.142_0": "taddṛṣṭvā sahasāvāptapratyaye sānuge nṛpe /",
    "S01bsu078_u:kavk_40.142_1": "yāte durjanamāyaiva jagajjayamahīṃ yayau //",
    "S01bsu078_u:kavk_40.142_2": "muṣṭau vāyuṃ dṛṣadi kamalaṃ citramākāśadeśe",
    "S01bsu078_u:kavk_40.142_3": "jihvāgre ca pracuraracanāsṛṣṭisaṃhāralīlāḥ /",
    "S01bsu078_u:kavk_40.142_4": "kiṃ vā nānyat paśuśiśudhiyāṃ mohanāyendrajālaṃ",
    "S01bsu078_u:kavk_40.142_5": "mūrtaṃ dhurtāḥ kṣaṇaparicitapratyayaṃ darśayanti //",
    "S01bsu078_u:kavk_40.144_0": "niṣpratyayaparo rājā tataḥ saugatadarśane /",
    "S01bsu078_u:kavk_40.144_1": "āryakātyāyanasyāgre śraddhāpūjāmavārayat //",
    "S01bsu078_u:kavk_40.145_0": "rājadhānyāṃ niṣiddho 'tha bahireva sasānugaḥ /",
    "S01bsu078_u:kavk_40.145_1": "vineyakṛpayā tatra tasthau śailā ca bhikṣuṇī //",
    "S01bsu078_u:kavk_40.146_0": "tataḥ kadācidāyāntaṃ dṛṣṭvā kātyāyanaḥ puraḥ /",
    "S01bsu078_u:kavk_40.146_1": "nṛpatiṃ janasaṃpātādavamānabhayād yayau //",
    "S01bsu078_u:kavk_40.147_0": "preṣitaṃ pūrvamantribhyāṃ vrajantamavalokya tam /",
    "S01bsu078_u:kavk_40.147_1": "duṣṭāmātyau narapatiṃ dīrghavairāvavocatām //",
    "S01bsu078_u:kavk_40.148_0": "rājannamaṅgalanidhirmuṇḍo 'yaṃ viśiraḥ pathi /",
    "S01bsu078_u:kavk_40.148_1": "dṛṣṭo 'dya bhikṣurasmābhirna vidmaḥ kiṃ bhaviṣyati //",
    "S01bsu078_u:kavk_40.149_0": "na paśyāmi mukhaṃ rājñaḥ pāpasyeti bhaṇatyasau /",
    "S01bsu078_u:kavk_40.149_1": "tathā hi kṣaṇamekānte gatvā dūramitaḥ sthitaḥ //",
    "S01bsu078_u:kavk_40.150_0": "śrutvaitaddurjanāmarṣāduvācānucarān nṛpaḥ /",
    "S01bsu078_u:kavk_40.150_1": "eṣa dūrasthitaḥ pāṃśumuṣṭibhiḥ pūryatāmiti //",
    "S01bsu078_u:kavk_40.151_0": "pūryamāṇaḥ sa taiḥ pāṃśumuṣṭibhirduṣṭaceṭakaiḥ /",
    "S01bsu078_u:kavk_40.151_1": "divyāṃ kuṭīṃ praveśena parihārāya nirmame //",
    "S01bsu078_u:kavk_40.152_0": "amarṣakopitāḥ sarpāḥ vyāghrā vā pītalohitāḥ /",
    "S01bsu078_u:kavk_40.152_1": "śānterāyānti mṛdutāṃ nat u bhūpaticeṭakāḥ //",
    "S01bsu078_u:kavk_40.153_0": "tataḥ prayāte nṛpatau pāṃśurāśiśatāvṛtam /",
    "S01bsu078_u:kavk_40.153_1": "duḥkhādūcaturabhyetya hiruko bhirukaśca tam //",
    "S01bsu078_u:kavk_40.154_0": "ārya kṛcchramavāpto 'si rājñā krūreṇa duṣkṛtaiḥ /",
    "S01bsu078_u:kavk_40.154_1": "locanāni dhigasmākaṃ yairidaṃ dṛśyate pureḥ //",
    "S01bsu078_u:kavk_40.155_0": "mohāndhaḥ pātakaśvabhre durjanaiḥ pātito nṛpaḥ /",
    "S01bsu078_u:kavk_40.155_1": "karmaṇo vayamapyasya darśanāt pāpabhāginaḥ //",
    "S01bsu078_u:kavk_40.156_0": "bhūriyam bhūripāpārtā tyājyā prājyamatestava /",
    "S01bsu078_u:kavk_40.156_1": "duḥsahaḥ khalasaṃvāsaḥ tyāgaḥ kasya na saṃmataḥ //",
    "S01bsu078_u:kavk_40.156_2": "prayāti na śamaḥ śamaṃ kṣayamupaiti naiva kṣamā",
    "S01bsu078_u:kavk_40.156_3": "bhavanti na ca buddhayaḥ paruṣaroṣadoṣaspṛśaḥ /",
    "S01bsu078_u:kavk_40.156_4": "vasanti na vimānanā manasi śalyatulyāḥ satāṃ",
    "S01bsu078_u:kavk_40.156_5": "na duṣṭajanavarjanādaparamāsti loke sukham //",
    "S01bsu078_u:kavk_40.156_6": "aiśvaryaṃ guṇināmadhonipatanāyāsaprayāsapradaṃ",
    "S01bsu078_u:kavk_40.156_7": "gāmbhīryaṃ timirākāraṃ praviśatāṃ prāṇāpahaṃ prāṇinām /",
    "S01bsu078_u:kavk_40.156_8": "naṣṭā sāpi nikṛṣṭduṣṭkuṭilavyālairupādeyatā",
    "S01bsu078_u:kavk_40.156_9": "kūpasyeva khalasya nāsti tadaho doṣāliyuktaṃ yataḥ //",
    "S01bsu078_u:kavk_40.159_0": "tayoriti vacaḥ śrutvā mahākātyāyano 'vadat /",
    "S01bsu078_u:kavk_40.159_1": "na nikāre 'pi me kopaḥ karmaṇo gatirīdṛśī //",
    "S01bsu078_u:kavk_40.160_0": "etāvadeva me duḥkhaṃ yanmūḍhasya mahīpateḥ /",
    "S01bsu078_u:kavk_40.160_1": "khalasaṃgamadoṣeṇa bhayaṃ mahadupasthitam //",
    "S01bsu078_u:kavk_40.161_0": "prathame hi mahāvāyuḥ pureasya nipatiṣyati /",
    "S01bsu078_u:kavk_40.161_1": "dvitīye puṣpavṛṣṭiśca vastravṛṣṭistataḥ pare //",
    "S01bsu078_u:kavk_40.162_0": "rūpyavṛṣṭiścaturthe ca hemavṛṣṭiśca pañcame /",
    "S01bsu078_u:kavk_40.162_1": "ratnavṛṣṭistataḥ ṣaṣṭhe pāṃśuvṛṣṭiśca saptame //",
    "S01bsu078_u:kavk_40.163_0": "tayā sabandhurāṣṭro 'say na bhaviṣyati bhūpatiḥ /",
    "S01bsu078_u:kavk_40.163_1": "tasmād bhavadbhyāṃ gantavyaṃ ratnānyādāya bhūyase //",
    "S01bsu078_u:kavk_40.164_0": "iti tadvacanaṃ śrutvā viniścitya tatheti tau /",
    "S01bsu078_u:kavk_40.164_1": "hirukaḥ śyāmakaṃ putraṃ tasyopasthāpakaṃ vyadhāt //",
    "S01bsu078_u:kavk_40.165_0": "bhirukaśca sutāṃ śyāmāvatīmādāya pāṇinā /",
    "S01bsu078_u:kavk_40.165_1": "abhyetya bhikṣukīṃ śailāṃ praṇayādidamabravīt //",
    "S01bsu078_u:kavk_40.166_0": "ārye bhavatyā me kanyā ghoṣilasya gṛhaprabhoḥ /",
    "S01bsu078_u:kavk_40.166_1": "gṛhe samarpaṇīyeyamāsannapratipannayā //",
    "S01bsu078_u:kavk_40.167_0": "evamuktvārpayitvā tāvamātyau jagmaturgṛham /",
    "S01bsu078_u:kavk_40.167_1": "śailāpi kanyāmādāya prayayau ghoṣilālayam //",
    "S01bsu078_u:kavk_40.168_0": "tataḥ krameṇa tadabhūdyathoktaṃ bhikṣuṇā pure /",
    "S01bsu078_u:kavk_40.168_1": "jñānadīpavatī prajñā yathātattvaṃ hi paśyati //",
    "S01bsu078_u:kavk_40.169_0": "ṣaṣṭhe 'hni ratnavarṣe 'tha patite ratnapūritām /",
    "S01bsu078_u:kavk_40.169_1": "yayaturnāvamādāya tāvamātyāvalakṣitau //",
    "S01bsu078_u:kavk_40.170_0": "tau dakṣiṇāṃ diśaṃ gatvā cakraturnagaradvayam /",
    "S01bsu078_u:kavk_40.170_1": "hiruko hirukākhyānaṃ bhirukākhyaṃ tathāparaḥ //",
    "S01bsu078_u:kavk_40.171_0": "pare 'hni pāṃśuvarṣeṇamahatā patatā nṛpaḥ /",
    "S01bsu078_u:kavk_40.171_1": "sabandhurāṣṭraḥ pralayṃ prayayau narakātithiḥ //",
    "S01bsu078_u:kavk_40.172_0": "sadaṇḍimudgare rājñi yāte kilbiṣaśeṣatām /",
    "S01bsu078_u:kavk_40.172_1": "taṃ mantriputramādāya vyomnā kātyāyano yayau //",
    "S01bsu078_u:kavk_40.173_0": "tamevānugatā prītyā nabhasā puradevatā /",
    "S01bsu078_u:kavk_40.173_1": "tadājñayā khavacanīkarvaṭe vidadhe sthitim //",
    "S01bsu078_u:kavk_40.174_0": "bhikṣupuṇyānubhāvena bhāgyairmantrisutasya ca /",
    "S01bsu078_u:kavk_40.174_1": "adhiṣṭhānena devyāśca śrīmattadabahvat puram //",
    "S01bsu078_u:kavk_40.175_0": "tatrātha devatā cakre caityaṃ kātyāyanasya sā /",
    "S01bsu078_u:kavk_40.175_1": "suravatyāṃ yadadyāpi vandante caityavandakāḥ //",
    "S01bsu078_u:kavk_40.176_0": "mantrisūnumathādāya lagnaṃ cīvarakarṇike /",
    "S01bsu078_u:kavk_40.176_1": "lambanaṃ sa yayau vyomnā deśaṃ kātyāyanaḥ param //",
    "S01bsu078_u:kavk_40.177_0": "lambate lambate ko 'yamityukte vismayājjanaiḥ /",
    "S01bsu078_u:kavk_40.177_1": "babhūvuste janāstatra lambakā iti viśrutāḥ //",
    "S01bsu078_u:kavk_40.178_0": "atrāntare divaṃ yāte tatrāputre mahīpatau /",
    "S01bsu078_u:kavk_40.178_1": "sa kṛtaḥ śyāmako rājā lakṣaṇajñistadājñayā //",
    "S01bsu078_u:kavk_40.179_0": "gatvā bhokkānakaṃ nāma diśā kātyāyanastataḥ /",
    "S01bsu078_u:kavk_40.179_1": "jananyāstatra saṃśuddhāṃ vidasdhe dharmadeśanām //",
    "S01bsu078_u:kavk_40.180_0": "sā dṛṣṭasatyā putrasya yaṣṭīmādāya sādaram /",
    "S01bsu078_u:kavk_40.180_1": "vandyamādyapi mahatī yaṣṭicaityamakārayat //",
    "S01bsu078_u:kavk_40.181_0": "śrāvastīmatha sotkaṇṭhaḥ prāpya kātyāyanaḥ śanaiḥ /",
    "S01bsu078_u:kavk_40.181_1": "jinaṃ vilokya sānandaścakre tatpādavandanam //",
    "S01bsu078_u:kavk_40.182_0": "udrāyaṇasutakathām tatra tena niveditām /",
    "S01bsu078_u:kavk_40.182_1": "ākarṇya bhikṣubhiḥ pṛṣṭaḥ sarvajñastānabhāṣata //",
    "S01bsu078_u:kavk_40.183_0": "lubdhakah kālapāśākhyaḥ karvaṭopāntakānane /",
    "S01bsu078_u:kavk_40.183_1": "sakūṭāṃ mṛgabandhāya nidadhe vāgurām puraḥ //",
    "S01bsu078_u:kavk_40.184_0": "yantraṃ pāśāvṛtaṃ datvā yāte tasmin yadṛśchayā /",
    "S01bsu078_u:kavk_40.184_1": "pratyekabuddhastaṃ deśaṃ prāpya viśrāntimāptavān //",
    "S01bsu078_u:kavk_40.185_0": "tasya puṇyānubhāvena bandhaṃ na viviśurmṛgāḥ /",
    "S01bsu078_u:kavk_40.185_1": "na hi śuddhātmanāmagre prāpnotyakuśalaṃ janah //",
    "S01bsu078_u:kavk_40.186_0": "lubdhako 'pi tato 'bhyetya pāśānālokya nirmṛgān /",
    "S01bsu078_u:kavk_40.186_1": "pratyekabuddhaṃ krodhāndho viṣadigdheṣuṇāvadhīṭ //",
    "S01bsu078_u:kavk_40.187_0": "tasya sāyakaviddhasya jvalajjvalanatejsaḥ /",
    "S01bsu078_u:kavk_40.187_1": "prabhāvamadbhutaṃ dṛṣṭvā pādayornipapāta saḥ //",
    "S01bsu078_u:kavk_40.188_0": "akāryakaraṇodvegasaṃtāpādatha lubdhakaḥ /",
    "S01bsu078_u:kavk_40.188_1": "nininda śocannātmānaṃ saṃtyajya śaravāgurāḥ //",
    "S01bsu078_u:kavk_40.189_0": "parinirvāṇamāptasya tasyāsthīni nidhāya saḥ /",
    "S01bsu078_u:kavk_40.189_1": "chatradhvajādisaṃbhāraiḥ stūpaṃ cakre sadārcitam //",
    "S01bsu078_u:kavk_40.190_0": "lubdhakastena puṇyena babhūvodrāyaṇo nṛpaḥ /",
    "S01bsu078_u:kavk_40.190_1": "vadhāt pratyekabuddhasya bahuśo vadhamāptavān //",
    "S01bsu078_u:kavk_40.191_0": "nandanāmno gṛhapatermadalekhābhidhā sutā /",
    "S01bsu078_u:kavk_40.191_1": "babhūva dhanadhanyādisphūtiḥ karvaṭavāsinaḥ //",
    "S01bsu078_u:kavk_40.192_0": "sā kadācinmadotsiktāḥ gṛhamārjanareṇubhiḥ /",
    "S01bsu078_u:kavk_40.192_1": "pratyekabuddhamāyāntaṃ pathi mohādavākirat //",
    "S01bsu078_u:kavk_40.193_0": "tasminneva dine tasyāściracintābhirarthitaḥ /",
    "S01bsu078_u:kavk_40.193_1": "varaḥ stanabharārtāyā varaṇārthī samāyayau //",
    "S01bsu078_u:kavk_40.194_0": "mūdhni pratyekabuddhasya pāṃśumuṣṭiunipātanāt /",
    "S01bsu078_u:kavk_40.194_1": "pratyāsannavivāhāhamiti bhrātaramāha sā //",
    "S01bsu078_u:kavk_40.195_0": "tatastasyāh pravādena cikṣipurvaraṇāptaye /",
    "S01bsu078_u:kavk_40.195_1": "mūrdhni pratyekabuddhasya rajāṃsi prauḍhakanyakāḥ //",
    "S01bsu078_u:kavk_40.196_0": "guṇākārapravṛttena prayayena vimohitāḥ /",
    "S01bsu078_u:kavk_40.196_1": "nirvicārya pravartante viruddheṣvapi vastuṣu //",
    "S01bsu078_u:kavk_40.197_0": "pravṛttapātakācāre tasmin buddhabudhābhidhau /",
    "S01bsu078_u:kavk_40.197_1": "nivāraṇaṃ gṛhapatī karmaṇastasya cakratuḥ //",
    "S01bsu078_u:kavk_40.198_0": "saiva kanyā narapatiḥ śikhaṇḍī pāpabhāgabhūt /",
    "S01bsu078_u:kavk_40.198_1": "pravādakartā tadbhrātā bhikṣuḥ katyāyano 'pyayam //",
    "S01bsu078_u:kavk_40.199_0": "jātau gṛhapatī rūḍhaduṣṭācāranivāraṇāt /",
    "S01bsu078_u:kavk_40.199_1": "puripatāpānnirmuktau hiruko bhirukaśca tau //",
    "S01bsu078_u:kavk_40.199_2": "iti bhagavataḥ śrutvā vākyaṃ vicārya ca bhikṣavaḥ",
    "S01bsu078_u:kavk_40.199_3": "phalapariṇatiṃ jñātvā citrām śubhāśubhakarmaṇām /",
    "S01bsu078_u:kavk_40.199_4": "khalajanavacastulyaṃ śatruṃ vicārasamaṃ guruṃ",
    "S01bsu078_u:kavk_40.199_5": "sukṛtasadṛśaṃ bandhuṃ loke na kiṃcana menire //",
    "S01bsu078_u:93_0": "iti kṣemendraviracitāyāṃ bodhisattvāvadānakalpalatāyāmudrāyaṇāvadānaṃ catvāriṃśaḥ pallavaḥ //",
    "S01bsu078_u:94_0": "41. kapilāvadānam /",
    "S01bsu078_u:94_1": "yadbhūpālaviśāladānabibhavaprodbhūtapuṇyādhikaṃ",
    "S01bsu078_u:94_2": "dānasyātikṛśasya satphalabharamapnotyalaṃ durgataḥ /",
    "S01bsu078_u:94_3": "śuddhasyaiva vivṛddhadharmadhavalaśraddhāsamṛdhyānvitaṃ",
    "S01bsu078_u:94_4": "niḥsaṃsāravijṛmbhitaṃ taducitaṃ cittasya vittasya ca //",
    "S01bsu078_u:kavk_41.2_0": "jine jetavanārāmavihāriṇi mahādhanah /",
    "S01bsu078_u:kavk_41.2_1": "dhīrābhidhānaḥ śrāvastyāmabhūd gṛhapatiḥ purāḥ //",
    "S01bsu078_u:kavk_41.3_0": "tasya paṇḍitanāmabhūt putraḥ sukṛtapaṇḍitaḥ /",
    "S01bsu078_u:kavk_41.3_1": "akhaṇḍitayaśaḥpuṇyadānālaṃkāramaṇḍitaḥ //",
    "S01bsu078_u:kavk_41.4_0": "sa bāla eva bhikṣūṇām rājārhairvastrabhojanaiḥ /",
    "S01bsu078_u:kavk_41.4_1": "śāriputrapradhānānāṃ cakārātithisatkriyām //",
    "S01bsu078_u:kavk_41.5_0": "tataḥ kadācidakṣīṇādurbhikṣakṣayite jane /",
    "S01bsu078_u:kavk_41.5_1": "yācyayācakatulyatve piṇḍicchedo 'thināmabhūt //",
    "S01bsu078_u:kavk_41.6_0": "bhikṣūṇāṃ saṃkaṭe tasmin kāle paramadāruṇe /",
    "S01bsu078_u:kavk_41.6_1": "paṇḍitaḥ sugatāhūtaḥ pratasthe jetakānanam //",
    "S01bsu078_u:kavk_41.7_0": "taṃ vrajantaṃ turaṅgeṇa kāñcanādāmaśobhinam /",
    "S01bsu078_u:kavk_41.7_1": "ūcurviṭāḥ samabhyetya guṇotsāhāsahiṣṇavaḥ //",
    "S01bsu078_u:kavk_41.8_0": "arthisārthārthanākalpavṛkṣastvaṃ dikṣu viśrutaḥ /",
    "S01bsu078_u:kavk_41.8_1": "śatāni pañca saṃprāptāstvāmuddiśyāśayā vayam //",
    "S01bsu078_u:kavk_41.9_0": "alaṃkārāṃśukayugaṃ pratyekaṃ naḥ samīhitam /",
    "S01bsu078_u:kavk_41.9_1": "adhunaivāvilambena dīyatām yadi śakyate //",
    "S01bsu078_u:kavk_41.10_0": "ityuktastaiḥ sadācāraḥ so 'vatīrya turaṅgamāt /",
    "S01bsu078_u:kavk_41.10_1": "sādhu pūjāṃ vidhāyaiṣāṃ dhīmān kṣaṇamacintayat //",
    "S01bsu078_u:kavk_41.11_0": "bhagavantamadṛṣṭvaiva gacchāmi svagṛhaṃ yadi /",
    "S01bsu078_u:kavk_41.11_1": "āsannāmṛtapānasya taṃ vighnaṃ kathamutaśe //",
    "S01bsu078_u:kavk_41.12_0": "adatvā priyamarthibhyo vrajāmi yadi nistrapah /",
    "S01bsu078_u:kavk_41.12_1": "kathaṃ karomi dānasya tāṃ svayaṃ vratakhaṇḍanām //",
    "S01bsu078_u:kavk_41.13_0": "iti cintayatastasya bhittvā bhūmiṃ samudgataḥ /",
    "S01bsu078_u:kavk_41.13_1": "nāgarājaḥ svayaṃ śeṣaḥ prādādarthisamīhitam //",
    "S01bsu078_u:kavk_41.14_0": "dattāni nāgarājena vastrāṇyābharaṇāni ca /",
    "S01bsu078_u:kavk_41.14_1": "sa tebhyaḥ pratipādyāśu yayau niḥśalyatāmiva //",
    "S01bsu078_u:kavk_41.15_0": "te 'pi dṛṣṭvā tadāścaryaṃ puṇyāṃ sugatabhāvanām /",
    "S01bsu078_u:kavk_41.15_1": "sarvārthasaṃpatsiddhīnāṃ jananīmeva menire //",
    "S01bsu078_u:kavk_41.16_0": "jātacittaprasādāste tenaiva sahitāstataḥ /",
    "S01bsu078_u:kavk_41.16_1": "bhagavantaṃ yayurdraṣṭuṃ vinaṣṭadveṣakalmaṣāḥ //",
    "S01bsu078_u:kavk_41.17_0": "bhagavantamathālokya kumāraḥ praṇatānanaḥ /",
    "S01bsu078_u:kavk_41.17_1": "tatpādapadmarajasā dhanyaścakre lalāṭikām //",
    "S01bsu078_u:kavk_41.18_0": "hāraṃ punaścaraṇayoḥ śāstuḥ śaśikarojjvalam /",
    "S01bsu078_u:kavk_41.18_1": "vinyasya praṇatānagre sa tānasmai nyavedayat //",
    "S01bsu078_u:kavk_41.19_0": "dharmadeśanayā teṣāṃ bhagavān jñānavajrabhṛt /",
    "S01bsu078_u:kavk_41.19_1": "bhittvā satkāyadṛṣṭyadriṃ srotaḥprāptiphalaṃ vyadhāt //",
    "S01bsu078_u:kavk_41.20_0": "dṛṣṭasatyeṣu yāteṣu tatasteṣu praṇamya tam /",
    "S01bsu078_u:kavk_41.20_1": "kumāraṃpaṇḍitaṃ prītyā bhagavān svayamabhyadhāt //",
    "S01bsu078_u:kavk_41.21_0": "vatsa puṇyairavāpto 'si paryāptiṃ sukṛtaśriyām /",
    "S01bsu078_u:kavk_41.21_1": "durbhikṣesvapi bhikṣūṇāṃ kuru bhojyādhivāsanām //",
    "S01bsu078_u:kavk_41.22_0": "parigraho me bhikṣūṇāṃ śatānyarhatrayodaśa /",
    "S01bsu078_u:kavk_41.22_1": "anye cānviṣya kṛcchrārtāḥ saṃvibhajyāstvayā pure //",
    "S01bsu078_u:kavk_41.23_0": "iti śrutvā bhagavataḥ paṇḍitaḥ pramadākulaḥ /",
    "S01bsu078_u:kavk_41.23_1": "bhaktyā saṃghasya vidadhe yāvajjīvaṃ nimantraṇam //",
    "S01bsu078_u:kavk_41.24_0": "tataḥ svagṛhamabhyetya rājārhaibhikṣusaṃmataiḥ /",
    "S01bsu078_u:kavk_41.24_1": "saṃbuddhapramukhaṃ saṃghaṃ sadā bhojyairapūjayat //",
    "S01bsu078_u:kavk_41.25_0": "daridrānadaridrāṃśca yācyānapi ca yācakān /",
    "S01bsu078_u:kavk_41.25_1": "anukampyān sa vidadhe dānenānyānukampinah //",
    "S01bsu078_u:kavk_41.26_0": "śeṣān kṛpaṇasaṃghātān so 'nviṣya karuṇāmbudhiḥ /",
    "S01bsu078_u:kavk_41.26_1": "ratnarāśiṃ dadau tebhyo daurgatyatimirāpaham //",
    "S01bsu078_u:kavk_41.27_0": "sa ratnanikarasteṣāṃ jagāmāṅgārarāśitām /",
    "S01bsu078_u:kavk_41.27_1": "nṛṇāṃ bhāgyāni ratnāni maṇayaḥ prasthajātayaḥ //",
    "S01bsu078_u:kavk_41.28_0": "te tamūcuḥ samabhyetya svapnadṛṣṭadhanā iva /",
    "S01bsu078_u:kavk_41.28_1": "ratnanāmnā tvayāsmākaṃ sa datto 'ṅgārasaṃcayaḥ //",
    "S01bsu078_u:kavk_41.29_0": "dhanalābhena mahatā sadyaḥ prāptonnatirjanah /",
    "S01bsu078_u:kavk_41.29_1": "tatsaṃkṣayāt kṣaṇenaiva paribhraṣṭo na jīvati //",
    "S01bsu078_u:kavk_41.30_0": "iti teṣāṃ vacaḥ śrutvā paṇḍitaḥ karuṇānidhiḥ /",
    "S01bsu078_u:kavk_41.30_1": "tānūce puṇyadīnānāṃ ratnānyāyāntyaratnatām //",
    "S01bsu078_u:kavk_41.31_0": "yuṣmābhirna kṛtaḥ pūrvaṃ mohāt sukṛtasaṃcayaḥ /",
    "S01bsu078_u:kavk_41.31_1": "tenāyaṃ ratnarāśirvaḥ prayāto 'ṅgārasāratām //",
    "S01bsu078_u:kavk_41.32_0": "ratnāni yatnanihitānyapi yānti dūraṃ puṇyakṣayādupanayanti ca bhāgyayogāt /",
    "S01bsu078_u:kavk_41.32_1": "vittārjanaṃ patitaśokanimittameva vittaṃ hi cittamucitaṃ sukṛtapravṛttam //",
    "S01bsu078_u:kavk_41.33_0": "tasmād bhavadbhirbhojyāya bhikṣusaṃgho 'dhivāsyatām /",
    "S01bsu078_u:kavk_41.33_1": "bhogasaṃbhārasaṃpattimahaṃ saṃpādayāmi vaḥ //",
    "S01bsu078_u:kavk_41.34_0": "ityuktāstena taddattavittabhojanasaṃpadā /",
    "S01bsu078_u:kavk_41.34_1": "te buddhapramukhaṃ saṃghaṃ dinamekamapūjayan //",
    "S01bsu078_u:kavk_41.35_0": "saṃghaṃ yathāvadabhyarcya praṇīdhānamakāri taiḥ /",
    "S01bsu078_u:kavk_41.35_1": "m ākadācana dāridyraṃ syādasmākamiti kṣaṇam //",
    "S01bsu078_u:kavk_41.36_0": "tataste paṇḍitagirā gatvā dadṝśuragrataḥ /",
    "S01bsu078_u:kavk_41.36_1": "tamevāṅgāranikaraṃ prayātaṃ ratnarāśitām //",
    "S01bsu078_u:kavk_41.37_0": "bhavane paṇḍitasyātha kumārasya prabhavataḥ /",
    "S01bsu078_u:kavk_41.37_1": "vivṛtānāṃ nidhānānāṃ nirvighnaṃ śatamudyayau //",
    "S01bsu078_u:kavk_41.38_0": "sa prasenajite rājñe dharmajñaḥ sthitirakṣaṇāt /",
    "S01bsu078_u:kavk_41.38_1": "dadau nidhānaṣaḍbhāgaṃ sa cāsyāṅgāratāmagāt //",
    "S01bsu078_u:kavk_41.39_0": "kumārasyaiva sukṛtairbhogyo 'yaṃ nidhisaṃcayaḥ /",
    "S01bsu078_u:kavk_41.39_1": "ityantarīkṣādvacanaṃ tataḥ śuśrāva bhūpatiḥ //",
    "S01bsu078_u:kavk_41.40_0": "kumārasyaiva vacasā tānnidhīnnirdhitāṃ punaḥ /",
    "S01bsu078_u:kavk_41.40_1": "prāptāṃ vilokya sāścaryaḥ prahiṇottadgṛhaṃ nṛpaḥ //",
    "S01bsu078_u:kavk_41.41_0": "tatastadakhilaṃ vittaṃ vitīrya vipulāśayaḥ /",
    "S01bsu078_u:kavk_41.41_1": "kumāraḥ saṃpadāṃ cakre sthitiṃ durgataveśmasu //",
    "S01bsu078_u:kavk_41.42_0": "atha niḥsārasaṃsāravicāravirataspṛhaḥ /",
    "S01bsu078_u:kavk_41.42_1": "anityatāṃ sa saṃcintyaḥ dīraḥ pitarabravīt //",
    "S01bsu078_u:kavk_41.43_0": "anujānīhi māṃ tāvat gantuṃ tāta patovanam /",
    "S01bsu078_u:kavk_41.43_1": "imā janmaśatocchiṣṭāḥ kliṣṭā mama vibhūtayaḥ //",
    "S01bsu078_u:kavk_41.44_0": "trailokyasaṃpatsaṃprāptiryasmin vrajati bhogyatām /",
    "S01bsu078_u:kavk_41.44_1": "tadidaṃ sarvabhūtānāmāyurbhājanamalpakam //",
    "S01bsu078_u:kavk_41.44_2": "śīte yasya karomi saṃtatamṛdusparśāṃśukaurgūhanaṃ",
    "S01bsu078_u:kavk_41.44_3": "saṃtāpe racayāmi yasya śiśiraśrīkhaṇḍacarcārcanam /",
    "S01bsu078_u:kavk_41.44_4": "yasyārthe viṣaśastravahnibhujagavrātātparaṃ me bhayaṃ",
    "S01bsu078_u:kavk_41.44_5": "prāptaḥ so 'pyamapāyataḥ parihṛte 'pyāyāti kāyaḥ kṣayam //",
    "S01bsu078_u:kavk_41.46_0": "bhogādviraktaḥ pravrajyāmādāya dayitāṃ vane /",
    "S01bsu078_u:kavk_41.46_1": "viharāmi haran cintāṃ cintātaptasya cetasaḥ //",
    "S01bsu078_u:kavk_41.47_0": "ityuktvā sa parityajya viṣayasnehabandhanam /",
    "S01bsu078_u:kavk_41.47_1": "kṛtābhyuopagamaḥ pitrā śāriputrāśamaṃ yayau //",
    "S01bsu078_u:kavk_41.48_0": "tatra pravrajitastena pātrapāṇiḥ sacīvaraḥ /",
    "S01bsu078_u:kavk_41.48_1": "tasyaivānucaro bhūtvā vicacāra yatavfataḥ //",
    "S01bsu078_u:kavk_41.49_0": "sa dṛṣṭvā karṣakairdhārāṃ kṣetrāt kṣetrapravartitām /",
    "S01bsu078_u:kavk_41.49_1": "nirdiṣṭena pathā yāntīṃ vismayādityacintayat //",
    "S01bsu078_u:kavk_41.50_0": "aho vihitamārgeṇa gacchatāmapyacetasām /",
    "S01bsu078_u:kavk_41.50_1": "jalānāṃ karmasaṃsiddhardṛśyate natu dehinām //",
    "S01bsu078_u:kavk_41.51_0": "saṃcintyeti vrajannagre dṛṣṭvā yaṣṭīkṛtaṃ śaram /",
    "S01bsu078_u:kavk_41.51_1": "prataptamiṣukāreṇa pradadhyau dhīmatāṃ varaḥ //",
    "S01bsu078_u:kavk_41.52_0": "tāpāt praguṇatāmete yānti niścetanāḥ śarāḥ /",
    "S01bsu078_u:kavk_41.52_1": "na tu saṃsārasaṃtaptā api vakrāḥ śarīriṇaḥ //",
    "S01bsu078_u:kavk_41.53_0": "iti dhyāyan vilokyāgre takṣṇā śakaṭacakratām /",
    "S01bsu078_u:kavk_41.53_1": "nītāni dṛḍharūpāṇi punaścintāṃ samāyayau //",
    "S01bsu078_u:kavk_41.54_0": "aho nu ghaṭanāyogād yānti karmaṇyatāṃ kṣaṇāt /",
    "S01bsu078_u:kavk_41.54_1": "niścetanānid ārūṇi na cittāni śarīriṇām //",
    "S01bsu078_u:kavk_41.55_0": "it caṃcintya saṃyātaḥ sudharmaniyamādaraḥ /",
    "S01bsu078_u:kavk_41.55_1": "vatsalaṃ pitaraṃ putra ivācāryamuvāca saḥ //",
    "S01bsu078_u:kavk_41.56_0": "ārya eva prayātvadya piṇḍapātāya matkṛte /",
    "S01bsu078_u:kavk_41.56_1": "ahaṃ tu bhavatādiṣṭaṃ cintayāmi nijavratam //",
    "S01bsu078_u:kavk_41.57_0": "ityupādhyāyamabhyarthya bhaktakṛtyāya paṇḍitaḥ /",
    "S01bsu078_u:kavk_41.57_1": "tasmin yāte tadādiṣṭaṃ vihārāgāramāviśat //",
    "S01bsu078_u:kavk_41.58_0": "tatra yaṣṭīkṛtatanuḥ kṛtvā pratimukhīṃ smṛtim /",
    "S01bsu078_u:kavk_41.58_1": "sa pradadhyau nijaṃ dharmaṃ baddhaparyaṅkaniścalaḥ //",
    "S01bsu078_u:kavk_41.59_0": "tasmin samādhisaṃnaddhe vasudhā sadharādharā /",
    "S01bsu078_u:kavk_41.59_1": "vicacālākhilāmbhodhijalaloladukūlinī //",
    "S01bsu078_u:kavk_41.60_0": "śakrastaṃ dhyānanirataṃ jñātvā nirvighnasiddhaye /",
    "S01bsu078_u:kavk_41.60_1": "dideśa dikṣu rakṣāyai dikpālān sendubhāskarān //",
    "S01bsu078_u:kavk_41.61_0": "bhagavānatha sarvajñastasya siddhimupasthitām /",
    "S01bsu078_u:kavk_41.61_1": "pākāt kuśalamūlānāṃ jñātvā kṣaṇamacintayat //",
    "S01bsu078_u:kavk_41.62_0": "āsannārhatpadasyāsya śāriputraḥ sametya cet /",
    "S01bsu078_u:kavk_41.62_1": "dvāramuddhāṭayenmadhye vighna eṣa na saṃśayaḥ //",
    "S01bsu078_u:kavk_41.63_0": "tasmādāgacchatastasya gatvā svayamahaṃ puraḥ /",
    "S01bsu078_u:kavk_41.63_1": "karomi kālahārāya nānāpraśnāśrayāḥ kathāḥ //",
    "S01bsu078_u:kavk_41.64_0": "iti saṃcintya bhagavān svayaṃ taddiśamāgataḥ /",
    "S01bsu078_u:kavk_41.64_1": "bhikṣorāgacchatasyasya vjlambaṃ kathayākarot //",
    "S01bsu078_u:kavk_41.65_0": "suraprabhāvānniḥśabde nabhogatavihaṃgame /",
    "S01bsu078_u:kavk_41.65_1": "loke nirvātadīpasya tulyatāṃ prāpa paṇḍitaḥ //",
    "S01bsu078_u:kavk_41.66_0": "srotaḥ prāptiphalādūrdhvaṃ sakṛdāgāmyavāpya saḥ /",
    "S01bsu078_u:kavk_41.66_1": "anāgāmiphalaṃ prāpya tato 'rhatphalamāptavān //",
    "S01bsu078_u:kavk_41.67_0": "tataḥ kathānte sugate prayāte nijamāśramam /",
    "S01bsu078_u:kavk_41.67_1": "śāriputraḥ praviśyarkamiva śiṣyaṃ vyalokayat //",
    "S01bsu078_u:kavk_41.68_0": "taṃ dṛṣṭvā sahasottīrṇaṃ viśīrṇabhavabandhanam /",
    "S01bsu078_u:kavk_41.68_1": "siddhiṃ yugaśataprāpyāṃ tasya tām praśaśaṃsa saḥ //",
    "S01bsu078_u:kavk_41.69_0": "tāṃ tasyārhatpadaprāptiṃ śrutvā jagati viśrutām /",
    "S01bsu078_u:kavk_41.69_1": "bhikṣubhirbhagavāṇ pṛṣṭastatkathāmabravījjinah //",
    "S01bsu078_u:kavk_41.70_0": "bhagavān kāśyapaḥ pūrvaṃ vārāṇasyāṃ tathāgataḥ /",
    "S01bsu078_u:kavk_41.70_1": "saha bhikṣūsahasrāṇāṃ viṃśatyā puravāsibhiḥ //",
    "S01bsu078_u:kavk_41.71_0": "śraddhāpraṇītaiḥ śucibhiḥ sarvabhogyairmanonugaiḥ /",
    "S01bsu078_u:kavk_41.71_1": "uvāsa pūjitah kaṃcit kālaṃ sattvahitodyataḥ //",
    "S01bsu078_u:kavk_41.72_0": "bhikṣupūjāpare tatra vartamāne gṛhe gṛhe /",
    "S01bsu078_u:kavk_41.72_1": "acintyayadviniḥśvasya durgato nāma durgataḥ //",
    "S01bsu078_u:kavk_41.73_0": "dhiṅ māmatīva dāridyrāt nīcaṃ niṣkuśalakriyam /",
    "S01bsu078_u:kavk_41.73_1": "naiko 'pi mandabhāgyena yena bhikṣurnimantritaḥ //",
    "S01bsu078_u:kavk_41.74_0": "tyājyā janasya sakalavyavahārabāhyāḥ vākyapramāṇapadasaṃdhiṣu naiva yogyāḥ /",
    "S01bsu078_u:kavk_41.74_1": "naṣṭakriyā vigatakārakatarkahīnāḥ śabdā ivārtharahitāḥ puruṣā bhavanti //",
    "S01bsu078_u:kavk_41.75_0": "iti cintānalākrāntaṃ ninditaṃ dhanahīnataḥ /",
    "S01bsu078_u:kavk_41.75_1": "taṃ samāhūya ko 'pyetya sukṛtaprerako 'bhyadhāt //",
    "S01bsu078_u:kavk_41.76_0": "kṣīṇārthenāpi bhavatā janmāntaraśubhāptaye /",
    "S01bsu078_u:kavk_41.76_1": "yathākathaṃcideko 'pi bhikṣuḥ kiṃ na nimantritaḥ //",
    "S01bsu078_u:kavk_41.77_0": "ityuktastena saṃsaktaśalyaḥ punarivāhataḥ /",
    "S01bsu078_u:kavk_41.77_1": "bhiokṣubhojanavaikalyāt sa bhṛdhaṃ vyathito 'bhavat //",
    "S01bsu078_u:kavk_41.78_0": "kathaṃcitkṣḥutparikṣāmaḥ sa gatvā śreṣṭhimandiram /",
    "S01bsu078_u:kavk_41.78_1": "yatnena prāpa mūlyāṃśaṃ dārupāṭanakarmaṇā //",
    "S01bsu078_u:kavk_41.79_0": "kṛtvā tatraiva tadbhāryā śuddhataṇḍulakhaṇḍanam /",
    "S01bsu078_u:kavk_41.79_1": "tadaṃśabhṛtimūlyāptaṃ bhaktyā bhartre nyavedayat //",
    "S01bsu078_u:kavk_41.80_0": "samudyatasya tasyātha bhikṣubhojanasiddhaye /",
    "S01bsu078_u:kavk_41.80_1": "śuddhaye śuddhasattvasya śakro 'bhūdanusādhakah //",
    "S01bsu078_u:kavk_41.81_0": "divyavarṇarasāmode bhojye śakreṇa sādhite /",
    "S01bsu078_u:kavk_41.81_1": "prītyā pracchannarūpeṇa bhikṣuṃ lekhe na durgataḥ //",
    "S01bsu078_u:kavk_41.82_0": "vibhūtimohitairgūḍhaiḥ pūrvaṃ puranivāsibhiḥ /",
    "S01bsu078_u:kavk_41.82_1": "saṃghe nimantrite duḥkhāt durgato martumudyayau //",
    "S01bsu078_u:kavk_41.83_0": "kṛpayā tasya bhagavān svayamabhyetya kāśyapaḥ /",
    "S01bsu078_u:kavk_41.83_1": "śuddhisiddhiṃ parijñāya cakre bhojyapratigraham //",
    "S01bsu078_u:kavk_41.84_0": "aho 'haṃ bhavato bhojyaṃ prayacchāmīti bhūbhujā /",
    "S01bsu078_u:kavk_41.84_1": "prayatnāt prārtito 'pyarthaṃ naivāmanyata durgataḥ //",
    "S01bsu078_u:kavk_41.85_0": "guṇadraviṇasaṃpūrṇaḥ syāṃ daridraprasādanaḥ /",
    "S01bsu078_u:kavk_41.85_1": "bhagavantamathābhyarcya praṇīdhānaṃ cakāra saḥ //",
    "S01bsu078_u:kavk_41.86_0": "svāśramaṃ kāśyape yāte surendre ca divaṃ gate /",
    "S01bsu078_u:kavk_41.86_1": "durgatasya gṛhaṃ sarvaṃ divyaratnaipūrayat //",
    "S01bsu078_u:kavk_41.87_0": "viśvakarmā tatastasya vidadhe śakraśāsanāt /",
    "S01bsu078_u:kavk_41.87_1": "bhavanaṃ rucirodyānaṃ ratnastambhavibhūṣitam //",
    "S01bsu078_u:kavk_41.88_0": "saṃprāptavimalaiśvaryaḥ sahitaṃ sarvabhikṣubhiḥ /",
    "S01bsu078_u:kavk_41.88_1": "saptāhaṃ vibhavairbhogaiḥ sa kāśyapamapūjayat //",
    "S01bsu078_u:kavk_41.88_2": "kṣutkṣāmāṅganamarthibhiḥ parihṛtadvāraṃ rudaddārakaṃ",
    "S01bsu078_u:kavk_41.88_3": "gehaṃ niścalakajjalānyapi sthalīkoṇasvananmakṣikam (?) /",
    "S01bsu078_u:kavk_41.88_4": "cullīsuptabiḍālabālamaparaṃ yasyābhavadrauravaṃ",
    "S01bsu078_u:kavk_41.88_5": "śrīstasyaiva nṛpaspṛhāspadatayāścaryaṃ na kasya svayam //",
    "S01bsu078_u:kavk_41.90_0": "tena dānaprabhāveṇa sudhāśuddhena durgataḥ /",
    "S01bsu078_u:kavk_41.90_1": "janmāntare paṇḍitatāmavāpyārhattvamāgataḥ //",
    "S01bsu078_u:kavk_41.91_0": "iti paṇḍitapūrvajanmavṛttaṃ kathitaṃ sarvavidā guṇādareṇa /",
    "S01bsu078_u:kavk_41.91_1": "avadhārya viśuddhadānapuṇyaṃ kuśalārhaṃ praśaśaṃsa bhikṣusaṃghaḥ //",
    "S01bsu078_u:95_0": "iti kṣemendraviracitāyāṃ bodhisattvāvadānakalpalatāyāṃ kapilāvadānaṃ nāmaikacatvāriṃśaḥ pallavaḥ //",
    "S01bsu078_u:95_1": "42. kanakavarṇāvadānam /",
    "S01bsu078_u:kavk_42.1_0": "sattvena sūryarucayastamasi sphuranti dharmeṇa ratnanicayā nabhasaḥ tapanti /",
    "S01bsu078_u:kavk_42.1_1": "dhairyeṇa sarvavipadaḥ praśamaṃ vrajanti dānena bhogasubhagāḥ kakubho bhavanti //",
    "S01bsu078_u:kavk_42.2_0": "bhagavān sugataḥ pūrvaṃ śrāvastyāṃ jetakānane /",
    "S01bsu078_u:kavk_42.2_1": "kuśalānāṃ prapānnānāṃ vidadhe dharmadeśanām //",
    "S01bsu078_u:kavk_42.3_0": "pūrvakalpāntarajane vatsarāṣṭāyutāyuṣi /",
    "S01bsu078_u:kavk_42.3_1": "śrīmān kanakavarṇākhyo babhūva pṛthivīpatiḥ //",
    "S01bsu078_u:kavk_42.4_0": "kanakākhyā purī tasya śakrasyevāmarāvatī /",
    "S01bsu078_u:kavk_42.4_1": "sarvalokeśvarasyāpi vasatirvallabhābhavat //",
    "S01bsu078_u:kavk_42.5_0": "nāyakārhaṃ yaśaḥśubhraṃ cāruvṛttaguṇocitam /",
    "S01bsu078_u:kavk_42.5_1": "hṝdaye yaḥ prajākāryaṃ muktāhāramivāvahat //",
    "S01bsu078_u:kavk_42.6_0": "prajākarmavipākena pure paramadāruṇā /",
    "S01bsu078_u:kavk_42.6_1": "avṛṣṭirabhavat tatra sarvabhūtabhayapradā //",
    "S01bsu078_u:kavk_42.7_0": "sā dhairyahāriṇī sarvalokasaṃtāpakāriṇī /",
    "S01bsu078_u:kavk_42.7_1": "avṛṣṭiḥ prayayau bhūbhṛnmānasāyāsahetutām //",
    "S01bsu078_u:kavk_42.8_0": "kuṇṭhasarvapratīkāraḥ sa cintāstimitaṃ puraḥ /",
    "S01bsu078_u:kavk_42.8_1": "uvāca suciraṃ dhyātvā pradhānāmātyamaṇḍalam //",
    "S01bsu078_u:kavk_42.9_0": "avarṣopanipāto 'yaṃ prajānāṃ niṣpratikriyaḥ /",
    "S01bsu078_u:kavk_42.9_1": "karoti me yatnakṛtaṃ niṣphalaṃ paripālanam //",
    "S01bsu078_u:kavk_42.10_0": "nivṛttavarṣāḥ kakubho bhavantyabhrāśca svacchakāḥ /",
    "S01bsu078_u:kavk_42.10_1": "pravṛttabāṣpavarṣāśca prajāḥ pāpena bhūbhujām //",
    "S01bsu078_u:kavk_42.11_0": "trāṇaṃ mahābhayādrājā prajānāṃ na karoti yaḥ /",
    "S01bsu078_u:kavk_42.11_1": "tasya spaṣṭaṃ naṭasyeva kirīṭamukuṭagrahaḥ //",
    "S01bsu078_u:kavk_42.12_0": "trāṇaṃ mahābhayādrājā prajānāṃ na karoti yaḥ /",
    "S01bsu078_u:kavk_42.12_1": "tasya spaṣṭaṃ naṭasyeva kirīṭamukuṭagrahaḥ //",
    "S01bsu078_u:kavk_42.12_2": "tadā kṝtayugaṃ loke yadā rājā prajāhitaḥ //",
    "S01bsu078_u:96_0": "durbhikṣakṣayitāḥ pṛthutarakleśāvalīvihvalāḥ /",
    "S01bsu078_u:kavk_42.13_0": "durbhikṣakṣayitāḥ pṛthutarakleśāvalīvihvalāḥ /",
    "S01bsu078_u:kavk_42.13_1": "hāhākāraviśṛṅkhalāḥ khalatarairatyarditā vallabhaiḥ",
    "S01bsu078_u:kavk_42.13_2": "śocantyaḥ pralayaṃ prayāntaśaraṇāḥ pāpairnṛpāṇāṃ prajāḥ //",
    "S01bsu078_u:kavk_42.14_0": "tasmātsamastakoṣeṇa rakṣaṇīyā mayā prajāḥ /",
    "S01bsu078_u:kavk_42.14_1": "rājñāṃ prajāparitrāṇapuṇyaṃ ratnamayo nidhiḥ //",
    "S01bsu078_u:kavk_42.15_0": "ityuktvā sarvalokasya saṃcintya koṣṭhakoṣayoḥ /",
    "S01bsu078_u:kavk_42.15_1": "sa nināya nijaṃ sarvaṃ sadā bhogyopabhogyatām //",
    "S01bsu078_u:kavk_42.16_0": "tataḥ kālena tasyogradurbhikṣeṇānnasaṃcayaḥ /",
    "S01bsu078_u:kavk_42.16_1": "yayau mahāvyayādekapuruṣāśanaśeṣatām //",
    "S01bsu078_u:kavk_42.17_0": "tasminnavasare vyomnā samabhyetya raviprabhaḥ /",
    "S01bsu078_u:kavk_42.17_1": "pratyekabuddhastasyātha vidadhe bhojanārthanām //",
    "S01bsu078_u:kavk_42.18_0": "niyame saṃśaye tasminnātmanaḥ prāṇadhāraṇe /",
    "S01bsu078_u:kavk_42.18_1": "nirvikalpya sa tatasrvaṃ dadau tasmai prasannadhīḥ //",
    "S01bsu078_u:kavk_42.19_0": "svaprāṇavṛttiṃ tenāsau kṛtvātithyaprasādinā /",
    "S01bsu078_u:kavk_42.19_1": "prayayau nabahsā tasya prasaṃśan sattvaśīaltām //",
    "S01bsu078_u:kavk_42.20_0": "athodyayau vyaomamahādvipasya nīlālimāleva sadambulekhā /",
    "S01bsu078_u:kavk_42.20_1": "meghāvalī paścimadikpralambā kapolakālāgurumañjarīva //",
    "S01bsu078_u:kavk_42.21_0": "tataḥ samastaṃ gaganāntarālamutphullanīlotpalakānanābham /",
    "S01bsu078_u:kavk_42.21_1": "ācchādyamānaṃ sarasairbabhāse bhṛṅgapravandhauriva meghasaṃghaiḥ //",
    "S01bsu078_u:kavk_42.22_0": "tataḥ papātākhilabhojyavṛṣṭiriṣṭā prajānāṃ bhuvi sapta rātrīḥ /",
    "S01bsu078_u:kavk_42.22_1": "dhānyādivṛṣṭistadanantaraṃ ca ratnadivṛṣṭiśca tataḥ krameṇa //",
    "S01bsu078_u:kavk_42.23_0": "iti sa kanakavarṇaḥ kṣmāpatirbhūpatīnāṃ mukuṭamaṇirivoccairbhrājamānaḥ prajānām /",
    "S01bsu078_u:kavk_42.23_1": "akṛta sukṛtasaṃpatprīṇitah prāṇarakṣāṃ prabhavati hi parārthe sajjanānāṃ prabhāvaḥ //",
    "S01bsu078_u:kavk_42.24_0": "bhūpatiḥ kanakavarṇa eṣa yaḥ so 'hameva vapuṣātmanādhunā /",
    "S01bsu078_u:kavk_42.24_1": "ityudīrya bhagavān jinaḥ satāṃ dhīmatāṃ vyadhita dharmadeśanām //",
    "S01bsu078_u:97_0": "iti kṣemendraviracitāyāṃ bodhisattvāvadānakalpalatāyāṃ kanakavarṇāvadānaṃ nāma dvicatvāriṃśaḥ pallavaḥ /",
    "S01bsu078_u:98_0": "43. hiraṇyapāṇyavadānam /",
    "S01bsu078_u:kavk_43.1_0": "sarvopakārapraṇayī prabhāvaḥ sarvopajīvyā mahatī vibhūtiḥ /",
    "S01bsu078_u:kavk_43.1_1": "puṇyāṅkurārhasya phalaṃ viśālapalārhametat prathamaṃ hi puṣpam //",
    "S01bsu078_u:kavk_43.2_0": "jine jetavanārāmavihārābhigate purā /",
    "S01bsu078_u:kavk_43.2_1": "śrāvastyāṃ devasenākhyaḥ śrīmānāsīdgṛhādhipaḥ //",
    "S01bsu078_u:kavk_43.3_0": "hiraṇṃyapāṇistasyābhūtputraḥ satputramāninaḥ /",
    "S01bsu078_u:kavk_43.3_1": "yasya hemamayaṃ jātaṃ pāṇidvitayamadbhutam //",
    "S01bsu078_u:kavk_43.4_0": "rūpyalakṣadvayaṃ tasya prātaḥ prātaḥ karadvaye /",
    "S01bsu078_u:kavk_43.4_1": "prādurāsītsa tenābhūdarthināṃ kalpapādapaḥ //",
    "S01bsu078_u:kavk_43.5_0": "tasya vyaktavivekena paripākena bhūyasā /",
    "S01bsu078_u:kavk_43.5_1": "kāle kuśalamūlānāṃ jine bhaktirajāyata //",
    "S01bsu078_u:kavk_43.6_0": "atha jetavana gatvā bahgavantaṃ tathāgatam /",
    "S01bsu078_u:kavk_43.6_1": "sa dṛṣṭvā vidadhe tasya sānandaḥ pādavandanam //",
    "S01bsu078_u:kavk_43.7_0": "bhagavānapi saṃṣāratāpapraśamacandikām /",
    "S01bsu078_u:kavk_43.7_1": "sudhāsakhīṃ dideśāsmai dṛśaṃ kuśalavṛtikām //",
    "S01bsu078_u:kavk_43.8_0": "sa śāsturdarśanenaiva saṃmohatimitojjhita /",
    "S01bsu078_u:kavk_43.8_1": "babhāse suryakiraṇaprabuddhakamalopamaḥ //",
    "S01bsu078_u:kavk_43.9_0": "bhagavān vidadhe tasya tataḥ saddharmadeśanām /",
    "S01bsu078_u:kavk_43.9_1": "yayā dharmamayaṃ cakṣurakṣuṇṇālokamudyayau //",
    "S01bsu078_u:kavk_43.10_0": "prākpuṇyapariṇāmena jātavairāgyavāsanaḥ /",
    "S01bsu078_u:kavk_43.10_1": "praṇamya vimalaprajñaḥ sa sarvajñamabhāṣataḥ //",
    "S01bsu078_u:kavk_43.11_0": "śaraṇya śaraṇāptasya bhagavan bhavahāriṇī /",
    "S01bsu078_u:kavk_43.11_1": "aśeṣakleśanāśāya pravrajyā me vidhīyatām //",
    "S01bsu078_u:kavk_43.12_0": "capalaṃ prāṇināmāyuṣtato 'pi navayauvanam /",
    "S01bsu078_u:kavk_43.12_1": "vidyudvilāsacapalāstato 'pyetā vibhūtayaḥ //",
    "S01bsu078_u:kavk_43.13_0": "iti tasya bruvāṇasya sugatānugrahoditā /",
    "S01bsu078_u:kavk_43.13_1": "papāta vitarajasaḥ pravrajyā vapuṣi svayam //",
    "S01bsu078_u:kavk_43.14_0": "raktacīvarasuvyaktāṃ bibhrāṇaḥ sa viraktatām /",
    "S01bsu078_u:kavk_43.14_1": "pātragraheṇa tatyāja punaḥ saṃsārapātratām //",
    "S01bsu078_u:kavk_43.15_0": "tasya tāmadbhutāṃ siddhiṃ pratyakṣaṃ vīkṣyaṃ bhikṣavaḥ /",
    "S01bsu078_u:kavk_43.15_1": "tatpūrvavṛttaṃ papracchurbhagavantaṃ sa cābravīt //",
    "S01bsu078_u:kavk_43.16_0": "vārāṇasyāṃ purā rājā kṛkirnāma tathāgate /",
    "S01bsu078_u:kavk_43.16_1": "kāśyapākhye bhagavati prayāti parinirvṛtim //",
    "S01bsu078_u:kavk_43.17_0": "śarīramasya samkṛtya stūpaṃ ratnamayaṃ vyadhāt /",
    "S01bsu078_u:kavk_43.17_1": "svargāvagāhanaprauḍhaṃ mūrtaṃ puṇyamivonnatam //",
    "S01bsu078_u:kavk_43.18_0": "tasminnāropyamāṇāyāṃ yaṣṭayāṃ pūjāparigrahe /",
    "S01bsu078_u:kavk_43.18_1": "kitavaḥ kandalo nāma nidadhe rūpakadvayam //",
    "S01bsu078_u:kavk_43.19_0": "cittaprasādaśuddhena tena puṇyena bhūyasā /",
    "S01bsu078_u:kavk_43.19_1": "hiraṇyapāṇiḥ prāpto 'dya mahatāṃ spṝhaṇīyatām //",
    "S01bsu078_u:kavk_43.19_2": "bhavati vibhavastyāgodāraḥ samagraguṇo bhuvi",
    "S01bsu078_u:kavk_43.19_3": "prasaratiḥ yaśaḥ śuklaṃ loke sudhāṃśusahodaram /",
    "S01bsu078_u:kavk_43.19_4": "pariṇatipade puṇyaṃ dhatte yadalpamanalpatāṃ",
    "S01bsu078_u:kavk_43.19_5": "vimalamanasaḥ śraddhāśuddhaṃ tadeva vijṛmbhitam //",
    "S01bsu078_u:kavk_43.21_0": "iti prabhāvaṃ kathitaṃ jinena puṇyānubhāvasya hiraṇyapāṇeḥ /",
    "S01bsu078_u:kavk_43.21_1": "śrutvaiva harṣādaravismayānāṃ sa bhikṣusaṃghaḥ praṇayī babhūva //",
    "S01bsu078_u:99_0": "iti kṣemandraviracitāyāṃ bodhisattvāvadānakalpalatāyāṃ hiraṇyapāṇyavadānaṃ tricatvāriṃśaḥ pallavaḥ /",
    "S01bsu078_u:100_0": "44. ajātaśatrupitṛdrohāvadānam /",
    "S01bsu078_u:kavk_44.1_0": "durjanaduḥsahaviṣadharabhīṣaṇataratimirapatitānām /",
    "S01bsu078_u:kavk_44.1_1": "ālambanajananaṃ bhavabhayaharaṇaṃ jinasmaraṇam //",
    "S01bsu078_u:kavk_44.2_0": "pure rājagṛhābhikhye bhagavān bhūbhṛtaḥ purā /",
    "S01bsu078_u:kavk_44.2_1": "kaṭake gṛdhrakūṭasya vijahāra tathāgataḥ //",
    "S01bsu078_u:kavk_44.3_0": "tasminnavasare rājā bimbisāraḥ sutapriyaḥ /",
    "S01bsu078_u:kavk_44.3_1": "ajātaśatruṇā tatra putreṇa krūrakāriṇā //",
    "S01bsu078_u:kavk_44.4_0": "suhṛdaḥ pāvakasyeva devadattasya saṃmatam /",
    "S01bsu078_u:kavk_44.4_1": "ghorāndhabandhanāgāraṃ niḥsaṃcāraṃ praveśitaḥ //",
    "S01bsu078_u:kavk_44.5_0": "patnyā praveśitaṃ tasya bandhane gūḍhabhojanam /",
    "S01bsu078_u:kavk_44.5_1": "jñātvā sa tatkṣayākāṅkṣī kṣutkṣāmasya nyavārayat //",
    "S01bsu078_u:kavk_44.6_0": "rūkṣaḥ kṛśo 'timalinaḥ so 'bhavat pṛthivīpatiḥ /",
    "S01bsu078_u:kavk_44.6_1": "akālakālameghārtaḥ kṛṣṇapakṣa ivoḍupaḥ //",
    "S01bsu078_u:kavk_44.7_0": "saṃkīrṇavāsasaṃtāpātprāyaḥ peśalacetasām /",
    "S01bsu078_u:kavk_44.7_1": "karotyāliṅganaṃ prauḍhā gāḍhapraṇayinī vipat //",
    "S01bsu078_u:kavk_44.8_0": "sa samuddhiśya śokārtaḥ sugatādhyuṣitāṃ diśam /",
    "S01bsu078_u:kavk_44.8_1": "kṛtāñjalirnataśirāḥ kṣāmasvaramabhāṣata //",
    "S01bsu078_u:kavk_44.9_0": "nāmastubhyaṃ bhagavate mahārhāya mahārhate /",
    "S01bsu078_u:kavk_44.9_1": "dīnoddharaṇasaṃnaddhasamyaksaṃbodhibodhicetase //",
    "S01bsu078_u:kavk_44.10_0": "namaste ghorasaṃsāramakarākarasetave /",
    "S01bsu078_u:kavk_44.10_1": "jināya janatājanmakleśapraśamahetave //",
    "S01bsu078_u:kavk_44.11_0": "namo nityaprabuddhāya sarvasattvaikabandhave /",
    "S01bsu078_u:kavk_44.11_1": "viśuddhadhānme buddhāya karuṇāmṛtasindhave //",
    "S01bsu078_u:kavk_44.12_0": "iti bhaktisudhāṃ śiktvā sugataśravaṇocitām /",
    "S01bsu078_u:kavk_44.12_1": "puṇyapuṣpaprasavinīṃ sa cakre stutimañjarīm //",
    "S01bsu078_u:kavk_44.13_0": "sarvajñastasya vijñāya kāyakleśaśamayīṃ daśām /",
    "S01bsu078_u:kavk_44.13_1": "bandhanāgāravivarālokairāpyāyanam vyadhāt //",
    "S01bsu078_u:kavk_44.14_0": "ajātaśatrustadvṛttaṃ jñātvā śaṅkākulaḥ pituḥ /",
    "S01bsu078_u:kavk_44.14_1": "nyavārayadbandhagṛhe susūkṣmavivarāṇyapi //",
    "S01bsu078_u:kavk_44.15_0": "tatastasya tadādeśāt cakrurbandhanarakṣiṇaḥ /",
    "S01bsu078_u:kavk_44.15_1": "kṣureṇa gāḍhabaddhasya pādayostadvikartanam //",
    "S01bsu078_u:kavk_44.16_0": "sa tīvravaiśasakleśavyathitah pārthivaḥ param /",
    "S01bsu078_u:kavk_44.16_1": "namo buddhāya buddhāyetyārtasaṃkrandanaṃ vyadhāt //",
    "S01bsu078_u:kavk_44.17_0": "bhagavānatha sarvajñaḥ puraḥ pratyakṣatāṃ gataḥ /",
    "S01bsu078_u:kavk_44.17_1": "śakradattāsanāsīnaḥ kāruṇyāttamabhāṣataḥ //",
    "S01bsu078_u:kavk_44.18_0": "rājan kiṃ kriyate krūrakarmaṇāṃ gatirīdṛśī /",
    "S01bsu078_u:kavk_44.18_1": "śubhāśubhasamudbhūtaṃ na bhuktaṃ kṣiyate phalam //",
    "S01bsu078_u:kavk_44.19_0": "rāgadveṣaviṣāsakte nānāvyasanaduḥsahe /",
    "S01bsu078_u:kavk_44.19_1": "evaṃvidhaiva niḥsāre saṃsāre duḥkhasāratā //",
    "S01bsu078_u:kavk_44.20_0": "saṃkleśakalile kāle vipatsaṃpadvisaṃkaṭe /",
    "S01bsu078_u:kavk_44.20_1": "dhairyameva paritrāṇaṃ vairāgyaṃ ca nirākulam //",
    "S01bsu078_u:kavk_44.21_0": "saṃsāraghoragahanāntaravardhamānaiḥ duḥkhānalavyatikaraprasṛtairasiktāḥ /",
    "S01bsu078_u:kavk_44.21_1": "dhūmodgamairiva punaḥ sukṛtocitānāṃ bāṣpāmbubindukalilā na dṛśo bhavanti //",
    "S01bsu078_u:kavk_44.22_0": "bhajasva dhairyaṃ duḥkhe 'smin bhogāśāṃ tyaja bhūpate /",
    "S01bsu078_u:kavk_44.22_1": "pariṇāmavirodhinyaḥ sarvāḥ saṃsāravṛttayaḥ //",
    "S01bsu078_u:kavk_44.23_0": "adhunaiva tavāsannā dehātte kuśalasthitiḥ /",
    "S01bsu078_u:kavk_44.23_1": "ityuktvā taṃ samāśvasya bhagavān svapadaṃ yayau //",
    "S01bsu078_u:kavk_44.24_0": "bimbisāro 'pi dehānte tasminneva kṣaṇe divi /",
    "S01bsu078_u:kavk_44.24_1": "abhūjjinarṣabho nāma śrīmān vaiśravaṇātmajaḥ //",
    "S01bsu078_u:kavk_44.25_0": "ajātaśatrurjanakaṃ jñātvā vigatajīvitam /",
    "S01bsu078_u:kavk_44.25_1": "śarīramasya satkṛtya nininda nijaduṣkṛtam //",
    "S01bsu078_u:kavk_44.26_0": "tasyātitīvrapāpārtaṃ cittaṃ durvṛttadūṣitam /",
    "S01bsu078_u:kavk_44.26_1": "paścāttāpāgnipatanaṃ prāyaścittamivākarot //",
    "S01bsu078_u:kavk_44.27_0": "so 'vadadbata saṃmohādaiśvaryamadalubdhadhīḥ /",
    "S01bsu078_u:kavk_44.27_1": "durvṛttapātakaśvabhre patito 'hamadhomukhaḥ //",
    "S01bsu078_u:kavk_44.28_0": "śrutaprajñādaridrāṇāṃ nijanidrāsukhāpahā /",
    "S01bsu078_u:kavk_44.28_1": "cintā dahati gātrāṇi khalamantrānuvartinām //",
    "S01bsu078_u:kavk_44.29_0": "patitasyāvasannasya pāpapaṅke pramādinah /",
    "S01bsu078_u:kavk_44.29_1": "anālambasya saṃtrāṇaṃ jinasaṃsmaraṇaṃ mama //",
    "S01bsu078_u:kavk_44.30_0": "iti saṃcintya suciraṃ sa gatvā sugatāntikam /",
    "S01bsu078_u:kavk_44.30_1": "jugupsamānaḥ kukṛtātparaṃ saṃkocamāyayau //",
    "S01bsu078_u:kavk_44.31_0": "tatrāpavitramātmānaṃ manyamānaḥ sapatrapaḥ /",
    "S01bsu078_u:kavk_44.31_1": "praṇanāma jinaṃ dūrāt pāpasparśabhayādiva //",
    "S01bsu078_u:kavk_44.32_0": "sāśrunetraḥ paritrāṇaṃ sa sarvajñaṃ vyajijñapat /",
    "S01bsu078_u:kavk_44.32_1": "sakampaḥ kāyasaṃsaktaṃ vidhunvanniva duṣkṛtam //",
    "S01bsu078_u:kavk_44.33_0": "bhagavan kṛtapāyo 'hamāsannanarakānalaḥ /",
    "S01bsu078_u:kavk_44.33_1": "uttaptaḥ karuṇāsindhuṃ tvāmeva śaraṇaṃ gataḥ //",
    "S01bsu078_u:kavk_44.34_0": "bhagavan kṛtapāyo 'hamāsannanarakānalaḥ /",
    "S01bsu078_u:kavk_44.34_1": "uttaptaḥ karuṇāsindhuṃ tvāmeva śaraṇaṃ gataḥ //",
    "S01bsu078_u:kavk_44.34_2": "māmiyaṃ śoṇaparyantā dṛṣṭiste puṣkaraprabhā //",
    "S01bsu078_u:kavk_44.35_0": "khalamantrapravṛttena durvṛttena pramādinā /",
    "S01bsu078_u:kavk_44.35_1": "mayā vibhavalubdhena pāpena nihataḥ pitā //",
    "S01bsu078_u:kavk_44.36_0": "iti pralāpinastasya vacaḥ śrutvā tathāgataḥ /",
    "S01bsu078_u:kavk_44.36_1": "sasarha tatpāparajaḥśuddhyai puṇyasarasvatīm //",
    "S01bsu078_u:kavk_44.37_0": "rājanna cintitaḥ pāpaḥ khaleneva svakarmaṇā /",
    "S01bsu078_u:kavk_44.37_1": "preritastvaṃ pitṛvadhe patitaḥ pāpasaṃkaṭe //",
    "S01bsu078_u:kavk_44.38_0": "duḥkhaṃ tattena bhoktavyaṃ prāptavyaṃ kilbiṣaṃ tvayā /",
    "S01bsu078_u:kavk_44.38_1": "tava tasya ca bhūpāla tulyaiṣā bhavitavyatā //",
    "S01bsu078_u:kavk_44.39_0": "nijakaṇṭhasamutkīrṇāṃ lalāṭapaṭavartinī /",
    "S01bsu078_u:kavk_44.39_1": "śilāśakalalekheva niścalā niyatirnṛṇām //",
    "S01bsu078_u:kavk_44.40_0": "kurvatā kaluṣaṃ karma khalapreraṇayā tvayā /",
    "S01bsu078_u:kavk_44.40_1": "pratyāsannāmṛtaśreyaḥ svahastena tiraskṛtam //",
    "S01bsu078_u:kavk_44.41_0": "adyāpi yadi te pāpaṃ hantuṃ prāptuṃ ca saṃpadam /",
    "S01bsu078_u:kavk_44.41_1": "vāñchāsti tatkuru matiṃ puṇye pāpaśamātmani //",
    "S01bsu078_u:kavk_44.42_0": "dīpavṛttyā sukhaṃ sūte jīvayatyujjvalaṃ yaśah /",
    "S01bsu078_u:kavk_44.42_1": "amṛtasya prakāro 'yaṃ suvṛttaḥ satsamāgamaḥ //",
    "S01bsu078_u:kavk_44.43_0": "paścāttāpāgnupātena sādhunā saṃgamena ca /",
    "S01bsu078_u:kavk_44.43_1": "saṃkīrtanena dānena pāpaṃ naśyati dehinām //",
    "S01bsu078_u:kavk_44.44_0": "pātraṃ pavitrayati naiva guṇān kṣiṇoti snehaṃ na saṃharati naiva malaṃ prasūte /",
    "S01bsu078_u:kavk_44.44_1": "doṣāvasānaruciraścalatāṃ na dhatte satsaṃgamaḥ sukṛtasadmani ko 'pi dīpaḥ //",
    "S01bsu078_u:kavk_44.44_2": "guṇigaṇavipaddīkṣādakṣaḥ kṣapākṣaṇasaṃnibhaḥ",
    "S01bsu078_u:kavk_44.44_3": "sakalanayanavyāpārāṇāṃ janeṣu nirodhakaḥ /",
    "S01bsu078_u:kavk_44.44_4": "asamaviṣamāyāsāvāsaḥ prakāśaparikṣayāt",
    "S01bsu078_u:kavk_44.44_5": "sṛjati hi mahāmohāgdāḍhaṃ tamaḥ khalasaṃgamaḥ //",
    "S01bsu078_u:kavk_44.46_0": "pratyekabuddhastvaṃ rājan kālena kṣīṇakilbiṣaḥ /",
    "S01bsu078_u:kavk_44.46_1": "bhaviṣyasi vivekena kṛtālekaḥ śanaiḥ śanaiḥ //",
    "S01bsu078_u:kavk_44.47_0": "iti tasya dayāśvāsaṃ cakāra bahgavān jinah /",
    "S01bsu078_u:kavk_44.47_1": "patiteṣvadhikaṃ santaḥ karuṇāsnigdhalocanāḥ //",
    "S01bsu078_u:kavk_44.48_0": "tataḥ praṇamya sugataṃ prayātaḥ svapadaṃ nṛpaḥ /",
    "S01bsu078_u:kavk_44.48_1": "mahataḥ pāpabhārasya viveda laghutāmiva //",
    "S01bsu078_u:kavk_44.49_0": "tasmin prayāte sarvajñaḥ pṛṣṭastatkarma kautukāt /",
    "S01bsu078_u:kavk_44.49_1": "bhikṣubhiḥ kṣitipālasya pūrvavṛttamabhāṣata //",
    "S01bsu078_u:kavk_44.50_0": "vārāṇasyāṃ nirāyāsavilāsavyavasāyinaḥ /",
    "S01bsu078_u:kavk_44.50_1": "catvāraḥ śreṣṭhitanayā babhūvuḥ śrīviśṛṅkhalāḥ //",
    "S01bsu078_u:kavk_44.51_0": "te kadācit sukhakṣībā mithaḥ kalikathāsthitāḥ /",
    "S01bsu078_u:kavk_44.51_1": "pratyekabuddhamāyāntaṃ dadṛśuryauvanoddhatāḥ //",
    "S01bsu078_u:kavk_44.52_0": "taṃ dṛṣṭvā jātavidveṣāḥ śamasaṃyamanindakāḥ /",
    "S01bsu078_u:kavk_44.52_1": "jyeṣṭhaḥ sundarako nāma bhrātṝn provāca sasmitaḥ //",
    "S01bsu078_u:kavk_44.53_0": "ayaṃ cīvarapātrāṅkaḥ pānena gatajīvitaḥ /",
    "S01bsu078_u:kavk_44.53_1": "kṣibo vidhīyate bhikṣurityayaṃ me manorathaḥ //",
    "S01bsu078_u:kavk_44.54_0": "ityukte cāpalāt tena dvitīyaḥ kundarābhidhaḥ /",
    "S01bsu078_u:kavk_44.54_1": "uvāca bhikṣuṃ kṣiptvemaṃ hantumicchāmyahaṃ jale //",
    "S01bsu078_u:kavk_44.55_0": "tatastṛtīyo 'pyavadat pāpaḥ sundarakābhidhaḥ (?) /",
    "S01bsu078_u:kavk_44.55_1": "eṣa bhikṣurvaraṃ tasyāṃ vīthyāṃ nikṣipyate javāt //",
    "S01bsu078_u:kavk_44.56_0": "caturtho 'pyavadat krūramatiḥ kandarakābhidhaḥ /",
    "S01bsu078_u:kavk_44.56_1": "bhikṣoḥ kṣureṇa kriyate niścarma caraṇadvayam //",
    "S01bsu078_u:kavk_44.57_0": "iti teṣāṃ bruvāṇānāṃ kaluṣo 'bhūnmanorathaḥ /",
    "S01bsu078_u:kavk_44.57_1": "yena janmāntare prāpuste svecchāsadṛśaṃ phalam //",
    "S01bsu078_u:kavk_44.58_0": "dhanaṃ paśyati lobhāndhaḥ kridhāndhaḥ śatrumeva ca /",
    "S01bsu078_u:kavk_44.58_1": "kāmāndhah kāminīmeva darpāndhastu na kiṃcana //",
    "S01bsu078_u:kavk_44.59_0": "dhanidbhūtavikārāṇāṃ prayātyaniyatātmanām /",
    "S01bsu078_u:kavk_44.59_1": "madamandavicārāṇāmānandaḥ kleśabandhatām //",
    "S01bsu078_u:kavk_44.60_0": "krudhyantyakāraṇamakāraṇamutpatanti snihyantyakāraṇamakāraṇamāmananti /",
    "S01bsu078_u:kavk_44.60_1": "mohāhatāḥ khalu hitāhitanirvicārāḥ tṛptāḥ paraṃ nṛpaśavaḥ samadā bhavanti //",
    "S01bsu078_u:kavk_44.61_0": "jyeṣṭhaḥ śreṣṭhisutaḥ pāpātsa evāparajanmani /",
    "S01bsu078_u:kavk_44.61_1": "śāriryānābhidhaḥ śākyaḥ pītvā madyaṃ vyapadyata //",
    "S01bsu078_u:kavk_44.62_0": "dvitīyo 'pi mahānnāma śākyastoye kṣayaṃ gataḥ /",
    "S01bsu078_u:kavk_44.62_1": "tṛtīyaśca svaputreṇa vyasto rājā prasenajit //",
    "S01bsu078_u:kavk_44.63_0": "bimbisāraścaturtho 'sau dhṛtaḥ putreṇa bandhane /",
    "S01bsu078_u:kavk_44.63_1": "prayuktaṃ dhanavatkarma bhujyate hi savṛddhikam //",
    "S01bsu078_u:kavk_44.64_0": "mohāhatairiha hi sadbhirasadbhireṣāṃ niḥśarma karma sahasaiva viḍambyate yat /",
    "S01bsu078_u:kavk_44.64_1": "bāṣpāmbupūrṇanayanairanayopanītaḥmastokaśokavivaśairanubhūyate 'tra //",
    "S01bsu078_u:kavk_44.65_0": "sugatakathitametat pūrvajanmapravṛttaṃ viṣaviṣamavipākaṃ bimbisārasya vṛttam /",
    "S01bsu078_u:kavk_44.65_1": "vibudhasadasi bhikṣuḥ spaṣṭamākarṇya mene vyasanaśatanimittaṃ dūṣitaṃ cittameva //",
    "S01bsu078_u:101_0": "iti kṣemendraviracitāyām bodhisattvāvadānakalpalatāyāmajātaśatrupitṛdrodāvadānaṃ nāma catuścatvāriṃśaḥ pallavaḥ /",
    "S01bsu078_u:102_0": "45. kṛtajñāvadānam /",
    "S01bsu078_u:kavk_45.1_0": "andhīkṛto 'pi svadṛśā tamasā khalena lakṣmīvihāravirahe vinipātito 'pi /",
    "S01bsu078_u:kavk_45.1_1": "kaṣṭāṃ daśāmiva niśāmativāhya padmaḥ svāmeva saṃpadamupaiti punarguṇāḍhyaḥ //",
    "S01bsu078_u:kavk_45.2_0": "śrāvastyāṃ sugate jetavanodyānavihāriṇi /",
    "S01bsu078_u:kavk_45.2_1": "devadattaḥ paridveṣavyādhivyāpto vyacintayat //",
    "S01bsu078_u:kavk_45.3_0": "tulyaḥ samāno me bhrātā manuṣyaḥ śākyavaṃśajaḥ /",
    "S01bsu078_u:kavk_45.3_1": "prāptaḥ puṇyaprabhāveṇa trijagatpūjyatāṃ jinaḥ //",
    "S01bsu078_u:kavk_45.4_0": "jīvitodvṛttaye tasmāt taysya yatnaṃ karomyaham /",
    "S01bsu078_u:kavk_45.4_1": "na hyanastaṃgate bhānau paratejaḥ prakāśate //",
    "S01bsu078_u:kavk_45.5_0": "vijñānenānubhāvena vidyayā tapasā śriyā /",
    "S01bsu078_u:kavk_45.5_1": "paraprakarṣaṃ sahate na hi mānonnataṃ manah //",
    "S01bsu078_u:kavk_45.6_0": "viṣaṃ nijanakhāgreṣu dhṛtvā tasya praṇāmakṛt /",
    "S01bsu078_u:kavk_45.6_1": "saṃcārayāmi vapuṣi nediṣṭhaḥ pādapīḍaṇaiḥ //",
    "S01bsu078_u:kavk_45.7_0": "iti saṃcintya kaluṣaṃ vidveṣavivaśaḥ khalah /",
    "S01bsu078_u:kavk_45.7_1": "sa tiṣyapramukhānetya bāndhavānidamabhyadhāt //",
    "S01bsu078_u:kavk_45.8_0": "krūraḥ kṛtāpakāro 'haṃ sugatasyādya pādayoḥ /",
    "S01bsu078_u:kavk_45.8_1": "saralasya prasādāya ptāmi gurupātakah //",
    "S01bsu078_u:kavk_45.9_0": "iti bruvāṇastaiḥ sarvaiḥ sudattānumataiḥ saha /",
    "S01bsu078_u:kavk_45.9_1": "jinaṃ jetavanāsīnaṃ draṣṭuṃ duṣṭamatiryayau //",
    "S01bsu078_u:kavk_45.10_0": "bhagavantaṃ vilokyābhūttatra yāvatsa sarvaśaḥ /",
    "S01bsu078_u:kavk_45.10_1": "tāvaddagdho 'hamityuccairutkṣiptacaraṇo 'vadat //",
    "S01bsu078_u:kavk_45.11_0": "huiṃsāsaṃkalpapāpena vrajreṇeva samāhataḥ /",
    "S01bsu078_u:kavk_45.11_1": "saśarīraṃ kṣaṇe tasmin narakāgnau papāta saḥ //",
    "S01bsu078_u:kavk_45.12_0": "sarvajñaḥ sahasā dṛṣṭvā taṃ ghoranarake cyutam /",
    "S01bsu078_u:kavk_45.12_1": "uvāca śrutatadvṛttavismitāṃ bhikṣusaṃsadam //",
    "S01bsu078_u:kavk_45.13_0": "eṣa kilbiṣadoṣeṇa patitaḥ kleśasaṃkaṭe /",
    "S01bsu078_u:kavk_45.13_1": "tīvram hi timira sūte sarvathā malinaṃ manaḥ //",
    "S01bsu078_u:kavk_45.14_0": "nagaryāmatighoṣāyāṃ ratisomasya bhūpateḥ /",
    "S01bsu078_u:kavk_45.14_1": "kṛtajñaścākṛtajñaśca purā putrau babhūvatuḥ //",
    "S01bsu078_u:kavk_45.15_0": "kṛtajñaḥ kṛpayārthibhyaḥ kalpavṛkṣaḥ ivāniśam /",
    "S01bsu078_u:kavk_45.15_1": "nijaṃ vimucya pradadau ratnābharaṇasaṃcayam //",
    "S01bsu078_u:kavk_45.16_0": "avibhaktaṃ piturdravyaṃ sarvaṃ sādhāraṇaṃ tayoḥ /",
    "S01bsu078_u:kavk_45.16_1": "vadannityakṛtajñpo 'pi ten adattaḥ jahat tat //",
    "S01bsu078_u:kavk_45.17_0": "tataḥ ślādhyāya vacasā matighoṣābhodho nṛpaḥ /",
    "S01bsu078_u:kavk_45.17_1": "janakalyānikāṃ nāma kṛtajñāya sutāṃ dadau //",
    "S01bsu078_u:kavk_45.18_0": "svayamevārjitaṃ vittaṃ dātuṃ jātamanorathaḥ /",
    "S01bsu078_u:kavk_45.18_1": "āruroham pravahaṇaṃ kṛtajño 'tha mahodadhau //",
    "S01bsu078_u:kavk_45.19_0": "ratnārjanodyataṃ yāntaṃ taṃ dveṣaspardhitādaraḥ /",
    "S01bsu078_u:kavk_45.19_1": "tamevānuyayau lobhādakṛtajño 'pi durjanaḥ //",
    "S01bsu078_u:kavk_45.20_0": "saṃpūrṇaṃ vaṇijāṃ sārthaiḥ tataḥ pravahaṇaṃ śanaiḥ /",
    "S01bsu078_u:kavk_45.20_1": "ānukūlyena matutāmavāpa dvīpamīpsitam //",
    "S01bsu078_u:kavk_45.21_0": "tasmin pratinivṛtte 'tha svadeśaṃ gantumudyate /",
    "S01bsu078_u:kavk_45.21_1": "ratnarāśibhirāpūrṇasaṃklape svadeśaṃ gantumudyate //",
    "S01bsu078_u:kavk_45.22_0": "kṛtajñaḥ pṛthivīmūlyaṃ ratnānāṃ śatapaḥñcakam /",
    "S01bsu078_u:kavk_45.22_1": "ādāya granthipaṭṭena babandhāṃśukapallave //",
    "S01bsu078_u:kavk_45.23_0": "ratnabhārapariśrāntaṃ tataḥ pravahaṇaṃ mahat /",
    "S01bsu078_u:kavk_45.23_1": "abhajyata mahāvātairaiśvaryamiva durnayaiḥ //",
    "S01bsu078_u:kavk_45.24_0": "tataḥ phalakavāhastaṃ kṛtajñaḥ prāptajīvitaḥ /",
    "S01bsu078_u:kavk_45.24_1": "akṛtajñaṃ nimajjantaṃ pṛṣṭhena samatārayat //",
    "S01bsu078_u:kavk_45.25_0": "tāritaḥ kṛpayā bhrātrā sa ghoramakarākarāt /",
    "S01bsu078_u:kavk_45.25_1": "apaśyadañcale tasya ruciraṃ ratnasaṃcayam //",
    "S01bsu078_u:kavk_45.26_0": "sa tasya ratnalobhena dveṣena ca vaśīkṛtaḥ /",
    "S01bsu078_u:kavk_45.26_1": "samudratīre śrāntasya bhrāturdrohamacintayat //",
    "S01bsu078_u:kavk_45.27_0": "tasya nidrānilīnasya śastreṇotpāṭya locanam /",
    "S01bsu078_u:kavk_45.27_1": "gṛhītvā ratnanicayaṃ kṛtaghnaḥ sa yayau javāt //",
    "S01bsu078_u:kavk_45.28_0": "krūreṇāṅgīkṛtastena rāhuṇeva divākara /",
    "S01bsu078_u:kavk_45.28_1": "lokopakāravihato duḥkhitaḥ so 'pyacintayat //",
    "S01bsu078_u:kavk_45.29_0": "adhunārthipradāne 'rthe vyarthībhūte manorathe /",
    "S01bsu078_u:kavk_45.29_1": "kiṃ mamāndhasya vandhyena jīvitena prayojanam //",
    "S01bsu078_u:kavk_45.30_0": "aprāptaviṣayāḥ prāṇā na prayānti yadi kṣayam /",
    "S01bsu078_u:kavk_45.30_1": "tadasaṃgatayo yogāḥ kleśaynti kṣyakṣamāḥ //",
    "S01bsu078_u:kavk_45.31_0": "kṣaṇe dhane jane dveṣamānavaikalyavihvale /",
    "S01bsu078_u:kavk_45.31_1": "pūjye puṃsāṃ samenaiva śeṣasya ca yaśovyayaḥ //",
    "S01bsu078_u:kavk_45.32_0": "iti saṃcintya sa śanairvrajansārthena tāritaḥ /",
    "S01bsu078_u:kavk_45.32_1": "avāpa nagaropāntaṃ matighoṣasya bhūpateḥ //",
    "S01bsu078_u:kavk_45.33_0": "gopālabhavane tatra sa kaṃcitkālamāsthitaḥ /",
    "S01bsu078_u:kavk_45.33_1": "udyānayātrāgatayā rājaputryā vilokitah //",
    "S01bsu078_u:kavk_45.34_0": "taṃ dṛṣṭvāndhamapi vyaktarājalakśaṇalakṣitam /",
    "S01bsu078_u:kavk_45.34_1": "prāgjanmapremabandhena sābhilāṣā babhūva sā //",
    "S01bsu078_u:kavk_45.35_0": "tataḥ svayaṃvaravidhiṃ sā kṛtvā śāsanātpituḥ /",
    "S01bsu078_u:kavk_45.35_1": "rājñāṃ madhye ca mānyānāṃ vavre vigatalocanam //",
    "S01bsu078_u:kavk_45.36_0": "bhūmipālān parityajya vṛto 'ndhaḥ pāpayā tvayā /",
    "S01bsu078_u:kavk_45.36_1": "uktveti pitrā kopena nirastā śuśubhe na sā //",
    "S01bsu078_u:kavk_45.37_0": "udyāne sā nidhāyāndhaṃ yatnenāhṛtya bhojanam /",
    "S01bsu078_u:kavk_45.37_1": "sadā tasmai dadau premapraṇayopacitādarā //",
    "S01bsu078_u:kavk_45.38_0": "kadācittāṃ cirāyātāmāhārāvasare gate /",
    "S01bsu078_u:kavk_45.38_1": "uvāca rājatanayaḥ paraṃ mlānānanaḥ kṣudhā //",
    "S01bsu078_u:kavk_45.39_0": "asamīkṣitakāriṇā tvayā kevalacāpalāt /",
    "S01bsu078_u:kavk_45.39_1": "vṛto 'hamandhaḥ saṃtyajya nṛpān vipulalocanān //",
    "S01bsu078_u:kavk_45.40_0": "paścāttāpena nūnaṃ tvaṃ mayi paryuṣitādarā /",
    "S01bsu078_u:kavk_45.40_1": "adhunā tāṇḍavaṃ premṇah pradarśayitumudyatā //",
    "S01bsu078_u:kavk_45.41_0": "andhasaṃdarśanodvignā surūpālokanonmukhī /",
    "S01bsu078_u:kavk_45.41_1": "āhārakāle 'tikrānte cireṇeha tvamāgatā //",
    "S01bsu078_u:kavk_45.42_0": "ityuktvā paruṣaṃ tena kampamānā lateva sā /",
    "S01bsu078_u:kavk_45.42_1": "uvāca guñjanmadhupaśreṇīmadhuravādinī //",
    "S01bsu078_u:kavk_45.43_0": "nātha mithyaiva me śankāṃ na kopātkartumarhasi /",
    "S01bsu078_u:kavk_45.43_1": "vāgbāṇapātaṃ sahate na cetaḥ prītipeśalaṃ //",
    "S01bsu078_u:kavk_45.44_0": "tvāmeca devatāṃ jāne yadyahaṃ śuddhamānas ā /",
    "S01bsu078_u:kavk_45.44_1": "tena satyena sālokamekaṃ nayanamastu te //",
    "S01bsu078_u:kavk_45.45_0": "ityukte sattvaśālinyā tayā tasyāśu locanam /",
    "S01bsu078_u:kavk_45.45_1": "utphullakamalākāramekaṃ vimalatām yayau //",
    "S01bsu078_u:kavk_45.46_0": "tasyāh satyaprabhāveṇa saṃjātapṛthuvismayah /",
    "S01bsu078_u:kavk_45.46_1": "satyapratyayasotsāhaṃ kṛtajñastāmabhāṣata //",
    "S01bsu078_u:kavk_45.47_0": "bhrātrā tenākṛtajñna pāṭite locanadvaye /",
    "S01bsu078_u:kavk_45.47_1": "tasmin vikāro vairaṃ vā na nikāro 'pyabhūnmama //",
    "S01bsu078_u:kavk_45.48_0": "svacchaṃ tenāstu satyena dvitīyamapi locanam /",
    "S01bsu078_u:kavk_45.48_1": "ityukte takṣaṇenāsya spaṣṭaṃ cakṣuralakṣyata //",
    "S01bsu078_u:kavk_45.49_0": "ataḥ kathitavṛttāntaṃ kṛtajñamucitaṃ patim /",
    "S01bsu078_u:kavk_45.49_1": "prahṛṣṭā janakalyāṇī gatvā pitre nyavedayat //",
    "S01bsu078_u:kavk_45.50_0": "pūjitaḥ śvaśureṇātha sa ratnagajavājibhiḥ /",
    "S01bsu078_u:kavk_45.50_1": "śriyeva kāntayā sārdhaṃ jagāma nagaraṃ pituḥ //",
    "S01bsu078_u:kavk_45.51_0": "sa tatra pitrā hṛṣṭena caraṇālīnaśekharaḥ /",
    "S01bsu078_u:kavk_45.51_1": "janānurāgasubhage yaivarājye pade dhṛtaḥ //",
    "S01bsu078_u:kavk_45.52_0": "akṛtajño 'pi nirlajjastaṃ prasādayituṃ śaṭhaḥ /",
    "S01bsu078_u:kavk_45.52_1": "vicintya pādapatane tasya drohaṃ samāyayau //",
    "S01bsu078_u:kavk_45.53_0": "unmanā hantumāyātaḥ sa taṃ kuṭulaceṣṭitaḥ /",
    "S01bsu078_u:kavk_45.53_1": "hāhā dagdho 'smi dagdho 'smītyuktvaiva narake 'patat //",
    "S01bsu078_u:kavk_45.54_0": "sa eva devadatto 'sau kṛtajño 'pyahameva ca /",
    "S01bsu078_u:kavk_45.54_1": "janmāntarānubandhena dveṣo 'sya na nivartate //",
    "S01bsu078_u:kavk_45.55_0": "sarvajñabhāṣitamiti pracuropakāraṃ taddevadattacaritaṃ paritāpakāri /",
    "S01bsu078_u:kavk_45.55_1": "janmāntaropacitapātakasaṃnibaddhaṃ śrutvā babhūva vimanā iva bhikṣusaṃghaḥ //",
    "S01bsu078_u:103_0": "iti kṣemendraviracitāyāṃ bodhisattvāvadānakalpalatāyāṃ kṛtajñāvadānaṃ pañcacatvāriṃśaḥ pallavaḥ //",
    "S01bsu078_u:104_0": "46. śālistambāvadānam /",
    "S01bsu078_u:kavk_46.1_0": "dānaikatānamanasāṃ pṛthusattvabhājāmutsāhamānaguṇabhogavibhūṭipūtaḥ /",
    "S01bsu078_u:kavk_46.1_1": "prākuṇyasaṃcayamayaḥ kuśalabhidhānaḥ kāle phalatyavikalaḥ kila kalpavṛkṣaḥ //",
    "S01bsu078_u:kavk_46.2_0": "kosalendrasya bhūbhartuḥ śrāvastyām bhagavān purā /",
    "S01bsu078_u:kavk_46.2_1": "vijahāra va rodyāne saha bhikṣagaṇairjinaḥ //",
    "S01bsu078_u:kavk_46.3_0": "ādimadhyāṇtakalyāṇaṃ bahvābhibhavasādhakam /",
    "S01bsu078_u:kavk_46.3_1": "saṃdideśa sa saddharmaṃ trailokyakuśalodyataḥ //",
    "S01bsu078_u:kavk_46.4_0": "atrāṇtare nāgarājaputrāḥ sāgaravāsinah /",
    "S01bsu078_u:kavk_46.4_1": "catvāraḥ sugatodīrṇaṃ saddharmaṃ paramāmṛtam //",
    "S01bsu078_u:kavk_46.5_0": "abhiratyākhyayā svasrā preritāḥ śrotumāgatāḥ /",
    "S01bsu078_u:kavk_46.5_1": "te balātibala-śvāsa-mahāśvāsābhidhāḥ samam //",
    "S01bsu078_u:kavk_46.6_0": "krakucchandasya sudhiyaḥ kāle bhagavataḥ pura /",
    "S01bsu078_u:kavk_46.6_1": "kanakākhyasya ca muneḥ kāśyapasya ca yatnataḥ //",
    "S01bsu078_u:kavk_46.7_0": "ājagmuḥ śrīsukhāsaktāḥ śrotumaprārthitā api /",
    "S01bsu078_u:kavk_46.7_1": "tatpuṇyapariṇāmena prāptāḥ śākyamuneḥ purā //",
    "S01bsu078_u:kavk_46.8_0": "teṣu praṇamya śāstāraṃ caraṇālīnamauliṣu /",
    "S01bsu078_u:kavk_46.8_1": "vidhāya mānuṣaṃ rūpamupaviṣṭeṣu parṣadi //",
    "S01bsu078_u:kavk_46.9_0": "saddharmamāyayau śrotuṃ kosalendraḥ prasenajit /",
    "S01bsu078_u:kavk_46.9_1": "lakṣmīmandasmitacchāyaṃ nivārya cchatracāmaram //",
    "S01bsu078_u:kavk_46.10_0": "śāstuḥ pādapraṇāmāya viśatastasya saṃsadi /",
    "S01bsu078_u:kavk_46.10_1": "avakāśaṃ natāścakruḥ sarve nṛpatigauravāt //",
    "S01bsu078_u:kavk_46.11_0": "tasyābhinandyamānasya varṣāśramagurornṛbhiḥ /",
    "S01bsu078_u:kavk_46.11_1": "nāgarājasutāścakrurnāvakāśaṃ na satkṛtam //",
    "S01bsu078_u:kavk_46.12_0": "tasyābhinandyamānasya varṇāśramagurornṛbhiḥ /",
    "S01bsu078_u:kavk_46.12_1": "nāgarājasutāścakrurnāvakāśaṃ na satkṛtam //",
    "S01bsu078_u:kavk_46.13_0": "sa saṃjñayā samādiśya nijaṃ parijanaṃ puraḥ /",
    "S01bsu078_u:kavk_46.13_1": "gamane nigraham teṣāṃ nirvikāra ivābhavat //",
    "S01bsu078_u:kavk_46.14_0": "bhagavānapi sarvajñastasya jñātvā ca niścayam /",
    "S01bsu078_u:kavk_46.14_1": "dharmopadeśaparyante provāca racitasmitaḥ //",
    "S01bsu078_u:kavk_46.15_0": "na vidveṣarajaḥpūrṇamanomalinadarpaṇe /",
    "S01bsu078_u:kavk_46.15_1": "bhāti dharmopadeśasya pratibimbapratigrahaḥ //",
    "S01bsu078_u:kavk_46.16_0": "avihitasamatānāṃ kopamohāhatānāṃ kṛśamapi kuśalāṃśaṃ nopadeśaḥ karoti /",
    "S01bsu078_u:kavk_46.16_1": "na hi vahutaradoṣe śuddhihīne śarīre vrajati hatamatīnām bheṣajaṃ bheṣajatvama //",
    "S01bsu078_u:kavk_46.17_0": "iti yuktaṃ bhagavatā hitamuktaṃ mahīpatiḥ /",
    "S01bsu078_u:kavk_46.17_1": "śrutvāpi na ca tatyāja nāgeṣu vimanaskatām //",
    "S01bsu078_u:kavk_46.18_0": "bhagavantaṃ praṇamyātha prayāte svapadaṃ nṛpe /",
    "S01bsu078_u:kavk_46.18_1": "nāgāstatsainikābaddhamārge vyomapathā yayuḥ //",
    "S01bsu078_u:kavk_46.19_0": "te vicintya svabhavane kṣmāsaṃkṣayakṛtakṣaṇāḥ /",
    "S01bsu078_u:kavk_46.19_1": "ghoranirghātameghaughagrastalokāḥ samāyayuḥ //",
    "S01bsu078_u:kavk_46.20_0": "teṣāṃ vyavasitaṃ jñātvā sarvajñaḥ pakṣapātinām /",
    "S01bsu078_u:kavk_46.20_1": "rakṣḥākṣamaṃ kṣitipatermaudgalyāyanamādiśat //",
    "S01bsu078_u:kavk_46.21_0": "atha nāgagaṇotsṛṣṭā vajravṛṣṭirmahīpatau /",
    "S01bsu078_u:kavk_46.21_1": "bhūbhartustatprabhāveṇa prayayau puṣpavṛṣṭitām //",
    "S01bsu078_u:kavk_46.22_0": "śastrāstravṛṣṭirnibiḍakṣiptā tairatha duḥsahā /",
    "S01bsu078_u:kavk_46.22_1": "maudgalyāyanasaṃkalpādyayau rājārhabhojyatām //",
    "S01bsu078_u:kavk_46.23_0": "tatprabhāvātprayāteṣu bhognotsāheṣu bhogiṣu /",
    "S01bsu078_u:kavk_46.23_1": "gatvā vavande sugataṃ nṛpatirvītaviplavaḥ //",
    "S01bsu078_u:kavk_46.24_0": "sa maudgalyāyanasyārghyamucitaṃ bhogasaṃpadā /",
    "S01bsu078_u:kavk_46.24_1": "bhaktisaṃskārasubhagaṃ vidadhe jianśāsanāt //",
    "S01bsu078_u:kavk_46.25_0": "tataḥ svargocitām bhikṣurvibhūtiṃ vīkṣya bhūpateḥ /",
    "S01bsu078_u:kavk_46.25_1": "papraccha kautukavaśāt sarvajñaṃ caritāñjaliḥ //",
    "S01bsu078_u:kavk_46.26_0": "bhagavan kasya puṇyasya prabhāveṇa prasenajit /",
    "S01bsu078_u:kavk_46.26_1": "sarvairvirājitaṃ bhogaiḥ prājyaṃ rājyamavāptavān //",
    "S01bsu078_u:kavk_46.27_0": "ikṣustambavadetasya śālistambaśca jāyate /",
    "S01bsu078_u:kavk_46.27_1": "divyapānānnasaṃpattiḥ phalaṃ tatkasya karmaṇaḥ //",
    "S01bsu078_u:kavk_46.28_0": "iti pṛṣṭaḥ praṇayinā bhikṣuṇā bhagavān jinaḥ /",
    "S01bsu078_u:kavk_46.28_1": "uvāca śrūyatāṃ rājñaḥ kāraṇaṃ bhogasaṃpadām //",
    "S01bsu078_u:kavk_46.29_0": "kosale 'smin janapade khaṇḍākhyaguḍakarṣakaḥ /",
    "S01bsu078_u:kavk_46.29_1": "dadau pratyekabuddhāya pūrvamikṣurasaudanam //",
    "S01bsu078_u:kavk_46.30_0": "bhuktenekṣurasānnena tena vātagadārditaḥ /",
    "S01bsu078_u:kavk_46.30_1": "pratyekabuddhastatpuṇyaiḥ prasannaḥ susthatāṃ yayau //",
    "S01bsu078_u:kavk_46.31_0": "rājā prasenajit so 'yaṃ puṇyavān guḍakarṣakah /",
    "S01bsu078_u:kavk_46.31_1": "tena puṇyaprabhāveṇa bhogabhāgī virājate //",
    "S01bsu078_u:kavk_46.32_0": "upakāraḥ kṛtajñānāṃ nikāraḥ krūracetasām /",
    "S01bsu078_u:kavk_46.32_1": "sukṛtāṃśaśca śādhūnāmaplo 'pyāyātyanalpatām //",
    "S01bsu078_u:kavk_46.33_0": "sarvajñeneti kathite pūrvapuṇye mahīpateḥ /",
    "S01bsu078_u:kavk_46.33_1": "babhūva sukṛtotkarṣe bhikṣurāścaryaniścalah //",
    "S01bsu078_u:kavk_46.34_0": "atha bhaktyā bhagavataḥ kṛtvā rājādhivāsanām /",
    "S01bsu078_u:kavk_46.34_1": "upaninye svayaṃ tāṃ tāṃ surārhāṃ bhogasaṃpadam //",
    "S01bsu078_u:kavk_46.35_0": "paropacārai rucirairarcite kāñcanāsane /",
    "S01bsu078_u:kavk_46.35_1": "sukhopaviṣṭaṃ provāca naranāthastathāgatam //",
    "S01bsu078_u:kavk_46.36_0": "bhagavan me bhavadbhaktivibhaktasukṛtaśriyaḥ /",
    "S01bsu078_u:kavk_46.36_1": "cayah kuśalamūlānāmanirmuktyai bhaviṣyati //",
    "S01bsu078_u:kavk_46.37_0": "vinayātpārthiveneti pūrṇapuṇyābhimāninā /",
    "S01bsu078_u:kavk_46.37_1": "pṛṣṭaḥ smitasitālokaṃ jagāda sugataḥ sṛjan //",
    "S01bsu078_u:kavk_46.38_0": "rājan saṃsāramārgo 'yamanādinidhanodbhavaḥ /",
    "S01bsu078_u:kavk_46.38_1": "helālaṅghyaḥ kathaṃ puṃsāmaprāpya kleśasaṃkṣayam //",
    "S01bsu078_u:kavk_46.38_2": "ciraparicitaiścakrāvartairasaktagatāgatiḥ",
    "S01bsu078_u:kavk_46.38_3": "prakṛtigahanaḥ saṃsāro 'yaṃ sukhena na laṅghyate /",
    "S01bsu078_u:kavk_46.38_4": "asati hi vinā yogābhyāsaṃ kṣaye kila karmaṇāṃ",
    "S01bsu078_u:kavk_46.38_5": "sphuṭaphalatatirdharmo 'pyasminnibandhanatām gataḥ //",
    "S01bsu078_u:kavk_46.40_0": "sarvato vinivṛttasya dānābhyāsena bhūyasā /",
    "S01bsu078_u:kavk_46.40_1": "mamāpi dharmasaṃsāro babhūva bhūrijanmakṛt //",
    "S01bsu078_u:kavk_46.41_0": "dhaniko nāma dhanavān vārāṇasyāmabhūtpurā /",
    "S01bsu078_u:kavk_46.41_1": "tāpāpahaḥ phalasphīṭaśchāyāvṛkṣa ivārthinām //",
    "S01bsu078_u:kavk_46.42_0": "durbhikṣakṣapite loke viṣamakleśavihvale /",
    "S01bsu078_u:kavk_46.42_1": "bhojyaṃ pratyekabuddhānāṃ so 'rthitaḥ pañcabhiḥ śataiḥ //",
    "S01bsu078_u:kavk_46.43_0": "sa teṣāṃ parabhogārhaṃ durbhikṣāvadhi bhojanam /",
    "S01bsu078_u:kavk_46.43_1": "akalpayadanalpaśrīḥ koṣṭhāgārī gatasmayaḥ //",
    "S01bsu078_u:kavk_46.44_0": "śatapañcakasaṃghātairbhoktuṃ tasya gṛhaṃ tataḥ /",
    "S01bsu078_u:kavk_46.44_1": "kramātpratyekabuddhānām sahasradvayamāyayau //",
    "S01bsu078_u:kavk_46.45_0": "tasya tatpuṇyavāsena jāto labdhaphalaśriyā /",
    "S01bsu078_u:kavk_46.45_1": "durbhikṣadānajanito ratnakośastadākṣayaḥ //",
    "S01bsu078_u:kavk_46.46_0": "sukhaṃ sanātanaṃ puṇyabhogyatvaṃ praṇidhānataḥ /",
    "S01bsu078_u:kavk_46.46_1": "śāstustataḥ pareṇāyaṃ samyaksaṃbodhimāpitaḥ //",
    "S01bsu078_u:kavk_46.47_0": "puṇyena pāpena ca veṣṭiteyaṃ saṃsāriṇāṃ karmaphalapravṛttiḥ /",
    "S01bsu078_u:kavk_46.47_1": "sitāsitā bandhanarajjureṣā tatsaṃkṣaye mokṣapathaṃ vadanti //",
    "S01bsu078_u:kavk_46.48_0": "iti kṣitīśaḥ kathitaṃ jinena mohavyapāyena niśamya mokṣam /",
    "S01bsu078_u:kavk_46.48_1": "kleśakṣayārhaṃ śamameva matvā puṇyābhimānaṃ śithilīvakāra //",
    "S01bsu078_u:105_0": "iti kṣemendraviracitāyāṃ bodhisattvāvadānakalpalatāyāṃ śālistambāvadānaṃ nāma ṣaṭcatvāriṃśaḥ pallavaḥ /",
    "S01bsu078_u:106_0": "47. sarvārthasiddhāvadānam /",
    "S01bsu078_u:kavk_47.1_0": "svārthapravṛttau vigataspṛhāṇāṃ paropakāre satatodyatānām /",
    "S01bsu078_u:kavk_47.1_1": "kleśeṣvabhītā vyasanairanītā vighnairapīḍākarameti siddhiḥ //",
    "S01bsu078_u:kavk_47.2_0": "śrāvastyāṃ bhagavān pūrvaṃ jino jetavanasthitaḥ /",
    "S01bsu078_u:kavk_47.2_1": "dharmākhyānaprasaṅgena bhikṣusaṃghamabhāṣata //",
    "S01bsu078_u:kavk_47.3_0": "āsīdakhilabhūpālamaulilālitaśāsanah /",
    "S01bsu078_u:kavk_47.3_1": "siddhārtho nāma sukṛtī sārvabhaumo mahīpatiḥ //",
    "S01bsu078_u:kavk_47.4_0": "sāgarākhyasya nāgasya sūnurjaladhivāsinah /",
    "S01bsu078_u:kavk_47.4_1": "sarvārthasiddhaḥ putratvaṃ prayayau tasya bhūpateḥ //",
    "S01bsu078_u:kavk_47.5_0": "sa bhādrakalpiko bodhisattvaḥ sattvojjvalaprabhaḥ /",
    "S01bsu078_u:kavk_47.5_1": "jātamātraḥ kṣititalaṃ cakre pūrṇaṃ svaṛddhibhiḥ //",
    "S01bsu078_u:kavk_47.6_0": "tasya pravardhamānasya dharmasyeva samudyayau /",
    "S01bsu078_u:kavk_47.6_1": "samastabhuvanavyāpi vibudhābhyarcitaṃ yaśaḥ //",
    "S01bsu078_u:kavk_47.7_0": "sa kadācidvarodyāne syandanena yuvā vrajan /",
    "S01bsu078_u:kavk_47.7_1": "dadarśa vṛddhapuruṣaṃ devatānirmitaṃ puraḥ //",
    "S01bsu078_u:kavk_47.8_0": "taṃ vilokya jarājīrṇaṃ jātavairāgyavāsanah /",
    "S01bsu078_u:kavk_47.8_1": "saṃsāramiva niḥsāraṃ sa śarīvamamanyata //",
    "S01bsu078_u:kavk_47.9_0": "udyānayātrāvirataḥ śanaiḥ pratinivṛtya saḥ /",
    "S01bsu078_u:kavk_47.9_1": "dāridyravidrutacchāyānadrākṣīt kṛpaṇān pathi //",
    "S01bsu078_u:kavk_47.10_0": "dṛṣṭvā tānasukhakleṣṭān karuṇākṛṣṭamānasaḥ /",
    "S01bsu078_u:kavk_47.10_1": "acintayadaho duḥkhaṃ sahante bhuvi durgatāḥ //",
    "S01bsu078_u:kavk_47.11_0": "adānaprabhavaṃ duḥkhaṃ vadantīti visaṃgatāḥ /",
    "S01bsu078_u:kavk_47.11_1": "pṛthivyāṃ ratnapūrṇāyāṃ parapiṇḍopajīvinaḥ //",
    "S01bsu078_u:kavk_47.12_0": "idamevāvisaṃvādi cihnaṃ kaluṣakarmaṇām /",
    "S01bsu078_u:kavk_47.12_1": "dīnāṃ yadete yācante puruṣaṃ puruṣāḥ param //",
    "S01bsu078_u:kavk_47.13_0": "aho duṣkṛtameteṣāmavadhūtāḥ pade pade /",
    "S01bsu078_u:kavk_47.13_1": "yadete mārgaṇodvignā bhikṣitvāpi bubhukṣitāḥ //",
    "S01bsu078_u:kavk_47.14_0": "iti saṃcintya suciraṃ viścakleśakṣayodyataḥ /",
    "S01bsu078_u:kavk_47.14_1": "yadaridraṃ jagatkartuṃ ratnārthī jaladhiṃ yayau //",
    "S01bsu078_u:kavk_47.15_0": "kathacidiva saṃsaktaḥ sa pitrā dṛḍhaniścayaḥ /",
    "S01bsu078_u:kavk_47.15_1": "smāruhya pravahaṇaṃ ratnadvīpamavāptavān //",
    "S01bsu078_u:kavk_47.16_0": "tatra pravahaṇārūḍhān vaṇijaḥ sahayāyinaḥ /",
    "S01bsu078_u:kavk_47.16_1": "so 'bravītkriyatām kāmaṃ yuṣmābhirmaṇisaṃgrahaṃ //",
    "S01bsu078_u:kavk_47.17_0": "etaiḥ sāmānyaratnaistu mama nāsti prayojanam /",
    "S01bsu078_u:kavk_47.17_1": "kośe mahānti bhāsvanti santi ratnottamāni naḥ //",
    "S01bsu078_u:kavk_47.18_0": "kiṃ tu cintāmaṇiprāptyai vipulo 'yaṃ mamodyamaḥ /",
    "S01bsu078_u:kavk_47.18_1": "tena vidrutadāridyrāṃ kartumicchāmi modenīm //",
    "S01bsu078_u:kavk_47.19_0": "śrutaṃ mayā nāgarājaḥ sāgarākhyo mahodadhau /",
    "S01bsu078_u:kavk_47.19_1": "vasatyasti gṛhe tasya cintitārthaprado maṇiḥ //",
    "S01bsu078_u:kavk_47.20_0": "vilaṅghya viṣamaṃ mārgaṃ tamādātuṃ vrajāmyaham /",
    "S01bsu078_u:kavk_47.20_1": "nāsti dhairyasahāyānām durgamaṃ vyavasāyinām //",
    "S01bsu078_u:kavk_47.21_0": "na ca madvirahe kiṃcid vyasanaṃ vo bhaviṣyati /",
    "S01bsu078_u:kavk_47.21_1": "satyameva parārtho 'yaṃ yadi me sukṛtodyamaḥ //",
    "S01bsu078_u:kavk_47.22_0": "ityuktvā tān samāmantrya pratasthe sthiraniścayaḥ /",
    "S01bsu078_u:kavk_47.22_1": "mahatīṃ dhṛtimālambya sattvavān pārthivātmajaḥ //",
    "S01bsu078_u:kavk_47.23_0": "gulphamātreṇa saptāhaṃ gatvā gaṅgamavartmanā /",
    "S01bsu078_u:kavk_47.23_1": "jānudaghnena saptāhaṃ saptāhaṃ pauruṣeṇa ca //",
    "S01bsu078_u:kavk_47.24_0": "catvāri saptarātrāṇi tataḥ puṣkariṇījalaiḥ /",
    "S01bsu078_u:kavk_47.24_1": "gatvā dṛṣṭiviṣān ghorān dadarśa phaṇinaḥ puraḥ //",
    "S01bsu078_u:kavk_47.25_0": "maitrīyuktena manasā kṛtvā tānatha nirviṣān /",
    "S01bsu078_u:kavk_47.25_1": "krūrakopairvṛtaṃ yakṣairyakṣadvīpamavāpa saḥ //",
    "S01bsu078_u:kavk_47.26_0": "tatra maitreṇa manasā vītakrodhān vidhāya tān /",
    "S01bsu078_u:kavk_47.26_1": "śuśrāva tairabhihitaṃ vipulotsāhavismitaiḥ //",
    "S01bsu078_u:kavk_47.27_0": "kumāra sphīṭasattvena tathā vīryeṇacāmunā /",
    "S01bsu078_u:kavk_47.27_1": "nāgarājasya bhavanaṃ samāhitamavāpya tam //",
    "S01bsu078_u:kavk_47.28_0": "kālena samyaksaṃbuddhaḥ sarvajñastvaṃ bhaviṣyasi /",
    "S01bsu078_u:kavk_47.28_1": "śrāvakāśca bhaviṣyāmo vayaṃ tvadanuyāyinaḥ //",
    "S01bsu078_u:kavk_47.29_0": "prasannairiti tairuktamabhinandya nṛpātmajaḥ /",
    "S01bsu078_u:kavk_47.29_1": "rakṣevarāvṛtaṃ prāpa rākṣasadvīpamutkaṭam //",
    "S01bsu078_u:kavk_47.30_0": "tathaiva vigatakrūravikāraistaiḥ sa pūjitaḥ /",
    "S01bsu078_u:kavk_47.30_1": "bhūjotkṣepeṇa nikṣiptaḥ kṣaṇānnāgendrasadmāni //",
    "S01bsu078_u:kavk_47.31_0": "sa tatra dīptavibhave divyotsāsasukhocitaḥ /",
    "S01bsu078_u:kavk_47.31_1": "aśṛṇoddīrghaduḥkhārtisūcakaṃ rodanadhvanim //",
    "S01bsu078_u:kavk_47.32_0": "sa tamākarṇya sodvegaḥ prakṛtyaiva dayārdradhīḥ /",
    "S01bsu078_u:kavk_47.32_1": "kimetaditi papraccha dṛṣṭvāgre nāgakanyakām //",
    "S01bsu078_u:kavk_47.33_0": "sā taṃ babhāṣe saṃsaktaśokoṣmapiśunairmuhuḥ /",
    "S01bsu078_u:kavk_47.33_1": "mlānayantīṃ svaniśvāsaurbimbādharadalatviṣam //",
    "S01bsu078_u:kavk_47.34_0": "guṇāvān nāgarājasya putraḥ kamalalocanaḥ /",
    "S01bsu078_u:kavk_47.34_1": "jyoṣṭhaḥ sarvārthasiddhākhyaḥ priyaḥ pañcatvamāgataḥ //",
    "S01bsu078_u:kavk_47.35_0": "tataḥ pratigatānande vinivṛttasukhotsave /",
    "S01bsu078_u:kavk_47.35_1": "dhanena rodanenāsminna bhavedbhavane sthitiḥ //",
    "S01bsu078_u:kavk_47.36_0": "iti tasyā vacaḥ śrutvā so 'ntaḥ paricitāṃ vahan /",
    "S01bsu078_u:kavk_47.36_1": "svadeśadarśanaprāpto nāgarājāntikaṃ yayau //",
    "S01bsu078_u:kavk_47.37_0": "nāgarājastamāyāntaṃ parijñāya priyāsakhaḥ /",
    "S01bsu078_u:kavk_47.37_1": "ehyehi putreti vadan babhūvānandavihvalaḥ //",
    "S01bsu078_u:kavk_47.38_0": "martyajanmakathām tena svaṃ cāgamanakāraṇam /",
    "S01bsu078_u:kavk_47.38_1": "śrutvā niveditaṃ nāgaḥ pariṣvajya jagāda tam //",
    "S01bsu078_u:kavk_47.39_0": "cintāmaṇirayaṃ putra mama maulivibhūṣaṇam /",
    "S01bsu078_u:kavk_47.39_1": "gṛhyatām tava saṃkalpaṃ na vandhyaṃ kartumutsahe //",
    "S01bsu078_u:kavk_47.40_0": "deyaḥ kṛtajagatkṛtyo mamaivāyaṃ punastvayā /",
    "S01bsu078_u:kavk_47.40_1": "ityuktvāsmai dadau divyacūḍaṃ ratna vimucya saḥ //",
    "S01bsu078_u:kavk_47.41_0": "deyaḥ kṛtajagatkṛtyo mamaivāyaṃ punastvayā /",
    "S01bsu078_u:kavk_47.41_1": "ityuktvāsmai dadau divyacūḍaṃ ratna vimucya saḥ //",
    "S01bsu078_u:kavk_47.41_2": "hṛṣṭaḥ praṇamya nāgendraṃ yayau pravahaṇāntikam //",
    "S01bsu078_u:kavk_47.42_0": "samudradevatā tatra taṃ dṛṣṭvā śrutatatkathā /",
    "S01bsu078_u:kavk_47.42_1": "uvāca kīdṛśaḥ sādho prāptaścintāmaṇīstvayā //",
    "S01bsu078_u:kavk_47.43_0": "samudradevatā tatra taṃ dṛṣṭvā śrutatatkathā /",
    "S01bsu078_u:kavk_47.43_1": "uvāca kīdṛśaḥ sādho prāptaścintāmaṇīstvayā //",
    "S01bsu078_u:kavk_47.43_2": "* * * * / * * * * //",
    "S01bsu078_u:kavk_47.44_0": "* * * * / * * * * //",
    "S01bsu078_u:kavk_47.44_1": "* * * * / * * * * //",
    "S01bsu078_u:kavk_47.45_0": "samudre patitaṃ dṛṣṭvā ratnaṃ kṛcchratarārjitam /",
    "S01bsu078_u:kavk_47.45_1": "sa jagāda dṛḍhodyogavaiphalyodveganiścalaḥ //",
    "S01bsu078_u:kavk_47.46_0": "aho guṇocitākārā praṇayānmṛduvādinī /",
    "S01bsu078_u:kavk_47.46_1": "vidveṣakaluṣaṃ karma kṛtvā tvaṃ na vilajjase //",
    "S01bsu078_u:kavk_47.47_0": "parotkarṣeṣu saṃgharṣaśokakleśamupaiti yaḥ /",
    "S01bsu078_u:kavk_47.47_1": "śītalā api tasyaitā jvālāvalayitā diśaḥ //",
    "S01bsu078_u:kavk_47.48_0": "paritsāhaḥ priyo yasya tasya sattvamahodadheḥ /",
    "S01bsu078_u:kavk_47.48_1": "karpūradhavalaṃ dhatte trilokītilakaṃ yaśaḥ //",
    "S01bsu078_u:kavk_47.49_0": "devi prayaccha me ratnamasmādvirama pātakāt /",
    "S01bsu078_u:kavk_47.49_1": "apavādalatāṃ karma na sādhoradhirohhati //",
    "S01bsu078_u:kavk_47.50_0": "lobhātpramādāddveṣādvā ratnaṃ cenna prayacchasi /",
    "S01bsu078_u:kavk_47.50_1": "śoṣayāmyeṣa jaladhiṃ tadimaṃ te samāśrayam //",
    "S01bsu078_u:kavk_47.51_0": "ityuktvā pyasakṛttena sā ratne na dadau yadā /",
    "S01bsu078_u:kavk_47.51_1": "sa tadā svaprabhāveṇa śoṣāyābdheḥ samudyayau //",
    "S01bsu078_u:kavk_47.52_0": "dhyātamātraṃ sahasrākṣavacasā viśvakarmaṇā /",
    "S01bsu078_u:kavk_47.52_1": "nirmitaṃ sahasā tasya patramāvirabhutkare //",
    "S01bsu078_u:kavk_47.53_0": "sa tenāgastyaculukākāreṇāmbhaḥ payonidheḥ /",
    "S01bsu078_u:kavk_47.53_1": "antarīkṣe samutkṣipya cikṣepa kṣamaṇodyataḥ //",
    "S01bsu078_u:kavk_47.54_0": "kṛte bhūbhāgaśeṣe 'bdhau tenātyadbhutakāriṇā /",
    "S01bsu078_u:kavk_47.54_1": "suranirbhartsitā bhītā devatāsmai maṇīṃ dadau //",
    "S01bsu078_u:kavk_47.55_0": "nirvyājaṃ sāhasaṃ dīptiṃ ratnānāmiva tattvataḥ /",
    "S01bsu078_u:kavk_47.55_1": "prabhāvaṃ vetti mahatāṃ mantrāṇāṃ tapasāṃ ca kaḥ //",
    "S01bsu078_u:kavk_47.55_2": "sphārastāvadapāravārivirasavyāpārahelābalāt",
    "S01bsu078_u:kavk_47.55_3": "kallolāvaliyantritāmbaratayā ratnākaraḥ śrūyate /",
    "S01bsu078_u:kavk_47.55_4": "gambhīraḥ punaraprameyamahimā ko 'pi prabhāvaḥ satāṃ",
    "S01bsu078_u:kavk_47.55_5": "yasmin vismayadhāmni cintanavidhāvante plavante dhiyaḥ //",
    "S01bsu078_u:kavk_47.57_0": "tataścintāmaṇiṃ buddhvā nijasārthena saṃgataḥ /",
    "S01bsu078_u:kavk_47.57_1": "rājasūnuḥ svanagaraṃ prāpa pūrṇamanorathaḥ //",
    "S01bsu078_u:kavk_47.58_0": "kṛtakṛtyaḥ prahṛṣṭenaḥ sa pitrā tatra pūjitaḥ /",
    "S01bsu078_u:kavk_47.58_1": "dhvajāgre ratnamādhāya jagāda janasaṃsadi //",
    "S01bsu078_u:kavk_47.59_0": "parārtha eva yatno 'yaṃ nātmārtho yadi me kkacit /",
    "S01bsu078_u:kavk_47.59_1": "tena satyena loko 'ya sarvaṃ yātvadaridratām //",
    "S01bsu078_u:kavk_47.60_0": "ityukte sattvanidhinā tena dīnadayālunā /",
    "S01bsu078_u:kavk_47.60_1": "ratnavṛṣṭiraparyantā nipapāta mahītale //",
    "S01bsu078_u:kavk_47.61_0": "tena ratnasamūhena dikṣu sarvāsu bhāsvatā /",
    "S01bsu078_u:kavk_47.61_1": "yayau janasya dāridyramayaṃ niḥśeṣatāṃ tamaḥ //",
    "S01bsu078_u:kavk_47.61_2": "āśāpāśavatāṃ balāptraviśatāṃ bāhyāṅgaṇaṃ śrīmatāṃ",
    "S01bsu078_u:kavk_47.61_3": "dvāḥsthāghātavatām muhurvicalatāṃ dvārodare sīdatām /",
    "S01bsu078_u:kavk_47.61_4": "dīrghairniḥśvasitaiḥ śucā nipatitāṃ dehakṣayaṃ kāṅkṣatāṃ",
    "S01bsu078_u:kavk_47.61_5": "dīnānāṃ maṇirāśiraśmiśabalaḥ śrīsaṃgamaḥ ko 'pyabhūt //",
    "S01bsu078_u:kavk_47.63_0": "tacchāsanāduraganāyakameva yāte cintāmaṇau vigatadainyajane ca loke /",
    "S01bsu078_u:kavk_47.63_1": "sarvatra dānarasikasya janasya cetaḥ sarvārthisārthaviratākulitaṃ babhūva //",
    "S01bsu078_u:kavk_47.64_0": "sarvārthasiddhaḥ kṣitipālasūnuḥ yo 'bhūtsa evāhamihānyadehaḥ /",
    "S01bsu078_u:kavk_47.64_1": "śrutvetivṛttaṃ kathitaṃ jinena te bhikṣavastanmayatāmavāpuḥ //",
    "S01bsu078_u:107_0": "iti kṣemendraviracitāyāṃ bodhisattvāvadānakalpalatāyāṃ sarvārthasiddhāvadānaṃ satpacatvāriṃśaḥ pallavaḥ /",
    "S01bsu078_u:108_0": "48. hastakāvadānam /",
    "S01bsu078_u:kavk_48.1_0": "mattebhakumbhoccakucābhirāmāḥ karpūrahārāṃśuvilāsahāsāḥ /",
    "S01bsu078_u:kavk_48.1_1": "prītipradāḥ puṇyavatāṃ bhavanti prauḍhā yuvatyaśca vibhūtayaśca //",
    "S01bsu078_u:kavk_48.2_0": "tathāgate bhagavati śrāvastyāṃ vanacāriṇi /",
    "S01bsu078_u:kavk_48.2_1": "abhavatsuprabuddhākhyaḥ śrīmān gṛhapatiḥ purā //",
    "S01bsu078_u:kavk_48.3_0": "babhūva hastako nāma tasyātidayitaḥ sutaḥ /",
    "S01bsu078_u:kavk_48.3_1": "pūrvārjitānāṃ puṇyānāṃ sākāra iva saṃcayaḥ //",
    "S01bsu078_u:kavk_48.4_0": "tasya janmadine jātaścāmīkaramayo mahān /",
    "S01bsu078_u:kavk_48.4_1": "ekībhūta ivāścaryavrajaḥ pravarakuñcaraḥ //",
    "S01bsu078_u:kavk_48.5_0": "sa gajendraḥ kumāraśca tatpituśca manorathaḥ /",
    "S01bsu078_u:kavk_48.5_1": "lokakautukakośāśca pūrṇatāṃ tyulyamāyayuḥ //",
    "S01bsu078_u:kavk_48.6_0": "sa śaśīva śiśuḥ kāle kalānilayatāṃ gataḥ /",
    "S01bsu078_u:kavk_48.6_1": "ruruce rucimān sarvalokalocanabāndhavaḥ //",
    "S01bsu078_u:kavk_48.7_0": "sa śanaiḥ pūritābhogabhujastambhavibhūṣaṇam /",
    "S01bsu078_u:kavk_48.7_1": "lebhe manobhavārambhabhavanaṃ navayauvanam //",
    "S01bsu078_u:kavk_48.8_0": "kadācidatha bhūbhartuḥ sa prasenajitaḥ sutām /",
    "S01bsu078_u:kavk_48.8_1": "tanucīvaracihnena sahajena virājitām //",
    "S01bsu078_u:kavk_48.9_0": "kanyāṃ cīvarakanyākhyāṃ lāvaṇyalalitānanām /",
    "S01bsu078_u:kavk_48.9_1": "udyānadarśanāyātāṃ dadarśāyatalocanām //",
    "S01bsu078_u:kavk_48.10_0": "akliṣṭarūpāmālokya tāmaparyuṣitadyutim /",
    "S01bsu078_u:kavk_48.10_1": "vismayasmarayostulyamāyayau sahasā vaśam //",
    "S01bsu078_u:kavk_48.11_0": "so 'cintayadaho kāntamidamatyadbhutaṃ vapuḥ /",
    "S01bsu078_u:kavk_48.11_1": "yasmin bhāti mukhavyājādadoṣaviśadaḥ śaśī //",
    "S01bsu078_u:kavk_48.12_0": "lāvaṇyamapratimameva bibhati tanvī bandhūkabandhuradharo madhurasvabhāvaḥ /",
    "S01bsu078_u:kavk_48.12_1": "drohodyataḥ sarasavidrumapallavānāṃ bimbaprabhāprasabhabhramavandhyakāraḥ //",
    "S01bsu078_u:kavk_48.12_2": "vakrkraṃ na kṣamate madaṃ śaśamṛtaḥ kleśnāti kāntiḥ sudhām",
    "S01bsu078_u:kavk_48.12_3": "utphullotpalakānanasya kurute dṛṣṭiḥ prabhābhrtsanam /",
    "S01bsu078_u:kavk_48.12_4": "manye manmathasaṃgamocitatanoḥ sāptnyabhītipradā",
    "S01bsu078_u:kavk_48.12_5": "līlāyāsyāḥ sahasā vilāsalaharīśoṣaṃ vidhatte rateḥ //",
    "S01bsu078_u:kavk_48.12_6": "udvṛtte kaṭhine parodharayuge naśyadviveke ciraṃ",
    "S01bsu078_u:kavk_48.12_7": "yasyā doṣamaye 'pyaho guṇavatā hāreṇa baddhā sthitiḥ /",
    "S01bsu078_u:kavk_48.12_8": "yaccāsminnavalambate 'mbujadhiyā rolambarekhā mukhe",
    "S01bsu078_u:kavk_48.12_9": "lolākṣyāḥ kimapi praśāntanayane līnaṃ munīnāṃ manaḥ //",
    "S01bsu078_u:kavk_48.15_0": "iti cintayatastasya vapuḥ puṣpaśaropamam /",
    "S01bsu078_u:kavk_48.15_1": "vilokya bhūpatisutā babhūvāścaryaniścalā //",
    "S01bsu078_u:kavk_48.16_0": "hṛte lajjāṃśuke tasyāḥ smareṇa smitakāriṇā /",
    "S01bsu078_u:kavk_48.16_1": "pratyagrapulakākīrṇaṃ vapuḥ spaṣṭamadṛśyata //",
    "S01bsu078_u:kavk_48.17_0": "ruddhā navābhilāṣeṇa vailakṣyeṇa nivartitā /",
    "S01bsu078_u:kavk_48.17_1": "manastatraiva nikṣipya sā śūnyeva śanairyayau //",
    "S01bsu078_u:kavk_48.18_0": "rājadhānīṃ samāsādya lajjāvismayamanmathaiḥ /",
    "S01bsu078_u:kavk_48.18_1": "mīliteva nilīneva proṣiteva babhūva sā //",
    "S01bsu078_u:kavk_48.19_0": "kumāro 'pi svabhavane samudbhūtamanobhāvḥ /",
    "S01bsu078_u:kavk_48.19_1": "tāmevendumukhīmagre saṃkalpairalikhanmuhuḥ //",
    "S01bsu078_u:kavk_48.20_0": "sa tāṃ mānasasarvasvaṃ smaravidyāmiva smaran /",
    "S01bsu078_u:kavk_48.20_1": "pradadhyau kurlabhām matvā tanayām cakravartinaḥ //",
    "S01bsu078_u:kavk_48.21_0": "janmāntare tanuryasya tapaḥparicitā ciram /",
    "S01bsu078_u:kavk_48.21_1": "dhanyaḥ sa tāmavāpnoti latāṃ sukṛtaśākhinaḥ //",
    "S01bsu078_u:kavk_48.22_0": "ramyapradānapuṇyena taddarśanamavāpyate /",
    "S01bsu078_u:kavk_48.22_1": "na jāne tāni puṇyāni yeṣāṃ tatsaṃgamaḥ phalam //",
    "S01bsu078_u:kavk_48.22_2": "tadvakrkraśītakiraṇasmaraṇotsavena",
    "S01bsu078_u:kavk_48.22_3": "tasyāśca durlabhatayā virahoṣmaṇā me /",
    "S01bsu078_u:kavk_48.22_4": "no vedmi kiṃ dhṛtiriyaṃ kimayaṃ vimohaḥ",
    "S01bsu078_u:kavk_48.22_5": "kiṃ jīvitaṃ kimasubhiḥ sahaḥ viprayogaḥ //",
    "S01bsu078_u:kavk_48.22_6": "tadvakrkrabjajitaḥ prasahra bhajate kṣaiṇyaṃ kṣapāvallabhaḥ",
    "S01bsu078_u:kavk_48.22_7": "tadbhūvibhramalajjitaṃ ca vinatiṃ dhate dhanurmānmatham /",
    "S01bsu078_u:kavk_48.22_8": "tasyāh pallavapeśaladyutimuṣā śoṣādhareṇārditaṃ",
    "S01bsu078_u:kavk_48.22_9": "nūnaṃ prāpya parājayaṃ vanamahīṃ bimba samālambate //",
    "S01bsu078_u:kavk_48.25_0": "iti pūrṇenduvadanāvadanadhyānaniścalah /",
    "S01bsu078_u:kavk_48.25_1": "niśāṃ nināya saṃtyaktaḥ serṣyayeva sanidrayā //",
    "S01bsu078_u:kavk_48.26_0": "kanyādarśanavṛttāntaṃ tatastena niveditam /",
    "S01bsu078_u:kavk_48.26_1": "śrutvā pitāsya saṃkrantacintāparicito 'bhavat //",
    "S01bsu078_u:kavk_48.27_0": "sa tamūce vayaṃ putra rājño 'sya puravāsinah /",
    "S01bsu078_u:kavk_48.27_1": "sa kathaṃ te duhitaraṃ cakravartī pradāsyati //",
    "S01bsu078_u:kavk_48.28_0": "aśakyaṃ naiva kurvanti samīhante na durlabham /",
    "S01bsu078_u:kavk_48.28_1": "asaṃbhāvyaṃ na bhāṣante mānakāmā manīṣiṇaḥ //",
    "S01bsu078_u:kavk_48.29_0": "cūtacampakavallīṣu svādhīnāsu nirādaraḥ /",
    "S01bsu078_u:kavk_48.29_1": "cintayan pārijātasya latām śuṣyati ṣaṭpadaḥ //",
    "S01bsu078_u:kavk_48.30_0": "tava tasyāśca saṃbandhaḥ prājganmavihito yadi /",
    "S01bsu078_u:kavk_48.30_1": "tadavaśyaṃ bhavatyeva niṣprayatnaphalodayah //",
    "S01bsu078_u:kavk_48.31_0": "āśāpāśairanākṛṣṭaṃ vicārairakadarthitam /",
    "S01bsu078_u:kavk_48.31_1": "prayatnabhārairaśrāntaṃ vidhatte bhavitavyatā //",
    "S01bsu078_u:kavk_48.32_0": "ityākarṇya piturvākyaṃ tattatheti vicintayan /",
    "S01bsu078_u:kavk_48.32_1": "na cetaḥ kanyakānītaṃ samānetuṃ śaśāka saḥ //",
    "S01bsu078_u:kavk_48.33_0": "sa gatvā dantayugalaṃ yayāce hemakuñcaram /",
    "S01bsu078_u:kavk_48.33_1": "navasaṃdarśane rājñaḥ prītiyogyamupāyanam //",
    "S01bsu078_u:kavk_48.34_0": "puṇyabandhena kariṇā dattaṃ dantayugaṃ tataḥ /",
    "S01bsu078_u:kavk_48.34_1": "sa hemamayamādāya draṣṭuṃ bhūmipatiṃ yayau //",
    "S01bsu078_u:kavk_48.35_0": "sa ratnaruciraṃ prāpya bhavanaṃ pṛthivīpateḥ /",
    "S01bsu078_u:kavk_48.35_1": "praviśyaḥ praṇataḥ prītyai hemadantadvayaṃ dadau //",
    "S01bsu078_u:kavk_48.36_0": "bhūbhujā viśrutaguṇaḥ prasādenābhinanditaḥ /",
    "S01bsu078_u:kavk_48.36_1": "varaṃ gṛhāṇetyuktaśca sa na jagrāha kiṃcana //",
    "S01bsu078_u:kavk_48.37_0": "tasyādīnadyuteścakre mānamabhyadhikaṃ nṛpaḥ /",
    "S01bsu078_u:kavk_48.37_1": "aucityacārucaritaḥ priyaḥ kasya na niḥspṛhaḥ //",
    "S01bsu078_u:kavk_48.38_0": "sa sadā darśane rājñaḥ kāñcanāṅgāni dantinaḥ /",
    "S01bsu078_u:kavk_48.38_1": "punarjātanavāṅgena dattāṇi prīyate dadau //",
    "S01bsu078_u:kavk_48.39_0": "tamuvāca mahīpālaḥ sevāpraṇayayantritaḥ /",
    "S01bsu078_u:kavk_48.39_1": "dūtīṃ manaḥprasādaya vadanadyutimudvahan //",
    "S01bsu078_u:kavk_48.40_0": "prabhūtahemasaṃbhārāṃ gurvīṃ sovāmimāmaham /",
    "S01bsu078_u:kavk_48.40_1": "na sahe prauravārgo hi bhavaṇīyo mahībhṛtām //",
    "S01bsu078_u:kavk_48.41_0": "saṃvibhajya janānītaiḥ kā prītirmama kāñcanaiḥ /",
    "S01bsu078_u:kavk_48.41_1": "tavānarghaguṇā mūrtiriyameva mama priyā //",
    "S01bsu078_u:kavk_48.42_0": "lobhaḥ puruṣaratneṣu bhūṣaṇārheṣu śobhate /",
    "S01bsu078_u:kavk_48.42_1": "rājñāṃ kośeṣu sīdanti hemaratnāśmasaṃcayāḥ //",
    "S01bsu078_u:kavk_48.43_0": "samīhitatamaṃ tubhyaṃ kiṃ prayacchāmi kathyatām /",
    "S01bsu078_u:kavk_48.43_1": "niḥśeṣakośadānena na nāmānuśayo 'stu me //",
    "S01bsu078_u:kavk_48.44_0": "rājñṃ dṛkpātapātreṇa prāpyante yadi na śriyaḥ /",
    "S01bsu078_u:kavk_48.44_1": "tadanarthaṃ gatārthinyā ko 'thaḥ pārthivasevayā //",
    "S01bsu078_u:kavk_48.45_0": "ityuktaḥ kṣitipālena kumāraḥ kalitāñjaliḥ /",
    "S01bsu078_u:kavk_48.45_1": "tamabhāṣata bhūpāla dātumarhati ko 'paraḥ //",
    "S01bsu078_u:kavk_48.46_0": "anarthitena ratnāni vibudhebhyaḥ prayacchatā /",
    "S01bsu078_u:kavk_48.46_1": "tadunnidraṃ samudrasya mudritaṃ bhavatā yaśaḥ //",
    "S01bsu078_u:kavk_48.47_0": "mahatāpi prayatnena pūryate na mahāśayaḥ /",
    "S01bsu078_u:kavk_48.47_1": "alpakānāṃ tadairśvaryaṃ dāridyaṃ tanmahīyasām //",
    "S01bsu078_u:kavk_48.48_0": "kiṃ tu tvadbhujaguptānāṃ dharmamārgeṇa jīvatāṃ /",
    "S01bsu078_u:kavk_48.48_1": "janānāṃ nāsti dāridyaṃ draviṇaṃ yena mṛgyate //",
    "S01bsu078_u:kavk_48.49_0": "dhanārthino na tu vayaṃ na ca sevādhikāriṇaḥ /",
    "S01bsu078_u:kavk_48.49_1": "dhanaṃ dhanaṃ dhanadhiyāṃ māna eva manasvinām //",
    "S01bsu078_u:kavk_48.50_0": "mīladguṇena parameśvarasevanena nurmūlatām sumanasāṃ sahasā gatānām /",
    "S01bsu078_u:kavk_48.50_1": "dainyātpunaḥ kṛpaṇapaṇyapathe cyutānāṃ na sparśamātramapi sādhujanaḥ karoti //",
    "S01bsu078_u:kavk_48.50_2": "arthitvānmaraṇam varaṃ tanubhṛtām dainyāvasannātmanāṃ",
    "S01bsu078_u:kavk_48.50_3": "arthī sarvajanāvamānavasatiḥ satkārayogyaḥ śavaḥ /",
    "S01bsu078_u:kavk_48.50_4": "kumbhastāvadadhah prayāti guṇavān kūpāvatāre paraṃ",
    "S01bsu078_u:kavk_48.50_5": "yāvanmohatamaḥpraveśavivaśaḥ prāpto 'rthitā lambate //",
    "S01bsu078_u:kavk_48.50_6": "sāmānyā dhanasaṃpadaḥ krayakṛṣiprāpyā sadā dhīmatāṃ",
    "S01bsu078_u:kavk_48.50_7": "saṃtoṣo yadi nāsti tatkimaparā bhūmirnidhānāvṛtā /",
    "S01bsu078_u:kavk_48.50_8": "santyevātiśayaprasādaniratāstā hemaratnakriyāḥ",
    "S01bsu078_u:kavk_48.50_9": "kasyeṣṭaḥ priyasaṃgamāya vapuṣāṃ sevāmayo vikrayaḥ //",
    "S01bsu078_u:kavk_48.53_0": "ityapāradhiyastasya vacaḥ śrutvā mahīpatiḥ /",
    "S01bsu078_u:kavk_48.53_1": "gṝhyatāmaparaṃ kiṃcidityabhāṣata sādaraḥ //",
    "S01bsu078_u:kavk_48.54_0": "aucityacaturālāpaḥ karkaśo 'pi nṛpāṃ priyaḥ /",
    "S01bsu078_u:kavk_48.54_1": "kṛpaṇaścāṭukāro 'pi karṇaśūlāya kevalaḥ //",
    "S01bsu078_u:kavk_48.55_0": "aurdāryaparituṣṭena sa rājñabhyarthitaḥ param /",
    "S01bsu078_u:kavk_48.55_1": "tamūce yadu tuṣṭo 'si sutā mahyaṃ pradīyatām //",
    "S01bsu078_u:kavk_48.56_0": "ityukte tena nṛpatiḥ saṃdehāndolitāśayaḥ /",
    "S01bsu078_u:kavk_48.56_1": "prātarvaktāhamityuktvā kṣaṇaṃ kṣmātalamaikṣata //",
    "S01bsu078_u:kavk_48.57_0": "sa kumāraṃ visṛjyātha pradhānāmātyamabravīt /",
    "S01bsu078_u:kavk_48.57_1": "prasādarabhasenaiva kṛtaṃ vākcāpalaṃ mayā //",
    "S01bsu078_u:kavk_48.58_0": "cakravartikulotpannā kanyā puṇyapaṇocitā /",
    "S01bsu078_u:kavk_48.58_1": "kathaṃ sāmānyapaurāya guṇamātreṇa dīyate //",
    "S01bsu078_u:kavk_48.59_0": "dadāmīti pratiśrutya paścādanuśayākulaḥ /",
    "S01bsu078_u:kavk_48.59_1": "kathaṃ sarādhano bhūtvā bhaviṣyāmyarthiniṣphalaḥ //",
    "S01bsu078_u:kavk_48.60_0": "kathaṃ prāptasya tasyāhaṃ prātardraṣṭ mukhaṃ puraḥ /",
    "S01bsu078_u:kavk_48.60_1": "priyo 'pyapriyatāṃ yātaḥ sa me durlabhayecchayā //",
    "S01bsu078_u:kavk_48.61_0": "nūnaṃ guṇopapanno 'pi prakṛtyaiva śarīriṇām /",
    "S01bsu078_u:kavk_48.61_1": "vakti yāvanna dehīti tāvadgavati vallabhah //",
    "S01bsu078_u:kavk_48.62_0": "iti bhūmipateḥ śrutvāḥ vaco dolāvalambinaḥ /",
    "S01bsu078_u:kavk_48.62_1": "tamuvāca mahāmātyaḥ saṃcintyāvasarocitam //",
    "S01bsu078_u:kavk_48.63_0": "anālocitaparyantāḥ pratyagrasarasādarāḥ /",
    "S01bsu078_u:kavk_48.63_1": "svabhāvarabhasā eva bhavanti prabhubuddhayaḥ //",
    "S01bsu078_u:kavk_48.64_0": "aśakyārthanayā tena lubdheneva guṇodayaḥ /",
    "S01bsu078_u:kavk_48.64_1": "rājasevāpravṛttena hemahastī vināśitaḥ //",
    "S01bsu078_u:kavk_48.65_0": "vācyo 'sau bhavatā svairaṃ kanyārthī punarāgataḥ /",
    "S01bsu078_u:kavk_48.65_1": "hemahastinamāruhya prāptaḥ prāpsyasi me sutām //",
    "S01bsu078_u:kavk_48.66_0": "tenotkṛttaḥ svahastena kutastasya sa kuñjaraḥ /",
    "S01bsu078_u:kavk_48.66_1": "na cāsau tadvirahitaḥ punarāyāti lajjayā //",
    "S01bsu078_u:kavk_48.67_0": "ityamātyasya vacasā nṛpatiryuktimāśritaḥ /",
    "S01bsu078_u:kavk_48.67_1": "prāptaṃ kumāramanyedyustadevābhimukho 'vadat //",
    "S01bsu078_u:kavk_48.68_0": "kumāro 'pi gṝhaṃ gatvā vivāhocitamaṅgalaiḥ /",
    "S01bsu078_u:kavk_48.68_1": "haumadviradamāruhya svajanena sajāyayau //",
    "S01bsu078_u:kavk_48.69_0": "svarṇavāraṇasaṃrūḍhaṃ tamāyāntaṃ mahīpatiḥ /",
    "S01bsu078_u:kavk_48.69_1": "vilokyāścaryavibhavaṃ mene puṇyavatāṃ varam //",
    "S01bsu078_u:kavk_48.70_0": "kautukādatha bhūpālastaṃ gajaṃ hemavigraham /",
    "S01bsu078_u:kavk_48.70_1": "āruroha mahotsāhaḥ sumerumiva vajrabhṛt //",
    "S01bsu078_u:kavk_48.71_0": "ārūḍhe pṛthivīpāle na cacāla sa kuñjaraḥ /",
    "S01bsu078_u:kavk_48.71_1": "prasarsarpa kumāreṇa punaścālaṃkṛtāsanaḥ //",
    "S01bsu078_u:kavk_48.72_0": "taṃ jñātvā nṛpatirdevaṃ tatprabhāveṇa vismitaḥ /",
    "S01bsu078_u:kavk_48.72_1": "dhanyo 'smīti vadan kanyāṃ dadau tasmai smaraśriyam //",
    "S01bsu078_u:kavk_48.73_0": "abhyarcya kanyāratnena nṛpatiḥ puruṣottamam /",
    "S01bsu078_u:kavk_48.73_1": "harṣotsavasamuddhūtaḥ sudhāsindhurivābabhau //",
    "S01bsu078_u:kavk_48.74_0": "tataḥ kumāre dayitāmādāya svagṛhaṃ gate /",
    "S01bsu078_u:kavk_48.74_1": "saphalo 'bhūdanaṅgasya kārmukākarṣaṇaśramaḥ //",
    "S01bsu078_u:kavk_48.75_0": "nave vayasi bhogārhe navakāntāsamāgame /",
    "S01bsu078_u:kavk_48.75_1": "tasyābhūdvibhavodāraḥ sadā navanavotsavaḥ //",
    "S01bsu078_u:kavk_48.76_0": "tataḥ kadācidbhūpālaḥ kṛtakṛtyaḥ prasenajit /",
    "S01bsu078_u:kavk_48.76_1": "puṇyaprabhāvaṃ jāmātuḥ kalayan samacintayat //",
    "S01bsu078_u:kavk_48.77_0": "aho divyaḥ prabhāvo 'sau kumārasya pradṛśyate /",
    "S01bsu078_u:kavk_48.77_1": "na hi sāmānyapuṇyānāṃ pāko bhavati tadvidhaḥ //",
    "S01bsu078_u:kavk_48.77_2": "kulaṃ lakṣmīharmyaṃ hṛtaśaśimadā rūpalaharī",
    "S01bsu078_u:kavk_48.77_3": "vayaḥ saṃbhogārhaṃ guṇaparicayo bhūṣaṇacayaḥ /",
    "S01bsu078_u:kavk_48.77_4": "yaśaḥ puṇyodyānaprasṛtakusumollāsaruciraṃ",
    "S01bsu078_u:kavk_48.77_5": "na vidmaḥ kasyāyaṃ kuśalapariṇāmasya vibhavaḥ //",
    "S01bsu078_u:kavk_48.79_0": "iti saṃcintya suciraṃ sa saṃjātakutūhalaḥ /",
    "S01bsu078_u:kavk_48.79_1": "sarvajñadarśanāvaddhamāruroha manoratham //",
    "S01bsu078_u:kavk_48.80_0": "sa jātātaramāhūya sutāṃ ca sacivaiḥ saha /",
    "S01bsu078_u:kavk_48.80_1": "bhagavantaṃ yayau draṣṭuṃ manasā prathamaṃ gataḥ //",
    "S01bsu078_u:kavk_48.81_0": "yāte dṛṣṭipathaṃ jetavane saṃtyajya vāhanam /",
    "S01bsu078_u:kavk_48.81_1": "upasṛtyaḥ nṛpaḥ padbhyāṃ bhagavantaṃ vyalokayat //",
    "S01bsu078_u:kavk_48.82_0": "sa taṃ praṇamya tatpādapadmabhūtiśikhāmaṇiḥ /",
    "S01bsu078_u:kavk_48.82_1": "sutāṃ jāmātaraṃ cāsmai namro nāmnā nyavedayat //",
    "S01bsu078_u:kavk_48.83_0": "upaviṣṭeṣu sarveṣu praṇāmānatamauliṣu /",
    "S01bsu078_u:kavk_48.83_1": "papraccha rājā sarvajñaṃ bhagavantaṃ kṛtāñjaliḥ //",
    "S01bsu078_u:kavk_48.84_0": "ayaṃ guṇagaopetaḥ kumāraḥ śrīmatāṃ varaḥ /",
    "S01bsu078_u:kavk_48.84_1": "haimeva dantināyāto bhagavan kena karmaṇā //",
    "S01bsu078_u:kavk_48.85_0": "iyaṃ cīvarakanyā ca matsutāsya navā vadhūḥ /",
    "S01bsu078_u:kavk_48.85_1": "kena puṇyaprabhāveṇa jīvitādadhivallabhā //",
    "S01bsu078_u:kavk_48.86_0": "iti pṛṣṭaḥ kṣitīśena sarvavidbhagavān jinaḥ /",
    "S01bsu078_u:kavk_48.86_1": "tamūce bhūpate puṃsāṃ puṇyodbhūtā vibhūtayaḥ //",
    "S01bsu078_u:kavk_48.87_0": "yadudāro yaducito yad bhrājiṃṣṇu yadadbhutam /",
    "S01bsu078_u:kavk_48.87_1": "spṛhaṇīyaṃ ca yalloke tattatpuṇyasamudbahvam //",
    "S01bsu078_u:kavk_48.88_0": "vipaśvī bhagavān pūrvaṃ sugataḥ saha bhikṣubhiḥ /",
    "S01bsu078_u:kavk_48.88_1": "cacāra lokakṛpayā rājño bandhumataḥ pure //",
    "S01bsu078_u:kavk_48.89_0": "tasminnavasare tatra kumāryā saha dārakaḥ /",
    "S01bsu078_u:kavk_48.89_1": "vikrīḍāvartmani puraḥ kṛtvā dārumayaṃ gajam //",
    "S01bsu078_u:kavk_48.90_0": "tau vilokya samāyāntaṃ dhmātajambūnadadyutim /",
    "S01bsu078_u:kavk_48.90_1": "phullapadmadalākārakaruṇāsnigdhalocanam //",
    "S01bsu078_u:kavk_48.91_0": "bhagavantaṃ samudbhūtatadbhaktisarasonmukhau /",
    "S01bsu078_u:kavk_48.91_1": "krīḍāgajaṃ nivedyāsmai praṇatau tasthatuḥ puraḥ //",
    "S01bsu078_u:kavk_48.92_0": "bhagavānapi sarvajñastayorjñātvā manoratham /",
    "S01bsu078_u:kavk_48.92_1": "dayayā caraṇasparśaṃ vidadhe dārudantinaḥ //",
    "S01bsu078_u:kavk_48.93_0": "samyak cittaprasādena dṛṣṭau bhagavatātha tau /",
    "S01bsu078_u:kavk_48.93_1": "praṇīdhānaṃ vivāhāya cakraturdārakau mithaḥ //",
    "S01bsu078_u:kavk_48.94_0": "kulaprabhāvavibhavairbhūyājjanma mamocitam /",
    "S01bsu078_u:kavk_48.94_1": "vāhanaṃ hemadantī ca kumārasyetyabhūnmatiḥ //",
    "S01bsu078_u:kavk_48.95_0": "dṛṣṭvā bhagavataḥ kanyā saṃsaktre cārucīvare /",
    "S01bsu078_u:kavk_48.95_1": "janmacīvarayuktāṃ syāmahametacintayat //",
    "S01bsu078_u:kavk_48.96_0": "sa eṣa praṇidhānena jātasteneha hastakaḥ /",
    "S01bsu078_u:kavk_48.96_1": "iyaṃ cīvarakanyā ca tanucīvaralakṣaṇa //",
    "S01bsu078_u:kavk_48.97_0": "iti kṣrutvā kṣitipatistadvṛttaṃ sugato 'ditam /",
    "S01bsu078_u:kavk_48.97_1": "mukuṭaspṛṣṭatatpādapadmaḥ svabhavanaṃ yayau //",
    "S01bsu078_u:kavk_48.98_0": "yāte savismayaṃ rājñi kumāraḥ saha jāyayā /",
    "S01bsu078_u:kavk_48.98_1": "kathyamānaṃ bhagavatā dharmaṃ śuśrāva śuddhadhīḥ //",
    "S01bsu078_u:kavk_48.99_0": "tatastau jātavairāgyau kṣīṇasaṃsāravāsanau /",
    "S01bsu078_u:kavk_48.99_1": "pravrajyayā jitakleśau śuddhāṃ bodhimavāpatuḥ //",
    "S01bsu078_u:kavk_48.100_0": "vitatasukṛtapuṇyābhyāsayogena puṃsāṃ bhavati kuśalabhājāṃ dharmakāmārthasaṃpat /",
    "S01bsu078_u:kavk_48.100_1": "abhimatamatha bhuktvā tatphalaṃ sadārāste vighanagaganakāntiṃ śāntimante bhajante //",
    "S01bsu078_u:109_0": "iti kṣemandraviracitāyāṃ bodhisattvāvadānakalpalatāyāṃ hastakāvadānamaṣṭacatvāriṃśaḥ pallavaḥ //"
}