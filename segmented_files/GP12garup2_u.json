{
  "GP12garup2_u:0": "śrīgaruḍamahāpurāṇam",
  "GP12garup2_u:1": "śrīgaṇeśāya namaḥ /",
  "GP12garup2_u:2": "tatrādime dvitīyāṃśe pretakāṇḍo dharmakāṇḍanāmārabhyate /",
  "GP12garup2_u:3": "oṃ namo bhagavate vāsudevāya /",
  "GP12garup2_u:4": "nārāyaṇaṃ namaskṛtya naraṃ caiva narottamam /",
  "GP12garup2_u:5": "devīṃ sarasvatīṃ caiva tato jayamudīrayet // GarP_2,1.Mang //",
  "GP12garup2_u:6": "dharmandṛḍhabaddhamūlo vedaskandhaḥ purāṇaśākhāḍhyaḥ /",
  "GP12garup2_u:7": "kratukusumo mokṣaphalo madhusūdanapādapo jayati // GarP_2,1.1 //",
  "GP12garup2_u:8": "naimiṣe 'nimiṣakṣetre śaunakādyā munīśvarāḥ /",
  "GP12garup2_u:9": "karmaṇāmantare sūtaṃ svāsīnamidamabruvan // GarP_2,1.2 //",
  "GP12garup2_u:10": "sūta jānāsi sakalaṃ vastu vyāsaprasādataḥ /",
  "GP12garup2_u:11": "tena naḥ sandihānānāṃ sandehaṃ chettumarhasi // GarP_2,1.3 //",
  "GP12garup2_u:12": "yathā tṛṇajalauketi nyāyamā śritya kañcana /",
  "GP12garup2_u:13": "dehino 'nyatanuprāptiṃ kecittvevaṃ vadanti hi // GarP_2,1.4 //",
  "GP12garup2_u:14": "kecitpunaryātanānāṃ yāmīnāmupabhogataḥ /",
  "GP12garup2_u:15": "paścāddehāntaraprāptiṃ vadanti kimu tatrasat // GarP_2,1.5 //",
  "GP12garup2_u:16": "sūta uvāca /",
  "GP12garup2_u:17": "sādhu pṛṣṭaṃ mahābhāgāḥ śṛṇudhvaṃ bhavatāṃ punaḥ /",
  "GP12garup2_u:18": "sandeho nopapadyeta lokārthaṃ kila pṛcchatām // GarP_2,1.6 //",
  "GP12garup2_u:19": "tadahaṃ kṛṣṇagaruḍasaṃvādadvārakaṃ dvijāḥ /",
  "GP12garup2_u:20": "apākariṣye sandehaṃ bhavatāṃ bhāvitātmanām // GarP_2,1.7 //",
  "GP12garup2_u:21": "namaḥ kṛṣṇāya munaye ya enaṃ samupāśritāḥ /",
  "GP12garup2_u:22": "añjastaranti saṃsārasāgaraṃ kunadīmiva // GarP_2,1.8 //",
  "GP12garup2_u:23": "ekadā vainateyasya lokānāṃ lokanaspṛhā /",
  "GP12garup2_u:24": "babhūva so 'tha babhrāma teṣu nāma harergṛṇan // GarP_2,1.9 //",
  "GP12garup2_u:25": "sa pātālaṃ bhuvaṃ svargaṃ bhrāntvālabdhaśamāśayaḥ /",
  "GP12garup2_u:26": "lokaduḥ khenātiduḥ khī punarvaikuṇṭhamāgamat // GarP_2,1.10 //",
  "GP12garup2_u:27": "na rajo na tamaścaiva sattvaṃ tābhyāṃ ca miśritam /",
  "GP12garup2_u:28": "yatra pravartate naiva sattvameva pravartate // GarP_2,1.11 //",
  "GP12garup2_u:29": "na yatra māyā nāśaśca na cai rāgādayo malāḥ /",
  "GP12garup2_u:30": "śyāmāvadātāḥ surucaḥ śatapatravilocanāḥ // GarP_2,1.12 //",
  "GP12garup2_u:31": "surāsurārcitā yatra gaṇā viṣṇoḥ supeśasaḥ /",
  "GP12garup2_u:32": "piśaṅgavastrābhāraṇā maṇiyuṅniṣkabhūṣitāḥ // GarP_2,1.13 //",
  "GP12garup2_u:33": "caturbhujāḥ kuṇḍalino maulino mālinastathā /",
  "GP12garup2_u:34": "bhrājiṣṇubhirvimānānāṃ paṅkibhirye mahātmanām // GarP_2,1.14 //",
  "GP12garup2_u:35": "dyotante dyotamānānāṃ pramadānāṃ ca paṅktibhiḥ /",
  "GP12garup2_u:36": "śrīryatra nānāvibhavairhareḥ pādau mudārcati // GarP_2,1.15 //",
  "GP12garup2_u:37": "hariṃ gāyati dolāsthaṃ gīyamānālibhiḥ svayam /",
  "GP12garup2_u:38": "dadarśa śrīhariṃ tatra śrīpatiṃ sātvatāṃ patim // GarP_2,1.16 //",
  "GP12garup2_u:39": "jagatpatiṃ yajñapatiṃ pārṣadaiḥ pariṣevitam /",
  "GP12garup2_u:40": "sunandanandaprabalārhaṇamukhyairnirantaram // GarP_2,1.17 //",
  "GP12garup2_u:41": "bhṛtyaprasādasumukhamāyatāruṇalocanam /",
  "GP12garup2_u:42": "kirīṭinaṃ kuṇḍalinaṃ śriyā vakṣasi lakṣitam // GarP_2,1.18 //",
  "GP12garup2_u:43": "pītāṃśukaṃ caturbāhuṃ prasannahasitānanam /",
  "GP12garup2_u:44": "abhyarhaṇāsanāsīnaṃ tābhiḥ śaktibhirāvṛtam // GarP_2,1.19 //",
  "GP12garup2_u:45": "pradhānapuruṣābhyāṃ ca mahatā cāhamā tathā /",
  "GP12garup2_u:46": "ekādaśondriyaiścaiva pañcabhūtaistathaiva ca // GarP_2,1.20 //",
  "GP12garup2_u:47": "svarūperamamāṇaṃ tamīśvaraṃ vinatāsutaḥ /",
  "GP12garup2_u:48": "taddarśanāhlādayutasvānto hṛṣyattanūruhaḥ // GarP_2,1.21 //",
  "GP12garup2_u:49": "locanābhyāmaśru muñcanpremamagno nanāma ha /",
  "GP12garup2_u:50": "namāgataṃ nataṃ svīya vāhanaṃ viṣṇurabravīt /",
  "GP12garup2_u:51": "bhūmiḥ kā laṅghitā pakṣiṃstvayeyantamanehasam // GarP_2,1.22 //",
  "GP12garup2_u:52": "garuḍa uvāca /",
  "GP12garup2_u:53": "tava prasādādvaikuṇṭha trailokyaṃ sacarācaram // GarP_2,1.23 //",
  "GP12garup2_u:54": "mayā vilokitaṃ sarvaṃ jagatsthāvarajaṅgamam /",
  "GP12garup2_u:55": "bhūrlokātsatyaparyantaṃ puraṃ yāmyaṃ vinā prabho // GarP_2,1.24 //",
  "GP12garup2_u:56": "bhūrlokaḥ sarvalokānāṃ pracuraḥ sarvajantuṣu /",
  "GP12garup2_u:57": "mānuṣyaṃ sarvabhūtānāṃ bhuktimuktyālayaṃ śubham // GarP_2,1.25 //",
  "GP12garup2_u:58": "ataḥ sukṛtināṃ loko na bhūto na bhaviṣyati // GarP_2,1.26 //",
  "GP12garup2_u:59": "gāyanti devāḥ kila gītakāni dhanyāstu ye bhāratabhūmibhāge /",
  "GP12garup2_u:60": "svargāpavargasya phalārjanāya bhavanti bhūyaḥ puruṣāḥ suratvāt // GarP_2,1.27 //",
  "GP12garup2_u:61": "pretaḥ kaukṣipyate kasmātpañcaratnaṃ mukhe katham /",
  "GP12garup2_u:62": "adhastāccālitā darbhāḥ pādau yāmyāṃ vyavasthitau // GarP_2,1.28 //",
  "GP12garup2_u:63": "kimarthaṃ putrapautrāśca tasya tiṣṭhanti cāgrataḥ /",
  "GP12garup2_u:64": "kimarthaṃ dīyate dānaṃ godānamapi keśava // GarP_2,1.29 //",
  "GP12garup2_u:65": "bandhumitrāṇyamitrāśca kṣamāpayanti tatkatham /",
  "GP12garup2_u:66": "tilālohaṃ hiraṇyaṃ ca karpāsaṃ lavaṇaṃ tathā // GarP_2,1.30 //",
  "GP12garup2_u:67": "saptadhānyaṃ kṣitirgāvo dīyante kenahetunā /",
  "GP12garup2_u:68": "kathaṃ hi mriyate janturmṛto vai kutra gacchati // GarP_2,1.31 //",
  "GP12garup2_u:69": "ativāhaśarīraṃ ca kathaṃ hi śrayate tadā /",
  "GP12garup2_u:70": "śavaṃ skandhe vahetputro agnidātā ca pautrakaḥ // GarP_2,1.32 //",
  "GP12garup2_u:71": "ājyenābhyañjanaṃ kasmātkuta ekāhutikriyā /",
  "GP12garup2_u:72": "vasundharā kimarthaṃ ca kutaḥ strīśabdakīrtanam // GarP_2,1.33 //",
  "GP12garup2_u:73": "yamasūktaṃ kimarthaṃ ca udīcyā diśamāharet /",
  "GP12garup2_u:74": "pānīyamekavastreṇa sūryabimbanirīkṣaṇam // GarP_2,1.34 //",
  "GP12garup2_u:75": "yavasarṣapadūrvāstu pāṣāṇe nimbapatrakam /",
  "GP12garup2_u:76": "vastraṃ naraśca nārī ca vidadhyādadharottaram // GarP_2,1.35 //",
  "GP12garup2_u:77": "annādyaṃ gṛhamāgatya na bhoktavyaṃ janaiḥ saha /",
  "GP12garup2_u:78": "navakāṃścaiva piṇḍāṃśca kimarthaṃ dadate sutāḥ // GarP_2,1.36 //",
  "GP12garup2_u:79": "kimarthaṃ catvare dugdhaṃ yātre pakve ca mṛnmaye /",
  "GP12garup2_u:80": "kāṣṭhatrayaṃ gaṇābaddhaṃ kṛtvā rātrau catuṣpathe // GarP_2,1.37 //",
  "GP12garup2_u:81": "niśāyāṃ dīyate dīpo yāvadabdaṃ dinedina /",
  "GP12garup2_u:82": "dāhodakaṃ kimarthaṃ ca kimarthaṃ ca janaiḥ saha // GarP_2,1.38 //",
  "GP12garup2_u:83": "bhagavannāti vāhaśca nava piṇḍāḥ pradāpayet /",
  "GP12garup2_u:84": "kathaṃ deyaṃ pitṛbhyaśca vāhasyāvāhanaṃ katham // GarP_2,1.39 //",
  "GP12garup2_u:85": "idañcetkriyate deva kasmātpiṇḍaṃ pradāpayet /",
  "GP12garup2_u:86": "kiṃ tatpradīyate tasya piṇḍadānādyanantaram // GarP_2,1.40 //",
  "GP12garup2_u:87": "asthisañcayanaṃ caiva ghaṭasphoṭaṃ tathaiva ca /",
  "GP12garup2_u:88": "dvitīye 'hni kutaḥ snānaṃ caturthe sāgnike dvije // GarP_2,1.41 //",
  "GP12garup2_u:89": "daśame kiṃ malasnānaṃ kāryaṃ sarvajanaiḥ saha /",
  "GP12garup2_u:90": "kasmāttailodvartanaṃ ca skandhavāhagṛhaṃ nayet // GarP_2,1.42 //",
  "GP12garup2_u:91": "tailodvartanakaṃ cāpi dadhuḥ sthūlajalāśaye /",
  "GP12garup2_u:92": "daśame 'hani yatpiṇḍaṃ taddadyā dāmiṣeṇa tu // GarP_2,1.43 //",
  "GP12garup2_u:93": "piṇāñcaikādaśe kasmādvṛṣotsargādipūrvakam /",
  "GP12garup2_u:94": "bhājanopānahau cchatraṃ vāsāṃsi tvaṅgulīyakam // GarP_2,1.44 //",
  "GP12garup2_u:95": "trayodaśe 'hni deyaṃ syātpadadānaṃ kimarthakam /",
  "GP12garup2_u:96": "śrāddhāni ṣoḍaśaitāni abdaṃ yāvatkuto ghaṭaḥ // GarP_2,1.45 //",
  "GP12garup2_u:97": "annādyenodakenaiva ṣaṣṭyādhikaśatatrayam /",
  "GP12garup2_u:98": "dinedine ca dātavyaṃ ghaṭānnaṃ pretatṛptaye // GarP_2,1.46 //",
  "GP12garup2_u:99": "prāpte kāle vai mriyate anityā mānavāḥ prabho // GarP_2,1.47 //",
  "GP12garup2_u:100": "chidraṃ tu naiva paśyāmi kuto jīvaḥ sa nirgataḥ /",
  "GP12garup2_u:101": "kuto gacchanti bhūtāni pṛthivyāpo manastathā /",
  "GP12garup2_u:102": "tejo vadasva me nātha vāyurākāśameva ca // GarP_2,1.48 //",
  "GP12garup2_u:103": "kutaḥ karmendriyāṇīha pañcabuddhīndriyāṇi ca /",
  "GP12garup2_u:104": "vāyavaścaiva pañcaite kathaṃ gacchanti cātyayam // GarP_2,1.49 //",
  "GP12garup2_u:105": "lobhamohādayaḥ pañca śarīre caiva taskarāḥ /",
  "GP12garup2_u:106": "tṛṣṇā kāmo hyahaṅkāraḥ kuto yānti janārdanā // GarP_2,1.50 //",
  "GP12garup2_u:107": "puṇyaṃ vāpyathavāpuṇyaṃ yatkiñcitsukṛtaṃ tathā /",
  "GP12garup2_u:108": "naṣṭe dehe kuto yānti dānāni vividhāni ca // GarP_2,1.51 //",
  "GP12garup2_u:109": "sapiṇḍanaṃ kimarthaṃ ca pūrṇe saṃvatsare 'pi vā /",
  "GP12garup2_u:110": "pretasya melanaṃ keṣāṃ kiṃvidhaṃ tatra kārayet // GarP_2,1.52 //",
  "GP12garup2_u:111": "mūrchanātpananādvāpi vipattiryadi jāyate /",
  "GP12garup2_u:112": "ye dagdhā ye tvadagdhāśca patitā ye narā bhuvi // GarP_2,1.53 //",
  "GP12garup2_u:113": "yāni cānyāni bhūtāni teṣāmante bhavecca kim /",
  "GP12garup2_u:114": "pāpino ye durācārā ye cānye gatabuddhayaḥ // GarP_2,1.54 //",
  "GP12garup2_u:115": "ātmaghātī brahmahā ca steyī viśvāsaghātakaḥ /",
  "GP12garup2_u:116": "kapilāyāḥ pibecchūdro yaḥ paṭhedidamakṣaram // GarP_2,1.55 //",
  "GP12garup2_u:117": "dhārayedbrahmasūtraṃ vā kā gatistasya mādhava /",
  "GP12garup2_u:118": "śūdrasya brāhmaṇī bhāryā saṃgṛhītā yadā bhavet // GarP_2,1.56 //",
  "GP12garup2_u:119": "bhīto 'haṃ pāpinastasmāttanme vada jagatprabho /",
  "GP12garup2_u:120": "anyacca śṛṇu viśvātmanmayā kautukinā rayāt // GarP_2,1.57 //",
  "GP12garup2_u:121": "lokāṃllokayatā loke jagāhe viśvamaṇḍalam /",
  "GP12garup2_u:122": "tatrājani janāndṛṣṭvā duḥ kheṣveva nimajjataḥ // GarP_2,1.58 //",
  "GP12garup2_u:123": "svānte me durdharā pīḍā tatpīḍāto garīyasī /",
  "GP12garup2_u:124": "tridive ditijātebhyo bhūmau mṛtyurugādibhiḥ // GarP_2,1.59 //",
  "GP12garup2_u:125": "iṣṭavastuviyo gaiśca pātāle māmakaṃ bhayam /",
  "GP12garup2_u:126": "evaṃ na nirbhayaṃ sthānamanyadīśa bhavatpadāt // GarP_2,1.60 //",
  "GP12garup2_u:127": "asatyaṃ svapnamāyāvatkālena kavalīkṛtam /",
  "GP12garup2_u:128": "tatrāpi bhārate varṣe bahuduḥ khasya bhāginaḥ // GarP_2,1.61 //",
  "GP12garup2_u:129": "janā dṛṣṭā mayā rāgadveṣamohādiviplutāḥ /",
  "GP12garup2_u:130": "kecidandhāḥ kekarākṣāskhaladvācastu paṅgavaḥ // GarP_2,1.62 //",
  "GP12garup2_u:131": "khañjāḥ kāṇāśca badhirā mūkāḥ kuṣṭhāśca lomaśāḥ /",
  "GP12garup2_u:132": "nānārogaparītāśca khapuṣpāccābhimāninaḥ // GarP_2,1.63 //",
  "GP12garup2_u:133": "teṣāṃ doṣasya vaicitryaṃ mṛtyorgocaratāmapi /",
  "GP12garup2_u:134": "dṛṣṭvā prasumanāḥ prāptaḥ ko mṛtyuścitratā katham // GarP_2,1.64 //",
  "GP12garup2_u:135": "mṛtiryasya vidhānena maraṇādapyanantaram /",
  "GP12garup2_u:136": "vidhinābdakriyā yasya na sa durgatimāpnuyāt // GarP_2,1.65 //",
  "GP12garup2_u:137": "ṛṣibhyastu mayā pūrvamiti sāmānyataḥ śrutam /",
  "GP12garup2_u:138": "jñānāya taddviśeṣasya pṛcchāmīdamiti prabho // GarP_2,1.66 //",
  "GP12garup2_u:139": "mriyamāṇasya kiṃ kṛtyaṃ kiṃ dānaṃ vāsavānuja /",
  "GP12garup2_u:140": "vāhamṛtyorantarāle ko vidhirdahanasya ca // GarP_2,1.67 //",
  "GP12garup2_u:141": "sadyo vilambato vā kiṃ dehamanyaṃ prapadyate /",
  "GP12garup2_u:142": "saṃyamanyāṃ kramyamāṇamāvarṣaṃ kā mṛtikriyā // GarP_2,1.68 //",
  "GP12garup2_u:143": "prāyaścittaṃ durmateḥ kiṃ pañcakādimṛtasya ca /",
  "GP12garup2_u:144": "prasādaṃ kuru me mohaṃ chettumarhasyaśeṣataḥ // GarP_2,1.69 //",
  "GP12garup2_u:145": "sarvamantemayā pṛṣṭaṃ brūhi lokahitāya vai // GarP_2,1.70 //",
  "GP12garup2_u:146": "iti śrīgāruḍe mahāpurāṇe uttarakhaṇḍe dvitīyāṃśākhye dharmakāṇḍe (pretakhaṇḍe)",
  "GP12garup2_u:147": "śrīkṛṣṇagaruḍasaṃvāde praśraprapañco nāma prathamo 'dhyāyaḥ",
  "GP12garup2_u:148": "_____________________________________________________________",
  "GP12garup2_u:149": "śrīgaruḍamahāpurāṇam- 2",
  "GP12garup2_u:150": "śrīkṛṣṇa uvāca /",
  "GP12garup2_u:151": "sādhu pṛṣṭaṃ tvayā bhadra mānuṣāṇāṃ hitāya vai /",
  "GP12garup2_u:152": "śṛṇuṣvāvahito bhūtvā sarvamevaurdhvadaihikam // GarP_2,2.1 //",
  "GP12garup2_u:153": "samyagvibhedarahitaṃ śrutismṛtisamuddhṛtam /",
  "GP12garup2_u:154": "yanna dṛṣṭaṃ suraiḥ sendrairyogibhiryogacintakaiḥ // GarP_2,2.2 //",
  "GP12garup2_u:155": "guhyadguhyataraṃ tacca nākhyātaṃ kasyacitkvacit /",
  "GP12garup2_u:156": "bhaktastvaṃ hi mahābhāga vainateyaṃ bravīmi te // GarP_2,2.3 //",
  "GP12garup2_u:157": "aputrasya gatirnāstu svargo naiva ca naiva ca /",
  "GP12garup2_u:158": "yena kenāpyupāyena kāryaṃ janma sutasya hi // GarP_2,2.4 //",
  "GP12garup2_u:159": "tārayennarakātputtro yadi mokṣo na vidyate /",
  "GP12garup2_u:160": "skandhaḥ putreṇa kartavyo hyagnidātā ca pautrakaḥ // GarP_2,2.5 //",
  "GP12garup2_u:161": "tiladarbhaiśca bhūmyāṃ vai kuṭī ṛtumatī bhavet /",
  "GP12garup2_u:162": "pañca ratnāni vaktre tu yena jīvaḥ prarohati // GarP_2,2.6 //",
  "GP12garup2_u:163": "yadā puṣpaṃ pranaṣṭaṃ hi kva tadā garbhadhāraṇam /",
  "GP12garup2_u:164": "ādarācca tato bhūmau yena garbhaṃ pradhāryate // GarP_2,2.7 //",
  "GP12garup2_u:165": "lepyā tu gomayairbhūmistilāndarbhānviniḥ kṣipet /",
  "GP12garup2_u:166": "tasyāmevāturo muktaḥ sarvaṃ dahati kilbiṣam // GarP_2,2.8 //",
  "GP12garup2_u:167": "darbhatūlī nayetsvargamāturasya na saṃśayaḥ /",
  "GP12garup2_u:168": "darbhāṃstatra kṣipedvātha tūlīgendukamadhyataḥ // GarP_2,2.9 //",
  "GP12garup2_u:169": "sarvatra vasudhāpūtā yatra lepo na vidyate /",
  "GP12garup2_u:170": "yatra lepaḥ sthitastatra punarlepena śudhyati // GarP_2,2.10 //",
  "GP12garup2_u:171": "yātudhānāḥ piśācāśca rākṣasāḥ krūrakarmiṇaḥ /",
  "GP12garup2_u:172": "alepaṃ hyāturaṃ muktaṃ viśantyete viyonayaḥ // GarP_2,2.11 //",
  "GP12garup2_u:173": "nityahomastathā śrāddhaṃ pādaśaucaṃ dvije tathā /",
  "GP12garup2_u:174": "maṇḍalena vinā bhūmyāmāturo mucyate na hi // GarP_2,2.12 //",
  "GP12garup2_u:175": "brahmā viṣṇuśca rudraśca śrīrhutāśastathaiva ca /",
  "GP12garup2_u:176": "maṇḍale copatiṣṭhanti tasmātkurvīta maṇḍalam // GarP_2,2.13 //",
  "GP12garup2_u:177": "anyathā mriyate vālo vṛddhastārkṣyayuvāthavā /",
  "GP12garup2_u:178": "yonyantaraṃ na gacchetsa krīḍate vāyunā saha // GarP_2,2.14 //",
  "GP12garup2_u:179": "miśritaṃ lohitāmiśraṃ tadevaṃ janma jīyate /",
  "GP12garup2_u:180": "tasyaiva vāyubhūtasya na śrāddhaṃ nodakakriyā // GarP_2,2.15 //",
  "GP12garup2_u:181": "mama svedasamudbhūtāstilāstārkṣya pavitrakāḥ /",
  "GP12garup2_u:182": "asurā dānavā daityā vidravanti tilaistathā // GarP_2,2.16 //",
  "GP12garup2_u:183": "tilāḥ śvetāstilā kṛṣṇāstilā gomūtrasaṃnnibhāḥ /",
  "GP12garup2_u:184": "dahantu te me pāpāni śarīreṇa kṛtāni vai // GarP_2,2.17 //",
  "GP12garup2_u:185": "eka eva tilo datto hemadroṇatilaiḥ samaḥ /",
  "GP12garup2_u:186": "tarpaṇe dānahomeṣu datto bhavati cākṣayaḥ // GarP_2,2.18 //",
  "GP12garup2_u:187": "darbhā romasamudbhūtāstilāḥ svedeṣu nānyathā /",
  "GP12garup2_u:188": "devatā dānavāstṛptāḥ śrāddhena pitarastathā // GarP_2,2.19 //",
  "GP12garup2_u:189": "prayogavidhinā brahmā viśvaṃ cāpyupajīvanām /",
  "GP12garup2_u:190": "apasavyādito brahmā pitaro devadevatāḥ // GarP_2,2.20 //",
  "GP12garup2_u:191": "tena te pitarastṛptā apasavye kṛte sati /",
  "GP12garup2_u:192": "darbhamūle sthito brahmā madhye devo janārdanaḥ // GarP_2,2.21 //",
  "GP12garup2_u:193": "darbhāgre śaṅkaraṃ vidyāttrayo devāḥ kuśe smṛtāḥ /",
  "GP12garup2_u:194": "viprā mantrāḥ kaśā vahnistulasī ca khageśvara // GarP_2,2.22 //",
  "GP12garup2_u:195": "naite nirmālyatāṃ yānti kriyamāṇāḥ punaḥ punaḥ /",
  "GP12garup2_u:196": "tulasī brāhmaṇā gāvo viṣṇurekādaśī khaga // GarP_2,2.23 //",
  "GP12garup2_u:197": "pañca pravahaṇānye bhavābdhau majjatāṃ nṛṇām /",
  "GP12garup2_u:198": "viṣṇurekādaśī gītā tulasī vipradhenavaḥ // GarP_2,2.24 //",
  "GP12garup2_u:199": "asāre durgasaṃsāre ṣaṭpadī muktidāyinī /",
  "GP12garup2_u:200": "tilāḥ pavitramatulaṃ darbhāścāpi tulasyatha // GarP_2,2.25 //",
  "GP12garup2_u:201": "nivārayanti caitāni durgatiṃ yāntamāturam /",
  "GP12garup2_u:202": "hastābhyāmuddhareddarbhāṃstoyena prokṣayedbhuvi // GarP_2,2.26 //",
  "GP12garup2_u:203": "mṛtyukāle kṣipeddarbhānkarayorāturasya ca /",
  "GP12garup2_u:204": "darbhaistu kṣipyate yo 'sau darbhaistu pariveṣṭitaḥ // GarP_2,2.27 //",
  "GP12garup2_u:205": "viṣṇuloke sa vai yāti mantrahīno 'pi mānavaḥ /",
  "GP12garup2_u:206": "tūlīṃ kṛtvā kṛtau pādau saṃsthitau kṣitipṛṣṭhataḥ // GarP_2,2.28 //",
  "GP12garup2_u:207": "prāyāścittaṃ viśuddhāgnau saṃsāre 'sārasāgare /",
  "GP12garup2_u:208": "gomayenopalimpettu darbhāstaraṇasaṃsthite // GarP_2,2.29 //",
  "GP12garup2_u:209": "yane dattena dānena sarvaṃ pāpaṃ vyapohati /",
  "GP12garup2_u:210": "lavaṇaṃ tadrasaṃ divyaṃ sarvakāmapradaṃ nṛṇām // GarP_2,2.30 //",
  "GP12garup2_u:211": "yasmādannarasāḥ sarve notkaṭā lavaṇaṃ vinā /",
  "GP12garup2_u:212": "pitṝṇāṃ ca priyaṃ bhavyaṃ tasmātsvargapradaṃ bhavet // GarP_2,2.31 //",
  "GP12garup2_u:213": "viṣṇudehasamudbhūto yato 'yaṃ lavaṇo rasaḥ /",
  "GP12garup2_u:214": "etatsalavaṇaṃ dānaṃ tena śaṃsanti yoginaḥ // GarP_2,2.32 //",
  "GP12garup2_u:215": "brāhmaṇakṣattriyaviśāṃ strīṇāṃ śūdrajanasya ca /",
  "GP12garup2_u:216": "āturasya yadā prāṇā na yānti vasudhātale // GarP_2,2.33 //",
  "GP12garup2_u:217": "lavaṇaṃ tu tadā deyaṃ dvārasyodvāṭanaṃ divaḥ /",
  "GP12garup2_u:218": "anyacca śṛṇu pakṣīndra mṛtyo rūpaṃ prapañcataḥ // GarP_2,2.34 //",
  "GP12garup2_u:219": "yasya kālena no yāyādviyogaḥ prāṇadehayoḥ /",
  "GP12garup2_u:220": "prāṇinaśca svasamaye mṛtyuratyantavismṛtiḥ // GarP_2,2.35 //",
  "GP12garup2_u:221": "yathā vāyurjaladharānvikarṣati yatastataḥ /",
  "GP12garup2_u:222": "tadvajjaladavattārkṣya kālasyaiva vaśānugāḥ // GarP_2,2.36 //",
  "GP12garup2_u:223": "sāttvikā rājasāścaiva tāmasā ye ca kecana /",
  "GP12garup2_u:224": "bhāvāḥ kālātmakāḥ sarve pravartante hi jantuṣu // GarP_2,2.37 //",
  "GP12garup2_u:225": "ādityaścandramāḥ śambhurāpo vāyuḥ śatakratuḥ /",
  "GP12garup2_u:226": "agniḥ khaṃ pṛthivī mitra oṣadhyo vasavastathā // GarP_2,2.38 //",
  "GP12garup2_u:227": "saritaḥ sāgarāścaiva bhāvābhāvau ca sarpahan /",
  "GP12garup2_u:228": "sarve kālena sṛjyante saṃkṣipyante yathā punaḥ // GarP_2,2.39 //",
  "GP12garup2_u:229": "kālena saṃhriyante ca nṛnaṃ mṛtyāvupasthite /",
  "GP12garup2_u:230": "daivayogāttdā vyādhiḥ kaścidutpadyate khaga // GarP_2,2.40 //",
  "GP12garup2_u:231": "vaikalyamindriyāṇāṃ ca balau joraṃhasāṃ bhavet /",
  "GP12garup2_u:232": "yugapadvaścikakoṭiśūkadaṃśo bhavedyadi // GarP_2,2.41 //",
  "GP12garup2_u:233": "tadānumīyate tena pīḍā mṛtyubhavā khaga /",
  "GP12garup2_u:234": "tataḥ kṣaṇena caitanye vikale jaḍatāṃ gate // GarP_2,2.42 //",
  "GP12garup2_u:235": "pricālyante tataḥ prāṇā yāmyairnikaṭavartibhiḥ /",
  "GP12garup2_u:236": "bībhatsaṃ tu tadā rūpaṃ prāṇaiḥ kaṇṭhagatairbhavet // GarP_2,2.43 //",
  "GP12garup2_u:237": "phemudgirate so 'tha mukhaṃ lālākulaṃ bhavet /",
  "GP12garup2_u:238": "aṅguṣṭhamātrapuruṣo hāhā kurvaṃstatastanoḥ // GarP_2,2.44 //",
  "GP12garup2_u:239": "tadaiva nīyate dvatairyāmyairvokṣansvakaṃ gṛham /",
  "GP12garup2_u:240": "bhūya eva hite tāta mṛtyukāladaśāmimām // GarP_2,2.45 //",
  "GP12garup2_u:241": "aṣmā prakupitaḥ kāye tīvravāyusamīritaḥ /",
  "GP12garup2_u:242": "bhinatti marmasthānāni dīpyamāno nirindhanaḥ // GarP_2,2.46 //",
  "GP12garup2_u:243": "udāno nāma pavanastataścordhvaṃ pravartate /",
  "GP12garup2_u:244": "bhaktānāmabubhukṣāṇāmadhogatinirodhakṛt // GarP_2,2.47 //",
  "GP12garup2_u:245": "yairnānṛtāni coktāni prītibhedaḥ kṛto na ca /",
  "GP12garup2_u:246": "āstikaḥ śraddadhānaśca sa sukhaṃ mṛtyumṛcchati // GarP_2,2.48 //",
  "GP12garup2_u:247": "yo na kāmānna saṃraṃbhānna dveṣāddharmamutsṛjet /",
  "GP12garup2_u:248": "yathoktakārī saumyaśca sa sukhaṃ mṛtyumṛcchati // GarP_2,2.49 //",
  "GP12garup2_u:249": "mohajñānapradātāraḥ prāpnuvanti mahattamaḥ /",
  "GP12garup2_u:250": "kūṭasākṣī mṛṣāvādī ye ca viśvāsaghātakāḥ // GarP_2,2.50 //",
  "GP12garup2_u:251": "te mohaṃ mṛtyumṛcchanti tathā ye vedanindakāḥ /",
  "GP12garup2_u:252": "vibhīṣakāḥ pūtigandhā yaṣṭimudgarapāṇayaḥ // GarP_2,2.51 //",
  "GP12garup2_u:253": "āgacchanti durātmāno yamasya puruṣāstadā /",
  "GP12garup2_u:254": "prāpte tvīdṛkpathe ghore jāyate tasya vepathuḥ // GarP_2,2.52 //",
  "GP12garup2_u:255": "krandatyavirataṃ so 'pi pitṛmātṛsutānapi /",
  "GP12garup2_u:256": "sāsya vāgasphuṭā yatnenaikavarṇā vibhāsate // GarP_2,2.53 //",
  "GP12garup2_u:257": "dṛṣṭirvai bhrāmyate trāsācchvāsācchuṣyati cānanam /",
  "GP12garup2_u:258": "sa tato vedanāviṣṭastaccharīraṃ vimuñcati // GarP_2,2.54 //",
  "GP12garup2_u:259": "aspṛśyaṃ kutsanīyaṃ ca tatkṣaṇādeva jāyate /",
  "GP12garup2_u:260": "uktaṃ mṛtyoḥ svarūpaṃ tu prasaṅgādanyadapyatha // GarP_2,2.55 //",
  "GP12garup2_u:261": "vaicitryasyottaraṃ praśre dvitīyasya vadāmi te /",
  "GP12garup2_u:262": "karmaṇāṃ prāktanānāṃ tu tadasattvenaṃ bhadetaḥ // GarP_2,2.56 //",
  "GP12garup2_u:263": "bhavedbhogasya vaicitryaṃ bhrāmyatāṃ prāṇināmiha /",
  "GP12garup2_u:264": "devatvamasuratvaṃ ca yakṣatvādisukhapradam // GarP_2,2.57 //",
  "GP12garup2_u:265": "mānuṣatvaṃ paśutvaṃ ca pakṣitvādyatiduḥ khadam /",
  "GP12garup2_u:266": "karmaṇāṃ tāratamyena bhavatīha khageśvara // GarP_2,2.58 //",
  "GP12garup2_u:267": "atra te kīrtayiṣyāmi vipākaṃ karmaṇāmaham /",
  "GP12garup2_u:268": "vaicitryasya spuṭatvāyayairjovaḥ saṃsaratyayam // GarP_2,2.59 //",
  "GP12garup2_u:269": "mahāpātakajānghorānnarakānprāpya dāruṇān /",
  "GP12garup2_u:270": "karmakṣayātprajāyante mahāpātakinaḥ kṣitau // GarP_2,2.60 //",
  "GP12garup2_u:271": "jāyante lakṣaṇairyaistutāni me śṛṇu sattama /",
  "GP12garup2_u:272": "mṛgāśvasūkaroṣṭrāṇāṃ brahmahā yonimṛcchati // GarP_2,2.61 //",
  "GP12garup2_u:273": "kṛmikīṭapataṅgatvaṃ svarṇahārī samāpnuyāt /",
  "GP12garup2_u:274": "tṛṇagulmatātvaṃ ca kramaśo gurutalpagaḥ // GarP_2,2.62 //",
  "GP12garup2_u:275": "brahmahā kṣayarogī syātsurāpaḥ śyāvadantakaḥ /",
  "GP12garup2_u:276": "hemahārī tu kunakhī duścarmā gurutalpagaḥ // GarP_2,2.63 //",
  "GP12garup2_u:277": "yo yena saṃvasatyeṣāṃ sa talliṅgo 'bhijāyate /",
  "GP12garup2_u:278": "saṃvatsareṇa patati patitena sahācaran // GarP_2,2.64 //",
  "GP12garup2_u:279": "saṃlāpasparśaniḥ śvāsasahayānāśanāsanāt /",
  "GP12garup2_u:280": "yājanādhyāpanādyaunātpāpaṃ saṃkramate nṛṇām // GarP_2,2.65 //",
  "GP12garup2_u:281": "gatvā dārānpareṣāñca brahmasvamapahṛtya ca /",
  "GP12garup2_u:282": "araṇye nirjane deśe jāyate brahmarākṣasaḥ // GarP_2,2.66 //",
  "GP12garup2_u:283": "hīnajātau prajāyeta ratnānāmapahārakaḥ /",
  "GP12garup2_u:284": "patraṃ ca śākhino hṛtvā gandhāṃśchucchundarī pumān // GarP_2,2.67 //",
  "GP12garup2_u:285": "mūṣako dhānyahārī syādyānamuṣṭraḥ phalaṃ kapiḥ /",
  "GP12garup2_u:286": "nirmantrabhojanātkāko gṛdhro hṛtvā hyupaskaram // GarP_2,2.68 //",
  "GP12garup2_u:287": "madhudaṃśaḥ phalaṃ gṛdhro gāṃ godhāgniṃ bakastathā /",
  "GP12garup2_u:288": "syācchvetakuṣṭhī strīvastra hyarucī rasahārakaḥ // GarP_2,2.69 //",
  "GP12garup2_u:289": "kāṃsyahārī tu haṃsaḥ syātparasvasya ca hārakaḥ /",
  "GP12garup2_u:290": "apasmārī gurorhantā krūrakṛdvāmano bhavet // GarP_2,2.70 //",
  "GP12garup2_u:291": "dharmapatnīṃ tyajañchabdavedhī prāṇī bhavetkṣitau /",
  "GP12garup2_u:292": "devaviprasvāpahārī pāṇḍuraḥ paramāṃsabhuk // GarP_2,2.71 //",
  "GP12garup2_u:293": "bhakṣyābhakṣyo gaṇḍamālī mahārogī prajāyate /",
  "GP12garup2_u:294": "nyāsāpahārī kāṇaḥ syāstrījīvaḥ khañjako bhavet // GarP_2,2.72 //",
  "GP12garup2_u:295": "kaumāradāratyāgī ca durbhago 'thai kamiṣṭabhuk /",
  "GP12garup2_u:296": "vātagulmī viprayoṣidgāmī vā jambuko bhavet // GarP_2,2.73 //",
  "GP12garup2_u:297": "śayyāhartā kṣapaṇakaḥ pataṅgo vastrahārakaḥ /",
  "GP12garup2_u:298": "mātsaryādapi jātyandho kapālī dīpahārakaḥ // GarP_2,2.74 //",
  "GP12garup2_u:299": "kauśiko mitrahantā ca kṣayī pitrādinindakaḥ /",
  "GP12garup2_u:300": "skhaladvāganṛtavādī kūṭasākṣī jalodarī // GarP_2,2.75 //",
  "GP12garup2_u:301": "maśakaḥ so 'tha cachinnoṣṭho vivāhe vighnakṛdbhavet /",
  "GP12garup2_u:302": "syādvātha vṛṣalaḥ so 'yaṃ catvare vai viṇmūtrakṛt // GarP_2,2.76 //",
  "GP12garup2_u:303": "mūtrakṛcchrī dūṣakastu kanyāyāḥ klībatāmiyāt /",
  "GP12garup2_u:304": "dvīpī syādvedavikretā varāho 'yājyayājakaḥ // GarP_2,2.77 //",
  "GP12garup2_u:305": "yatastato 'śranmārjāro khadyoto vahadāhakaḥ /",
  "GP12garup2_u:306": "kṛmiḥ paryuṣitādaḥ syānmatsarī bhramaro bhavet // GarP_2,2.78 //",
  "GP12garup2_u:307": "agnyutsādī tu kuṣṭhī syādadattā'dānato vṛṣaḥ /",
  "GP12garup2_u:308": "sarpo gohārako 'nnasya hārakaḥ syādajīrṇavān // GarP_2,2.79 //",
  "GP12garup2_u:309": "jalahārī tu matsyaḥ syātkṣīrahārī balākikā /",
  "GP12garup2_u:310": "annaṃ paryuṣitaṃ vipre pradadatkubjatāṃ vrajet // GarP_2,2.80 //",
  "GP12garup2_u:311": "phalāni harate yastu santatirmriyate khaga /",
  "GP12garup2_u:312": "adattvā bhakṣyamaśrāti hyanapatyo bhavennaraḥ // GarP_2,2.81 //",
  "GP12garup2_u:313": "pravajyāgamanādrājan bhavenmarupiśācakaḥ /",
  "GP12garup2_u:314": "cātako jalahartā syājjanmāndhaḥ puṃstakaṃ haran // GarP_2,2.82 //",
  "GP12garup2_u:315": "pratiśrutya dvijebhyor'thamadadajjambuko bhavet /",
  "GP12garup2_u:316": "parivādādijātīnāṃ labhate kācchapīṃ tanum // GarP_2,2.83 //",
  "GP12garup2_u:317": "durbhagaḥ phalavikretā vṛkaśca vṛṣalīpatiḥ /",
  "GP12garup2_u:318": "mārjāro 'gniṃ padā spṛṣṭvā rogavānparamāṃsabhuk // GarP_2,2.84 //",
  "GP12garup2_u:319": "jalaprastravaṇaṃ yastu bhindyānmatsyo bhavennaraḥ /",
  "GP12garup2_u:320": "hareḥ kathāṃ na śṛṇvanti ye na sādhujanastavam // GarP_2,2.85 //",
  "GP12garup2_u:321": "tānnarānkarṇamūlo 'yaṃ vyāpnuyānnetarāñjanān /",
  "GP12garup2_u:322": "parasyānanasaṃsthaṃ yo grāsaṃ hari mandadhīḥ // GarP_2,2.86 //",
  "GP12garup2_u:323": "devopakaraṇānyenaṃ gaṇḍamālinamīhate /",
  "GP12garup2_u:324": "dambhenācarate dharmaṃ gajacarmā bhavettu saḥ // GarP_2,2.87 //",
  "GP12garup2_u:325": "śiro 'rtipramukhā rogā yānti viśvāsaghātakam /",
  "GP12garup2_u:326": "liṅgapīḍī śivasvaṃ ca śivanirmālyameva ca // GarP_2,2.88 //",
  "GP12garup2_u:327": "striyo 'pyanena mārgeṇa hṛtvā doṣamavāpnuyuḥ /",
  "GP12garup2_u:328": "eteṣāmeva jantūnāṃ bhāryātvamupajāyate // GarP_2,2.89 //",
  "GP12garup2_u:329": "bhogānte narakasyaitatsarvamityavadhāraya /",
  "GP12garup2_u:330": "khagha pradarśyametattu mayoktaṃ te samāsataḥ /",
  "GP12garup2_u:331": "dravyaprakārā hi yathā tathaiva prāṇijātayaḥ // GarP_2,2.90 //",
  "GP12garup2_u:332": "evaṃ vicitrairnijakarmabhirnṛṇāṃ sukhasya duḥ khasya ca janmanāmapi /",
  "GP12garup2_u:333": "vaicitryamuktaṃ śubhakarmataḥ śubhaṃ tathāśubhāccāśubhamīrayanti // GarP_2,2.91 //",
  "GP12garup2_u:334": "etatte sarvaṃmākhyātaṃ yatpṛṣṭo 'hamiha tvayā // GarP_2,2.92 //",
  "GP12garup2_u:335": "iti śrīgāruḍe mahāpurāṇe uttarakhaṇḍe dvitīyāṃśe pratakā(kha)",
  "GP12garup2_u:336": "ṇḍe śrīkṛṣṇagaruḍasaṃvāde aurdhvadehikavidhikarmavipākayorvarṇanaṃ nāma dvitīyo 'dhyāyaḥ",
  "GP12garup2_u:337": "_____________________________________________________________",
  "GP12garup2_u:338": "śrīgaruḍamahāpurāṇam- 3",
  "GP12garup2_u:339": "sūta uvāca /",
  "GP12garup2_u:340": "evamutsāhitaḥ pakṣī svarūpaṃ nirayasya tu /",
  "GP12garup2_u:341": "papracchanarakāṇyevaṃ śrutvā cotkūlitāntaraḥ // GarP_2,3.1 //",
  "GP12garup2_u:342": "garuḍa uvāca /",
  "GP12garup2_u:343": "narakāṇāṃ svarūpaṃ me vada yeṣu vikarmiṇaḥ /",
  "GP12garup2_u:344": "pātyante duḥ khabhūyiṣṭhāsteṣāṃ bhedāṃśca kīrtaya // GarP_2,3.2 //",
  "GP12garup2_u:345": "śrībhagavānuvāca /",
  "GP12garup2_u:346": "narakāṇāṃ sahasrāṇi vartante hyaruṇānuja /",
  "GP12garup2_u:347": "śakyaṃ vistarato naiva vaktuṃ prādhānyato bruve // GarP_2,3.3 //",
  "GP12garup2_u:348": "rauravaṃ nāma narakaṃ mukhyaṃ tadvainibodha me /",
  "GP12garup2_u:349": "raurave kūṭasākṣī tu yāti yaścānṛtī naraḥ // GarP_2,3.4 //",
  "GP12garup2_u:350": "yojanānāṃ sahasre dve rauravo hi pramāṇataḥ /",
  "GP12garup2_u:351": "jānumātrapramāṇaṃ tu tatra gartaṃ sudustaram // GarP_2,3.5 //",
  "GP12garup2_u:352": "tatrāṅgāracayaughena kṛtaṃ taddharaṇīsamam /",
  "GP12garup2_u:353": "tatrāgninā sutīvreṇa tāpitāṅgārabhūminā // GarP_2,3.6 //",
  "GP12garup2_u:354": "tanmadhye pāpakarmāṇaṃ vimuñcanti yamānugāḥ /",
  "GP12garup2_u:355": "sa dahyamānastīvreṇa vahninā paridhāvati // GarP_2,3.7 //",
  "GP12garup2_u:356": "padepade ca pādo 'sya sphuṭyate śīryate punaḥ /",
  "GP12garup2_u:357": "ahorātreṇoddharaṇaṃ pādanyāsena gacchati // GarP_2,3.8 //",
  "GP12garup2_u:358": "evaṃ sahasraṃ vistīrṇaṃ yojanānāṃ vimucyate /",
  "GP12garup2_u:359": "tato 'nyatpāpaśuddhyarthaṃ tādṛṅnirayamṛcchati // GarP_2,3.9 //",
  "GP12garup2_u:360": "rauravaste samākhyātaḥ prathamo narako mayā /",
  "GP12garup2_u:361": "mahārauravasaṃjñaṃ tu śṛṇuṣva narakaṃ khaga // GarP_2,3.10 //",
  "GP12garup2_u:362": "yojanānāṃ sahasrāṇi santi pañca samantataḥ /",
  "GP12garup2_u:363": "tatra tāmramayī bhūmiradhastasyā hutāśanaḥ // GarP_2,3.11 //",
  "GP12garup2_u:364": "tayā tapantyā sā sarvā prodyadvidyutsamaprabhā /",
  "GP12garup2_u:365": "vibhāvyate mahāraudrā pāpināṃ darśanādiṣu // GarP_2,3.12 //",
  "GP12garup2_u:366": "tasyāṃ baddhakarābhyāṃ ca padbhyāṃ caiva yamānugaiḥ /",
  "GP12garup2_u:367": "mucyate pāpakṛnmadhye luṇṭhamānaḥ sa gacchati // GarP_2,3.13 //",
  "GP12garup2_u:368": "kākairbakairvṛkolūkairmaśakairvṛścikaistathā /",
  "GP12garup2_u:369": "bhakṣyamāṇaistathā raudrairgato mārge vikṛṣyate // GarP_2,3.14 //",
  "GP12garup2_u:370": "dahyamāno gatamatirbhrāntastāteti cākulaḥ /",
  "GP12garup2_u:371": "vadatyasakṛdudvagno na śāntimadhigacchati // GarP_2,3.15 //",
  "GP12garup2_u:372": "evaṃ tasmānnarairmokṣastvatikrāntairavāpyate /",
  "GP12garup2_u:373": "varṣāyutāyutaiḥ pāpaṃ yaiḥ kṛtaṃ duṣṭabuddhibhiḥ // GarP_2,3.16 //",
  "GP12garup2_u:374": "tathānyastu tato nāma so 'tiśītaḥ svabhāvataḥ /",
  "GP12garup2_u:375": "mahārauravavaddīrghastathāndhatamasā vṛtaḥ // GarP_2,3.17 //",
  "GP12garup2_u:376": "śītārtāstatra badhyante narāstamasi dāruṇe /",
  "GP12garup2_u:377": "parasparaṃ samāsādya parirabhyāśrayanti te // GarP_2,3.18 //",
  "GP12garup2_u:378": "dantāsteṣāṃ ca bhajyante śītārtiparikampitāḥ /",
  "GP12garup2_u:379": "kṣutṛṣātibalāḥ pakṣinnatha tatrāpyupadavāḥ // GarP_2,3.19 //",
  "GP12garup2_u:380": "himakhaṇḍavaho vāyubhinattyasthīni dāruṇaḥ /",
  "GP12garup2_u:381": "majjāsṛgasthigalitamaśrantyatra kṣudhānvitāḥ // GarP_2,3.20 //",
  "GP12garup2_u:382": "āliṅgyamānā bhrāmyante parasparasamāgame /",
  "GP12garup2_u:383": "evaṃ tatrāpi sumahānkleśastamasi mānavaiḥ // GarP_2,3.21 //",
  "GP12garup2_u:384": "prāpyate śakuniśreṣṭha yo bahūkṛtasañcayaḥ /",
  "GP12garup2_u:385": "nikṛntana iti khyātastato 'nyo narakottamaḥ // GarP_2,3.22 //",
  "GP12garup2_u:386": "kulālacakrāṇi tatra bhrāmyantyavirataṃ khaga /",
  "GP12garup2_u:387": "teṣvāpāṣye nikṛṣyante kālasūtreṇa mānavāḥ // GarP_2,3.23 //",
  "GP12garup2_u:388": "yamānumāṅgulisthena āpādatalamastakam /",
  "GP12garup2_u:389": "na caiṣāṃ jīvitabhraṃśo jāyate pakṣisattama // GarP_2,3.24 //",
  "GP12garup2_u:390": "chinnāni teṣāṃ śataśaḥ khaṇḍānyaikyaṃ vrajanti hi /",
  "GP12garup2_u:391": "evaṃ varṣasahasrāṇi bhrāmyante pāpakarmiṇaḥ // GarP_2,3.25 //",
  "GP12garup2_u:392": "tāvadyāvadaśeṣaṃ ca tatpāpaṃ saṃkṣayaṃ gatam /",
  "GP12garup2_u:393": "aprātaṣṭhaṃ ca narakaṃ śṛṇuṣva gadato mama // GarP_2,3.26 //",
  "GP12garup2_u:394": "tatrasthairnārakairduḥ khamasahyamanubhūyate /",
  "GP12garup2_u:395": "tānyeva tatra cakrāṇi ghaṭīyantrāṇi cānyataḥ // GarP_2,3.27 //",
  "GP12garup2_u:396": "duḥ khasya hetubhūtāni pāpakarmakṛtāṃ nṛṇām /",
  "GP12garup2_u:397": "cakreṣvāropitāḥ kecidbhāmyante tatra mānavāḥ // GarP_2,3.28 //",
  "GP12garup2_u:398": "yāvadvarṣasahasrāṇi na teṣāṃ sthitirantarā /",
  "GP12garup2_u:399": "ghaṭīyantreṣu badvā ye baddhā toyavaṭī yathā // GarP_2,3.29 //",
  "GP12garup2_u:400": "bhrāmyante mānavā raktamudgirantaḥ punaḥ punaḥ /",
  "GP12garup2_u:401": "antrairmukhaviniṣkrāntairnetrairantrāvalambibhaiḥ // GarP_2,3.30 //",
  "GP12garup2_u:402": "duḥ khāni prāpnuvantīha yānyasahyāni jantubhiḥ /",
  "GP12garup2_u:403": "asipatravanaṃ nāma narakaṃ śṛṇu cāparam // GarP_2,3.31 //",
  "GP12garup2_u:404": "yojanānāṃ sahasraṃ yo jvalatyagnyāśṛtāvaniḥ /",
  "GP12garup2_u:405": "saptatīvrakarāścaiṇḍaryatra tīvra sudāruṇe // GarP_2,3.32 //",
  "GP12garup2_u:406": "pratapanti sadā tatra prāṇino narakaukasaḥ /",
  "GP12garup2_u:407": "tanmadhye caraṇaṃ śītasnigdhapatraṃ vibhāṣyate // GarP_2,3.33 //",
  "GP12garup2_u:408": "patrāṇi yatra khaṇḍāni phalānāṃ pakṣisattama /",
  "GP12garup2_u:409": "śvānaśca tatra subalāścarantyāmiṣabhojanāḥ // GarP_2,3.34 //",
  "GP12garup2_u:410": "mahāvaktrā mahādaṃṣṭrā vyāghrā iva mahābalāḥ /",
  "GP12garup2_u:411": "tataśca vanamālokya śiśiracchāyamagrataḥ // GarP_2,3.35 //",
  "GP12garup2_u:412": "prayānti prāṇinastatra kṣuttāpaparipīḍitāḥ /",
  "GP12garup2_u:413": "mātarbhrātastāta iti krandamānāḥ suduḥ khitāḥ // GarP_2,3.36 //",
  "GP12garup2_u:414": "dahyamānāṅghriyugalā dharaṇisthena vahninā /",
  "GP12garup2_u:415": "teṣāṃ gatānāṃ tatrāpi ati śītiḥ samīraṇaḥ // GarP_2,3.37 //",
  "GP12garup2_u:416": "pravāti tena pātyante teṣāṃ khaḍgāstathopari /",
  "GP12garup2_u:417": "chinnāḥ patanti te bhūmau jvalatpāvakasaṃcaye // GarP_2,3.38 //",
  "GP12garup2_u:418": "lelihyamāne cānyatra taptāśeṣamahītale /",
  "GP12garup2_u:419": "sārameyāśca te śīghraṃ śātayanti śarīrataḥ // GarP_2,3.39 //",
  "GP12garup2_u:420": "teṣāṃ khaṇḍānyanekāni rudatāmatibhīṣaṇe /",
  "GP12garup2_u:421": "asipatravanaṃ tāta mayaitatparikīrtitam // GarP_2,3.40 //",
  "GP12garup2_u:422": "ataḥ paraṃ bhīmataraṃ taptakuṃbhaṃ nibodha me /",
  "GP12garup2_u:423": "samantatastaptakumbhā vahnijvālāsamanvitāḥ // GarP_2,3.41 //",
  "GP12garup2_u:424": "jvaladagnicayāstaptatailāyaścūrṇapūritāḥ /",
  "GP12garup2_u:425": "eṣu duṣkṛtakarmāṇo yāmyaiḥ kṣiptā hyadhomukhāḥ // GarP_2,3.42 //",
  "GP12garup2_u:426": "kvāthyante visphuṭadgātrā galanmajjājalānvitāḥ /",
  "GP12garup2_u:427": "sphuṭatkapālenatrāsthicchidyamānā vibhīṣaṇaiḥ // GarP_2,3.43 //",
  "GP12garup2_u:428": "gṛdhrairutpāṭya mucyante punasteṣveva vegitaiḥ /",
  "GP12garup2_u:429": "punaścimacimāyante tailanaikyaṃ vrajanti ca // GarP_2,3.44 //",
  "GP12garup2_u:430": "dravībhūtaiḥ śirogātraiḥ snāyumāṃsatvagāsthibhiḥ /",
  "GP12garup2_u:431": "tato yāmyairnarairāśu darvyāghaṭṭanaghaṭṭitāḥ // GarP_2,3.45 //",
  "GP12garup2_u:432": "kṛtāvarte mahātaile kvāthyante pāpakarmiṇaḥ /",
  "GP12garup2_u:433": "eṣa te vistareṇoktastaptakumbho mayā khaga // GarP_2,3.46 //",
  "GP12garup2_u:434": "ādimo rauravaḥ prokto mahārauravako 'paraḥ /",
  "GP12garup2_u:435": "atiśītastṛtīyastu caturtho hi nikṛntanaḥ // GarP_2,3.47 //",
  "GP12garup2_u:436": "apratiṣṭhaḥ pañcamaḥ syādasipatravano 'paraḥ /",
  "GP12garup2_u:437": "saptamastaptakumbhastu saptaite narakā matāḥ // GarP_2,3.48 //",
  "GP12garup2_u:438": "śrūyantenyānyapi tathā narakāṇi narādhamāḥ /",
  "GP12garup2_u:439": "karmaṇāṃ tāratamyena teṣuteṣu patanti hi // GarP_2,3.49 //",
  "GP12garup2_u:440": "tathā hi narako rodhaḥ śūkarastāla eva ca /",
  "GP12garup2_u:441": "taptakumbho mahājvālaḥ śabalo 'tha vimohanaḥ // GarP_2,3.50 //",
  "GP12garup2_u:442": "krimiśca krimabhakṣaśca lālābhakṣo viṣañjanaḥ /",
  "GP12garup2_u:443": "adhaḥ śirāḥ pūyavaho rudhirāndhaśca viḍrabhujaḥ // GarP_2,3.51 //",
  "GP12garup2_u:444": "tathā vaitaraṇī sū (mū) masipatravanaṃ tathā /",
  "GP12garup2_u:445": "agnijvālo mahāghoraḥ sandaṃśo vāpyabhojanaḥ // GarP_2,3.52 //",
  "GP12garup2_u:446": "tamaśca kālasūtraṃ ca lohaścāpyabhidastathā /",
  "GP12garup2_u:447": "apratiṣṭho 'pyavīciśca narakā evamādayaḥ // GarP_2,3.53 //",
  "GP12garup2_u:448": "tāmasā narakāḥ sarve yamasya viṣaye sthitāḥ /",
  "GP12garup2_u:449": "yeṣu duṣkṛtakarmāṇaḥ patanti hi pṛthakpṛthak // GarP_2,3.54 //",
  "GP12garup2_u:450": "bhūmeradhastātte sarve rauravādyāḥ prakīrtitāḥ /",
  "GP12garup2_u:451": "rogho goghno bhrūṇahā ca agnidātā naraḥ patet // GarP_2,3.55 //",
  "GP12garup2_u:452": "sūkare brahmahā majjetsurāpaḥ svarṇataskaraḥ /",
  "GP12garup2_u:453": "tāle patetkṣattrahantā hatvā vaiśyaṃ ca durgatiḥ // GarP_2,3.56 //",
  "GP12garup2_u:454": "brahmahatyāṃ ca yaḥ kuryādyaśca syādgurutalpagaḥ /",
  "GP12garup2_u:455": "svasṛgāmī taptakumbhī tathā rājabhaṭo 'nṛtī // GarP_2,3.57 //",
  "GP12garup2_u:456": "taptalohaiśca vikretā tathā bandhanarakṣitā /",
  "GP12garup2_u:457": "mādhvī vikrayakartāṃ ca yastu bhaktaṃ parityajet // GarP_2,3.58 //",
  "GP12garup2_u:458": "mahājvālī duhitaraṃ snuṣāṃ gacchati yastu vai /",
  "GP12garup2_u:459": "vedo vikrīyate yaiśca vedaṃ dūṣayate tu yaḥ // GarP_2,3.59 //",
  "GP12garup2_u:460": "guruṃ caivāvamanyante vākśaraistāḍayanti ca /",
  "GP12garup2_u:461": "agamyāgāmī ca naro narakaṃ śabalaṃ vrajet // GarP_2,3.60 //",
  "GP12garup2_u:462": "vimohe patate śūre maryādāṃ yo bhinatti vai /",
  "GP12garup2_u:463": "duriṣṭaṃ kurute yastu kṛmibhakṣaṃ prapadyate // GarP_2,3.61 //",
  "GP12garup2_u:464": "devabrāhmaṇavidveṣṭā lālābhakṣe patatyapi /",
  "GP12garup2_u:465": "kuṇḍakartā kulālaśca nyāsahartā cikitsakaḥ // GarP_2,3.62 //",
  "GP12garup2_u:466": "ārāmeṣvagnidātā ca ete yānti viṣañjane /",
  "GP12garup2_u:467": "asatpratigrahī yastu tathaivāyājyayājakaḥ // GarP_2,3.63 //",
  "GP12garup2_u:468": "na kṣattrairjovate yastu naro gacchedadhomukham /",
  "GP12garup2_u:469": "kṣīraṃ surāṃ ca māsaṃ lākṣāṃ gandhaṃ rasaṃ tilān // GarP_2,3.64 //",
  "GP12garup2_u:470": "evamādīni vikrīṇan ghore pūyavahe patet /",
  "GP12garup2_u:471": "yaḥ kukkuṭānnibadhnāti mārjārān sūkarāṃśca tān /",
  "GP12garup2_u:472": "pakṣiṇaśca mṛgāṃśchā gānso 'pyevaṃ narakaṃ vrajet // GarP_2,3.65 //",
  "GP12garup2_u:473": "ājāviko māhiṣikastathā cakrī dhvajī ca yaḥ /",
  "GP12garup2_u:474": "raṅgopajīviko vipraḥ śākunirgrāmayājakaḥ // GarP_2,3.66 //",
  "GP12garup2_u:475": "agāradāhī garadaḥ kuṇḍāśī somavikrayī /",
  "GP12garup2_u:476": "surāpo māṃsabhakṣī ca tathā ca paśughātakaḥ // GarP_2,3.67 //",
  "GP12garup2_u:477": "rudhirāndhe patantyete patantyete evamāhurmanīṣiṇaḥ /",
  "GP12garup2_u:478": "upaviṣṭantvekapaṅktyāṃ viṣaṃ sambhojayanti ye // GarP_2,3.68 //",
  "GP12garup2_u:479": "patanti niraye ghore viḍbhuje nātra saṃśayaḥ /",
  "GP12garup2_u:480": "madhugrāho vaitaraṇīmākrośī mūtrasaṃjñake // GarP_2,3.69 //",
  "GP12garup2_u:481": "asipatravane 'saucī krodhanaśca etedapi /",
  "GP12garup2_u:482": "agnijvālāṃ mṛgavyādho bhojyate yatra vāyasaiḥ // GarP_2,3.70 //",
  "GP12garup2_u:483": "ijyāyāṃ vratalopācca sandaṃśe narake patet /",
  "GP12garup2_u:484": "skandante yadi vā svapne yatino brahmacāriṇaḥ // GarP_2,3.71 //",
  "GP12garup2_u:485": "putrairadhyāpitā ye ca putrairājñāpitāśca ye /",
  "GP12garup2_u:486": "te sarve narakaṃ yānti nirayaṃ cāpyabhojanam // GarP_2,3.72 //",
  "GP12garup2_u:487": "varṇāśramaviruddhāni krodhaharṣasamanvitāḥ /",
  "GP12garup2_u:488": "karmāṇi ye tu kurvanti sarve nirayavāsinaḥ // GarP_2,3.73 //",
  "GP12garup2_u:489": "upariṣṭātsthito ghora uṣṇātmā rauravo mahān /",
  "GP12garup2_u:490": "sudāruṇaḥ suśītātmā tasyā dhastāmasaḥ smṛtaḥ // GarP_2,3.74 //",
  "GP12garup2_u:491": "evamādikrameṇaiva sarve 'dho 'dhaḥ paristhitāḥ /",
  "GP12garup2_u:492": "duḥ khotkarṣaśca sarveṣu karmasvapi nimittataḥ // GarP_2,3.75 //",
  "GP12garup2_u:493": "sukhotkarṣaśca sarvatra dharmasyehanimitataḥ /",
  "GP12garup2_u:494": "paśyantinarakāndevā hyadhovaktrānsudāruṇān // GarP_2,3.76 //",
  "GP12garup2_u:495": "nārakāścāpi te devānsarvānpaśyanti ūrdhvagān /",
  "GP12garup2_u:496": "etānyānyāni śataśo narakāṇi viyadgate // GarP_2,3.77 //",
  "GP12garup2_u:497": "dinedine tu narake pacyate dahyatenyataḥ /",
  "GP12garup2_u:498": "śīryate bhidyate 'nyatra cūryate klidyatenyataḥ // GarP_2,3.78 //",
  "GP12garup2_u:499": "kvathyate dīpyate 'nyatra tathā vātahato 'nyataḥ /",
  "GP12garup2_u:500": "ekaṃ dinaṃ varṣaśatapramāṇaṃ narake bhavet // GarP_2,3.79 //",
  "GP12garup2_u:501": "tataḥ sarveṣu nistīrṇaḥ pāpī tiryaktvamaśnate /",
  "GP12garup2_u:502": "kṛmikīṭapataṅgeṣu sthāvaraikaśapheṣu ca // GarP_2,3.80 //",
  "GP12garup2_u:503": "gatvā vanagajāḍhyeṣu goṣvaṣu tathaiva ca /",
  "GP12garup2_u:504": "kharo 'śvo 'śvataro gauraḥ śarabhaścamarī tathā // GarP_2,3.81 //",
  "GP12garup2_u:505": "ete caikaśaphāḥ ṣaṭ ca śṛṇu pañcanakhānataḥ /",
  "GP12garup2_u:506": "anyāsu bahupāpāsu duḥ khadāsu ca yo niṣu // GarP_2,3.82 //",
  "GP12garup2_u:507": "mānuṣyaṃ prāpyate kubjo kutsito vāmano 'pi vā /",
  "GP12garup2_u:508": "caṇḍālapukkasādyāsu narayoniṣu jāyate // GarP_2,3.83 //",
  "GP12garup2_u:509": "muhurgarbhe vasantyeva mriyante ca muhurmuhuḥ /",
  "GP12garup2_u:510": "avaśiṣṭena pāpena puṇyena ca samanvitaḥ // GarP_2,3.84 //",
  "GP12garup2_u:511": "tataścārohiṇīṃ yoniṃ śūdravaiśyanṛpādikam /",
  "GP12garup2_u:512": "vipradevendratāṃ cāpi kadācidadhirohati // GarP_2,3.85 //",
  "GP12garup2_u:513": "evaṃ tu pāpakarmāṇo nirayeṣu patantyadhaḥ /",
  "GP12garup2_u:514": "yathā puṇyakṛto yānti tanme nigadataḥ śṛṇu // GarP_2,3.86 //",
  "GP12garup2_u:515": "te yamena vinirdiṣṭāṃ yoniṃ puṇyagatiṃ narāḥ /",
  "GP12garup2_u:516": "pragītagandharvagaṇā nṛtyotsavasamākulāḥ // GarP_2,3.87 //",
  "GP12garup2_u:517": "hāranūpuramādhuryaiḥ śobhitānyamalāni tu /",
  "GP12garup2_u:518": "prayāntyāśu vimānāni divyagandhasragujjvalāḥ // GarP_2,3.88 //",
  "GP12garup2_u:519": "tasmācca pracyutā rājñāmanyeṣāṃ ca mahātmanām /",
  "GP12garup2_u:520": "jāyante nīrujāṃ gehe sa dvṛttipīrapālakāḥ // GarP_2,3.89 //",
  "GP12garup2_u:521": "bhogānsamprāpnuvantyugrāṃstato yāntyūrdhvamanyathā /",
  "GP12garup2_u:522": "avarohiṇīṃ samprāpya pūrvavadyanti mānavāḥ // GarP_2,3.90 //",
  "GP12garup2_u:523": "jātasya mṛtyuloke vai prāṇino maraṇaṃ dhruvam /",
  "GP12garup2_u:524": "pāpiṣṭhānāmadomārgājjīvo niṣkramate dhruvam // GarP_2,3.91 //",
  "GP12garup2_u:525": "pṛthivyāṃ līyate pṛthvī āpaścaiva tathāpsu ca /",
  "GP12garup2_u:526": "tejastejasi līyate samīre ca samīraṇaḥ // GarP_2,3.92 //",
  "GP12garup2_u:527": "ākāśe ca tathākāśaṃ sarvavyāpi niśākare /",
  "GP12garup2_u:528": "tatra kāmastathā krodhaḥ kāye pañcendriyāṇi ca // GarP_2,3.93 //",
  "GP12garup2_u:529": "ete tārkṣya samākhyātā dehe tiṣṭhanti taskarāḥ /",
  "GP12garup2_u:530": "kāmaḥ krodho hyahaṅkāro manastatraiva nāyakaḥ // GarP_2,3.94 //",
  "GP12garup2_u:531": "saṃhāraścaiva kālo 'sau puṇyapāpena saṃyutaḥ /",
  "GP12garup2_u:532": "pañcendriyasamāyuktaḥ sakalairvibudhaiḥ saha // GarP_2,3.95 //",
  "GP12garup2_u:533": "praviśetsa nave dehe pṛhe daradhe guhī yathā /",
  "GP12garup2_u:534": "śarīre ye samāsīnāḥ sarve vai sapta dhātavaḥ // GarP_2,3.96 //",
  "GP12garup2_u:535": "ṣāṭkauśiko hyayaṃ kāyaḥ sarve vātāśca dehinām /",
  "GP12garup2_u:536": "mūtraṃ purīṣaṃ tadyogādye cānye vyādhayastathā // GarP_2,3.97 //",
  "GP12garup2_u:537": "pittaṃ śleṣmā tathā majjā māṃsaṃ vai meda eva ca /",
  "GP12garup2_u:538": "asthi śukraṃ tathā snāyurdehena saha dahyati // GarP_2,3.98 //",
  "GP12garup2_u:539": "eṣa te kathitastārkṣya vināsaḥ sarvadehinam /",
  "GP12garup2_u:540": "kathayāmi punasteṣāṃ śarīraṃ ca yathā bhavet // GarP_2,3.99 //",
  "GP12garup2_u:541": "ekastambaṃsnāyubaddhaṃ sthūṇātrayavibhūṣaṇam /",
  "GP12garup2_u:542": "indriyaiśca samāyuktaṃ navadvāraṃ śarīrakam // GarP_2,3.100 //",
  "GP12garup2_u:543": "viṣayaiśca samākrāntaṃ kāmakrodhasamākulam /",
  "GP12garup2_u:544": "rāgadveṣasamākīrṇaṃ tṛṣṇādurgamataskaram // GarP_2,3.101 //",
  "GP12garup2_u:545": "lobhajālaparicchinnaṃ mohavastreṇa veṣṭitam /",
  "GP12garup2_u:546": "subaddhaṃ māyayā caitallobhenādhiṣṭhitaṃ puram // GarP_2,3.102 //",
  "GP12garup2_u:547": "etadguṇasamākīrṇaṃ śarīraṃ sarvadehinām /",
  "GP12garup2_u:548": "ātmānaṃ ye na jānanti te narāḥ paśavaḥ smṛtāḥ // GarP_2,3.103 //",
  "GP12garup2_u:549": "evameva samākhyātaṃ śarīraṃ te caturvidham /",
  "GP12garup2_u:550": "caturaśītilakṣāṇi nirmitā yonayaḥ purā // GarP_2,3.104 //",
  "GP12garup2_u:551": "udbhijjāḥ svedajāścaiva aṇḍajāśca jarāyujāḥ /",
  "GP12garup2_u:552": "etatte sarvamākhyātaṃ nirayasya prapañcataḥ // GarP_2,3.105 //",
  "GP12garup2_u:553": "athayāmi kramaprāptaṃ praṣṭu vā vartate spṛhā // GarP_2,3.106 //",
  "GP12garup2_u:554": "iti śrīgāruḍe mahāpurāṇe dharmakāṇḍe dvitīyāṃśe pretakalpe śrīkṛṣṇagaruḍasaṃvāde narakatatpraveśanirgamanādivarṇanaṃ nāma tṛtīyo 'dhyāyaḥ",
  "GP12garup2_u:555": "_____________________________________________________________",
  "GP12garup2_u:556": "śrīgaruḍamahāpurāṇam- 4",
  "GP12garup2_u:557": "śrīkṛṣṇa uvāca /",
  "GP12garup2_u:558": "jñānato 'jñānato vāpiyannaraiḥ kaluṣaṃ kṛtam /",
  "GP12garup2_u:559": "tasya pāpasya śuddhyarthaṃ vidheyā niṣkṛtirnaraiḥ // GarP_2,4.1 //",
  "GP12garup2_u:560": "bhasmādisnānadaśakamādau kuryādvicakṣaṇaḥ /",
  "GP12garup2_u:561": "yathāśakti ṣaḍabdādipratyāmnāyāccaredapi // GarP_2,4.2 //",
  "GP12garup2_u:562": "tadardhaṃ vā tadardhaṃ vā tadardhārdhamathāpi vā /",
  "GP12garup2_u:563": "yathāśaktyā tataḥ kuryāddaśa dānāni vai śṛṇu // GarP_2,4.3 //",
  "GP12garup2_u:564": "gobhūtilahiraṇyājyavāsodhanyaguḍāstathā /",
  "GP12garup2_u:565": "rajataṃ lavaṇaṃ caiva dānāni daśa vai viduḥ // GarP_2,4.4 //",
  "GP12garup2_u:566": "prāyaścitte tvāgatā ye tebhyo dadyānnaro daśa /",
  "GP12garup2_u:567": "tato yamadvārapathe pūyaśoṇitasaṃkule // GarP_2,4.5 //",
  "GP12garup2_u:568": "nadīṃ vaitaraṇīṃ tartuṃ dadyādvaitaraṇīṃ ca gām /",
  "GP12garup2_u:569": "kṛṣṇastanī sakṛṣṇāṅgī sā vai vaitaraṇī smṛtā // GarP_2,4.6 //",
  "GP12garup2_u:570": "tilā lohaṃ hiraṇyaṃ ca karpāsaṃ lavaṇaṃ tathā /",
  "GP12garup2_u:571": "saptadhānyaṃ kṣitirgāva ekaikaṃ pāvanaṃ smṛtam // GarP_2,4.7 //",
  "GP12garup2_u:572": "etānyaṣṭau mahādānānyuttamāya dvijātaye /",
  "GP12garup2_u:573": "ātureṇa tu deyāni padarūpāṇi me śṛṇu // GarP_2,4.8 //",
  "GP12garup2_u:574": "chatro pānahavastrāṇi mudrikā ca kamaṇḍaluḥ /",
  "GP12garup2_u:575": "āsanaṃ bhājanaṃ padaṃ cāṣṭavidhaṃ smṛtam // GarP_2,4.9 //",
  "GP12garup2_u:576": "tilāpātraṃ sarpiḥ pātraṃ śayyā sopaskarā tathā /",
  "GP12garup2_u:577": "etatsarvaṃ pradātavyaṃ yadiṣṭaṃ cātmano 'pi tat // GarP_2,4.10 //",
  "GP12garup2_u:578": "aśvo rathaśca mahīṣī vyañjanaṃ vastrameva ca /",
  "GP12garup2_u:579": "brāhmaṇebhyaḥ pradātavyaṃ brahmapūrvamapi svayam // GarP_2,4.11 //",
  "GP12garup2_u:580": "dānā nyanyānyapi khaga tarpayetsvīyaśaktitaḥ /",
  "GP12garup2_u:581": "prāyāścittaṃ kṛtaṃ yena daśa dānānyapi kṣitau // GarP_2,4.12 //",
  "GP12garup2_u:582": "dānaṃ gorvaitaraṇyāśca dānānyaṣṭau tathāpi vā /",
  "GP12garup2_u:583": "tilapātraṃ sarpiḥ pātraṃ śayyādānaṃ tathaiva ca // GarP_2,4.13 //",
  "GP12garup2_u:584": "padadānaṃ ca vidhivannāsau nirayagarbhagaḥ /",
  "GP12garup2_u:585": "svātantryeṇāpi lavaṇadānamicchanti sūrayaḥ // GarP_2,4.14 //",
  "GP12garup2_u:586": "viṣṇudehasamutpanno yato 'yaṃ lavaṇo rasaḥ /",
  "GP12garup2_u:587": "āturasya yadā prāṇā na yānti vasudhātale // GarP_2,4.15 //",
  "GP12garup2_u:588": "lavaṇaṃ ca tadā deyaṃ dvārasyodvāṭanaṃ divaḥ /",
  "GP12garup2_u:589": "yānikāni ca dānāni svayaṃ dattāni mānavaiḥ // GarP_2,4.16 //",
  "GP12garup2_u:590": "tānitāni ca sarvāṇi upatiṣṭhanti cāgrataḥ /",
  "GP12garup2_u:591": "prāyaścittaṃ kṛtaṃ yena sāṅgaṃ khaga sa vai pumān // GarP_2,4.17 //",
  "GP12garup2_u:592": "pāpāni bhasmasātkṛtvā svargaloke mahīyate /",
  "GP12garup2_u:593": "amṛtaṃ tu gavāṃ kṣīraṃ yataḥ patagasattam // GarP_2,4.18 //",
  "GP12garup2_u:594": "tasmāddadāti yo dhenumamṛtatvaṃ sa gacchati /",
  "GP12garup2_u:595": "dānānyaṣṭau tu dattvā vai gandharvanilaye vaset // GarP_2,4.19 //",
  "GP12garup2_u:596": "ālayastatra raudre hi dahyate yena mānavaḥ /",
  "GP12garup2_u:597": "chatradānena succhāyā jāyate pathi tuṣṭidā // GarP_2,4.20 //",
  "GP12garup2_u:598": "asipatravanaṃ dhāramatikrāmati vai sukham /",
  "GP12garup2_u:599": "aśvārūḍhaśca vrajati dadate yadyupānahau // GarP_2,4.21 //",
  "GP12garup2_u:600": "bhojanāsanadānena sukhaṃ mārge bhunakti vai /",
  "GP12garup2_u:601": "pradeśe nirjale dātā sukhī syādvai kamaṇḍaloḥ // GarP_2,4.22 //",
  "GP12garup2_u:602": "yamadūtā mahāraudrāḥ karālāḥ kṛṣṇapiṅgalāḥ /",
  "GP12garup2_u:603": "na pīḍayanti dākṣiṇyādvastrābharaṇadānataḥ // GarP_2,4.23 //",
  "GP12garup2_u:604": "tilapātraṃ tu viprāya dattaṃ patraratha dhruvam /",
  "GP12garup2_u:605": "nāśayettrividhaṃ ṣāpaṃ vāṅmanaḥ kāyasambhavam // GarP_2,4.24 //",
  "GP12garup2_u:606": "ghṛtapātrapradāne rudraloke vasennaraḥ /",
  "GP12garup2_u:607": "sarvopaskarasaṃyuktāṃ śayyāṃ dattvā dvijātaye // GarP_2,4.25 //",
  "GP12garup2_u:608": "nānāpsarobhirākīrṇaṃ vimānamadhirohati /",
  "GP12garup2_u:609": "ṣaṣṭivarṣasahasrāṇi krīḍitvā śakramandire // GarP_2,4.26 //",
  "GP12garup2_u:610": "indralokātparibhraṣṭa iha loke nṛpo bhavet /",
  "GP12garup2_u:611": "sarvopaskaraṇopetaṃ yuvānaṃ doṣavarjitam // GarP_2,4.27 //",
  "GP12garup2_u:612": "yo 'śvaṃ dadāti viprāya svargaloke ca tiṣṭhati /",
  "GP12garup2_u:613": "yāvanti romāṇi haye bhavanti hi khageśvara // GarP_2,4.28 //",
  "GP12garup2_u:614": "tāvato rājitāṃllokānāpnuvanti hi puṣkalān /",
  "GP12garup2_u:615": "caturbhisturagairyuktaṃ sarvopakaraṇairyutam // GarP_2,4.29 //",
  "GP12garup2_u:616": "rathaṃ dvijātaye dattvā rājasūyaphalaṃ labht // GarP_2,4.30 //",
  "GP12garup2_u:617": "dugdhādhikāṃ ca mahiṣīṃ navameghavarṇāṃ santuṣṭatarṇakavalīṃ jaghanābhirāmām /",
  "GP12garup2_u:618": "dattvā suvarṇatilakāṃ dvijapuṅgavāya lokodayaṃ sa jayatīti kimatra citram // GarP_2,4.31 //",
  "GP12garup2_u:619": "tālavṛntasya dānena vāyunā vījyate pathi /",
  "GP12garup2_u:620": "kāntiyuk subhagaḥ śrīmān bhavatyambaradānataḥ // GarP_2,4.32 //",
  "GP12garup2_u:621": "rasānnopaskarayutaṃ gṛhaṃ viprāya yor'payet /",
  "GP12garup2_u:622": "na hīyate tasya vaṃśaḥ svargaṃ prāpnotyanuttamam // GarP_2,4.33 //",
  "GP12garup2_u:623": "bhavatyatra khagaśreṣṭha phalagaukhalāghavam /",
  "GP12garup2_u:624": "śraddhāśraddhāvibhedena dānagauravalāghavāt // GarP_2,4.34 //",
  "GP12garup2_u:625": "tato yenāmbudānāni kṛtānyatra rasāstathā /",
  "GP12garup2_u:626": "tadā khaga tathāhlādamāpadi pratipadyate // GarP_2,4.35 //",
  "GP12garup2_u:627": "annāni yena dattāni śraddhāpūtena cetasā /",
  "GP12garup2_u:628": "so 'pi tṛptimavāpnoti vināpyannena vai tadā // GarP_2,4.36 //",
  "GP12garup2_u:629": "āsanne maraṇe kuryātsaṃnyāsaṃ cedvidhānataḥ /",
  "GP12garup2_u:630": "āvarteta punarnāsau brahmabhūyāya kalpate // GarP_2,4.37 //",
  "GP12garup2_u:631": "āsannamaraṇo matyaścettīrthaṃ pratinayite /",
  "GP12garup2_u:632": "tīrthaprāptau bhavenmuktirmriyate yadi mārgagaḥ /",
  "GP12garup2_u:633": "padepade kratusamaṃ bhavettasya na saṃśayaḥ // GarP_2,4.38 //",
  "GP12garup2_u:634": "gṛhṇīyāccedanaśanaṃ vrataṃ vidhivadāgate /",
  "GP12garup2_u:635": "mṛtyau na so 'pi saṃsāre bhūyaḥ paryaṭati dvija // GarP_2,4.39 //",
  "GP12garup2_u:636": "kiṃ dānamiti turyasya praśnasyottaramīritam /",
  "GP12garup2_u:637": "dāhamṛtyorantare kimitipraśnottaraṃ śṛṇu // GarP_2,4.40 //",
  "GP12garup2_u:638": "gataprāṇaṃ tato jñātvā snātvā putrādirāśu tam /",
  "GP12garup2_u:639": "śavaṃ jalena śuddhena kṣālayedavicārayan // GarP_2,4.41 //",
  "GP12garup2_u:640": "paridhāpyāhate vastre candanaiḥ prokṣayettanum /",
  "GP12garup2_u:641": "tato mṛtasya sthāne vai ekoddiṣṭaṃ samācaret // GarP_2,4.42 //",
  "GP12garup2_u:642": "prayogapūrvaṃ dāhasya yogyatādiryathā bhavet /",
  "GP12garup2_u:643": "āṃsanaṃ prākṣaṇa ca syānna syādetaccatuṣṭayam // GarP_2,4.43 //",
  "GP12garup2_u:644": "āvāhanārcana caiva pāntrālambhāvagāhane /",
  "GP12garup2_u:645": "bhaveddānānnasaṅkalpaḥ piṇḍadānaṃ sadā bhavet // GarP_2,4.44 //",
  "GP12garup2_u:646": "padārthapañcakaṃ na syādrekhā pratyavanejanam /",
  "GP12garup2_u:647": "dadyādakṣayyamudakaṃ na syādetattrayaṃ punaḥ // GarP_2,4.45 //",
  "GP12garup2_u:648": "svadhāvācanamāśīśca tilakaṃ ca khagottama /",
  "GP12garup2_u:649": "ghaṭaṃ dadyātsamāṣānnaṃ dadyāllohasya dakṣiṇām // GarP_2,4.46 //",
  "GP12garup2_u:650": "piṇḍasya cālanaṃ proktaṃ naiva proktamidaṃ trikam /",
  "GP12garup2_u:651": "pracchādanavisargau ca svastivācanakaṃ tathā // GarP_2,4.47 //",
  "GP12garup2_u:652": "eṣu ṣaṭsu vidhiḥ proktaḥ śrāddheṣu malineṣu te /",
  "GP12garup2_u:653": "ṣaḍeva maraṇasthāne dvāri cātvarike tathā // GarP_2,4.48 //",
  "GP12garup2_u:654": "viśrāme kāṣṭhacayane tathā sañcayane khaga /",
  "GP12garup2_u:655": "mṛtisthāne śavo nāma bhūmistuṣyati devatā // GarP_2,4.49 //",
  "GP12garup2_u:656": "pāntho dvāri bhavettena prītā syādvāstudevatā /",
  "GP12garup2_u:657": "catvare khecarastena tuṣyedbhṛtādidevatā // GarP_2,4.50 //",
  "GP12garup2_u:658": "viśrāme bhūtasaṃjño 'yaṃ tuṣṭastena diśo daśa /",
  "GP12garup2_u:659": "citāyāṃ sādhaka iti sañcitau preta ucyate // GarP_2,4.51 //",
  "GP12garup2_u:660": "tiladarbhaghṛtedhāṃsi gṛhītvā tu sutādayaḥ /",
  "GP12garup2_u:661": "gāthāṃ yamasya sūktaṃ vāpyadhīyānā vrajanti hi // GarP_2,4.52 //",
  "GP12garup2_u:662": "aharaharnīyamāno gāmaśvaṃ puruṣaṃ vṛṣam /",
  "GP12garup2_u:663": "vaivasvato na tṛpyeta surayā tviva durmatiḥ // GarP_2,4.53 //",
  "GP12garup2_u:664": "imāṃ gāthamapeteti sūktaṃ vā pathi saṃpaṭhet /",
  "GP12garup2_u:665": "dakṣiṇasyāṃ diśyaraṇyaṃ vrajeyuḥ sarvabāndhavāḥ // GarP_2,4.54 //",
  "GP12garup2_u:666": "pathi śrāddhadvayaṃ kuryātpūrvoktavidhinā khaga /",
  "GP12garup2_u:667": "tataḥ śanairbhūtale vai dakṣiṇāśirasaṃ śavam // GarP_2,4.55 //",
  "GP12garup2_u:668": "sthāpayitvā citābhūmau pūrvoktaṃ śrāddhamācaret /",
  "GP12garup2_u:669": "tṛṇakāṣṭhatilājyādi svayaṃ ninyuḥ sutādayaḥ // GarP_2,4.56 //",
  "GP12garup2_u:670": "śūdrānītaiḥ kṛtaṃ karma sarvaṃ bhavati niṣphalam /",
  "GP12garup2_u:671": "prācīnāvītinā bhāvyaṃ dakṣiṇābhimukena ca // GarP_2,4.57 //",
  "GP12garup2_u:672": "vedī tatra prakartavyā yathāśāstramathāṇḍaja /",
  "GP12garup2_u:673": "pratevastraṃ dvidhā kṛtvārdhena taṃ chādayettataḥ // GarP_2,4.58 //",
  "GP12garup2_u:674": "ardhaṃ śmaśānavāsārthaṃ bhūmāveva viniḥ kṣipet /",
  "GP12garup2_u:675": "tataḥ pūrvoktavidhinā piṇḍaṃ pretakare nyaset // GarP_2,4.59 //",
  "GP12garup2_u:676": "ājyenābhyañjanaṃ kāryaṃ sarvāṅgeṣu śavasya ca /",
  "GP12garup2_u:677": "dāhamṛtyorantarāle vidhiḥ piṇḍasya taṃ śṛṇu // GarP_2,4.60 //",
  "GP12garup2_u:678": "pūrvoktaiḥ pañcabhiḥ piṇḍaiḥ śavasyāhutiyogyatā /",
  "GP12garup2_u:679": "anyathā copaghātācca rākṣasādyā bhavanti hi // GarP_2,4.61 //",
  "GP12garup2_u:680": "saṃmṛjya copalipyātha ullikhyoddhṛtya vedikām /",
  "GP12garup2_u:681": "abhyukṣyopasamādhāya vahniṃ tatra vidhānataḥ // GarP_2,4.62 //",
  "GP12garup2_u:682": "puṣpākṣataiśca saṃpūjya devaṃ kravyādasaṃjñakam /",
  "GP12garup2_u:683": "śrautena tu vidhānena hyāhitāgniṃ dahedvudhaḥ // GarP_2,4.63 //",
  "GP12garup2_u:684": "caṇḍālāgniṃ citāgniṃ ca patitāgniṃ parityajet /",
  "GP12garup2_u:685": "tvaṃ bhūtakṛjjagadyonistvaṃ lokaparipālakaḥ // GarP_2,4.64 //",
  "GP12garup2_u:686": "upasaṃhara tasmāttvamenaṃ svargaṃ nayāmṛtam /",
  "GP12garup2_u:687": "iti kravyādamabhyarcya śarīrāhutimācaret // GarP_2,4.65 //",
  "GP12garup2_u:688": "ardhadagdhe tathā dehe dadyādājyāhutiṃ tataḥ /",
  "GP12garup2_u:689": "asmāttvamadhijāto 'si tvadayaṃ jāyatāṃ punaḥ // GarP_2,4.66 //",
  "GP12garup2_u:690": "asau svargāya lokāya svāhetyuktvā tu nāmataḥ /",
  "GP12garup2_u:691": "evamājyāhutiṃ dattvā tilamiśrāṃ samantrakam // GarP_2,4.67 //",
  "GP12garup2_u:692": "roditavyaṃ tato gāḍhamevaṃ tasya sukhaṃ bhavet /",
  "GP12garup2_u:693": "dāhasyānantaraṃ tatra kṛtvā sañcayanikriyām // GarP_2,4.68 //",
  "GP12garup2_u:694": "pretapiṇḍaṃ pradadyācca dāhārtiśamanaṃ khaga /",
  "GP12garup2_u:695": "tataḥ pradakṣiṇaṃ kṛktvā citāprasthānavīkṣakāḥ // GarP_2,4.69 //",
  "GP12garup2_u:696": "kaniṣṭhapūrvāḥ snānārthaṃ gaccheyuḥ sūktajāpakāḥ /",
  "GP12garup2_u:697": "tato jālasamīpe tu gatvā prakṣālya cāṃśukam // GarP_2,4.70 //",
  "GP12garup2_u:698": "paridhāya punastacca brṛyustaṃ puruṣaṃ prati /",
  "GP12garup2_u:699": "udakaṃ tu kariṣyāmaḥ sacailaṃ puruṣāstataḥ // GarP_2,4.71 //",
  "GP12garup2_u:700": "kurudhvamityeva vadecchatavarṣāvare mṛte /",
  "GP12garup2_u:701": "putrādyā vṛddhapūrvāste ekavastrāḥ śikhāṃ vinā // GarP_2,4.72 //",
  "GP12garup2_u:702": "prācīnāvītinaḥ sarve viśeyurmaunino jalam /",
  "GP12garup2_u:703": "apanaḥ śośucadaghamanena pitṛdiṅmukhāḥ // GarP_2,4.73 //",
  "GP12garup2_u:704": "jalāvaghaṭṭanaṃ cava na kuryuḥ snānakārakāḥ /",
  "GP12garup2_u:705": "tatastaṭe samāgatya śikhāṃ baddhvā ṛjūn kuśān // GarP_2,4.74 //",
  "GP12garup2_u:706": "dakṣiṇāgrahastayostu kṛtvātha satilaṃ jalam /",
  "GP12garup2_u:707": "ādāyāñjalinā yāmyāṃ duḥ khī paitṛkatīrthataḥ // GarP_2,4.75 //",
  "GP12garup2_u:708": "ekavāraṃ trivāraṃ vā daśavāramathāpi vā /",
  "GP12garup2_u:709": "bhūmāvaśmani vā sarve kṣipeyurvāgyatāḥ khaga // GarP_2,4.76 //",
  "GP12garup2_u:710": "tṛpyantu tṛpyatāṃ vāpi tarpayāmyupatiṣṭhatām /",
  "GP12garup2_u:711": "pretaitadamukagotretyukteṣvevaṃ samuccaret // GarP_2,4.77 //",
  "GP12garup2_u:712": "jalāñjalau kṛte paścādvidheyaṃ dantadhāvanam /",
  "GP12garup2_u:713": "tyajanti gotriṇaḥ sarve dināni nava kāśyapa // GarP_2,4.78 //",
  "GP12garup2_u:714": "tata uttīryodakādvai vastrāṇi paridhāya ca /",
  "GP12garup2_u:715": "snānavastraṃ sakṛtpīḍya viśeyuḥ śucibhūtale // GarP_2,4.79 //",
  "GP12garup2_u:716": "aśrupātaṃ na kurvīta dattvā dāhajalāñjalim /",
  "GP12garup2_u:717": "śleṣmāśru bāndhavairmuktaṃ preto bhuṅkte yato 'vaśaḥ // GarP_2,4.80 //",
  "GP12garup2_u:718": "ato na roditavyaṃ hi kriyāḥ kāryāḥ svaśaktitaḥ /",
  "GP12garup2_u:719": "tatasteṣūpaviṣṭeṣu purāṇajñaḥ sukṛtsvakaḥ // GarP_2,4.81 //",
  "GP12garup2_u:720": "śokāpanodaṃ kurvīta saṃsārānityatāṃ bruvan /",
  "GP12garup2_u:721": "mānuṣye kadalīstanbhe asāre sāramārgaṇam // GarP_2,4.82 //",
  "GP12garup2_u:722": "karoti yaḥ sa saṃmūḍho jalabudvadrasannibhe /",
  "GP12garup2_u:723": "pañcadhā saṃbhṛtaḥ kāyo yadi pañcatvamāgataḥ // GarP_2,4.83 //",
  "GP12garup2_u:724": "karmabhiḥ svaśarīrotthaistatra kā paridevanā /",
  "GP12garup2_u:725": "gantrī vasumatī nāśamudadhirdaivatāni ca // GarP_2,4.84 //",
  "GP12garup2_u:726": "phenaprakhyaḥ kathaṃ nāśaṃ martyaloko na yāsyati /",
  "GP12garup2_u:727": "evaṃ saṃśrāvayettatra mṛduśādvalasaṃsthitān // GarP_2,4.85 //",
  "GP12garup2_u:728": "te 'yi saṃśrutya gaccheyurgṛhaṃ bālapuraḥ sarāḥ /",
  "GP12garup2_u:729": "vidaśya rnibapatrāṇi niyatā dvāri veśmanaḥ // GarP_2,4.86 //",
  "GP12garup2_u:730": "ācamya vahnisalilaṃ gomayaṃ gaurasarṣapān /",
  "GP12garup2_u:731": "dūrvāpravālaṃ vṛṣabhamanyadapyatha maṅgalam // GarP_2,4.87 //",
  "GP12garup2_u:732": "praviśeyuḥ samālabhya kṛtvāśmani padaṃ śanaiḥ /",
  "GP12garup2_u:733": "śrautena tu vidhānena āhitāgniṃ dehadvadhaḥ // GarP_2,4.88 //",
  "GP12garup2_u:734": "ūnadvivarṣaṃ nikhanenna kuryādudakaṃ tataḥ /",
  "GP12garup2_u:735": "yoṣitpativratā yā syādbhartāraṃ yānugacchati // GarP_2,4.89 //",
  "GP12garup2_u:736": "prayoga pūrvaṃ bhartāraṃ namaskṛtyāruheccitim /",
  "GP12garup2_u:737": "citibhraṣṭā tu yā mohātsā prājāpatyamācaret // GarP_2,4.90 //",
  "GP12garup2_u:738": "tisraḥ koṭyordhakoṭī ya yāni lomāni mānuṣe /",
  "GP12garup2_u:739": "tāvatkālaṃ vasetsvarge bhartāraṃ yānugacchati // GarP_2,4.91 //",
  "GP12garup2_u:740": "vyālagrāhī yathā vyālaṃ bilāduddharate balāt /",
  "GP12garup2_u:741": "tadvaduddhṛtya sā nārī tenaiva saha modate // GarP_2,4.92 //",
  "GP12garup2_u:742": "tatra sā bhartṛparamā stūyamānāpsarogaṇaiḥ /",
  "GP12garup2_u:743": "krīḍate patinā sārdhaṃ yāvadindrāścaturdaśa // GarP_2,4.93 //",
  "GP12garup2_u:744": "brahmaghno vā kṛghno vā mittrighno vā bhavetpatiḥ /",
  "GP12garup2_u:745": "punātyavidhavā nārī tamādāya mṛtā tu yā // GarP_2,4.94 //",
  "GP12garup2_u:746": "mṛte bhartari yā nārī samāroheddhutāśanam /",
  "GP12garup2_u:747": "sārandhatīsamācārā svargaloke mahīyate // GarP_2,4.95 //",
  "GP12garup2_u:748": "yāvaccāgnau mṛte patyau strī nātmānaṃ pradāhayet /",
  "GP12garup2_u:749": "tāvanna mucyate sā hi strīśarīrātkathañcana // GarP_2,4.96 //",
  "GP12garup2_u:750": "mātṛkaṃ paitṛkaṃ caiva yatra caiva pradīyate /",
  "GP12garup2_u:751": "kulatrayaṃ punātyeṣā bhartāraṃ yānugacchati // GarP_2,4.97 //",
  "GP12garup2_u:752": "ārtārte mudite hṛṣṭā proṣite malinā kṛśā /",
  "GP12garup2_u:753": "mṛte mriyeta yā patyau sā strī jñeyā pativratā // GarP_2,4.98 //",
  "GP12garup2_u:754": "pṛthak citāṃ samāruhya na priyā gantumarhati /",
  "GP12garup2_u:755": "kṣattriyādyāḥ savarṇāśca āroheyurapīha tāḥ // GarP_2,4.99 //",
  "GP12garup2_u:756": "cāṇḍālīmavadhiṃ kṛtvā brāhmaṇītaḥ samo vidhiḥ /",
  "GP12garup2_u:757": "agarbhiṇīnāṃ sarvāsāmabālatākme(kā)nāmapi // GarP_2,4.100 //",
  "GP12garup2_u:758": "dahanasya vidhiḥ proktaḥ sāmānyena mayā khaga /",
  "GP12garup2_u:759": "viśeṣamapi tasyāsya kañcitkiṃ śrotumicchati // GarP_2,4.101 //",
  "GP12garup2_u:760": "garuḍa uvāca /",
  "GP12garup2_u:761": "proṣite tu mṛte svāminyasthnināśamupeyuṣi /",
  "GP12garup2_u:762": "kathaṃ dāhaḥ prakartavyastanme vada jagatpate // GarP_2,4.102 //",
  "GP12garup2_u:763": "śrīkṛṣṇa uvāca /",
  "GP12garup2_u:764": "asthīni cenna labhyante proṣitasya narasya ca /",
  "GP12garup2_u:765": "teṣāñca hi gatisthānaṃ vidhānaṃ kathayāmyaham // GarP_2,4.103 //",
  "GP12garup2_u:766": "śṛṇu tārkṣya paraṃ gopyaṃ patyurdurmaraṇeṣu yat /",
  "GP12garup2_u:767": "laṅghanairye mṛtā jīvāṃ daṃṣṭribhiścābhighātitāḥ // GarP_2,4.104 //",
  "GP12garup2_u:768": "kaṇṭhagrahe vilagnānāṃ kṣīṇānāṃ tuṇḍaghātinām /",
  "GP12garup2_u:769": "viṣāgnivṛṣaviprebhyo viṣūcyā cātmaghātakāḥ // GarP_2,4.105 //",
  "GP12garup2_u:770": "patanodbandhanajalairmṛtānāṃ śṛṇu saṃsthitim /",
  "GP12garup2_u:771": "sarpavyāghraiḥ śṛṅgibhiśca upasargopalodakaiḥ // GarP_2,4.106 //",
  "GP12garup2_u:772": "brāhmaṇaiḥ śvāpadaiścaiva patanairvṛkṣavaidyutaiḥ /",
  "GP12garup2_u:773": "nakhairlohairgireḥ pātairbhittipātairbhṛgostathā // GarP_2,4.107 //",
  "GP12garup2_u:774": "kaṭvāyāmantarikṣe ca cauracāṇḍālatastathā /",
  "GP12garup2_u:775": "udakyāśunakīśūdrarajakādivibhūṣitāḥ // GarP_2,4.108 //",
  "GP12garup2_u:776": "ūrdhvocachiṣṭādharocchiṣṭobhayocchiṣṭāstu ye mṛtāḥ /",
  "GP12garup2_u:777": "śastraghātairmṛtā ye cāsyaśvaspṛṣṭāstathaiva ca // GarP_2,4.109 //",
  "GP12garup2_u:778": "tattu durmaraṇaṃ jñeyaṃ yacca jātaṃ vidhaiṃ vinā /",
  "GP12garup2_u:779": "tena pāpena narakān bhuktvā pretatvabhāginaḥ // GarP_2,4.110 //",
  "GP12garup2_u:780": "na teṣāṃ kārayeddāhaṃ sūtakaṃ nodakakriyām /",
  "GP12garup2_u:781": "na vidhānaṃ mṛtādyañca na kuryā daurdhvadaihikam // GarP_2,4.111 //",
  "GP12garup2_u:782": "na piṇḍadānaṃ kartavyaṃ pramādāccetkaroti hi /",
  "GP12garup2_u:783": "nopatiṣṭhati tatsarvamantarikṣe vinaśyati // GarP_2,4.112 //",
  "GP12garup2_u:784": "atastasya sutaiḥ pauttraiḥ sapiṇḍaiḥ śubhamicchubhiḥ /",
  "GP12garup2_u:785": "nārāyaṇabaliḥ kāryo lokagarhābhiyā khaga // GarP_2,4.113 //",
  "GP12garup2_u:786": "tathā teṣāṃ bhavecchaucaṃ nānyathetyabravīdyamaḥ /",
  "GP12garup2_u:787": "kṛte nārāyaṇabalāvaurdhvadehikayogyatā // GarP_2,4.114 //",
  "GP12garup2_u:788": "tasya suddhikaraṃ karma tadbhavenna tadanyathā /",
  "GP12garup2_u:789": "nārāyaṇabaliṃ samyak tīrthe sarvaṃ prakpayet // GarP_2,4.115 //",
  "GP12garup2_u:790": "kṛṣṇāgre kārayedbiprairyena pūto bhavennaraḥ /",
  "GP12garup2_u:791": "pūrvantu tarpaṇaṃ kāryaṃ vipraiḥ paurāṇavaidikaiḥ // GarP_2,4.116 //",
  "GP12garup2_u:792": "sarvauṣadhyakṣatairmiśrairviṣṇumuddiśya tarpayet /",
  "GP12garup2_u:793": "kāryaṃ puruṣasūktena mantrairvā vaiṣṇavairapi // GarP_2,4.117 //",
  "GP12garup2_u:794": "dakṣiṇābhimukho bhūtvā pretaṃ viṣṇumiti smaran /",
  "GP12garup2_u:795": "anādinidhano devaḥ śaṅkhacakragadādharaḥ // GarP_2,4.118 //",
  "GP12garup2_u:796": "akṣayaḥ puṇḍarīkākṣaḥ pretamokṣaprado bhava /",
  "GP12garup2_u:797": "tarpaṇasyāvasāne syādvītarāgo vimatsaraḥ // GarP_2,4.119 //",
  "GP12garup2_u:798": "jitendriyamanā bhūtvā śuciṣmāndharmatatparaḥ /",
  "GP12garup2_u:799": "bhaktyā tatra prakurvīta śrāddhānyekādaśaiva tu // GarP_2,4.120 //",
  "GP12garup2_u:800": "sarvakarmavidhāne ekaikāgre samāhitaḥ /",
  "GP12garup2_u:801": "toyavrīhiyavāndadyādgodhūmāṃśca priyaṅgavaḥ // GarP_2,4.121 //",
  "GP12garup2_u:802": "haviṣyānnaṃ śubhaṃ mudrāṃ chatroṣṇīṣe ca dāpayet /",
  "GP12garup2_u:803": "dāpayetsarvasaṃsyāni kṣīraṃ kṣaudrasamānvitam // GarP_2,4.122 //",
  "GP12garup2_u:804": "vastropānahasaṃyuktaṃ dadyādaṣṭavidhaṃ padam /",
  "GP12garup2_u:805": "dpayetsarvapāpebhyo na kuryātpaṅktivañcanam // GarP_2,4.123 //",
  "GP12garup2_u:806": "bhūmau sthiteṣu piṇḍeṣu gandhapuṣpākṣatānvitam /",
  "GP12garup2_u:807": "dātavyaṃ sarvaṃviprebhyo vedaśāstravidhānataḥ // GarP_2,4.124 //",
  "GP12garup2_u:808": "śaṅkhe khaḍge 'tha vā tāmre tarpaṇañca pṛthakpṛthak /",
  "GP12garup2_u:809": "dhyānadhāraṇasaṃyukto jānubhyāmavanīṃ gataḥ // GarP_2,4.125 //",
  "GP12garup2_u:810": "ṛcā vai dāpayedarghamarghoddiṣṭaṃ pṛthakpṛthak /",
  "GP12garup2_u:811": "brahmā viṣṇuśca rudraśca yamaḥ pretaśca pañcamaḥ // GarP_2,4.126 //",
  "GP12garup2_u:812": "pṛthakkumbhe tataḥ sthāpyāḥ pañcaratnasamanvitāḥ /",
  "GP12garup2_u:813": "vastrayajñopavītāni pṛthaṅmudgāḥ padāni ca // GarP_2,4.127 //",
  "GP12garup2_u:814": "pañca śrāddhāni kurvīta devatānāṃ yathāvidhi /",
  "GP12garup2_u:815": "jaladhārāṃ tataḥ kuryātpiṇḍepiṇḍe pṛthakpṛthak // GarP_2,4.128 //",
  "GP12garup2_u:816": "śaṅkhe vā tāmrapātre vā alābhe mṛnmaye pi vā /",
  "GP12garup2_u:817": "tilodakaṃ samādāya sarvoṣadhimasanvitam // GarP_2,4.129 //",
  "GP12garup2_u:818": "tāmrapātraṃ tilaiḥ pūrṇaṃ sahiraṇyaṃ sadakṣiṇam /",
  "GP12garup2_u:819": "dadyādbrāhmaṇamukhyāya padadānaṃ tathaica // GarP_2,4.130 //",
  "GP12garup2_u:820": "yamoddeśetilāṃllauhaṃ tato dadyācca dakṣiṇām /",
  "GP12garup2_u:821": "evaṃ viṣṇubaliṃ dattvā yathāśaktyā vidhānataḥ // GarP_2,4.131 //",
  "GP12garup2_u:822": "samuddharati tatkṣipraṃ nātra kāryā vicāraṇa nāgadaṃśānmṛto yastu viśeṣastantu me śṛṇu // GarP_2,4.132 //",
  "GP12garup2_u:823": "suvarṇabhāraniṣpannaṃ nāgaṃ kṛtvā tathaiva gām /",
  "GP12garup2_u:824": "viprāya dattvā vidhivatpiturānṛṇyamāpnuyāt // GarP_2,4.133 //",
  "GP12garup2_u:825": "evaṃ sarpabaliṃ dattvā sarpadoṣādvimucyate /",
  "GP12garup2_u:826": "paścātputtalakaṃ kāryaṃ sarvoṣadhisamanvitam // GarP_2,4.134 //",
  "GP12garup2_u:827": "palāśasya ca vṛntānāṃ vibhāgaṃ śṛṇu kāśyapa /",
  "GP12garup2_u:828": "kṛṣṇājinaṃ samāstīrya kuśaiśca puruṣākṛtim // GarP_2,4.135 //",
  "GP12garup2_u:829": "śatatrayeṇa ṣaṣṭyā ca vṛntaiḥ prokto 'sthisañcayaḥ /",
  "GP12garup2_u:830": "vinyasya tāni vṛntāni aṅgeṣveṣu pṛthak pṛthak // GarP_2,4.136 //",
  "GP12garup2_u:831": "catvāriṃśacchirobhāge grīvāyāṃ daśa vinyaset /",
  "GP12garup2_u:832": "viṃśatyuraḥ sthale dadyādviṃśatiñjaṭhare tathā // GarP_2,4.137 //",
  "GP12garup2_u:833": "bāhudvaye śataṃ dadyātkaṭideśe ca viṃśatim /",
  "GP12garup2_u:834": "ūrudvaye śatañcāpi triṃśajjaṅghādvaye nyaset // GarP_2,4.138 //",
  "GP12garup2_u:835": "dadyāccatuṣṭayaṃ śiśne ṣaḍ dadyādvṛṣāṇadvaye /",
  "GP12garup2_u:836": "daśa pādāṅgulībhāge evamasthīni vinyaset // GarP_2,4.139 //",
  "GP12garup2_u:837": "nārikelaṃ śiraḥ sthāneṃ tumbaṃ dadyācca tāluke /",
  "GP12garup2_u:838": "pañcaratnaṃ mukhe dadyājjihvāyāṃ kadalīphalam // GarP_2,4.140 //",
  "GP12garup2_u:839": "antreṣu nālikaṃ tadyādvālukāṅghrāṇe eva ca /",
  "GP12garup2_u:840": "vasāyāṃ mṛttikāṃ dadyāddharitālamanaḥ śilāḥ // GarP_2,4.141 //",
  "GP12garup2_u:841": "pāradaṃ retasaḥ sthāne purīṣe pittalaṃ tathā /",
  "GP12garup2_u:842": "manaḥ śilā tathā gātre tilapakvantu sandhiṣu // GarP_2,4.142 //",
  "GP12garup2_u:843": "yavapiṣṭaṃ yathā māṃse madhu śoṇitameva ca /",
  "GP12garup2_u:844": "keśeṣu ca jaṭājūṭaṃ tvacāyāñca mṛgatvacam // GarP_2,4.143 //",
  "GP12garup2_u:845": "karṇayostālapatrañca stanayoścaiva guñjikāḥ /",
  "GP12garup2_u:846": "nāsāyāṃ śatapatrañca kamalaṃ nābhimaṇḍale // GarP_2,4.144 //",
  "GP12garup2_u:847": "vṛntākaṃ vṛṣaṇadvandve liṅge syādgṛñjanaṃ śubham /",
  "GP12garup2_u:848": "ghṛtaṃ nābhyāṃ pradeyaṃ syātkau pīne ca trapusmṛtam // GarP_2,4.145 //",
  "GP12garup2_u:849": "mauktikaṃ stanayormūrdhni kuṅkumeva vilepanam /",
  "GP12garup2_u:850": "karpūrāgurudhūpaiśca śubhairmālyaiḥ sugandhibhiḥ // GarP_2,4.146 //",
  "GP12garup2_u:851": "paridhānaṃ paṭṭasūtraṃhṛdaye caiva vinyaset /",
  "GP12garup2_u:852": "ṛddhivṛddhī bhujau dvau ca cakṣurbhyāñca kapardakam // GarP_2,4.147 //",
  "GP12garup2_u:853": "danteṣu dāḍimībījānyaṅgulīṣu ca campakam /",
  "GP12garup2_u:854": "sindūraṃ netrakoṇe ca tāmbūlādyupahārakam // GarP_2,4.148 //",
  "GP12garup2_u:855": "sarvauṣadiyutaṃ pretaṃ kṛtvā pūjāṃ yathoditām /",
  "GP12garup2_u:856": "sāgnike cāpi vidhinā yajñapātraṃ nyasyetkramāt // GarP_2,4.149 //",
  "GP12garup2_u:857": "striyaḥ punantu ma śira imaṃ me varuṇena ca /",
  "GP12garup2_u:858": "pretasya pāvanaṃ kṛtvā śālagrāmaśilodakaiḥ // GarP_2,4.150 //",
  "GP12garup2_u:859": "viṣṇumuddiśya dātavyā suśīlā gauḥ payasvinī /",
  "GP12garup2_u:860": "tilā lauhaṃ hiraṇyañca karpāsaṃ lavaṇaṃ tathā // GarP_2,4.151 //",
  "GP12garup2_u:861": "saptadhānyaṃ kṣitirgāva ekaikaṃ pāvanaṃ smṛtam /",
  "GP12garup2_u:862": "tilapātraṃ tato dadyātpadadānaṃ tathaiva ca // GarP_2,4.152 //",
  "GP12garup2_u:863": "kartavyaṃ vaiṣṇavaṃ śrāddhaṃ pretamuktyarthamātmanaḥ /",
  "GP12garup2_u:864": "pretamokṣaṃ tataḥ kuryāddhṛdi viṣṇuṃ prakalpyaca // GarP_2,4.153 //",
  "GP12garup2_u:865": "evaṃ puttalakaṃ kṛtvā dāhayedvidhipūrvakam /",
  "GP12garup2_u:866": "tacchruddhaye tu saṃskartā putrādirniṣkṛtiṃ caret // GarP_2,4.154 //",
  "GP12garup2_u:867": "trīnkṛcchrānṣaḍdvādaśa ca tathā pañcadaśāpi ca /",
  "GP12garup2_u:868": "prāyaścittanimittānusāreṇa vipravatsmṛtaḥ // GarP_2,4.155 //",
  "GP12garup2_u:869": "aśaktau gohiraṇyādi pratyāmnāyaṃ caredapi /",
  "GP12garup2_u:870": "ātmano 'nadhikāritve śuddhimevaṃ caredvundhaḥ // GarP_2,4.156 //",
  "GP12garup2_u:871": "aśuddhena tu yaddattamuddiśyāśuddhimeva ca /",
  "GP12garup2_u:872": "nopatiṣṭhati tatsarvamantarikṣe vinaśyati // GarP_2,4.157 //",
  "GP12garup2_u:873": "śuddhiṃ sampādya kartavyaṃ dahanādyaurdhvadehikam /",
  "GP12garup2_u:874": "akṛtvā niṣkṛtiṃ yastu kurute dahanādikam // GarP_2,4.158 //",
  "GP12garup2_u:875": "matipūrvamamatyā ca kramāttaniṣkṛtiṃ śṛṇu /",
  "GP12garup2_u:876": "kṛtvāgnimudakaṃ snānaṃ sparśanaṃ vahanaṃ kathām // GarP_2,4.159 //",
  "GP12garup2_u:877": "rajjucchedāśrupātañca taptakṛcchreṇa śudhyati /",
  "GP12garup2_u:878": "eṣāmanyatamaṃ pretaṃ yo vahettu dehata vā // GarP_2,4.160 //",
  "GP12garup2_u:879": "kaṭodakakriyāṃ kṛtvā kṛcchra sāntapanaṃ caret /",
  "GP12garup2_u:880": "nimitte laghuni svalpaṃ mahanmahati kalpayet // GarP_2,4.161 //",
  "GP12garup2_u:881": "garuḍa uvāca /",
  "GP12garup2_u:882": "kṛcchrasya taptakṛcchrasya tathā sāntapanasya ca /",
  "GP12garup2_u:883": "lakṣaṇaṃ brūhi me svāmiṃstrayāṇāmapi suvrata // GarP_2,4.162 //",
  "GP12garup2_u:884": "śrīkṛṣṇa uvāca /",
  "GP12garup2_u:885": "tryahaṃ prātastryahaṃ sāyaṃ tryahamadyādayācitam /",
  "GP12garup2_u:886": "upavāsastryahañcaiva eṣa kṛcchra udāhṛtaḥ // GarP_2,4.163 //",
  "GP12garup2_u:887": "taptakṣīraghṛtāmbūnāmekaikaṃ pratyahaṃ pibet /",
  "GP12garup2_u:888": "ekarātropavāsaśca taptakṛcchra udāhṛtaḥ // GarP_2,4.164 //",
  "GP12garup2_u:889": "gomūtraṃ gomayaṃ kṣīraṃ dadhi sarpiḥ kuśodakam /",
  "GP12garup2_u:890": "jagdhvā pare 'hnyupavasetkṛcchraṃ sāntapanañcaran // GarP_2,4.165 //",
  "GP12garup2_u:891": "mayā te 'yaṃ samākhyāto durmṛtasya vidhiḥ khaga /",
  "GP12garup2_u:892": "tadā mṛtaṃ vijānīyāddīpanirvāṇamāgataḥ // GarP_2,4.166 //",
  "GP12garup2_u:893": "agnidāhaṃ tataḥ kuryātsūtakañca dinatrayam /",
  "GP12garup2_u:894": "daśāhaṃ gartapiṇāḍañca kartavyaṃ pretapūrvakam // GarP_2,4.167 //",
  "GP12garup2_u:895": "evaṃ vidhiṃ tataḥ kuryāttataḥ pretaśca muktibhāk /",
  "GP12garup2_u:896": "mṛtabhrāntyā pratikṛteḥ kṛte dāhe sa vai yadi // GarP_2,4.168 //",
  "GP12garup2_u:897": "āyāti tena kartavyaṃ majjanaṃ ghṛkuṇḍake /",
  "GP12garup2_u:898": "jātakarmādisaṃskārāḥ kartavyāḥ punareva tu // GarP_2,4.169 //",
  "GP12garup2_u:899": "ūḍhāmeva svakāṃ bhāryāmudvahedvidhivatpumān /",
  "GP12garup2_u:900": "varṣe pañcadaśe pakṣin dvādaśe vā gate sati // GarP_2,4.170 //",
  "GP12garup2_u:901": "ajñātasya proṣitasya kṛtvā pratikṛtiṃ dahet /",
  "GP12garup2_u:902": "rajasvalāsūtikayorviśeṣaṃ maraṇe śṛṇu // GarP_2,4.171 //",
  "GP12garup2_u:903": "sūtikāyāṃ mṛtāyāntu evaṃ kurvanti yājñikāḥ /",
  "GP12garup2_u:904": "kumbhe salilamādāya pañcagavyaṃ tathaiva ca // GarP_2,4.172 //",
  "GP12garup2_u:905": "puṇyābhirabhimantryāpo vācā śuddhiṃ labhettataḥ /",
  "GP12garup2_u:906": "śatasūrpodakenādau snāpayitvā yathāvidhi // GarP_2,4.173 //",
  "GP12garup2_u:907": "tenaiva snāpayitvā tu dāhaṃ kuryātsvageśvara /",
  "GP12garup2_u:908": "pañcabhiḥ snāpayitvā tu gavyaiḥ pretāṃ rajasvalām // GarP_2,4.174 //",
  "GP12garup2_u:909": "vastrāntarākṛtiṃ kṛtvā dāhayedvidhipūrvakam /",
  "GP12garup2_u:910": "mṛtasya pañcake dāhavidhiṃ vacmi śṛṇuṣva me // GarP_2,4.175 //",
  "GP12garup2_u:911": "ādau kṛtvā dhaniṣṭhārdhametannakṣatrapañcakam /",
  "GP12garup2_u:912": "revatyantaṃ sadā dūṣyamaśubhaṃ sarvadā bhavet // GarP_2,4.176 //",
  "GP12garup2_u:913": "dāhastatra na kartavyo viṣādaḥ sarvajantuṣu /",
  "GP12garup2_u:914": "na jalaṃ dīyate teṣu aśubhaṃ sarvadā bhavet // GarP_2,4.177 //",
  "GP12garup2_u:915": "pañcakānantaraṃ sarvaṃ kāryaṃ kartavyamanyathā /",
  "GP12garup2_u:916": "puttrāṇāṃ gotriṇāṃ tasya santāpo 'pyupajāyate // GarP_2,4.178 //",
  "GP12garup2_u:917": "gṛhe hānirbhavatyeva ṛkṣeṣveṣu mṛtasya ca /",
  "GP12garup2_u:918": "atha vā ṛkṣamadye ca dāhastu vidhipūrvakaḥ // GarP_2,4.179 //",
  "GP12garup2_u:919": "kriyate mānuṣāṇāntu sa vā āhutipūrvakaḥ /",
  "GP12garup2_u:920": "viprairvidhirataḥ kāryo mantraistu vidhipūrvakam // GarP_2,4.180 //",
  "GP12garup2_u:921": "śavasthānasamīpe tu kṣeptavyāḥ puttalāstataḥ /",
  "GP12garup2_u:922": "darbhakḷptāstu catvāra ṛkṣamantrābhimantritāḥ // GarP_2,4.181 //",
  "GP12garup2_u:923": "tato dāhaḥ prakartavyastaiśca puttalakaiḥ saha /",
  "GP12garup2_u:924": "sūtakānte tadā puttraiḥ kāryaṃ śāntikapauṣṭikam // GarP_2,4.182 //",
  "GP12garup2_u:925": "pañcakeṣu mṛto yo 'sau na satiṃ labhate naraḥ /",
  "GP12garup2_u:926": "tilān gāñca suvarṇañca tamuddiśya ghṛtaṃ dadet // GarP_2,4.183 //",
  "GP12garup2_u:927": "viprāṇāṃ dāpayeddānaṃ sarvavighnavināśanam /",
  "GP12garup2_u:928": "bhojanopānahaucchattraṃ hemamudrā ca vāsasī // GarP_2,4.184 //",
  "GP12garup2_u:929": "dakṣiṇā dīyate vipre pātakasya pramocanaḥ /",
  "GP12garup2_u:930": "mayāte 'yaṃ samākhyāto vidhiḥ pañcaharaḥ sthitaḥ /",
  "GP12garup2_u:931": "saṃyaminyāṃ yathāyānaṃ yathāvarṣaṃ mṛtakriyā // GarP_2,4.185 //",
  "GP12garup2_u:932_0": "iti śrīgāruḍe mahāpurāṇe uttarakhaṇḍe pretakalpe śrīkṛṣṇagaruḍasaṃvāde dahanavidhikṛcchralakṣaṇadagdhāgamanarajasvalāmaraṇavidhipañcakamaraṇaprāyaścittanirūpaṇaṃ",
  "GP12garup2_u:932_1": "nāma caturtho 'dhyāyaḥ",
  "GP12garup2_u:933": "_____________________________________________________________",
  "GP12garup2_u:934": "śrīgaruḍamahāpurāṇam- 5",
  "GP12garup2_u:935": "śrīkṛṣṇa uvāca /",
  "GP12garup2_u:936": "evaṃ dagdhvā naraṃ pretaṃ snātvā kṛtvā tilodakam /",
  "GP12garup2_u:937": "agrataḥ strījano gacchedvrajeyuḥ pṛṣṭhato narāḥ // GarP_2,5.1 //",
  "GP12garup2_u:938": "prāśayennimbapatrāṇi rudanto nāmapūrvakam /",
  "GP12garup2_u:939": "vidhātavyaṃ cācamanaṃ pāṣāṇopari saṃsthite // GarP_2,5.2 //",
  "GP12garup2_u:940": "te praviśya gṛhaṃ sarve sutādyāśca sapiṇḍakāḥ /",
  "GP12garup2_u:941": "bhaveyurdaśarātraṃ vai yata āśaucakaṃ khaga // GarP_2,5.3 //",
  "GP12garup2_u:942": "krītalabdhāśanāḥ sarve svapeyuste pṛthakpṛthak /",
  "GP12garup2_u:943": "akṣāralavaṇānnāḥ syurnimajjeyuśca te tryaham // GarP_2,5.4 //",
  "GP12garup2_u:944": "amāṃsabhojanāścādhaḥ śayīranbrahmacāriṇaḥ /",
  "GP12garup2_u:945": "parasparaṃ na saṃspṛṣṭā dānādhyayanavarjitāḥ // GarP_2,5.5 //",
  "GP12garup2_u:946": "malināścādhomukhāśca dīnā bhogavivarjitāḥ /",
  "GP12garup2_u:947": "aṅgasaṃvāhanaṃ keśamārjanaṃ varjayanti te // GarP_2,5.6 //",
  "GP12garup2_u:948": "mṛnmaye patraje vāpi bhuñjīraṃste ca bhājane /",
  "GP12garup2_u:949": "uvāsantu te kuryurekāhamatha vā tryaham // GarP_2,5.7 //",
  "GP12garup2_u:950": "garuḍa uvāca /",
  "GP12garup2_u:951": "āśaucina iti proktamāśaucasya ca vai prabho /",
  "GP12garup2_u:952": "lakṣaṇaṃ kiṃ kiyatkālaṃ bhāvyaṃ vā tadyutairnaraiḥ // GarP_2,5.8 //",
  "GP12garup2_u:953": "śṛkṛṣṇa uvāca /",
  "GP12garup2_u:954": "apanodyantvidaṃ kālādibhirāśu niṣedhakṛt /",
  "GP12garup2_u:955": "piṇḍādhyayanadānādeḥ puṅgato 'tiśayo hi tat // GarP_2,5.9 //",
  "GP12garup2_u:956": "daśāhaṃ śāvamāśaucaṃ sapiṇḍeṣu vidhīyate /",
  "GP12garup2_u:957": "janane 'pyevameva syānnipuṇaṃ śuddhimicchatām // GarP_2,5.10 //",
  "GP12garup2_u:958": "janmanyekodakānāntutrirātrācchuddhiriṣyate /",
  "GP12garup2_u:959": "śāvasya śeṣācchudhyanti tryahādudakadāyinaḥ // GarP_2,5.11 //",
  "GP12garup2_u:960": "ādantajananatsadya ā caulānnaiśikī smṛtā /",
  "GP12garup2_u:961": "trirātramā vratādeśāddaśarātramataḥ param // GarP_2,5.12 //",
  "GP12garup2_u:962": "āśaucaṃ te samākhyātaṃ saṃkṣepātprakṛtaṃ bruve /",
  "GP12garup2_u:963": "jalaṃ tridivamākāśe sthāpyaṃ kṣīrañca mṛnmaye // GarP_2,5.13 //",
  "GP12garup2_u:964": "atra snāhi pibātreti mantreṇānena kāśyapa /",
  "GP12garup2_u:965": "kāṣṭhatraye guṇairbaddhe prītyai rātrau catuṣpathe // GarP_2,5.14 //",
  "GP12garup2_u:966": "prathame 'hni tṛtīye vā saptame navame tathā /",
  "GP12garup2_u:967": "asthisaṃcayanaṃ kāryaṃ dine tadgotrajaiḥ saha // GarP_2,5.15 //",
  "GP12garup2_u:968": "tadūrdhvamaṅgasaṃsparśaḥ sapiṇḍānāṃ vidhīyate /",
  "GP12garup2_u:969": "yogyāḥ sarvakriyāṇāṃ ca samānasalilāstathā // GarP_2,5.16 //",
  "GP12garup2_u:970": "pretapiṇḍaṃ bahirdadyāddarbhamātravivarjitam /",
  "GP12garup2_u:971": "prāgudīcyāṃ caruṃ kṛtvā snātvā prayatamānasaḥ // GarP_2,5.17 //",
  "GP12garup2_u:972": "bhūmāvasaṃskṛtānāṃ ca saṃskṛtānāṃ kuśeṣu ca /",
  "GP12garup2_u:973": "navabhirdivasaiḥ piṇḍānnava dadyātsamāhitaḥ // GarP_2,5.18 //",
  "GP12garup2_u:974": "daśamaṃ piṇḍamutsṛjya rātriśeṣe śucirbhavet /",
  "GP12garup2_u:975": "asagotraḥ sagotro vā yadi strī yati vā pumān // GarP_2,5.19 //",
  "GP12garup2_u:976": "prathame 'hani yo dadyātsa daśāhaṃ samāpayet /",
  "GP12garup2_u:977": "śālinā saktubhirvāpi śākairvāpyatha nirvapet // GarP_2,5.20 //",
  "GP12garup2_u:978": "prathame 'hani yaddravyaṃ tadeva syāddaśāhikam /",
  "GP12garup2_u:979": "yāvadāśaucamekaikasyāñjalerdānamucyate // GarP_2,5.21 //",
  "GP12garup2_u:980": "yadvā yasmindine dānaṃ tasmiṃstaddinasaṃkhyayā /",
  "GP12garup2_u:981": "daśāhe 'ñjalayaḥ pakṣinpañcāśadantime // GarP_2,5.22 //",
  "GP12garup2_u:982": "dvivṛddhyā vā bhavetpakṣinnañjalīnāṃ śataṃ punaḥ /",
  "GP12garup2_u:983": "yadāhi tryahamāśaucaṃ tadā vāñjalayo daśa // GarP_2,5.23 //",
  "GP12garup2_u:984": "trayo 'ñjalaya evaṃ tu prathame 'hanivai tadā /",
  "GP12garup2_u:985": "catvārastu dvitīye 'hni tṛtīye syustrayastathā // GarP_2,5.24 //",
  "GP12garup2_u:986": "śatāñjali yadā pakṣinnādye triṃśattadāhani /",
  "GP12garup2_u:987": "catvāriṃśaddvitīye 'hni triṃśadahni tṛtīyake // GarP_2,5.25 //",
  "GP12garup2_u:988": "evaṃ jalasyāñjalayo vibhājyāḥ pakṣayordvayoḥ /",
  "GP12garup2_u:989": "sarveṣu pitṛkāryeṣu putro mukyo 'dhikāravān // GarP_2,5.26 //",
  "GP12garup2_u:990": "piṇḍaprasekastūṣṇīñca puṣpadhūpādikaṃ tathā /",
  "GP12garup2_u:991": "daśame 'hani samprāpte snānaṃ grāmādvahiścaret // GarP_2,5.27 //",
  "GP12garup2_u:992": "tatra tyājyāni vāsāṃsi keśaśmaśrunakhāni ca /",
  "GP12garup2_u:993": "vipraḥ śudhyatyapaḥ spṛṣṭvā kṣattriyo vāhanaṃ tathā // GarP_2,5.28 //",
  "GP12garup2_u:994": "vaiśyaḥ pratodaṃ raśmīnvā śūdro yaṣṭiṃ kṛtakriyaḥ /",
  "GP12garup2_u:995": "mṛtādalpavayobhiśca sapiṇḍaiḥ parivāpanam // GarP_2,5.29 //",
  "GP12garup2_u:996": "kāryantu ṣoḍaśī ṣaḍbhiḥ piṇḍairdaśabhiraiva ca /",
  "GP12garup2_u:997": "prathamā malinā hyetairādaśāhaṃ mṛterbhavet // GarP_2,5.30 //",
  "GP12garup2_u:998": "dināni daśa yānṣiṇḍānkurvantyatra sutādayaḥ /",
  "GP12garup2_u:999": "pratyahaṃ te vibhajyante caturbhāgaiḥ khagottama // GarP_2,5.31 //",
  "GP12garup2_u:1000": "bhāgadvayena dehaḥ syāttṛtīyena yamānugāḥ /",
  "GP12garup2_u:1001": "tṛpyanti hi caturthena svayamapyupajīvati // GarP_2,5.32 //",
  "GP12garup2_u:1002": "ahorātraistu navabhirdeho niṣpattimāpnuyāt /",
  "GP12garup2_u:1003": "śirastvādyena piṇḍena pretasya kriyate tathā // GarP_2,5.33 //",
  "GP12garup2_u:1004": "dvitīyena tu karṇākṣināsikaṃ tu samāsataḥ /",
  "GP12garup2_u:1005": "galāṃsabhujavakṣaśca tṛtīyena tathā kramāt // GarP_2,5.34 //",
  "GP12garup2_u:1006": "caturthena ca piṇḍena nābhiliṅgagudaṃ tathā /",
  "GP12garup2_u:1007": "jānujaṅghaṃ tathā pādau pañcamena tu sarvadā // GarP_2,5.35 //",
  "GP12garup2_u:1008": "sarvamarmāṇi ṣaṣṭhena saptamena tu nāḍayaḥ /",
  "GP12garup2_u:1009": "dantalomānyaṣṭamena vīryantu navamena ca // GarP_2,5.36 //",
  "GP12garup2_u:1010": "daśamena tu pūrṇatvaṃ tṛptatā kṣudviparyayaḥ /",
  "GP12garup2_u:1011": "madhyamāṃ ṣoḍaśīṃ vacmi vainateya śṛṇuṣva me // GarP_2,5.37 //",
  "GP12garup2_u:1012": "viṣṇavādiviṣṇuparyantānyekādaśa tathā khaga /",
  "GP12garup2_u:1013": "śrāddhāni pañca devānāmityeṣāṃ madhyaṣīḍaśī // GarP_2,5.38 //",
  "GP12garup2_u:1014": "nimittaṃ durmatiṃ kṛtvā yadi nārāyaṇo baliḥ /",
  "GP12garup2_u:1015": "ekādaśāhe kartavyo vṛṣotsargo 'pi tatra vai // GarP_2,5.39 //",
  "GP12garup2_u:1016": "ekādaśāhe pretasya yasyātsṛjyeta no vṛṣaḥ /",
  "GP12garup2_u:1017": "pretatvaṃ susthiraṃ tasya dattaiḥ śrāddhaśatairapi // GarP_2,5.40 //",
  "GP12garup2_u:1018": "akṛtvā yadvṛṣotsargaṃ kṛtaṃ vai piṇḍapātanam /",
  "GP12garup2_u:1019": "niṣphalaṃ sakalaṃ vidyātpramītāya na tadbhavet // GarP_2,5.41 //",
  "GP12garup2_u:1020": "vṛṣotsargādṛte nānyatkiñcidasti mahītale /",
  "GP12garup2_u:1021": "putraḥ patnyatha dauhitraḥ pitā vā duhitātha vā // GarP_2,5.42 //",
  "GP12garup2_u:1022": "mṛtādanantaraṃ tasya dhruvaṃ kāryo vṛṣotsavaḥ /",
  "GP12garup2_u:1023": "caturvatsatarīyukto yasyotsṛjyeta vā vṛṣaḥ // GarP_2,5.43 //",
  "GP12garup2_u:1024": "alaṅkṛto vidhānena pretatvaṃ tasya no bhavet /",
  "GP12garup2_u:1025": "ekādaśe 'hni samprāpte vṛṣālābho bhavedyadi // GarP_2,5.44 //",
  "GP12garup2_u:1026": "darbhaiḥ piṣṭaistu sampādya taṃ vṛṣaṃ mocayedvudhaḥ /",
  "GP12garup2_u:1027": "vṛṣotsarjanavelāyāṃ vṛṣābhāva (lābha) kathañcana // GarP_2,5.45 //",
  "GP12garup2_u:1028": "mṛttikābhistu darbhairvā vṛṣaṃ kṛtvā vimocayet /",
  "GP12garup2_u:1029": "yadiṣṭaṃ jīvatastasya dadyādekādaśe 'hani // GarP_2,5.46 //",
  "GP12garup2_u:1030": "mṛtamuddiśya dātavyaṃ śayyādhenvādikaṃ tathā /",
  "GP12garup2_u:1031": "viprānbahūn bhojayīta pretasya kṣudviśāntaye // GarP_2,5.47 //",
  "GP12garup2_u:1032": "tṛtīyāṃ ṣoḍaśīṃ vacmi vainateya śṛṇuṣva tām /",
  "GP12garup2_u:1033": "dvādaśa pratimāsyāni ādyaṃ ṣāṇmāsikaṃ tathā // GarP_2,5.48 //",
  "GP12garup2_u:1034": "sapiṇḍīkaraṇaṃ caiva tṛtīyā ṣoḍaśī matā /",
  "GP12garup2_u:1035": "dvādaśāhe tripakṣe ca ṣaṇmāse māsike 'bdike // GarP_2,5.49 //",
  "GP12garup2_u:1036": "tṛtīyāṃ ṣoḍaśīmenāṃ vadanti matabhedataḥ /",
  "GP12garup2_u:1037": "yasyaitā ni na dattāni pretaśrāddhāni ṣoḍaśa // GarP_2,5.50 //",
  "GP12garup2_u:1038": "piśācatvaṃ sthiraṃ tasya dattaiḥ śrāddhaśatairapi /",
  "GP12garup2_u:1039": "ekādaśe dvādaśe vā dine ādyaṃ prakīrtitam // GarP_2,5.51 //",
  "GP12garup2_u:1040": "māsādau pratimāsañca śuddhaṃ mṛtatithau khaga /",
  "GP12garup2_u:1041": "ekenāhnā tribhirvāpi hīneṣu vinatāsuta // GarP_2,5.52 //",
  "GP12garup2_u:1042": "māsaṣaṇmāsavarṣeṣu tripakṣeṣu bhavanti hi /",
  "GP12garup2_u:1043": "śrāddhānyathasyātsāpiṇḍyaṃ pūrṇe varṣe tadardhake // GarP_2,5.53 //",
  "GP12garup2_u:1044": "tripakṣe 'bhyudaye vāpi dvādaśāhe 'tha vā nṛṇām /",
  "GP12garup2_u:1045": "ānantyātkuladharmāṇāṃ puṃsāñcaivāyuṣaḥ kṣayāt // GarP_2,5.54 //",
  "GP12garup2_u:1046": "asthiratvāccharīrasya dvādaśāhe praśasyate /",
  "GP12garup2_u:1047": "sapiṇḍīkaraṇeṣvevaṃ vidhiṃ pakṣīndra me śṛṇu // GarP_2,5.55 //",
  "GP12garup2_u:1048": "ekoddiṣṭavidhānena kāryaṃ tadapi kāśyapa /",
  "GP12garup2_u:1049": "tilagandhodakairyuktaṃ kuryātpātracatuṣṭayam // GarP_2,5.56 //",
  "GP12garup2_u:1050": "pātraṃ pretasya tatraikaṃ pitryaṃ pātratrayaṃ tathā /",
  "GP12garup2_u:1051": "secayetpitṛpātreṣu pretapātraṃ khaga triṣu // GarP_2,5.57 //",
  "GP12garup2_u:1052": "caturo nirvapetpiṇḍānpūrvanteṣu samāpayet /",
  "GP12garup2_u:1053": "tataḥ prabhṛti vai pretaḥ pitṛsāmānyamaśnute // GarP_2,5.58 //",
  "GP12garup2_u:1054": "tataḥ pitṛtvamāpanne tasminprete khageśvara /",
  "GP12garup2_u:1055": "śrāddhadharmairaśeṣaistu tatpūrvānarcayetpitṝn // GarP_2,5.59 //",
  "GP12garup2_u:1056": "ekacityārohaṇe ca ekāhni maraṇe tathā /",
  "GP12garup2_u:1057": "sāpiṇḍyantu striyā nāsti mṛte bhartuḥ striyo bhavet // GarP_2,5.60 //",
  "GP12garup2_u:1058": "pākaikyamatha kālaikyaṃ kartraikyañca bhavetkhaga /",
  "GP12garup2_u:1059": "śrāddhādau saha dāhe ca patipatnyorna saṃśayaḥ // GarP_2,5.61 //",
  "GP12garup2_u:1060": "bharturmṛtatitheranyatithau citimathāruhet /",
  "GP12garup2_u:1061": "tāṃmṛtāhani tu samprāpte pṛthak piṇḍena yojayet // GarP_2,5.62 //",
  "GP12garup2_u:1062": "pratyabdañca yugapattu samāpayet // GarP_2,5.63 //",
  "GP12garup2_u:1063": "yasya saṃvatsarādarvāk sapiṇḍīkaraṇaṃ bhavet /",
  "GP12garup2_u:1064": "māsikañcodakumbhañca deyaṃ tasyāpi vatsaram // GarP_2,5.64 //",
  "GP12garup2_u:1065": "navaśrāddhaṃ sapiṇḍatvaṃ śrāddhānyapi ca ṣoḍaśa /",
  "GP12garup2_u:1066": "ekenaiva tu kāryāṇi saṃvibhaktadhaneṣvapi // GarP_2,5.65 //",
  "GP12garup2_u:1067": "pitāmahībhiḥ sāpiṇḍyaṃ tathā mātāmahaiḥ saha /",
  "GP12garup2_u:1068": "uktaṃ bhartrāpi sāpiṇḍyaṃ striyā veṣayabhedataḥ // GarP_2,5.66 //",
  "GP12garup2_u:1069": "navaśrāddhasya te kālaṃ vakṣyāmi śṛṇu kāśyapa /",
  "GP12garup2_u:1070": "maraṇāhni mṛtisthāne śrāddhaṃ pakṣinprakalpayet // GarP_2,5.67 //",
  "GP12garup2_u:1071": "dvitīyañca tato mārge viśrāmo yatra kāritaḥ /",
  "GP12garup2_u:1072": "tataḥ sañcayanasthāne tṛtīyaṃ śrāddhamucyate // GarP_2,5.68 //",
  "GP12garup2_u:1073": "pañcame saptame tadvadaṣṭame navame tathā /",
  "GP12garup2_u:1074": "daśamaikādaśe caiva nava śrāddhāni vai khaga // GarP_2,5.69 //",
  "GP12garup2_u:1075": "śrāddhāni nava caitāni tṛtīyā ṣoḍaśī smṛtā /",
  "GP12garup2_u:1076": "ekoddiṣṭavidhānena kāryāṇi manujaistathā // GarP_2,5.70 //",
  "GP12garup2_u:1077": "prathame 'hni tṛtīye vā pañcame saptame tathā /",
  "GP12garup2_u:1078": "navamaikādaśe caiva navaśrāddhaṃ prakīrtitam // GarP_2,5.71 //",
  "GP12garup2_u:1079": "ucyante ṣaḍimānīha nava syurapi yāgetaḥ /",
  "GP12garup2_u:1080": "uktāni te mayā tāni ṛṣīṇāṃ matabhedataḥ // GarP_2,5.72 //",
  "GP12garup2_u:1081": "rūḍhipakṣo mamābhīṣṭo yogaḥ kaiścidiheṣyate /",
  "GP12garup2_u:1082": "ādye dvitīye dātavyastathaivaikaṃ pavitrakam // GarP_2,5.73 //",
  "GP12garup2_u:1083": "pretāya piṇḍo dātavyo bhuktavatsu dvijātiṣu /",
  "GP12garup2_u:1084": "praśrastatrābhiraṇyeti yajamānadvijanmanā // GarP_2,5.74 //",
  "GP12garup2_u:1085": "akṣayyamamukasyeti vaktavyaṃ viratau tathā /",
  "GP12garup2_u:1086": "ekoddiṣṭaṃ me nibodha cetthamāvatsaraṃ smṛtam // GarP_2,5.75 //",
  "GP12garup2_u:1087": "sapiṇḍīkaraṇādūrdhvaṃ yāni śrāddhāni ṣoḍaśa /",
  "GP12garup2_u:1088": "ekoddiṣṭavidhānena caredvā pārvaṇādṛte // GarP_2,5.76 //",
  "GP12garup2_u:1089": "pratyabdaṃ yo yathā kuryāttathā kuryātsa tānyapi /",
  "GP12garup2_u:1090": "ekādaśe dvādaśe 'hni preto bhuṅkte dinadvayam // GarP_2,5.77 //",
  "GP12garup2_u:1091": "yoṣitaḥ puruṣasyāpi piṇḍaṃ preteti nirvapet /",
  "GP12garup2_u:1092": "sāpiṇḍye tu kṛte tasya pretaśabdo nivartate // GarP_2,5.78 //",
  "GP12garup2_u:1093": "dīpadānaṃ prakartavyamāvarṣantu gṛhādbahiḥ /",
  "GP12garup2_u:1094": "annaṃ dīpo jalaṃ vastramanyadvādīyate ca yat // GarP_2,5.79 //",
  "GP12garup2_u:1095": "tṛptidaṃ pretaśabdena sapiṇḍīkaraṇāvadhi /",
  "GP12garup2_u:1096": "abdakṛtyaṃ mayoktante samāsādvinatāsuta // GarP_2,5.80 //",
  "GP12garup2_u:1097": "vaivasvatagṛhe yānaṃ yathā tattu nibodhameḥ /",
  "GP12garup2_u:1098": "trayodaśe 'hni śravaṇākarmaṇonantarantu saḥ // GarP_2,5.81 //",
  "GP12garup2_u:1099": "tvaggṛhītāhivattārkṣya gṛhīto yamakiṅkaraiḥ /",
  "GP12garup2_u:1100": "tasminmārge vrajatyeko gṛhīta iva markaṭaḥ // GarP_2,5.82 //",
  "GP12garup2_u:1101": "vāyvagrasārivadrūpaṃ dehamanyatprapadyate /",
  "GP12garup2_u:1102": "tatpiṇḍajaṃ pātanārthamanyattu pitṛsambhavam // GarP_2,5.83 //",
  "GP12garup2_u:1103": "tatpramāṇavayo 'vasthāsaṃsthānāṃ pragbhavo yathā /",
  "GP12garup2_u:1104": "ṣaḍaśīti sahasrāṇi yojanānāṃ pramāṇataḥ // GarP_2,5.84 //",
  "GP12garup2_u:1105": "adhvāntarāliko jñeyo yamamānuṣalokayoḥ /",
  "GP12garup2_u:1106": "sādhikārdhakrośayutaṃ yojanānāṃ śatadvayam // GarP_2,5.85 //",
  "GP12garup2_u:1107": "catvāriṃ śattathā sapta pratyahaṃ yāti tatra saḥ /",
  "GP12garup2_u:1108": "aṣṭācatvāriṃśatā ca traiṃśatā divasairiti // GarP_2,5.86 //",
  "GP12garup2_u:1109": "vaivasvatapuraṃ yāti kṛṣyamāṇo yamānugaiḥ /",
  "GP12garup2_u:1110": "evaṃ krameṇa yātabye mārge pāparataistu yat // GarP_2,5.87 //",
  "GP12garup2_u:1111": "jāyate saprapañcaṃ tacchṛṇu tvamaruṇānuja /",
  "GP12garup2_u:1112": "trayodaśadine dattaḥ pāśairbaddhvātidāruṇaiḥ // GarP_2,5.88 //",
  "GP12garup2_u:1113": "yamasyāṅkuśahasto vai bhṛkuṭīkuṭilānanaḥ /",
  "GP12garup2_u:1114": "daṇḍaprahārasambhrāntaḥ kṛṣyate dakṣiṇāṃ diśam // GarP_2,5.89 //",
  "GP12garup2_u:1115": "kuśakaṇṭakavalmīkaśaṅkupāṣāṇakarkaśe /",
  "GP12garup2_u:1116": "tathā pradīptajvalane kvacicchvabhraśatotkaṭe // GarP_2,5.90 //",
  "GP12garup2_u:1117": "pradīptādityatapte ca dahyamānaḥ sadaṃśake /",
  "GP12garup2_u:1118": "kṛṣyate yamadūtaiśca śivāvannādabhīṣaṇaiḥ // GarP_2,5.91 //",
  "GP12garup2_u:1119": "prayātiḥ dāruṇe mārge pāpakarmā yamālaye /",
  "GP12garup2_u:1120": "kalevare dahyamāne mahāntaṃ kṣayamṛcchati // GarP_2,5.92 //",
  "GP12garup2_u:1121": "bhakṣyamāṇe tathaivāṅge bhidyamāne ca dāruṇam /",
  "GP12garup2_u:1122": "chidyamāne cirataraṃ janturduḥ khamavāpnute // GarP_2,5.93 //",
  "GP12garup2_u:1123": "svena karmavi pākena dehāntaragato 'pi san /",
  "GP12garup2_u:1124": "purāṇi ṣoḍaśāmuṣmanmārge tāni ca me śṛṇu // GarP_2,5.94 //",
  "GP12garup2_u:1125": "yāmyaṃ sauripuraṃ nagedvabhavanaṃ gandharvaśailāgamau krauñcaṃ krūrapuraṃ vicitrabhavanaṃ bahvāpadaṃ duḥ khadam /",
  "GP12garup2_u:1126": "nānākrandapuraṃ sutaptabhavanaṃ raudraṃ payovarṣaṇaṃ śītāḍhyaṃ bahubhītiṣoḍaśapurāṇyetānyadṛṣṭani te // GarP_2,5.95 //",
  "GP12garup2_u:1127": "tatra yāmya puraṃ gacchanputraputreti ca bruvan /",
  "GP12garup2_u:1128": "hāheti krandate nityaṃ svakṛtaṃ duṣkṛtaṃ smaran // GarP_2,5.96 //",
  "GP12garup2_u:1129": "aṣṭādaśodine tārkṣya tatpura prāpnuyādasau /",
  "GP12garup2_u:1130": "puṣpabhadrā nadī yatra nyagrodhaḥ priyadarśanaḥ // GarP_2,5.97 //",
  "GP12garup2_u:1131": "viśrāmecchāṃ karotyatra kārayanti na te bhaṭāḥ /",
  "GP12garup2_u:1132": "kṣitau dattaṃ sutaistasya snehādvā kṛpayā tathā // GarP_2,5.98 //",
  "GP12garup2_u:1133": "māsikaṃ piṇḍamaśnāti tataḥ sauripuraṃ vrajet /",
  "GP12garup2_u:1134": "vrajannevaṃ pralapate mudgarāhatipīḍitaḥ // GarP_2,5.99 //",
  "GP12garup2_u:1135": "jalāśayo naiva kṛto mayā tadā manuṣyatṛptyai paśupakṣitṛptaya /",
  "GP12garup2_u:1136": "gotṛptihetorna ca gocaraḥ kṛtaḥ śarīra he nistara yattvayā kṛtam // GarP_2,5.100 //",
  "GP12garup2_u:1137": "tatra nāmnā tu rājāsau jaṅgamaḥ kāmarūpadhṛk /",
  "GP12garup2_u:1138": "bhayāt taddarśanājjātādbhuṅkte piṇḍaṃ sa śaṅkitaḥ // GarP_2,5.101 //",
  "GP12garup2_u:1139": "tripakṣe jalasaṃyuktaṃ kṣitau dattaṃ tato vrajet /",
  "GP12garup2_u:1140": "vrajannevaṃ pralapate khaḍgāghātaprapīḍitaḥ // GarP_2,5.102 //",
  "GP12garup2_u:1141": "na nityadānaṃ na gavāhnikaṃ kṛtaṃ pustaṃ ca dattaṃ na hi vedaśāstrayoḥ /",
  "GP12garup2_u:1142": "purāṇadṛṣṭo na hi sevito 'dhvā śarīra he nistara yattvayā kṛtam // GarP_2,5.103 //",
  "GP12garup2_u:1143": "nagendranagaraṃ gatvā bhuktvā cānnaṃ tathāvidham /",
  "GP12garup2_u:1144": "māsi dvitīye yaddattaṃ bāndhavaistu tato vrajet // GarP_2,5.104 //",
  "GP12garup2_u:1145": "vrajannevaṃ pralapate kṛpāṇatsarutāḍitaḥ /",
  "GP12garup2_u:1146": "parādhānamabhūtsarvaṃmama mūrkhaśiromaṇeḥ // GarP_2,5.105 //",
  "GP12garup2_u:1147": "mahatā puṇyayogena mānuṣyaṃ labdhavānaham /",
  "GP12garup2_u:1148": "tṛtīye māsi samprāpte gandharvanagare śubham // GarP_2,5.106 //",
  "GP12garup2_u:1149": "tṛtīyamāsikaṃ piṇḍaṃ tatra bhuktvā brajatyasau /",
  "GP12garup2_u:1150": "vrajannevaṃ vilapate tadagreṇāhataḥ pathi // GarP_2,5.107 //",
  "GP12garup2_u:1151": "mayā na dattaṃ na hutaṃ hutāśane tapo na taptaṃ himaśailagahvare /",
  "GP12garup2_u:1152": "na sevitaṃ gāṅgamaho mahājalaṃ śarīra he nistara yattvayā kṛtam // GarP_2,5.108 //",
  "GP12garup2_u:1153": "turye śailāgamaṃ māsi prāpnuyāttatra varṣaṇam /",
  "GP12garup2_u:1154": "tasyopari bhavetpakṣinpāṣāṇānāṃ nirantaram // GarP_2,5.109 //",
  "GP12garup2_u:1155": "caturthamāsikaṃ śrāddhaṃ bhuktvā tatra prasarpati /",
  "GP12garup2_u:1156": "sa patanneva vilapanpāṣāṇādyatipīḍitaḥ // GarP_2,5.110 //",
  "GP12garup2_u:1157": "na jñānamārgo na ca yogamārgo na karmamārgo na ca bhaktimārgaḥ /",
  "GP12garup2_u:1158": "na sādhusaṅgātkimapi śrutaṃ mayā śarīra he nistara yattvayā kṛtam // GarP_2,5.111 //",
  "GP12garup2_u:1159": "tataḥ krūrapura māsi pañcame yāti kāśyapa /",
  "GP12garup2_u:1160": "bhuvi dattaṃ piṇḍajalaṃ bhuktvā krūrapuraṃ vrajet // GarP_2,5.112 //",
  "GP12garup2_u:1161": "vrajannevaṃ vilapate paṭṭiśaiḥ pātitaḥ pathi /",
  "GP12garup2_u:1162": "hā mātarhāpitarbhrātaḥ sutā hā hā mama striyaḥ // GarP_2,5.113 //",
  "GP12garup2_u:1163": "yuṣmābhirnopadiṣṭo 'hamavasthāṃ prāpta īdṛśīm /",
  "GP12garup2_u:1164": "evaṃ lālapyamānaṃ te yamadūtā vadantihi // GarP_2,5.114 //",
  "GP12garup2_u:1165": "kva mātā kva pitā mūḍha kva jāyā kva sutaḥ suhṛt /",
  "GP12garup2_u:1166": "svakarmopārjite bhuṅkṣvaṃ mūrkha yātāściraṃ pathi // GarP_2,5.115 //",
  "GP12garup2_u:1167": "jānāsi śambalamalaṃ balamadhvagānāṃ no 'śambalaḥ prayatate paralokagatyai /",
  "GP12garup2_u:1168": "gantavyamasti tava niścitameva tena mārgeṇa yena na bhavet krayavikrayo 'pi // GarP_2,5.116 //",
  "GP12garup2_u:1169": "ūnaṣāṇmāsike krauñce bhuktvā piṇḍantu sodakam /",
  "GP12garup2_u:1170": "ghaṭīmātrantu viśramya vicitranagaraṃ vrajet // GarP_2,5.117 //",
  "GP12garup2_u:1171": "vrajannevaṃ vilapate śūlāgreṇa vidāritaḥ // GarP_2,5.118 //",
  "GP12garup2_u:1172": "kutra yāmi na hi gāmi jīvitaṃ hā mṛtasya maraṇaṃ punarna vai /",
  "GP12garup2_u:1173": "itthameva vilapan prayātyasau yātanārhadhṛtavigrahaḥ pati // GarP_2,5.119 //",
  "GP12garup2_u:1174": "vicitranagare tatra vicitro nāma pārithivaḥ /",
  "GP12garup2_u:1175": "tatra ṣaṇmāsapiṇḍena tṛptaḥ san vrajate puraḥ // GarP_2,5.120 //",
  "GP12garup2_u:1176": "vrajannevaṃ vilapate prāsāgreṇa prapīḍitaḥ // GarP_2,5.121 //",
  "GP12garup2_u:1177": "mātā bhrātā pitā putraḥ ko 'pi me vartate na vā /",
  "GP12garup2_u:1178": "yo māmuddharate pāpaṃ patantaṃ duḥ khasāgare // GarP_2,5.122 //",
  "GP12garup2_u:1179": "vrajatastatra mārge tu tatra vaitaraṇī śubhā /",
  "GP12garup2_u:1180": "śatayojanavistīrṇā pūyaśoṇitasaṃkulā // GarP_2,5.123 //",
  "GP12garup2_u:1181": "āyāti tatra dṛśyante nāvikā dhīvarādayaḥ /",
  "GP12garup2_u:1182": "te vadanti pradattā gauryadi vaitaraṇī tvayā /",
  "GP12garup2_u:1183": "nāvamenāṃ samāroha sukenottara vai nadīm // GarP_2,5.124 //",
  "GP12garup2_u:1184": "tatra yena pradattā gauḥ sa sukhenaiva tāṃ taret /",
  "GP12garup2_u:1185": "adāyī tatra ghṛṣyeta karagrāhantu nāvikaiḥ // GarP_2,5.125 //",
  "GP12garup2_u:1186": "ukhaiḥ kākairbakolūkaistīkṣṇatuṇḍairvitudyate /",
  "GP12garup2_u:1187": "manujānāṃ hitaṃ dānamante vaitaraṇī khaga // GarP_2,5.126 //",
  "GP12garup2_u:1188": "dattā pāpaṃ dahet sarvaṃ mama lokantu sā nayet /",
  "GP12garup2_u:1189": "maptame māsi samprāpte puraṃ bahvāpadaṃ mṛtaḥ // GarP_2,5.127 //",
  "GP12garup2_u:1190": "vrajettu sodakaṃ bhuktvā piṇḍaṃ vai saptamāsikam /",
  "GP12garup2_u:1191": "vrajannevaṃ vilapate parighāhatipīḍitaḥ // GarP_2,5.128 //",
  "GP12garup2_u:1192": "na dattaṃ na hutaṃ taptaṃ na snātaṃ na kṛtaṃ hitam /",
  "GP12garup2_u:1193": "yādṛśaṃ caritaṃ karma mūḍhātman bhuṅkṣva tādṛśam // GarP_2,5.129 //",
  "GP12garup2_u:1194": "māsyaṣṭame duḥ khade tu pare bhuktvātha sodakam /",
  "GP12garup2_u:1195": "piṇḍaṃ prayātsayau tārkṣya nānākrandapuraṃ tataḥ // GarP_2,5.130 //",
  "GP12garup2_u:1196": "prayāṇe ca pravadate musalāghātapīḍitaḥ /",
  "GP12garup2_u:1197": "kva jāyācaṭulaiścāṭupaṭubhirvacanairmama // GarP_2,5.131 //",
  "GP12garup2_u:1198": "bhojanaṃ bhallabhallībhirmusalaiśca kva māraṇam /",
  "GP12garup2_u:1199": "navame māsi dattaṃ vai nānākrandapure tataḥ // GarP_2,5.132 //",
  "GP12garup2_u:1200": "piṇḍamaśrāti karuṇaṃ nānākrandān karotyapi /",
  "GP12garup2_u:1201": "daśame māsi dattaṃ vai sutaptabhavanaṃ tataḥ // GarP_2,5.133 //",
  "GP12garup2_u:1202": "sarannevaṃ vilapate halāhatihataḥ pathi /",
  "GP12garup2_u:1203": "kva sūnupeśalakaraiḥ pādasaṃvāhanaṃ mama // GarP_2,5.134 //",
  "GP12garup2_u:1204": "kva dūtavajrapratimakairmatpadakarṣaṇam /",
  "GP12garup2_u:1205": "daśame māsi piṇḍādi tatra bhuktvā prasarpati // GarP_2,5.135 //",
  "GP12garup2_u:1206": "māse caikādaśe pūrṇe puraṃ raudraṃ sa gacchati /",
  "GP12garup2_u:1207": "gacchanneva vilapate yathā pṛṣṭhe prapīḍitaḥ // GarP_2,5.136 //",
  "GP12garup2_u:1208": "kvāhaṃ satūlīśayane parivartan kṣaṇe kṣaṇe /",
  "GP12garup2_u:1209": "bhaṭahastabhraṣṭayaṣṭikṛṣṭapṛṣṭhaḥ kva vā punaḥ // GarP_2,5.137 //",
  "GP12garup2_u:1210": "kṣitau dattañca piṇḍādi bhuktvā tatra tato vrajet /",
  "GP12garup2_u:1211": "payovarṣaṇamityetannāmakaṃ puramaṇḍaja // GarP_2,5.138 //",
  "GP12garup2_u:1212": "vrajannevaṃ vilapate kuṭhārairmūrdhni tāḍitaḥ /",
  "GP12garup2_u:1213": "kva bhṛtyakomalakarairgandhatailāvasecanam // GarP_2,5.139 //",
  "GP12garup2_u:1214": "kva kīnāśānugaiḥ krodhātkuṭhāraiḥ śirasi vyathā /",
  "GP12garup2_u:1215": "ūnābdikañca yacchrāddhaṃ tatra bhuṅkte suduḥ khitaḥ // GarP_2,5.140 //",
  "GP12garup2_u:1216": "saṃpūrṇe tu tato varṣe śītāḍhyaṃ nagaraṃ vrajet /",
  "GP12garup2_u:1217": "gacchannevaṃ churikayā cchinnajihvastu roditi // GarP_2,5.141 //",
  "GP12garup2_u:1218": "priyālāpaiḥ kva ca sasamadhuratvasya varṇanam /",
  "GP12garup2_u:1219": "uktamātre 'sipatrādijihvācchedaḥ kva caiva hi // GarP_2,5.142 //",
  "GP12garup2_u:1220": "vārṣikaṃ piṇḍadānādi bhuktvā tatra prasarpati /",
  "GP12garup2_u:1221": "bahubhītikaraṃ tattat piṇḍajaṃ devamāsthitaḥ // GarP_2,5.143 //",
  "GP12garup2_u:1222": "prakāśayati pāppānamātmānañca vinindati /",
  "GP12garup2_u:1223": "yoṣidapyevametasmin mārge vai paridevati // GarP_2,5.144 //",
  "GP12garup2_u:1224": "tato yāmyaṃ nātidūre nagaraṃ sa hi gacchati /",
  "GP12garup2_u:1225": "catvāriṃśadyojanāni caturyuktānivistṛtam // GarP_2,5.145 //",
  "GP12garup2_u:1226": "trayodaśa pratīhārāḥ śravaṇā nāma tatra vai /",
  "GP12garup2_u:1227": "śravaṇākarmatastuṣyantyanyathā krodhamāpnuyuḥ // GarP_2,5.146 //",
  "GP12garup2_u:1228": "tatastatrāśu raktākṣaṃ bhinnāñjanacayopamam /",
  "GP12garup2_u:1229": "mṛtyukālāntakādīnāṃ madhye paśyati vai yamam // GarP_2,5.147 //",
  "GP12garup2_u:1230": "daṃṣṭrākarālavadanaṃ bhṛkuṭīdāruṇākṛtim /",
  "GP12garup2_u:1231": "virūpairbhoṣaṇairvaktrairvṛtaṃ vyādhiśataiḥ prabhum // GarP_2,5.148 //",
  "GP12garup2_u:1232": "daṇḍāsaktamahābāhuṃ pāśahastaṃ subhairavam /",
  "GP12garup2_u:1233": "tannirdiṣṭāṃ tato janturgatiṃ yāti śubhāśubhām // GarP_2,5.149 //",
  "GP12garup2_u:1234": "pāpī pāpāṃ gatiṃ yāti yathā te kathitaṃ purā /",
  "GP12garup2_u:1235": "chatropānahadātāro ye ca veśmapradāyakāḥ // GarP_2,5.150 //",
  "GP12garup2_u:1236": "ye tu puṇyakṛtastatra te paśyanti yamaṃ tadā /",
  "GP12garup2_u:1237": "saumyākṛtiṃ kuṇḍalinaṃ maulimantaṃ dhṛtaśriyam // GarP_2,5.151 //",
  "GP12garup2_u:1238": "ekādaśe dvādaśe hi ṣaṇmāse ābdike tathā /",
  "GP12garup2_u:1239": "viprān bahūn bhojayet tatra yanmahatī kṣudhā // GarP_2,5.152 //",
  "GP12garup2_u:1240": "jīvan putrakalatrādipradiṣṭamitaraiḥ khaga /",
  "GP12garup2_u:1241": "yo na sādhayati svārthamevaṃ paścāddhikhidyate // GarP_2,5.153 //",
  "GP12garup2_u:1242": "etat te sarvamākhyātaṃ saṃyaminyāṃ yathāgati /",
  "GP12garup2_u:1243": "proktamāvarṣakṛtyaṃ te kimanyacchrotumicchasi // GarP_2,5.154 //",
  "GP12garup2_u:1244": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde varṣakṛtyayamalokamārgayātanādinirūpaṇaṃ nāma pañcamo 'dhyāyaḥ",
  "GP12garup2_u:1245": "_____________________________________________________________",
  "GP12garup2_u:1246": "śrīgaruḍamahāpurāṇam- 6",
  "GP12garup2_u:1247": "garuḍa uvāca /",
  "GP12garup2_u:1248": "api sādhanayuktasya tīrthadānaratasya ca /",
  "GP12garup2_u:1249": "akṛte tu vṛṣotsarge paralokagatirna hi // GarP_2,6.1 //",
  "GP12garup2_u:1250": "tasmāt kṛṣṇa vṛṣotsargaḥ kartavya iti me śrutam /",
  "GP12garup2_u:1251": "kiṃ phalaṃ vṛṣayajñasya purā kena kṛto hare // GarP_2,6.2 //",
  "GP12garup2_u:1252": "anaḍvān kīdṛśaḥ proktaḥ kasmin kāle viśeṣataḥ /",
  "GP12garup2_u:1253": "ko vidhistasya nirdiṣṭaḥ sarvaṃ me kṛpayā vada // GarP_2,6.3 //",
  "GP12garup2_u:1254": "śrīkṛṣṇa uvāca /",
  "GP12garup2_u:1255": "itihāsaṃ mahāpuṇyaṃ pravakṣyāmi khageśvara /",
  "GP12garup2_u:1256": "brahmaputreṇa yat proktaṃ rājānaṃ vīravāhanam // GarP_2,6.4 //",
  "GP12garup2_u:1257": "virādhanagare rājā vīravāhananāmakaḥ /",
  "GP12garup2_u:1258": "dharmātmā satyasandhaśca vadānyo vipratuṣṭikṛt // GarP_2,6.5 //",
  "GP12garup2_u:1259": "sa kadācidvanaṃ vīro mahātmākheṭakaṃ gataḥ /",
  "GP12garup2_u:1260": "kiñcit praṣṭumanāstārkṣya vasiṣṭhasyāśramaṃ yayau // GarP_2,6.6 //",
  "GP12garup2_u:1261": "namaskṛtya muniṃ tatra kṛtāsanaparigrahaḥ /",
  "GP12garup2_u:1262": "paśrayāvanato rājā papraccha ṛṣisaṃsadi // GarP_2,6.7 //",
  "GP12garup2_u:1263": "rājovāca /",
  "GP12garup2_u:1264": "mune mayā kṛto dharmo yathāśakti prayatnataḥ /",
  "GP12garup2_u:1265": "yamasya śāsanaṃ śrutvā bibhemi nitarāṃ hṛdi // GarP_2,6.8 //",
  "GP12garup2_u:1266": "yamañca yamadūtāṃśca nirayān ghoradarśanān /",
  "GP12garup2_u:1267": "na paśyāmi mahābhāga tathā vada dayānidhe // GarP_2,6.9 //",
  "GP12garup2_u:1268": "vasiṣṭha uvāca /",
  "GP12garup2_u:1269": "dharmā bahuvidhā rājan varṇyante śāstrakovidaiḥ /",
  "GP12garup2_u:1270": "sūkṣmatvānna vijānanti karmamārgavimohitāḥ // GarP_2,6.10 //",
  "GP12garup2_u:1271": "dānaṃ tīrthaṃ tapo yajñāḥ saṃnyāsaḥ paitṛko mahaḥ /",
  "GP12garup2_u:1272": "dharmeṣu gṛhyamāṇeṣu vṛṣotsargo viśeṣitaḥ // GarP_2,6.11 //",
  "GP12garup2_u:1273": "eṣṭavyā bahavaḥ putrā yadyeko 'pi gayāṃ vrajet /",
  "GP12garup2_u:1274": "yajeta vāśvamedhena nīlaṃ vā vṛṣamutsṛjet // GarP_2,6.12 //",
  "GP12garup2_u:1275": "brahmahatyādipāpāni jñānājñānakṛtāni ca /",
  "GP12garup2_u:1276": "nīlodvāhena śudhyettu samudraplavanena vā // GarP_2,6.13 //",
  "GP12garup2_u:1277": "ekādaśāhe rājendra yasya notsūjyate vṛṣaḥ /",
  "GP12garup2_u:1278": "pretatvaṃ niścalaṃ tasya kṛtaiḥ śrāddhaistu kiṃ bhavet // GarP_2,6.14 //",
  "GP12garup2_u:1279": "yathākathañcit kartavyastīrthe vā pattane 'tha vā /",
  "GP12garup2_u:1280": "vṛṣayajñaiḥ pramucyate nānyathā sādhanaiḥ khaga // GarP_2,6.15 //",
  "GP12garup2_u:1281": "vṛṣabhaṃ pañcakalyāṇaṃ yuvānaṃ kṛṣṇakaṃbalam /",
  "GP12garup2_u:1282": "goyūthamadhye nitarāṃ vicarantaṃ vidhānataḥ // GarP_2,6.16 //",
  "GP12garup2_u:1283": "catasṛbhirvatsakābhirdvābhyāñcaivaikayā khaga /",
  "GP12garup2_u:1284": "vivāhya maṅgaladravyairmantravattaṃ samutsṛjet // GarP_2,6.17 //",
  "GP12garup2_u:1285": "iha ratīti ṣaḍṛgbhirhemaṃ kuryādvibhāvasoḥ /",
  "GP12garup2_u:1286": "kārtikyāṃ māghavaiśākhyāṃ saṃkrame pātaparvasu // GarP_2,6.18 //",
  "GP12garup2_u:1287": "tīrthe pitryekṣayāhe ca viśeṣeṇa praśasyate /",
  "GP12garup2_u:1288": "lohito yastu varṇena mukhe pucche ca pāṇḍuraḥ // GarP_2,6.19 //",
  "GP12garup2_u:1289": "pītaḥ khuraviṣāṇeṣu sa nīlo vṛṣa ucyate /",
  "GP12garup2_u:1290": "śvetavarṇo bhavedvipro lohitaḥ kṣattra ucyate // GarP_2,6.20 //",
  "GP12garup2_u:1291": "pītavarṇo bhavedvaiśyaḥ śūdraḥ kṛṣṇaḥ smṛto budhaiḥ /",
  "GP12garup2_u:1292": "yathāvarṇaṃ samuddiṣṭo varṇeṣu brāhmaṇādiṣu // GarP_2,6.21 //",
  "GP12garup2_u:1293": "atha vā raktavarṇastu sarveṣāmeva śasyate /",
  "GP12garup2_u:1294": "pitā pitāmahaścaiva tathaiva prapitāmahaḥ // GarP_2,6.22 //",
  "GP12garup2_u:1295": "āśāsate sutaṃ jātaṃ vṛṣotsargaṃ kariṣyati /",
  "GP12garup2_u:1296": "dharmastvaṃ vṛṣarūpeṇa jagadānandadāyakaḥ // GarP_2,6.23 //",
  "GP12garup2_u:1297": "aṣṭamūrteradhiṣṭhānamataḥ śāntiṃ prayaccha me /",
  "GP12garup2_u:1298": "gaṅgāyamunayoḥ peyamantarvedi tṛṇaṃ cara // GarP_2,6.24 //",
  "GP12garup2_u:1299": "dharmarājasya purato vācyaṃ me sukṛtaṃ vṛṣa /",
  "GP12garup2_u:1300": "dakṣiṇāṃse triśūlāṅkaṃ vāmorau cakracihnitam // GarP_2,6.25 //",
  "GP12garup2_u:1301": "iti saṃprārthya vṛṣabhaṃ gandhapuṣpākṣatādibhiḥ /",
  "GP12garup2_u:1302": "vṛṣaṃ tatsatarīyuktaṃ pūjayitvā samutsṛjet // GarP_2,6.26 //",
  "GP12garup2_u:1303": "tasmādrājan vidhānena vṛṣotsargaṃ samācara /",
  "GP12garup2_u:1304": "bahusādhanayuktasya nānyathā sadgatistava // GarP_2,6.27 //",
  "GP12garup2_u:1305": "āsīttretāyuge pūrvaṃ videhanagare nṛpa /",
  "GP12garup2_u:1306": "brāhmaṇo dharmavatseti svakarmanirataḥ sudhīḥ // GarP_2,6.28 //",
  "GP12garup2_u:1307": "viṣṇubhakto 'titejasvī yathālābhena tuṣṭikṛt /",
  "GP12garup2_u:1308": "pitṛparvaṇi saṃprāpte kuśāryo kānanaṃ yayau // GarP_2,6.29 //",
  "GP12garup2_u:1309": "aṭannitastatastatra cinvan kuśapalāśakam /",
  "GP12garup2_u:1310": "sahasopetya puruṣāścātvāraścārudarśanāḥ // GarP_2,6.30 //",
  "GP12garup2_u:1311": "vibhrāntamanasaṃ gṛhya pratyagjagmurvihāyasā /",
  "GP12garup2_u:1312": "bahuvṛkṣasamākīrṇaṃ giridurgabhayānakam // GarP_2,6.31 //",
  "GP12garup2_u:1313": "vanādvanāntaraṃ ninyurnadīnadasamākulam /",
  "GP12garup2_u:1314": "sa tatra nagaraṃ rājan dadarśa bahuvistaram // GarP_2,6.32 //",
  "GP12garup2_u:1315": "gopuradvāraracitaṃ saudhaprāsādamaṇḍitam /",
  "GP12garup2_u:1316": "catvarāpaṇapaṇyādinaranārīsamākulam // GarP_2,6.33 //",
  "GP12garup2_u:1317": "tūryadvandvābhinirghoṣavīṇāpaṭahanāditam /",
  "GP12garup2_u:1318": "kāṃścitkṣudhārditāndīnānmalinānvigataujasaḥ // GarP_2,6.34 //",
  "GP12garup2_u:1319": "tato 'tituṣṭānmalinānvastrakhaṇḍasamāvṛtān /",
  "GP12garup2_u:1320": "agrato hṛṣṭapuṣṭāṃśca svarṇavastropaśobhitān // GarP_2,6.35 //",
  "GP12garup2_u:1321": "tato 'pi surasaṃkāśānsa dṛṣṭvā vismito 'bhavat /",
  "GP12garup2_u:1322": "kiṃ svapna uta māyā vai madīyo mānaso bhramaḥ // GarP_2,6.36 //",
  "GP12garup2_u:1323": "sandihānaṃ dvijaṃ ninyuḥ puruṣā rājasannidhim /",
  "GP12garup2_u:1324": "sataddadarśa viprastu svarṇaprāsādamandire // GarP_2,6.37 //",
  "GP12garup2_u:1325": "siṃhāsanaṃmahādivyaṃ chatracāmaravījitam /",
  "GP12garup2_u:1326": "tatropa viṣṭaṃ rājānaṃ kirīṭakanakojjvalam // GarP_2,6.38 //",
  "GP12garup2_u:1327": "mahatyā ca śriyā yuktaṃ stūyamānaṃ suvandibhiḥ /",
  "GP12garup2_u:1328": "rājāpi dṛṣṭvā taṃ vipraṃ pratyutthāya kṛtāñjaliḥ // GarP_2,6.39 //",
  "GP12garup2_u:1329": "pūjayāmāsa vidhivanmadhuparkāsa nādibhiḥ /",
  "GP12garup2_u:1330": "santuṣṭamanasaṃ devamastauṣītparayā mudā // GarP_2,6.40 //",
  "GP12garup2_u:1331": "adya me saphalaṃ janma pāvitañca kulaṃ prabho /",
  "GP12garup2_u:1332": "viṣṇubhaktasya dharmasya yatte dṛggocaraṃ gataḥ // GarP_2,6.41 //",
  "GP12garup2_u:1333": "natvā stutvā bahuvidhamuvācānuvasannṛpaḥ /",
  "GP12garup2_u:1334": "yataḥ samāgato devaḥ punastatraiva nīyatām // GarP_2,6.42 //",
  "GP12garup2_u:1335": "iti śrutvā vaco rājñaḥ papraccha dvijapuṅgavaḥ /",
  "GP12garup2_u:1336": "brāhmaṇa uvāca /",
  "GP12garup2_u:1337": "ko 'yaṃ deśa- kuto lokā uttamā madhyamādhamāḥ // GarP_2,6.43 //",
  "GP12garup2_u:1338": "kena puṇyena tu bhavānpārameṣṭyavibhūṣitaḥ /",
  "GP12garup2_u:1339": "kimarthamahamānītaḥ punastatraiva nīyate // GarP_2,6.44 //",
  "GP12garup2_u:1340": "apūrvamiva paśyāmi sarvaṃ svapnagato yathā /",
  "GP12garup2_u:1341": "rājovāca /",
  "GP12garup2_u:1342": "svadharmanirato yastu haribhaktirataḥ sadā // GarP_2,6.45 //",
  "GP12garup2_u:1343": "virakta indriyārthebhyaḥ sa me pūjyo na saṃśayaḥ /",
  "GP12garup2_u:1344": "tīrthayātrāparo nityaṃ vṛṣotsargaviśeṣavit // GarP_2,6.46 //",
  "GP12garup2_u:1345": "satyadānaparo yastu sa namasyo divaukasām /",
  "GP12garup2_u:1346": "darśanārthamihānītaḥ pūjārhaśca parantapa // GarP_2,6.47 //",
  "GP12garup2_u:1347": "anugṛhāṇa māṃ deva kṣamasva mama sāhasam /",
  "GP12garup2_u:1348": "ityuktvā darśayāmāsa mantriṇāṃ saṃjñayā bhruvaḥ // GarP_2,6.48 //",
  "GP12garup2_u:1349": "vadiṣyati samagraṃ te svayaṃ vaktuṃ na sāmpratam /",
  "GP12garup2_u:1350": "sāmantaḥ sarvavedajño jñātvā hārdaṃ nṛpasya ca // GarP_2,6.49 //",
  "GP12garup2_u:1351": "vipaściduvāca /",
  "GP12garup2_u:1352": "pūrvajanmani vaiśyo 'yaṃ viśvambhara iti śrutaḥ /",
  "GP12garup2_u:1353": "virādhanagare vipra dvijadevavibhūṣite // GarP_2,6.50 //",
  "GP12garup2_u:1354": "vaiśyavṛttyā sadā jīvankuṭumbaparipālakaḥ /",
  "GP12garup2_u:1355": "gavāṃ śuśrūṣako nityaṃ brāhmaṇānāñca pūjakaḥ // GarP_2,6.51 //",
  "GP12garup2_u:1356": "pātradānaparo nityamātitheyāgnisevakaḥ /",
  "GP12garup2_u:1357": "gārhasthyaṃ vidhivaccakre bhāryayā satyamedhayā // GarP_2,6.52 //",
  "GP12garup2_u:1358": "smārtena lokānajayacchrautena ta havirbhujaḥ /",
  "GP12garup2_u:1359": "kadācidbandhubhiḥ sākaṃ kṛtvā tīrthāni bhūriśaḥ // GarP_2,6.53 //",
  "GP12garup2_u:1360": "yāvadāyāti sadanaṃ dṛṣṭavālloṃmaśaṃ pathi /",
  "GP12garup2_u:1361": "daṇḍavatpraṇipatyāśu kṛtāñjalipuṭaṃ sthitam // GarP_2,6.54 //",
  "GP12garup2_u:1362": "papraccha vinayopetaṃ karuṇāvārivāridhiḥ /",
  "GP12garup2_u:1363": "ṛṣiruvāca /",
  "GP12garup2_u:1364": "kuta āgamyate sādho brāhmaṇairbandhubhiryutaḥ // GarP_2,6.55 //",
  "GP12garup2_u:1365": "dṛṣṭvā tvāṃ dharmanilayaṃ praklinnaṃ mānasaṃ mama /",
  "GP12garup2_u:1366": "viśvambhara uvāca /",
  "GP12garup2_u:1367": "śīryamāṇaṃ śarīraṃ hi jñātvā mṛtyuṃ puraḥ sthitam // GarP_2,6.56 //",
  "GP12garup2_u:1368": "bharyayā dharmacāriṇyā tīrthayātrāṃ vinirgataḥ /",
  "GP12garup2_u:1369": "kṛtvā tīrthāni vidhivadviśrāṇya vipulaṃ vasu // GarP_2,6.57 //",
  "GP12garup2_u:1370": "yāvadbrajāmyahaṃ veśma bhavān dṛṣṭipathaṃ gataḥ /",
  "GP12garup2_u:1371": "lomaśa uvāca /",
  "GP12garup2_u:1372": "tīrthāni santi bhūrīṇi varṣai'smin bhārate śubhe // GarP_2,6.58 //",
  "GP12garup2_u:1373": "yattvayā hyupacīrṇāni tāni sarvāṇi me vada /",
  "GP12garup2_u:1374": "vaiśya uvāca /",
  "GP12garup2_u:1375": "gaṅgā ca sūrya tanayā mahāpuṇyā sarasvatī // GarP_2,6.59 //",
  "GP12garup2_u:1376": "daśāśvamedhairayajadyatra brahmā sureśvaraḥ /",
  "GP12garup2_u:1377": "tīrtharājastataḥ kāśī mahādevo dayānidhiḥ // GarP_2,6.60 //",
  "GP12garup2_u:1378": "mṛtānāṃ yatra jantūnāṃ karṇe japati tārakam /",
  "GP12garup2_u:1379": "pulahasyāśramaṃ puṇyaṃ phalgutīrthañca gaṇḍakī // GarP_2,6.61 //",
  "GP12garup2_u:1380": "cakratīrthaṃ naimiṣañca śivatīrthamanantakam /",
  "GP12garup2_u:1381": "gopratārakanāgeśamayodhyābindusaṃjñitam // GarP_2,6.62 //",
  "GP12garup2_u:1382": "yatrāsta muktidaḥ sākṣādrāmo rājīvalocanaḥ /",
  "GP12garup2_u:1383": "āgneyaṃ vāyukauberaṃ kaumāraṃ bhūruhāṃ punaḥ // GarP_2,6.63 //",
  "GP12garup2_u:1384": "saukaraṃ mathurā yatra nityaṃ sannihato hariḥ /",
  "GP12garup2_u:1385": "puṣkaraṃ satyatīrthañca jvālatīrthaṃ dineśvaram // GarP_2,6.64 //",
  "GP12garup2_u:1386": "indratīrthaṃ kurukṣetraṃ yatra prācī sarasvatī /",
  "GP12garup2_u:1387": "tāpī payoṣṇī nirvindhyā malayaḥ kṛṣṇaveṇikā // GarP_2,6.65 //",
  "GP12garup2_u:1388": "godāvarī daṇḍakañca tāmracūḍaṃ sadodakam /",
  "GP12garup2_u:1389": "dyāvābhūmīśvaraṃ dṛṣṭvā śrīśailaḥ parvateśvaraḥ // GarP_2,6.66 //",
  "GP12garup2_u:1390": "asaṃkhyaliṅgatīrthāni yatra santi sadā mune /",
  "GP12garup2_u:1391": "veṅkaṭādrau mahātejāḥ śrīraṅgākhyaḥ svayaṃ hariḥ // GarP_2,6.67 //",
  "GP12garup2_u:1392": "veṅkaṭī nāma tatraiva devī mahiṣamardinī /",
  "GP12garup2_u:1393": "candratīrthaṃ bhadravaṭaḥ kāverīkuṭilācalau // GarP_2,6.68 //",
  "GP12garup2_u:1394": "avaṭodā tāmraparṇo trikṛṭaḥ kollako giriḥ /",
  "GP12garup2_u:1395": "vāsiṣṭhaṃ brahmatīrthañca jñānatīrthaṃ mahodadhiḥ // GarP_2,6.69 //",
  "GP12garup2_u:1396": "hṛṣīkeśaṃ virājañca viśālaṃ nīlaparvataḥ /",
  "GP12garup2_u:1397": "bhīmakūṭaḥ śvetagirī rudratīrthamumāvanam // GarP_2,6.70 //",
  "GP12garup2_u:1398": "avāpa girijā devī tapasā yatra śaṅkaram /",
  "GP12garup2_u:1399": "vāruṇaṃ sūryatīrthañca haṃsatīrthaṃ mahodayam // GarP_2,6.71 //",
  "GP12garup2_u:1400": "nimajjya yatra kākolā rājahaṃsatvamāyayuḥ /",
  "GP12garup2_u:1401": "asuro yatra devatvamavāpa snānamātrataḥ // GarP_2,6.72 //",
  "GP12garup2_u:1402": "viśvarūpaṃ vanditīrthaṃ ratneśaḥ kuhakācalaḥ /",
  "GP12garup2_u:1403": "naranārāyaṇaṃ dṛṣṭvā mucyate pāpakoṭibhiḥ // GarP_2,6.73 //",
  "GP12garup2_u:1404": "sarasvatīdṛṣadvatyau narmadā śarmadā nṛṇām /",
  "GP12garup2_u:1405": "nīlakaṇṭhaṃ mahākālaṃ puṇyaṃ cāmarakaṇṭakam // GarP_2,6.74 //",
  "GP12garup2_u:1406": "candrabhāgā vetravatī vīrabhadraṃ gaṇeśvaram /",
  "GP12garup2_u:1407": "gokarṇaṃ bilvatīrthañca karmakuṇḍaṃ satārakam // GarP_2,6.75 //",
  "GP12garup2_u:1408": "snānamātreṇa yatrāśu mucyate karmabandhanāt /",
  "GP12garup2_u:1409": "anyānyapi ca tīrthāni kṛtāni kṛpayā tava // GarP_2,6.76 //",
  "GP12garup2_u:1410": "utpadyate śubhā buddhiḥ sādhūnāṃ yadanugrahaḥ /",
  "GP12garup2_u:1411": "ekataḥ sarvatīrthāni karuṇāḥ sādhavo 'nyataḥ // GarP_2,6.77 //",
  "GP12garup2_u:1412": "anugrahāya bhūtānāṃ caranti caritavratāḥ /",
  "GP12garup2_u:1413": "tvaṃ guruḥ sarvarṇānāṃ vidyayā vayasādhikaḥ // GarP_2,6.78 //",
  "GP12garup2_u:1414": "ataḥ pṛcchāmyahaṃ kiñcidādhibhūtaṃ cirantanam /",
  "GP12garup2_u:1415": "kiṃ kuryāṃ kaṃ nu pṛcche 'haṃ mano me 'ticalaṃ mune // GarP_2,6.79 //",
  "GP12garup2_u:1416": "niḥ spṛhaṃ brahmaviṣaye viṣayeṣvatilālasam /",
  "GP12garup2_u:1417": "manāgapi na sahate virahaṃ timiraṃ bruvat // GarP_2,6.80 //",
  "GP12garup2_u:1418": "mohitaṃ vividhairbhāvaiḥ karmaṇāṃ kṣetramuttamam /",
  "GP12garup2_u:1419": "śāntiṃ yathā samāyāti sampannamiva bhūsura // GarP_2,6.81 //",
  "GP12garup2_u:1420": "vivekapravaṇaṃ śuddhaṃ yathā syātkṛpayā vada /",
  "GP12garup2_u:1421": "ṛṣiruvāca /",
  "GP12garup2_u:1422": "manastu prabalaṃ nityaṃ savikāraṃ svabhāvataḥ // GarP_2,6.82 //",
  "GP12garup2_u:1423": "vaśaṃ nayanti kariṇaṃ pramattamapi hastipāḥ /",
  "GP12garup2_u:1424": "tathāpi sādhusaṅgatyā sādhanairapyatandritaḥ // GarP_2,6.83 //",
  "GP12garup2_u:1425": "tīvreṇa bhaktiyogena vicāreṇa vaśaṃ nayet /",
  "GP12garup2_u:1426": "itihāsaṃ pravakṣyāmi tava pratyayakārakam // GarP_2,6.84 //",
  "GP12garup2_u:1427": "nārado 'kathayanmahyaṃ svavṛttagatajanmanaḥ /",
  "GP12garup2_u:1428": "nārada uvāca /",
  "GP12garup2_u:1429": "kasyaciddvijamukhyasya dāsīputtraḥ purā mune // GarP_2,6.85 //",
  "GP12garup2_u:1430": "śikṣito bālabhāve 'pi pāṭhito nitarāmaham /",
  "GP12garup2_u:1431": "tatrāpi saṅgatirjātā mahatāṃ puṇyakarmaṇām // GarP_2,6.86 //",
  "GP12garup2_u:1432": "prāvṛṭkāle mama gṛhe sthitānāṃ bhāgyayogataḥ /",
  "GP12garup2_u:1433": "śuśrūṣaṇānuvṛttyā ca praśrayeṇa damena ca // GarP_2,6.87 //",
  "GP12garup2_u:1434": "santoṣaṃ paramaṃ prāpya kṛpayā tvidamabruvan /",
  "GP12garup2_u:1435": "manīṣā nirmalā yena jātā mama śubhārthinī // GarP_2,6.88 //",
  "GP12garup2_u:1436": "yayā viṣṇumayaṃ sarvamtmanyeva dadṛśivān /",
  "GP12garup2_u:1437": "munaya ūcuḥ /",
  "GP12garup2_u:1438": "śṛṇu vatsa pravakṣyā mo hitāya tava bālaka // GarP_2,6.89 //",
  "GP12garup2_u:1439": "yena vai dhriyamāṇena ihāmutra sukhaṃ bhavet /",
  "GP12garup2_u:1440": "devatiryaṅmanuṣyāśca saṃsāre vividhā janāḥ // GarP_2,6.90 //",
  "GP12garup2_u:1441": "nibaddhāḥ karmapaśaiste bhuñjan bhogān pṛthagvidhān /",
  "GP12garup2_u:1442": "devatvaṃ yāti sattvena rajasā ca manuṣyatām // GarP_2,6.91 //",
  "GP12garup2_u:1443": "tiryaktvaṃ tamasā janturvāsanānugato 'budhaḥ /",
  "GP12garup2_u:1444": "māturlabdhvā punarjanma mriyate ca punaḥ punaḥ // GarP_2,6.92 //",
  "GP12garup2_u:1445": "evaṃ gatvā hyasaṃkhyātā yonīstāḥ karmabhūrapi /",
  "GP12garup2_u:1446": "mānuṣyaṃ durlabhaṃ labdhvā kadāciddaivayogataḥ // GarP_2,6.93 //",
  "GP12garup2_u:1447": "anugraheṇa mahatāṃ hariṃ jñātvā vimucyate /",
  "GP12garup2_u:1448": "rogagrāhaṃ mohajālamapāraṃ bhavasāgaram // GarP_2,6.94 //",
  "GP12garup2_u:1449": "na paśyāmi titīrṣoranyad rāmasmaraṇaṃ vinā /",
  "GP12garup2_u:1450": "navanīyaṃ yathā dadhno jyotiḥ kāṣṭhādapi kvacit // GarP_2,6.95 //",
  "GP12garup2_u:1451": "manthanaiḥ sādhanairevaṃ paraṃ jñātvā sukhī bhavet /",
  "GP12garup2_u:1452": "ātmā nityo 'vyayaḥ satyaḥ sarvagaḥ sarvabhṛnmahān // GarP_2,6.96 //",
  "GP12garup2_u:1453": "aprameyaḥ svayañjyotiragrāhyo manasāpi yaḥ /",
  "GP12garup2_u:1454": "saccidānandarūpo 'sau sarvaprāṇihṛdi sthitaḥ // GarP_2,6.97 //",
  "GP12garup2_u:1455": "vinaśyatsvapi bhāveṣu na vinaśyati karhicit /",
  "GP12garup2_u:1456": "ākāśaḥ sarvabhūteṣu sthitastejojale tathā // GarP_2,6.98 //",
  "GP12garup2_u:1457": "ātmā sarvatra nirlepaḥ pārthiveṣu yathānilaḥ /",
  "GP12garup2_u:1458": "bhaktānukampī bhagavān sādhūnāṃ rakṣaṇāya ca // GarP_2,6.99 //",
  "GP12garup2_u:1459": "āvirbhavati lokeṣuguṇīvājñaiḥ pratīyate /",
  "GP12garup2_u:1460": "evaṃvivekatvayā yo buddhyā saṃśīlayeddhṛdi // GarP_2,6.100 //",
  "GP12garup2_u:1461": "bhaktiyogena santuṣṭa ātmānaṃ darśayedajaḥ /",
  "GP12garup2_u:1462": "tataḥ kṛtārtho bhavati sadā sarvatra niḥ spṛhaḥ // GarP_2,6.101 //",
  "GP12garup2_u:1463": "ato 'haṅkāramutsṛjya sānubandhe kalevare /",
  "GP12garup2_u:1464": "caredasaṃgo lokeṣu svapnaprāyeṣu nirmamaḥ // GarP_2,6.102 //",
  "GP12garup2_u:1465": "kva svapne niyataṃ dhairyamindrajāle kva satyatā /",
  "GP12garup2_u:1466": "kva nityatā śaranmeghe kva vā satyaṃ kalevare // GarP_2,6.103 //",
  "GP12garup2_u:1467": "avidyākarmajanitaṃ dṛśyamānaṃ carā caram /",
  "GP12garup2_u:1468": "jñātvācāravaśī yogī tataḥ siddhimavāpsyasi // GarP_2,6.104 //",
  "GP12garup2_u:1469": "ityuktvā te gatāḥ sarve sādhavo dīnavatsalāḥ /",
  "GP12garup2_u:1470": "so 'haṃ taduktamārgeṇa tathaivācaramanvaham // GarP_2,6.105 //",
  "GP12garup2_u:1471": "tato 'cireṇātmanīdaṃ dṛṣṭavānahamadbhutam /",
  "GP12garup2_u:1472": "jyotirmayaṃ sadānandaṃ śaracchītāṃśunirmalam // GarP_2,6.106 //",
  "GP12garup2_u:1473": "niṣicya sukhasandohairmāṃ kṛtvādhikasaspṛham /",
  "GP12garup2_u:1474": "antarhitaṃ mahatejo yathā saudāminī divi // GarP_2,6.107 //",
  "GP12garup2_u:1475": "bhaktyā tadeva manasi bhāvayannahamadbhutam /",
  "GP12garup2_u:1476": "kāle kalevaraṃ tyaktvā gatavān harimavyayam // GarP_2,6.108 //",
  "GP12garup2_u:1477": "tasyecchayā punarbrahman brahmaṇo me 'bhavajjaniḥ /",
  "GP12garup2_u:1478": "anugrahādbhagavatastriṣu lokeṣu niḥ spṛhaḥ // GarP_2,6.109 //",
  "GP12garup2_u:1479": "āpīḍayan muhurvoṇāṃ gāyamānaścarāmyaham /",
  "GP12garup2_u:1480": "ityuktvā me svānubhavaṃ yayau yādṛcchiko muniḥ // GarP_2,6.110 //",
  "GP12garup2_u:1481": "mamāpi paramāścaryaṃ santoṣaśca mahānabhūt /",
  "GP12garup2_u:1482": "ataste sādhusaṅgatyā bhaktyā ca paramātmanaḥ // GarP_2,6.111 //",
  "GP12garup2_u:1483": "viśuddhaṃ nirmalaṃ śāntaṃ mano nirvṛtimeṣyati /",
  "GP12garup2_u:1484": "anekajanmajanitaṃ pātakaṃ sādhusaṃgame // GarP_2,6.112 //",
  "GP12garup2_u:1485": "kṣipraṃ naśyati dharmajña jalānāṃ śarado yathā /",
  "GP12garup2_u:1486": "vaiśya uvāca /",
  "GP12garup2_u:1487": "pītvā te vākyapīyūṣaṃ svāntaṃ me śāntimāgamat // GarP_2,6.113 //",
  "GP12garup2_u:1488": "sarvatīrthaphalaṃ me 'dhya sañjātaṃ tava darśanāt /",
  "GP12garup2_u:1489": "iti śrutvā vacastasya provāca ṛpisattamaḥ // GarP_2,6.114 //",
  "GP12garup2_u:1490": "lomaśa uvāca /",
  "GP12garup2_u:1491": "hitāya tava rājendra trivargaphalamicchataḥ /",
  "GP12garup2_u:1492": "yattvayā sukṛtaṃ bhūrivṛṣotsargaṃ vinā kṛtam // GarP_2,6.115 //",
  "GP12garup2_u:1493": "manye 'kiñcatkaraṃ sarvaṃ nīhārasalilaṃ yathā /",
  "GP12garup2_u:1494": "vṛṣotsargasamaṃ kiñcit sādhanaṃ na mahītale // GarP_2,6.116 //",
  "GP12garup2_u:1495": "anāyāsena gacchanti gatiṃ te puṇyakarmaṇām /",
  "GP12garup2_u:1496": "vṛṣotsargaḥ kṛto yena aśvamedhasya yājakaḥ // GarP_2,6.117 //",
  "GP12garup2_u:1497": "ubhau samau mayā dṛṣṭau divyau tau śakrasannidhau /",
  "GP12garup2_u:1498": "atastvaṃ puṣkaraṃ gatvā vṛṣotsargaṃ vidhāya ca // GarP_2,6.118 //",
  "GP12garup2_u:1499": "tato yāhi gṛhaṃ sādho yena sarvaṃ kṛtaṃ bhavet /",
  "GP12garup2_u:1500": "vipaściduvāca /",
  "GP12garup2_u:1501": "tataḥ sa punarāgatya kārtikyāṃ puṣkare vare // GarP_2,6.119 //",
  "GP12garup2_u:1502": "varāharūpī bhagavān yatrāste yajñapūrakaḥ /",
  "GP12garup2_u:1503": "cakāra vidhivat sarvaṃ yudkamṛṣisattamaiḥ // GarP_2,6.120 //",
  "GP12garup2_u:1504": "gatāni bahutīrthāni tato lomaśasaṃgatiḥ /",
  "GP12garup2_u:1505": "tato 'dhikataraṃ jātaṃ puṇyaṃ nīlavivāhajam // GarP_2,6.121 //",
  "GP12garup2_u:1506": "sabhuktvā viṣayān divyān vimānavaramāśritaḥ /",
  "GP12garup2_u:1507": "tena rājakule janma vīrasenasya dharmataḥ // GarP_2,6.122 //",
  "GP12garup2_u:1508": "vīrapañcānanākhyātañcaturvargaikasādhakam /",
  "GP12garup2_u:1509": "prakurvato vṛṣotsargaṃ tatra ye paricārakāḥ // GarP_2,6.123 //",
  "GP12garup2_u:1510": "divyarūpābhavan spṛṣṭā gopucchodakaśīkaraiḥ /",
  "GP12garup2_u:1511": "surūpāḥ puṣṭavapuṣaḥ paśyanto dūrasaṃsthitāḥ // GarP_2,6.124 //",
  "GP12garup2_u:1512": "tato dūratarā ye ca dṛśyante malinā janāḥ /",
  "GP12garup2_u:1513": "durbhagā malinā rūkṣāḥ kṛśā vigatavāsasaḥ // GarP_2,6.125 //",
  "GP12garup2_u:1514": "vṛṣayajñamapaśyanto ye cāsūyāṃ prakurvate /",
  "GP12garup2_u:1515": "sarvaṃ niveditaṃ rājñaścaritaṃ pūrvajanmanaḥ // GarP_2,6.126 //",
  "GP12garup2_u:1516": "dharmyaṃ vicitramākhyānaṃ śrutaṃ me yat parāśarāt /",
  "GP12garup2_u:1517": "atastvaṃ svagṛhaṃ gaccha kṛpāṃ kṛtvā mamopari // GarP_2,6.127 //",
  "GP12garup2_u:1518": "śrutvā vipaścidvākyaṃ sa vismayaṃ paramaṃ gataḥ /",
  "GP12garup2_u:1519": "gṛhaṃ jagāma vipro 'sau prāpito rājasevakaiḥ // GarP_2,6.128 //",
  "GP12garup2_u:1520": "vasiṣṭha uvāca /",
  "GP12garup2_u:1521": "tasmādrājan vṛṣotsargaṃ variṣṭhaṃ sarvakarmaṇām /",
  "GP12garup2_u:1522": "samācara vidhānena yadi bhīto yamādapi // GarP_2,6.129 //",
  "GP12garup2_u:1523": "vṛṣotsargasamaṃ kiñcit sādhanaṃ nadivaḥ param /",
  "GP12garup2_u:1524": "mayā dharmarahasyaṃ te kathitaṃ rājasattama // GarP_2,6.130 //",
  "GP12garup2_u:1525": "patiputravatī nārī bharturagre mṛtā yadi /",
  "GP12garup2_u:1526": "vṛṣotsargaṃ na kurvīta gāṃ dadyācca payasviḥ nīm // GarP_2,6.131 //",
  "GP12garup2_u:1527": "śrīkṛṣṇa uvāca /",
  "GP12garup2_u:1528": "śrutvā vākyaṃ vasiṣṭhasya rājā madhupurīṃ gataḥ /",
  "GP12garup2_u:1529": "cakāra vidhivat sarvaṃ vṛṣotsargamahaṃ khaga // GarP_2,6.132 //",
  "GP12garup2_u:1530": "gṛhaṃ gatvā sa ātmānaṃ kṛtakṛtyamamanyata /",
  "GP12garup2_u:1531": "kālena nidhanaṃ prāpto nīto vaivasvatānugaiḥ // GarP_2,6.133 //",
  "GP12garup2_u:1532": "sa kālanagaraṃ hitvā gato dūrataraṃ pathi /",
  "GP12garup2_u:1533": "śrāddhadevapuraṃ kutretyevaṃ dūtānapṛcchata // GarP_2,6.134 //",
  "GP12garup2_u:1534": "pāpino yatra pātyante yāmyai pāpaviśuddhaye /",
  "GP12garup2_u:1535": "yatra devaḥ sa dharmādharmavicetanaḥ // GarP_2,6.135 //",
  "GP12garup2_u:1536": "gataṃ pāpapuraṃ tattu na draṣṭavyaṃ bhavādṛśaiḥ /",
  "GP12garup2_u:1537": "agre dṛṣṭvā dharmarājamūcuste paramādarāt // GarP_2,6.136 //",
  "GP12garup2_u:1538": "divyarūpastadā devo devagandharvasaṃyutaḥ /",
  "GP12garup2_u:1539": "ātmānaṃ darśayā māsa tasya rājño mahātmanaḥ // GarP_2,6.137 //",
  "GP12garup2_u:1540": "praṇamya daṇḍavadrājā kṛtāñjaliḥ puraḥ sthitaḥ /",
  "GP12garup2_u:1541": "tuṣṭāva bahudhā devaṃ harṣapuritamānasaḥ // GarP_2,6.138 //",
  "GP12garup2_u:1542": "dharmarājo 'pi rājānaṃ praśasyedamuvāca ha /",
  "GP12garup2_u:1543": "nīyatāṃ devalokāya yatra bhogāḥ supuṣkalāḥ // GarP_2,6.139 //",
  "GP12garup2_u:1544": "tadvīravāhanaḥ śrutvā papracchasamavartinam /",
  "GP12garup2_u:1545": "na jāne kena puṇyena svargaṃ nayasi māṃ vibho // GarP_2,6.140 //",
  "GP12garup2_u:1546": "dharmarāja uvāca /",
  "GP12garup2_u:1547": "tvayā kṛtāni puṇyāni dānaṃ yajñāḥ savistarāḥ /",
  "GP12garup2_u:1548": "mathurāyāṃ vṛṣotsargo vasiṣṭhavacanāt kila // GarP_2,6.141 //",
  "GP12garup2_u:1549": "dharmaḥ svalpo 'pi nṛpate yadi samyagupāsitaḥ /",
  "GP12garup2_u:1550": "dvijadevaprasādena sa yāti bahuvistaram // GarP_2,6.142 //",
  "GP12garup2_u:1551": "ityuktvā yamunābhrātā kṣaṇādantardhimāyayau /",
  "GP12garup2_u:1552": "vīrabāhurdivaṃ gatvā devaiḥ saha mumoda ha // GarP_2,6.143 //",
  "GP12garup2_u:1553": "śrīkṛṣṇa uvāca /",
  "GP12garup2_u:1554": "mayā te kathitaṃ pakṣin vṛṣayajñaḥ suvistaraḥ /",
  "GP12garup2_u:1555": "prāṇināṃ karmanirhāraṃ śrutvā pāpaiḥ pramucyate // GarP_2,6.144 //",
  "GP12garup2_u:1556": "iti śrīgāruḍe mahāpurāṇe uttarakhaṇḍe dvidṛ dhadṛpretakalpe śrīkṛṣṇagaruḍasaṃvāde vṛṣotsargamāhātmyanirūpaṇaṃ nāma ṣaṣṭho 'dhyāyaḥ",
  "GP12garup2_u:1557": "_____________________________________________________________",
  "GP12garup2_u:1558": "śrīgaruḍamahāpurāṇam- 7",
  "GP12garup2_u:1559": "garuḍa uvāca /",
  "GP12garup2_u:1560": "śrutaṃ me mahādākhyānaṃ vṛṣotsargaphalaṃ hare /",
  "GP12garup2_u:1561": "punaranyāṃ kathāṃ brūhi yatra te mahimādbhutaḥ // GarP_2,7.1 //",
  "GP12garup2_u:1562": "śrīkṛṣṇa uvāca /",
  "GP12garup2_u:1563": "ahaṃ te kathayāmyadya saṃvādaṃ paramādbhutam /",
  "GP12garup2_u:1564": "santaptakasya ca pretaistadrūpajñāpanāya vai // GarP_2,7.2 //",
  "GP12garup2_u:1565": "vipraḥ santaptakaḥ kaścit tapasādagdhakilbiṣaḥ /",
  "GP12garup2_u:1566": "saṃsārāsāratāṃ jñātvāraṇyaṣveva cacāra ha // GarP_2,7.3 //",
  "GP12garup2_u:1567": "vaikhānasamunivrātaiḥ prāṇipātakṛtekṣaṇaḥ /",
  "GP12garup2_u:1568": "sa kadācit tīrthayātrāmuddiśya smāṭatidvijaḥ // GarP_2,7.4 //",
  "GP12garup2_u:1569": "pratyākṛṣṭendriyatvācca bahirvṛttinirodhakaḥ /",
  "GP12garup2_u:1570": "saṃskāramātragamano mārgabhraṣṭo babhūva ha // GarP_2,7.5 //",
  "GP12garup2_u:1571": "calannevaṃ snānakāle madhyāhne 'thābhilāṣukaḥ /",
  "GP12garup2_u:1572": "jalasyonmīlya nayane diśaḥ sarvā nyabhīlayat // GarP_2,7.6 //",
  "GP12garup2_u:1573": "sa dadarśa tadā gulmairvorudvṛkṣaśataiścitam /",
  "GP12garup2_u:1574": "tvaksāraiḥ śākhiśākhābhiḥ saṃkulaṃ gahanaṃvanam // GarP_2,7.7 //",
  "GP12garup2_u:1575": "tatra tālāstamālāśca priyālāḥ panasāstathā /",
  "GP12garup2_u:1576": "śrīparṇo śālaśākhoṭasyandanāstindukāstathā // GarP_2,7.8 //",
  "GP12garup2_u:1577": "sarjārjunāmrātakāśca śleṣmā takabhibhītakau /",
  "GP12garup2_u:1578": "picumardaściñciṇī ca karkandhūkarṇikārakāḥ // GarP_2,7.9 //",
  "GP12garup2_u:1579": "ete cānye ca bahavo vṛkṣāsteṣu na dṛśyate /",
  "GP12garup2_u:1580": "pakṣiṇāmapi vai panthā manuṣyasya kutaḥ punaḥ // GarP_2,7.10 //",
  "GP12garup2_u:1581": "tasmin vane mahāghore siṃhavyāghrasamākule /",
  "GP12garup2_u:1582": "tarakṣugavayairṛkṣairmahiṣaiśca niṣevite // GarP_2,7.11 //",
  "GP12garup2_u:1583": "kuñja rairurubhirnāgairmarkaṭaiśca tathāmṛgaiḥ /",
  "GP12garup2_u:1584": "śvāpadaiśca tathā cānyaiḥ piśācai rākṣasairvṛte // GarP_2,7.12 //",
  "GP12garup2_u:1585": "santaptako dvijaḥ kiñcidbhayasantrastamānasaḥ /",
  "GP12garup2_u:1586": "kāndiśīkaḥ samabhavaḍh yadbhaviṣyo yayau punaḥ // GarP_2,7.13 //",
  "GP12garup2_u:1587": "jhaṅkāreṣu ca jhillīnāṃ ghūkānāṃ ghūtkṛteṣvapi /",
  "GP12garup2_u:1588": "dattakarṇaḥ kunīlāṅgaścacāla padapañcakam // GarP_2,7.14 //",
  "GP12garup2_u:1589": "sa tatra vaṭavṛkṣāgre snāyuvaddhaṃ śavaṃ tathā /",
  "GP12garup2_u:1590": "dadarśa tadbhujaścaiva pañca pretān sudāruṇām // GarP_2,7.15 //",
  "GP12garup2_u:1591": "śirāsthicarmaśeṣāṅgān pṛṣṭhalagnodarān khaga /",
  "GP12garup2_u:1592": "tyaktānnāsikayā netrakūpapātabhayādiva // GarP_2,7.16 //",
  "GP12garup2_u:1593": "sūcīkrakakacakavrātaghātapātitakīkasān /",
  "GP12garup2_u:1594": "vasāktanavamastiṣkasvādanityamahotsavān // GarP_2,7.17 //",
  "GP12garup2_u:1595": "raṇatkoṭimahādaṃṣṭrānasthigranthyavaghaṭṭitān /",
  "GP12garup2_u:1596": "tāndṛṣṭvā trastahṛdayo gatimākuñcya saṃsthitaḥ // GarP_2,7.18 //",
  "GP12garup2_u:1597": "te vilokyāgataṃ vipramaṭavīṃ janavarjitām /",
  "GP12garup2_u:1598": "ahaṃ pūrvamahaṃ pūrvaṃ yāmītyāktvā pradudruvuḥ // GarP_2,7.19 //",
  "GP12garup2_u:1599": "teṣu dvaudvāvagṛhṇītāmasya hastāvathāpare /",
  "GP12garup2_u:1600": "dvaudvau pādāvagṛhṇītāṃ mūrdhānaṃ pañcamo 'grahīt // GarP_2,7.20 //",
  "GP12garup2_u:1601": "svajātyucitavākyena sphuṭavarṇavatābruvan /",
  "GP12garup2_u:1602": "ahaṃ jakṣāmyahaṃ bhakṣāmīti karṣaṇatatparāḥ // GarP_2,7.21 //",
  "GP12garup2_u:1603": "sahasaiva sahaivāmuṃ gṛhātvā vyagamanviyam /",
  "GP12garup2_u:1604": "kiyatsthitaṃ baṭau māṃsaṃ kriyannetinyabhālayan // GarP_2,7.22 //",
  "GP12garup2_u:1605": "te 'paśyannijadaṃṣṭrāyaḥ pāṭitāntramimaṃ śavam /",
  "GP12garup2_u:1606": "avatīrya tato vyomno gṛhītvā caraṇaiḥ // GarP_2,7.23 //",
  "GP12garup2_u:1607": "svakhaṇḍitaśarīrantu punarvyomaiva cakramuḥ /",
  "GP12garup2_u:1608": "sa nīyamānamātmānaṃ vilokya viyati dvijaḥ // GarP_2,7.24 //",
  "GP12garup2_u:1609": "jagāma manasā māṃ sa śaraṇaṃ bhayavihvalaḥ /",
  "GP12garup2_u:1610": "namaścakre cakradharaṃ cetasā cinmayaṃ samam // GarP_2,7.25 //",
  "GP12garup2_u:1611": "vakraṃ nakraṃ cakrapātena dūre kṛtvā hṛtvā tasya duḥ khaṃ mukundaḥ /",
  "GP12garup2_u:1612": "mātaṅgaṃ yo 'mūmucannakravaktrātpāśaṃso 'sau karmaṇāṃ me lunātu // GarP_2,7.26 //",
  "GP12garup2_u:1613": "ruddhāñśuddhān bhūpatīnmāgadhena bhīmenainaṃ ghātayitvā murāriḥ /",
  "GP12garup2_u:1614": "nirbaddhānyo bhargayajñāya muktaścakro me 'sau karmapāśaṃ lunātu // GarP_2,7.27 //",
  "GP12garup2_u:1615": "manasaivaiha māmastautstūyamāno 'hamutthitaḥ /",
  "GP12garup2_u:1616": "agacchaṃ sahasā tatra yatra pretaiḥ sa nīyate // GarP_2,7.28 //",
  "GP12garup2_u:1617": "dṛṣṭvā tairnoyamānantu kautukaṃ me 'bhavatkhaga /",
  "GP12garup2_u:1618": "papraccha na kiyantaṃ vai kālaṃ tānpṛṣṭhato 'nvagām // GarP_2,7.29 //",
  "GP12garup2_u:1619": "mama sannidhimātreṇa dvijātiṃ tañca sarpahan /",
  "GP12garup2_u:1620": "tatkālaṃ śivikāsuptabhūpālasukhamāviśat // GarP_2,7.30 //",
  "GP12garup2_u:1621": "maṇibhadrāstato meruṃ gacchandṛṣṭo mayā pathi /",
  "GP12garup2_u:1622": "nikocyākṣi svapārśvaṃ sa nīto vai yakṣarāṇmayā // GarP_2,7.31 //",
  "GP12garup2_u:1623": "tamavocaṃ mahāyakṣaṃ tvaṃ hi pratibhaṭo bhava /",
  "GP12garup2_u:1624": "pretānnāśaya tadbhūyaḥ śavañca hara tadgatam // GarP_2,7.32 //",
  "GP12garup2_u:1625": "ityuktaḥ sa mahāghoraṃ kṛtvā roṣaṃ suduḥ saham /",
  "GP12garup2_u:1626": "jagrāha pretarūpaṃ tatpretānāmapi duḥ khadam // GarP_2,7.33 //",
  "GP12garup2_u:1627": "sa vivṛtya svakau bāhū sṛkkiṇī parilelihan /",
  "GP12garup2_u:1628": "bhedayannuruvātena pretāṃstānsaṃmukho yayau // GarP_2,7.34 //",
  "GP12garup2_u:1629": "bāhubhyāṃ dvau dvau ca padbhyāṃ mūrdhnaikaṃ ca samāharat /",
  "GP12garup2_u:1630": "pretānathāpi sahasā jaghāna dṛḍhamuṣṭinā // GarP_2,7.35 //",
  "GP12garup2_u:1631": "te vivarṇamukhāḥ sarve taṃ dvijañca śavaṃ tathā /",
  "GP12garup2_u:1632": "ekaikaṃ hastapādaiśca gṛhītvā yuddhamārabhan // GarP_2,7.36 //",
  "GP12garup2_u:1633": "te nakhaistalaghātaiśca pādaghātaistathaiva ca /",
  "GP12garup2_u:1634": "daṃṣṭrāghātaiśca sarve tamekaṃ pretaṃ vyadārayan // GarP_2,7.37 //",
  "GP12garup2_u:1635": "teṣāṃ prahārānviphalānkṛtvā saṃprati tānatha /",
  "GP12garup2_u:1636": "jīvaṃ na tu śavaṃ teṣāṃ jahre prāṇamivāntakaḥ // GarP_2,7.38 //",
  "GP12garup2_u:1637": "hṛtamātre śave te tu pāriyātre girau dvijam /",
  "GP12garup2_u:1638": "muktvādhamātre pramuditā ekaṃ pretaṃ sudāruṇāḥ // GarP_2,7.39 //",
  "GP12garup2_u:1639": "sa vāyugamanaḥ pretaḥ prāptastaiḥ kṣaṇamātrataḥ /",
  "GP12garup2_u:1640": "adṛśyatāṃ yayau te 'tha hatāśā vipramāgaman // GarP_2,7.40 //",
  "GP12garup2_u:1641": "prārabdhamātre viprasya pāṭane tatra parvate /",
  "GP12garup2_u:1642": "mama sthānasya viprasya mahimneva ca tatkṣaṇe // GarP_2,7.41 //",
  "GP12garup2_u:1643": "sadyaḥ smṛtiḥ samutpannā teṣāṃ pūrvasya janmanaḥ /",
  "GP12garup2_u:1644": "vipraṃ pradakṣiṇīkṛtyadvijarṣabhamathābruvan // GarP_2,7.42 //",
  "GP12garup2_u:1645": "adya naḥ kṣantumarhe 'sītyuktvā te suradāmbhikāḥ /",
  "GP12garup2_u:1646": "gireriva parāvartaṃ samudrasyeva śoṣaṇam // GarP_2,7.43 //",
  "GP12garup2_u:1647": "teṣāṃ tadvacanaṃ śrutvāpṛcchatkeyūyamityatha /",
  "GP12garup2_u:1648": "kiṃ māyā kimu vā svapna utāho cittavibhramaḥ // GarP_2,7.44 //",
  "GP12garup2_u:1649": "pretā ūcuḥ /",
  "GP12garup2_u:1650": "avehi tattvamevaitatpretā vai karmajā vayam /",
  "GP12garup2_u:1651": "brāhmaṇa uvāca /",
  "GP12garup2_u:1652": "kiṃnāmānaḥ kimācārāḥ kathañcemāṃ daśāṃ gatāḥ // GarP_2,7.45 //",
  "GP12garup2_u:1653": "avinītāḥ kathaṃ pūrvaṃ vinītāḥ sāmprataṃ katham /",
  "GP12garup2_u:1654": "pretā ūcuḥ /",
  "GP12garup2_u:1655": "śṛṇu viprendra vakṣyāmaḥ praśrānāmanupūrvaśaḥ // GarP_2,7.46 //",
  "GP12garup2_u:1656": "uttarāṇi mahāyogiṃstvaddarśanagatāṃhasaḥ /",
  "GP12garup2_u:1657": "ahaṃ paryuṣito nāmnā eṣa sūcīmukhaḥ smṛtaḥ // GarP_2,7.47 //",
  "GP12garup2_u:1658": "tṛtīyaḥ śīghragasturyorodhako lekhakaḥ paraḥ /",
  "GP12garup2_u:1659": "brāhmaṇa uvāca /",
  "GP12garup2_u:1660": "pretānāṃ karmajātānāṃ kuto nāma nirarthakam // GarP_2,7.48 //",
  "GP12garup2_u:1661": "niruktimeṣāṃ nāmnāṃ vai pretā vadata mā ciram /",
  "GP12garup2_u:1662": "śrīkṛṣṇa uvāca /",
  "GP12garup2_u:1663": "evamuktāstu vipreṇa pṛthaguttaramabruvan // GarP_2,7.49 //",
  "GP12garup2_u:1664": "paryuṣita uvāca /",
  "GP12garup2_u:1665": "kadācicchrāddhakāle vai mayā vipro nimantritaḥ // GarP_2,7.50 //",
  "GP12garup2_u:1666": "sa ca kṛtvā vilambena vṛddho madgṛhamāgataḥ /",
  "GP12garup2_u:1667": "akṛtaśrāddhakarmāhaṃ taṃ pākaṃ bhuktavān kṣudhā // GarP_2,7.51 //",
  "GP12garup2_u:1668": "adadāmannamākṛṣya vipre paryuṣitaṃ kiyat /",
  "GP12garup2_u:1669": "tasmāt pāpānmṛtaḥ pāpo yoniṃ vai kutsitāṃ gataḥ // GarP_2,7.52 //",
  "GP12garup2_u:1670": "yataḥ paryuṣitaṃ dattaṃ tataḥ paryuṣitaḥ smṛtaḥ /",
  "GP12garup2_u:1671": "sūcīmukha uvāca /",
  "GP12garup2_u:1672": "kadācidbrāhmaṇī kācittīrthaṃ bhadravaṭaṃ yayau // GarP_2,7.53 //",
  "GP12garup2_u:1673": "pañcavarṣasutā vṛddhā putramātraikajīvitā /",
  "GP12garup2_u:1674": "ahaṃ kṣattriyadāyādastasyā rodhamakāriṣam // GarP_2,7.54 //",
  "GP12garup2_u:1675": "vane tu vijane tatra pāpādhvagagatiṃ gataḥ /",
  "GP12garup2_u:1676": "tasyāḥ savastraṃ pātheyaṃ tatsūnorvasanāni ca // GarP_2,7.55 //",
  "GP12garup2_u:1677": "gṛhītāni mayā vipra śirasyāpīḍya muṣṭinā /",
  "GP12garup2_u:1678": "tṛṣārtastatkṣaṇaṃ bālaḥ pātrasaṃsthaṃ jalaṃpiban // GarP_2,7.56 //",
  "GP12garup2_u:1679": "tāvanmātrodake deśe mayā huṅkṛtya vāritaḥ /",
  "GP12garup2_u:1680": "mayātha sakalaṃ pītaṃ jalaṃ pātrāttṛṣāvatā // GarP_2,7.57 //",
  "GP12garup2_u:1681": "bālo 'pi bhayasantrastaḥ pipāsurvyasurāpatat /",
  "GP12garup2_u:1682": "putraśokānmṛtā mātā kūpe prāsya nijaṃ vapuḥ // GarP_2,7.58 //",
  "GP12garup2_u:1683": "etasmātpātakādvipra pretatvaṃ prāptavānaham /",
  "GP12garup2_u:1684": "sūcyagraprāyavivaramukhaḥ parvatadehavān // GarP_2,7.59 //",
  "GP12garup2_u:1685": "yadyapi prāpnuyāṃ bhakṣyaṃ bhakṣituntu na śakyate /",
  "GP12garup2_u:1686": "mayā kṣudhānalenāpi jvalatāsyaṃ nikocitam // GarP_2,7.60 //",
  "GP12garup2_u:1687": "ata āsye tu vivaraṃ sūcyagreṇa samaṃmama /",
  "GP12garup2_u:1688": "etasmātkāraṇādvipre nāmnā sūcīmukho 'smyaham // GarP_2,7.61 //",
  "GP12garup2_u:1689": "śīghraga uvāca /",
  "GP12garup2_u:1690": "purāhaṃ vaiśyajātīyaḥ sākaṃ sakhyā ca kenacit /",
  "GP12garup2_u:1691": "vāṇijyaṃ kartumagamaṃ deśamanyaṃ mahādhanaḥ // GarP_2,7.62 //",
  "GP12garup2_u:1692": "mitraṃ ca me bahudhanaṃ tasya lobho mahāṃstataḥ /",
  "GP12garup2_u:1693": "jāto 'pyadṛṣṭavaimukhyānme naṣṭaṃ mūlamapyuta // GarP_2,7.63 //",
  "GP12garup2_u:1694": "tatastasmāttu niṣkrāntāvāvāṃ nāvātha nimnagām /",
  "GP12garup2_u:1695": "mārgagāṃ tartumārabdhau lohitāyati bhāskare // GarP_2,7.64 //",
  "GP12garup2_u:1696": "sakhā sa ca madutsaṅge suṣvāpādhvaklamākulaḥ /",
  "GP12garup2_u:1697": "abhūttadāti pāpasya krūrā matiratīva me // GarP_2,7.65 //",
  "GP12garup2_u:1698": "tamutsaṅgagataṃ sūre naṣṭe pūre 'kṣipaṃ tadā /",
  "GP12garup2_u:1699": "katkṛtyaṃ kurvato nāvi lokaistu jñātameva na // GarP_2,7.66 //",
  "GP12garup2_u:1700": "tasya yadvastu tatsarvaṃ maṇimuktādikāñcanam /",
  "GP12garup2_u:1701": "ādāya śīgragastasmāddeśātsvagṛhamāgataḥ // GarP_2,7.67 //",
  "GP12garup2_u:1702": "tatsarvaṃ svagṛhe muktvā tasya patnyai nyavedayam /",
  "GP12garup2_u:1703": "dasyubhirme hato bhrātā dhanamācchidya vai pathi // GarP_2,7.68 //",
  "GP12garup2_u:1704": "prajāvati pradruto 'haṃ mā rodītyevamabravam /",
  "GP12garup2_u:1705": "śokārtā sāpi tatkālaṃ mamatvaṃ gṛhabandhuṣu // GarP_2,7.69 //",
  "GP12garup2_u:1706": "tyaktvā cāti priyānprāṇāñjuhāvāgnau yathāvidhi /",
  "GP12garup2_u:1707": "tato niṣkaṇṭakaṃ taddhi vīkṣya hṛṣṭo gato gṛham // GarP_2,7.70 //",
  "GP12garup2_u:1708": "abhuñjaṃ sarvamāgatya yāvajjīvaṃ tu taddhanam /",
  "GP12garup2_u:1709": "mitraṃ pūre hi niḥ kṣipya yadahaṃ śīghramāgataḥ // GarP_2,7.71 //",
  "GP12garup2_u:1710": "etasmātkāraṇātpretaḥ śīghrago 'haṃ tu nāmataḥ /",
  "GP12garup2_u:1711": "rodhaka uvāca /",
  "GP12garup2_u:1712": "ahantu śūdrajātīyaḥ purābhūvaṃ munīśvara // GarP_2,7.72 //",
  "GP12garup2_u:1713": "rājaprasādāptamahāśatagrāmādhikāravān /",
  "GP12garup2_u:1714": "vṛddhau me pitarāvāstāṃ laghurekaḥ sahodaraḥ // GarP_2,7.73 //",
  "GP12garup2_u:1715": "śīghraṃ sa ca mayā bhrātā lubdhenaikaḥ pṛthakkṛtaḥ /",
  "GP12garup2_u:1716": "āptavānparamaṃ duḥkhaṃ sonnavastravivarjitaḥ // GarP_2,7.74 //",
  "GP12garup2_u:1717": "adattāṃ pitarau cchannaṃ kiñcitkiñcittu tasya ca /",
  "GP12garup2_u:1718": "tasmai pitṛbhyāṃ yaddattamāptebhyastanmayā śrutam // GarP_2,7.75 //",
  "GP12garup2_u:1719": "tatsarvaṃ tattvato jñātvā pitro rodhamakārayam /",
  "GP12garup2_u:1720": "śūnyamandira ekasminbaddhvā tu nigaḍairdṛḍhaiḥ // GarP_2,7.76 //",
  "GP12garup2_u:1721": "tatastau jahatuḥ prāṇānduḥ khitau viṣapānataḥ /",
  "GP12garup2_u:1722": "sosau bālo 'pi babhrāma pitṛbhyāṃ rahito dvija // GarP_2,7.77 //",
  "GP12garup2_u:1723": "puraḥ pattanakharvācān kheṭānapi mṛtaḥ kṣudhā /",
  "GP12garup2_u:1724": "etasmātpātakādvipra mṛtaḥ pretatvamāgataḥ // GarP_2,7.78 //",
  "GP12garup2_u:1725": "ruddhau tu pitarau yasmānnāmnāhaṃ rodhakastataḥ /",
  "GP12garup2_u:1726": "lekhaka uvāca /",
  "GP12garup2_u:1727": "ahaṃ vipra purābhūvamavantyāṃ dvijalasattamaḥ // GarP_2,7.79 //",
  "GP12garup2_u:1728": "bhadrasya rājño devānāṃ pūjane 'dhikṛto hyaham /",
  "GP12garup2_u:1729": "bahvyastu pratimāstatra babhūvurbahunāmikāḥ // GarP_2,7.80 //",
  "GP12garup2_u:1730": "hemnastadaṅgeṣu bahu ratnajātaṃ babhūva ha /",
  "GP12garup2_u:1731": "tāsāṃ me kurvataḥ pūjāṃ pāpā matirajāyata // GarP_2,7.81 //",
  "GP12garup2_u:1732": "akhilaṃ tīkṣṇalohena tāsāmaṅgaṃ viśīrya ca /",
  "GP12garup2_u:1733": "ullekhanañca ratnānāṃ netrādibhyaḥ kṛtaṃ mayā // GarP_2,7.82 //",
  "GP12garup2_u:1734": "tathākṛtānyathāṅgāni pratimānāṃ nirīkṣya ca /",
  "GP12garup2_u:1735": "netrāṇi ca viratnāni nṛpaścukrodha vahnivat // GarP_2,7.83 //",
  "GP12garup2_u:1736": "pratijajñe nṛpaḥ paścādeṣa brāhmaṇapuṅgavaḥ /",
  "GP12garup2_u:1737": "ābhyo ratnaṃ suvarṇañca hṛtaṃ yena bhaviṣyati // GarP_2,7.84 //",
  "GP12garup2_u:1738": "jñātaśca sa hi me vadhyo bhaviṣyati na saṃśayaḥ /",
  "GP12garup2_u:1739": "ahaṃ tatsakalaṃ jñātvā rātrāvasidharo gṛham // GarP_2,7.85 //",
  "GP12garup2_u:1740": "rājñaḥ praviśya rājānaṃ paśumāramamārayam /",
  "GP12garup2_u:1741": "gṛhītvātha maṇīn svarṇaṃ niśīthe 'haṃ gato 'nyataḥ // GarP_2,7.86 //",
  "GP12garup2_u:1742": "vyāghreṇa mahātāraṇye nakhaṭaṅkairviṭaṅkitaḥ /",
  "GP12garup2_u:1743": "lekhanātpratimāyā yanmayā lohena kartitam // GarP_2,7.87 //",
  "GP12garup2_u:1744": "etasmātpātakātpreto lekhako nāmato 'smyaham /",
  "GP12garup2_u:1745": "āsīnnarakabhogānte naḥ pretatvamidaṃ dvija // GarP_2,7.88 //",
  "GP12garup2_u:1746": "brāhmaṇa uvāca /",
  "GP12garup2_u:1747": "saṃjñāstādṛśya ākhyātā yathaitā bhavatā daśāḥ /",
  "GP12garup2_u:1748": "vadantvācāramātraṃ me pretā āhāramapyuta // GarP_2,7.89 //",
  "GP12garup2_u:1749": "pretā ūcuḥ /",
  "GP12garup2_u:1750": "vedamārgānusaraṇaṃ lajjā dharmo damaḥ kṣamā /",
  "GP12garup2_u:1751": "dhṛtirjñānaṃ naiva yatra vayaṃ tatra vasāmahe // GarP_2,7.90 //",
  "GP12garup2_u:1752": "tasya pīḍāṃ vapaṃ kurmo naiva śrāddhaṃ na tarpaṇam /",
  "GP12garup2_u:1753": "yasya gehe tadaṅgāttu māṃsañca rudhiraṃ kramāt // GarP_2,7.91 //",
  "GP12garup2_u:1754": "jakṣāmaśca pibāmaśca ukta ācāra eṣa naḥ /",
  "GP12garup2_u:1755": "śṛṇu cāhāramasmākaṃ sarvalokavigarhitam // GarP_2,7.92 //",
  "GP12garup2_u:1756": "dṛṣṭastvayā ca kiñcidvai brūmojñātaṃ tvayānagha /",
  "GP12garup2_u:1757": "vamanaṃ viḍū dūṣikā ca śleṣmā mūtrāśruṇī tathā // GarP_2,7.93 //",
  "GP12garup2_u:1758": "etadbhakṣyañca pānañca mā pṛcchātaḥ paraṃ dvija /",
  "GP12garup2_u:1759": "lajjā no jāyate svāminnāhāraṃ vadatāṃ svakam // GarP_2,7.94 //",
  "GP12garup2_u:1760": "ajñānāstāmasā mandā kāndiśīkā vayaṃ vibho /",
  "GP12garup2_u:1761": "akasmājjanmanāṃ vipra smṛtiḥ prāptā tu paurvikī // GarP_2,7.95 //",
  "GP12garup2_u:1762": "vinītatvāvinītatve jānīmo naiva naḥ prabho /",
  "GP12garup2_u:1763": "śrīkṛṣṇa uvāca /",
  "GP12garup2_u:1764": "evaṃ vadatsu preteṣu tathā śrutavati dvije // GarP_2,7.96 //",
  "GP12garup2_u:1765": "adarśayamahaṃ rūpaṃ tadā tārkṣyedameva vai /",
  "GP12garup2_u:1766": "sa tu dṛṣṭvā dvijaśreṣṭho hṛdgataṃ puruṣaṃ puraḥ // GarP_2,7.97 //",
  "GP12garup2_u:1767": "stotraistuṣṭāva pakṣīśa daṇḍavatpraṇanāma mām /",
  "GP12garup2_u:1768": "te 'pi tepustataḥ pretā āścaryotphullacakṣuṣaḥ // GarP_2,7.98 //",
  "GP12garup2_u:1769": "praṇayena skhaladvācaḥ khaga nocuḥ kimapyuta /",
  "GP12garup2_u:1770": "rajasā goracittānāṃ tamasā mūḍhacetasām /",
  "GP12garup2_u:1771": "kṛpayā yaḥ samuddhāraṃ kuruṣe vai namo 'sta te // GarP_2,7.99 //",
  "GP12garup2_u:1772": "evaṃ dvijātau bruvati prabhū taprabhaiśca mukhyāṃbaracāriyuktaiḥ /",
  "GP12garup2_u:1773": "tadā madicchāprabhavairvimānaiḥ ṣaḍbhiḥ samantādruruce giriḥ saḥ // GarP_2,7.100 //",
  "GP12garup2_u:1774": "itthaṃ vimānena madīyalokaṃ gato dvijaraso 'pyatha pañcamistaiḥ /",
  "GP12garup2_u:1775": "pretā yayuḥ svargamagaṇyapuṇyaṃ satsaṅgasaṃsargavaśātsuparṇam // GarP_2,7.101 //",
  "GP12garup2_u:1776": "pretāḥ saṃgavaśena nākamavansantaptako brāhmaṇo viṣvaksana iti prasiddhavibhavo nāmnā gaṇe me 'bhavat /",
  "GP12garup2_u:1777": "etatte sakalaṃ mayā nigāditaṃ yaścaitadutkīrtayedyaścedaṃ śṛṇuyānna so 'pi puruṣaḥ pretatvamāpnoti hi // GarP_2,7.102 //",
  "GP12garup2_u:1778": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe śrīkṛṣṇagaruḍasaṃvāde pretakalpe pañcapretopākhyānaṃ nāma saptamo 'dyāyaḥ",
  "GP12garup2_u:1779": "_____________________________________________________________",
  "GP12garup2_u:1780": "śrīgaruḍamahāpurāṇam- 8",
  "GP12garup2_u:1781": "garuḍa uvāca /",
  "GP12garup2_u:1782": "svāminkasyādhikāro 'tra sarva evaurdhvadehike /",
  "GP12garup2_u:1783": "kriyāḥ katividhāḥ proktā vadaitatsarvameva me // GarP_2,8.1 //",
  "GP12garup2_u:1784": "śrīkṛṣṇa uvāca /",
  "GP12garup2_u:1785": "putraḥ pautraḥ prapautro vā tadbhrātā bhrātṛsantatiḥ /",
  "GP12garup2_u:1786": "sapiṇḍasantatirvāpi kriyārhāḥ khaga jñātayaḥ // GarP_2,8.2 //",
  "GP12garup2_u:1787": "teṣāmabhāve sarveṣāṃ samānodakasantatiḥ /",
  "GP12garup2_u:1788": "kuladvaye 'pi cocchinne strībhiḥ kāryāḥ kriyāḥ khaga // GarP_2,8.3 //",
  "GP12garup2_u:1789": "icchayocchinnabandhaśca kārayedavanīpatiḥ /",
  "GP12garup2_u:1790": "pūrvāḥ kriyā madhyamāśca tathā caivottarāḥ kriyāḥ // GarP_2,8.4 //",
  "GP12garup2_u:1791": "pratisaṃvatsaraṃ pakṣinnekoddiṣṭavidhānataḥ /",
  "GP12garup2_u:1792": "śrāddhaṃ tatra prakartavyaṃ phalaṃ tasya śṛṇuṣva me // GarP_2,8.5 //",
  "GP12garup2_u:1793": "brahmendrarudranāsatyasūryāgnivasumārutān /",
  "GP12garup2_u:1794": "viśvedevānpitṛ gaṇānvayāṃsi manujānpaśūn // GarP_2,8.6 //",
  "GP12garup2_u:1795": "sarīsṛpānmātṛgaṇānyaccānyadbhūtasaṃjñitam /",
  "GP12garup2_u:1796": "śrāddhaṃ śraddhānvitaḥ kurvanprīṇayatyakhilaṃ jagat // GarP_2,8.7 //",
  "GP12garup2_u:1797": "te tṛptāstarpayantyenaṃ putradāradhanaistathā /",
  "GP12garup2_u:1798": "adhikāraḥ kriyābhedaḥ samāsātte nirūpitaḥ // GarP_2,8.8 //",
  "GP12garup2_u:1799": "garuḍa uvāca /",
  "GP12garup2_u:1800": "ukteṣveko 'pi cenna syādadhikārī surottama /",
  "GP12garup2_u:1801": "kartavyaṃ kiṃ tadā viṣṇo puruṣeṇa vijānatā // GarP_2,8.9 //",
  "GP12garup2_u:1802": "śrīkṛṣṇa uvāca /",
  "GP12garup2_u:1803": "adhikāro yadā nāsti yadi nāsti ca niścayaḥ /",
  "GP12garup2_u:1804": "jīvite sati jīvāya dadyācchrāddhaṃsvayaṃ naraḥ // GarP_2,8.10 //",
  "GP12garup2_u:1805": "kṛtopavāsaḥ susnātaḥ kṛṣṇāsaṅgaḥ samāhitaḥ /",
  "GP12garup2_u:1806": "kartāramatha bhoktāraṃ viṣṇuṃ sarveśvaraṃ yajet // GarP_2,8.11 //",
  "GP12garup2_u:1807": "sadakṣiṇāśca satilāstistraśca jaladhenavaḥ /",
  "GP12garup2_u:1808": "nivedayetpitṛbhyaśca svadheti susamāhitaḥ // GarP_2,8.12 //",
  "GP12garup2_u:1809": "agnaye kavyavāhanāya svadhā nama iti smaran /",
  "GP12garup2_u:1810": "somāyatvā pitṛmate svadhā nama iti smaran // GarP_2,8.13 //",
  "GP12garup2_u:1811": "dakṣiṇena tu dadyācca tṛtīyāṃ dakṣiṇāyutām /",
  "GP12garup2_u:1812": "yamāyāṅgirase cātha svadhā nama iti smaran // GarP_2,8.14 //",
  "GP12garup2_u:1813": "tayormadhye tu niḥ kṣipya viprānsaṃmantrya bho jayet /",
  "GP12garup2_u:1814": "prathamāmuttare nyasya dvitīyāṃ dakṣiṇe nyaset // GarP_2,8.15 //",
  "GP12garup2_u:1815": "madhye tṛtīyāṃ vinyasya paścādāvāhanādikam /",
  "GP12garup2_u:1816": "āvāhanādinā pūrvaṃ viśvedevānprapūjyaca // GarP_2,8.16 //",
  "GP12garup2_u:1817": "vasubhyastvāmahaṃ vipra rudrebhyastvāmahaṃ tataḥ /",
  "GP12garup2_u:1818": "sūryebhyastvāmahaṃ vipra bhojayāmīti tānvadet // GarP_2,8.17 //",
  "GP12garup2_u:1819": "āvāhanādikaṃ śeṣaṃ kuryācca pitṛśeṣavat /",
  "GP12garup2_u:1820": "sāmyāṃ dhenuṃ tato dadyādvasūddeśaṃ dvijāya tu // GarP_2,8.18 //",
  "GP12garup2_u:1821": "āgneyyāṃ cātha raudrāya yāmyāṃ sūryadvijāya tu /",
  "GP12garup2_u:1822": "viśvebhyaścātha devebhyastilapātraṃ nivedayet // GarP_2,8.19 //",
  "GP12garup2_u:1823": "svastītyeva tathākṣayyaṃ jalaṃ dattvātha tāndvijān /",
  "GP12garup2_u:1824": "visarjayetsmaranviṣṇuṃ devamaṣṭākṣaraṃ vibhum // GarP_2,8.20 //",
  "GP12garup2_u:1825": "tataḥ kāmaṃ kuleśānīṃ śivaṃ nārāyaṇaṃ smaret /",
  "GP12garup2_u:1826": "caturdaśyāṃ tato gacchedyathāprāptāṃ saridvarām // GarP_2,8.21 //",
  "GP12garup2_u:1827": "vastrāṇi lohakhaṇḍāni jitaṃ ta iti saṃjapan /",
  "GP12garup2_u:1828": "dakṣiṇābhimukho vahniṃ jvālayettatra ca svayam // GarP_2,8.22 //",
  "GP12garup2_u:1829": "pañcāśatā kuśairbrāhmīṃ kṛtvā pratikṛtiṃ dahet /",
  "GP12garup2_u:1830": "hutvā śmāśānikaṃ homaṃ pūrṇāhutyantameva hi // GarP_2,8.23 //",
  "GP12garup2_u:1831": "niragrimatha vā bhūmiṃ yamaṃ rudrañca saṃsmaret /",
  "GP12garup2_u:1832": "hutvā prādhānike sthāne paścādāvāhayecca tam // GarP_2,8.24 //",
  "GP12garup2_u:1833": "śrapayeccāparaṃ vahnau mudgamiśraṃ caruṃ tataḥ /",
  "GP12garup2_u:1834": "tilataṇḍulamiśrañca dvitīyaṃ sapavitrakam // GarP_2,8.25 //",
  "GP12garup2_u:1835": "oṃ pṛthivyai namastubhyamiti caikaṃ nivedayet /",
  "GP12garup2_u:1836": "oṃ yamāya namaśceti dvitīyaṃ tadanantaram // GarP_2,8.26 //",
  "GP12garup2_u:1837": "oṃ namaścātha rudrāya śmāśānapataye namaḥ /",
  "GP12garup2_u:1838": "tato dīpte samiddhe 'gnau bhūmau prakṛtidāruṇe // GarP_2,8.27 //",
  "GP12garup2_u:1839": "saptabhyo yamasaṃjñebhyo dadyātsapta jalāñjalīn /",
  "GP12garup2_u:1840": "yamāya dharmarājāya mṛtyave cāntakāya ca // GarP_2,8.28 //",
  "GP12garup2_u:1841": "vaivasvatāya kālāya sarvaprāṇaharāya ca /",
  "GP12garup2_u:1842": "svadhākāranamaskārapraṇavaiḥ saha saptadhā // GarP_2,8.29 //",
  "GP12garup2_u:1843": "amukāmukagautraitattubhyamastu tilodakam /",
  "GP12garup2_u:1844": "pradadyāddaśa piṇḍāṃstu arghapuṣpasamanvitān // GarP_2,8.30 //",
  "GP12garup2_u:1845": "dhūpo dīpo balirgandhaḥ sarveṣāmastu cākṣayaḥ /",
  "GP12garup2_u:1846": "daśa piṇḍāṃstu dāndattvā viṣṇoḥ saumyaṃ mukhaṃ smaret // GarP_2,8.31 //",
  "GP12garup2_u:1847": "kuryācca māsikaṃ māsi sapiṇḍīkaraṇaṃ tataḥ /",
  "GP12garup2_u:1848": "āśaucānte tataḥ kuryādātmano vā marasya tu // GarP_2,8.32 //",
  "GP12garup2_u:1849": "kuryādasthiratāṃ jñātvā śaktyārogyadhanāyuṣam /",
  "GP12garup2_u:1850": "etatte sarvamākhyātaṃ jīvacchrāddhaṃ mayā khaga // GarP_2,8.33 //",
  "GP12garup2_u:1851": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇa garuḍasaṃvāde śrāddhakartrātmaśrāddhayornirūpaṇaṃ nāmāṣṭamo 'dhyāyaḥ",
  "GP12garup2_u:1852": "_____________________________________________________________",
  "GP12garup2_u:1853": "śrīgaruḍamahāpurāṇam- 9",
  "GP12garup2_u:1854": "garuḍa uvāca /",
  "GP12garup2_u:1855": "uktamādyāṃ kriyāṃ yāvannṛpo 'pītitvayānagha /",
  "GP12garup2_u:1856": "kasyacitkenacidrājñā kimādyā sā kṛtā purā // GarP_2,9.1 //",
  "GP12garup2_u:1857": "śrīkṛṣṇa uvāca /",
  "GP12garup2_u:1858": "suparṇa śṛṇu vakṣyāmi yathā rājñā kriyā kṛtā /",
  "GP12garup2_u:1859": "āsīt kṛtayuge rājā vāṅgo vai babhruvāhanaḥ // GarP_2,9.2 //",
  "GP12garup2_u:1860": "pṛthivyāścaturantāyā goptā pakṣīndra dharmataḥ /",
  "GP12garup2_u:1861": "caturbhāgāṃ bhuvaṃ kṛtsnāṃ sa bhuṅke vasudhādhipaḥ // GarP_2,9.3 //",
  "GP12garup2_u:1862": "na pāpakṛtkaścidāsīttasminrājyaṃ praśāsati /",
  "GP12garup2_u:1863": "nāsīccaurabhayaṃ tārkṣya na kṣudrabhayameva hi // GarP_2,9.4 //",
  "GP12garup2_u:1864": "nāsīdvyādhibhayañcāpi tasmiñjanapadeśvare /",
  "GP12garup2_u:1865": "svadharme remire cāsīttejasā bhāskaropamaḥ // GarP_2,9.5 //",
  "GP12garup2_u:1866": "akṣubdhatver'calasamaḥ sahiṣṇutve dharāsamaḥ /",
  "GP12garup2_u:1867": "sa kadācinmahābāhuḥ prabhūtabalavāhanaḥ // GarP_2,9.6 //",
  "GP12garup2_u:1868": "vanaṃ jagāma gahanaṃ hayānāñca śatairvṛtaḥ /",
  "GP12garup2_u:1869": "siṃhanādaiśca yodhānāṃ śaṅkhadundubhiniḥ svanaiḥ // GarP_2,9.7 //",
  "GP12garup2_u:1870": "āsītkilakilāśabdastasmin gacchatī pārthive /",
  "GP12garup2_u:1871": "tatratatra ca viprendraiḥ stūyamānaḥ samantataḥ // GarP_2,9.8 //",
  "GP12garup2_u:1872": "niryayau parayā prītyā vanaṃ mṛgajighāṃsayā /",
  "GP12garup2_u:1873": "sa gacchandadṛśe dhīmānnandanapratimaṃ vanam // GarP_2,9.9 //",
  "GP12garup2_u:1874": "bilvārkakhadirākīrṇaṃ kapitthadhvajasaṃyutam /",
  "GP12garup2_u:1875": "viṣamaiḥ parvataiścaiva sarvataśca samanvitam // GarP_2,9.10 //",
  "GP12garup2_u:1876": "nirjalaṃ nirmanuṣyañca bahuyojanamāyatam /",
  "GP12garup2_u:1877": "mṛgasiṃhairmahāghorainyaiścāpi vanecaraiḥ // GarP_2,9.11 //",
  "GP12garup2_u:1878": "tadvanaṃ manuja vyāghraḥ sabhṛtyabalavāhanaḥ /",
  "GP12garup2_u:1879": "līlayā loḍayāmāsa sūdayanvividhānmṛgān // GarP_2,9.12 //",
  "GP12garup2_u:1880": "mṛgasya kasyacitkukṣiṃ tato vivyādha bhūmipaḥ /",
  "GP12garup2_u:1881": "rājā mṛgaprasaṅgena tamanu prāviśadvanam // GarP_2,9.13 //",
  "GP12garup2_u:1882": "ekākī vai hṛtabalaḥ kṣutpripāsāsamanvitaḥ /",
  "GP12garup2_u:1883": "sa vanasyāntamāsādya mahaccāraṇyamāsadat // GarP_2,9.14 //",
  "GP12garup2_u:1884": "tṛṣayā parayāviṣṭo 'nviṣyajjalamitastataḥ /",
  "GP12garup2_u:1885": "sa dūrātpūracakrāhvaṃ haṃsasārasanāditaiḥ // GarP_2,9.15 //",
  "GP12garup2_u:1886": "sūcitaṃ sara āgatya sāśva eva vyagāhata /",
  "GP12garup2_u:1887": "padmānāñca parāgeṇa utpalānāṃ rajena ca // GarP_2,9.16 //",
  "GP12garup2_u:1888": "sugandhamamalaṃ śītaṃ pītvāmbho nirjagāma ha /",
  "GP12garup2_u:1889": "mārgaśramapariśrāntastaḍāgataṭamaṇḍapam // GarP_2,9.17 //",
  "GP12garup2_u:1890": "nyagrodhaṃ vīkṣya tasyāśu jaṭāsvaśvaṃ babandha ha /",
  "GP12garup2_u:1891": "sa tatrāstaramāstīrya kheṭakānupadhāya ca // GarP_2,9.18 //",
  "GP12garup2_u:1892": "sūṣvāpa vāyunā tatra sevyāmātastadā kṣaṇam /",
  "GP12garup2_u:1893": "kṣaṇaṃ supte nṛpe tatra preto vai pretavāhanaḥ // GarP_2,9.19 //",
  "GP12garup2_u:1894": "kaścidatrājagāmātha yuktaḥ pretaśatena ca /",
  "GP12garup2_u:1895": "asthicarmaśirāśeṣaśarīraḥ parivibhraman // GarP_2,9.20 //",
  "GP12garup2_u:1896": "bhakṣyaṃpeyaṃ mārgamāṇo na badhnāti dhṛtiṃ kvacit /",
  "GP12garup2_u:1897": "tamapūrvaṃ nṛpo dṛṣṭvākarodastraṃ śarāsane // GarP_2,9.21 //",
  "GP12garup2_u:1898": "dṛṣṭvā so 'pi ciraṃ bhūpaṃ tasthau sthāṇupivāgrataḥ /",
  "GP12garup2_u:1899": "tamavasthitamālokya rājā prāptakutūhalaḥ // GarP_2,9.22 //",
  "GP12garup2_u:1900": "papraccha tañca ko 'sīti kuto vā vikṛtiṃ gataḥ /",
  "GP12garup2_u:1901": "preta uvāca /",
  "GP12garup2_u:1902": "pretabhāvo mayā tyakto gatiṃ prāpto 'ramyahaṃ parām // GarP_2,9.23 //",
  "GP12garup2_u:1903": "tvatsaṃyogānmahābāho nāsti dhanyataro mayā /",
  "GP12garup2_u:1904": "babhruvāhana uvāca /",
  "GP12garup2_u:1905": "kimetatdipine ghore sarvatrātibhayānake // GarP_2,9.24 //",
  "GP12garup2_u:1906": "dodhūyamāne vātena vātyārūpeṇa koṇapa /",
  "GP12garup2_u:1907": "pataṅgā maśakāḥ kṣudrāḥ kavandhāśca śirāṃsi ca // GarP_2,9.25 //",
  "GP12garup2_u:1908": "matsyāḥ kūrmāḥ kṛkalāsā vṛścikā bhramarāhayaḥ /",
  "GP12garup2_u:1909": "adhomukhordhvapādāste krandamānāḥ sudāruṇam // GarP_2,9.26 //",
  "GP12garup2_u:1910": "pravānti vāyavo rūkṣā jvalanto vidyudagnayaḥ /",
  "GP12garup2_u:1911": "itastato bhramantīva vāyunā tṛṇasantatiḥ // GarP_2,9.27 //",
  "GP12garup2_u:1912": "dṛśyante vividhā jīvā nāgāśca śalabhavrajāḥ /",
  "GP12garup2_u:1913": "śrūyante bahudhā rāvā na dṛśyante kvacitkvacit // GarP_2,9.28 //",
  "GP12garup2_u:1914": "dṛṣṭvedaṃ vikṛtaṃ sarvaṃ vepate hṛdayaṃmama /",
  "GP12garup2_u:1915": "prate uvāca /",
  "GP12garup2_u:1916": "yeṣāṃ naivāgnisaṃskāro na śrāddhaṃ nodakakriyāḥ // GarP_2,9.29 //",
  "GP12garup2_u:1917": "ṣaṭ piṇḍā daśa gātrāṇi sapiṇḍīkaraṇaṃ na hi /",
  "GP12garup2_u:1918": "viśvāsaghātino ye ca surāpāḥ svarṇahāriṇaḥ // GarP_2,9.30 //",
  "GP12garup2_u:1919": "mṛtā durmaraṇādye ca ye cāsūyāparā janāḥ /",
  "GP12garup2_u:1920": "prāyaścittavihīnā ye agamyāgamane ratāḥ // GarP_2,9.31 //",
  "GP12garup2_u:1921": "karmabhirbhrāmyamāṇāste prāṇinaḥ svakṛtairiha /",
  "GP12garup2_u:1922": "durlabhāhārapānīyā dṛśyante pīḍitā bhṛśam // GarP_2,9.32 //",
  "GP12garup2_u:1923": "eteṣāṃ kṛpayā rājaṃstvaṃ kuruṣvaurdhvadehikam /",
  "GP12garup2_u:1924": "yeṣāṃ na mātā na pitā na putro na ca bāndhavāḥ // GarP_2,9.33 //",
  "GP12garup2_u:1925": "teṣā rājā svayaṃ kuryātkarmāṇi tu yato nṛpaḥ /",
  "GP12garup2_u:1926": "ātmanaśca śubhaṃ karma kartavyaṃ pāralaukikam // GarP_2,9.34 //",
  "GP12garup2_u:1927": "vimuktaḥ sarvaduḥ khebhyo yenāñjo durgātiṃ taret /",
  "GP12garup2_u:1928": "bhrātaraḥ kasya ke putrāstriyo 'pi svārthakovidāḥ // GarP_2,9.35 //",
  "GP12garup2_u:1929": "na kāryasteṣu viśrambha svakṛtaṃ bhujyateyataḥ /",
  "GP12garup2_u:1930": "gṛheṣvarthā nivarnttante śmaśāne caiva bāndhavāḥ // GarP_2,9.36 //",
  "GP12garup2_u:1931": "śarīraṃ kāṣṭhāmādatte pāpaṃ puṇyaṃ saha vrajet /",
  "GP12garup2_u:1932": "tasmādāśu tvayā samyagātmanaḥ śreya icchatā // GarP_2,9.37 //",
  "GP12garup2_u:1933": "asthireṇa śarīreṇa kartavyañcaurdhvadohikam /",
  "GP12garup2_u:1934": "rājovāca /",
  "GP12garup2_u:1935": "kṛśarūpaḥ karālākṣastvaṃ preta iva lakṣyase // GarP_2,9.38 //",
  "GP12garup2_u:1936": "kathayasvaḥ mama prītyā pretarāja yathātatham /",
  "GP12garup2_u:1937": "tathā pṛṣṭaḥ sa vai rājñā uvāca sakalaṃ svakam // GarP_2,9.39 //",
  "GP12garup2_u:1938": "preta uvāca /",
  "GP12garup2_u:1939": "kathayāmi nṛpaśreṣṭha sarvamevāditastava /",
  "GP12garup2_u:1940": "pretatve kāraṇaṃ śrutvā dayāṃ kartumihārhasi // GarP_2,9.40 //",
  "GP12garup2_u:1941": "vaidiśaṃ nāma nagaraṃ sarvasampatsukhāvaham /",
  "GP12garup2_u:1942": "nānājanapadākīrṇaṃ nānāratnasamākulam // GarP_2,9.41 //",
  "GP12garup2_u:1943": "nānāpuṣpavanākīrṇaṃ nānāpuṇyajanāvṛtam /",
  "GP12garup2_u:1944": "tatrāhaṃ nyavasaṃ bhūpa devārcanarataḥ sadā // GarP_2,9.42 //",
  "GP12garup2_u:1945": "vaiśyajātiḥ sudevo 'haṃ nāmnā viditamastu te /",
  "GP12garup2_u:1946": "havyena tarpitā devāḥ kavyena pitaro mayā // GarP_2,9.43 //",
  "GP12garup2_u:1947": "vividhairdānayogaiśca viprāḥ santarpitā mayā /",
  "GP12garup2_u:1948": "āhāraśca vihāraśca mayā vai suniveśitaḥ // GarP_2,9.44 //",
  "GP12garup2_u:1949": "dīnānāthaviśiṣṭebhyo mayā dattamanekadhā /",
  "GP12garup2_u:1950": "tatsarvaṃ niṣphalaṃ jātaṃ mama daivādupāgatam // GarP_2,9.45 //",
  "GP12garup2_u:1951": "na me 'sti santatistāta na suhṛnna ca bāndhavāḥ /",
  "GP12garup2_u:1952": "na ca mitraṃ hitastādṛgyaḥ kuryādaurdhvadaihikam // GarP_2,9.46 //",
  "GP12garup2_u:1953": "pretatvaṃ susthiraṃ tena mama jātaṃ nṛpottama /",
  "GP12garup2_u:1954": "ekādaśaṃ tripakṣañca ṣāṇmāsikamathābdikam // GarP_2,9.47 //",
  "GP12garup2_u:1955": "pratimāsyāni cānyā ni hyevaṃ śrāddhāni ṣoḍaśa /",
  "GP12garup2_u:1956": "yasyaitāni na dīyante pretaśrāddhāni bhūpate // GarP_2,9.48 //",
  "GP12garup2_u:1957": "pretatvaṃ susthiraṃ tasyaḥ dattaiḥ śrāddhaśatairapi /",
  "GP12garup2_u:1958": "evaṃ jñātvā mahārāja pretatvāduddharasva mām // GarP_2,9.49 //",
  "GP12garup2_u:1959": "varṇānāñcaiva sarveṣāṃ rājā bandhurihocyate /",
  "GP12garup2_u:1960": "tanmāṃ tāraya rājendra maṇiratnaṃ dadāmi te // GarP_2,9.50 //",
  "GP12garup2_u:1961": "yathā mama śubhāvāptirbhavennṛpavarottama /",
  "GP12garup2_u:1962": "tathā kāryaṃ mahīpāla dayāṃ kṛtvā mayi prabho // GarP_2,9.51 //",
  "GP12garup2_u:1963": "sapiṇḍairvā sagotrairvā niṣṭurairna kṛto hime /",
  "GP12garup2_u:1964": "vṛṣotsargastato duṣṭaṃ pretatvaṃ prāptavānaham // GarP_2,9.52 //",
  "GP12garup2_u:1965": "kṣuttṛṣāviṣṭadehaśca bhakṣyaṃ pānaṃ na cāpnuyām /",
  "GP12garup2_u:1966": "ato vikṛtireṣā vai kṛśātvādiramāṃsakā // GarP_2,9.53 //",
  "GP12garup2_u:1967": "kṣuttṛḍjanyaṃ mahāduḥ khamanubhavāmi punaḥ punaḥ /",
  "GP12garup2_u:1968": "akalyāṇaṃ hi pretatvaṃ vṛṣotsargaṃ vinā kṛtam // GarP_2,9.54 //",
  "GP12garup2_u:1969": "tasmādrājandayāsindho prārthayāmi tavāgrataḥ /",
  "GP12garup2_u:1970": "rājovāca /",
  "GP12garup2_u:1971": "vartate matkule preta iti jñeyaṃ kathaṃ naraiḥ // GarP_2,9.55 //",
  "GP12garup2_u:1972": "tanmamācakṣva hi preta pretatvānmucyate katham /",
  "GP12garup2_u:1973": "preta uvāca /",
  "GP12garup2_u:1974": "liṅgena pīḍayā preto 'numātavyo naraiḥ sadā // GarP_2,9.56 //",
  "GP12garup2_u:1975": "vakṣyāmi pīḍāstā rājanyā vai pretakṛtā bhuvi /",
  "GP12garup2_u:1976": "ṛtuḥ syādaphalaḥ strīṇāṃ yadā vaṃśo na vardhate // GarP_2,9.57 //",
  "GP12garup2_u:1977": "miyante cālpavayasaḥ sā pīḍā petasambhavā /",
  "GP12garup2_u:1978": "akasmādvṛttiharaṇamapratiṣṭhā janeṣu vai // GarP_2,9.58 //",
  "GP12garup2_u:1979": "akasmādgahadāhaḥ syātsā pīḍā pretasambhavā /",
  "GP12garup2_u:1980": "svagehe kalaho nityaṃ syācca mithyābhiśaṃsanapa // GarP_2,9.59 //",
  "GP12garup2_u:1981": "gajayakṣmādisambhūtiḥ sā pīḍā pretasambhavā /",
  "GP12garup2_u:1982": "api svayaṃ dhanaṃ muktaṃ prayatnādanave pathi // GarP_2,9.60 //",
  "GP12garup2_u:1983": "naiva labhyeta naśyetaḥ sā pīḍā pretasaṃmavā /",
  "GP12garup2_u:1984": "suvṛṣṭau kṛṣināśaḥ syādvāṇijyādvṛttināśanam // GarP_2,9.61 //",
  "GP12garup2_u:1985": "kalatraṃ patikūlaṃ syātsā pīḍā pretasambhavā /",
  "GP12garup2_u:1986": "evantu pīḍayā rājanpretajñānaṃ bhavennṛṇām // GarP_2,9.62 //",
  "GP12garup2_u:1987": "vṛṣotsargo yadi bhavetpretatvānmucyate tadā /",
  "GP12garup2_u:1988": "tasmānnapa tvamapyevaṃ vṛṣotsargaṃ kuru prabho // GarP_2,9.63 //",
  "GP12garup2_u:1989": "māmuddiśya nṛpe 'pyatrādhikāro 'tyanukampayā /",
  "GP12garup2_u:1990": "rājaputro hataḥ kaścinmayaivāptastato mayā // GarP_2,9.64 //",
  "GP12garup2_u:1991": "kuruṣva tvaṃ gṛhītvā me taddhanena vṛṣotsavam /",
  "GP12garup2_u:1992": "kārtikyāṃ paurṇamāsyāṃ vā'śvayuṅmadhye 'thavā nṛpa // GarP_2,9.65 //",
  "GP12garup2_u:1993": "revatīyuktadivase kṛṣīṣṭhā me vṛṣotsavam /",
  "GP12garup2_u:1994": "puṇyānviprānsamāhūya vahniṃ sthāpya vidhānataḥ // GarP_2,9.66 //",
  "GP12garup2_u:1995": "mantrairhemastathā kāryaḥ ṣaḍbhirnṛpa vidhānataḥ /",
  "GP12garup2_u:1996": "bahūnviprān bhojayethāstadratnāptadhanena vai /",
  "GP12garup2_u:1997": "evaṃ kṛte mahīpāla mama muktirbhaviṣyati // GarP_2,9.67 //",
  "GP12garup2_u:1998": "śrīkṛṣṇa uvāca /",
  "GP12garup2_u:1999": "tatheti pratijagrāha maṇiṃ rājā tataḥ khaga // GarP_2,9.68 //",
  "GP12garup2_u:2000": "kriyādhikārastasyaiva yo dhanagrāhako bhavet /",
  "GP12garup2_u:2001": "kurvatostu tayorvārtāmevaṃ pretamahīkṣitoḥ // GarP_2,9.69 //",
  "GP12garup2_u:2002": "jhaṇatkārastu ghaṇṭānāṃ bherīṇāṃ bhāṅkṛtistathā /",
  "GP12garup2_u:2003": "jātastadā rājasenā caturaṅgā samāpatat // GarP_2,9.70 //",
  "GP12garup2_u:2004": "tasyāmāgatamātrāyāṃ pretaścādṛśyatāṃ gataḥ /",
  "GP12garup2_u:2005": "tasmādvanādviniḥ sṛtya rājāpi puramāgamat // GarP_2,9.71 //",
  "GP12garup2_u:2006": "sa kārtikyāṃ pūrṇimāyāṃ pretamuddiśya saṃvyadhāt /",
  "GP12garup2_u:2007": "vṛṣotsargaṃ vidhānena tanmaṇyāptadhanena ca // GarP_2,9.72 //",
  "GP12garup2_u:2008": "preto 'pyayaṃ sapadilabdhasuvarṇadehaḥ karmānta āgata iti praṇanāma bhūpam /",
  "GP12garup2_u:2009": "deva tvadīyamahimāyamiti stuvan sa yāto divaṃ garuḍa bhūpatinā kṛtajñaḥ // GarP_2,9.73 //",
  "GP12garup2_u:2010": "etatte sarvamākhyātaṃ yathā bhūpatināpi saḥ /",
  "GP12garup2_u:2011": "uddhṛtaḥ pretabhāvādvai kimanyacchrotumicchasi // GarP_2,9.74 //",
  "GP12garup2_u:2012": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde rājakṛtavṛṣotsargakriyādinirūpaṇaṃ nāma navamo 'dhyāyaḥ",
  "GP12garup2_u:2013": "_____________________________________________________________",
  "GP12garup2_u:2014": "śrīgaruḍamahāpurāṇam- 10",
  "GP12garup2_u:2015": "garuḍa uvāca /",
  "GP12garup2_u:2016": "sapiṇḍīkaraṇa jāte ābdike ca svakarmabhiḥ /",
  "GP12garup2_u:2017": "devatvaṃ vā manuṣyatvaṃ pakṣitvaṃ vāpnuyurnarāḥ // GarP_2,10.1 //",
  "GP12garup2_u:2018": "teṣāṃ vibhinnāhārāṇāṃ śrāddhaṃ vai tṛptidaṃ katham /",
  "GP12garup2_u:2019": "yadapyanyairdvijairbhuktaṃ hūyate yadi vānale // GarP_2,10.2 //",
  "GP12garup2_u:2020": "śubhāśubhātmakaiḥ pretastaddattaṃ bhujyate katham /",
  "GP12garup2_u:2021": "śrāddhasyāvaśyakatvantu āmāvāsyādiṣu śrutam // GarP_2,10.3 //",
  "GP12garup2_u:2022": "śrībhagavānuvāca /",
  "GP12garup2_u:2023": "pretānāṃ śṛṇu pakṣīndra yathā śrāddhantu tṛptidam /",
  "GP12garup2_u:2024": "devo yadapi jāto 'yaṃ manuṣyaḥ karmayogataḥ // GarP_2,10.4 //",
  "GP12garup2_u:2025": "tasyānnamamṛtaṃ bhūtvā devatve 'pyanuyāti ca /",
  "GP12garup2_u:2026": "gāndhavye bhogarūpeṇa paśutve ca tṛṇaṃ bhavet // GarP_2,10.5 //",
  "GP12garup2_u:2027": "śrāddhaṃ hi vāyurūpeṇa nāgatve 'pyanugacchati /",
  "GP12garup2_u:2028": "phalaṃ bhavati pakṣitve rākṣaseṣu tathāmiṣam // GarP_2,10.6 //",
  "GP12garup2_u:2029": "dānavatve tathā māṃsaṃ pretatverudhiraṃ tathā /",
  "GP12garup2_u:2030": "manuṣyatve 'nnapānādi bālye bhogaraso bhavet // GarP_2,10.7 //",
  "GP12garup2_u:2031": "garuḍa uvāca /",
  "GP12garup2_u:2032": "kathaṃ kavyāni dattāni havyāni ca janairiha /",
  "GP12garup2_u:2033": "gacchanti pitṛlokaṃ vā prāpakaḥ ko 'tra gadyate // GarP_2,10.8 //",
  "GP12garup2_u:2034": "mṛtānāmapi jantūnāṃ śrāddhamāpyāyanaṃ yadi /",
  "GP12garup2_u:2035": "nirvāṇasya pradīpasya tailaṃ saṃvardhayecchikhām // GarP_2,10.9 //",
  "GP12garup2_u:2036": "mṛtāśca puruṣāḥ svāmin svakarmajanitāṃ gatim /",
  "GP12garup2_u:2037": "gāhantaḥ ke kathaṃ svasya sutasya śreya āpnuyuḥ // GarP_2,10.10 //",
  "GP12garup2_u:2038": "śrībhagavānuvāca /",
  "GP12garup2_u:2039": "śruteḥ pratyakṣatastārkṣya prāmāṇyaṃ balavattaram /",
  "GP12garup2_u:2040": "śrutyā tuḥ bodhitārthasya pīyūṣatvādirūpatā // GarP_2,10.11 //",
  "GP12garup2_u:2041": "nāmagotraṃ pitṝṇāṃ vai prāpakaṃ havyakavyayoḥ /",
  "GP12garup2_u:2042": "śrāddhasya mantrāstadvattu prāpakāścaiva bhaktitaḥ // GarP_2,10.12 //",
  "GP12garup2_u:2043": "acetanāni caitāni prāpayanti kathantviti /",
  "GP12garup2_u:2044": "suparṇa nāvagantavyaṃ prāpakaṃ vacmi te 'param // GarP_2,10.13 //",
  "GP12garup2_u:2045": "agniṣvāttādayasteṣā mādhipatye vyavasthitāḥ /",
  "GP12garup2_u:2046": "kāle nyāyāgataṃ pātre vidhinā pratipāditam // GarP_2,10.14 //",
  "GP12garup2_u:2047": "annaṃ nayanti tatraite janturyatrāvatiṣṭhate /",
  "GP12garup2_u:2048": "nāma gotrañca mantrāśca dattamannaṃ nayanti te // GarP_2,10.15 //",
  "GP12garup2_u:2049": "api yoniśataṃ prāptāṃstāṃstṛptirupatiṣṭhati /",
  "GP12garup2_u:2050": "teṣāṃ lokāntarasthānāṃ vividhairnāmagotrakaiḥ // GarP_2,10.16 //",
  "GP12garup2_u:2051": "apasavyaṃ kṣitau darbhe dattāḥ piṇḍāstrayastu vai /",
  "GP12garup2_u:2052": "yānti tāṃstarpayantyevaṃ pretasthānasthitānpitṝn // GarP_2,10.17 //",
  "GP12garup2_u:2053": "aprāptayātanāsthānāḥ śreṣṭhā ye bhuvi pañcadhā /",
  "GP12garup2_u:2054": "nānārūpāstu jātā ye tiryagyonyādijātiṣu // GarP_2,10.18 //",
  "GP12garup2_u:2055": "yadāhārā bhavantyete pitaro yatra yoniṣu /",
  "GP12garup2_u:2056": "tāsutāsu tadāhāraḥ śrāddhā avatiṣṭhati // GarP_2,10.19 //",
  "GP12garup2_u:2057": "yathā goṣu pranaṣṭāsu vatso vindati mātaram /",
  "GP12garup2_u:2058": "tathānnaṃ nayate vipra janturyatrāvatiṣṭhate // GarP_2,10.20 //",
  "GP12garup2_u:2059": "pitaraḥ śrāddhamoktāro viśverdevaiḥ sadā saha /",
  "GP12garup2_u:2060": "ete śrāddhaṃ sadā bhuktvā pitṝnsantarpayantyataḥ // GarP_2,10.21 //",
  "GP12garup2_u:2061": "vasurudrāditisutāḥ pitaraḥ śrāddhadevatāḥ /",
  "GP12garup2_u:2062": "prīṇayāte manuṣyāṇāṃ pitṝñśrāddheṣu tarpitāḥ // GarP_2,10.22 //",
  "GP12garup2_u:2063": "ātmānaṃ gurviṇī garbhamapi prīṇāti vai yathā /",
  "GP12garup2_u:2064": "dohadena tathā devāḥ śrāddhaiḥ svāṃśca pitṝnnṛṇām // GarP_2,10.23 //",
  "GP12garup2_u:2065": "hṛṣyanti pitaraḥ śrutvā śrāddhakālamupasthitam /",
  "GP12garup2_u:2066": "anyonyaṃ manasā dhyātvā sampatanti manojavam // GarP_2,10.24 //",
  "GP12garup2_u:2067": "brāhmaṇaiḥ saha cāśranti pitaro hyantarikṣagāḥ /",
  "GP12garup2_u:2068": "vāyubhūtāśca tiṣṭhanti bhuktvā yānti parāṃ gatim // GarP_2,10.25 //",
  "GP12garup2_u:2069": "nimantritāstu ye viprāḥ śrāddhapūrvadineḥ khaga /",
  "GP12garup2_u:2070": "praviśya pitarasteṣu bhuktvā yānti svamālayam // GarP_2,10.26 //",
  "GP12garup2_u:2071": "śrāddhakartrā tu yadyekaḥ śrāddhe vipro nimantritaḥ /",
  "GP12garup2_u:2072": "udarasthaḥ pitā tasya vāmapārśve pitāmahaḥ // GarP_2,10.27 //",
  "GP12garup2_u:2073": "prapitāmaho dakṣiṇataḥ pṛṣṭhataḥ piṇḍabhakṣakaḥ /",
  "GP12garup2_u:2074": "śrāddhakāle yamaḥ pretānpitṝṃścāpi yamālayāt // GarP_2,10.28 //",
  "GP12garup2_u:2075": "visarjayati mānuṣye nirayasthāṃśca kāśyapa /",
  "GP12garup2_u:2076": "kṣudhārtāḥ kīrtayantaśca duṣkṛtañca svayaṅkṛtam // GarP_2,10.29 //",
  "GP12garup2_u:2077": "kāṅkṣanti putrapautrebhyaḥ pāyasaṃ madhusaṃyutam /",
  "GP12garup2_u:2078": "tasmāttāṃstatra vidhinā tarpayetpāyasena tu // GarP_2,10.30 //",
  "GP12garup2_u:2079": "garuḍa uvāca /",
  "GP12garup2_u:2080": "svāminkenāpi te dṛṣṭā āgatāḥ pitaro dvija /",
  "GP12garup2_u:2081": "lokādamuṣmādāgatya bhuñjanto bhuvi mānada // GarP_2,10.31 //",
  "GP12garup2_u:2082": "śrībhagavānuvāca /",
  "GP12garup2_u:2083": "garutmañchṛṇu vakṣyāmi yathā dṛṣṭāstu sītayā /",
  "GP12garup2_u:2084": "pitaro vipradehe vai śvaśurādyāstrayaḥ kvacit // GarP_2,10.32 //",
  "GP12garup2_u:2085": "gṛhītvā piturājñāṃ vai rāmo vanamupāgamat /",
  "GP12garup2_u:2086": "tataḥ puṣkarayātrārthaṃ rāmo 'yātsītayā saha // GarP_2,10.33 //",
  "GP12garup2_u:2087": "tīrthaṃ cāpi samāgatya śrāddhaṃ prārabdha vāṃstu saḥ /",
  "GP12garup2_u:2088": "phalaṃ pakvantu jānakyā siddhaṃ rāme niveditam // GarP_2,10.34 //",
  "GP12garup2_u:2089": "snātapriyoktavākyāttu susnātā namapālayat /",
  "GP12garup2_u:2090": "nabhomadhyagate sūrye kāle kutupa āgate // GarP_2,10.35 //",
  "GP12garup2_u:2091": "ayātā ṛḥṣayaḥ sarve ye rāmeṇa nimantritāḥ /",
  "GP12garup2_u:2092": "tānmunīnāgatāndṛṣṭvā vaidehī janakātmakā // GarP_2,10.36 //",
  "GP12garup2_u:2093": "rāmājñayānnamādāya pariveṣṭumupāgatā /",
  "GP12garup2_u:2094": "apāsarpattato dūre vipramadhye tu saṃsthitā // GarP_2,10.37 //",
  "GP12garup2_u:2095": "gulmairācchādya cātmānaṃ nigūḍhaṃ sā sthitā tadā /",
  "GP12garup2_u:2096": "ekānte tu tadā sītāṃ jñātvā rāghavanandanaḥ // GarP_2,10.38 //",
  "GP12garup2_u:2097": "vimṛśya suciraṃ kālamidaṃ kimiti satvaram /",
  "GP12garup2_u:2098": "kiñcitkvacidgatā sādhvī trapāyāḥ kāraṇena hi // GarP_2,10.39 //",
  "GP12garup2_u:2099": "kiṃ vā na bhojayanviprānsī tāmanveṣayāmyaham /",
  "GP12garup2_u:2100": "vimṛśannevamevaṃ sa svayaṃ viprānabhojayat // GarP_2,10.40 //",
  "GP12garup2_u:2101": "gateṣu dvijamukhyeṣu priyāṃ rāmo 'bravīdidam /",
  "GP12garup2_u:2102": "kathaṃ talāsu līnā tvaṃ munīndṛṣṭvā samāgatān // GarP_2,10.41 //",
  "GP12garup2_u:2103": "tatsarvaṃ mama tanvaṅgi kāraṇaṃ vada mā ciram /",
  "GP12garup2_u:2104": "evamuktā tadā bhartrā sītā sādhomukhī sthitā /",
  "GP12garup2_u:2105": "muñcantī cāśrusaṃghātaṃ rāghavaṃ vākyamabravīt // GarP_2,10.42 //",
  "GP12garup2_u:2106": "sītovāca /",
  "GP12garup2_u:2107": "śṛṇu tvaṃ nātha yaddṛṣṭamāścaryamiha yādṛśam // GarP_2,10.43 //",
  "GP12garup2_u:2108": "pitā tava mayā dṛṣṭo brāhmaṇāgre tu rāghavaḥ /",
  "GP12garup2_u:2109": "sarvābharaṇasaṃyuktodvau cānyau ca tathāvidhau // GarP_2,10.44 //",
  "GP12garup2_u:2110": "dṛṣṭvā tvatpitarañcāhamapakrāntā tavāntikāt /",
  "GP12garup2_u:2111": "valkalājinasaṃvītā kathaṃ rājñaḥ puraḥ prabho // GarP_2,10.45 //",
  "GP12garup2_u:2112": "bhavāmi ripuvīraghna satyametaduhāhṛtam /",
  "GP12garup2_u:2113": "svahastena kathaṃ deyaṃ rājñe vā bhojanaṃ mayā // GarP_2,10.46 //",
  "GP12garup2_u:2114": "dāsānāmapi ye dāsā nopabhuñjanti karhicit /",
  "GP12garup2_u:2115": "tṛṇapātre kathaṃ tasmai annaṃ dātuṃ hi śakruyām // GarP_2,10.47 //",
  "GP12garup2_u:2116": "yāhaṃ rājñā purā dṛṣṭā sarvābharaṇabhūṣitā /",
  "GP12garup2_u:2117": "sā svedamaladigdhāṅgī kathaṃ yāsyāmi bhūpatim /",
  "GP12garup2_u:2118": "apakṛṣṭāsmi tenāhaṃ trapayā raghunandana /",
  "GP12garup2_u:2119": "śrībhāgavānuvāca // GarP_2,10.48 //",
  "GP12garup2_u:2120": "iti śrutvā priyāvākyaṃ rāmo vismitamānasaḥ // GarP_2,10.49 //",
  "GP12garup2_u:2121": "āścaryamiti tajjñātvā tadā svasthānamāgamat /",
  "GP12garup2_u:2122": "sītayā pitaro dṛṣṭā yathā tatte niveditam // GarP_2,10.50 //",
  "GP12garup2_u:2123": "aparaṃ śrāddhamāhātmyaṃ kiñcicchṛṇu samāsataḥ /",
  "GP12garup2_u:2124": "amāvasyādine prāpte gṛhadvāre samāsthitāḥ // GarP_2,10.51 //",
  "GP12garup2_u:2125": "vāyubhūtāḥ pravāñchanti śrāddhaṃ pitṛgaṇā nṛṇām /",
  "GP12garup2_u:2126": "yāvadastamayaṃ bhānoḥ kṣutpipāsāsamākulāḥ // GarP_2,10.52 //",
  "GP12garup2_u:2127": "tataścāstaṃ gate sūrye nirāśā duḥ khasaṃyutāḥ /",
  "GP12garup2_u:2128": "niḥ śvasantaściraṃ yānti garhayantastu vaṃśajam // GarP_2,10.53 //",
  "GP12garup2_u:2129": "tasmācchrāddhaṃ prayatnena amāyāṃ kartumarhati /",
  "GP12garup2_u:2130": "yadi śrāddhaṃ prakurvanti putrādyāstasya bāndhavāḥ // GarP_2,10.54 //",
  "GP12garup2_u:2131": "uddhṛtā ye gayāśrāddhe brahmalokañca taiḥ saha /",
  "GP12garup2_u:2132": "bhajante kṣutpipāsā vā na teṣāṃ jāyate kvacit // GarP_2,10.55 //",
  "GP12garup2_u:2133": "tasmācchrāddhaṃ prayatnena samyakkuryādvicakṣaṇaḥ /",
  "GP12garup2_u:2134": "tasmācchrāddhaṃ caredbhaktyā śākairapi yathāvidhi // GarP_2,10.56 //",
  "GP12garup2_u:2135": "kurvīta samaye śrāddhaṃ kule kaścinna sīdati /",
  "GP12garup2_u:2136": "āyuḥ putrānyaśaḥ svargaṃ kīrtiṃ puṣṭiṃ balaṃ śriyam // GarP_2,10.57 //",
  "GP12garup2_u:2137": "paśūnsāraivyaṃ dhanaṃ dhānyaṃ prāpnuyātpitṛpūjanāt /",
  "GP12garup2_u:2138": "devakāryādapi sadā pitṛkāryaṃ viśiṣyate // GarP_2,10.58 //",
  "GP12garup2_u:2139": "devatābhyaḥ pitṝṇāṃ hi pūrvamāpyāyanaṃ śubham /",
  "GP12garup2_u:2140": "ye yajanti pitṝndevānbrāhmaṇāṃśca hutāśanam // GarP_2,10.59 //",
  "GP12garup2_u:2141": "sarvabhūtāntarātmānaṃ māmeva hi yajanti te /",
  "GP12garup2_u:2142": "smārtena vidhinā śrāddhaṃ kṛtvā svavibhavocitam // GarP_2,10.60 //",
  "GP12garup2_u:2143": "ābrāhmastambaparyantaṃ jagatprīṇāti mānavaḥ /",
  "GP12garup2_u:2144": "annaprakiraṇaṃ yattu manuṣyaiḥ kriyate bhuvi // GarP_2,10.61 //",
  "GP12garup2_u:2145": "tena tuptimupāyānti ye piśācatvamāgatāḥ /",
  "GP12garup2_u:2146": "yaccāmbuḥ snānavastrebhyo bhūmau patati khecara // GarP_2,10.62 //",
  "GP12garup2_u:2147": "tena ye tarutāṃ prāptāsteṣāṃ tṛptiḥ prajāyate /",
  "GP12garup2_u:2148": "yāni gandhāmbūni caiva patanti dharaṇītale // GarP_2,10.63 //",
  "GP12garup2_u:2149": "tena cāpyāyanaṃ teṣāṃ ye devatvamupāgatāḥ /",
  "GP12garup2_u:2150": "ye cāpi svakulādbāhyāḥ kriyāyogyā hyasaṃskṛtāḥ // GarP_2,10.64 //",
  "GP12garup2_u:2151": "vipannāste tu vikirasaṃmārjanajalāśinaḥ /",
  "GP12garup2_u:2152": "bhuktvā cācamanaṃ yacca jalaṃ yaccāhni sevitam // GarP_2,10.65 //",
  "GP12garup2_u:2153": "brāhmaṇānāṃ tathaivānyattena tṛptiṃ prayānti vai /",
  "GP12garup2_u:2154": "piśācatvamanuprāptāḥ kṛmikīṭatvameva ye // GarP_2,10.66 //",
  "GP12garup2_u:2155": "uddhṛteṣvannapiṇḍeṣu bhuvi ye cānnakāṅkṣiṇaḥ /",
  "GP12garup2_u:2156": "tairevāpyāyanaṃ teṣāṃ ye manuṣyatvamāgatāḥ // GarP_2,10.67 //",
  "GP12garup2_u:2157": "evaṃ vai kriyamāṇānāṃ teṣāṃ caiva dvijanmanām /",
  "GP12garup2_u:2158": "kaścijjalānnavikṣepaḥ śucirucchiṣṭa eva vā // GarP_2,10.68 //",
  "GP12garup2_u:2159": "tenānnena kule teṣāṃ ye vai jātyantaraṃ gatāḥ /",
  "GP12garup2_u:2160": "bhavatyāpyāyanaṃ teṣāṃ samyak śrāddhe kṛte sati // GarP_2,10.69 //",
  "GP12garup2_u:2161": "anyāyopārjitairdravyairyacchrāddhaṃ kriyate naraiḥ /",
  "GP12garup2_u:2162": "takṛpyanti tena caṇḍālāḥ pukkasādyupayoniṣu // GarP_2,10.70 //",
  "GP12garup2_u:2163": "evaṃ saṃprāpyate pakṣin yaddattamiha bāndhavaiḥ /",
  "GP12garup2_u:2164": "śrāddhaṃ kurvadbhirannāmvuśākaistṛptirhi jāyate // GarP_2,10.71 //",
  "GP12garup2_u:2165": "etatte sarvamākhyātaṃ yanmāṃ tvaṃ paripṛcchasi /",
  "GP12garup2_u:2166": "sadyo dehāntaraprāptirvilaṃbenāvanītale // GarP_2,10.72 //",
  "GP12garup2_u:2167": "pṛṣṭavānasi tatte 'haṃ pravakṣyāmi samāsataḥ /",
  "GP12garup2_u:2168": "sadyo vilambatañcaivobhayathāpi kalevaram // GarP_2,10.73 //",
  "GP12garup2_u:2169": "yato hi martyaḥ prāpnoti tadviśeṣañca me śṛṇu /",
  "GP12garup2_u:2170": "adhūmakajyotirivāṅguṣṭhamātraḥ pumāṃstataḥ // GarP_2,10.74 //",
  "GP12garup2_u:2171": "dehamekaṃ sadya eva vāyavīyaṃ prapadyate /",
  "GP12garup2_u:2172": "yathā nṛṇajalaukā hi paścatpādaṃ tadoddharet // GarP_2,10.75 //",
  "GP12garup2_u:2173": "sthitiragryasya pādasya yadā jātā dṛḍhā bhavet /",
  "GP12garup2_u:2174": "evaṃ dehī pūrvadehaṃ samutsṛjati taṃ yadā // GarP_2,10.76 //",
  "GP12garup2_u:2175": "bhogārthamagre syāddeho vāyavīya upasthitaḥ /",
  "GP12garup2_u:2176": "viṣayagrāhakaṃ yadvanmriyamāṇasya cendriyam // GarP_2,10.77 //",
  "GP12garup2_u:2177": "nirvyāpāraṃ tacca dehe vāyunaiva sa gacchati /",
  "GP12garup2_u:2178": "śarīraṃ yadavāpnoti taccāpyutkvamyati svayam // GarP_2,10.78 //",
  "GP12garup2_u:2179": "gṛhītvā svaṃ viniryāti jīvo garbha īvāśayāt /",
  "GP12garup2_u:2180": "utkrāmantaṃ sthitaṃ vāpi bhuñjānaṃ vā guṇānvitam // GarP_2,10.79 //",
  "GP12garup2_u:2181": "vimūḍhā nānupaśyanti paśyanti jñānacakṣuṣaḥ /",
  "GP12garup2_u:2182": "ātivāhikamityevaṃ vāyavīyaṃ vadanti hi // GarP_2,10.80 //",
  "GP12garup2_u:2183": "evaṃ tu yātudhānānāṃ tameva ca vadanti hi /",
  "GP12garup2_u:2184": "suparṇa īdṛśo deho nṛṇāṃ bhavati piṇḍajaḥ // GarP_2,10.81 //",
  "GP12garup2_u:2185": "putrādibhiḥ kṛtāścetsyuḥ piṇḍā daśa daśāhikāḥ /",
  "GP12garup2_u:2186": "piṇḍajena tu dehena vāyujaścaikatāṃ vrajet // GarP_2,10.82 //",
  "GP12garup2_u:2187": "piṇḍajo yadi naiva syādvāyujor'hati yātanām /",
  "GP12garup2_u:2188": "dehino 'sminyathā dehe kaumāraṃ yauvanaṃ jarā /",
  "GP12garup2_u:2189": "tathā dehāntaraprāptiḥ pakṣīndretyavadhāraya // GarP_2,10.83 //",
  "GP12garup2_u:2190": "vāsāṃsi jīrṇāni yathā vihāya navāni gṛhṇāti naroparāṇi /",
  "GP12garup2_u:2191": "tathā śarīrāṇi vihāya jīrṇānyanyāni saṃyāti navāni dehī // GarP_2,10.84 //",
  "GP12garup2_u:2192": "nainaṃ chindanti śastrāṇi nainaṃ dahati pāvakaḥ /",
  "GP12garup2_u:2193": "na cainaṃ kledayantyāpo na śoṣayati mārutaḥ // GarP_2,10.85 //",
  "GP12garup2_u:2194": "vāyavīyāṃ tanuṃ yāti sadya ityuktameva te /",
  "GP12garup2_u:2195": "prāptirvilaṃbato yasya taṃ dehaṃ khalu me śṛṇu // GarP_2,10.86 //",
  "GP12garup2_u:2196": "kvacidvilaṃbato dehaṃ piṇḍajaṃ sa samāpnuyāt /",
  "GP12garup2_u:2197": "atho gato yāmyalokaṃ svīyakarmānusārataḥ // GarP_2,10.87 //",
  "GP12garup2_u:2198": "citraguptasyavākyena nirayāṇi bhunakti saḥ /",
  "GP12garup2_u:2199": "yātanāḥsamavāpyātha paśupakṣyādikīṃ tanum // GarP_2,10.88 //",
  "GP12garup2_u:2200": "yā gṛhṇāti naraḥ sā syānmohena mamatāspadam /",
  "GP12garup2_u:2201": "śubhāśubhaṃ karmaphalaṃ bhuktvā mucyate mānavaḥ // GarP_2,10.89 //",
  "GP12garup2_u:2202": "garuḍa uvāca /",
  "GP12garup2_u:2203": "tīrtvā duḥ khabhavāmbhodhiṃ bhavantaṃ kathamāpnuyāt /",
  "GP12garup2_u:2204": "bahupātakayukto 'pi tadvadasva dayānidhe // GarP_2,10.90 //",
  "GP12garup2_u:2205": "bhūyo duḥ khasya saṃsargo narasya na bhavedyathā /",
  "GP12garup2_u:2206": "brūhi śuśrūṣamāṇasya pṛcchato me ramāpate // GarP_2,10.91 //",
  "GP12garup2_u:2207": "śrīkṛṣṇa uvāca /",
  "GP12garup2_u:2208": "svesve karmaṇyabhirataḥ saṃsiddhiṃ labhate naraḥ /",
  "GP12garup2_u:2209": "svakarmanirataḥ siddhiṃ yathā vindati tacchṛṇu // GarP_2,10.92 //",
  "GP12garup2_u:2210": "karmavibhraṣṭakāluṣyo vāsudevānucintayā /",
  "GP12garup2_u:2211": "buddhyā viśuddhayā yukto dhṛtyātmānaṃ niyamya ca // GarP_2,10.93 //",
  "GP12garup2_u:2212": "śabdādīnviṣayāṃstyaktvā rāgadveṣau vyudasya ca /",
  "GP12garup2_u:2213": "viraktasevī labdhvāśī yatavākkāyamānasaḥ // GarP_2,10.94 //",
  "GP12garup2_u:2214": "dhyānayogaparo nityaṃ vairagyaṃ samupāśritaḥ /",
  "GP12garup2_u:2215": "ahaṅkāraṃ balaṃ darpaṃ kāmaṃ krodhaṃ parigraham // GarP_2,10.95 //",
  "GP12garup2_u:2216": "vimucya nirmamaḥ śānto brahmabhūyāya kalpate /",
  "GP12garup2_u:2217": "ataḥ paraṃ nṛṇāṃ kṛtyaṃ nāsti kaśyapanandana // GarP_2,10.96 //",
  "GP12garup2_u:2218": "iti śrīgāruḍe mahāpu- uttarakhaṇḍe dvitīdṛdharmadṛpretakalpe śrīkṛṣṇagaruḍasaṃvāde śrāddhasya tṛptidatvādinirūpaṇaṃ nāma daśamo 'dhyāyaḥ",
  "GP12garup2_u:2219": "_____________________________________________________________",
  "GP12garup2_u:2220": "śrīgaruḍamahāpurāṇam- 11",
  "GP12garup2_u:2221": "garuḍa uvāca /",
  "GP12garup2_u:2222": "mānuṣatvaṃ labhetkasmānmṛtyumāpnoti tatkatham /",
  "GP12garup2_u:2223": "mriyate kaḥ suraśreṣṭha dehamāśritya kutracit // GarP_2,11.1 //",
  "GP12garup2_u:2224": "indriyāṇi kuto yānti hyaspṛśyaḥ sa kathaṃ bhavet /",
  "GP12garup2_u:2225": "kva karmāṇi kṛtānīha kathaṃ bhuṅkte prasarpati // GarP_2,11.2 //",
  "GP12garup2_u:2226": "prasādaṃ kuru me mohaṃ chettumarhasyaśeṣataḥ /",
  "GP12garup2_u:2227": "kāśyapo 'haṃ suraśreṣṭha vinatāgarbha saṃbhavaḥ /",
  "GP12garup2_u:2228": "yamalokaṃ kathaṃ yānti viṣṇulokaṃ ca mānavāḥ // GarP_2,11.3 //",
  "GP12garup2_u:2229": "śrīkṛṣṇa uvāca /",
  "GP12garup2_u:2230": "parasya yoṣitaṃ hṛtvā brahmasvamapahṛtya ca // GarP_2,11.4 //",
  "GP12garup2_u:2231": "araṇye nirjane deśe jāyate brahmarākṣasaḥ /",
  "GP12garup2_u:2232": "hīnajātau prajāyeta ratnānāmapahārakaḥ // GarP_2,11.5 //",
  "GP12garup2_u:2233": "yaṃyaṃ kāmamabhidhyāyetsa talliṅgo 'bhijāyate /",
  "GP12garup2_u:2234": "nainaṃ chindanti śastrāṇi nainaṃ dahati pāvakaḥ // GarP_2,11.6 //",
  "GP12garup2_u:2235": "na cainaṃ kledayantyāpo na śoṣayati mārutaḥ /",
  "GP12garup2_u:2236": "vāk cakṣurnāsikā karṇau gudaṃ mūtrasya sañcaraḥ // GarP_2,11.7 //",
  "GP12garup2_u:2237": "aṇḍajādikajantūnāṃ chidrāṇyetāni sarvaśaḥ /",
  "GP12garup2_u:2238": "ānābhermūrdhaparyantamūrdhvacchidrāṇi cāṣṭa vai // GarP_2,11.8 //",
  "GP12garup2_u:2239": "santaḥ sukṛtino martyā ūrdhvacchidreṇa yānti vai /",
  "GP12garup2_u:2240": "mṛtāhe vārṣikaṃ yāvadyathoktavidhinā khaga // GarP_2,11.9 //",
  "GP12garup2_u:2241": "kuryātsarvāṇi karmāṇi nirdhano 'pi hi mānavaḥ /",
  "GP12garup2_u:2242": "dehe yatra vasejjantustatra bhuṅkte śubhāśubham // GarP_2,11.10 //",
  "GP12garup2_u:2243": "manovākkāyajāndoṣāṃstathāṃ bhuṅkte khageśvara /",
  "GP12garup2_u:2244": "mṛtaḥ sa sukhamāpnoti māyāpāśairna badhyate /",
  "GP12garup2_u:2245": "pāśabaddho naro yastu vikarmanirato bhavet // GarP_2,11.11 //",
  "GP12garup2_u:2246": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāhe ūrdhvādhogatijñāpakotkramaṇadvāranirūpaṇaṃ nāmaikādaśo 'dhyyāḥ",
  "GP12garup2_u:2247": "_____________________________________________________________",
  "GP12garup2_u:2248": "śrīgaruḍamahāpurāṇam- 12",
  "GP12garup2_u:2249": "śrīkṛṣṇa uvāca /",
  "GP12garup2_u:2250": "evaṃ te kathitastārkṣya jīvitasya vinarṇayaḥ /",
  "GP12garup2_u:2251": "mānuṣāṇāṃ hitārthāya pretatvavinivṛttaye // GarP_2,12.1 //",
  "GP12garup2_u:2252": "caturaśītilakṣāṇi caturbhedāśca jantavaḥ /",
  "GP12garup2_u:2253": "aṇḍajāḥ svedajāścaiva udbhijjāśca jārāyujāḥ // GarP_2,12.2 //",
  "GP12garup2_u:2254": "ekaviṃśatilakṣāṇi aṇḍajāḥ parikīrtitāḥ /",
  "GP12garup2_u:2255": "svedajāśca tathā proktā udbhijjāśca krameṇa tu // GarP_2,12.3 //",
  "GP12garup2_u:2256": "jarāyujāstathā proktā manuṣyādyāstathā pare /",
  "GP12garup2_u:2257": "sarveṣāmeva jantūnāṃ mānuṣatvaṃ hi durlabham // GarP_2,12.4 //",
  "GP12garup2_u:2258": "pañcendriyanidhānatvaṃ mahāpuṇyairavāpyate /",
  "GP12garup2_u:2259": "brāhmaṇāḥ kṣattriyā vaiśyāḥ śūdrāstatparajātayaḥ // GarP_2,12.5 //",
  "GP12garup2_u:2260": "rajakaścarmakāraśca naṭo buruḍa eva ca /",
  "GP12garup2_u:2261": "kaivartamedabhillāśca saptaite hyantyajāḥ smṛtāḥ // GarP_2,12.6 //",
  "GP12garup2_u:2262": "mlecchatumbavibhedena jātibhedāstvanekaśaḥ /",
  "GP12garup2_u:2263": "jantūnāmeva sarveṣāṃ jātibhedāḥ sahasraśaḥ // GarP_2,12.7 //",
  "GP12garup2_u:2264": "jantūnāmeva sarveṣāṃ bhedāścaiva sahasraśaḥ /",
  "GP12garup2_u:2265": "āhāro maithunaṃ nidrā bhayaṃ krodhastathaiva ca // GarP_2,12.8 //",
  "GP12garup2_u:2266": "sarveṣā meva jantūnāṃ viveko durlabhaḥ paraḥ /",
  "GP12garup2_u:2267": "ekapādādirūpeṇa dehabhedāstvanekaśaḥ // GarP_2,12.9 //",
  "GP12garup2_u:2268": "kṛṣṇasāro mṛgo yatra dharmadaśaḥ sa ucyate /",
  "GP12garup2_u:2269": "brahmādyā devatāḥ sarvāstatra tiṣṭhanti sarvaśaḥ // GarP_2,12.10 //",
  "GP12garup2_u:2270": "bhūtānāṃ prāṇinaḥ śreṣṭhāḥ prāṇināṃ matijīvinaḥ /",
  "GP12garup2_u:2271": "matimatsu narāḥ śreṣṭhā nareṣu brāhmaṇāḥ smṛtāḥ // GarP_2,12.11 //",
  "GP12garup2_u:2272": "mānuṣyaṃ yaḥ samāsādya svargamekṣaikasādhakam /",
  "GP12garup2_u:2273": "tayorna sādhayedekaṃ tenātmā vañcito dhruvam // GarP_2,12.12 //",
  "GP12garup2_u:2274": "icchati śatī sahasraṃ sahasrī lakṣamīhate kartum /",
  "GP12garup2_u:2275": "lakṣādhipatī rājyaṃ rājāpi sakalāṃ dharāṃ labdhum // GarP_2,12.13 //",
  "GP12garup2_u:2276": "cakradharo 'pi suratvaṃ surabhāve sakalasurapatirbhavitum /",
  "GP12garup2_u:2277": "surapatirūrdhvagatitvaṃ tathāpi nanivartate tṛṣṇā // GarP_2,12.14 //",
  "GP12garup2_u:2278": "tṛṣṇayā cābhibhūtastu narakaṃ pratipadyate /",
  "GP12garup2_u:2279": "tṛṣṇāmuktāstu ye kecitsvargavāsaṃ labhanti te // GarP_2,12.15 //",
  "GP12garup2_u:2280": "ātmādhīnaḥ pumāṃlloke sukhī bhavati niścitam /",
  "GP12garup2_u:2281": "śabdaḥ sparśaśca rūpaṃ ca raso gandhaśca tadguṇāḥ // GarP_2,12.16 //",
  "GP12garup2_u:2282": "tathā ca viṣayādhīno duḥ khī bhavati niścitam // GarP_2,12.17 //",
  "GP12garup2_u:2283": "kuraṅgamatāṅgapataṅgabhṛṅgamīnā hatāḥ pañcabhireva pañca /",
  "GP12garup2_u:2284": "ekaḥ pramādī sa kathaṃ na hanyate yaḥ sevate pañcabhireva pañca // GarP_2,12.18 //",
  "GP12garup2_u:2285": "pitṛmātṛmayo bālye yauvane dayitāmayaḥ /",
  "GP12garup2_u:2286": "putrapautramayaścānte mūḍho nātmamayaḥ kvacit // GarP_2,12.19 //",
  "GP12garup2_u:2287": "lohadārumayaiḥ pāśaiḥ pumānbaddho vimucyate /",
  "GP12garup2_u:2288": "putradāramayaiḥ pāśairnaiva baddho vimucyate // GarP_2,12.20 //",
  "GP12garup2_u:2289": "ekaḥ karoti pāpāni phalaṃ bhuṅkte mahājanaḥ /",
  "GP12garup2_u:2290": "bhoktāro viprayujyante kartā doṣeṇa lipyate // GarP_2,12.21 //",
  "GP12garup2_u:2291": "ko 'pi mṛtyuṃ na jayati bālo vṛddho yuvāpi vā /",
  "GP12garup2_u:2292": "sukhaduḥ khādiko vāpi punarāyāti yāti ca // GarP_2,12.22 //",
  "GP12garup2_u:2293": "sarveṣāṃ paśyatāmeva mṛtaḥ sarvaṃ parityajet /",
  "GP12garup2_u:2294": "ekaḥ prajāyate jantureka eva pralīyate // GarP_2,12.23 //",
  "GP12garup2_u:2295": "eko 'pi bhuṅkte sukṛtameka eva ca duṣkṛtam /",
  "GP12garup2_u:2296": "mṛtaṃ śarīramutsṛjya kāṣṭhaloṣṭasamaṅkṣitau // GarP_2,12.24 //",
  "GP12garup2_u:2297": "bāndhavā vimukhā yānti dharmastamanugacchati /",
  "GP12garup2_u:2298": "gṛheṣvarthā nivartante śmaśānānmitrabāndhavāḥ // GarP_2,12.25 //",
  "GP12garup2_u:2299": "śarīraṃ vahnirādatte sukṛtaṃ duṣkṛtaṃ vrajet /",
  "GP12garup2_u:2300": "śarīraṃ vahninā dagdhaṃ puṇyaṃ pāpaṃ saha sthitam // GarP_2,12.26 //",
  "GP12garup2_u:2301": "śubhaṃ vā yadi vā pāpaṃ bhuṅkte sarvatra mānavaḥ /",
  "GP12garup2_u:2302": "yadanastamite sūrye na dattaṃ dhanamarthinām // GarP_2,12.27 //",
  "GP12garup2_u:2303": "na jāne tasya tadvittaṃ prātaḥ kasya bhaviṣyati /",
  "GP12garup2_u:2304": "rāraṭīti dhanaṃ tasya ko me bhartā bhaviṣyati // GarP_2,12.28 //",
  "GP12garup2_u:2305": "na dattaṃ dvijamukhyebhyaḥ paropakṛtaye tathā /",
  "GP12garup2_u:2306": "pūrvajanmakṛtātpuṇyādyallabdhaṃ bahu cālpakam // GarP_2,12.29 //",
  "GP12garup2_u:2307": "tadīdṛśaṃ parijñāya dharmārthe dīyate dhanam /",
  "GP12garup2_u:2308": "dhanena dhāryate dharmaḥ śraddhāpūtena cetasā // GarP_2,12.30 //",
  "GP12garup2_u:2309": "śraddhāvirahito dharmo nehāmutra ca tatphalam /",
  "GP12garup2_u:2310": "dharmācca jāyate hyartho dharmātkāmo 'pi jāyate // GarP_2,12.31 //",
  "GP12garup2_u:2311": "dharma evāpavargāya tasmāddharmaṃ samācaret /",
  "GP12garup2_u:2312": "śraddhayā sādhyate dharmo bahubhirnārtharāśibhiḥ // GarP_2,12.32 //",
  "GP12garup2_u:2313": "akiñcanā hi munayaḥ śraddhāvanto divaṃ gatāḥ /",
  "GP12garup2_u:2314": "aśraddhayā hutaṃ dattaṃ tapastaptaṃ kṛtaṃ ca yat /",
  "GP12garup2_u:2315": "asadityucyate pakṣinpretya ceha na tatphalam // GarP_2,12.33 //",
  "GP12garup2_u:2316": "iti śrīgāruḍe mahāpurāṇe uttarakhaṇḍe dvitīyāṃśe dharmakādṛpretakalpe śrīkṛṣṇagaruḍasaṃvāde mṛtasya dharmamātrānuyāyitvanirūpaṇaṃ nāma dvādaśo 'dhyāyaḥ",
  "GP12garup2_u:2317": "_____________________________________________________________",
  "GP12garup2_u:2318": "śrīgaruḍamahāpurāṇam- 13",
  "GP12garup2_u:2319": "garuḍa uvāca /",
  "GP12garup2_u:2320": "karmaṇā kena deveśa pretatvaṃ naiva jāyate /",
  "GP12garup2_u:2321": "pṛthivyāṃ sarvajantūnāṃ tad brūhi parameśvara // GarP_2,13.1 //",
  "GP12garup2_u:2322": "śrīkṛṣṇa uvāca /",
  "GP12garup2_u:2323": "atha vakṣyāmi saṃkṣepātkṣayāhādaurdhvadaihikam /",
  "GP12garup2_u:2324": "kvahastenaiva kartavyaṃ mokṣakāmaistu mānavaiḥ // GarP_2,13.2 //",
  "GP12garup2_u:2325": "strīṇāmapi viśeṣeṇa pañcavarṣādhike śiśau /",
  "GP12garup2_u:2326": "vṛṣotsargādikaṃ karma pretatvavinivṛttaye /",
  "GP12garup2_u:2327": "vṛṣotsargādṛte nānyatkiñcidasti mahītale // GarP_2,13.3 //",
  "GP12garup2_u:2328": "jīvanvāpi mṛto vāpi vṛṣotsargaṃ karoti yaḥ /",
  "GP12garup2_u:2329": "pretatvaṃ na bhavettasya vinā dānamakhavrataiḥ // GarP_2,13.4 //",
  "GP12garup2_u:2330": "garuḍa uvāca /",
  "GP12garup2_u:2331": "kasminkāle vṛṣotsargaṃ jīvanvāpi mṛto 'pi vā /",
  "GP12garup2_u:2332": "kuryātsuravaraśreṣṭha brūhi me madhusūdana // GarP_2,13.5 //",
  "GP12garup2_u:2333": "kiṃ phalaṃ tu bhavedante kṛtaiḥ śrāddhaistu ṣoḍaśaiḥ // GarP_2,13.6 //",
  "GP12garup2_u:2334": "śrīkṛṣṇa uvāca /",
  "GP12garup2_u:2335": "akṛtvā tu vṛṣotsargaṃ kurute piṇḍapātanam /",
  "GP12garup2_u:2336": "nopatiṣṭhati tacchreyo dātuḥ pretasya niṣphalam // GarP_2,13.7 //",
  "GP12garup2_u:2337": "ekādaśāhe pretasya yasya notsṛjyate vṛṣaḥ /",
  "GP12garup2_u:2338": "pretatvaṃ susthiraṃ tasya dattaiḥ śrāddhaśatairapi // GarP_2,13.8 //",
  "GP12garup2_u:2339": "garuḍa uvāca /",
  "GP12garup2_u:2340": "sarpāddhi prāptamṛtyūnāmagnidāhādi na kriyā /",
  "GP12garup2_u:2341": "jalena śṛṅgiṇā vāpi śastrādyairmriyate yadi // GarP_2,13.9 //",
  "GP12garup2_u:2342": "asanmṛtyumṛtānāṃ ca kathaṃ śuddhirbhavatprabho /",
  "GP12garup2_u:2343": "etanme saṃśayaṃ deva cchettumarhasyaśeṣataḥ // GarP_2,13.10 //",
  "GP12garup2_u:2344": "śrīkṛṣṇa uvāca /",
  "GP12garup2_u:2345": "ṣaṇmāsairbrāhmaṇaḥ śudhyedyugme sārdhe tu bāhujaḥ /",
  "GP12garup2_u:2346": "sārdhamāsena vaiśyastu śūdro māsena śudhyati // GarP_2,13.11 //",
  "GP12garup2_u:2347": "dattvā dānānyaśeṣāṇi sutīrthe mriyate yadi /",
  "GP12garup2_u:2348": "brahmacārī śucirbhūtvā na sa yātīha durgatim // GarP_2,13.12 //",
  "GP12garup2_u:2349": "vṛṣotsargādikaṃ kṛtvā yatidharmaṃ samācaret /",
  "GP12garup2_u:2350": "yatitve mṛtyumāpnoti sa gacchedbrahmaśākhvatam // GarP_2,13.13 //",
  "GP12garup2_u:2351": "vikarma kurute yastu śiṣṭācāravivarjitaḥ /",
  "GP12garup2_u:2352": "vṛṣotsargādikaṃ kṛtvā na gacchedyamaśāsanam // GarP_2,13.14 //",
  "GP12garup2_u:2353": "puttro vā sodaro vāpi pautro bandhujanastathā /",
  "GP12garup2_u:2354": "gotriṇaścārthabhāgī ca mṛte kuryād vṛṣotsavam // GarP_2,13.15 //",
  "GP12garup2_u:2355": "putrābhāve tu patnī syāddauhittro duhītāpi vā /",
  "GP12garup2_u:2356": "puttreṣu vidyamāneṣu vṛṣaṃ nānyena kārayet // GarP_2,13.16 //",
  "GP12garup2_u:2357": "garuḍa uvāca /",
  "GP12garup2_u:2358": "puttrā yasya na vidyante narā nāryaḥ sureśvara /",
  "GP12garup2_u:2359": "etanme saṃśayaṃ deva cchetumarhasyaśeṣataḥ // GarP_2,13.17 //",
  "GP12garup2_u:2360": "śrīkṛṣṇa uvāca /",
  "GP12garup2_u:2361": "aputtrasya gatirnāsti svargo naiva ca naiva ca /",
  "GP12garup2_u:2362": "tasmātkenāpyupāyena puttrasya jananaṃ caret // GarP_2,13.18 //",
  "GP12garup2_u:2363": "yāni kāni ca dānāni svayaṃ dattāni mānavaiḥ /",
  "GP12garup2_u:2364": "tānitāni ca sarvāṇi tūpatiṣṭhanti cāgrataḥ // GarP_2,13.19 //",
  "GP12garup2_u:2365": "vyañjanāni vicitrāṇi bhakṣyabhojyāni yāni ca /",
  "GP12garup2_u:2366": "svahastena pradattāni dehānte cākṣayaṃ phalam // GarP_2,13.20 //",
  "GP12garup2_u:2367": "gobhūhiraṇyavāsāṃsi bhojanāni pādani ca /",
  "GP12garup2_u:2368": "yatrayatra vasejjantustatratatropatiṣṭhati // GarP_2,13.21 //",
  "GP12garup2_u:2369": "yāvatsvasthaṃ śarīraṃ hi tāvaddharmaṃ samācaret /",
  "GP12garup2_u:2370": "asvasthaḥ preritaścānyairnākiñcitkartumarhati // GarP_2,13.22 //",
  "GP12garup2_u:2371": "jīvato 'pi mṛtasyeha na bhūtaṃ caurdhvadaihikam /",
  "GP12garup2_u:2372": "vāyubhūtaḥ kṣudhāviṣṭo bhramate ca divāniśam // GarP_2,13.23 //",
  "GP12garup2_u:2373": "kṛmiḥ kīṭaḥ pataṅgo vā jāyate mriyate punaḥ /",
  "GP12garup2_u:2374": "asadgarbhe bhavetso 'pi jātaḥ sadyo vinaśyati // GarP_2,13.24 //",
  "GP12garup2_u:2375": "yāvatsvasthamidaṃ śarīramarujaṃ yāvajjarā dūrato yāvaccendriyaśaktirapratihatā yāvatkṣayo nāyuṣaḥ /",
  "GP12garup2_u:2376": "ātmaśreyasi tāvadeva viduṣā kāryaḥ prayatno mahānsandīpte bhavane tu kūpakhananaṃ pratyudyamaḥ kīdṛśaḥ // GarP_2,13.25 //",
  "GP12garup2_u:2377": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde vṛṣotsargadānadharmaputrādipraśaṃsanaṃ nāma trayodaśo 'dhyāyaḥ",
  "GP12garup2_u:2378": "_____________________________________________________________",
  "GP12garup2_u:2379": "śrīgaruḍamahāpurāṇam- 14",
  "GP12garup2_u:2380": "garuḍa uvāca /",
  "GP12garup2_u:2381": "ārtena mriyamāṇena yaddattaṃ tatphalaṃ vada /",
  "GP12garup2_u:2382": "svasthāvasthena dattena vidhihīnena vā vibho // GarP_2,14.1 //",
  "GP12garup2_u:2383": "śrīkṛṣṇa uvāca /",
  "GP12garup2_u:2384": "ekā gauḥ svasthacittasya hyāturasya ca gośatam /",
  "GP12garup2_u:2385": "sahasraṃ mriyamāṇasya dattaṃ vittavivarjitam // GarP_2,14.2 //",
  "GP12garup2_u:2386": "mṛtasyaiva punarlakṣaṃ vidhipūtaṃ ca tatsamam /",
  "GP12garup2_u:2387": "tīrthapātrasamāyogādekā gaurlakṣapuṇyadā // GarP_2,14.3 //",
  "GP12garup2_u:2388": "pātre datte khagaśreṣṭha ahanyahani vardhate /",
  "GP12garup2_u:2389": "dāturdānamapāpāya jñānināṃ ca pratigrahaḥ // GarP_2,14.4 //",
  "GP12garup2_u:2390": "viṣaśītāpaho mantravahniḥ kiṃ doṣabhājanam /",
  "GP12garup2_u:2391": "dātavyaṃ pratyahaṃ pātre nimitteṣu viśeṣataḥ // GarP_2,14.5 //",
  "GP12garup2_u:2392": "nāpātre viduṣā kiñcidātmanaḥ śreya icchatā /",
  "GP12garup2_u:2393": "apātre jātu gaurdattā dātāraṃ narakaṃ nayet // GarP_2,14.6 //",
  "GP12garup2_u:2394": "kulaikaviṃśatiyutaṃ grahītāraṃ ca pātayet /",
  "GP12garup2_u:2395": "dehāntaraṃ pariprāpya svahastena kṛtaṃ ca yat // GarP_2,14.7 //",
  "GP12garup2_u:2396": "dhanaṃ bhūmigataṃ yadvatsvahastena niveśitam /",
  "GP12garup2_u:2397": "tadvatphalamavāpnoti hyahaṃ vacmi khageśvara // GarP_2,14.8 //",
  "GP12garup2_u:2398": "aputro 'pi viśeṣeṇa kriyāṃ caivāndhvadauhikīm /",
  "GP12garup2_u:2399": "prakuryānmokṣakāmaśca nirdhanaśca viśeṣataḥ // GarP_2,14.9 //",
  "GP12garup2_u:2400": "svalpenāpi hi vittena svayaṃ hastena yatkṛtam /",
  "GP12garup2_u:2401": "akṣayaṃ yāti tatsarvaṃ yathājyaṃ ca hutāśane // GarP_2,14.10 //",
  "GP12garup2_u:2402": "ekā caikasya dātavyā śayyā kanyā payasvinī /",
  "GP12garup2_u:2403": "sā vikrītā vā dahatyāsaptamaṃ kulam // GarP_2,14.11 //",
  "GP12garup2_u:2404": "tasmātsarvaṃ prakurvīta cañcale jīvite sati /",
  "GP12garup2_u:2405": "gṛhītadānapātheyaḥ sukhaṃ yāti mahādhvani // GarP_2,14.12 //",
  "GP12garup2_u:2406": "anyathā kliśyate jantuḥ pātheyarahitaḥ pathi /",
  "GP12garup2_u:2407": "evaṃ jñātvā khagaśreṣṭha vṛṣayajñaṃ samācaret // GarP_2,14.13 //",
  "GP12garup2_u:2408": "akṛtvā mriyate yastu aputro naiva muktibhāk /",
  "GP12garup2_u:2409": "aputro 'pi hi yaḥ kuryātsukhaṃ yāti mahāpathe // GarP_2,14.14 //",
  "GP12garup2_u:2410": "agnihotrādhibhiryajñairdānaiśca vividhairapi /",
  "GP12garup2_u:2411": "na tāṃ gatimavāpnoti vṛṣotsargeṇa yā gatiḥ // GarP_2,14.15 //",
  "GP12garup2_u:2412": "yajñānāṃ caiva sarveṣāṃ vṛṣayajñastathottamaḥ /",
  "GP12garup2_u:2413": "tasmātsarvaprayatnena vṛṣayajñaṃ samācaret // GarP_2,14.16 //",
  "GP12garup2_u:2414": "garuḍa uvāca /",
  "GP12garup2_u:2415": "kathayasva prasādena kṣayāhaṃ caurdhvadaihikam /",
  "GP12garup2_u:2416": "kasminkāle tithau kasyāṃ vidhinā kena tadbhavet // GarP_2,14.17 //",
  "GP12garup2_u:2417": "kṛtvā kiṃ phalamāpnoti etanme vada sāmpratam /",
  "GP12garup2_u:2418": "tvatprasādena govinda mukte bhavati mānavaḥ // GarP_2,14.18 //",
  "GP12garup2_u:2419": "śrīkṛṣṇa uvāca /",
  "GP12garup2_u:2420": "kārtikādiṣu māseṣu yāmyāyatagate ravau /",
  "GP12garup2_u:2421": "śuklapakṣe tathā pakṣindvādaśyāditithau śubhe // GarP_2,14.19 //",
  "GP12garup2_u:2422": "śubhe lagne muhūrte vā śucau deśe samāhitaḥ /",
  "GP12garup2_u:2423": "brāhmaṇaṃ tu samāhūya vidhijñaṃ śubhalakṣaṇam // GarP_2,14.20 //",
  "GP12garup2_u:2424": "japahomaistathā dānaiḥ kuryāddahesya śodhanam /",
  "GP12garup2_u:2425": "puṇye 'bhijitsunakṣatre grahāndevānsamarcayet // GarP_2,14.21 //",
  "GP12garup2_u:2426": "homaṃ kuryādyathāśakti mantraiśca vividhairapi /",
  "GP12garup2_u:2427": "grahāṇāṃ sthāpanaṃ kuryātpūrvaṃ caiva khageśvara // GarP_2,14.22 //",
  "GP12garup2_u:2428": "mātṝṇāṃ pūjanaṃ kāryaṃ vasordhārāṃ ca pātayet /",
  "GP12garup2_u:2429": "vahniṃ saṃsthāpya tatraiva pūrṇaṃ homaṃ tu kārayet // GarP_2,14.23 //",
  "GP12garup2_u:2430": "śālagrāmaṃ ca saṃsthāpya vaiṣṇavaṃ śrāddhamācaret /",
  "GP12garup2_u:2431": "vṛṣaṃ sampūjya tatraiva vastrālaṅkārabhūṣaṇaiḥ // GarP_2,14.24 //",
  "GP12garup2_u:2432": "catasro vatsataryaśca pūrvaṃ samadhivāsayet /",
  "GP12garup2_u:2433": "pradakṣiṇaṃ tataḥ kuryāddhomānte ca visarjanam // GarP_2,14.25 //",
  "GP12garup2_u:2434": "imaṃ mantraṃ samuccārya uttarābhimukhaḥ sthitaḥ /",
  "GP12garup2_u:2435": "dharma tvaṃ vṛṣarūpeṇa brahmaṇā nirmitaḥ purā // GarP_2,14.26 //",
  "GP12garup2_u:2436": "tavotsargaprabhāvānmāmuddharasvabhavārṇāvāt /",
  "GP12garup2_u:2437": "abiṣicya śubhairmantraiḥ pāvanairvidhipūrvakam // GarP_2,14.27 //",
  "GP12garup2_u:2438": "tanakrīḍantimantreṇa vṛṣotsargaṃ tu kārayet /",
  "GP12garup2_u:2439": "abhiṣiñcettato nīlaṃ rudrakumbho dakena tu // GarP_2,14.28 //",
  "GP12garup2_u:2440": "nābhimūle samāsthāya tadambu mūrdhani nyaset /",
  "GP12garup2_u:2441": "anna (ātma) śrāddhaṃ tataḥ kuryāddadyāddānaṃ dvijottame // GarP_2,14.29 //",
  "GP12garup2_u:2442": "udakecaiva gantavyaṃ jalaṃ tatra pradāpayet /",
  "GP12garup2_u:2443": "yadiṣṭaṃ jīvatastvāsīttacca dadyātsvaśaktitaḥ // GarP_2,14.30 //",
  "GP12garup2_u:2444": "nyūnaṃ saṃpūrṇatāṃ yāti vṛṣotsarge kṛte sati /",
  "GP12garup2_u:2445": "sutṛpto dustare mārge mṛto yāti na saṃśayaḥ // GarP_2,14.31 //",
  "GP12garup2_u:2446": "yamalokaṃ na paśyanti sadā dānaratā narāḥ /",
  "GP12garup2_u:2447": "yāvanna dīyate jantoḥ śrāddhaṃ caikādaśāhikam // GarP_2,14.32 //",
  "GP12garup2_u:2448": "svadattaṃ paradattaṃ vā nehāmutropatiṣṭhati /",
  "GP12garup2_u:2449": "trayodaśā tathā sapta pañca trīṇī krameṇa tu // GarP_2,14.33 //",
  "GP12garup2_u:2450": "padadānāni kurvīta śraddhābhaktisamanvitaḥ /",
  "GP12garup2_u:2451": "tilapātrāṇi kurvīta sapta pañca yathākramam // GarP_2,14.34 //",
  "GP12garup2_u:2452": "brāhmaṇān bhojayetpaścādekāṃ gāṃ ca pradāpayet /",
  "GP12garup2_u:2453": "vṛṣaṃ hi śannodevīti vedoktavidhinā tataḥ // GarP_2,14.35 //",
  "GP12garup2_u:2454": "catasṛbhirvatsatarībhiḥ pariṇayanamācaret /",
  "GP12garup2_u:2455": "vāme cakraṃ pradātavyaṃ triśūlaṃ dakṣiṇe tathā // GarP_2,14.36 //",
  "GP12garup2_u:2456": "mūlyaṃ dadyād vṛṣasyāpi taṃ vṛṣaṃ ca visarjayet /",
  "GP12garup2_u:2457": "ekoddiṣṭavidhānena svāhākāreṇa vuddhimān // GarP_2,14.37 //",
  "GP12garup2_u:2458": "kuryādekādaśāhaṃ ca dvādaśāhaṃ ca yatnataḥ /",
  "GP12garup2_u:2459": "sapiṇḍīkaraṇādarvākkuryācchrāddhāni ṣoḍaśa // GarP_2,14.38 //",
  "GP12garup2_u:2460": "brāhmaṇān bhojayitvā tu padadānāni dāpayet /",
  "GP12garup2_u:2461": "kāposopari saṃsthāpya tāmrapātre tathācyutam // GarP_2,14.39 //",
  "GP12garup2_u:2462": "vastreṇācchādya tatrasthamarghaṃ dadyācchubhaiḥ phalaiḥ /",
  "GP12garup2_u:2463": "nāvamikṣumayīṃ kṛtvā paṭṭasūtreṇa veṣṭayet // GarP_2,14.40 //",
  "GP12garup2_u:2464": "kāṃsyapātre ghṛtaṃ sthāpya vaitaraṇyā nimittataḥ /",
  "GP12garup2_u:2465": "nāvārohaṇaṃ kuryātpūjayedgaruḍadhvajam // GarP_2,14.41 //",
  "GP12garup2_u:2466": "ātmavittānusāreṇa tacca dānamanantakam /",
  "GP12garup2_u:2467": "bhavasāgaramagnānāṃ śokatāpārtiduḥ khinām // GarP_2,14.42 //",
  "GP12garup2_u:2468": "dharmaplavavihīnānāṃ tārako hi janārdanaḥ /",
  "GP12garup2_u:2469": "tilā lohaṃ hiraṇyaṃ ca kārpāsaṃ lavaṇaṃ tathā // GarP_2,14.43 //",
  "GP12garup2_u:2470": "saptadhānyaṃ kṣitirgāvo hyekaikaṃ pāvanaṃ smṛtam /",
  "GP12garup2_u:2471": "tilapātrāṇi kurvīta śayyādānaṃ ca dāpayet // GarP_2,14.44 //",
  "GP12garup2_u:2472": "dīnānāthaviśiṣṭebhyo dadyācchaktyā ca dakṣiṇām /",
  "GP12garup2_u:2473": "evaṃ yaḥ kurute tārkṣya putravānapyaputravān // GarP_2,14.45 //",
  "GP12garup2_u:2474": "sa siddhiṃ samavāpnoti yathā te brahmacāriṇaḥ /",
  "GP12garup2_u:2475": "nityaṃ naimittikaṃ kuryādyāvajjīvati mānavaḥ // GarP_2,14.46 //",
  "GP12garup2_u:2476": "yaḥ kaścitkriyate dharmastatphalaṃ cākṣayaṃ bhavet /",
  "GP12garup2_u:2477": "tīrthayātrāvratādīnāṃ śrāddhaṃ saṃvatsarasya hi // GarP_2,14.47 //",
  "GP12garup2_u:2478": "devatānāṃ gurūṇāṃ ca mātāpitrostathaiva ca /",
  "GP12garup2_u:2479": "puṇyaṃ deyaṃ prayatnena pratyahaṃ vardhate khaga // GarP_2,14.48 //",
  "GP12garup2_u:2480": "asminyajñeḥ hiyaḥ kaścidbhūridānaṃ prayacchati /",
  "GP12garup2_u:2481": "tattasya cākṣayaṃ sarvaṃ vedikāyāṃ yathā kila // GarP_2,14.49 //",
  "GP12garup2_u:2482": "yathā pūjyatamā loke yatayo brahmacāriṇaḥ /",
  "GP12garup2_u:2483": "tathaiva pratipūjyante loke sarve ca nityaśaḥ // GarP_2,14.50 //",
  "GP12garup2_u:2484": "varado 'haṃ sadā tasya caturvaktrastathā haraḥ /",
  "GP12garup2_u:2485": "te yānti paramāṃllokāniti satyaṃ vaco mama // GarP_2,14.51 //",
  "GP12garup2_u:2486": "utsṛṣṭo vṛṣabho yatra pibatyapo jalāśaye /",
  "GP12garup2_u:2487": "śṛṅgeṇālikhate vāpi bhūmiṃ nityaṃ praharṣitaḥ // GarP_2,14.52 //",
  "GP12garup2_u:2488": "pitṝṇāmannapānaṃ ca prabhūtamupatiṣṭhati /",
  "GP12garup2_u:2489": "paurṇamāsyāmamāyāṃ vā tilapātrāṇi dāpayet // GarP_2,14.53 //",
  "GP12garup2_u:2490": "saṃkrāntīnāṃ sahasrāṇi sūryaparvaśatāni ca /",
  "GP12garup2_u:2491": "dattvā yatphalamāpnoti tadvai nīlavisarjane // GarP_2,14.54 //",
  "GP12garup2_u:2492": "vatsataryaḥ pradātavyā brāhmaṇebhyaḥ padāni ca /",
  "GP12garup2_u:2493": "tilapātrāṇi deyāni śivabhaktadvijeṣu ca // GarP_2,14.55 //",
  "GP12garup2_u:2494": "umāmaheśvaraṃ caikaṃ paridhāpya pridāpayet /",
  "GP12garup2_u:2495": "atasīpuṣpasaṅkāśaṃ pītavāsasamacyutam // GarP_2,14.56 //",
  "GP12garup2_u:2496": "ye namasyanti govindaṃ na teṣāṃ vidyate bhayam /",
  "GP12garup2_u:2497": "pretatvānmokṣamicchanto ye kariṣyanti satkriyām // GarP_2,14.57 //",
  "GP12garup2_u:2498": "yāsyanti te parāṃllokāniti satyaṃ vaco mama /",
  "GP12garup2_u:2499": "etatte sarvamākhyātaṃ mayā caivordhvadaihikam // GarP_2,14.58 //",
  "GP12garup2_u:2500": "yacchrutvā sarvapāpebhyo mucyate nātra saṃśayaḥ /",
  "GP12garup2_u:2501": "śrutvā mahātmyamatulaṃ garuḍo harṣamāgataḥ /",
  "GP12garup2_u:2502": "mānuṣāṇāṃ hitārthāya punaḥ prapacchakeśavam // GarP_2,14.59 //",
  "GP12garup2_u:2503": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde godānavṛṣotsargadaśadānabhūridānādinirūpaṇaṃ nāma caturdaśo 'dhyāyaḥ",
  "GP12garup2_u:2504": "_____________________________________________________________",
  "GP12garup2_u:2505": "śrīgaruḍamahāpurāṇam- 15",
  "GP12garup2_u:2506": "garuḍa uvāca /",
  "GP12garup2_u:2507": "bagavanbrūhi me sarvaṃ yamalokasya nirṇayam /",
  "GP12garup2_u:2508": "jantoḥ prayāṇamārabhya māhātmyaṃ vartmavistaram // GarP_2,15.1 //",
  "GP12garup2_u:2509": "śrībhagavānuvāca /",
  "GP12garup2_u:2510": "śṛṇu tārkṣya pravakṣyāmi yamamārgasya nirṇayam /",
  "GP12garup2_u:2511": "prayāṇakāni sarvāṇi nagarāṇi ca ṣoḍaśa // GarP_2,15.2 //",
  "GP12garup2_u:2512": "ṣāḍaśītisahasrāṇi yojanānāṃ pramāṇataḥ /",
  "GP12garup2_u:2513": "yamalokasya cordhvaṃ vai antarā mānuṣasya ca // GarP_2,15.3 //",
  "GP12garup2_u:2514": "kukṛtaṃ duṣkṛtaṃ vāpi bhuktvā loke yathārjitam /",
  "GP12garup2_u:2515": "karmayogādyadā kaścidvyādhirutpadyate khaga // GarP_2,15.4 //",
  "GP12garup2_u:2516": "nimittamātraṃ sarveṣāṃ kṛtakarmānusārataḥ /",
  "GP12garup2_u:2517": "yasya yo vihito mṛtyuḥ sa taṃ dhruvamavāpnuyāt // GarP_2,15.5 //",
  "GP12garup2_u:2518": "karmayogādyadā dehī muñcatyatra nijaṃ vapuḥ /",
  "GP12garup2_u:2519": "tadā bhūmigataṃ kuryādgomayenopalipya ca // GarP_2,15.6 //",
  "GP12garup2_u:2520": "tilāndarbhānvikīryātha mukhe svarṇaṃ viniḥ kṣipet /",
  "GP12garup2_u:2521": "tulasīṃsannidhau kṛtvā śālagrāmaśilāṃ tathā // GarP_2,15.7 //",
  "GP12garup2_u:2522": "setu (evaṃ) sāmādisūktaistu maraṇaṃ muktidāyakam /",
  "GP12garup2_u:2523": "śalākāsvarṇavikṣapaiḥ prataprāṇigṛheṣuca // GarP_2,15.8 //",
  "GP12garup2_u:2524": "ekā vaktre tu dātavyā ghrāṇayugme tathā punaḥ /",
  "GP12garup2_u:2525": "akṣṇośca karṇayoścaiva dvedve deye yathākramam // GarP_2,15.9 //",
  "GP12garup2_u:2526": "atha liṅge tathā caikā tvekāṃ brahmāṇḍakekṣipet /",
  "GP12garup2_u:2527": "karayugme ca kaṇṭhe ca tulasīṃ ca pradāpayet // GarP_2,15.10 //",
  "GP12garup2_u:2528": "vastrayugmaṃ ca dātavyaṃ kaṅkumaiścākṣatairyajet /",
  "GP12garup2_u:2529": "puṣpamālāyutaṃ kuryādanyadvāreṇa sannayet // GarP_2,15.11 //",
  "GP12garup2_u:2530": "putrastu bāndhavaiḥ sārdhaṃ viprastu puravāsibhiḥ /",
  "GP12garup2_u:2531": "pituḥ pretaṃ svayaṃ putraḥ skandhamāropya bāndhavaiḥ // GarP_2,15.12 //",
  "GP12garup2_u:2532": "gatvā śmaśānadeśe tu prāḍmukhaścottarāmukham /",
  "GP12garup2_u:2533": "adagdhapūrvā yā bhūmiścitāṃ tatraiva kārayet // GarP_2,15.13 //",
  "GP12garup2_u:2534": "śrīkhaṇḍatulasīkāṣṭhasamitpālāśasaṃbhṛtām /",
  "GP12garup2_u:2535": "vikalendriyasaṅghāte caitanye jaḍatāṃ gate // GarP_2,15.14 //",
  "GP12garup2_u:2536": "pracalanti tataḥ prāṇā yāmyairnikaṭavartibhiḥ /",
  "GP12garup2_u:2537": "ekībhūtaṃ jagatpaśyeddaivī dṛṣṭiḥ prajāyate // GarP_2,15.15 //",
  "GP12garup2_u:2538": "bībhatsaṃ dāruṇaṃ rūpaṃ praṇaiḥ kaṇṭhaṃ samāśritaiḥ /",
  "GP12garup2_u:2539": "phenamudgirate kopi mukhaṃ lālākulaṃ bhavet // GarP_2,15.16 //",
  "GP12garup2_u:2540": "durātmānaśca tāḍyante kiṅkaraiḥ pāśabandhanaiḥ /",
  "GP12garup2_u:2541": "sukhena kṛtinastatra nīyante nākanāyakaiḥ // GarP_2,15.17 //",
  "GP12garup2_u:2542": "duḥ khena pāpino yānti yamamārge ca durgame /",
  "GP12garup2_u:2543": "yamaścaturbhujo bhūtvā śaṅkhacakragadādibhṛt // GarP_2,15.18 //",
  "GP12garup2_u:2544": "puṇyakarmaratānsamyak śubhānmitravadācaret /",
  "GP12garup2_u:2545": "āhūya pāpinaḥ sarvānyamo daṇḍena rajjayet // GarP_2,15.19 //",
  "GP12garup2_u:2546": "pralayāmbudanirghoṣastvañjanādrisamaprabhaḥ /",
  "GP12garup2_u:2547": "mahiṣastho durārādhyo vidyuttejaḥ samadyutiḥ // GarP_2,15.20 //",
  "GP12garup2_u:2548": "yojanatrayavistāradeho raudro 'tibhīṣaṇaḥ /",
  "GP12garup2_u:2549": "lohadaṇḍadharo bhīmaḥ pāśapāṇirdurākṛtiḥ // GarP_2,15.21 //",
  "GP12garup2_u:2550": "vakranetro 'tibhayado darśanaṃ yāti pāpinām /",
  "GP12garup2_u:2551": "aṅguṣṭhamātraḥ puruṣo hāhā kurvan kalevarāt // GarP_2,15.22 //",
  "GP12garup2_u:2552": "tadaiva nīyate dūtairyāmyairvokṣansvakaṃ gṛham /",
  "GP12garup2_u:2553": "nirviceṣṭaṃ śarīraṃ tu prāṇairmuktaṃ jugupsitam // GarP_2,15.23 //",
  "GP12garup2_u:2554": "aspṛśyaṃ jāyate tūrṇaṃ durgandhaṃ sarvaninditam /",
  "GP12garup2_u:2555": "tridhāvasthā hi dehasya kṛmiviḍmasmasaṃjñitā // GarP_2,15.24 //",
  "GP12garup2_u:2556": "ko garvaḥ kriyate tārkṣya kṣaṇavidhvaṃsibhirnaraiḥ /",
  "GP12garup2_u:2557": "dānaṃ vittādṛtā vācaḥ kīrtidharmau tathāyuṣaḥ // GarP_2,15.25 //",
  "GP12garup2_u:2558": "paropakaraṇaṃ kāyādasataḥ sāramuddhṛtam /",
  "GP12garup2_u:2559": "tasyaivaṃ nīyamānasya dūtāḥ santarjayanti hi // GarP_2,15.26 //",
  "GP12garup2_u:2560": "darśayanto bhayaṃ tīvraṃ narakāya punaḥ punaḥ /",
  "GP12garup2_u:2561": "śīghraṃ pracala duṣṭātman gato 'sitvaṃ yamālaye // GarP_2,15.27 //",
  "GP12garup2_u:2562": "kuṃbhīpākādinarakāṃstvāṃ neṣyāmaśca mā ciram /",
  "GP12garup2_u:2563": "evaṃ vācastadā śṛṇvanbandhūnāṃ ruditaṃ tathā // GarP_2,15.28 //",
  "GP12garup2_u:2564": "uccairhāheti vilapannīyate yamakiṅkaraiḥ /",
  "GP12garup2_u:2565": "sthāne śrāddhaṃ prakurvīta tathā cekādaśe 'hani // GarP_2,15.29 //",
  "GP12garup2_u:2566": "mṛsyotkrāntisamayātṣaṭ piṇḍānkramaśo dadet /",
  "GP12garup2_u:2567": "mṛtasthāne tathā dvāre catvare tārkṣya kāraṇāt // GarP_2,15.30 //",
  "GP12garup2_u:2568": "viśrāme kāṣṭhacayane tathā sañcayane ca ṣaṭ /",
  "GP12garup2_u:2569": "śṛṇu tatkāraṇaṃ tārkṣya ṣaṭ piṇḍaparikalpane // GarP_2,15.31 //",
  "GP12garup2_u:2570": "mṛtasthāne śavo nāma tena nāmnā pradīyate /",
  "GP12garup2_u:2571": "tena dattena tṛpyanti gṛhavāstvadhidevatāḥ // GarP_2,15.32 //",
  "GP12garup2_u:2572": "tena bhūmirbhavettuṣṭātadadhiṣṭhātṛdevatā /",
  "GP12garup2_u:2573": "dvāre tu piṇḍaṃ deyaṃ ca pānthamityabhidhāya tu // GarP_2,15.33 //",
  "GP12garup2_u:2574": "dattena tena prīṇanti dvārasthā gṛhadevatāḥ /",
  "GP12garup2_u:2575": "catvare khecaro nāma tamuddiśya pradāpayet // GarP_2,15.34 //",
  "GP12garup2_u:2576": "na copaghātaṃ kurvanti bhūtādyā devayonayaḥ /",
  "GP12garup2_u:2577": "viśrāme bhūtasaṃjño 'yaṃ tena tatra pradāpayet // GarP_2,15.35 //",
  "GP12garup2_u:2578": "piśācā rākṣasā yakṣā ye cānye diśi vāsinaḥ /",
  "GP12garup2_u:2579": "tasya hotavyadehasyanaivāyogyatvakārakāḥ // GarP_2,15.36 //",
  "GP12garup2_u:2580": "citāpiṇḍhaprabhṛtitaḥ pretatvamupajāyate /",
  "GP12garup2_u:2581": "citāyāṃ sādhakaṃ nāma vadantyeke khageśvara // GarP_2,15.37 //",
  "GP12garup2_u:2582": "kecittaṃ pretamevāhuryathā kalpavido budhāḥ /",
  "GP12garup2_u:2583": "tadādi tatratatrāpi pretanāmnā pradīyate // GarP_2,15.38 //",
  "GP12garup2_u:2584": "ityevaṃ pañcabhiḥ piṇḍaiḥ śavasyāhutiyogyatā /",
  "GP12garup2_u:2585": "anyathā copaghātāya pūrvoktāste bhavanti hi // GarP_2,15.39 //",
  "GP12garup2_u:2586": "utkrāme prathamaṃ piṇḍaṃ tathā cārdhapayepi ca /",
  "GP12garup2_u:2587": "citāyāṃ tu tṛtīyaṃ syāttrayaḥ piṇḍāśca kalpitāḥ // GarP_2,15.40 //",
  "GP12garup2_u:2588": "vidhātā prathame piṇḍe dvitīye garuḍadhvajaḥ /",
  "GP12garup2_u:2589": "tṛtīye yamadūtāśca prayogaḥ parikīrtitaḥ // GarP_2,15.41 //",
  "GP12garup2_u:2590": "datte tṛtīye piṇḍe 'smindehadoṣaiḥ pramucyate /",
  "GP12garup2_u:2591": "ādhārabhūtajīvaścajvalanairjvālayeccitām // GarP_2,15.42 //",
  "GP12garup2_u:2592": "saṃmṛjya copalipyātha ullikhyoddhṛtya vedikām /",
  "GP12garup2_u:2593": "abhyukṣyopasamādhāya vahniṃ tatraḥ vidhānataḥ // GarP_2,15.43 //",
  "GP12garup2_u:2594": "puṣpākṣataiśca sampūjya devaṃ kravyādasaṃjñakam /",
  "GP12garup2_u:2595": "tvaṃ bhūtakṛjjagadyone tvaṃ lokaparipālakaḥ // GarP_2,15.44 //",
  "GP12garup2_u:2596": "upasaṃhārakastasmādenaṃ svargaṃ mṛtaṃ naya /",
  "GP12garup2_u:2597": "iti kravyādamabhyarcya śarīrāhutimācaret // GarP_2,15.45 //",
  "GP12garup2_u:2598": "ardhadagdhe tathā dehe dadyādājyāhutiṃ tataḥ /",
  "GP12garup2_u:2599": "lomabhyaḥ svotivākyena kuryāddhomaṃ yathāvidhi // GarP_2,15.46 //",
  "GP12garup2_u:2600": "citāmāropya taṃ pretaṃ hunedājyāhutiṃ tataḥ /",
  "GP12garup2_u:2601": "yamāya cāntakāyeti mṛtyave brahmaṇe tathā // GarP_2,15.47 //",
  "GP12garup2_u:2602": "jātavedomuke deyā ekā pretamukhe tathā /",
  "GP12garup2_u:2603": "ūrdhvaṃ tu jvālayedvahniṃ pūrvabhāge citāṃ punaḥ // GarP_2,15.48 //",
  "GP12garup2_u:2604": "asmāttvamadhijātosi tvadayaṃ jāyatāṃ punaḥ /",
  "GP12garup2_u:2605": "asau svargāya lokāya svāhā jvalati pāvakaḥ // GarP_2,15.49 //",
  "GP12garup2_u:2606": "evamājyāhutiṃ dattvā tilamiśrāṃ samantrakām /",
  "GP12garup2_u:2607": "tato dāhaḥ prakartavyaḥ putreṇa kila niścitam // GarP_2,15.50 //",
  "GP12garup2_u:2608": "roditavyaṃ tato gāḍhamevaṃ tasya sukhaṃ bhavet /",
  "GP12garup2_u:2609": "dāhasyānantaraṃ tatra kṛtvā sañcayanakriyām // GarP_2,15.51 //",
  "GP12garup2_u:2610": "pretapiṇḍaṃ pradadyācca dāhārtiśamanaṃ khaga /",
  "GP12garup2_u:2611": "tāvadbhūtāḥ pratīkṣante taṃ pretaṃ bāndhavārthinam // GarP_2,15.52 //",
  "GP12garup2_u:2612": "dāhasyānantaraṃ kāryaṃ putraiḥ snānaṃ sacailakam /",
  "GP12garup2_u:2613": "tilodakaṃ tato dadyānnāmagotreṇa tiṣṭhatu // GarP_2,15.53 //",
  "GP12garup2_u:2614": "tato janapadaiḥ sarvairdātavyā karatālikā /",
  "GP12garup2_u:2615": "viṣṇurviṣṇuriti brūyādguṇaiḥ pretamudīrayet // GarP_2,15.54 //",
  "GP12garup2_u:2616": "janāḥ sarve samāstasya gṛhamāgatya sarvaśaḥ /",
  "GP12garup2_u:2617": "dvārasya dakṣiṇe bhāge gomayaṃ gaurasarṣapān // GarP_2,15.55 //",
  "GP12garup2_u:2618": "nidhāya varuṇaṃ devamantardhāya svaveśmani /",
  "GP12garup2_u:2619": "bhakṣayennimbapatrāṇi ghṛtaṃ prāśya gṛhaṃ vrajet // GarP_2,15.56 //",
  "GP12garup2_u:2620": "keciddugdhena siñcanti citāsthānaṃ khageśvara /",
  "GP12garup2_u:2621": "aśrupātaṃ na kurvīta dadyādasmai jalāñjalīn // GarP_2,15.57 //",
  "GP12garup2_u:2622": "śleṣmāśru bāndhavairmuktaṃ preto bhuṅkte yato 'vaśaḥ /",
  "GP12garup2_u:2623": "ato na roditavyaṃ hi kriyāḥ kāryāḥ svaśaktitaḥ // GarP_2,15.58 //",
  "GP12garup2_u:2624": "dugdhaṃ ca mṛnmaye pātre toyaṃ dadyāddinatrayam /",
  "GP12garup2_u:2625": "sūrye cāstaṃ gate tārkṣya valabhyāṃ catvare 'pi vā // GarP_2,15.59 //",
  "GP12garup2_u:2626": "baddhaḥ saṃmūḍhahṛdayo dehamicchankṛtānugaḥ /",
  "GP12garup2_u:2627": "śmaśānaṃ catvaraṃ gehaṃ vīkṣanyāmyaiḥ sa nīyate // GarP_2,15.60 //",
  "GP12garup2_u:2628": "garte piṇḍā daśāhaṃ ca dātavyāśca dinedine /",
  "GP12garup2_u:2629": "jalāñjalīḥ pradātavyāḥ pretamuddiśya nityaśaḥ // GarP_2,15.61 //",
  "GP12garup2_u:2630": "tāvadvṛddhiśca kartavyā yāvatpiṇḍaṃ daśāhikam /",
  "GP12garup2_u:2631": "puttreṇa hi kriyā kāryā bhāryayā tadabhāvataḥ // GarP_2,15.62 //",
  "GP12garup2_u:2632": "tadabhāve ca śiṣyeṇa tadabhāve sahodaraḥ /",
  "GP12garup2_u:2633": "śmaśāne cānyatīrthe vā jalaṃ piṇḍaṃ ca dāpayet // GarP_2,15.63 //",
  "GP12garup2_u:2634": "odanāni ca saktūṃśca śākamūlaphalādinā /",
  "GP12garup2_u:2635": "prathame 'hani yaddadyāttaddadyāduttare 'hani // GarP_2,15.64 //",
  "GP12garup2_u:2636": "dināni daśa piṇḍāṃśca kurvantyatra sutādayaḥ /",
  "GP12garup2_u:2637": "pratyahaṃ te vibhajyante caturbhāgāḥ khageśvara // GarP_2,15.65 //",
  "GP12garup2_u:2638": "bhāgadvayaṃ tu dehārthaṃ prītidaṃ bhūtapañcake /",
  "GP12garup2_u:2639": "tṛtīyaṃ yamadūtānāṃ caturthaṃ copajīvyati // GarP_2,15.66 //",
  "GP12garup2_u:2640": "ahorātraistu navabhiḥ preto niṣpattimāpnuyāt /",
  "GP12garup2_u:2641": "jantorniṣpannadehasya daśame valavatkṣudhā // GarP_2,15.67 //",
  "GP12garup2_u:2642": "na vidhirnaiva mantraśca na svadhāvāhanāśiṣaḥ /",
  "GP12garup2_u:2643": "nāma gotraṃ samuccārya yaddattaṃ taddaśāhikam // GarP_2,15.68 //",
  "GP12garup2_u:2644": "dagdhe dehe punardehamevamutpadyate khaga /",
  "GP12garup2_u:2645": "prathame 'hani yaḥ piṇḍastena mūrdhā prajāyate // GarP_2,15.69 //",
  "GP12garup2_u:2646": "grīvā skandhau dvitīye ca tṛtīye hṛdayaṃ bhavet /",
  "GP12garup2_u:2647": "caturthena bhavetpṛṣṭhaṃ pañcame nābhireva ca // GarP_2,15.70 //",
  "GP12garup2_u:2648": "ṣaṭ saptame kaṭī guhyamṛrū cāpyaṣṭame tathā /",
  "GP12garup2_u:2649": "tālū pādau ca navame daśame 'hni kṣudhā bhavet // GarP_2,15.71 //",
  "GP12garup2_u:2650": "dehaṃ prāptaḥ kṣudhāviṣṭo gṛhe dvāre ca tiṣṭhati /",
  "GP12garup2_u:2651": "daśame 'hani yaḥ piṇḍastaṃ dadyādāmiṣeṇa tu // GarP_2,15.72 //",
  "GP12garup2_u:2652": "yato dehe samutpanne preto 'tīva kṣudhānvitaḥ /",
  "GP12garup2_u:2653": "atastvāmiṣabāhyena kṣudhā tasya na naśyati // GarP_2,15.73 //",
  "GP12garup2_u:2654": "ekādaśe dvādaśāhe preto bhuṅkte dinadvayam /",
  "GP12garup2_u:2655": "yoṣitaḥ puruṣāsyāpi pretaśabdaṃ samuccaret // GarP_2,15.74 //",
  "GP12garup2_u:2656": "dīpamannaṃ jalaṃ vastraṃ yatkiñcidvastu dīyate /",
  "GP12garup2_u:2657": "pretaśabdena taddeyaṃ mṛsyānandadāyakam // GarP_2,15.75 //",
  "GP12garup2_u:2658": "trayodaśe 'hni sa preto nīyate ca mahāpathe /",
  "GP12garup2_u:2659": "piṇḍajaṃ dehamāśritya divā naktaṃ bubhukṣitaḥ // GarP_2,15.76 //",
  "GP12garup2_u:2660": "śītoṣṇaśaṅkukravyādavahnimārgastu pāpinām /",
  "GP12garup2_u:2661": "kṣudhā tṛṣṇātmikā caiva savva saumyaṃ kṛtātmanām // GarP_2,15.77 //",
  "GP12garup2_u:2662": "mārge caitāni duḥ khāni asipatravanānvite /",
  "GP12garup2_u:2663": "kṣutpipāsārdito nityaṃ yamadṛtaiḥ prapīḍitaḥ // GarP_2,15.78 //",
  "GP12garup2_u:2664": "ahanyahani vai preto yojanānāṃ śatadvayam /",
  "GP12garup2_u:2665": "catvāriṃśattathā sapta ahorātreṇa gacchati // GarP_2,15.79 //",
  "GP12garup2_u:2666": "gṛhīto yamapāśaiśca hāheti rudite tu saḥ /",
  "GP12garup2_u:2667": "svagṛhaṃ tu parityajya yāmyaṃ puramanuvrajet // GarP_2,15.80 //",
  "GP12garup2_u:2668": "krameṇa yāti sa pretaḥ puraṃ yāmyaṃ śubhāśubham /",
  "GP12garup2_u:2669": "atītya tānitānyeva mārge puravarāṇi ca // GarP_2,15.81 //",
  "GP12garup2_u:2670": "yāmyaṃ sauripuraṃ nagendrabhavanaṃ gandharvaśailāgamau /",
  "GP12garup2_u:2671": "kroñcaṃ krūrapuraṃ vicitrabhavanaṃ bahvāpadaṃ duḥ khadam // GarP_2,15.82 //",
  "GP12garup2_u:2672": "nānākrandapuraṃ sutaprabhavanaṃ raudraṃ payovarṣaṇaṃ śītāḍhyaṃ bahudharmabhītabhavanaṃ yāmyaṃ puraṃ cāgrataḥ // GarP_2,15.83 //",
  "GP12garup2_u:2673": "trayodaśe 'hni sa preto gṛhīto yamakiṅkaraiḥ /",
  "GP12garup2_u:2674": "tasminmārge brajatyeko gṛhīta iva markaṭaḥ // GarP_2,15.84 //",
  "GP12garup2_u:2675": "tathava sa vrajanmārge putraputreti ca bruvan /",
  "GP12garup2_u:2676": "hāheti krandate nityaṃ kīdṛśaṃ tu mayā kṛtam // GarP_2,15.85 //",
  "GP12garup2_u:2677": "mānuṣyaṃ labhyate kasmāditi brūte prasarpati /",
  "GP12garup2_u:2678": "mahatā puṇyayogena mānuṣyaṃ janma labhyate // GarP_2,15.86 //",
  "GP12garup2_u:2679": "na tatprāpya pradattaṃ hi yācakebhyaḥ svakaṃ dhanam /",
  "GP12garup2_u:2680": "parādhīnaṃ tadabhavaditi brūte (rauti) sagadgadaḥ // GarP_2,15.87 //",
  "GP12garup2_u:2681": "kiṅkaraiḥ pīḍyate 'tyarthaṃ smarate pūrvadaihikam // GarP_2,15.88 //",
  "GP12garup2_u:2682": "sukhasya duḥ khasya na kopi dātā paro dadātīti kubuddhireṣā /",
  "GP12garup2_u:2683": "purā kṛtaṃ karma sadaiva bhujyate dehinkvacinnistara yattvayā kṛtam // GarP_2,15.89 //",
  "GP12garup2_u:2684": "mayā na dattaṃ na hutaṃ hutāśane tapo na taptaṃ himaśailagahvare /",
  "GP12garup2_u:2685": "na sevitaṃ gāṅgamaho mahājalaṃ dehinkvacinnistara yattvayā kṛtam // GarP_2,15.90 //",
  "GP12garup2_u:2686": "na nityadānaṃ na gāvāhnikaṃ kṛtaṃ na vedadānaṃ na ca śāstrapustakam /",
  "GP12garup2_u:2687": "purā nadṛṣṭaṃ na ca sevito 'dhvā dehinkvacinnistara yattvayā kṛtam // GarP_2,15.91 //",
  "GP12garup2_u:2688": "jalāśayo naiva kṛto hi nirjale manuṣyahetoḥ paśupakṣihetave /",
  "GP12garup2_u:2689": "gotṛptihetorna kṛtaṃ hi gocaraṃ dehinkvacinnastara yattvayā kṛtam // GarP_2,15.92 //",
  "GP12garup2_u:2690": "mayā na bhuktaṃ patisaṅgasaukhyaṃ vahnipraveśo na kṛto mṛte sati /",
  "GP12garup2_u:2691": "tasminmṛte tadvratapālanaṃ vā dehinkvacinnistara yattvayā kṛtam // GarP_2,15.93 //",
  "GP12garup2_u:2692": "māsopavāsairna viśoṣitaṃ vapuścāndrāyaṇairvā niyamaiśca saṃhataiḥ /",
  "GP12garup2_u:2693": "nārīśarīraṃ bahuduḥ khabhājanaṃ labdhaṃ mayā pūrvakṛtairvikarmabhiḥ // GarP_2,15.94 //",
  "GP12garup2_u:2694": "uktāni vācyāni mayā narāṇāmataḥ śṛṇuṣvāvahito 'pi pakṣin /",
  "GP12garup2_u:2695": "strīṇāṃ śarīraṃ pratilabhya dehī bravīti karmāṇi kṛtāni pūrvam // GarP_2,15.95 //",
  "GP12garup2_u:2696": "iti śrīgāruḍe mahāpurāṇe uttarakhaṇḍe dvitīyāṃśe dharmadṛpretakalpe śrīkṛṣṇagaruḍasaṃvāde yamalokavistāratanmāhātmyatadyānanirūpaṇaṃ nāma pañcadaśo 'dhyāyaḥ",
  "GP12garup2_u:2697": "_____________________________________________________________",
  "GP12garup2_u:2698": "śrīgaruḍamahāpurāṇam- 16",
  "GP12garup2_u:2699": "śrībhagavānuvāca /",
  "GP12garup2_u:2700": "evaṃ vilapatastasya pretasyaivaṃ khageśvara /",
  "GP12garup2_u:2701": "krandamānasya nitarāṃ pīḍitasya ca kiṅkaraiḥ // GarP_2,16.1 //",
  "GP12garup2_u:2702": "saptadaśa dinānyeko vāyumārge vikṛṣyate /",
  "GP12garup2_u:2703": "aṣṭādaśe tvahorātre pūrvaṃ yāmyapuraṃ vrajet // GarP_2,16.2 //",
  "GP12garup2_u:2704": "tasminpuravare ramye pretānāṃ ca gaṇo mahān /",
  "GP12garup2_u:2705": "puṣpabhadrā nadī tatranyagrodhaḥ priyadarśanaḥ // GarP_2,16.3 //",
  "GP12garup2_u:2706": "pure sa tatra viśrāmaṃ prāpyate yamakiṅkaraiḥ /",
  "GP12garup2_u:2707": "jāyāputrādikaṃ saukhyaṃ smarettatra suduḥ khitaḥ // GarP_2,16.4 //",
  "GP12garup2_u:2708": "rudate karuṇairvākyai stṛṣārtaḥ śramapīḍitaḥ /",
  "GP12garup2_u:2709": "svadhanaṃ svakalatrāṇi gṛhaṃ putrāḥ sukhāni ca // GarP_2,16.5 //",
  "GP12garup2_u:2710": "bhṛtyamitrāṇi cānyacca sarvaṃ śocati vai tadā /",
  "GP12garup2_u:2711": "kṣudhārtasya pure tasminkiṅkaraistasya cocyate // GarP_2,16.6 //",
  "GP12garup2_u:2712": "kiṅkarā ūcuḥ /",
  "GP12garup2_u:2713": "kva dhanaṃ kva sutā jāyā kva gṛhaṃ kva tvamīdṛśaḥ /",
  "GP12garup2_u:2714": "svakarmopārjitaṃ bhuṅkṣva ciraṃ gaccha mahāpathe // GarP_2,16.7 //",
  "GP12garup2_u:2715": "jānāsi śaṃbalavaśaṃ balamadhvagānāṃ no śaṃbalaḥ prayatate paralokapāntha /",
  "GP12garup2_u:2716": "gantavyamasti tava niścitameva tena mārgeṇa yatra bhavataḥ krayavikrayau na // GarP_2,16.8 //",
  "GP12garup2_u:2717": "yamadūtoditaṃ vākyaṃ pakṣinnaivaṃ tvayā śrutam /",
  "GP12garup2_u:2718": "evamuktastataḥ sarvairhanyamānaḥ sa mudgaraiḥ // GarP_2,16.9 //",
  "GP12garup2_u:2719": "atra dattaṃ sutaiḥ pātre (traiḥ) snehādvā kṛpayātha vā /",
  "GP12garup2_u:2720": "māsikaṃ piṇḍamaśrāti tataḥ sauripuraṃ vrajet // GarP_2,16.10 //",
  "GP12garup2_u:2721": "tatra nāmnā tu rājā vai jaṅgamaḥ kālarūpadhṛk /",
  "GP12garup2_u:2722": "taṃ dṛṣṭvā bhayabhītastu viśrāme kurute matim // GarP_2,16.11 //",
  "GP12garup2_u:2723": "udakaṃ cānnasaṃyuktaṃ bhuṅkte tasminpure gataḥ /",
  "GP12garup2_u:2724": "traipakṣike tu yaddattaṃ tatpuraṃ sa vyatikramet // GarP_2,16.12 //",
  "GP12garup2_u:2725": "nagendranagare ramye preto yāti divāniśam /",
  "GP12garup2_u:2726": "gacchanvanāni raudrāṇi dṛṣṭvā krandati tatra saḥ // GarP_2,16.13 //",
  "GP12garup2_u:2727": "bhīṣaṇaiḥ kliśyamānastu rudate ca punaḥ punaḥ /",
  "GP12garup2_u:2728": "māsadvayāvasāne tu tatpuraṃ so 'tigacchati // GarP_2,16.14 //",
  "GP12garup2_u:2729": "bhuktvā cānnaṃ jalaṃ pītvā yaddattaṃ vāndhavairiha /",
  "GP12garup2_u:2730": "kliśyamānastataḥ pāśairnoyate yamakiṅkaraiḥ // GarP_2,16.15 //",
  "GP12garup2_u:2731": "tṛtīye māsi samprāpte gandharvanagaraṃ śubham /",
  "GP12garup2_u:2732": "tṛtīyaṃ māsikaṃ bhuktvā tatra gacchatyasau puraḥ // GarP_2,16.16 //",
  "GP12garup2_u:2733": "śailāgamaṃ caturthe sa māse prāpnoti vai puram /",
  "GP12garup2_u:2734": "pāṣāṇāstatra varṣanti pretasyopari saṃsthitāḥ // GarP_2,16.17 //",
  "GP12garup2_u:2735": "caturthamāsike śrāddhaṃ bhukte tatra sukhī bhavet // GarP_2,16.18 //",
  "GP12garup2_u:2736": "tato yāti puraṃ pretaḥ krūraṃ māse tu pañcame /",
  "GP12garup2_u:2737": "iha dattaṃ sutairbhuṅkte preto vai tatpure sthitaḥ /",
  "GP12garup2_u:2738": "ṣaṣṭhe māsi tataḥ preto yāti krauñcābidhaṃ puram // GarP_2,16.19 //",
  "GP12garup2_u:2739": "tatra dattena piṇḍena śrāddhenāpyāyitaḥ pure /",
  "GP12garup2_u:2740": "muhūrtārdhaṃ tu viśramya kampamānaḥ suduḥ khitaḥ // GarP_2,16.20 //",
  "GP12garup2_u:2741": "tatpuraṃ sa vyatikramya tarjito yamakiṅkaraiḥ /",
  "GP12garup2_u:2742": "prayāti citranagaraṃ vicitro yatra pārthivaḥ // GarP_2,16.21 //",
  "GP12garup2_u:2743": "yamasyaivānujaḥ sauriryatra rājyaṃ praśāsti hi /",
  "GP12garup2_u:2744": "māsaistu pañcabhiḥ sārdhairūpaṣāṇmāsikaṃ bhavet // GarP_2,16.22 //",
  "GP12garup2_u:2745": "ūnaṣāṇmāsikaṃ tatra bhuṅkte yāmyasamāhataḥ /",
  "GP12garup2_u:2746": "mārge punaḥ punastasya bubhukṣā pīḍayatyalam // GarP_2,16.23 //",
  "GP12garup2_u:2747": "santiṣṭhate mṛte ko 'pi madīyaḥ sutabāndhavaḥ /",
  "GP12garup2_u:2748": "saukhyaṃ yo me janayati patataḥ śokasāgare // GarP_2,16.24 //",
  "GP12garup2_u:2749": "evaṃ mārge vilapati vāryamāṇaśca kiṅkaraiḥ /",
  "GP12garup2_u:2750": "āyānti saṃmukhāstatra kaivartāstu sahasraśaḥ // GarP_2,16.25 //",
  "GP12garup2_u:2751": "vayaṃ te tartukāmāya mahāvaitaraṇīṃ nadīm /",
  "GP12garup2_u:2752": "śatayojanavistīrṇāṃ pūyaśoṇitasaṃkulām // GarP_2,16.26 //",
  "GP12garup2_u:2753": "nānājhaṣasamākīrṇāṃ nānāpakṣigaṇairvṛtām /",
  "GP12garup2_u:2754": "vayaṃ tvāṃ tārayiṣyāmaḥ sukheneti vadanti te // GarP_2,16.27 //",
  "GP12garup2_u:2755": "antaraṃ dehi bho pāntha bahulā cedrucistava /",
  "GP12garup2_u:2756": "tena tatra pradattā gaustayā nāvā prasarpati /",
  "GP12garup2_u:2757": "manujānāṃ hitaṃ dānamante vaitaraṇī smṛtā // GarP_2,16.28 //",
  "GP12garup2_u:2758": "parāpāpaṃ dahetsarvaṃ viṣṇulokaṃ ca sā nayet /",
  "GP12garup2_u:2759": "na dattā cetkhagaśreṣṭha tāṃ sametya samajjati // GarP_2,16.29 //",
  "GP12garup2_u:2760": "svasthāvasthe śarīre 'tra vaitaraṇyā vrataṃ caret /",
  "GP12garup2_u:2761": "deyā ca viduṣe dhenustāṃ nadīṃ tartumicchatā // GarP_2,16.30 //",
  "GP12garup2_u:2762": "avadanmajjamānastu nindatyātmānamātmanā /",
  "GP12garup2_u:2763": "pātheyārthaṃ mayā kiñcinna pradattaṃ dvijāyaca // GarP_2,16.31 //",
  "GP12garup2_u:2764": "na dattaṃ na hutaṃ japtaṃ na snātaṃ na kṛtaṃ stutam /",
  "GP12garup2_u:2765": "yādṛśaṃ karma caritaṃ mūḍha bhuṅkṣveti tādṛśam // GarP_2,16.32 //",
  "GP12garup2_u:2766": "tadaiva hṛdi saṃmūḍhastāḍito bhāṣate bhaṭaiḥ /",
  "GP12garup2_u:2767": "vaitaraṇyāḥ parataṭe bhuṅkte dattaṃ ghaṭādikam // GarP_2,16.33 //",
  "GP12garup2_u:2768": "ūnaṣāṇmāsikaśrāddhaṃ bhuktvā gacchati cāgrataḥ /",
  "GP12garup2_u:2769": "tārkṣya tatra viśeṣeṇa bhojayīta dvijāñchubhān // GarP_2,16.34 //",
  "GP12garup2_u:2770": "catvāriṃśattathā sapta yojanāni śatadvayam /",
  "GP12garup2_u:2771": "prayāti pratyahaṃ tārkṣya ahorātreṇa karśitaḥ // GarP_2,16.35 //",
  "GP12garup2_u:2772": "saptame māsi samprāpte puraṃ bahvāpadaṃ vrajet /",
  "GP12garup2_u:2773": "tatra bhuktva pradattaṃ yacchrāddhaṃ saptamamāsikam // GarP_2,16.36 //",
  "GP12garup2_u:2774": "aṣṭame māsi samprāpte nānākrandapuraṃ vrajet /",
  "GP12garup2_u:2775": "nānākrandagaṇāndṛṣṭvā krandamānānsudāruṇam // GarP_2,16.37 //",
  "GP12garup2_u:2776": "svayaṃ ca śūnyahṛdayaḥ samākrandati duḥ khitaḥ /",
  "GP12garup2_u:2777": "tanmāsikaṃ ca yacchrāddhaṃ bhuktvā tatra sukhī bhavet // GarP_2,16.38 //",
  "GP12garup2_u:2778": "vihāya tatpuraṃ preto yāti taptapuraṃ prati /",
  "GP12garup2_u:2779": "sutaptanagaraṃ prāpya navame māsi so 'śnute /",
  "GP12garup2_u:2780": "dvijabhojyaṃ piṇḍadānaṃ kṛtaṃ śrāddhaṃ sutena yat // GarP_2,16.39 //",
  "GP12garup2_u:2781": "māsi vai daśame prāpte raudraṃ sthānaṃ sa gacchati /",
  "GP12garup2_u:2782": "daśame māsi yaddattaṃ tadbhuktvā ca prayāti saḥ // GarP_2,16.40 //",
  "GP12garup2_u:2783": "daśaikamāsikaṃ bhuktvā payovarṣaṇamṛcchati /",
  "GP12garup2_u:2784": "meghāstatra pravarṣanti pretānāṃ duḥ khadāyakāḥ // GarP_2,16.41 //",
  "GP12garup2_u:2785": "(tataḥ pracalito poto bahurghamatṛṣārditaḥ) /",
  "GP12garup2_u:2786": "dvādaśe māsi yacchrāddhaṃ tatra bhuṅkte suduḥ śitaḥ // GarP_2,16.42 //",
  "GP12garup2_u:2787": "kiñcinnyūne tato varṣe sārdhe caikādaśe 'tha vā /",
  "GP12garup2_u:2788": "yāti śītapuraṃ tatra śītaṃ yatrātiduḥ khadam // GarP_2,16.43 //",
  "GP12garup2_u:2789": "śītārtaḥ kṣudhitaḥ so 'tha vīkṣate hi diśo daśa /",
  "GP12garup2_u:2790": "tiṣṭhettu bāndhavaḥ ko 'pi yo me duḥkhaṃ vyapohati // GarP_2,16.44 //",
  "GP12garup2_u:2791": "kiṅkarāstaṃ vadantyevaṃ kva te puṇyaṃ hi tādṛśam /",
  "GP12garup2_u:2792": "śrutvā teṣāṃ tu tadvākyaṃ hā daiva iti bhāṣate // GarP_2,16.45 //",
  "GP12garup2_u:2793": "daivaṃ hi pūrvasukṛtaṃ tanmayā naiva sañcitam /",
  "GP12garup2_u:2794": "evaṃ sañcintya bahuśo dhairyamālambate punaḥ // GarP_2,16.46 //",
  "GP12garup2_u:2795": "catvāriṃśadyojanāni caturyuktāni vai tataḥ /",
  "GP12garup2_u:2796": "dharmarājapuraṃ ramyaṃ gandharvāpsarākulam // GarP_2,16.47 //",
  "GP12garup2_u:2797": "caturaśītilakṣaiśca mūrtāmūrtairadhiṣṭhitam /",
  "GP12garup2_u:2798": "trayodaśa pratīhārā dharmarājapure sthitāḥ // GarP_2,16.48 //",
  "GP12garup2_u:2799": "śubhāśubhaṃ tu yatkarma te vicārya punaḥ punaḥ /",
  "GP12garup2_u:2800": "śravaṇā brahmaṇaḥ putrā manuṣyāṇāṃ ca ceṣṭitam /",
  "GP12garup2_u:2801": "kathayanti tadā loke pūjitāḥ pūjitāḥ svayam // GarP_2,16.49 //",
  "GP12garup2_u:2802": "naraistuṣṭaiśca puṣṭaiśca yatproktaṃ ca kṛtaṃ ca yat /",
  "GP12garup2_u:2803": "sarvamāvedayanti sma citragupte yame ca tat // GarP_2,16.50 //",
  "GP12garup2_u:2804": "dūrācchravaṇavijñānā dūrāddarśanagocarāḥ /",
  "GP12garup2_u:2805": "evañceṣṭāstu te hyaṣṭau svarbhūpātālacāriṇaḥ // GarP_2,16.51 //",
  "GP12garup2_u:2806": "teṣāṃ patnyastathai vogrā śravaṇyaḥ pṛthagāhvayāḥ /",
  "GP12garup2_u:2807": "evaṃ teṣāṃ śaktirasti yartye martyādhikāriṇaḥ // GarP_2,16.52 //",
  "GP12garup2_u:2808": "vratairdānaistavairyaśca pūjayediha mānavaḥ /",
  "GP12garup2_u:2809": "jāyante tasya te saumyāḥ sukhamṛtyupradāyinaḥ // GarP_2,16.53 //",
  "GP12garup2_u:2810": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde pretayātrādinirūpaṇaṃ nāma ṣoḍaśo 'dhyāyaḥ",
  "GP12garup2_u:2811": "_____________________________________________________________",
  "GP12garup2_u:2812": "śrīgaruḍamāhāpurāṇam- 17",
  "GP12garup2_u:2813": "garuḍa uvāca /",
  "GP12garup2_u:2814": "eko me saṃśayo deva hṛdaye samprabādhate /",
  "GP12garup2_u:2815": "śramaṇāḥ kasya putrāśca kathaṃ yamapure sthitāḥ // GarP_2,17.1 //",
  "GP12garup2_u:2816": "mānuṣaiśca kṛtaṃ karma kasmājjānanti te prabho /",
  "GP12garup2_u:2817": "kathaṃ śṛṇvanti te sarve kasmājjñānaṃ samāgatam // GarP_2,17.2 //",
  "GP12garup2_u:2818": "kutra bhuñjanti deveśa krathayasva prasādataḥ /",
  "GP12garup2_u:2819": "pakṣirājavacaḥ śrutvā bhagavānvākyamabravīt // GarP_2,17.3 //",
  "GP12garup2_u:2820": "śrīkṛṣṇa uvāca /",
  "GP12garup2_u:2821": "śṛṇuṣva vacanaṃ satyaṃ sarveṣāṃ saukhyadāyakam /",
  "GP12garup2_u:2822": "tadahaṃ kathayiṣyāmi śravaṇānāṃ viceṣṭitam // GarP_2,17.4 //",
  "GP12garup2_u:2823": "ekībhūtaṃ yadā sarvaṃ jagatsthāvarajaṅgamam /",
  "GP12garup2_u:2824": "kṣīrodasāgare pūrvaṃ mayi supte jagatpatau // GarP_2,17.5 //",
  "GP12garup2_u:2825": "nābhisthojastapastepe varṣāṇi subahūnyapi /",
  "GP12garup2_u:2826": "ekībhūtaṃ jagatsṛṣṭaṃ bhūtagrāmacaturvidham // GarP_2,17.6 //",
  "GP12garup2_u:2827": "brahmaṇā nirmitaṃ pūrvaṃ viṣṇunā pālitaṃ tadā /",
  "GP12garup2_u:2828": "rudraḥ saṃhāramūrtiśca nirmito brahmaṇā tataḥ // GarP_2,17.7 //",
  "GP12garup2_u:2829": "vāyuḥ sarvagataḥ sṛṣṭaḥ sūryastejobhivṛddhimān /",
  "GP12garup2_u:2830": "dharmarājastataḥ sṛṣṭaścitraguptena saṃyuta) // GarP_2,17.8 //",
  "GP12garup2_u:2831": "sṛṣṭvaitadādikaṃ sarvaṃ tapastepe tu padmajaḥ /",
  "GP12garup2_u:2832": "gatāni bahuvarṣāṇi brahmaṇo nābhipaṅkaje // GarP_2,17.9 //",
  "GP12garup2_u:2833": "yoyo hi nirmitaḥ pūrvaṃ tattatkarma samācaret /",
  "GP12garup2_u:2834": "kasmiṃścitsamaye tatra brahmā lokasamanvitaḥ // GarP_2,17.10 //",
  "GP12garup2_u:2835": "rudro viṣṇustathā dharmaḥ śāsayanti vasundharām /",
  "GP12garup2_u:2836": "na jānīmo vayaṃ kiñcillokakṛtyamihocyatām // GarP_2,17.11 //",
  "GP12garup2_u:2837": "iti cintāparāḥ sarve devā vimamṛśustadā /",
  "GP12garup2_u:2838": "saṃcintya brahmaṇo mantraṃ vibudhaiḥ preritastadā // GarP_2,17.12 //",
  "GP12garup2_u:2839": "gṛhītvā puṣpapatrāṇi sosṛjaddvādaśātmajān /",
  "GP12garup2_u:2840": "tejorāśīnviśālākṣānbrahmaṇo vacanāttu te // GarP_2,17.13 //",
  "GP12garup2_u:2841": "yoyaṃ vadati lokesmiñchubhaṃ vā yadi vāśubham /",
  "GP12garup2_u:2842": "prāpayanti tataḥ śīghraṃ brahmaṇaḥ karṇagocaram // GarP_2,17.14 //",
  "GP12garup2_u:2843": "dūrācchravaṇavijñānaṃ dūrāddarśanagocaram /",
  "GP12garup2_u:2844": "sarve śṛṇvanti yatpakṣiṃstenaiva śravaṇā matāḥ // GarP_2,17.15 //",
  "GP12garup2_u:2845": "sthitvā caiva tathākāśe jantūnāṃ ceṣṭitaṃ ca yat /",
  "GP12garup2_u:2846": "tajjñātvā dharmarājāgre mṛtyukāle vadanti ca // GarP_2,17.16 //",
  "GP12garup2_u:2847": "dharmaṃ cārthaṃ ca kāmaṃ ca mokṣaṃ ca kathayanti te /",
  "GP12garup2_u:2848": "eko hi dharmamārgaśca dvitīyaścārthamārgakaḥ // GarP_2,17.17 //",
  "GP12garup2_u:2849": "aparaḥ kāmamārgaśca mokṣamārgaścaturthakaḥ /",
  "GP12garup2_u:2850": "uttamā dhamamārgeṇa vainateya prayānti hi // GarP_2,17.18 //",
  "GP12garup2_u:2851": "arthadātā vimānaistu aśvaiḥ kāmapradāyakaḥ /",
  "GP12garup2_u:2852": "haṃsayuktavimānaiśca mokṣākāṅkṣī visarpati // GarP_2,17.19 //",
  "GP12garup2_u:2853": "itaraḥ pādacāreṇa tvasipatravanāni ca /",
  "GP12garup2_u:2854": "pāṣāṇaiḥ kaṇṭakaiḥ kliṣṭaḥ pāśabaddho 'tha yāti vai // GarP_2,17.20 //",
  "GP12garup2_u:2855": "yaḥ kaścinmānuṣe loke śravaṇānpūjayediha /",
  "GP12garup2_u:2856": "vardhanyā jalapātrema pakvānnaparipūrṇayā // GarP_2,17.21 //",
  "GP12garup2_u:2857": "śravaṇānpūjayettatra mayā saha khageśvara /",
  "GP12garup2_u:2858": "tasyāhaṃ tatpradāsyāmi yatsurairapi durlabham // GarP_2,17.22 //",
  "GP12garup2_u:2859": "saṃbhojya brāhmaṇān bhaktyā tvekādaśa śubhāñchucīn /",
  "GP12garup2_u:2860": "dvādaśaṃ sakalatraṃ ca mama prītyai prapūjayet // GarP_2,17.23 //",
  "GP12garup2_u:2861": "devaiḥ sarvaiśca saṃpūjya svargaṃ yānti sukhepsayā /",
  "GP12garup2_u:2862": "taiḥ pūjitairaha tuṣṭaścitraguptena dharmarāṭ // GarP_2,17.24 //",
  "GP12garup2_u:2863": "taistuṣṭairmatpuraṃ yānti lokā dharmapārāyaṇāḥ /",
  "GP12garup2_u:2864": "śravaṇānāṃ ca māhātmyamutpattiṃ ceṣṭitaṃ śubham // GarP_2,17.25 //",
  "GP12garup2_u:2865": "śṛṇoti pakṣiśārdūla sa ca pāpairna lipyate /",
  "GP12garup2_u:2866": "iha loke sukhaṃ bhuktvā svargaloke mahīyate // GarP_2,17.26 //",
  "GP12garup2_u:2867": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretaklape śravaṇamahātmyanirūpaṇaṃ nāma saptadaso 'dhyāyaḥ",
  "GP12garup2_u:2868": "_____________________________________________________________",
  "GP12garup2_u:2869": "śrīgaruḍamahāpurāṇam- 18",
  "GP12garup2_u:2870": "śrīkṛṣṇa uvāca /",
  "GP12garup2_u:2871": "śravaṇānāṃ vacaḥ śrutvā kṣaṇaṃ dhyātvā punastataḥ /",
  "GP12garup2_u:2872": "yatkṛtaṃ tu manuṣyaiścapuṇyaṃ pāpamaharniśam // GarP_2,18.1 //",
  "GP12garup2_u:2873": "tatsarvaṃ ca parijñāya citragupto nivedayet /",
  "GP12garup2_u:2874": "citraguptastataḥ sarvaṃ karma tasmai vadatyatha // GarP_2,18.2 //",
  "GP12garup2_u:2875": "vācaiva yatkṛtaṃ karma kṛtaṃ caiva tu kāyikam /",
  "GP12garup2_u:2876": "mānasaṃ ca tathā karma kṛtaṃ bhuṅkte śubhāśubham // GarP_2,18.3 //",
  "GP12garup2_u:2877": "evaṃ te kathitastārkṣya pretamārgasya nirṇayaḥ /",
  "GP12garup2_u:2878": "viśrānti dāni sarvāṇi sthānāni kathitāni te // GarP_2,18.4 //",
  "GP12garup2_u:2879": "tamuddiśya dadātyannaṃ sukhaṃ yāti mahādhvani /",
  "GP12garup2_u:2880": "divā rātrau tamuddiśya sthāne dīpaprado bhavet // GarP_2,18.5 //",
  "GP12garup2_u:2881": "andhakāre mahāghore śvapūrṇe lakṣyavarjite /",
  "GP12garup2_u:2882": "dīpte 'dhvani ca te yānti dīpo dattaśca yairnaraiḥ // GarP_2,18.6 //",
  "GP12garup2_u:2883": "kārtike ca caturdaśyāṃ dīpadānaṃ sukhāya vai /",
  "GP12garup2_u:2884": "atha vakṣyāmi saṃkṣepādyamamārgasya niṣkṛtim // GarP_2,18.7 //",
  "GP12garup2_u:2885": "vṛṣotsargasya puṇyena pitṛlokaṃ sa gacchati /",
  "GP12garup2_u:2886": "ekādaśāhapiṇḍena śuddhadeho bhavettataḥ // GarP_2,18.8 //",
  "GP12garup2_u:2887": "udakumbhapradānena kiṅkarāstṛptimāpnuyuḥ // GarP_2,18.9 //",
  "GP12garup2_u:2888": "śayyādānādbimānastho yāti svargeṣu mānavaḥ /",
  "GP12garup2_u:2889": "tadahni dīyate sarvaṃ dvādaśāhe viśeṣataḥ // GarP_2,18.10 //",
  "GP12garup2_u:2890": "padāni sarvavastūni variṣṭhāni trayodaśe /",
  "GP12garup2_u:2891": "yo dadāti mṛtasyeha jīvannapyātmahetave // GarP_2,18.11 //",
  "GP12garup2_u:2892": "tadāśrito mahāmārge vainateya sa gacchati /",
  "GP12garup2_u:2893": "eka evāsti sarvatre vyavahāraḥ khagādhipa // GarP_2,18.12 //",
  "GP12garup2_u:2894": "uttamādhamamadhyānāṃ tattadāvarjanaṃ bhavet /",
  "GP12garup2_u:2895": "yāvadbhāgyaṃ bhavedyasya tāvanmārge 'tiricyate // GarP_2,18.13 //",
  "GP12garup2_u:2896": "svayaṃ svasyena yaddattaṃ tattatrādhikaroti tam /",
  "GP12garup2_u:2897": "mṛte yadbāndhavairdattaṃ tadāśritya sukhī bhavet // GarP_2,18.14 //",
  "GP12garup2_u:2898": "garuḍa uvāca /",
  "GP12garup2_u:2899": "kasmātpadāni deyāni kiṃvidhāni trayodaśa /",
  "GP12garup2_u:2900": "dīyate kasya deveśa tadvadasva yathātatham // GarP_2,18.15 //",
  "GP12garup2_u:2901": "śrībhagavānuvāca /",
  "GP12garup2_u:2902": "chattropānahavastrāṇi mudrikā ca kamaṇḍaluḥ /",
  "GP12garup2_u:2903": "āsanaṃ bhājanaṃ caiva padaṃ saptavidhaṃ smṛtam // GarP_2,18.16 //",
  "GP12garup2_u:2904": "ātapastatra yo raudro dahyate yena mānavaḥ /",
  "GP12garup2_u:2905": "chatradānena succhāyā jāyate pretatuṣṭidā // GarP_2,18.17 //",
  "GP12garup2_u:2906": "asipatravanaṃ ghoraṃ so 'tikrāmati vai dhruvam /",
  "GP12garup2_u:2907": "aśvārūḍhāśca gacchanti dadate ya upānahau // GarP_2,18.18 //",
  "GP12garup2_u:2908": "āsane svāgate (bhojane) caiva dattaṃ tasmai dvijāyate /",
  "GP12garup2_u:2909": "sukhena bhuṅkte sa pretaḥ pathi gacchañchanaiḥ śanaiḥ // GarP_2,18.19 //",
  "GP12garup2_u:2910": "bahudharmasamākīrṇe nirvāte toyavarjite /",
  "GP12garup2_u:2911": "kamaṇḍalupradānena sukhī bhavati niścitam // GarP_2,18.20 //",
  "GP12garup2_u:2912": "mṛtoddeśena yo dadyādudapātraṃ tu tāmrajam /",
  "GP12garup2_u:2913": "prapādānasahasrasya tatphalaṃ so 'śnute dhruvam // GarP_2,18.21 //",
  "GP12garup2_u:2914": "yamadūtā mahāraudrāḥ karālāḥ kṛṣṇapiṅgalāḥ /",
  "GP12garup2_u:2915": "na pīḍayanti dākṣiṇyādvastrābhāraṇadānataḥ // GarP_2,18.22 //",
  "GP12garup2_u:2916": "sāyudhā dhāvamānāśca na mārge dṛṣṭigocarāḥ /",
  "GP12garup2_u:2917": "prayānti yamadūtāste mudrikāyāḥ pradānataḥ // GarP_2,18.23 //",
  "GP12garup2_u:2918": "bhājanāsanadānena āmānnabhojanena ca /",
  "GP12garup2_u:2919": "ājyayajñopavītābhyāṃ padaṃ sampūrṇatāṃ vrajet // GarP_2,18.24 //",
  "GP12garup2_u:2920": "evaṃ mārge gacchamānastṛṣārtaḥ śramapīḍitaḥ /",
  "GP12garup2_u:2921": "mahiṣīratha (dugdha) dānācca sukhī bhavati niścitam // GarP_2,18.25 //",
  "GP12garup2_u:2922": "garuḍa uvāca /",
  "GP12garup2_u:2923": "mṛtoddeśena yatkiñciddīyate svagṛhe vibho /",
  "GP12garup2_u:2924": "sa gacchati mahāmārge taddattaṃ kena gṛhyate // GarP_2,18.26 //",
  "GP12garup2_u:2925": "śrībhagavānuvāca /",
  "GP12garup2_u:2926": "gṛhṇāti varuṇo dānaṃ mama haste prayacchati /",
  "GP12garup2_u:2927": "ahaṃ ca bhāskare deve bhāskarātso 'śnute sukham // GarP_2,18.27 //",
  "GP12garup2_u:2928": "vikarmaṇaḥ prabhāveṇa vaṃśacchede kṣitāviha /",
  "GP12garup2_u:2929": "sarve te narakaṃ yānti yāvatpāpasya saṃkṣayaḥ // GarP_2,18.28 //",
  "GP12garup2_u:2930": "kasmiṃścitsamaye pūrṇe mahiṣāsanasaṃsthitaḥ /",
  "GP12garup2_u:2931": "narakānvīkṣya dharmātmā nānākrandasamākulān // GarP_2,18.29 //",
  "GP12garup2_u:2932": "caturaśītilakṣāṇāṃ narakāṇāṃ sa īśvaraḥ /",
  "GP12garup2_u:2933": "teṣāṃ madhye śreṣṭhatamā ghorā yā ekaviṃśatiḥ // GarP_2,18.30 //",
  "GP12garup2_u:2934": "tāmistraṃ lohaśaṅkuśca mahārauravaśālmalī /",
  "GP12garup2_u:2935": "rauravaṃ kuḍvalaṃ kālasūtrakaṃ pūtimṛtikā // GarP_2,18.31 //",
  "GP12garup2_u:2936": "saṅghātaṃ lohatodaṃ ca saviṣaṃ sampratāpanam /",
  "GP12garup2_u:2937": "mahānarakakālolaḥ sajīvanamahāpathaḥ // GarP_2,18.32 //",
  "GP12garup2_u:2938": "avīcirandhatā mistraḥ kumbhopākastathaiva ca /",
  "GP12garup2_u:2939": "asipatravanaṃ caiva patanaścaikaviṃśatiḥ // GarP_2,18.33 //",
  "GP12garup2_u:2940": "yeṣāṃ tu narake ghore bahvabdāni gatāni vai /",
  "GP12garup2_u:2941": "santātarnaiva vidyate dūtatvaṃ te tu (pretya) yānti hi // GarP_2,18.34 //",
  "GP12garup2_u:2942": "yamena preṣitāste vai mānuṣasya mṛtasya tu /",
  "GP12garup2_u:2943": "dinedine pragṛhṇanti dattamannādyapānakam // GarP_2,18.35 //",
  "GP12garup2_u:2944": "pretasyaiva viluṇṭhanti madhye mārge bubhukṣitāḥ /",
  "GP12garup2_u:2945": "māsānte bhojanaṃ piṇḍameke yacchanti tatra vai // GarP_2,18.36 //",
  "GP12garup2_u:2946": "tṛptiṃ prayānti te sarve pratyahaṃ caiva vatsaram /",
  "GP12garup2_u:2947": "evamādikṛtaiḥ puṇyaiḥ kramātsauripuraṃ vrajet // GarP_2,18.37 //",
  "GP12garup2_u:2948": "tataḥ saṃvatsarasyānte pratyāsanne yamālaye /",
  "GP12garup2_u:2949": "bahubhītakare preto hastamātraṃ samutsṛjet // GarP_2,18.38 //",
  "GP12garup2_u:2950": "divasairdaśabhirjātaṃ taṃ dehaṃ daśapiṇḍajam /",
  "GP12garup2_u:2951": "jāmadagnyasyeva rāmaṃ dṛṣṭvā tejaḥ prasarpati // GarP_2,18.39 //",
  "GP12garup2_u:2952": "karmajaṃ dehamāśritya pūrvadehaṃ samutsajet /",
  "GP12garup2_u:2953": "aṅguṣṭhamātro vāyuśca śamīpatraṃsamāruhet // GarP_2,18.40 //",
  "GP12garup2_u:2954": "vrajaṃstiṣṭhanpadaikena yathaivaikena gacchati /",
  "GP12garup2_u:2955": "yathā tṛṇajalaukeva dehī karmānugo 'vaśaḥ // GarP_2,18.41 //",
  "GP12garup2_u:2956": "vāsāṃsi jīrṇāni yathā vihāya navāni gṛhṇāti naro 'parāṇi /",
  "GP12garup2_u:2957": "tathā śarīrāṇi vihāya jīrṇānyanyāni saṃyāti navāni dehī // GarP_2,18.42 //",
  "GP12garup2_u:2958": "iti śrīgāruḍe mahāpurāṇe uttarakhaṇḍe dvitīyāṃśe dharmadṛpretadṛśrīkṛṣṇagaruḍa saṃvāde vṛṣotsarganānādānaphalayamalokagamanakarmajadehaprāptinirūpaṇaṃ nāmāṣṭādaśo 'dhyāyaḥ",
  "GP12garup2_u:2959": "_____________________________________________________________",
  "GP12garup2_u:2960": "śrīgaruḍamahāpurāṇam- 19",
  "GP12garup2_u:2961": "śrībhagavānuvāca /",
  "GP12garup2_u:2962": "vāyubhūtaḥ kṣadhāviṣṭaḥ karmajaṃ dehamāśritaḥ /",
  "GP12garup2_u:2963": "te dehaṃ sa samāsādya yamena saha gacchati // GarP_2,19.1 //",
  "GP12garup2_u:2964": "citraguptapuraṃ tatra yojanānāṃ tu viṃśatiḥ /",
  "GP12garup2_u:2965": "kāyasthāstatra paśyanti pāpapuṇyāni sarvaśaḥ // GarP_2,19.2 //",
  "GP12garup2_u:2966": "mahādāneṣudatteṣu gatastatra sukhī bhavet /",
  "GP12garup2_u:2967": "yojanānāṃ caturviṃśatpuraṃ vaivasvataṃ śubham // GarP_2,19.3 //",
  "GP12garup2_u:2968": "lohaṃ lavaṇakārpāsaṃ tilapātraṃ ca yairnaraiḥ /",
  "GP12garup2_u:2969": "dattaṃ tenaiva tṛpyanti yamasya puracāriṇaḥ // GarP_2,19.4 //",
  "GP12garup2_u:2970": "gatvā ca tatra te sarve pratīhāraṃ vadanti hi /",
  "GP12garup2_u:2971": "dharmadhvajapratīhārastatra tiṣṭhati sarvadā // GarP_2,19.5 //",
  "GP12garup2_u:2972": "saptadhānyasya dānena prīto dharmadhvajo bhavet /",
  "GP12garup2_u:2973": "tatra gatvā pratīhāro brūte tasya śubhāśubham // GarP_2,19.6 //",
  "GP12garup2_u:2974": "dharmarājasya yadrūpaṃ santaḥ sukṛtino janāḥ /",
  "GP12garup2_u:2975": "paśyanti ca durātmāno yamarūpaṃ subhīṣaṇam // GarP_2,19.7 //",
  "GP12garup2_u:2976": "taṃ dṛṣṭvā bhayabhītastu hāheti vadate janaḥ /",
  "GP12garup2_u:2977": "kṛtaṃ dānaṃ ca yairmartyaisteṣāṃ nāsti bhayaṃ kvacit // GarP_2,19.8 //",
  "GP12garup2_u:2978": "prāptaṃ sukṛtinaṃ dṛṣṭvā sthānācca lati sūryajaḥ /",
  "GP12garup2_u:2979": "eṣa me maṇḍalaṃ bhittvā brahmalokaṃ prayāsyati // GarP_2,19.9 //",
  "GP12garup2_u:2980": "dānena sulabho dharmo yamamārgaḥ sukhāvahaḥ /",
  "GP12garup2_u:2981": "eṣa mārgo viśālo 'tra na kenāpya nugamyate /",
  "GP12garup2_u:2982": "dānapuṇyaṃ vinā vatsa na gaccheddharmamandiram // GarP_2,19.10 //",
  "GP12garup2_u:2983": "tasminmārge tu raudre vai bhīṣaṇā yamakiṅkarāḥ /",
  "GP12garup2_u:2984": "ekaikasya purasyāgre tiṣṭhatyekasahasrakam // GarP_2,19.11 //",
  "GP12garup2_u:2985": "pacanti pāpinaṃ prāpya udake yātanākarāḥ /",
  "GP12garup2_u:2986": "gṛhṇanti māsamāsānte pādaśeṣaṃ tu tadbhavet // GarP_2,19.12 //",
  "GP12garup2_u:2987": "aurdhvadaihikadānāni yairna dattāni kāśyapa /",
  "GP12garup2_u:2988": "mahākaṣṭena te yānti tasmāddeyāni śaktitaḥ /",
  "GP12garup2_u:2989": "adattvā paśuvadyānti gṛhīto vandhabandhanaiḥ // GarP_2,19.13 //",
  "GP12garup2_u:2990": "evaṃ kṛtena sampaśyetsa naraḥ bhūtakarmaṇā /",
  "GP12garup2_u:2991": "daivikīṃ paitṛkīṃ yoniṃ mānuṣīṃ vātha nārakīm // GarP_2,19.14 //",
  "GP12garup2_u:2992": "dharmarājasya vacanānmuktirbhavati vā tataḥ /",
  "GP12garup2_u:2993": "mānuṣyaṃ tattvataḥ prāpya sa puttraḥ puttratāṃ vrajet // GarP_2,19.15 //",
  "GP12garup2_u:2994": "yathāyathā kṛtaṃ karma tāntāṃ yoniṃ vrajennaraḥ /",
  "GP12garup2_u:2995": "tattathaiva ca bhuñjāno vicaretsarvalokagaḥ // GarP_2,19.16 //",
  "GP12garup2_u:2996": "aśāśvataṃ parijñāya sarvalokottaraṃ sukham /",
  "GP12garup2_u:2997": "yadā bhavati mānuṣyaṃ tadā dharmaṃ samācaret // GarP_2,19.17 //",
  "GP12garup2_u:2998": "kṛmayo bhasma viṣṭhā vā dehānāṃ prakṛtiḥ sadā /",
  "GP12garup2_u:2999": "andhakūpe mahāraudre dīpahastaḥ pātettu vai // GarP_2,19.18 //",
  "GP12garup2_u:3000": "mahāpuṇyaprabhāveṇa mānuṣyaṃ janma labhyate /",
  "GP12garup2_u:3001": "yastatprāpya careddharmaṃ sa gacchetparamāṃ gatim // GarP_2,19.19 //",
  "GP12garup2_u:3002": "api jānanvṛthā dharmaṃ duḥ khamāyāti yāti ca // GarP_2,19.20 //",
  "GP12garup2_u:3003": "jātīśatena labhate kila mānuṣatvaṃ tatrāpi durlabhataraṃ khaga bho dvijatvam /",
  "GP12garup2_u:3004": "yastatra pālayati lālayati vratāni tasyāmṛtaṃ bhavati hastagataṃ prasādāt // GarP_2,19.21 //",
  "GP12garup2_u:3005_0": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde",
  "GP12garup2_u:3005_1": "yamamandirapraveśatadājñālabdhamanuṣyādi dehāṃntaraprāptinirūpaṇaṃ nāmaikonaviṃśo 'dhyāyaḥ",
  "GP12garup2_u:3006": "_____________________________________________________________",
  "GP12garup2_u:3007": "śrīgaruḍamahāpurāṇam- 20",
  "GP12garup2_u:3008": "garuḍa uvāca /",
  "GP12garup2_u:3009": "ye kecitpretarūpeṇa kutra vāsaṃ labhanti te /",
  "GP12garup2_u:3010": "pretalokādvinirmuktāḥ kathaṃ kutra vrajanti te // GarP_2,20.1 //",
  "GP12garup2_u:3011": "caturyuktāśīti lakṣairnarakaiḥ paryupāsitāḥ /",
  "GP12garup2_u:3012": "yamena rakṣitāstatra bhūtaiścaiva sahasraśaḥ // GarP_2,20.2 //",
  "GP12garup2_u:3013": "vicaranti kathaṃ loke narakācca vinirgatāḥ /",
  "GP12garup2_u:3014": "garuḍodīritaṃ śrutvā lakṣmīnātho 'bravīdidam // GarP_2,20.3 //",
  "GP12garup2_u:3015": "śrīkṛṣṇa uvāca /",
  "GP12garup2_u:3016": "pakṣirāja śṛṇuṣva tvaṃ yatra pretāścaranti vai /",
  "GP12garup2_u:3017": "parārthadāragrahaṇāccha (ba) lāddrohānniśācarāḥ // GarP_2,20.4 //",
  "GP12garup2_u:3018": "tathaiva sarvapāpiṣṭhaḥ svātmajānveṣaṇe ratāḥ /",
  "GP12garup2_u:3019": "vicarantyaśarīrāste kṣuptipāsārditā bhṛśam // GarP_2,20.5 //",
  "GP12garup2_u:3020": "bandīgṛhavi nirmuktā yebhyo naśyanti jantavaḥ /",
  "GP12garup2_u:3021": "te vyavasyanti ca pretā vadhopāyaṃ ca bandhuṣu // GarP_2,20.6 //",
  "GP12garup2_u:3022": "pitṛdvadārāṇi rundhanti tanmārgocchedakāstathā /",
  "GP12garup2_u:3023": "pitṛbhā gānvigṛhṇanti pānthebhyastaskarā iva // GarP_2,20.7 //",
  "GP12garup2_u:3024": "svaṃ veśma punarāgatya mitrasthāne viśanti te /",
  "GP12garup2_u:3025": "tatra sthitā nirīkṣante rogaśokādibandhanāḥ // GarP_2,20.8 //",
  "GP12garup2_u:3026": "pīḍayanti jvarībhūya ekāntaramiṣeṇa tu /",
  "GP12garup2_u:3027": "tṛtīyakajvarā bhūtvā śītavātādipīḍayā // GarP_2,20.9 //",
  "GP12garup2_u:3028": "anyāṃśca vividhānrogāñchiro 'rtiṃ ca viṣūcikām /",
  "GP12garup2_u:3029": "cinta yanti sadā teṣāmucchiṣṭādisthalasthitāḥ // GarP_2,20.10 //",
  "GP12garup2_u:3030": "ātmajānāṃ chalāllokā bhūtasaṅghaiśca rakṣitāḥ /",
  "GP12garup2_u:3031": "pibanti te ca pānīyaṃ bhojanocchiṣṭayojitam // GarP_2,20.11 //",
  "GP12garup2_u:3032": "evaṃ pretāḥ pravartante nānādoṣairvikarmiṇaḥ // GarP_2,20.12 //",
  "GP12garup2_u:3033": "garuḍa uvāca /",
  "GP12garup2_u:3034": "kathaṃ kurvanti te pretāḥ kena rūpeṇa kasya kim /",
  "GP12garup2_u:3035": "jñāyate kena vidhinā jalpanti na vadanti vā // GarP_2,20.13 //",
  "GP12garup2_u:3036": "enaṃ chindhi manomohaṃ mama cedicchasi priyam /",
  "GP12garup2_u:3037": "kalikāle hṛṣīkeśa pretatvaṃ jāyate bahu // GarP_2,20.14 //",
  "GP12garup2_u:3038": "śrīviṣṇuruvāca /",
  "GP12garup2_u:3039": "svakulaṃ pīḍayetpetaḥ paracchidreṇa pīḍayet /",
  "GP12garup2_u:3040": "jīvansa dṛśyate snehī mṛto duṣṭatvamāpnuyāt // GarP_2,20.15 //",
  "GP12garup2_u:3041": "rudrajāpī dharmarato devatātithipūjakaḥ /",
  "GP12garup2_u:3042": "satyavāk priyavādī ca na pretaiḥ sa hi pīḍyate // GarP_2,20.16 //",
  "GP12garup2_u:3043": "sarvakriyāparibhraṣṭo nāstiko dharmanindakaḥ /",
  "GP12garup2_u:3044": "asatyavādanirato naraḥ pretaiḥ sa pīḍyate /",
  "GP12garup2_u:3045": "kalau pretatvamāpnoti tārkṣyāśuddhakriyāparaḥ // GarP_2,20.17 //",
  "GP12garup2_u:3046": "kṛtādau dvāparānte ca na preto naiva pīḍanam /",
  "GP12garup2_u:3047": "bahūnāmekajātānāmekaḥ saukhyaṃ samaśnute // GarP_2,20.18 //",
  "GP12garup2_u:3048": "eko duṣkṛtakarmā ca ekaḥ santatimāñjanaḥ /",
  "GP12garup2_u:3049": "ekaḥ sampīḍyate pretairekaḥ sutadhanānvitaḥ // GarP_2,20.19 //",
  "GP12garup2_u:3050": "ekasya putranāśaḥ syādeko duhitṛmān bhavet /",
  "GP12garup2_u:3051": "virodho bandhubhiḥ sārdhaṃ pretadoṣeṇa kāśyapa // GarP_2,20.20 //",
  "GP12garup2_u:3052": "santatirdṛśyate naiva samutpannā vinaśyati /",
  "GP12garup2_u:3053": "paśudravyavināśaśca sā pīḍā pretasambhavā // GarP_2,20.21 //",
  "GP12garup2_u:3054": "prakṛteḥ parivartaḥ syādvidveṣaḥ saha bandhubhiḥ /",
  "GP12garup2_u:3055": "akasmādvyasanaprāptiḥ sā pīḍā pretasambhavā // GarP_2,20.22 //",
  "GP12garup2_u:3056": "nāstikyaṃ vṛttilopaśca mahālobhastathaiva ca /",
  "GP12garup2_u:3057": "syāddhantakalaho nityaṃ sā pīḍā pretasambhavā // GarP_2,20.23 //",
  "GP12garup2_u:3058": "pitṛmātṛnihantā ca devabrāhmaṇanindakaḥ /",
  "GP12garup2_u:3059": "ityādoṣamavāpnoti sā pīḍā pretasambhavā // GarP_2,20.24 //",
  "GP12garup2_u:3060": "nityakarmaviniṃmukto japahomavivarjitaḥ /",
  "GP12garup2_u:3061": "paradravyāṇāṃ ca hartā sā pīḍā pretasambhavā // GarP_2,20.25 //",
  "GP12garup2_u:3062": "suvṛṣṭau kṛṣināśaśca vyavahāro vinaśyati /",
  "GP12garup2_u:3063": "loke kalahakārī ca sā pīḍā pretasambhavā // GarP_2,20.26 //",
  "GP12garup2_u:3064": "mārge jaṅgamyamānaṃ taṃ pīḍayedvātamaṇḍalī /",
  "GP12garup2_u:3065": "pretapīḍā tu sā jñeyā satyaṃsatyaṃ khageśvara // GarP_2,20.27 //",
  "GP12garup2_u:3066": "hīnajātyā ca sambandho hīnakarma karoti yaḥ /",
  "GP12garup2_u:3067": "adharme ramate nityaṃ sā pīḍā pretasambhavā // GarP_2,20.28 //",
  "GP12garup2_u:3068": "vyasanairdravyanāśaḥ syādupakrāntaṃ vinaśyati /",
  "GP12garup2_u:3069": "caurāgnirājabhirhāniḥ sā pīḍā pretasambhavā // GarP_2,20.29 //",
  "GP12garup2_u:3070": "mahārogopalabdhiśca bālakānāṃ ca pīḍanam /",
  "GP12garup2_u:3071": "jāyā saṃpīḍhyate yacca sā pīḍā pretasambhavā // GarP_2,20.30 //",
  "GP12garup2_u:3072": "śrutismṛtipurāṇeṣu dharmaśāstrasamudbhave /",
  "GP12garup2_u:3073": "abhāvo jāyate dharme sā pīḍā pretasambhavā // GarP_2,20.31 //",
  "GP12garup2_u:3074": "devatīrthadvijānāṃ tu nindāṃyaḥ kurute naraḥ /",
  "GP12garup2_u:3075": "pratyakṣaṃ vā parokṣaṃ vā sā pīḍā pretasambhavā // GarP_2,20.32 //",
  "GP12garup2_u:3076": "svavṛttiharaṇaṃ yacca svapratiṣṭhāhatistathā /",
  "GP12garup2_u:3077": "vaṃśacchedaḥ nadṛśyeta pretadoṣādvinānyathā // GarP_2,20.33 //",
  "GP12garup2_u:3078": "strīṇāṃ garbhavināśaḥ syānna puṣpaṃ dṛśyate tathā /",
  "GP12garup2_u:3079": "bālānāṃ maraṇaṃ yatra sā pīḍā pretasambhavā // GarP_2,20.34 //",
  "GP12garup2_u:3080": "bhāvaśuddhyā na kurute śrāddhaṃ sāṃvatsarādikam /",
  "GP12garup2_u:3081": "svayameva na kurvīta sā pīḍā pretasambhavā // GarP_2,20.35 //",
  "GP12garup2_u:3082": "tīrthe gattvā parāsaktaḥ svakṛtyaṃ ca parityajet /",
  "GP12garup2_u:3083": "dharmakārye na sampattiḥ sā pīḍā pretasambhavā // GarP_2,20.36 //",
  "GP12garup2_u:3084": "dampatyoḥ kalahaścaiva bhojane kopasaṃyutaḥ /",
  "GP12garup2_u:3085": "paradrohe matiścaiva sā pīḍā pretasaṃbhavā // GarP_2,20.37 //",
  "GP12garup2_u:3086": "puṣpaṃ yatra na dṛśyena phalaṃ tathā /",
  "GP12garup2_u:3087": "viraho bhāryayā yatra sā pīḍā pretasagbhavā // GarP_2,20.38 //",
  "GP12garup2_u:3088": "yeṣāṃ vai jāyate cihnaṃ sadoccāṭaparaṃ nṛṇām /",
  "GP12garup2_u:3089": "svakṣetre niṣphalaṃ tejaḥ sā pīḍā pretasambhavā // GarP_2,20.39 //",
  "GP12garup2_u:3090": "svagotraghātakaścaiva hanti śatrumivātmajam /",
  "GP12garup2_u:3091": "na prītirnāpi saukhyaṃ ca sā pīḍā pretasambhavā // GarP_2,20.40 //",
  "GP12garup2_u:3092": "pitṛvākyaṃ na kurute svapatnīṃ ca na sevate /",
  "GP12garup2_u:3093": "sadā krūramatirvyagraḥ sā pīḍā pretasambhavā // GarP_2,20.41 //",
  "GP12garup2_u:3094": "vikarmā jāyate preto hyavidhikriyayā tathā /",
  "GP12garup2_u:3095": "tatkāladuṣṭasaṃsargādvṛṣotsargādṛte tathā // GarP_2,20.42 //",
  "GP12garup2_u:3096": "dṛṣṭagṛtyuvaśādvāpi adagdhavapuṣastathā /",
  "GP12garup2_u:3097": "pretatvaṃ jāyate tārkṣya pīḍyante yena jantavaḥ // GarP_2,20.43 //",
  "GP12garup2_u:3098": "evaṃ jñātvā khagaśreṣṭha pretamuktiṃ samācaret /",
  "GP12garup2_u:3099": "yo vai na manyate pretānmṛtaḥ pretatvamāpnuyāt // GarP_2,20.44 //",
  "GP12garup2_u:3100": "pretadoṣaḥ kule yasya sukhaṃ tasya na vidyate /",
  "GP12garup2_u:3101": "matiḥ prītī ratirbuddhirlakṣmīḥ pañcavināśanam // GarP_2,20.45 //",
  "GP12garup2_u:3102": "tṛtīye pañcame puṃsi vaṃśacchedo hi jāyate /",
  "GP12garup2_u:3103": "daridro nirdhanaścaiva pāpakarmā bhavebhave // GarP_2,20.46 //",
  "GP12garup2_u:3104": "ye kecitpetarūpā vikṛtamukhadṛśo raudrarūpāḥ karālā manyante naiva gotraṃ sutaduhitṛpitṝn bhrātṛjāyāṃ vadhūṃ vā /",
  "GP12garup2_u:3105": "kṛtvā kāmyaṃ ca rūpaṃ sukhagatirahitā bhāṣamāṇā yatheṣṭaṃ hā kaṣṭaṃ bhoktukāmā vidhivaśapatitāḥ saṃsmaranti svapākam // GarP_2,20.47 //",
  "GP12garup2_u:3106": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pratakalpe śrīkṛṣṇagaruḍasaṃvāde pretāvāsatadbādhāprakāranirūpaṇaṃ nāma viṃśo 'dhyāyaḥ",
  "GP12garup2_u:3107": "_____________________________________________________________",
  "GP12garup2_u:3108": "śrīgaruḍamahāpurāṇam- 21",
  "GP12garup2_u:3109": "garuḍa uvāca /",
  "GP12garup2_u:3110": "muktiṃ yānti kathaṃ pretāstadahaṃ praṣṭumutsukaḥ /",
  "GP12garup2_u:3111": "yanmuktau ca manuṣyāṇāṃ na pīḍā jāyate punaḥ // GarP_2,21.1 //",
  "GP12garup2_u:3112": "etaiśca lakṣaṇairdeva pīḍoktā pretajā tvayā /",
  "GP12garup2_u:3113": "teṣāṃ kadā bhavenmuktiḥ pretatvaṃ na kathaṃ bhavet // GarP_2,21.2 //",
  "GP12garup2_u:3114": "pretatve hi pramāṇaṃ ca kati varṣāṇi saṃkhyayā /",
  "GP12garup2_u:3115": "ciraṃ pretatvamāpannaḥ kathaṃ muktimavāpnuyāt // GarP_2,21.3 //",
  "GP12garup2_u:3116": "śrīkṛṣṇa uvāca /",
  "GP12garup2_u:3117": "muktiṃ prāyanti te pretāstadahaṃ kathayāmi te /",
  "GP12garup2_u:3118": "yadaiva manujo 'vaiti mama pīḍā kṛtā tviyam // GarP_2,21.4 //",
  "GP12garup2_u:3119": "pṛcchārthaṃ hitamanvicchandai vajñe vinivadayet /",
  "GP12garup2_u:3120": "svapne dṛṣṭaḥ śubho vṛkṣaḥ phalitaścūtacampakaḥ // GarP_2,21.5 //",
  "GP12garup2_u:3121": "vipro vā vṛṣabho devo bhramate tīrthago yadi /",
  "GP12garup2_u:3122": "evaṃ dṛṣṭo yadā svapno mṛtaḥ ko 'pisvagotrajaḥ // GarP_2,21.6 //",
  "GP12garup2_u:3123": "svapne satyaṃ parijñāya dṛṣṭaṃ pretaprabhāvataḥ /",
  "GP12garup2_u:3124": "adbhutāni pradṛśyante pretadoṣādviniścitam // GarP_2,21.7 //",
  "GP12garup2_u:3125": "tīrthasnāne matiryāvaccittaṃ dharmaparāyaṇam /",
  "GP12garup2_u:3126": "dharmāpāyaṃ prakurute pretapīḍā tadā vrajet // GarP_2,21.8 //",
  "GP12garup2_u:3127": "tadā tatra vināśāya cittabhaṅgaṃ karoti sā /",
  "GP12garup2_u:3128": "śreyāṃsi bahuvighnāni sambhavanti padepade // GarP_2,21.9 //",
  "GP12garup2_u:3129": "aśreyasi pravṛtti ca prerayanti punaḥ punaḥ /",
  "GP12garup2_u:3130": "uccāṭanaṃ ca krūratvaṃ sarvaṃ pretakṛtaṃ khaga // GarP_2,21.10 //",
  "GP12garup2_u:3131": "sarvavighnāni santyajya muktyupāyaṃ karoti yaḥ /",
  "GP12garup2_u:3132": "tasya karmaphalaṃ sādhu pretavṛttiśca śāśvatī // GarP_2,21.11 //",
  "GP12garup2_u:3133": "sa bhavettena muktastu dattaṃ śreyaskaraṃ param /",
  "GP12garup2_u:3134": "svayaṃ tṛpyati bhoḥ pakṣinyasyoddeśena dīyate // GarP_2,21.12 //",
  "GP12garup2_u:3135": "śṛṇu satyamidaṃ tārkṣya yaddadāti bhunakti saḥ /",
  "GP12garup2_u:3136": "ātmānaṃ śreyasā yuñjyātpretastṛptiṃ ciraṃ vrajet // GarP_2,21.13 //",
  "GP12garup2_u:3137": "te tṛptāḥ śubhamicchanti nijabandhuṣu sarvadā /",
  "GP12garup2_u:3138": "ajñātayastu ye duṣṭāḥ pīḍayanti svavaṃśajān // GarP_2,21.14 //",
  "GP12garup2_u:3139": "nivārayanti tṛptāste jāyamānānukampakāḥ /",
  "GP12garup2_u:3140": "paścātte muktimāyanti kāle prāpte svaputrataḥ /",
  "GP12garup2_u:3141": "sadā bandhuṣu yacchanti vṛddhimṛddhiṃ khagādhipa // GarP_2,21.15 //",
  "GP12garup2_u:3142": "darśanādbhāṣaṇādyastu ceṣṭātaḥ pīḍanādgatim /",
  "GP12garup2_u:3143": "na prāpayati mūḍhātmā pretaśāpaiḥ sa lipyate // GarP_2,21.16 //",
  "GP12garup2_u:3144": "aputrako 'paśuścaiva daridro vyādhitastathā /",
  "GP12garup2_u:3145": "vṛttihīnaśca hīnaśca bhavejjanmanijanmani // GarP_2,21.17 //",
  "GP12garup2_u:3146": "evaṃ bruvanti te pretāḥ punaryābhyaṃ samāśritāḥ /",
  "GP12garup2_u:3147": "tatrasthānāṃ bhavenmuktiḥ svakāle karmasaṃkṣaye // GarP_2,21.18 //",
  "GP12garup2_u:3148": "garuḍa uvāca /",
  "GP12garup2_u:3149": "nāma gotraṃ na dṛśyeta pratītirnaiva jāyate /",
  "GP12garup2_u:3150": "kecidvadanti daivajñāḥ pīḍāṃ pretasamudbhavām // GarP_2,21.19 //",
  "GP12garup2_u:3151": "na svapnaścaiṣṭitaṃ naiva darśanaṃ na kadācana /",
  "GP12garup2_u:3152": "kiṃ kartavyaṃ suraśreṣṭha tatra me brūhi niścitam // GarP_2,21.20 //",
  "GP12garup2_u:3153": "śrībhagavānuvāca /",
  "GP12garup2_u:3154": "satyaṃ vāpyanṛtaṃ vāpi vadanti kṣitidevatāḥ /",
  "GP12garup2_u:3155": "tadā sañcintya hṛdaye satyametaddvijeritam // GarP_2,21.21 //",
  "GP12garup2_u:3156": "bhāvabhaktiṃ puraskṛtya pitṛbhaktiparāyaṇaḥ /",
  "GP12garup2_u:3157": "kṛtvā kṛṣṇabaliṃ caiva puraścaraṇa pūrvakam // GarP_2,21.22 //",
  "GP12garup2_u:3158": "japahomaistathā dānaiḥ prakuryāddehasodhanam /",
  "GP12garup2_u:3159": "kṛtena tena vighnāni vinaśyanti khageśvara // GarP_2,21.23 //",
  "GP12garup2_u:3160": "bhūtapretapiśācairvā sa cedanyaiḥ prapīḍyate /",
  "GP12garup2_u:3161": "pitruddeśena vai kuryānnārāyaṇabaliṃ tadā /",
  "GP12garup2_u:3162": "vimuktaḥ sarvapīḍābhya iti satyaṃ vaco mama // GarP_2,21.24 //",
  "GP12garup2_u:3163": "pitṛpīḍā bhavedyatra kṛtyairanyairna mucyate /",
  "GP12garup2_u:3164": "tasmātsarvaprayatnena pitṛbhaktiparo bhavet // GarP_2,21.25 //",
  "GP12garup2_u:3165": "navame daśame varṣe pikṣuddeśena vai pumān /",
  "GP12garup2_u:3166": "gāyattrīmayutaṃ japtvā daśāṃśena ca homayet // GarP_2,21.26 //",
  "GP12garup2_u:3167": "kṛtvā kṛṣṇabaliṃ pūrvaṃ vṛṣotsargādikāḥ kriyāḥ /",
  "GP12garup2_u:3168": "sarvopadravahīnastu sarvasaukhyamavāpnuyāt /",
  "GP12garup2_u:3169": "uttamaṃ lokamāpnoti jñātiprādhānyameva ca // GarP_2,21.27 //",
  "GP12garup2_u:3170": "pitṛmā tṛsamaṃ loke nāstyanyaddaivataṃ param /",
  "GP12garup2_u:3171": "tasmātsarvaprayatnena pūjayetpitarau sadā // GarP_2,21.28 //",
  "GP12garup2_u:3172": "hitānāmupadeṣṭā hi pratyakṣaṃ daivataṃ pitā /",
  "GP12garup2_u:3173": "anyā yā devatā loke na dehaprabhavo hi tāḥ // GarP_2,21.29 //",
  "GP12garup2_u:3174": "śarīrameva jantūnāṃ svargamokṣaikasādhanam /",
  "GP12garup2_u:3175": "deho datto hi yenaivaṃ ko 'nyaḥ pūjyatamastataḥ // GarP_2,21.30 //",
  "GP12garup2_u:3176": "iti sañcintyahṛdaye pakṣinyadyatprayacchati /",
  "GP12garup2_u:3177": "tatsarvamātmanā bhuṅkte dānaṃ vedavido viduḥ // GarP_2,21.31 //",
  "GP12garup2_u:3178": "punnāmanarakādyasmātpitaraṃ trāyate sutaḥ /",
  "GP12garup2_u:3179": "tasmātputtra iti prokta iha cāpi paratra ca // GarP_2,21.32 //",
  "GP12garup2_u:3180": "apamṛtyumṛtau syātāṃ pitarau kasyacitkhaga /",
  "GP12garup2_u:3181": "vratatīrthāvivāhādiśrāddhaṃ saṃvatsaraṃ tyajet // GarP_2,21.33 //",
  "GP12garup2_u:3182": "svapnādhyāyamimaṃ yastu preta liṅganidarśakam /",
  "GP12garup2_u:3183": "yaḥ paṭhecchṛṇuyādvāpi pretacihnaṃ na paśyati // GarP_2,21.34 //",
  "GP12garup2_u:3184": "iti śrīgāruḍe mahāpurāṇe uttarakhaṇḍe dvitīyāṃśe dharmakādṛpretakalpe śrīkṛṣṇagaruḍasaṃvāde svapnādhyāyo nāmaikaviṃśo 'dhyāyaḥ",
  "GP12garup2_u:3185": "_____________________________________________________________",
  "GP12garup2_u:3186": "śrīgaruḍamahāpurāṇam- 22",
  "GP12garup2_u:3187": "garuḍa uvāca /",
  "GP12garup2_u:3188": "sambhavanti kathaṃ pretāḥ kena teṣāṃ gatirbhavet /",
  "GP12garup2_u:3189": "kīdṛkteṣāṃ bhavedrūpaṃ bhojanaṃ kiṃ bhavetprabho // GarP_2,22.1 //",
  "GP12garup2_u:3190": "suprītāste kathaṃ pretāḥ kva tiṣṭhanti sureśvara /",
  "GP12garup2_u:3191": "prasannaḥ kṛpayā deva praśramenaṃ vadasva me // GarP_2,22.2 //",
  "GP12garup2_u:3192": "śrībhagavānuvāca /",
  "GP12garup2_u:3193": "pāpakarmaratā ye vai pūrvakarmavaśānugāḥ /",
  "GP12garup2_u:3194": "jāyante te mṛtāḥ pretāstāñchṛṇuṣva vadāmyaham // GarP_2,22.3 //",
  "GP12garup2_u:3195": "vāpīkūpataḍāgāṃśca ārāmaṃ suramandiram /",
  "GP12garup2_u:3196": "prapāṃ sadma suvṛkṣāṃśca tathā bhojanaśālikāḥ // GarP_2,22.4 //",
  "GP12garup2_u:3197": "pitṛpaitāmahaṃ dharmaṃ kikrīṇāti sa pāpabhāk /",
  "GP12garup2_u:3198": "mṛtaḥ pretatvamāpnoti yāvadābhūtasaṃplavam // GarP_2,22.5 //",
  "GP12garup2_u:3199": "gocaraṃ grāmasīmāṃ taḍāgārāmagahvaram /",
  "GP12garup2_u:3200": "karṣayanti ca ye lobhātpretāste vai bhavanti hi // GarP_2,22.6 //",
  "GP12garup2_u:3201": "caṇḍālādudakātsarpādbrāhmaṇādbaidyutāgnitaḥ /",
  "GP12garup2_u:3202": "daṃṣṭribhyaśca paśubhyaśca maraṇaṃ pāpakarmiṇām // GarP_2,22.7 //",
  "GP12garup2_u:3203": "udbandhanamṛtā ye ca viṣaśastrahatāśca ye /",
  "GP12garup2_u:3204": "ātmopaghātino ye ca viṣūcyādihatāstathā // GarP_2,22.8 //",
  "GP12garup2_u:3205": "mahārogairmṛtā ye ca pāparogaiśca dasyubhiḥ /",
  "GP12garup2_u:3206": "asaṃskṛtapramītā ye vihitācāravarjitāḥ // GarP_2,22.9 //",
  "GP12garup2_u:3207": "vṛṣotsargādiluptāścaluptamāsikapiṇḍakāḥ /",
  "GP12garup2_u:3208": "yasyānayati śūdrogniṃ tṛṇakāṣṭhahavīṃṣi saḥ // GarP_2,22.10 //",
  "GP12garup2_u:3209": "patanātparvatānāṃ ca bhittipātena ye mṛtāḥ /",
  "GP12garup2_u:3210": "rajasvalādidoṣaiśca na ca bhūmau matāśca ye // GarP_2,22.11 //",
  "GP12garup2_u:3211": "antarikṣe mṛtā ye ca viṣṇusmaraṇavarjitāḥ /",
  "GP12garup2_u:3212": "sūtakaiḥ śvādisaṃparkaiḥ pretabhāvā iha kṣitau // GarP_2,22.12 //",
  "GP12garup2_u:3213": "evamādibhiranyaiśca kumṛtyuvaśagāśca ye /",
  "GP12garup2_u:3214": "te sarve pretayonisthā vicaranti marusthale // GarP_2,22.13 //",
  "GP12garup2_u:3215": "mātaraṃ bhaginīṃ bhāryāṃ snuṣāṃ duhitaraṃ tathā /",
  "GP12garup2_u:3216": "adṛṣṭadoṣāṃ tyajati sa preto jāyatedhruvam // GarP_2,22.14 //",
  "GP12garup2_u:3217": "bhrātṛdhrugbrahmahā goghnaḥ surāpo gurutalpagaḥ /",
  "GP12garup2_u:3218": "hemakṣaumaharastārkṣya sa vai pretatvamāpnuyāt // GarP_2,22.15 //",
  "GP12garup2_u:3219": "nyāsāpahartā mitradhruk paradāraratastathā /",
  "GP12garup2_u:3220": "viśvāsaghātī krūrastu sa preto jāyate dhruvam // GarP_2,22.16 //",
  "GP12garup2_u:3221": "kulamārgāṃśca santyajya paradharmaratastathā /",
  "GP12garup2_u:3222": "vidyāvṛttavihīnaśca sa preto jāyatedhruvam // GarP_2,22.17 //",
  "GP12garup2_u:3223": "atraivodāharantīmamitihāsaṃ purātanam /",
  "GP12garup2_u:3224": "yudhiṣṭhirasya saṃvādaṃ bhīṣmeṇa saha suvrata /",
  "GP12garup2_u:3225": "tadahaṃ kathayiṣyāmi yacchrutvā saukhyamāpnuyāt // GarP_2,22.18 //",
  "GP12garup2_u:3226": "yudhiṣṭhira uvāca /",
  "GP12garup2_u:3227": "kena karmavipākena pretatvamupajāyate /",
  "GP12garup2_u:3228": "kena vā mucyate kasmāttanme brūhi pitāmaha /",
  "GP12garup2_u:3229": "yacchrutvā na punarmohamevaṃ yāsyā mi suvrata // GarP_2,22.19 //",
  "GP12garup2_u:3230": "bhīṣma uvāca /",
  "GP12garup2_u:3231": "yenaiva jāyate preto yenaiva sa vimucyate /",
  "GP12garup2_u:3232": "prāpnoti narakaṃ ghoraṃ dustaraṃ daivatairapi // GarP_2,22.20 //",
  "GP12garup2_u:3233": "satataṃ śravaṇādyasya puṇyaśravaṇakīrtanāt /",
  "GP12garup2_u:3234": "mānavā vipramucyante āpannāḥ pretayoniṣu // GarP_2,22.21 //",
  "GP12garup2_u:3235": "śrūyate hi purā vatsa brāhmaṇaḥ śaṃsitavrataḥ /",
  "GP12garup2_u:3236": "nāmnā santaptakaḥ khyāta stapor'the vanamāśritaḥ // GarP_2,22.22 //",
  "GP12garup2_u:3237": "svādhyāyayukto homena yo (yā) gayukto dayānvitaḥ /",
  "GP12garup2_u:3238": "yajansa sakalānyajñānyuktyā kālaṃ ca vikṣipan // GarP_2,22.23 //",
  "GP12garup2_u:3239": "brahāmacaryasamāyukto yuktastapasi mārdave /",
  "GP12garup2_u:3240": "paralokabhayopetaḥ satyaśaucaiśca nirmalaḥ // GarP_2,22.24 //",
  "GP12garup2_u:3241": "yukto 'hi guruvākyena yuktaścātithipūjane /",
  "GP12garup2_u:3242": "ātmayoge sadodyuktaḥ sarvadvandvavivarjitaḥ // GarP_2,22.25 //",
  "GP12garup2_u:3243": "yogābhyāse sadā yuktaḥ saṃsāravijigīṣayā /",
  "GP12garup2_u:3244": "evaṃvṛttaḥ sadācāro mokṣakāṅkṣī jitendriyaḥ // GarP_2,22.26 //",
  "GP12garup2_u:3245": "bahūnyabdāni vijane vane tasya gatāni vai /",
  "GP12garup2_u:3246": "tasya buddhistato jātā tīrthānugamanaṃ prati // GarP_2,22.27 //",
  "GP12garup2_u:3247": "puṇyaistīrthajalaireva śoṣayiṣye kalevaram /",
  "GP12garup2_u:3248": "sa tīrthetvaritaṃ snātvā tapasvī bhāskarodaye /",
  "GP12garup2_u:3249": "kṛtajāpyanamaskāro hyadhvānaṃ pratyapadyata // GarP_2,22.28 //",
  "GP12garup2_u:3250": "ekasmindivase vipro mārgabhraṣṭo mahātapāḥ /",
  "GP12garup2_u:3251": "dadarśādhvani gacchansa pañca pretān sudāruṇān // GarP_2,22.29 //",
  "GP12garup2_u:3252": "araṇye nirjane deśe saṃkaṭe vṛkṣavarjite /",
  "GP12garup2_u:3253": "pañcaitānvikṛtākārāndṛṣṭvā vai ghoradarśanān /",
  "GP12garup2_u:3254": "īṣatsantrastahṛdayo 'tiṣṭhadunmīlya locane // GarP_2,22.30 //",
  "GP12garup2_u:3255": "avalambya tato dhairyaṃ bhayamutsṛjya dūrataḥ /",
  "GP12garup2_u:3256": "papraccha madhurābhāṣī ke yūyaṃ vikṛtānanāḥ // GarP_2,22.31 //",
  "GP12garup2_u:3257": "kiñcāśubhaṃ kṛtaṃ karma yena prāptāḥ stha vaikṛtam /",
  "GP12garup2_u:3258": "kathaṃ vā caikataḥ karma prasthitāḥ kutra niścitam // GarP_2,22.32 //",
  "GP12garup2_u:3259": "pretarāja uvāca /",
  "GP12garup2_u:3260": "svaiḥ svaistu karmabhiḥ prāptaṃ pretatvaṃ hi dvijottama /",
  "GP12garup2_u:3261": "paradroharatāḥ sarve pāpamṛtyuvaśaṃ gatāḥ // GarP_2,22.33 //",
  "GP12garup2_u:3262": "kṣutpipāsārditā nityaṃ pretatvaṃ samupāgatāḥ /",
  "GP12garup2_u:3263": "hatavākyā hataśrīkā hata saṃjñā vicetasaḥ // GarP_2,22.34 //",
  "GP12garup2_u:3264": "na jānīmo diśaṃ tāta vidiśaṃ cātiduḥ khitāḥ /",
  "GP12garup2_u:3265": "kva nu gacchāmahe mūḍhāḥ piśācāḥ karmajā vayam // GarP_2,22.35 //",
  "GP12garup2_u:3266": "na mātā na pitāsmākaṃ pretatvaṃ karmabhiḥ svakaiḥ /",
  "GP12garup2_u:3267": "prāptāḥ sma sahasā jātaduḥ khodvegasamākulam // GarP_2,22.36 //",
  "GP12garup2_u:3268": "darśanena ca te brahmanmuditāpyāyitā vayam /",
  "GP12garup2_u:3269": "muhūrtantiṣṭha vakṣyāmi vṛttāntaṃ sarvamāditaḥ // GarP_2,22.37 //",
  "GP12garup2_u:3270": "ahaṃ paryuṣito nāma eṣa sūcīmukhastathā /",
  "GP12garup2_u:3271": "śīghrago rogha (ha) kaścaiva pañcamo lekhakaḥ smatṛtaḥ // GarP_2,22.38 //",
  "GP12garup2_u:3272": "evaṃ nāmnā ca sarve vai saṃprāptāḥ pretatāṃ vayam /",
  "GP12garup2_u:3273": "brāhmaṇa uvāca /",
  "GP12garup2_u:3274": "pretānāṃ karmajātānāṃ kathaṃ vai nāmasambhavaḥ /",
  "GP12garup2_u:3275": "kiñcitkāraṇamudiśya yena brūyāḥ svanāmakān // GarP_2,22.39 //",
  "GP12garup2_u:3276": "pretarāja uvāca /",
  "GP12garup2_u:3277": "mayā svādu sadā bhuktaṃ dattaṃ paryuṣitaṃ dvija // GarP_2,22.40 //",
  "GP12garup2_u:3278": "śīghraṃ gacchati vipreṇa yācitaḥ kṣudhitena vai /",
  "GP12garup2_u:3279": "etatkāraṇamuddiśya nāma paryuṣitaṃ mama // GarP_2,22.41 //",
  "GP12garup2_u:3280": "śīghraṃ gacchati vipreṇa yācitaḥ kṣudhitena vai /",
  "GP12garup2_u:3281": "etatkāraṇamuddiśya śīghrago 'yaṃ dvijottama // GarP_2,22.42 //",
  "GP12garup2_u:3282": "sūcitā bahavo 'nena viprā annādhikāṅkṣayā /",
  "GP12garup2_u:3283": "etatkāraṇamuddiśya eṣa sūcimukhaḥ smṛtaḥ // GarP_2,22.43 //",
  "GP12garup2_u:3284": "ekākī miṣṭamaśrāti poṣyavargamṛte sadā /",
  "GP12garup2_u:3285": "brāhmaṇānāmabhāvena rodha (ha) kastena cocyate // GarP_2,22.44 //",
  "GP12garup2_u:3286": "purāyaṃ maunamāsthāya yācito vilikhedbhuvam /",
  "GP12garup2_u:3287": "tena karmavipākena lekhako nāma cocyate // GarP_2,22.45 //",
  "GP12garup2_u:3288": "pretatvaṃ karmabhāvena prāptaṃ nāmāni ca dvija /",
  "GP12garup2_u:3289": "meṣānano lekhako 'yaṃ rodha (ha) kaḥ parvatānanaḥ // GarP_2,22.46 //",
  "GP12garup2_u:3290": "śīghragaḥ puśuvaktraśca sūcakaḥ sūcivaktravān /",
  "GP12garup2_u:3291": "duḥkhitā nitarāṃ svaminpaśya rūpaviparyayam // GarP_2,22.47 //",
  "GP12garup2_u:3292": "kṛtvā māyāmayaṃ rūpaṃ vicarāmo mahītale /",
  "GP12garup2_u:3293": "sarve ca vikṛtākārā lamboṣṭhā vikṛtānanāḥ // GarP_2,22.48 //",
  "GP12garup2_u:3294": "bṛhaccharīriṇo raudrā jātāḥ svenaiva karmaṇā /",
  "GP12garup2_u:3295": "etatte sarvamākhyātaṃ pretatve kāraṇaṃ mayā // GarP_2,22.49 //",
  "GP12garup2_u:3296": "jñānino 'pi vayaṃ sarve jātāḥ sma tava darśanāt /",
  "GP12garup2_u:3297": "yatra te śravaṇe śraddhā tatpṛccha kathayāmi te // GarP_2,22.50 //",
  "GP12garup2_u:3298": "brāhmaṇa uvāca /",
  "GP12garup2_u:3299": "ye jīvā bhuvi jīvanti sarve 'pyāhāramūlakāḥ /",
  "GP12garup2_u:3300": "yuṣmākamapicāhāraṃ śrotumicchāmi tattvataḥ // GarP_2,22.51 //",
  "GP12garup2_u:3301": "pretā ūcuḥ /",
  "GP12garup2_u:3302": "yadi te śravaṇe śraddhā āhārāṇāṃ dvijottama /",
  "GP12garup2_u:3303": "asmākaṃ tu mahībhāga śṛṇutvaṃ susamāhitaḥ // GarP_2,22.52 //",
  "GP12garup2_u:3304": "brāhmaṇa uvāca /",
  "GP12garup2_u:3305": "kathayantu mahāpretā āhāraṃ ca pṛthakpṛthak /",
  "GP12garup2_u:3306": "ityuktāṃ brāhmaṇenemamūcuḥ pretāḥ pṛthakapṛthak // GarP_2,22.53 //",
  "GP12garup2_u:3307": "pretā ūcuḥ /",
  "GP12garup2_u:3308": "śṛṇu cāhāramasmākaṃ sarvasattbavigarhitam /",
  "GP12garup2_u:3309": "yacchrutvā garhase brahman bhūyobhūyaśca garhitam // GarP_2,22.54 //",
  "GP12garup2_u:3310": "śleṣmamūtrapurīṣotthaṃ śarīrāṇāṃ malaiḥ saha /",
  "GP12garup2_u:3311": "ucchiṣṭaiścaiva cānyaiśca pretānāṃ bhojanaṃ bhavet // GarP_2,22.55 //",
  "GP12garup2_u:3312": "gṛhāṇi cāpyaśaucāni prakīrṇopaskarāṇi ca /",
  "GP12garup2_u:3313": "malināni prasūtāni pretā bhuñjanti tatra vai // GarP_2,22.56 //",
  "GP12garup2_u:3314": "nāsti satyaṃ gṛhe yatra na śaucaṃ na ca saṃyamaḥ /",
  "GP12garup2_u:3315": "patitairdasyubhiḥ saṅgaḥ pretā bhuñjanti tatra vai // GarP_2,22.57 //",
  "GP12garup2_u:3316": "balimantravihīnāni homahīnāni yāni ca /",
  "GP12garup2_u:3317": "svādhyāya vratahīnāni pretā bhuñjanti tatra vai // GarP_2,22.58 //",
  "GP12garup2_u:3318": "na lajjā na ca maryādā yadātra strījito gṛhī /",
  "GP12garup2_u:3319": "guravo yatra pūjyā na pretā bhuñjanti tatra vai // GarP_2,22.59 //",
  "GP12garup2_u:3320": "yatra lobhastathā krodho nidrā śoko bhayaṃ madaḥ /",
  "GP12garup2_u:3321": "ālasyaṃ kalaho nityaṃ pretā bhuñjanti tatra vai // GarP_2,22.60 //",
  "GP12garup2_u:3322": "bhartṛhīnā ca yā nārī paravīryaṃ niṣevate /",
  "GP12garup2_u:3323": "bījaṃ mūtrasamāyurkta pretā bhuñjanti tattu vai // GarP_2,22.61 //",
  "GP12garup2_u:3324": "lajjā me jāyate tāta vadato bhojanaṃ svakam /",
  "GP12garup2_u:3325": "yatstrīrajo yonigataṃ pretā bhuñjanti tattu vai // GarP_2,22.62 //",
  "GP12garup2_u:3326": "nirviṇṇāḥ pretabhāvena pṛcchāmi tvāṃ dṛḍhavrata /",
  "GP12garup2_u:3327": "yathā na bhavitā pretastanme vada tapodhana /",
  "GP12garup2_u:3328": "nityaṃ mṛtyurvaraṃ jantoḥ pretatvaṃ mā bhavetkvacit // GarP_2,22.63 //",
  "GP12garup2_u:3329": "brāhmaṇa uvāca /",
  "GP12garup2_u:3330": "upavāsaparo nityaṃ kṛcchracāndrāyaṇe rataḥ /",
  "GP12garup2_u:3331": "vrataiśca vividhaiḥ pūto na preto jāyate naraḥ // GarP_2,22.64 //",
  "GP12garup2_u:3332": "ekādaśyāṃ vrataṃ kurvañjāgareṇa samanvitam /",
  "GP12garup2_u:3333": "aparaiḥ sukṛtaiḥ pūto na preto na preto jāyate naraḥ // GarP_2,22.65 //",
  "GP12garup2_u:3334": "iṣṭvā vai vāśvamedhādīndadyāddānāni yo naraḥ /",
  "GP12garup2_u:3335": "ārāmodyānavāpyādeḥ prapāyāścaiva kārakaḥ // GarP_2,22.66 //",
  "GP12garup2_u:3336": "kumārīṃ brāhmaṇānāṃ tu vivāhayati śaktitaḥ /",
  "GP12garup2_u:3337": "vidyādo 'bhayadaścaiva na preto jāyate naraḥ // GarP_2,22.67 //",
  "GP12garup2_u:3338": "śūdrānnena tu bhuktena jaṭharasthena yo mṛtaḥ /",
  "GP12garup2_u:3339": "durmṛtyunā mṛto yaśca sa preto jāyate naraḥ // GarP_2,22.68 //",
  "GP12garup2_u:3340": "ayājyayājakaścaiva yājyānāṃ ca vivarjakaḥ /",
  "GP12garup2_u:3341": "kārubhiśca rato nityaṃ sa preto jāyate naraḥ // GarP_2,22.69 //",
  "GP12garup2_u:3342": "kṛtvā madyapasamparkaṃ madyapastrīniṣevaṇam /",
  "GP12garup2_u:3343": "ajñānādbhakṣayanmāṃsaṃ sa preto jāyate naraḥ // GarP_2,22.70 //",
  "GP12garup2_u:3344": "devadravyaṃ ca brahmasvaṃ gurudravyaṃ tathaiva ca /",
  "GP12garup2_u:3345": "kanyāṃ dadāti śulkena sa preto jāyate naraḥ // GarP_2,22.71 //",
  "GP12garup2_u:3346": "mātaraṃ bhaginīṃ bhāryāṃ snuṣāṃ duhitaraṃ tathāḥ /",
  "GP12garup2_u:3347": "adṛṣṭadoṣāstyajati sa preto jādṛ // GarP_2,22.72 //",
  "GP12garup2_u:3348": "nyāsāpahartā mitradhrukparadārarataḥ sadā /",
  "GP12garup2_u:3349": "viśvāsaghātī kūṭaśca sa predṛ // GarP_2,22.73 //",
  "GP12garup2_u:3350": "bhrātṛdhrugbrahmahā goghnaḥ surāpo gurutalpagaḥ /",
  "GP12garup2_u:3351": "kulamārgaṃ parityajya hyanṛtoktau sadā rataḥ /",
  "GP12garup2_u:3352": "hartā hemnaśca bhūmeśca sa predṛ // GarP_2,22.74 //",
  "GP12garup2_u:3353": "bhīṣma uvāca /",
  "GP12garup2_u:3354": "evaṃ bruvati vai vipre ākāśe dundubhisvanaḥ /",
  "GP12garup2_u:3355": "apatatpuṣpavarṣaṃ ca devarmuktaṃ dvijopari // GarP_2,22.75 //",
  "GP12garup2_u:3356": "pañca devavimānāni pretānāmāgatāni vai /",
  "GP12garup2_u:3357": "svargaṃ gatā vimānaiste divyaiḥ saṃpṛcchya taṃ munim // GarP_2,22.76 //",
  "GP12garup2_u:3358": "jñānaṃ viprasya sambhāṣātpuṇyasaṃkīrtanena ca /",
  "GP12garup2_u:3359": "pretāḥ pāpavinirmuktāḥ paraṃ padamavāpnuyuḥ // GarP_2,22.77 //",
  "GP12garup2_u:3360": "sūta uvāca /",
  "GP12garup2_u:3361": "idamākhyānakaṃ śrutvā kampito 'śvatthapatravat /",
  "GP12garup2_u:3362": "mānuṣāṇāṃ hitārthāya garuḍaḥ pṛṣṭavānpunaḥ // GarP_2,22.78 //",
  "GP12garup2_u:3363": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe bhīṣma yudhiṣṭhirasaṃvāde pretatvotpattitanmuktipeñcapretopākhyāna nirūpaṇaṃ nāma dvāviṃśo 'dhyāyaḥ",
  "GP12garup2_u:3364": "_____________________________________________________________",
  "GP12garup2_u:3365": "śrīgaruḍamahāpurāṇam- 23",
  "GP12garup2_u:3366": "garuḍa uvāca /",
  "GP12garup2_u:3367": "kiṅkiṃ kurvanti vai pretāḥ piśācatvevyavasthitāḥ /",
  "GP12garup2_u:3368": "vadanti vā kadācitkiṃ tadvadasva sureśvara // GarP_2,23.1 //",
  "GP12garup2_u:3369": "śrībhagavānuvāca /",
  "GP12garup2_u:3370": "teṣāṃ svarūpaṃ vakṣyāmi cihnaṃ svapnaṃ yathātatham /",
  "GP12garup2_u:3371": "kṣutpipāsārditāste vai praviśeyuḥ svaveśmani // GarP_2,23.2 //",
  "GP12garup2_u:3372": "pratiṣṭhā vāyudeheṣu śayānāṃstu svavaṃśajān /",
  "GP12garup2_u:3373": "tatra yacchanti liṅgāni darśayanti khageśvara // GarP_2,23.3 //",
  "GP12garup2_u:3374": "svaputrasvakalatrāṇi svabandhuntatra gacchati /",
  "GP12garup2_u:3375": "hayo gajo vṛṣo martyodṛśyate vikṛtānanaḥ // GarP_2,23.4 //",
  "GP12garup2_u:3376": "śayānaṃ viparītaṃ tu ātmānaṃ ca viparyayam /",
  "GP12garup2_u:3377": "utthitaḥ paśyati yastu tadvindyātpretanirmitam // GarP_2,23.5 //",
  "GP12garup2_u:3378": "svapne narau hi nigaḍairbadhyate bahudhā yadi /",
  "GP12garup2_u:3379": "annaṃ ca yācate svapne kuveṣaḥ pūrvajo mṛtaḥ // GarP_2,23.6 //",
  "GP12garup2_u:3380": "svapne yo bhujyamānasya gṛhītvānnaṃ palāyate /",
  "GP12garup2_u:3381": "ātmanastu paro vāpi tṛṣārtastu jalaṃ pibet // GarP_2,23.7 //",
  "GP12garup2_u:3382": "vṛṣabhārohaṇaṃ svapne vṛṣabhaiḥ saha gacchati /",
  "GP12garup2_u:3383": "utpatya gaganaṃ yāti tīrthe yāti kṣudhāturaḥ // GarP_2,23.8 //",
  "GP12garup2_u:3384": "svavācā vadate yastu govṛṣadvijāvājiṣu /",
  "GP12garup2_u:3385": "liṅge gaje tathā deve bhūte prete niśācare // GarP_2,23.9 //",
  "GP12garup2_u:3386": "svapnamadhye tu pakṣīndra pretaliṅgānyanekadhā /",
  "GP12garup2_u:3387": "svakalatraṃ svabandhuṃ vā svasutaṃ svapatiṃ vibhum /",
  "GP12garup2_u:3388": "vidyamānaṃ mṛtaṃ paśyetpretadoṣeṇa niścitam // GarP_2,23.10 //",
  "GP12garup2_u:3389": "yācate yaḥ paraṃ svapne kṣuttṛḍbhyāṃ ca pariplutaḥ /",
  "GP12garup2_u:3390": "tīrthe gatvā dahetpiṇḍānpretadauṣairna saṃśayaḥ // GarP_2,23.11 //",
  "GP12garup2_u:3391": "nirgacchedvā gṛhādvāpi svapne putrastathā paśuḥ /",
  "GP12garup2_u:3392": "pitā bhrātā kalatraṃ ca pretadoṣaistu paśyati // GarP_2,23.12 //",
  "GP12garup2_u:3393": "cihnānyetāni pakṣīndra prāyaścittaṃ nivedayet /",
  "GP12garup2_u:3394": "kṛtvā snānaṃ gṛhe tīrthe śrīvṛkṣe tarpaṇaṃ jalaiḥ // GarP_2,23.13 //",
  "GP12garup2_u:3395": "kṛṣṇadhānyāni pūjāṃ ca pradadyādvedapārage /",
  "GP12garup2_u:3396": "homaṃ kuryādyathāśakti sampūrṇaṃ vācayetsudhīḥ // GarP_2,23.14 //",
  "GP12garup2_u:3397": "etaddhi śraddhayā yastu pretaliṅganidarśanam /",
  "GP12garup2_u:3398": "paṭhate śṛṇute vāpi pretacihnaṃ vinaśyati // GarP_2,23.15 //",
  "GP12garup2_u:3399": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde pretakṛtitaduktitaccihnatadvimuktyupāyanirūpaṇaṃ nāma trayoviṃśo 'dhyāyaḥ",
  "GP12garup2_u:3400": "_____________________________________________________________",
  "GP12garup2_u:3401": "śrīgaruḍamahāpurāṇam- 24",
  "GP12garup2_u:3402": "garuḍa uvāca /",
  "GP12garup2_u:3403": "nākāle mriyate kaściditi vedānuśāsanam /",
  "GP12garup2_u:3404": "kasmānmṛtyumavāpnoti rājā vā śrotriyopi vā // GarP_2,24.1 //",
  "GP12garup2_u:3405": "yaduktaṃ brāhmaṇā pūrvamanṛtaṃ taddhi dṛśyate /",
  "GP12garup2_u:3406": "vedairuktaṃ tu yadvākyaṃ śataṃ jīvati mānuṣe // GarP_2,24.2 //",
  "GP12garup2_u:3407": "jīvanti mānuṣe loke sarve varṇā dvijātayaḥ /",
  "GP12garup2_u:3408": "antyajāmlecchajāścaiva khaṇḍe bhāratasaṃjñake // GarP_2,24.3 //",
  "GP12garup2_u:3409": "na dṛśyate kalau tacca kasmāddeva samādiśa /",
  "GP12garup2_u:3410": "(ādhānānmṛtyumāpnoti bālo vā sthaviro yubā // GarP_2,24.4 //",
  "GP12garup2_u:3411": "sadhano nirdhano vāpi sukumāraḥ surūpavān /",
  "GP12garup2_u:3412": "avidvāṃścaiva vidvāṃśca brāhmaṇastvitaro janaḥ // GarP_2,24.5 //",
  "GP12garup2_u:3413": "taporato yogaśīlo mahājñānī ca yo naraḥ /",
  "GP12garup2_u:3414": "sarvajñānarataḥ śrīmāndharmātmātulavikramaḥ // GarP_2,24.6 // )",
  "GP12garup2_u:3415": "sarvametadaśaṣeṇa jāyate vasudhātale /",
  "GP12garup2_u:3416": "kasmānmṛtyumavāpnoti rājā vā śrotriyo 'pi vā // GarP_2,24.7 //",
  "GP12garup2_u:3417": "śrībhagavānuvāca /",
  "GP12garup2_u:3418": "sādhusādhu mahāprājña yastvaṃ bhakto 'si me priyaḥ /",
  "GP12garup2_u:3419": "śrūyatāṃ vacanaṃ guhyaṃ nānādeśavināśanam // GarP_2,24.8 //",
  "GP12garup2_u:3420": "vidhātṛvihito mṛtyuḥ śīghramādāya gacchati /",
  "GP12garup2_u:3421": "tato vakṣyāmi pakṣīndra kāśyapeya mahādyute // GarP_2,24.9 //",
  "GP12garup2_u:3422": "mānuṣaḥ śatajīvīti purā vedena bhāṣitam /",
  "GP12garup2_u:3423": "vikarmaṇaḥ prabhāveṇa śīghraṃ cāpi vinaśyati // GarP_2,24.10 //",
  "GP12garup2_u:3424": "vedānabhyasanenaiva kulācāraṃ na sevate /",
  "GP12garup2_u:3425": "ālasyātkarmaṇāṃ tyāgo niṣiddhe 'pyādaraḥ sadā // GarP_2,24.11 //",
  "GP12garup2_u:3426": "yatra tatra gṛhe 'śrāti parakṣetraratastathā /",
  "GP12garup2_u:3427": "etairanyairmahādoṣairjāyate cāyuṣaḥ kṣayaḥ // GarP_2,24.12 //",
  "GP12garup2_u:3428": "aśraddadhānamaśuciṃ nāstikaṃ tyaktamaṅgalam /",
  "GP12garup2_u:3429": "paradrohānṛtaraṃ brāhmaṇaṃ yata (ma) mandiram // GarP_2,24.13 //",
  "GP12garup2_u:3430": "arakṣitāraṃ rājānaṃ nityaṃ dharmavivarjitam /",
  "GP12garup2_u:3431": "krūraṃ vyasaninaṃ mūrkhaṃ vedavādabahiṣkṛtam /",
  "GP12garup2_u:3432": "prajāpīḍanakartāraṃ rājānaṃ yamaśāsanam // GarP_2,24.14 //",
  "GP12garup2_u:3433": "prāpayanti vaśaṃ mṛtyostato yāti ca yātanām /",
  "GP12garup2_u:3434": "svakarmāṇi parityajya mukhyavṛttāni yāni ca // GarP_2,24.15 //",
  "GP12garup2_u:3435": "parakarmarato nityaṃ yamalokaṃ sa gacchati /",
  "GP12garup2_u:3436": "śūdraḥ karotiḥ yatkiñcidvijaśuśrūṣaṇaṃ vinā // GarP_2,24.16 //",
  "GP12garup2_u:3437": "uttamādhamamadhye vā yamaloke sa pacyate /",
  "GP12garup2_u:3438": "snānaṃ dānaṃ japo homo svādhyāyo davartāccanam // GarP_2,24.17 //",
  "GP12garup2_u:3439": "yasmindine na sevyante sa vṛthā divaso nṛṇām /",
  "GP12garup2_u:3440": "anityamadhruvaṃ dehamanādhāraṃ rasodbhavam // GarP_2,24.18 //",
  "GP12garup2_u:3441": "annodakamaye dehe guṇānetānvadāmyaham /",
  "GP12garup2_u:3442": "yatprātaḥ saṃskṛtaṃ sāyaṃ nūnamannaṃ vinaśyati // GarP_2,24.19 //",
  "GP12garup2_u:3443": "tadīyarasasampuṣṭakāye kā bata nityatā /",
  "GP12garup2_u:3444": "gataṃ jñātvā tu pakṣīndra vapurardhaṃ svakarmabhiḥ // GarP_2,24.20 //",
  "GP12garup2_u:3445": "naraḥ pāpavināśāya kurvīta paramauṣadham /",
  "GP12garup2_u:3446": "dehaḥ kimannadātuḥ svinniṣekturmātureva vā // GarP_2,24.21 //",
  "GP12garup2_u:3447": "ubhayorvā prabhorvāpi bālanogneḥ śuno 'pi vā /",
  "GP12garup2_u:3448": "kastatra paramo yajñaḥ kṛmiviḍbhasmasaṃjñake // GarP_2,24.22 //",
  "GP12garup2_u:3449": "kartavyaḥ paramo yatnaḥ pātakasya vināśane /",
  "GP12garup2_u:3450": "anekabhavasambhūtaṃ pātakaṃ tu tridhā kṛtam // GarP_2,24.23 //",
  "GP12garup2_u:3451": "yadā prāpnoti mānuṣyaṃ tadā sarvaṃ tapatyapi /",
  "GP12garup2_u:3452": "sarvajanmāni saṃsmṛtya viṣādī kṛtacetanaḥ // GarP_2,24.24 //",
  "GP12garup2_u:3453": "avekṣya garbhavāsāṃśca karmajā gatayastathā /",
  "GP12garup2_u:3454": "mānuṣodaravāsī cettadā bhavati pātakī // GarP_2,24.25 //",
  "GP12garup2_u:3455": "aṇḍajādiṣu bhūteṣu yatrayatra prasarpati /",
  "GP12garup2_u:3456": "ādhayo vyādhayaḥ kleśā jarārūpaviparyayaḥ // GarP_2,24.26 //",
  "GP12garup2_u:3457": "garbhavāsādvinirmuktastvajñānatimirāvṛtaḥ /",
  "GP12garup2_u:3458": "na jānātiḥ khagaśreṣṭha bālabhāvaṃ samāśritaḥ // GarP_2,24.27 //",
  "GP12garup2_u:3459": "yauvane timirāndhaśca yaḥ paśyati sa muktibhāk /",
  "GP12garup2_u:3460": "ādhānānmṛtyumāpnoti bālo vā sthaviro yuvā // GarP_2,24.28 //",
  "GP12garup2_u:3461": "sadhano nirdhanaścaiva sukumāraḥ kurūpavān /",
  "GP12garup2_u:3462": "avidvāṃścaiva vidvāṃśca brāhmaṇāstvitaro janaḥ // GarP_2,24.29 //",
  "GP12garup2_u:3463": "taporato yogaśīlo mahājñānī ca yo naraḥ /",
  "GP12garup2_u:3464": "mahādānarataḥ śrīmāndharmātmātulavikramaḥ /",
  "GP12garup2_u:3465": "vinā mānupadehaṃ tu sukhaṃ duḥ khaṃ na vindati // GarP_2,24.30 //",
  "GP12garup2_u:3466": "prākṛtaiḥ karmapāśaistu mṛtyumāpnoti mānavaḥ /",
  "GP12garup2_u:3467": "ādhānātpañca varṣāṇi svalpapāpairvipacyate // GarP_2,24.31 //",
  "GP12garup2_u:3468": "pañcavarṣādhiko bhūtvā mahāpāpairvipacyate /",
  "GP12garup2_u:3469": "yoniṃ pūrayate yasmānmṛto 'pyāyāti yāti ca // GarP_2,24.32 //",
  "GP12garup2_u:3470": "mṛto dānaprabhāveṇa jīvanmartyaściraṃ bhuvi /",
  "GP12garup2_u:3471": "sūta uvāca /",
  "GP12garup2_u:3472": "iti kṛṣṇavacaḥ śrutvā garuḍo vākyamabravīt // GarP_2,24.33 //",
  "GP12garup2_u:3473": "garuḍa uvāca /",
  "GP12garup2_u:3474": "mṛte bāle kathaṃ kuryātpiṇḍadānādikāḥ kriyāḥ /",
  "GP12garup2_u:3475": "garbheṣu ca vipannānāmācūḍākaraṇācchiśoḥ // GarP_2,24.34 //",
  "GP12garup2_u:3476": "kathaṃ kiṃ kena dātavyaṃ mṛtānte ko vidhiḥ smṛtaḥ /",
  "GP12garup2_u:3477": "garuḍoktamiti śrutvā viṣṇurvākyamathābravīt // GarP_2,24.35 //",
  "GP12garup2_u:3478": "śrīviṣṇuruvāca /",
  "GP12garup2_u:3479": "yadi garbho vipadyate stravate vāpi yoṣitaḥ /",
  "GP12garup2_u:3480": "yāvanmāsaṃ sthito garbhastāvaddinamaśaucakam // GarP_2,24.36 //",
  "GP12garup2_u:3481": "tasya kiñcinna kartavyamātmanaḥ śreya icchatā /",
  "GP12garup2_u:3482": "tato jāte vipanne tu ā cūḍākaraṇācchiśoḥ // GarP_2,24.37 //",
  "GP12garup2_u:3483": "dugdhaṃ bhojyaṃ tāśakti bālānāṃ ca pradīyate /",
  "GP12garup2_u:3484": "ā cūḍātpañcavarṣe tu dehadāho vidhīyate // GarP_2,24.38 //",
  "GP12garup2_u:3485": "dugdhaṃ tasya pradeyaṃ syādbālānāṃ bhojanaṃ śubham /",
  "GP12garup2_u:3486": "pañcavarṣādhike prete svajātivihitāni ca // GarP_2,24.39 //",
  "GP12garup2_u:3487": "kuryātkarmāṇi sarvāṇi codakumbhādi pāyasam /",
  "GP12garup2_u:3488": "dātavyaṃ tu khagaśreṣṭha ṛṇasambandhakastu saḥ // GarP_2,24.40 //",
  "GP12garup2_u:3489": "jātasya hi dhruvo mṛtyurdhruvaṃ janma mṛtasya ca /",
  "GP12garup2_u:3490": "kartavyaṃ pakṣiśārdūla punardehakṣayāya vai // GarP_2,24.41 //",
  "GP12garup2_u:3491": "tasmai yadrocate deyamadattvā nirdhane kule /",
  "GP12garup2_u:3492": "svalpāyurnirdhano bhūtvā ratibhaktivivarjitaḥ // GarP_2,24.42 //",
  "GP12garup2_u:3493": "punarjanmāpnuyānmartyastasmāddeyamṛte śiśoḥ /",
  "GP12garup2_u:3494": "purāṇe gīyate gāthā sarvathā pratibhāti me // GarP_2,24.43 //",
  "GP12garup2_u:3495": "miṣṭānnaṃ bhojanaṃ deyaṃ dāne śaktistu durlabhā /",
  "GP12garup2_u:3496": "bhojye bhojanaśaktiśca ratiśaktirvarastriyaḥ // GarP_2,24.44 //",
  "GP12garup2_u:3497": "vibhave dānaśaktiśca nālpasya tapasaḥ phalam /",
  "GP12garup2_u:3498": "dānādbhogānavāpnoti saukhyaṃ tīrthasya sevanāt /",
  "GP12garup2_u:3499": "subhāṣaṇānmṛto yastu sa vidvāndharmavittamaḥ // GarP_2,24.45 //",
  "GP12garup2_u:3500": "adattadānācca bhaveddaridro daridrabhāvācca karotipāpam /",
  "GP12garup2_u:3501": "pāpaprabhāvānnarakaṃ prayāti punardaridraḥ punareva pāpī // GarP_2,24.46 //",
  "GP12garup2_u:3502": "iti śrīgāruḍe mahāpurāṇe uttarakhaṇḍe dvitīyāṃśākhye dharmakāṇḍe pretakalpe śrīkṛṣṇagaruḍasaṃvāde 'lpāyurmaraṇahe tubālāntyeṣṭyornirūpaṇaṃ nāma caturviśo 'dhyāyaḥ",
  "GP12garup2_u:3503": "_____________________________________________________________",
  "GP12garup2_u:3504": "śrīgaruḍamahāpurāṇam- 25",
  "GP12garup2_u:3505": "śrīviṣṇuruvāca /",
  "GP12garup2_u:3506": "ataḥ paraṃ pravakṣyāmi puruṣastrī vinirṇayam /",
  "GP12garup2_u:3507": "jīvanvāpi mṛto vāpi pañcavarṣādhiko 'pi vā // GarP_2,25.1 //",
  "GP12garup2_u:3508": "pūrṇe tu pañcame varṣe pumāṃścaiva pratiṣṭhitaḥ /",
  "GP12garup2_u:3509": "sarvaindriyāṇi jānāti rūpārūpaviparyayau // GarP_2,25.2 //",
  "GP12garup2_u:3510": "pūrvakarmavipākena prāṇināṃ vadhabandhanam /",
  "GP12garup2_u:3511": "viprādīnantyajānsarvānpāpaṃ mārayati dhruvam // GarP_2,25.3 //",
  "GP12garup2_u:3512": "garbhe naṣṭe kriyā nāsti dugdhaṃ deyaṃ mṛte śiśau /",
  "GP12garup2_u:3513": "paraṃ ca pāyasaṃ kṣīraṃ dadyādvalavipattitaḥ // GarP_2,25.4 //",
  "GP12garup2_u:3514": "ekādaśāhaṃ dvādaśāhaṃ vṛṣaṃ vṛṣavidhiṃ vinā /",
  "GP12garup2_u:3515": "mahādānavihīnaṃ ca kumāre kṛtyamādiśet // GarP_2,25.5 //",
  "GP12garup2_u:3516": "kumārāṇāṃ caiva bālānāṃ bhojanaṃ vastraveṣṭanam /",
  "GP12garup2_u:3517": "bāle vā taruṇe vṛddhe ghaṭo bhavati vai mṛte // GarP_2,25.6 //",
  "GP12garup2_u:3518": "bhūmau viniḥ kṣipedbālaṃ dvimāsonaṃ dvivārṣikam /",
  "GP12garup2_u:3519": "tataḥ paraṃ khagaśreṣṭha dehadāho vidhoyate // GarP_2,25.7 //",
  "GP12garup2_u:3520": "śiśurā dantajananādbālaḥ syādyāvadāśikham /",
  "GP12garup2_u:3521": "kathyate sarvaśāstreṣu kumāro mauñjibandhanāt // GarP_2,25.8 //",
  "GP12garup2_u:3522": "śūdrādīnāṃ kathaṃ kuryātsaṃśayo mauñjivarjanāt /",
  "GP12garup2_u:3523": "garbhācca navamaṃ hitvā śiśurāmāsaṣoḍaśam // GarP_2,25.9 //",
  "GP12garup2_u:3524": "bālaścātha parañjñeya āmāsasaptaviṃśati /",
  "GP12garup2_u:3525": "ā pañca varṣātkaumāraḥ paugaṇḍo navahāṃyanaḥ // GarP_2,25.10 //",
  "GP12garup2_u:3526": "kiśoraḥ ṣoḍaśābdaḥ syāttato yauvanamādiśet /",
  "GP12garup2_u:3527": "mṛto 'pi pañcame varṣe avṛtaḥ savṛto 'pi vā // GarP_2,25.11 //",
  "GP12garup2_u:3528": "pūrvoktameva kartavyamīhate daśapiṇḍakam /",
  "GP12garup2_u:3529": "svalpakarmaprasaṅgācca svalpādviṣayabandhanāt // GarP_2,25.12 //",
  "GP12garup2_u:3530": "svalṣādvapuṣi vastrācca kriyāṃ svalpāmapīcchati /",
  "GP12garup2_u:3531": "yāvadupacayo janturyāvadviṣayaveṣṭitaḥ // GarP_2,25.13 //",
  "GP12garup2_u:3532": "yadyadyasyopajīvyaṃ syāttattaddeyamihecchati /",
  "GP12garup2_u:3533": "brahmabījodbhavāḥ putrā devarṣoṇāṃ ca vallabhāḥ // GarP_2,25.14 //",
  "GP12garup2_u:3534": "yamena yamadūtaiśca śāsyante niścitaṃ khaga /",
  "GP12garup2_u:3535": "bālo vṛddho yubā vāpi ghaṭamicchanti dehinaḥ // GarP_2,25.15 //",
  "GP12garup2_u:3536": "sukhaṃ duḥ khaṃ sadā vetti dehī vai sarvagastviha /",
  "GP12garup2_u:3537": "parityajya tadātmānaṃ jīrṇāṃ tvacamivoragaḥ // GarP_2,25.16 //",
  "GP12garup2_u:3538": "aṅguṣṭhamātraḥ puruṣo vāyubhṛtaḥ kṣudhānvitaḥ /",
  "GP12garup2_u:3539": "tasmāddeyāni dānāni mṛte bāle suniścitam // GarP_2,25.17 //",
  "GP12garup2_u:3540": "janmataḥ pañca varṣāṇi bhuṅkte dattamasaṃskṛtam /",
  "GP12garup2_u:3541": "pañcavarṣādhike bāle vipattiryadi jāyate // GarP_2,25.18 //",
  "GP12garup2_u:3542": "vṛṣotsargādikaṃ karma sapiṇḍīkaraṇaṃ vinā /",
  "GP12garup2_u:3543": "dvādaśe hani samprāpte kuryācchrāddhāni ṣoḍaśa // GarP_2,25.19 //",
  "GP12garup2_u:3544": "pāyasena guḍenāpi piṇḍāndadyādyathākramam /",
  "GP12garup2_u:3545": "udakumbhapradānaṃ ca pada (upa) dānāni yāni ca // GarP_2,25.20 //",
  "GP12garup2_u:3546": "bhojanāni dvije dadyānmahādānādi śaktitaḥ /",
  "GP12garup2_u:3547": "dīpadānādi yatkiñcitpañcavarṣādhike sadā // GarP_2,25.21 //",
  "GP12garup2_u:3548": "kartavyaṃ ca khagaśreṣṭha vratātprāk pretatṛptaye /",
  "GP12garup2_u:3549": "yadā nakriyate sarvaṃ mudgalatvaṃ sa gacchati // GarP_2,25.22 //",
  "GP12garup2_u:3550": "vratātprāṅgeva deyaṃ tu tataḥ pitṛgaṇasya ca /",
  "GP12garup2_u:3551": "svāhākāreṇa vai kuryādekoddiṣṭāni ṣoḍaśa // GarP_2,25.23 //",
  "GP12garup2_u:3552": "ṛjudarbhaistilaiḥ śuklaiḥ prācīnāvīti niścitam /",
  "GP12garup2_u:3553": "apasavyaṃ ca kartavyaṃ kṛte yānti parāṃ gatim // GarP_2,25.24 //",
  "GP12garup2_u:3554": "punaścirāyuṣo bhūtvā jāyante svakule dhruvam /",
  "GP12garup2_u:3555": "sarvasaukhyapradaḥ putraḥ pitroḥ prītivivardhanaḥ // GarP_2,25.25 //",
  "GP12garup2_u:3556": "ākāśamekaṃ hi yathā candrādityau yathaikataḥ /",
  "GP12garup2_u:3557": "ghaṭādiṣu pṛthak sarvaṃ paśya rūpaṃ ca tatsamam // GarP_2,25.26 //",
  "GP12garup2_u:3558": "ātmā tathaiva sarveṣu puttreṣu vicaretsadā /",
  "GP12garup2_u:3559": "yā yasya prakṛtiḥ pūrvaṃ śukraśoṇitasaṅgame // GarP_2,25.27 //",
  "GP12garup2_u:3560": "sā (sa) tena bhāvayogena puttrāstatkarmakāriṇaḥ /",
  "GP12garup2_u:3561": "pitṛrūpaṃ samādāya kasyacijjāyate sutaḥ // GarP_2,25.28 //",
  "GP12garup2_u:3562": "pitṛtaḥ ko 'pi rūpāḍhyo guṇajño dānatatparaḥ /",
  "GP12garup2_u:3563": "sadṛśaḥ ko 'pi loke 'sminna bhūto na bhaviṣyati // GarP_2,25.29 //",
  "GP12garup2_u:3564": "andhādandho na bhavati mūkānmūko na jāyate /",
  "GP12garup2_u:3565": "badhirādbadhiro naiva vidyāvānviduṣo na hi /",
  "GP12garup2_u:3566": "anurūpā na dṛśyante madīyaṃ vacanaṃ śṛṇu // GarP_2,25.30 //",
  "GP12garup2_u:3567": "garuḍa uvāca /",
  "GP12garup2_u:3568": "aurasakṣetrajādyāśca puttrā daśavidhāḥ smṛtāḥ /",
  "GP12garup2_u:3569": "saṃgṛhītaḥ suto yastu dāsīputtraśca tena kim // GarP_2,25.31 //",
  "GP12garup2_u:3570": "kāṅkāṃ gatimavāpnoti jāyo mṛtyuvaśaṃ gataḥ /",
  "GP12garup2_u:3571": "bhavenna duhitā yasya na dauhitro na vā sutaḥ // GarP_2,25.32 //",
  "GP12garup2_u:3572": "śrāddhaṃ tasya kathaṃ kāryaṃ vidhinā kena tadbhavet /",
  "GP12garup2_u:3573": "śrībhagavānuvāca /",
  "GP12garup2_u:3574": "mukhaṃ dṛṣṭvā tu putrasya mucyate paitṛkādṛṇāt // GarP_2,25.33 //",
  "GP12garup2_u:3575": "pauttrasya darśanājjanturmucyate caḥ ṛṇatrayāt /",
  "GP12garup2_u:3576": "lokānantyaṃ divaḥ prāptiḥ puttrapauttra prapauttrakaiḥ // GarP_2,25.34 //",
  "GP12garup2_u:3577": "anyakṣetrodbhavādyā ye bhuktimātrapradāḥ sutāḥ /",
  "GP12garup2_u:3578": "kurvīta pārvaṇaṃ śrāddhamāraiso vidhivatsutaḥ // GarP_2,25.35 //",
  "GP12garup2_u:3579": "kurvantyanye sutāḥ śrāddhame koddiṣṭaṃ na pārvaṇam /",
  "GP12garup2_u:3580": "brāhmoḍhājastūnnayati saṃgṛhītastvadho nayet /",
  "GP12garup2_u:3581": "śrāddhaṃ sāṃvatsaraṃ kurvañjāyate narakāya vai // GarP_2,25.36 //",
  "GP12garup2_u:3582": "sarvadānāni deyāni hyanna dānādṛte khaga /",
  "GP12garup2_u:3583": "saṃgṛhītaḥ sutaḥ kuryādekoddiṣṭaṃ na pārvaṇam // GarP_2,25.37 //",
  "GP12garup2_u:3584": "pratyabdaṃ pitṛmātṛbhyāṃ śrāddhaṃ dattvā na lipyate /",
  "GP12garup2_u:3585": "ekoddiṣṭaṃ parityajya pārvaṇaṃ kurute yadi // GarP_2,25.38 //",
  "GP12garup2_u:3586": "ātmānaṃ ca pitṝṃścaiva sa nayedyamamandiram /",
  "GP12garup2_u:3587": "saṃgṛhītastu yaḥ keciddāsīputtrādayaśca ye // GarP_2,25.39 //",
  "GP12garup2_u:3588": "tīrthe kuryuḥ pitṛśrāddhaṃ dānaṃ (māsaṃ) dadyurdvijanmane /",
  "GP12garup2_u:3589": "saṃgṛhītasuto bhūtvā pākaṃ vā yaḥ prayacchati // GarP_2,25.40 //",
  "GP12garup2_u:3590": "vṛthā śrāddhaṃ vijānīyācchūdrānnena yathā dvijaḥ /",
  "GP12garup2_u:3591": "na prīṇayati tacchrāddhaṃ pitāmahamukhānpitṝn /",
  "GP12garup2_u:3592": "evaṃ jñātvā svagaśreṣṭha hīnajātīnsutāṃstyajet // GarP_2,25.41 //",
  "GP12garup2_u:3593": "(brāhmaṇyāṃ brāhmaṇājjātaścāṇḍālādadhamaḥ smṛtaḥ ) /",
  "GP12garup2_u:3594": "yastu pravrajitājjāto brāhmaṇyāṃ śūdrataśca yaḥ // GarP_2,25.42 //",
  "GP12garup2_u:3595": "dvāvetau viddhi cāṇḍālau sagotrādyastu jāyate /",
  "GP12garup2_u:3596": "svaryātivihitānputraḥ samutpādya khageśvara // GarP_2,25.43 //",
  "GP12garup2_u:3597": "taiḥ suvṛttaiḥ sukhaṃ prāpyaṃ kuvṛttairnarakaṃ vrajet /",
  "GP12garup2_u:3598": "hīnajātisamudbhūtaiḥ suvṛttaiḥ sukhamedhate // GarP_2,25.44 //",
  "GP12garup2_u:3599": "kalikaluṣavimuktaḥ pūjitaḥ siddhasaṅghairamaracamaramālāvījyamāno 'psarobhiḥ /",
  "GP12garup2_u:3600": "pitṛśatamapi bandhūnputtrapauttraprapauttrānapi narakanimagnānuddharedeka eva // GarP_2,25.45 //",
  "GP12garup2_u:3601": "iti śrīgāruḍe mahāpurāṇe uttarakhaṇḍe dvitīyāṃśe dhamakāṇḍe pretakalpe śrīkṛṣṇagaruḍasavāde mṛtabālāntyeṣṭibhinnābhinnasutakṛtāntyeṣṭyorvarṇanaṃ nāma pañcaviṃśo 'dhyāyaḥ",
  "GP12garup2_u:3602": "_____________________________________________________________",
  "GP12garup2_u:3603": "śrīgaruḍamāhapurāṇam- 26",
  "GP12garup2_u:3604": "garuḍa uvāca /",
  "GP12garup2_u:3605": "satyaṃ brūhi suraśreṣṭha kṛpāṃ kṛtvā mayi prabho /",
  "GP12garup2_u:3606": "mṛtānāṃ caiva jantūnāṃ kadā kuryātsapiṇḍanam // GarP_2,26.1 //",
  "GP12garup2_u:3607": "sapiṇḍatve kuto yānti asapiṇḍe kuto gatiḥ /",
  "GP12garup2_u:3608": "kenaiva sahapiṇḍatvaṃ strīpusorvaktumarhasi // GarP_2,26.2 //",
  "GP12garup2_u:3609": "strīpumāṃśau sahaikatvaṃ pāpnutaḥ kathamuttamam /",
  "GP12garup2_u:3610": "jīvedbhartari nārīṇāṃ sapiṇḍīkaraṇaṃ kutaḥ // GarP_2,26.3 //",
  "GP12garup2_u:3611": "bhartṛlokaṃ kathaṃ yānti svargalokaṃ sureśvara /",
  "GP12garup2_u:3612": "agnyārohe kathaṃ śrāddhaṃ vṛṣotsargaḥ kathaṃ bhavet // GarP_2,26.4 //",
  "GP12garup2_u:3613": "ghaṭadānaṃ kathaṃ kāryaṃ sapiṇḍīkaraṇe kṛte /",
  "GP12garup2_u:3614": "kathayasva prasādena hītāya jagatāṃ prabho // GarP_2,26.5 //",
  "GP12garup2_u:3615": "śrībhagavānuvāca /",
  "GP12garup2_u:3616": "yathāvatkathayiṣyāmi sapiṇḍīkaraṇaṃ khaga /",
  "GP12garup2_u:3617": "varṣaṃ yāvatkhagaśreṣṭha yadācarati mānavaḥ // GarP_2,26.6 //",
  "GP12garup2_u:3618": "sapiṇḍane tato vṛtte pitṛlokaṃ sa gacchati /",
  "GP12garup2_u:3619": "tasmātputtreṇa kartavyaṃ sapiṇḍīkaraṇaṃ pituḥ // GarP_2,26.7 //",
  "GP12garup2_u:3620": "saṃvatsare tu sampūrṇe kuryātpiṇḍa praveśanam /",
  "GP12garup2_u:3621": "piṇḍapraveśavidhanā tasya nityaṃ mṛtāhnikam // GarP_2,26.8 //",
  "GP12garup2_u:3622": "niścitaṃ pakṣiśārdūla varṣānte piṇḍamelanam /",
  "GP12garup2_u:3623": "sahapiṇḍe kṛte pretastato yāti parāṃ gatim /",
  "GP12garup2_u:3624": "tannāma samparityajya tataḥ pitṛgaṇo bhavet // GarP_2,26.9 //",
  "GP12garup2_u:3625": "tripakṣe vāpi ṣaṇmāse melayetprapitāmahaiḥ /",
  "GP12garup2_u:3626": "jñātvā vṛddhivivāhādi svagotravihitāni ca // GarP_2,26.10 //",
  "GP12garup2_u:3627": "vivāhaṃ naiva kurvīta mṛte ca gṛhamedhini /",
  "GP12garup2_u:3628": "bhikṣurbhikṣāṃ na gṛhṇāti yāvatkuryātsapiṇḍanam // GarP_2,26.11 //",
  "GP12garup2_u:3629": "svagotre 'pyaśucistāvadyāvatpiṇḍaṃ na melayet /",
  "GP12garup2_u:3630": "melanātpretaśabdastu nivarteta khageśvara // GarP_2,26.12 //",
  "GP12garup2_u:3631": "ānantyātkuladharmāṇāṃ puṃsāñcaivāyuṣaḥ kṣayāt /",
  "GP12garup2_u:3632": "asthiratvāccharīrasya dvādaśāhaḥ praśasyate // GarP_2,26.13 //",
  "GP12garup2_u:3633": "niragnikaḥ sāgniko vā dvādaśāhe sapiṇḍayet // GarP_2,26.14 //",
  "GP12garup2_u:3634": "dvādaśāhe tripakṣe vā ṣaṇmāse vatsare 'pi vā /",
  "GP12garup2_u:3635": "sapiṇḍīkaraṇaṃ proktamṛṣibhistattvadarśibhiḥ // GarP_2,26.15 //",
  "GP12garup2_u:3636": "saputtrasya na kartavyamekoddiṣṭaṃ kadācana /",
  "GP12garup2_u:3637": "sapiṇḍīkaraṇādūrdhvaṃ yatrayatra pradīyate // GarP_2,26.16 //",
  "GP12garup2_u:3638": "tatratatra trayaṃ kāryamanyathā pitṛghātakaḥ /",
  "GP12garup2_u:3639": "tribhiḥ kuryādaśaktaśca pārvaṇaṃ muninoditam // GarP_2,26.17 //",
  "GP12garup2_u:3640": "taddine taddine kuryātpitāmahamukhānyataḥ /",
  "GP12garup2_u:3641": "ajñānāddinamāsānāṃ tasmātpārvaṇamiṣyate // GarP_2,26.18 //",
  "GP12garup2_u:3642": "anutpannaśarīrasya na dānaṃ pitṛbhiḥ saha /",
  "GP12garup2_u:3643": "etaiḥ ṣoḍaśabhiḥ śrāddhaiḥ preto muktastu jāyate // GarP_2,26.19 //",
  "GP12garup2_u:3644": "aputtrasya sapiṇḍatvaṃ naiva kuryātstriyo 'pi vā /",
  "GP12garup2_u:3645": "yāvajjīva ca sadbhatryā na kuryātsahapiṇḍatām // GarP_2,26.20 //",
  "GP12garup2_u:3646": "brāhmādiṣu vivāheṣu yā vadhūriha saṃskṛtā /",
  "GP12garup2_u:3647": "bhartṛgotreṇa kartavyāstasyāḥ piṇḍodakakriyāḥ // GarP_2,26.21 //",
  "GP12garup2_u:3648": "āsurādivivā heṣu yā vyūḍhā kanyakā bhavet /",
  "GP12garup2_u:3649": "tasyāstu pitṛgotreṇa kuryātpiṇḍodakakriyāḥ // GarP_2,26.22 //",
  "GP12garup2_u:3650": "pituḥ puttreṇa kartavyaṃ sapiṇḍīkaraṇaṃ sadā /",
  "GP12garup2_u:3651": "puttrābhāve tu patnī syātpatnyabhāve sahodaraḥ // GarP_2,26.23 //",
  "GP12garup2_u:3652": "bhrātā vā bhrātṛputtro vā sapiṇḍaḥ śiṣya eva vā /",
  "GP12garup2_u:3653": "sapiṇḍanakriyāṃ kṛtvā kuryānnāndīmukhaṃ tataḥ // GarP_2,26.24 //",
  "GP12garup2_u:3654": "jyeṣṭhasyaiva kaniṣṭhena bhrātṛputtreṇa bhāryayā /",
  "GP12garup2_u:3655": "sapiṇḍīkaraṇaṃ kāryaṃ putrahīne nare khaga // GarP_2,26.25 //",
  "GP12garup2_u:3656": "bhrātṝṇāmekajātānāmekaścetputravān bhavet /",
  "GP12garup2_u:3657": "sarvete tena putreṇa putriṇo manurabravīt // GarP_2,26.26 //",
  "GP12garup2_u:3658": "sarveṣāṃ putrahīnānāṃ patnī kuryātsapiṇḍanam /",
  "GP12garup2_u:3659": "ṛtvijā kārayedvāpi purohitamathāpi vā // GarP_2,26.27 //",
  "GP12garup2_u:3660": "kṛtacūḍopanītaśca pituḥ śrāddhaṃ samācaret /",
  "GP12garup2_u:3661": "uccārayetsvadhākāraṃ na tu vedākṣarāṇyasau // GarP_2,26.28 //",
  "GP12garup2_u:3662": "bhartrādibhistribhiḥ kāryaṃ sapiṇḍīkaraṇaṃ striyāḥ /",
  "GP12garup2_u:3663": "pitṛvyabhrātṛputreṇa sodareṇa kanīyasā // GarP_2,26.29 //",
  "GP12garup2_u:3664": "arvāk saṃvatsarātsandhau pūrṇe saṃvatsare 'pi vā /",
  "GP12garup2_u:3665": "ye sapiṇḍīkṛtāḥ pretāsteṣāṃ na syātpṛthak kriyā // GarP_2,26.30 //",
  "GP12garup2_u:3666": "sapiṇḍane kṛte vatsa pṛthaktvaṃ tu vigarhitam /",
  "GP12garup2_u:3667": "yastu kuryātpṛthak piṇḍaṃ pitṛhā so 'bhijāyate // GarP_2,26.31 //",
  "GP12garup2_u:3668": "sapiṇḍīkaraṇe vṛtte pṛthaktvaṃ nopapadyate /",
  "GP12garup2_u:3669": "pṛthak piṇḍe kṛte paścātpunaḥ kuryātsapiṇḍanam // GarP_2,26.32 //",
  "GP12garup2_u:3670": "sapiṇḍīkaraṇaṃ kṛtvā ekoddiṣṭaṃ karoti yaḥ /",
  "GP12garup2_u:3671": "ātmānaṃ ca tathā pretaṃ sa nayeddamaśāsanam // GarP_2,26.33 //",
  "GP12garup2_u:3672": "varṣaṃ yāvaktriyā kāryā nāmagotreṇa dhīmatā /",
  "GP12garup2_u:3673": "ghaṭādi bhojanaṃ nityaṃ padadānāni yāni ca /",
  "GP12garup2_u:3674": "sapiṇḍīkaraṇe vṛtte ekasyaiva tu dāpayet // GarP_2,26.34 //",
  "GP12garup2_u:3675": "annaṃ pānīyasahitaṃ saṃkhyāṃ kṛtvābdikasya ca /",
  "GP12garup2_u:3676": "dātavyaṃ brāhmaṇe pakṣiñjalapūrṇaghaṭādikam // GarP_2,26.35 //",
  "GP12garup2_u:3677": "piṇḍānte tasya sakalā varṣavṛttiḥ svaśaktitaḥ /",
  "GP12garup2_u:3678": "divyadeho vimānasthaḥ sukhaṃ yāti yamālayam // GarP_2,26.36 //",
  "GP12garup2_u:3679": "jīvamāne ca pitari na hi puttre sapiṇḍatā /",
  "GP12garup2_u:3680": "strīṇāṃ sapiṇḍanaṃ nāsti tathā bhartari jīvati // GarP_2,26.37 //",
  "GP12garup2_u:3681": "hutāśaṃ yā samārūḍhā caturthe 'hni pativratā /",
  "GP12garup2_u:3682": "tasyā bhartṛdine kāryaṃ vṛṣotsargādikaṃ ca yat // GarP_2,26.38 //",
  "GP12garup2_u:3683": "puttrikā patigotrā syādadhastātputrajanmanaḥ /",
  "GP12garup2_u:3684": "putrotpatteḥ parastātsā pitṛgotraṃ vrajetpunaḥ // GarP_2,26.39 //",
  "GP12garup2_u:3685": "patipatnyoḥ sadaikatvaṃ hutāśaṃ yādhirohati /",
  "GP12garup2_u:3686": "putreṇaiva pṛthak śrāddhaṃ kṣayākhye tasya vāsare // GarP_2,26.40 //",
  "GP12garup2_u:3687": "aputtrau cenmṛtau syātāmekacityāṃ same 'hani /",
  "GP12garup2_u:3688": "pṛthak śrāddhāni kurvīta sāpiḍyaṃ patinā saha // GarP_2,26.41 //",
  "GP12garup2_u:3689": "pṛthakpṛthak ca piṇḍena dampatī patinā saha /",
  "GP12garup2_u:3690": "na lipyate mahādoṣairetatsatyaṃ vaco mama // GarP_2,26.42 //",
  "GP12garup2_u:3691": "ekacityāṃ samārūḍhau dampatī nidhanaṃ gatau /",
  "GP12garup2_u:3692": "ekapākaṃ prakurvīta piṇḍāndadyātpṛthakpṛthak // GarP_2,26.43 //",
  "GP12garup2_u:3693": "ekādaśe vṛṣotsargaṃ pretaśrāddhāni ṣoḍaśa /",
  "GP12garup2_u:3694": "ghaṭādipadadānāni mahādānāni yāni ca /",
  "GP12garup2_u:3695": "varṣaṃ yāvatpṛthakkuryātpretastṛptiṃ vrajecciram // GarP_2,26.44 //",
  "GP12garup2_u:3696": "ekagotre mṛtānāṃ tu striyā vā puruṣasya vā /",
  "GP12garup2_u:3697": "sthaṇḍilaṃ caikataḥ kuryāddhomaṃ kuryātpṛthakpṛthak // GarP_2,26.45 //",
  "GP12garup2_u:3698": "ekādaśe 'hni yacchrāddhaṃ pṛthak piṇḍāśca bhojanam /",
  "GP12garup2_u:3699": "pākairena patistrīṇāmanyeṣāṃ ca vigarhitam // GarP_2,26.46 //",
  "GP12garup2_u:3700": "ekenaiva tu pākena śrāddhāni kurute sutaḥ /",
  "GP12garup2_u:3701": "ekaṃ tu vikiraṃ kuryātpiṇḍāndadyadbahūnapi /",
  "GP12garup2_u:3702": "tīrthe cāparapakṣe vā candrasūryagrahe 'pi vā // GarP_2,26.47 //",
  "GP12garup2_u:3703": "nārī bhartāramāsādya kuṇapaṃ dahate yadā /",
  "GP12garup2_u:3704": "agnirdahati gātrāṇi ātmānaṃ naiva pīḍayet // GarP_2,26.48 //",
  "GP12garup2_u:3705": "dahyate dhmāyamānānāṃ dhātūnāṃ hi yathā malam /",
  "GP12garup2_u:3706": "tathā nārī daheddehaṃ hutāśe hyamṛtopame // GarP_2,26.49 //",
  "GP12garup2_u:3707": "divyādau divyadehastu śuddho bhavati pūruṣaḥ /",
  "GP12garup2_u:3708": "taptatailena lohena vahninā naiva dahyate // GarP_2,26.50 //",
  "GP12garup2_u:3709": "tathā sā patisaṃyuktā dahyate na kadācana /",
  "GP12garup2_u:3710": "antarātmā mṛte tasminmṛto 'pyekatvamāgataḥ // GarP_2,26.51 //",
  "GP12garup2_u:3711": "bhartṛsaṃgaṃ parityajya anyatra mriyate yadi /",
  "GP12garup2_u:3712": "bhartṛlokaṃ na sā yāti yāvadābhūtasaṃplavam // GarP_2,26.52 //",
  "GP12garup2_u:3713": "lakṣmīyutānparityajya mātaraṃ pitaraṃ tathā /",
  "GP12garup2_u:3714": "mṛtaṃ patimanuvrajya sā ciraṃ sukhamedhate // GarP_2,26.53 //",
  "GP12garup2_u:3715": "divyavarṣapramāṇena tisraḥ koṭyor'ddhakoṭayaḥ /",
  "GP12garup2_u:3716": "tāvatkālaṃ vasetsvarge nakṣatraiḥ saha sarvadā // GarP_2,26.54 //",
  "GP12garup2_u:3717": "tadante carate loke kule bhavati bhoginām /",
  "GP12garup2_u:3718": "sā hi labdhamahāprītirbhartrā saha pativratā // GarP_2,26.55 //",
  "GP12garup2_u:3719": "evaṃ na kurute nārī dharmoḍhā patisaṃgamam /",
  "GP12garup2_u:3720": "janmajanmani duḥ khārtāduḥ śīlāpriyavādinī // GarP_2,26.56 //",
  "GP12garup2_u:3721": "valgulī gṛhasodhā vā godhā vā dvimukhī bhavet /",
  "GP12garup2_u:3722": "svabhartāraṃ parityajya parapuṃsonuvartinī // GarP_2,26.57 //",
  "GP12garup2_u:3723": "tasmātsarvaprayatnena svapatiṃ strī niṣevate /",
  "GP12garup2_u:3724": "manasā karmaṇā vācā mṛtaṃ jīvantameva vā // GarP_2,26.58 //",
  "GP12garup2_u:3725": "jīvamāne mṛte vāpi kilbiṣaṃ kurute tu yā /",
  "GP12garup2_u:3726": "sa ca vaidhavyamāpnoti janmajanmani durbhagā // GarP_2,26.59 //",
  "GP12garup2_u:3727": "yaddevebhyo yatpitṛbhyaḥ śraddhayaiva pradīyate /",
  "GP12garup2_u:3728": "tatphalaṃ bhartṛpūjātaḥ kuryādbhartrarcanaṃ tataḥ // GarP_2,26.60 //",
  "GP12garup2_u:3729": "evaṃ kṛte khagaśreṣṭha pitṛloke ciraṃ vaset /",
  "GP12garup2_u:3730": "yāvadādityacandrau ca tāvaddevasamā divi // GarP_2,26.61 //",
  "GP12garup2_u:3731": "punaścirāyuṣo bhūttvā jāyante vipule kule /",
  "GP12garup2_u:3732": "pativratā yathā nārī bhartṛduḥkhaṃ na vindati // GarP_2,26.62 //",
  "GP12garup2_u:3733": "sarvametaddhi kathitaṃ mayā tava khageśvara /",
  "GP12garup2_u:3734": "viśeṣaṃ kathayiṣyāmi mṛtasyaiva sukhapradam // GarP_2,26.63 //",
  "GP12garup2_u:3735": "dvādaśāhe kṛtaṃ sarvaṃ varṣaṃ yāvatsapiṇḍanam /",
  "GP12garup2_u:3736": "punaḥ kuryātsadā nityaṃ ghaṭānnaṃ pratimāsikam // GarP_2,26.64 //",
  "GP12garup2_u:3737": "kṛtasya karaṇaṃ nāsti pretakāryādṛte khaga /",
  "GP12garup2_u:3738": "yaḥ karoti naraḥ kaścitkṛt pūrvaṃ vinaśyati // GarP_2,26.65 //",
  "GP12garup2_u:3739": "mṛtasyaiva punaḥ kuryātpreto 'kṣayyamavāpnuyāt /",
  "GP12garup2_u:3740": "pratimāsaṃ ghaṭā deyā sodanā jalapūritāḥ // GarP_2,26.66 //",
  "GP12garup2_u:3741": "arvākca vṛddheḥ karaṇācca tārkṣya sapiṇḍanaṃ yaḥ kurute hi putraḥ /",
  "GP12garup2_u:3742": "tathāpi māsaṃ pratipiṇḍamekamannaṃ ca kumbhaṃ sajalaṃ ca dadyāt // GarP_2,26.67 //",
  "GP12garup2_u:3743": "iti śrīgāruḍe mahāpurāṇe uttarakhaṇḍedvitīyāṃśe dharmakāṇḍe śrīkṛṣṇagaruḍasaṃvāde pretakalpe sapiṇḍananirūpaṇaṃ nāma ṣaḍviṃśo 'dhyāyaḥ",
  "GP12garup2_u:3744": "_____________________________________________________________",
  "GP12garup2_u:3745": "śrīgaruḍamahāpurāṇam- 27",
  "GP12garup2_u:3746": "tārkṣya uvāca /",
  "GP12garup2_u:3747": "kathaṃ pretā vasantyatra kīdṛgrūpā bhavanti te /",
  "GP12garup2_u:3748": "mahāpretāḥ piśācāśca kaiḥkaiḥ karmaphalairvibho /",
  "GP12garup2_u:3749": "sarveṣāmanukampārthaṃ brūhi me madhusūdana // GarP_2,27.1 //",
  "GP12garup2_u:3750": "pretatvānmucyate yena dānena ca śubhe na ca /",
  "GP12garup2_u:3751": "tanme kathaya deveśa mama cedicchasi priyam // GarP_2,27.2 //",
  "GP12garup2_u:3752": "śrīkṛṣṇa uvāca /",
  "GP12garup2_u:3753": "sādhu pṛṣṭaṃ tvayā tārkṣya mānuṣāṇāṃ hitāya vai /",
  "GP12garup2_u:3754": "śṛṇucāvahito bhūtvā yadvacmi pretalakṣaṇam // GarP_2,27.3 //",
  "GP12garup2_u:3755": "guhyadguhyataraṃ hyetannākhyeyaṃ yasya kasyacit /",
  "GP12garup2_u:3756": "bhaktastvaṃ hi mahābāho tena te kathayāmyaham // GarP_2,27.4 //",
  "GP12garup2_u:3757": "purā tretāyuge tāta rājāsīdbabhruvāhanaḥ /",
  "GP12garup2_u:3758": "mahodayapure ramye dharmaniṣṭho mahābalaḥ // GarP_2,27.5 //",
  "GP12garup2_u:3759": "yajvā dānapatiḥ śrīmānbrahmaṇyaḥ sādhusaṃmataḥ /",
  "GP12garup2_u:3760": "śīlācāraguṇopeto dayādākṣiṇyasaṃyutaḥ // GarP_2,27.6 //",
  "GP12garup2_u:3761": "prajāḥ pālayate nityaṃ putrāniva mahābalaḥ /",
  "GP12garup2_u:3762": "kṣattradharmarato nityaṃ sa daṇḍyāndaṇḍayannṛpaḥ // GarP_2,27.7 //",
  "GP12garup2_u:3763": "sa kadācinmahābāhuḥ sasainyomṛgayāṃ gataḥ /",
  "GP12garup2_u:3764": "vanaṃ viveśa gahanaṃ nānāvṛkṣasamanvitam // GarP_2,27.8 //",
  "GP12garup2_u:3765": "śārdūlaśatasaṃjuṣṭaṃ nānāpakṣinināditam /",
  "GP12garup2_u:3766": "vanamadhye tadā rājā mṛgaṃ dūrādapaśyata // GarP_2,27.9 //",
  "GP12garup2_u:3767": "tena viddho mṛgo 'tīva bāṇena sudṛḍhena ca /",
  "GP12garup2_u:3768": "bāṇamādāya taṃ tasya sa vane 'darśanaṃ yayau // GarP_2,27.10 //",
  "GP12garup2_u:3769": "kakṣe tacchoṇitastrāvātsa rājānujagāma tam /",
  "GP12garup2_u:3770": "tato mṛgaprasaṅgena vanamanyadviveśa saḥ // GarP_2,27.11 //",
  "GP12garup2_u:3771": "kṣutkṣāmakaṇṭho nṛpatiḥ śramasantāpamūrchitaḥ /",
  "GP12garup2_u:3772": "jalasthānaṃ samāsādya sāśva evāvagāhata // GarP_2,27.12 //",
  "GP12garup2_u:3773": "pītvā tadu dakaṃ śītaṃ padmagandhādhivāsitam /",
  "GP12garup2_u:3774": "tata uttīrya salilādvimalādbabhruvāhanaḥ // GarP_2,27.13 //",
  "GP12garup2_u:3775": "nyagrodhavṛkṣamāsādya śītacchāyaṃ manoharam /",
  "GP12garup2_u:3776": "mahāviṭapinaṃ hṛdyaṃ pakṣisaṅghātanāditam // GarP_2,27.14 //",
  "GP12garup2_u:3777": "vanasya tasya sarvasya ketubhūtamivocchritam /",
  "GP12garup2_u:3778": "taṃ mahātarumāsādya niṣasāda mahīpatiḥ // GarP_2,27.15 //",
  "GP12garup2_u:3779": "atha pretaṃ dadarśāsau kṣuttṛṣṇāvyākulendriyam /",
  "GP12garup2_u:3780": "utkacaṃ malinaṃ kubjaṃ (rūkṣaṃ) nirmāṃsaṃ bhīmadarśanam // GarP_2,27.16 //",
  "GP12garup2_u:3781": "snāyubaddhāsthicaraṇaṃ dhāvamānamitastataḥ /",
  "GP12garup2_u:3782": "anyaiśca bahubhiḥ pretaiḥ samantātparivāritam // GarP_2,27.17 //",
  "GP12garup2_u:3783": "taṃ dṛṣṭvā vikṛtaṃ ghoraṃ vismito babhruvāhanaḥ /",
  "GP12garup2_u:3784": "preto 'pi dṛṣṭvā tāṃ ghorāmaṭavīmāgataṃ nṛpam // GarP_2,27.18 //",
  "GP12garup2_u:3785": "tadā hṛṣṭamanā bhūtvā tasyāntikamupāgataḥ /",
  "GP12garup2_u:3786": "abravītsa tadā tārkṣya pretarājo nṛpaṃ vacaḥ // GarP_2,27.19 //",
  "GP12garup2_u:3787": "pretabhāvo mayā tyaktaḥ prāpto 'smi paramāṃ gatim /",
  "GP12garup2_u:3788": "tvatsaṃyogānmahābāho nāstidhanyataro mama // GarP_2,27.20 //",
  "GP12garup2_u:3789": "nṛpatiruvāca /",
  "GP12garup2_u:3790": "kṛṣṇavarṇaḥ karālāsyastvaṃ preta iva lakṣyase /",
  "GP12garup2_u:3791": "kathayasva mama prītyā yathaivaṃ cāsi tattvataḥ // GarP_2,27.21 //",
  "GP12garup2_u:3792": "tathā pṛṣṭaḥ sa vai rājñā provāca sakalaṃ svakam // GarP_2,27.22 //",
  "GP12garup2_u:3793": "preta uvāca /",
  "GP12garup2_u:3794": "kathayāmi nṛpaśreṣṭha sarvamevāditastava /",
  "GP12garup2_u:3795": "pretatve kāraṇaṃ śrutvā dayāṃ kartuṃ mamārhasi // GarP_2,27.23 //",
  "GP12garup2_u:3796": "vaidiśaṃ nāma nagaraṃ sarvasampatsamanvitam /",
  "GP12garup2_u:3797": "nānājanapadākīrṇaṃ nānāratnasamākulam /",
  "GP12garup2_u:3798": "nānāpuṇyasamāyuktaṃ nānāvṛkṣasamākulam // GarP_2,27.24 //",
  "GP12garup2_u:3799": "tatrāhaṃ nyavasaṃ bhūyo devārcanarataḥ sadā /",
  "GP12garup2_u:3800": "vaiśyo jātyā sudevo 'haṃ nāmnā viditamastu te // GarP_2,27.25 //",
  "GP12garup2_u:3801": "havyena tarpitā devāḥ kavyena pitarastathā /",
  "GP12garup2_u:3802": "vividhairdānayogaiśca viprāḥ santarpitā mayā // GarP_2,27.26 //",
  "GP12garup2_u:3803": "āvāhāśca vivāhāśca mayā vai suniveśitāḥ /",
  "GP12garup2_u:3804": "dīnānāthaviśiṣṭebhyo mayā dattamanekadhā // GarP_2,27.27 //",
  "GP12garup2_u:3805": "tatsarvaṃ viphalaṃ tāta mama daivādupāgatam /",
  "GP12garup2_u:3806": "yathā me niṣphalaṃ jātaṃ sukṛtaṃ tadvadāmi te // GarP_2,27.28 //",
  "GP12garup2_u:3807": "na me 'sti santatistāta na suhṛnna ca bāndhavaḥ /",
  "GP12garup2_u:3808": "na ca mitraṃ hi me tādṛgyaḥ kuryādaurdhvadaihikam // GarP_2,27.29 //",
  "GP12garup2_u:3809": "pretatvaṃ susthiraṃ tena mama jātaṃ nṛpottama /",
  "GP12garup2_u:3810": "ekādaśaṃ tripakṣaṃ ca ṣāṇmāsikamathābdikam /",
  "GP12garup2_u:3811": "pratimāsyāni cānyāni evaṃ śrāddhāni ṣoḍaśa // GarP_2,27.30 //",
  "GP12garup2_u:3812": "yasyaitāni na dīyante pretaśrāddhāni bhūpate /",
  "GP12garup2_u:3813": "pretatvaṃ susthiraṃ tasya dattaiḥ śrāddhaśatairapi // GarP_2,27.31 //",
  "GP12garup2_u:3814": "evaṃ jñātvā mahārāja pretatvāduddharasva mām /",
  "GP12garup2_u:3815": "varṇānāṃ cāpi sarveṣāṃ rājā bandhurihocyate // GarP_2,27.32 //",
  "GP12garup2_u:3816": "tanmāṃ tāraya rājendra maṇiratnaṃ dadāmi te /",
  "GP12garup2_u:3817": "yathā mama śubhāvāptirbhavennṛpavarottama // GarP_2,27.33 //",
  "GP12garup2_u:3818": "tathā kāryaṃ mahābāho kṛpā yadi mayīṣyate /",
  "GP12garup2_u:3819": "ātmanaśca kuru kṣipraṃ sarvamevaurdhvedaihikam // GarP_2,27.34 //",
  "GP12garup2_u:3820": "nṛpatiruvāca /",
  "GP12garup2_u:3821": "kathaṃ pretā bhavantīha kṛtairapyaurdhvadaihikaiḥ /",
  "GP12garup2_u:3822": "piśācāśca bhavantīha karmabhiḥ kaiśca tadvada // GarP_2,27.35 //",
  "GP12garup2_u:3823": "preta uvāca /",
  "GP12garup2_u:3824": "devadravyaṃ ca brahmasvaṃ strībāladhanasañcayam /",
  "GP12garup2_u:3825": "ye haranti nṛpaśreṣṭha pretayoniṃ vrajanti te // GarP_2,27.36 //",
  "GP12garup2_u:3826": "tāpasīṃ ca sagotrāṃ ca agamyāṃ ye bhajanti hi /",
  "GP12garup2_u:3827": "bhavanti te mahāpretā ambujāni haranti ye // GarP_2,27.37 //",
  "GP12garup2_u:3828": "pravālavajrahartāro ye ca vastrāpahārakāḥ /",
  "GP12garup2_u:3829": "tathā hiraṇyahartāraḥ saṃyuge 'sanmukhāgatāḥ // GarP_2,27.38 //",
  "GP12garup2_u:3830": "kṛtaghnā nāstikā raudrāstathā sāhasikā narāḥ /",
  "GP12garup2_u:3831": "pañcayajñavinirmuktā mahādānaratāśca ye // GarP_2,27.39 //",
  "GP12garup2_u:3832": "svāmidrohakarā mitrabrāhmadrohakarāśca ye /",
  "GP12garup2_u:3833": "tīrthapāpakarā rājañjāyante pretayonayaḥ /",
  "GP12garup2_u:3834": "evamādyā mahārāja jāyante pretayonayaḥ // GarP_2,27.40 //",
  "GP12garup2_u:3835": "rājovāca /",
  "GP12garup2_u:3836": "kathaṃ muktā bhavantīha pretatvāttvaṃ ca te 'pi ca /",
  "GP12garup2_u:3837": "kathaṃ cāpi mayā kāryamaurdhvadaihikamātmanaḥ /",
  "GP12garup2_u:3838": "vidhinā kena tatkāryaṃ sarvametadvadasva me // GarP_2,27.41 //",
  "GP12garup2_u:3839": "preta uvāca /",
  "GP12garup2_u:3840": "śṛṇu rājendra saṃkṣepādvidhiṃ nārāyaṇātmakam /",
  "GP12garup2_u:3841": "sacchāstraśravaṇaṃ viṣṇoḥ pūjā sajjanasaṃgatiḥ // GarP_2,27.42 //",
  "GP12garup2_u:3842": "pretayonivināśāya bhavantīti mayā śrutam /",
  "GP12garup2_u:3843": "ato vakṣyāmi te viṣṇupūjāṃ pretatvanāśinīm // GarP_2,27.43 //",
  "GP12garup2_u:3844": "suvarṇadvayamāhṛtya mūrtiṃ bhūpa prakalpayet /",
  "GP12garup2_u:3845": "nārāyaṇasya devasya sarvābharaṇabhūṣitām // GarP_2,27.44 //",
  "GP12garup2_u:3846": "pītavastrayugācchannāṃ candanāgurucarcitām /",
  "GP12garup2_u:3847": "snāpayedvividhaistoyairadhivāsya yajettataḥ // GarP_2,27.45 //",
  "GP12garup2_u:3848": "pūrve tu śrīdharaṃ devaṃ dakṣiṇe madhusūdanam /",
  "GP12garup2_u:3849": "paścime vānamaṃ devamuttare ca gadādharam // GarP_2,27.46 //",
  "GP12garup2_u:3850": "madhye pitāmahaṃ pūjya tathā devaṃ maheśvaram /",
  "GP12garup2_u:3851": "pūjayecca vidhānena gandhapuṣpādibhiḥ pṛthak // GarP_2,27.47 //",
  "GP12garup2_u:3852": "tataḥ pradakṣiṇīkṛtya agnau santarpya devatāḥ /",
  "GP12garup2_u:3853": "ghṛtena dadhnā kṣīreṇa viśvāndevāṃstathā nṛpa // GarP_2,27.48 //",
  "GP12garup2_u:3854": "tataḥ snāto vinītātmā yajamānaḥ samāhitaḥ /",
  "GP12garup2_u:3855": "nārāyaṇāgre vidhivatsvakriyāmaurdhvadaihikīm // GarP_2,27.49 //",
  "GP12garup2_u:3856": "ārabheta vinītātmā krodhalobhavivarjitaḥ /",
  "GP12garup2_u:3857": "śrāddhāni kuryātsarvāṇi vṛṣasyotsarjanaṃ tathā // GarP_2,27.50 //",
  "GP12garup2_u:3858": "trayodaśānāṃ viprāṇāṃ vastracchatrāṇyupānahau /",
  "GP12garup2_u:3859": "aṅgulīyakamuktāni bhājanāsanabhojanaiḥ // GarP_2,27.51 //",
  "GP12garup2_u:3860": "sānnāśca sodakā deyā ghaṭāḥ pretahitāya vai /",
  "GP12garup2_u:3861": "śayyādānamatho dattvā ghaṭaṃ pretasya nirvapet // GarP_2,27.52 //",
  "GP12garup2_u:3862": "nārāyaṇeti sannāma saṃpuṭasthaṃ samarcayet /",
  "GP12garup2_u:3863": "evaṃ kṛtvātha vidhivacchubhāśubhaphalaṃ labhet // GarP_2,27.53 //",
  "GP12garup2_u:3864": "rājovāca /",
  "GP12garup2_u:3865": "kathaṃ pretaghaṭaṃ kuryāddadyātkena vidhānataḥ /",
  "GP12garup2_u:3866": "brūhi sarvānukampārthaṃ ghaṭaṃ pretavimuktidam // GarP_2,27.54 //",
  "GP12garup2_u:3867": "preta uvāca /",
  "GP12garup2_u:3868": "sādhu pṛṣṭaṃ mahārāja kathayāmi nibodha te /",
  "GP12garup2_u:3869": "pretatvaṃ na bhavedyena dānena sudṛḍhena ca // GarP_2,27.55 //",
  "GP12garup2_u:3870": "dānaṃ pretaghaṭaṃ nāma sarvāśubhavināśanam /",
  "GP12garup2_u:3871": "durlabhaṃ sarvalokānāṃ durgatikṣayakārakam // GarP_2,27.56 //",
  "GP12garup2_u:3872": "santaptahāṭakamayaṃ tu ghaṭaṃ vidhāya brahmośakeśavayutaṃ saha lokapālaiḥ /",
  "GP12garup2_u:3873": "kṣīrājyapūrṇavivaraṃ praṇipatya bhaktyā viprāya dehi tava dānaśataiḥ kimanyaiḥ // GarP_2,27.57 //",
  "GP12garup2_u:3874": "brahmā madhye tathā viṣṇuḥ śaṅkaraḥ śaṅkaro 'vyayaḥ /",
  "GP12garup2_u:3875": "prācyādiṣu ca tatkaṇṭhe lokapālānkrameṇa tu // GarP_2,27.58 //",
  "GP12garup2_u:3876": "sampūjya vidhivadrājandhūpaiḥ kusumacandanaiḥ /",
  "GP12garup2_u:3877": "tato dugdhājyasahitaṃ ghaṭaṃ deyaṃ hiraṇmayam // GarP_2,27.59 //",
  "GP12garup2_u:3878": "sarvadānādhikañcaitanmahāpātakanāśanam /",
  "GP12garup2_u:3879": "kartavyaṃ śraddhayā rājanpretatvavinivṛttaye // GarP_2,27.60 //",
  "GP12garup2_u:3880": "śrībhāgavānuvāca /",
  "GP12garup2_u:3881": "evaṃ saṃjalṣatastasya pretena niyatātmanaḥ /",
  "GP12garup2_u:3882": "senājagāmānupadaṃ hastyaśvarathasaṃkulā // GarP_2,27.61 //",
  "GP12garup2_u:3883": "tato bale samāyāte dattvā rājñe mahāmaṇim /",
  "GP12garup2_u:3884": "namaskṛtya punaḥ prārthya preto 'darśanamīyivān // GarP_2,27.62 //",
  "GP12garup2_u:3885": "tasmādvanādviniṣkramya rājāpi svapuraṃ yayau /",
  "GP12garup2_u:3886": "svapuraṃ sa samāsādya sarvaṃ tatpretabhāṣitam // GarP_2,27.63 //",
  "GP12garup2_u:3887": "cakāra vidhivatpakṣinnaurdhvadehādikaṃ vidhim /",
  "GP12garup2_u:3888": "tasya puṇyapradānena preto mukto divaṃ yayau // GarP_2,27.64 //",
  "GP12garup2_u:3889": "śrāddhena paradattena gataḥ preto 'pi sadgatim /",
  "GP12garup2_u:3890": "kiṃ punaḥ putradattena pitā yātīti cātbhutam // GarP_2,27.65 //",
  "GP12garup2_u:3891": "itihāsamimaṃ puṇyaṃ śṛṇoti śrāvayecca yaḥ /",
  "GP12garup2_u:3892": "na tau pretatvamāyātaḥ pāpācārayutāvapi // GarP_2,27.66 //",
  "GP12garup2_u:3893": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde babhruvāhanapretasaṃvāde pretatvahetutannivṛttyupāyanirūpaṇaṃ nāma saptaviṃśo 'dhyāyaḥ",
  "GP12garup2_u:3894": "_____________________________________________________________",
  "GP12garup2_u:3895": "śrīgaruḍamahāpurāṇam- 28",
  "GP12garup2_u:3896": "garuḍa uvāca /",
  "GP12garup2_u:3897": "sarvepāmanukampārthaṃ brūhi me madhusūdana /",
  "GP12garup2_u:3898": "pretatvānmucyate yena dānena sukṛtena vā // GarP_2,28.1 //",
  "GP12garup2_u:3899": "śṛkṛṣṇa uvāca /",
  "GP12garup2_u:3900": "śṛṇu dānaṃ pravakṣyāmi sarvāśu bhavināśanam /",
  "GP12garup2_u:3901": "santaptahāṭakamayaṃ ghaṭakaṃ vidhāya brahmeśakeśavayutaṃ saha lokapālaiḥ /",
  "GP12garup2_u:3902": "kṣīrājyapūrṇaviviraṃ praṇipatya bhaktyā viprāya dehi tava dānaśataiḥ kimanyaiḥ // GarP_2,28.2 //",
  "GP12garup2_u:3903": "garuḍa uvāca /",
  "GP12garup2_u:3904": "kimetkathitaṃ deva vistareṇa vadasva me /",
  "GP12garup2_u:3905": "āmuṣmikīṃ krīyāṃ deva utkrāntisamayādanu // GarP_2,28.3 //",
  "GP12garup2_u:3906": "saṃsāre sādhu me nātha brūhi kṛtyaṃ janārdana /",
  "GP12garup2_u:3907": "yathā kāryā naraiḥ samyak kriyā caivaurdhvadaihikī // GarP_2,28.4 //",
  "GP12garup2_u:3908": "kathaṃ pretā mahākāyā raudrarūpā bhayānakāḥ /",
  "GP12garup2_u:3909": "kambhavanti suraśreṣṭha karmabhiḥ kaiḥ śubhāśubhaiḥ // GarP_2,28.5 //",
  "GP12garup2_u:3910": "piśācāḥ sambhavantīha kasyedaṃ karmaṇaḥ phalam /",
  "GP12garup2_u:3911": "tanme kathaya deveśa ahamicchāmi veditum // GarP_2,28.6 //",
  "GP12garup2_u:3912": "bhūmyāṃ prakṣipyate kasmātpañcaratnaṃ kuto mukhe /",
  "GP12garup2_u:3913": "adhastācca tilā darbhāḥ pādau yāmyāṃ vyavasthitāḥ // GarP_2,28.7 //",
  "GP12garup2_u:3914": "kimarthaṃ maṇḍalaṃ bhūmau gomayenopalipyate /",
  "GP12garup2_u:3915": "kimarthaṃ smaryate viṣṇuḥ viṣṇusūktañca paṭhyate // GarP_2,28.8 //",
  "GP12garup2_u:3916": "kimarthaṃ putraputrāśca tasya tiṣṭhanti cāgrataḥ /",
  "GP12garup2_u:3917": "kimarthaṃ dīpadānañca kimarthaṃ viṣṇupūjanam // GarP_2,28.9 //",
  "GP12garup2_u:3918": "kimarthamāturo dānaṃ dadāti dvijapuṅgave /",
  "GP12garup2_u:3919": "bandhūnmitrāṇyamitrāṃśca kṣamāpayati tatkatham // GarP_2,28.10 //",
  "GP12garup2_u:3920": "tilā lohaṃ hiraṇyaṃ ca kārpāsaṃ lavaṇaṃ tathā /",
  "GP12garup2_u:3921": "saptadhānyaṃ kṣitirgāvo dīyate kena he tunā // GarP_2,28.11 //",
  "GP12garup2_u:3922": "kathaṃ ca mriyate janturmṛtasya ca kuto gatiḥ /",
  "GP12garup2_u:3923": "ativāhaśarīraṃ ca kathaṃ viśramate tadā // GarP_2,28.12 //",
  "GP12garup2_u:3924": "śaṃva skandhe vahetputro vahnidātā ca pautrakaḥ /",
  "GP12garup2_u:3925": "kimarthaṃ deva deveśa ājyenābhyañjanaṃ kutaḥ // GarP_2,28.13 //",
  "GP12garup2_u:3926": "yamasūktaṃ kimarthaṃ ca udīcīṃ diśamāharet /",
  "GP12garup2_u:3927": "pānīyamekavastreṇa sūryabimbanirīkṣaṇam // GarP_2,28.14 //",
  "GP12garup2_u:3928": "yavasarṣapadūrvāścapāṣāṇe nimbacarvaṇam /",
  "GP12garup2_u:3929": "vastraṃ naraśca nārī ca vidadhyādadharottaram // GarP_2,28.15 //",
  "GP12garup2_u:3930": "annādyaṃ gṛhamāgatya bhoktavyaṃ gotribhiḥ saha /",
  "GP12garup2_u:3931": "navakāni ca piṇḍāni kimarthaṃ vitaretsutaḥ // GarP_2,28.16 //",
  "GP12garup2_u:3932": "kimarthaṃ catvare dugdhaṃ pātre pakve ca mṛnmaye /",
  "GP12garup2_u:3933": "kāṣṭhatrayaṃ guṇe baddhvā kṛtvā rātrau catuṣpathe // GarP_2,28.17 //",
  "GP12garup2_u:3934": "niśāyāṃ dīyate dīpo yāvadabdaṃ dinedine /",
  "GP12garup2_u:3935": "dāhodakaṃ kimarthaṃ ca saṃvādaḥ svajanaiḥ saha // GarP_2,28.18 //",
  "GP12garup2_u:3936": "bhagavannativāhasya navapiṇḍaistu kiṃ bhavet /",
  "GP12garup2_u:3937": "kathaṃ devapitṛbhyaśca vāhasyāvāhanaṃ katham /",
  "GP12garup2_u:3938": "idaṃ ca kriyate deva kasmātpiṇḍaṃ pradāpayet // GarP_2,28.19 //",
  "GP12garup2_u:3939": "kiṃ tatpradīyate tasya piṇḍadānādanantaram /",
  "GP12garup2_u:3940": "asthisañcayanaṃ caiva śayyādānaṃ kimarthakam // GarP_2,28.20 //",
  "GP12garup2_u:3941": "dvitīye 'hni kutaḥ snānaṃ caturthe sāgnike dvije /",
  "GP12garup2_u:3942": "daśame kiṃ malasnānaṃ kāryaṃ sarvajanaiḥ saha // GarP_2,28.21 //",
  "GP12garup2_u:3943": "kasmāttailodvartanaṃ ca skandhavāhān gṛhaṃ nayet /",
  "GP12garup2_u:3944": "taiḥ samudvartanaṃ cāpi dadyuḥ sthalajalāśraye // GarP_2,28.22 //",
  "GP12garup2_u:3945": "deśame 'hani yaḥ piṇḍastaṃ dadyādāmiṣeṇa tu /",
  "GP12garup2_u:3946": "piṇḍaṃ caikādaśe kasmād vṛṣotsargaḥ kathaṃ bhavet // GarP_2,28.23 //",
  "GP12garup2_u:3947": "śrāddhāni ṣoḍaśaitāni abdaṃ yāvatkuto vada /",
  "GP12garup2_u:3948": "annādicodakenaiva ṣaṣṭyadhikaśatatrayam // GarP_2,28.24 //",
  "GP12garup2_u:3949": "dinedine ca dātavyaṃ ghaṭānnaṃ pretatṛptaye /",
  "GP12garup2_u:3950": "prāpte kāle ca mriyate anityo mānavaḥ prabho // GarP_2,28.25 //",
  "GP12garup2_u:3951": "chidraṃ tu naiva paśyāmi kuto jīvaḥ sa nirgataḥ /",
  "GP12garup2_u:3952": "kuto gacchanti bhūtāni pṛthivyāpo manastathā // GarP_2,28.26 //",
  "GP12garup2_u:3953": "tejo vadasva me nātha vāyurākāśameva ca /",
  "GP12garup2_u:3954": "vāyavaścaiva pañcaite kathaṃ gacchanti cāptaye // GarP_2,28.27 //",
  "GP12garup2_u:3955": "lobhamohādayaḥ pañca śarīre caiva taskarāḥ /",
  "GP12garup2_u:3956": "tṛṣṇā kāmo 'pyahaṅkāraḥ kuto yānti janārdana // GarP_2,28.28 //",
  "GP12garup2_u:3957": "puṇyaṃ vāpyatha vāpuṇyaṃ yatkiñcitsukṛtaṃ tathā /",
  "GP12garup2_u:3958": "naṣṭe dehe kuto yānti dānāni vividhāni ca // GarP_2,28.29 //",
  "GP12garup2_u:3959": "sapiṇḍanaṃ kimarthaṃ ca pūrṇe saṃvatsare 'pi vā /",
  "GP12garup2_u:3960": "pretasya melanaṃ sārdhaṃ kaiḥ samaṃ tatra ko vidhiḥ // GarP_2,28.30 //",
  "GP12garup2_u:3961": "ye dagdhā ye tvadagdhāśca patitā ye narābhuvi /",
  "GP12garup2_u:3962": "yāni cānyāni bhūtāni teṣāmante bhavecca kim // GarP_2,28.31 //",
  "GP12garup2_u:3963": "pāpino ye durācārā mudgalatvaṃ ca ye gatāḥ /",
  "GP12garup2_u:3964": "ātmaghātī brahmahā ca steyī viśvāsaghātakaḥ // GarP_2,28.32 //",
  "GP12garup2_u:3965": "kapilāṃ yaḥ pibecchūdro yaḥ paṭhedvaidikākṣaram /",
  "GP12garup2_u:3966": "dhārayedvā brahmasūtraṃ kā gatistasya mādhava // GarP_2,28.33 //",
  "GP12garup2_u:3967": "viprasya brāhmaṇī bhāryā saṃgṛhī tā yadā bhavet /",
  "GP12garup2_u:3968": "tasmātpāpācca bhīto 'haṃ tanme vada jagatpate /",
  "GP12garup2_u:3969": "sarvametanmayā pṛṣṭo vada lokahitāya vai // GarP_2,28.34 //",
  "GP12garup2_u:3970": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde aurdhvadahikakarmakālakriyamāṇanānādānādiphalapraśranirūpaṇaṃ nāmāṣṭāviṃśo 'dhyāyaḥ",
  "GP12garup2_u:3971": "_____________________________________________________________",
  "GP12garup2_u:3972": "śrīgaruḍamahāpurāṇam- 29",
  "GP12garup2_u:3973": "śrīkṛṣṇa uvāca /",
  "GP12garup2_u:3974": "sādhu pṛṣṭaṃ tvayā bhadra mānuṣāṇāṃ hitāya vai /",
  "GP12garup2_u:3975": "śṛṇuṣvāvahito bhūtvā sarvamevaurdhvadaihikam // GarP_2,29.1 //",
  "GP12garup2_u:3976": "kamyagvibhedarahitaṃ śrutismṛtisamuddhṛtam /",
  "GP12garup2_u:3977": "yanna dṛṣṭaṃ suraiḥ sendrairyogibhiryogacintakaiḥ // GarP_2,29.2 //",
  "GP12garup2_u:3978": "guhyādguhyataraṃ vatsa nākhyātaṃ kasyacitkvacit /",
  "GP12garup2_u:3979": "bhaktastvaṃ hi mahābhāga sarvaṃ te kathayāmyaham // GarP_2,29.3 //",
  "GP12garup2_u:3980": "aputrasya gatirnāsti svargo naiva ca naiva ca /",
  "GP12garup2_u:3981": "yena kenāpyupāyena kāryaṃ janma sutasya ca // GarP_2,29.4 //",
  "GP12garup2_u:3982": "tārayennarakātputro yadi mokṣo na vidyate /",
  "GP12garup2_u:3983": "dāhaḥ putreṇa kartavyo deyaḥ pautreṇa pāvakaḥ // GarP_2,29.5 //",
  "GP12garup2_u:3984": "tilairdarbhaiśca bhūmyāṃ vai kuṭī dhātumatī bhavet /",
  "GP12garup2_u:3985": "pañcaratnāni vaktre tu yena jīvaḥ prarohati // GarP_2,29.6 //",
  "GP12garup2_u:3986": "lipyāttu gomayairbhūmiṃ tilāndarbhāṃśca niḥ kṣipet /",
  "GP12garup2_u:3987": "tasyāmevāturo muktaḥ sarvaṃ dahati pātakam // GarP_2,29.7 //",
  "GP12garup2_u:3988": "darbhamūlīnayetsvargaṃ saṃsthitaṃ nātra saṃśayaḥ /",
  "GP12garup2_u:3989": "darbhāṃstatra hi ye bhūmyāṃ tilayuktāna saṃśayaḥ // GarP_2,29.8 //",
  "GP12garup2_u:3990": "sarvatra vasudhā pūtā yatra lepo na vidyate /",
  "GP12garup2_u:3991": "yatra lepaḥ sthitastatra punarlepena śudhyati // GarP_2,29.9 //",
  "GP12garup2_u:3992": "yātudhānāḥ piśācāśca rākṣasāḥ krūrakarmiṇaḥ /",
  "GP12garup2_u:3993": "alipte āturaṃ muktaṃ viśantyete na saṃśayaḥ // GarP_2,29.10 //",
  "GP12garup2_u:3994": "nityahomaṃ tathā śrāddhaṃ viprāṇāṃ pādaśodhanam /",
  "GP12garup2_u:3995": "maṇḍalena vinā bhūmyāṃ kurvantyetacca niṣphalam // GarP_2,29.11 //",
  "GP12garup2_u:3996": "āturo mucyate naiva maṇḍalena vinā bhuvi /",
  "GP12garup2_u:3997": "brahmā rudraśca viṣṇuśca śrīrhutāśana eva ca /",
  "GP12garup2_u:3998": "maṇḍale copatiṣṭhantastasmātkurvīta maṇḍalam // GarP_2,29.12 //",
  "GP12garup2_u:3999": "anyathā mriyate yastu bālo vṛddho yuvāpi vā /",
  "GP12garup2_u:4000": "yonyantaraṃ sa vai gacchetkrīḍate vāyunā saha // GarP_2,29.13 //",
  "GP12garup2_u:4001": "miśritaṃ lohatāmraṃ tu tathaiva janma jāyate /",
  "GP12garup2_u:4002": "tasmaivaṃ vāyubhūtasya na śrāddhaṃ nodaka kriyā // GarP_2,29.14 //",
  "GP12garup2_u:4003": "mama svedasamudbhūtāstilāstārkṣya pavitrakāḥ /",
  "GP12garup2_u:4004": "asurā dānavā daityāstṛpyanti tiladānataḥ // GarP_2,29.15 //",
  "GP12garup2_u:4005": "tilāḥ śvetāstilāḥ kṛṣṇāstilā gomūtrasannibhāḥ /",
  "GP12garup2_u:4006": "te me dahantu pāṣāni śarīreṇa kṛtāni ca // GarP_2,29.16 //",
  "GP12garup2_u:4007": "eka eva tiladroṇo hemadroṇatilaiḥ samaḥ /",
  "GP12garup2_u:4008": "tarpaṇe dānahome ca datto bhavati cākṣayaḥ // GarP_2,29.17 //",
  "GP12garup2_u:4009": "darbhā mallomasambhūtāstilāḥ svedasamudbhavāḥ /",
  "GP12garup2_u:4010": "tṛptāḥ syurdevatā dānaiḥ śrāddhena pitarastathā /",
  "GP12garup2_u:4011": "prayogavidhinā brahmā viśvañcāpyupajīvanāt // GarP_2,29.18 //",
  "GP12garup2_u:4012": "savyayajñopavītena brahmādyāstṛptimānpuyuḥ /",
  "GP12garup2_u:4013": "apasavyena tṛpyanti pitaro dividevatāḥ // GarP_2,29.19 //",
  "GP12garup2_u:4014": "apasavyādito brahmā darbhamadhye tu keśavaḥ /",
  "GP12garup2_u:4015": "darbhāgre śaṅkaraṃ vidyāttrayo devāḥ kuśe sthitāḥ // GarP_2,29.20 //",
  "GP12garup2_u:4016": "viprā mantrāḥ kuśā vahnistulasī ca khageśvara /",
  "GP12garup2_u:4017": "naite nirmālyatāṃ yānti kriyamāṇāḥ punaḥ punaḥ // GarP_2,29.21 //",
  "GP12garup2_u:4018": "kuśāḥ piṇḍeṣu nirmālyāḥ brāhmaṇāḥ pretabhojane /",
  "GP12garup2_u:4019": "mantrāḥ śūdreṣu patitāścitāyāśca hutāśanaḥ // GarP_2,29.22 //",
  "GP12garup2_u:4020": "tulasī brāhmaṇā gāvo viṣṇurekādaśī khaga /",
  "GP12garup2_u:4021": "pañca pravahaṇānyeva bhavābdhau majjatāṃ satām // GarP_2,29.23 //",
  "GP12garup2_u:4022": "viṣṇurekādaśī gītā tulasīvipradhenavaḥ /",
  "GP12garup2_u:4023": "apāre durgasaṃkāre ṣaṭpadī muktidāyinī // GarP_2,29.24 //",
  "GP12garup2_u:4024": "tilāḥ pavitrāstrividhā darbhāśca tulasīdālam /",
  "GP12garup2_u:4025": "nivārayanti caitāni durgatiṃ yāntamāturam // GarP_2,29.25 //",
  "GP12garup2_u:4026": "hastābhyāmuddhṛtairdarbhaistoyena prokṣayedbhuvam /",
  "GP12garup2_u:4027": "mṛtyukāle kṣipeddarbhānāturasya karadvaye // GarP_2,29.26 //",
  "GP12garup2_u:4028": "darbheṣu kṣipyate yo 'sau dabhastu pariveṣṭitaḥ /",
  "GP12garup2_u:4029": "viṣṇulokaṃ sa vai yāti mantrahīno 'pi mānavaḥ // GarP_2,29.27 //",
  "GP12garup2_u:4030": "darbhamūlīgato bhūmau darbhapāṇistu yo mṛtaḥ /",
  "GP12garup2_u:4031": "prāyaścittaviśuddho 'sau saṃsārepārasāgare // GarP_2,29.28 //",
  "GP12garup2_u:4032": "gomayenopalipte tu darbhasyāstaraṇe sthitaḥ /",
  "GP12garup2_u:4033": "tatra dattena dānena sarvaṃ pāpaṃ vyapohati // GarP_2,29.29 //",
  "GP12garup2_u:4034": "lavaṇaṃ tadrasaṃ divyaṃ sarvakāmapradaṃ nṛṇām /",
  "GP12garup2_u:4035": "yasmādannarasāḥ sarve notkaṭā lavaṇaṃ vinā // GarP_2,29.30 //",
  "GP12garup2_u:4036": "pitṝṇāṃ ca priyaṃ bhavyaṃ tasmātsvargapradaṃ bhavet /",
  "GP12garup2_u:4037": "viṣṇudehasamudbhūto yato 'yaṃ lavaṇo rasaḥ // GarP_2,29.31 //",
  "GP12garup2_u:4038": "viśeṣāllavaṇaṃ dānaṃ tena śaṃsanti yoginaḥ /",
  "GP12garup2_u:4039": "brāhmaṇa kṣattriyaviśāṃ strīṇāṃ śūdrajanasya ca // GarP_2,29.32 //",
  "GP12garup2_u:4040": "āturāṇāṃ yadā prāṇāḥ prayānti vasudhātale /",
  "GP12garup2_u:4041": "lavaṇaṃ tu tadā deyaṃ dbārasyoddhāṭanaṃ divaḥ // GarP_2,29.33 //",
  "GP12garup2_u:4042_0": "iti śrīgāruḍe mahāpurāṇe uttarakhaṇḍe dvitīyāṃśe pretakalpe dharmakāṇḍe śrīkṛṣṇagaruḍasaṃvāde",
  "GP12garup2_u:4042_1": "aurdhvadehikakarmaṇi putradarbhatilatulasīgobhūlepatāmrapātradānā dīnāmāvaśyakatvanirūpaṇaṃ",
  "GP12garup2_u:4042_2": "nāmaikonatriśo 'dhyāyaḥ",
  "GP12garup2_u:4043": "_____________________________________________________________",
  "GP12garup2_u:4044": "śrīgaruḍamahāpurāṇam- 30",
  "GP12garup2_u:4045": "śrīkṛṣṇa uvāca /",
  "GP12garup2_u:4046": "śṛṇu tārkṣya paraṃ guhyaṃ dānānāṃ dānamuttamam /",
  "GP12garup2_u:4047": "paramaṃ sarvadānānāṃ paraṃ gopyaṃ divaukasām // GarP_2,30.1 //",
  "GP12garup2_u:4048": "deyamekaṃ mahādānaṃ kārpāsaṃ cottamottamam /",
  "GP12garup2_u:4049": "yena dattena prīyante bhūrbhuvaḥ svariti kramāt // GarP_2,30.2 //",
  "GP12garup2_u:4050": "brahmādyā devatāḥ sarvāḥ kāryācca prītimāpnuyuḥ /",
  "GP12garup2_u:4051": "deyametanmahādānaṃ pretoddharaṇahetave // GarP_2,30.3 //",
  "GP12garup2_u:4052": "ciraṃ vasedrudraloke tato rājā bhavediha /",
  "GP12garup2_u:4053": "rūpavānsubhago vāgmī śrīmānatula vikramaḥ /",
  "GP12garup2_u:4054": "yamalokaṃ vinirjitya svargaṃ tākṣya sa gacchati // GarP_2,30.4 //",
  "GP12garup2_u:4055": "gāṃ tilāṃśca kṣitaṃ hema yo dadāti dvijanmane /",
  "GP12garup2_u:4056": "tasya janmārjirta pāpaṃ tatkṣaṇādevanaśyati // GarP_2,30.5 //",
  "GP12garup2_u:4057": "tilā gāvo mahādānaṃ mahāpātakanāśanam /",
  "GP12garup2_u:4058": "taddvayaṃ dīyate vipre nānyavarṇe kadācana // GarP_2,30.6 //",
  "GP12garup2_u:4059": "kalpitaṃ dīyate dānaṃ tilā gāvaścamedinī /",
  "GP12garup2_u:4060": "anyeṣu naiva varṇeṣu poṣyavarge kadācana // GarP_2,30.7 //",
  "GP12garup2_u:4061": "poṣyavarge tathā strīṣu dānaṃ deyamakalpitam /",
  "GP12garup2_u:4062": "āture voparāge ca dvayaṃ dānaṃ viśiṣyate /",
  "GP12garup2_u:4063": "āture dīyate dānaṃ tatkāle copatiṣṭhati // GarP_2,30.8 //",
  "GP12garup2_u:4064": "jīvatastu punardattamupatiṣṭhatyasaṃskṛtam /",
  "GP12garup2_u:4065": "satyaṃsatyaṃ punaḥ satyaṃ yaddattaṃ vikalendriye // GarP_2,30.9 //",
  "GP12garup2_u:4066": "yaccānu modate putrastacca dānamanantakam /",
  "GP12garup2_u:4067": "ato dadyāt sa putro vā yāvajjīvatsasau ciram /",
  "GP12garup2_u:4068": "ativāhastathā preto bhogāṃśca labhate yataḥ // GarP_2,30.10 //",
  "GP12garup2_u:4069": "asvasthā turakāle tu dehapāte kṣitisthite /",
  "GP12garup2_u:4070": "dehe tathātivāhasya parataḥ prīṇanaṃ bhavet // GarP_2,30.11 //",
  "GP12garup2_u:4071": "paṅgāvandhe ca kāṇe ca hyardhonmīlitalocane /",
  "GP12garup2_u:4072": "tileṣu darbhānsaṃstīrya dānamuktaṃ tadakṣayam // GarP_2,30.12 //",
  "GP12garup2_u:4073": "tilā lauhaṃ hiraṇyañca kārpāsaṃ lavaṇaṃ tathā /",
  "GP12garup2_u:4074": "saptadhānyaṃ kṣitirgāva ekaikaṃ pāvanaṃ smṛtam // GarP_2,30.13 //",
  "GP12garup2_u:4075": "lohadānādyamastuṣyeddharma rājastilārpaṇāt /",
  "GP12garup2_u:4076": "lavaṇe dīyamāne tu na bhayaṃ vidyate yamāt // GarP_2,30.14 //",
  "GP12garup2_u:4077": "karpāsasya tu dānena na bhūtebhyo bhayaṃ bhavet /",
  "GP12garup2_u:4078": "tārayanti naraṃ gāvastrividhāścaiva pātakāt // GarP_2,30.15 //",
  "GP12garup2_u:4079": "hemadānātsukhaṃ svarge bhūmidānānnṛpo bhavet /",
  "GP12garup2_u:4080": "hemabhūmipradānācca na pīḍā narake bhavet // GarP_2,30.16 //",
  "GP12garup2_u:4081": "sarve 'pi yamadūtāśca yamarūpā vibhīṣaṇāḥ /",
  "GP12garup2_u:4082": "sarve te varadā yānti saptadhānyena prīṇitāḥ // GarP_2,30.17 //",
  "GP12garup2_u:4083": "viṣṇoḥ smaraṇamātreṇa prāpyate paramā gatiḥ /",
  "GP12garup2_u:4084": "etatte sarvamākhyātaṃ martyairyā gatirāpyate // GarP_2,30.18 //",
  "GP12garup2_u:4085": "tasmāt putraṃ praśaṃsanti dadāti piturājñayā /",
  "GP12garup2_u:4086": "bhūmiṣṭhaṃ pitaraṃ dṛṣṭvā hyardhonmīlitalocanam // GarP_2,30.19 //",
  "GP12garup2_u:4087": "tasmin kāle suto yastu sarvadānāni dāpayet /",
  "GP12garup2_u:4088": "gayāśrāddhādviśiṣyeta sa putraḥ kulanandanaḥ // GarP_2,30.20 //",
  "GP12garup2_u:4089": "svasthānāccalitaścāsau vikalasya pitustadā /",
  "GP12garup2_u:4090": "putrairyatnena kartavyā pitaraṃ tārayanti te // GarP_2,30.21 //",
  "GP12garup2_u:4091": "kiṃ dattairbahubhirdānaiḥ piturantyeṣṭimācaret /",
  "GP12garup2_u:4092": "aśvamedho mahāyajñaḥ kalāṃ nārhati ṣoḍaśīm // GarP_2,30.22 //",
  "GP12garup2_u:4093": "dharmātmā sa nu putro vaidevairapi supūjyate /",
  "GP12garup2_u:4094": "dāpayedyastu dānāni hyāturaṃ pitaraṃ bhuvi // GarP_2,30.23 //",
  "GP12garup2_u:4095": "lohadānañca dātavyaṃ bhūmiyuktena pāṇinā /",
  "GP12garup2_u:4096": "yamaṃ bhīmañca nāpnoti na gacchet tasya veśmani // GarP_2,30.24 //",
  "GP12garup2_u:4097": "kuṭhāro musalo daṇḍaḥ khaḍgaśca cchurikā tathā /",
  "GP12garup2_u:4098": "etāni yamahasteṣu dṛśyāni pāpakarmiṇām // GarP_2,30.25 //",
  "GP12garup2_u:4099": "tasmāllohasya dānantu brāhmaṇāyāturo dadet /",
  "GP12garup2_u:4100": "yamāyudhānāṃ santuṣṭyai dānametadudāhṛtam // GarP_2,30.26 //",
  "GP12garup2_u:4101": "garbhasthāḥ śiśavo ye ca yuvānaḥ sthavirāstathā /",
  "GP12garup2_u:4102": "ebhirdānaviśeṣaistu nirdaheyuḥ svapātakam // GarP_2,30.27 //",
  "GP12garup2_u:4103": "churiṇaḥ śyāmaśabalau ṣaṇḍāmarkā udumbarāḥ /",
  "GP12garup2_u:4104": "śabalā śyāmadūtā ye lohadānena prīṇitāḥ // GarP_2,30.28 //",
  "GP12garup2_u:4105": "putrāḥ pautrāstathā bandhuḥ sagotrāḥ suhahṛdastathā /",
  "GP12garup2_u:4106": "dadate nāture dānaṃ brahmaghnaistu samā hi te // GarP_2,30.29 //",
  "GP12garup2_u:4107": "pañcatve bhūmiyuktasya śṛṇu tasya ca yā gatiḥ /",
  "GP12garup2_u:4108": "ativāhaḥ punaḥ pretovarṣordhvaṃ sukṛtaṃ labhet // GarP_2,30.30 //",
  "GP12garup2_u:4109": "agnitrayaṃ trayo lokāstrayo vedāstrayo 'marāḥ /",
  "GP12garup2_u:4110": "kālatrayaṃ trisandhyaṃ ca trayo varṇāstriśaktayaḥ // GarP_2,30.31 //",
  "GP12garup2_u:4111": "pādādūrdhvaṃ kaṭiṃ yāvat tāvadbrahyādhitiṣṭhati /",
  "GP12garup2_u:4112": "grīvāṃ yāvaddharirnābheḥ śarīre manujasya ca // GarP_2,30.32 //",
  "GP12garup2_u:4113": "mastake tiṣṭhatīśāno vyaktāvyakto maheśvaraḥ /",
  "GP12garup2_u:4114": "ekamūrtestrayo bhāgā brahmā viṣṇuheśvarāḥ // GarP_2,30.33 //",
  "GP12garup2_u:4115": "ahaṃ prāṇaḥ śarīrastho bhūtagrāmacatuṣṭaye /",
  "GP12garup2_u:4116": "dharmādharme matiṃ dadyāt sukhaduḥkhe kṛtākṛte // GarP_2,30.34 //",
  "GP12garup2_u:4117": "jantorvuddhiṃ samāsthāya pūrvamarmādhivāsitām /",
  "GP12garup2_u:4118": "ahameva tathā jīvānprerayāmi ca karmasu /",
  "GP12garup2_u:4119": "svargaṃ ca narakaṃ mokṣaṃ prayānti prāṇino dhruvam // GarP_2,30.35 //",
  "GP12garup2_u:4120": "svargasthaṃ narakasthaṃ vā śrāddhe vāpyāyanaṃ bhavet /",
  "GP12garup2_u:4121": "tasmācchrāddhāni kurvīta trividhāni vicakṣaṇaḥ // GarP_2,30.36 //",
  "GP12garup2_u:4122": "matsyaṃ karmaṃ ca vārāhaṃ nārasiṃhañca vāmanam /",
  "GP12garup2_u:4123": "rāmaṃ rāmaṃ ca kṛṣṇaṃ ca buddhaṃ caiva sakalkinam /",
  "GP12garup2_u:4124": "etāni daśa nāmāni smartavyāni sadā budhaiḥ // GarP_2,30.37 //",
  "GP12garup2_u:4125": "svargaṃ jīvāḥ sukhaṃ yānti cyutāḥ svargācca mānavāḥ /",
  "GP12garup2_u:4126": "labdhvā sukhaṃ ca vittaṃ ca dayādākṣiṇyasaṃyutāḥ /",
  "GP12garup2_u:4127": "putrapautrairdhanairāḍhyā jīveyuḥ śaradāṃ śatam // GarP_2,30.38 //",
  "GP12garup2_u:4128": "āture ca dadeddānaṃ viṣṇupūjāñca kārayet /",
  "GP12garup2_u:4129": "aṣṭākṣaraṃ tathā mantraṃ japedvā dvādaśākṣaram // GarP_2,30.39 //",
  "GP12garup2_u:4130": "pūjayecchuklapuṣpaiśca naivedyairghṛtapācitaiḥ /",
  "GP12garup2_u:4131": "tathā gandhaiśca dhūpaiśca śrutismṛtimanūditaiḥ // GarP_2,30.40 //",
  "GP12garup2_u:4132": "viṣṇurmātā pitā viṣṇurviṣṇuḥ svajanabāndhavāḥ /",
  "GP12garup2_u:4133": "yatra viṣṇuṃ na paśyāmi tena vāsena kiṃ mama // GarP_2,30.41 //",
  "GP12garup2_u:4134": "jale viṣṇuḥ sthale viṣṇurviṣṇuḥ parvatamastake /",
  "GP12garup2_u:4135": "jvālāmālākule viṣṇuḥ sarvaṃ viṣṇumayaṃ jagat // GarP_2,30.42 //",
  "GP12garup2_u:4136": "vayamāpo vayaṃ pṛthvī vayaṃ darbhā vayaṃ tilāḥ /",
  "GP12garup2_u:4137": "vayaṃ gāvo vayaṃ rājā vayaṃ vāyurvayaṃ prajāḥ // GarP_2,30.43 //",
  "GP12garup2_u:4138": "vayaṃ hema vayaṃ dhānyaṃ vayaṃ madhu vayaṃ ghṛtam /",
  "GP12garup2_u:4139": "vayaṃ viprā vayaṃ devā vayaṃ śambhuśca bhūrbhuvaḥ // GarP_2,30.44 //",
  "GP12garup2_u:4140": "ahaṃ dātā ahaṃ grāhī ahaṃ yajvā ahaṃ kratuḥ /",
  "GP12garup2_u:4141": "ahaṃ hartā ahaṃ dharmo ahaṃ pṛthvī hyahaṃ jalam // GarP_2,30.45 //",
  "GP12garup2_u:4142": "dharmādharme matiṃ dadyāṃ karmabhistu śubhāśubhaiḥ /",
  "GP12garup2_u:4143": "yat karma kriyate kvāpi pūrvajanmārjitaṃ khaga // GarP_2,30.46 //",
  "GP12garup2_u:4144": "dharme matimahaṃ dadyāmadharme 'pyahameva ca /",
  "GP12garup2_u:4145": "yātanāṃ kurute so 'pi dharme muktiṃ dadāmyaham // GarP_2,30.47 //",
  "GP12garup2_u:4146": "manujānāṃ hitā tārkṣya ante vaitaraṇī smṛtā /",
  "GP12garup2_u:4147": "tayāvamatya pāpaughaṃ viṣṇulokaṃ sa gacchati // GarP_2,30.48 //",
  "GP12garup2_u:4148": "bālatve yacca kaumāre yacca pariṇatau ca yat /",
  "GP12garup2_u:4149": "sarvāvamthākṛtaṃ pāpaṃ yacca janmāntareṣvapi // GarP_2,30.49 //",
  "GP12garup2_u:4150": "yanniśāyāṃ tathā prātaryanmadhyāhnāparāhnayoḥ /",
  "GP12garup2_u:4151": "sandhyayoryat kṛtaṃ karma karmaṇā manasā girā // GarP_2,30.50 //",
  "GP12garup2_u:4152": "dattvā varāṃ sakṛdapi kapilāṃ sarvakāmikām /",
  "GP12garup2_u:4153": "uddharedantakāle sa ātmānaṃ pāpasañcayāt // GarP_2,30.51 //",
  "GP12garup2_u:4154": "gāvo mamāgrataḥ santu pṛṣṭhataḥ pārśvatastathā /",
  "GP12garup2_u:4155": "gāvo me hṛdaye santu gavāṃ madhye vasāmyaham // GarP_2,30.52 //",
  "GP12garup2_u:4156": "yā lakṣmīḥ sarvabhūtānāṃ yā ca deve vyavasthitā /",
  "GP12garup2_u:4157": "dhenurūpeṇa sā devī mama pāpaṃ vyapohatu // GarP_2,30.53 //",
  "GP12garup2_u:4158": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde nānādānanirūpaṇaṃ nāma triṃso 'dhyāyaḥ",
  "GP12garup2_u:4159": "_____________________________________________________________",
  "GP12garup2_u:4160": "śrīgaruḍamahāpurāṇam- 31",
  "GP12garup2_u:4161": "śrīviṣṇuruvāca /",
  "GP12garup2_u:4162": "ye narāḥ pāpasaṃyuktāste gacchanti yamālayam /",
  "GP12garup2_u:4163": "nṛṇāṃ matsākṣikaṃ dattamanantaphaladaṃ bhavet // GarP_2,31.1 //",
  "GP12garup2_u:4164": "yāvadrajaḥ pramāṇābdaṃsvarge tiṣṭhati bhūmidaḥ /",
  "GP12garup2_u:4165": "aśvārūḍhāśca te yānti dadate ye hyupānahau // GarP_2,31.2 //",
  "GP12garup2_u:4166": "ātape śramayogena na dahyante ca kutracit /",
  "GP12garup2_u:4167": "chattradānena vai pretā vicaranti sukhaṃ pathi // GarP_2,31.3 //",
  "GP12garup2_u:4168": "yamuddiśya dadātyannaṃ tena cāpyāyito bhavet // GarP_2,31.4 //",
  "GP12garup2_u:4169": "andhakāre mahāghore amūrte lakṣyavarjite /",
  "GP12garup2_u:4170": "uddyotenaiva te yānti dīpadānena mānavāḥ // GarP_2,31.5 //",
  "GP12garup2_u:4171": "āśvine kartike vāpi māghe mṛtatithāvapi /",
  "GP12garup2_u:4172": "caturdaśyāñca dīyeta dīpadānaṃ sukhāya vai // GarP_2,31.6 //",
  "GP12garup2_u:4173": "pratyahañca pradātavyaṃ mārge suviṣame naraiḥ /",
  "GP12garup2_u:4174": "yāvat saṃvatsaraṃ vāpi pretasya sukhalipsayā // GarP_2,31.7 //",
  "GP12garup2_u:4175": "kule dyotati śuddhātmā prakāśatvaṃ sa gacchati /",
  "GP12garup2_u:4176": "jyotirmayo 'sau pūjyo 'sau dīpadānaprado naraḥ // GarP_2,31.8 //",
  "GP12garup2_u:4177": "prāṅmukhodaṅmukhaṃ dīpaṃ devāgāre dvijātaye /",
  "GP12garup2_u:4178": "kuryādyāmyamukhaṃ pitre adbhiḥ saṅkalpya susthiram // GarP_2,31.9 //",
  "GP12garup2_u:4179": "sarvopahārayuktāni padānyatra trayodaśa /",
  "GP12garup2_u:4180": "yo dadāti mṛtasyeha jīvannapyātmahetave /",
  "GP12garup2_u:4181": "sa gacchati mahāmārge mahākaṣṭavivarjitaḥ // GarP_2,31.10 //",
  "GP12garup2_u:4182": "āsanaṃ bhājanaṃ bhojyaṃ dīyate yaddvijāyate /",
  "GP12garup2_u:4183": "sukhe na bhuñjamānastu dena gacchatyalaṃ pathi // GarP_2,31.11 //",
  "GP12garup2_u:4184": "kamaṇḍalupradānena tṛṣitaḥ pibate jalam // GarP_2,31.12 //",
  "GP12garup2_u:4185": "bhājanaṃ vastradānañca kusumañcāṅgulīyakam /",
  "GP12garup2_u:4186": "ekādaśā he dātavyaṃ pretoddharaṇahetave // GarP_2,31.13 //",
  "GP12garup2_u:4187": "trayodaśa padānītthaṃ pretasya śubhamicchatā /",
  "GP12garup2_u:4188": "dātavyāni yathāśaktyā preto 'sau prīṇito bhavet // GarP_2,31.14 //",
  "GP12garup2_u:4189": "bhojanā ni tilāṃścaiva udakumbhāṃstrayodaśa /",
  "GP12garup2_u:4190": "mudrikāṃ vastrayugmañca tayā yāti parāṃ gatim // GarP_2,31.15 //",
  "GP12garup2_u:4191": "yo 'śvaṃ nāvaṃ gajaṃ vāpi brāhmaṇe pratipādayet /",
  "GP12garup2_u:4192": "sa mahimno 'nusāreṇa tattatsukhamupāśnute // GarP_2,31.16 //",
  "GP12garup2_u:4193": "nānālokān vicarati mahiṣīñca dadāti yaḥ /",
  "GP12garup2_u:4194": "yamaputtrasya yā mātā mahiṣī sugatipradā // GarP_2,31.17 //",
  "GP12garup2_u:4195": "tāmbūlaṃ kusumaṃ deyaṃ yāmyānāṃ harṣavardhanam /",
  "GP12garup2_u:4196": "tena samprīṇitāḥ sarve tasmin kleśaṃ na kurvate // GarP_2,31.18 //",
  "GP12garup2_u:4197": "go-bhū-tila-hiraṇyāni dānānyāhuḥ svaśaktitaḥ // GarP_2,31.19 //",
  "GP12garup2_u:4198": "mṛtoddeśena yo yadyājjalapātrañca mṛnmayam /",
  "GP12garup2_u:4199": "udapātrasahasrasya phalamāpnoti mānavaḥ // GarP_2,31.20 //",
  "GP12garup2_u:4200": "yamadūtā mahāraudrāḥ karālāḥ kṛṣṇapiṅgalāḥ /",
  "GP12garup2_u:4201": "na bhīṣayanti taṃ yāmyā vastradāne kṛte sati // GarP_2,31.21 //",
  "GP12garup2_u:4202": "mārge hi gacchamānastu tṛṣṇārtaḥ śramapīḍitaḥ /",
  "GP12garup2_u:4203": "ghaṭānnadānayogena sukhī bhavati niścitam // GarP_2,31.22 //",
  "GP12garup2_u:4204": "śayyā dakṣiṇayā yuktā āyudhāmbarasaṃyutā /",
  "GP12garup2_u:4205": "haimaśrīpatinā yuktā deyā viprāya śarmaṇe /",
  "GP12garup2_u:4206": "tathā pretatvamukto 'sau modate saha daivataiḥ // GarP_2,31.23 //",
  "GP12garup2_u:4207": "etat te kathitaṃ tārkṣya dānamantyeṣṭikarmajam /",
  "GP12garup2_u:4208": "adhunā kathayiṣye 'hamanyadehapraveśanam // GarP_2,31.24 //",
  "GP12garup2_u:4209": "jātasya mṛtyuloke vai prāṇino maraṇaṃ dhruvam /",
  "GP12garup2_u:4210": "mṛtiḥ kuryāt svadharmeṇa yāsyataśca parantapa // GarP_2,31.25 //",
  "GP12garup2_u:4211": "pūrvakāle mṛtānāñca prāṇināñca khageśvara /",
  "GP12garup2_u:4212": "sūkṣmobhūtvā tvasau vāyurnirgacchatyāsyamaṇḍalāt // GarP_2,31.26 //",
  "GP12garup2_u:4213": "navadvārai romabhiśca janānāṃ tālurandhrake /",
  "GP12garup2_u:4214": "pāpiṣṭhānāmapānena jīvo niṣkrāmati dhruvam // GarP_2,31.27 //",
  "GP12garup2_u:4215": "śarīrañca patet paścānnirgate marutīśvare /",
  "GP12garup2_u:4216": "vātāhataḥ patatyeva nirādhāro yathā drumaḥ // GarP_2,31.28 //",
  "GP12garup2_u:4217": "pṛthivyāṃ līyate pṛthvī āpaścaiva tathāpsu ca /",
  "GP12garup2_u:4218": "tejastejasi līyate samīraṇaḥ samīraṇe /",
  "GP12garup2_u:4219": "ākāśe ca tathā kāśaḥ sarvavyāpī ca śaṅkare // GarP_2,31.29 //",
  "GP12garup2_u:4220": "tatra kāmastathā krodhaḥ kāye pañcendriyāṇi ca /",
  "GP12garup2_u:4221": "ete tārkṣya samākhyātā dehe tiṣṭhanti taskarāḥ // GarP_2,31.30 //",
  "GP12garup2_u:4222": "kāmaḥ krodho hyahaṅkāro manastatraiva nāyakaḥ /",
  "GP12garup2_u:4223": "saṃhārakaśca kālo 'yaṃ puṇyapāpasamanvitaḥ // GarP_2,31.31 //",
  "GP12garup2_u:4224": "jagataśca svarūpantu nirmitaṃ svena karmaṇā /",
  "GP12garup2_u:4225": "punardehāntaraṃ yāti sukṛtairduṣkṛtairnaraḥ // GarP_2,31.32 //",
  "GP12garup2_u:4226": "pañcendriyasamāyuktaṃ sakalairviṣyaiḥ saha /",
  "GP12garup2_u:4227": "praviśet sa navaṃ dehaṃ gṛhe dagdhe yathā gṛhī // GarP_2,31.33 //",
  "GP12garup2_u:4228": "śarīre ye samāsīnā sambhavet sarvadhātavaḥ /",
  "GP12garup2_u:4229": "ṣāṭkauśiko hyayaṃ kāyo mātā pitrośca dhātavaḥ // GarP_2,31.34 //",
  "GP12garup2_u:4230": "sambhaveyustathā tārkṣya sarve vātāśca dehinām /",
  "GP12garup2_u:4231": "mūtraṃ purīṣaṃ tadyogā ye cānye vyādhayastathā // GarP_2,31.35 //",
  "GP12garup2_u:4232": "asthi śukraṃ tathā snāyuḥ dehena saha dahyate /",
  "GP12garup2_u:4233": "eṣa te kathitastārkṣya vināśaḥ sarvadehinām // GarP_2,31.36 //",
  "GP12garup2_u:4234": "kathayāmi punasteṣāṃ śarīrañca yathā bhavet /",
  "GP12garup2_u:4235": "ekastambhaṃ snāyubaddhaṃ sthūṇādvayasamuddhṛtam // GarP_2,31.37 //",
  "GP12garup2_u:4236": "indriyaiśca samāyuktaṃ navadvāraṃ śarīrakam /",
  "GP12garup2_u:4237": "viṣayaiśca samākrāntaṃ kāma-krodhasamākulam // GarP_2,31.38 //",
  "GP12garup2_u:4238": "rāga-dveṣasamākīrṇaṃ tṛṣṇādurgasudustaram /",
  "GP12garup2_u:4239": "lobhajālasamāyuktaṃ puraṃ puruṣasaṃjñitam // GarP_2,31.39 //",
  "GP12garup2_u:4240": "etadguṇasamāyuktaṃ śarīraṃ sarvadehinām /",
  "GP12garup2_u:4241": "tiṣṭhanti devatāḥ sarvā bhuvanāni caturdaśa // GarP_2,31.40 //",
  "GP12garup2_u:4242": "ātmānaṃ ye na jānanti te narāḥ paśavaḥ smṛtāḥ /",
  "GP12garup2_u:4243": "evametanmayākhyātaṃ śarīraṃ te caturvidham // GarP_2,31.41 //",
  "GP12garup2_u:4244": "caturaśītilakṣāṇi nirmitā yonayaḥ purā /",
  "GP12garup2_u:4245": "udbhijjāḥ svedajāścaiva aṇḍajāśca jarāyujāḥ // GarP_2,31.42 //",
  "GP12garup2_u:4246": "etatte sarvamākhyātaṃ yatpṛṣṭohaṃ tvayānagha // GarP_2,31.43 //",
  "GP12garup2_u:4247": "iti śrīgāruḍe mahāpurāṇe uttarakhaṇḍe dvitīyāṃśe pretakalpe śrīkṛṣṇagaruḍasaṃvāde dānapha lānyadehapraveśādinirūpaṇaṃ nāmai katriṃśo 'dhyāyaḥ",
  "GP12garup2_u:4248": "_____________________________________________________________",
  "GP12garup2_u:4249": "śrīgaruḍamahāpurāṇam- 32",
  "GP12garup2_u:4250": "tārkṣya uvāca /",
  "GP12garup2_u:4251": "kathamutpadyate janturbhūtagrāme caturvidhe /",
  "GP12garup2_u:4252": "tvacā raktaṃ tathā māṃsaṃ medo majjāsthi jīvitam // GarP_2,32.1 //",
  "GP12garup2_u:4253": "pādau pāṇī tathā guhyaṃ jihvā-keśa-nakhāḥ śiraḥ /",
  "GP12garup2_u:4254": "sandhimārgāśca bahuśo rekhā naikavidhāstathā // GarP_2,32.2 //",
  "GP12garup2_u:4255": "kāmaḥ krodho bhayaṃ lajjā mano harṣaḥ sukhāsukham /",
  "GP12garup2_u:4256": "citritaṃ chidritañcāpi nānājālena veṣṭitam // GarP_2,32.3 //",
  "GP12garup2_u:4257": "indrajālamidaṃ manye saṃsāre 'sārasāgare /",
  "GP12garup2_u:4258": "kartā ko 'tra hṛṣīkeśa saṃsāre duḥ khasaṃkule // GarP_2,32.4 //",
  "GP12garup2_u:4259": "śrīviṣṇuruvāca /",
  "GP12garup2_u:4260": "kathayāmi paraṃ gopyaṃ kośasyāsya vinirṇayam /",
  "GP12garup2_u:4261": "yasya vijñānamātreṇa sarvajñatvaṃ prajyate // GarP_2,32.5 //",
  "GP12garup2_u:4262": "sādhu pṛṣṭaṃ tvayā loke sadayaṃ jīvakāraṇam /",
  "GP12garup2_u:4263": "vainateya śṛṇuṣva tvamekāgrakṛtamānasaḥ // GarP_2,32.6 //",
  "GP12garup2_u:4264": "ṛtukāle ca nārīṇāṃ varjyaṃ dinacatuṣṭayam /",
  "GP12garup2_u:4265": "yatastasmin brahmahatyāṃ purā vṛtrasamutthitām // GarP_2,32.7 //",
  "GP12garup2_u:4266": "brahmā śakrāt samuttārya caturthāṃśena dattavān /",
  "GP12garup2_u:4267": "tāvannālokyate vaktraṃ pāpaṃ yāvadvapuḥ sthitam // GarP_2,32.8 //",
  "GP12garup2_u:4268": "prathame 'hani cāṇḍālī dvitīye brahmaghātinī /",
  "GP12garup2_u:4269": "tṛtīye rajakī jñeyā caturthe 'hani śudhyati // GarP_2,32.9 //",
  "GP12garup2_u:4270": "saptāhāt pitṛdevānāṃ bhavedyogyā kṛtārcane /",
  "GP12garup2_u:4271": "saptāhamadhye yo garbhastatsaṃmbhūtirmalimlucā // GarP_2,32.10 //",
  "GP12garup2_u:4272": "niṣakasamaye pitroryādṛk cittavikalpanā /",
  "GP12garup2_u:4273": "tādṛggarbhasamutpattirjāyate nātra saṃśayaḥ // GarP_2,32.11 //",
  "GP12garup2_u:4274": "yugmāsu puttrā jāyante striyo 'yugmāsu rātriṣu /",
  "GP12garup2_u:4275": "pūrvasaptamamutsṛjya tasmādyugmāsu saṃviśet // GarP_2,32.12 //",
  "GP12garup2_u:4276": "ṣoḍaśarturniśāḥ strīṇāṃ sāmānyāt samudāhṛtaḥ /",
  "GP12garup2_u:4277": "yā caturdaśamī rātrirgarbhastiṣṭhati tatra cet // GarP_2,32.13 //",
  "GP12garup2_u:4278": "guṇabhāgyanidhiḥ putrastatra jāyeta dhārmikaḥ /",
  "GP12garup2_u:4279": "sā niśā tatra sāmānyairna labhyeta khagādhipa // GarP_2,32.14 //",
  "GP12garup2_u:4280": "prāyaśaḥ sambhavatyatra garbhastvaṣṭāhamadhyataḥ /",
  "GP12garup2_u:4281": "pañcame 'hani nārīṇāṃ kāryaṃ mādhuryabhojanam // GarP_2,32.15 //",
  "GP12garup2_u:4282": "kaṭukṣārañca tīkṣṇañca tyājyamuṣṇañca dūrataḥ /",
  "GP12garup2_u:4283": "tatkṣetramoṣadhīpātraṃ bījañcāpyamṛtāyitam // GarP_2,32.16 //",
  "GP12garup2_u:4284": "tasminnuptvā naraḥ svāmī samyak phalamavāpnuyāt /",
  "GP12garup2_u:4285": "tasyāścaivātapo varjya śītalaṃ kevalaṃ caret // GarP_2,32.17 //",
  "GP12garup2_u:4286": "tāmbūlapuṣpaśrīkhaṇḍaiḥ saṃyuktaḥ śucivastrabhṛt /",
  "GP12garup2_u:4287": "dharmamādāya manasi sutalpaṃ saṃviśet pumān // GarP_2,32.18 //",
  "GP12garup2_u:4288": "niṣekasamaye yādṛṅnaracittavikalpanā /",
  "GP12garup2_u:4289": "tādṛksvabhāvasambhūtirjanturviśati kukṣigaḥ // GarP_2,32.19 //",
  "GP12garup2_u:4290": "śukrasoṇitasaṃyoge piṇḍotpattiḥ prajāyate /",
  "GP12garup2_u:4291": "vardhate jaṭhare jantustārāpatirivāmbare // GarP_2,32.20 //",
  "GP12garup2_u:4292": "caitanyaṃ bījarūpaṃ hi śukre nityaṃ vyavasthitam /",
  "GP12garup2_u:4293": "kāmaścittañca śukrañca yadā hyekatvamāpnuyuḥ // GarP_2,32.21 //",
  "GP12garup2_u:4294": "tadā drāvamavāpnoti yoṣāgarbhāśaye naraḥ /",
  "GP12garup2_u:4295": "raktādhikye bhavennārī śukrādhikye bhavet pumān // GarP_2,32.22 //",
  "GP12garup2_u:4296": "śukrasoṇitayo sāmye garbhāḥ ṣaṇḍatvamāpnuyuḥ /",
  "GP12garup2_u:4297": "ahorātreṇa kalilaṃ budvadaṃ pañcabhidinaiḥ // GarP_2,32.23 //",
  "GP12garup2_u:4298": "caturdaśe bhavenmāṃsaṃ miśradhātusamanvitam /",
  "GP12garup2_u:4299": "ghanaṃ māṃsañca viṃśāhe garbhastho vardhate kramāt // GarP_2,32.24 //",
  "GP12garup2_u:4300": "pañcaviṃśatime cāhni balaṃ puṣṭiśca jāyate /",
  "GP12garup2_u:4301": "tathā māse tu sampūrṇe pañcatattvaṃ nidhārayet // GarP_2,32.25 //",
  "GP12garup2_u:4302": "māsadvaye tu sañjāte tvacā medaśca jāyate /",
  "GP12garup2_u:4303": "majjāsthīni tribhirmāsaiḥ keśāṅgulyaścaturthake // GarP_2,32.26 //",
  "GP12garup2_u:4304": "karṇau ca nāsike vakṣo jāyeran māsi pañcame /",
  "GP12garup2_u:4305": "kaṇṭharandhrodaraṃ ṣaṣṭhe guhyādirmāsi saptame // GarP_2,32.27 //",
  "GP12garup2_u:4306": "aṅgapratyaṅgasampūrṇo garbho māsairathāṣṭabhiḥ /",
  "GP12garup2_u:4307": "aṣṭame calate jīvo dhātrīgarbhe punaḥ punaḥ /",
  "GP12garup2_u:4308": "navamemāsi samprāpte garbhasthaujau dṛḍhaṃ bhavet // GarP_2,32.28 //",
  "GP12garup2_u:4309": "cikitsā jāyate tasya garbhavāsaparikṣaye /",
  "GP12garup2_u:4310": "nārī vātha naro vātha napuṃstvaṃ vābhijāyate // GarP_2,32.29 //",
  "GP12garup2_u:4311": "śaktitrayaṃ viśālākṣaṃ ṣāṭkauśikasamāyutam /",
  "GP12garup2_u:4312": "pañcendriyasamopetaṃ daśanāḍīvibhūṣitam // GarP_2,32.30 //",
  "GP12garup2_u:4313": "daśaprāṇaguṇopetaṃ yo jānāti sa yogavit /",
  "GP12garup2_u:4314": "majjāsthiśukramāṃsāni roma raktaṃ balaṃ tathā // GarP_2,32.31 //",
  "GP12garup2_u:4315": "ṣāṭkauśikamidaṃ piṇḍaṃ syājjantoḥ pāñcabhautikam /",
  "GP12garup2_u:4316": "navame daśame māsi jāyate pāñcabhautikaḥ // GarP_2,32.32 //",
  "GP12garup2_u:4317": "sūtivātaiḥ samākṛṣṭaḥ pīḍayā vihvalīkṛtaḥ /",
  "GP12garup2_u:4318": "puṣṭo nāḍyāḥ suṣumṇāyā yoṣidgarbhasthitastvaran // GarP_2,32.33 //",
  "GP12garup2_u:4319": "kṣitirvāri havirbhoktā pavanākāśameva ca /",
  "GP12garup2_u:4320": "ebhirbhūtaiḥ pīḍitastu nibaddhaḥ snāyubandhanaiḥ // GarP_2,32.34 //",
  "GP12garup2_u:4321": "mūlabhūtā ime proktāḥ sapta nāḍyantare sthitāḥ /",
  "GP12garup2_u:4322": "tvacāsthināḍyo romāṇi māṃsañcaivātra pañcamam // GarP_2,32.35 //",
  "GP12garup2_u:4323": "ete pañca guṇāḥ proktā mayā bhūmeḥ khageśvara /",
  "GP12garup2_u:4324": "yathā pañca guṇāścāpastathā tacchṛṇu kāśyapa // GarP_2,32.36 //",
  "GP12garup2_u:4325": "lālā mūtraṃ tathā śukraṃ majjāra raktañca pañcamam /",
  "GP12garup2_u:4326": "āpaḥ pañcaguṇāḥ proktā jñātavyāste prayatnataḥ // GarP_2,32.37 //",
  "GP12garup2_u:4327": "kṣudhā tṛṣā tathā nidrā ālasyaṃ kāntireva ca /",
  "GP12garup2_u:4328": "tejaḥ pañcaguṇaṃ proktaṃ tārkṣya sarvatrayogibhiḥ // GarP_2,32.38 //",
  "GP12garup2_u:4329": "rāgadveṣau tathā lajjā bhayaṃ mohastathaiva ca /",
  "GP12garup2_u:4330": "ityetat kathitaṃ tārkṣya vāyujaṃ guṇapañcakam // GarP_2,32.39 //",
  "GP12garup2_u:4331": "ākuñcanaṃ dhāvanañca laṅghanañca prasāraṇam /",
  "GP12garup2_u:4332": "nirodhaḥ pañcamaḥ prokto vāyoḥ pañca guṇāḥ smṛtāḥ // GarP_2,32.40 //",
  "GP12garup2_u:4333": "ghoṣaścintā ca gāmbhīryaṃ śravaṇaṃ satyasaṃkramaḥ /",
  "GP12garup2_u:4334": "ākāśasya guṇāḥ pañca jñāta vyāstārkṣya yatnataḥ // GarP_2,32.41 //",
  "GP12garup2_u:4335": "śrotraṃ tvak cakṣuṣī jihvā nāsā buddhīndriyāṇi ca /",
  "GP12garup2_u:4336": "pāṇī pādau gudaṃ prāk ca guhyaṃ karmendriyāṇi ca // GarP_2,32.42 //",
  "GP12garup2_u:4337": "iḍāca piṅgalā caiva suṣumṇā ca tṛtīyakā /",
  "GP12garup2_u:4338": "gāndhārī gajajihvā ca pūṣā caiva yasā tathā // GarP_2,32.43 //",
  "GP12garup2_u:4339": "alamvuśā kuhūścaiva śaṅkhinī daśamī smṛtā /",
  "GP12garup2_u:4340": "piṇḍa madhye sthitā hyetāḥ pradhānā daśa nāḍayaḥ // GarP_2,32.44 //",
  "GP12garup2_u:4341": "prāṇāpānau samānaśca udāno vyāna eva ca /",
  "GP12garup2_u:4342": "nāgaḥ kūrmaśca kṛkaro devadatto dhanañjayaḥ // GarP_2,32.45 //",
  "GP12garup2_u:4343": "ityete vāyavaḥ proktā daśa deheṣu susthitāḥ /",
  "GP12garup2_u:4344": "kevalaṃ bhuktamannañca puṣṭidaṃ sarvadehinām // GarP_2,32.46 //",
  "GP12garup2_u:4345": "nayate prāṇado vāyuḥ śarīre sarvasandhiṣu /",
  "GP12garup2_u:4346": "āhāro bhuktamātrastu vāyunā kriyate dvidhā // GarP_2,32.47 //",
  "GP12garup2_u:4347": "sa praviśya guhe samyak pṛthagannaṃ pṛthagjalam /",
  "GP12garup2_u:4348": "ūrdhvamagnerjalaṃ kṛtvā tadannañca jalopari // GarP_2,32.48 //",
  "GP12garup2_u:4349": "agneścādhaḥ svayaṃ prāṇastamagniñca dhamecchanaiḥ /",
  "GP12garup2_u:4350": "vāyunā dhamyamāno 'gniḥ pṛthakkiṭṭaṃ pṛthagrasam // GarP_2,32.49 //",
  "GP12garup2_u:4351": "malairdvādaśabhiḥ kiṭṭaṃ bhinnaṃ dehāt pṛthagbhavet /",
  "GP12garup2_u:4352": "karṇākṣināsikā jihvā dantanābhivapurgudam // GarP_2,32.50 //",
  "GP12garup2_u:4353": "nakhā malāśrayā hyete viṇmūtrañcetyanantakam /",
  "GP12garup2_u:4354": "śukraśoṇitasaṃyogādetat ṣāṭkauśikaṃ smṛtam // GarP_2,32.51 //",
  "GP12garup2_u:4355": "romṇāṃ koṭyastathā tisro 'pyardhakoṭi samanvitāḥ /",
  "GP12garup2_u:4356": "dvātriṃśaddaśanāḥ proktāḥ sāmānyādvinatāsuta // GarP_2,32.52 //",
  "GP12garup2_u:4357": "sapta lakṣāṇi keśāḥ syurnakhāḥ proktāstu viṃśatiḥ /",
  "GP12garup2_u:4358": "māṃsaṃ palasahasraikaṃ sāmānyāddehasaṃsthitam // GarP_2,32.53 //",
  "GP12garup2_u:4359": "raktaṃ palaśataṃ tārkṣyaṃ buddhameva purātanaiḥ /",
  "GP12garup2_u:4360": "palāni daśa medaśca tvacā caiva tu tatsamā // GarP_2,32.54 //",
  "GP12garup2_u:4361": "paladvādaśakaṃ majjā mahāraktaṃ palatrayam /",
  "GP12garup2_u:4362": "śukraṃ dvikuḍavaṃ jñeyaṃ śoṇitaṃ kuḍavaṃ smṛtam // GarP_2,32.55 //",
  "GP12garup2_u:4363": "śleṣmāṇaśca ṣaḍūrdhvañca viṇmūtraṃ tatpramāṇataḥ /",
  "GP12garup2_u:4364": "asthnāṃ hi hyadhikaṃ proktaṃ ṣaṣṭyuttaraśatatrayāt // GarP_2,32.56 //",
  "GP12garup2_u:4365": "evaṃ piṇḍaḥ samākhyāto vaibhavaṃ sampracakṣmahe /",
  "GP12garup2_u:4366": "sukhaṃ duḥ khaṃ bhayaṃ kṣemaṃ karmaṇaiva hi prāpyate // GarP_2,32.57 //",
  "GP12garup2_u:4367": "adhomukhaṃ cordhvapādaṃ garbhādvāyuḥ prakarṣati /",
  "GP12garup2_u:4368": "tale tu karayornyasya vardhate jānupārśvayoḥ // GarP_2,32.58 //",
  "GP12garup2_u:4369": "aṅguṣṭhau copari nyastau jānvāretha karāṅgulī /",
  "GP12garup2_u:4370": "jānupṛṣṭhe tathā netre jānumadhye ca nāsikā // GarP_2,32.59 //",
  "GP12garup2_u:4371": "evaṃ vṛddhiṃ kramādyāti jantuḥ strīgarbhasaṃsthitaḥ /",
  "GP12garup2_u:4372": "kāṭhinyamasthīnyāyānti bhuktapītena jīvati // GarP_2,32.60 //",
  "GP12garup2_u:4373": "nāḍī vāpyāyanī nāma nābhyāṃ tatra nibadhyate /",
  "GP12garup2_u:4374": "strīṇāṃ tathāntrasuṣire sa nibaddhaḥ prajāyate // GarP_2,32.61 //",
  "GP12garup2_u:4375": "krāmanti bhuktapītāni strīṇāṃ garbhodare tathā /",
  "GP12garup2_u:4376": "tairāpyāyitadeho 'sau janturvṛddhimupaiti ca // GarP_2,32.62 //",
  "GP12garup2_u:4377": "smṛtyastatra prayāntyasya bahvyaḥ saṃsārabhūtayaḥ /",
  "GP12garup2_u:4378": "tato nirvedamāyāti pīḍyamāna itastataḥ // GarP_2,32.63 //",
  "GP12garup2_u:4379": "punarnaivaṃ kariṣyāmi bhuktamātra ihodarāt /",
  "GP12garup2_u:4380": "tathātathā yatiṣyāmi garbhaṃ nāpnomyahaṃ yathā // GarP_2,32.64 //",
  "GP12garup2_u:4381": "iti sañcintayañjīvo smṛtvā janmaśatāni vai /",
  "GP12garup2_u:4382": "yāni pūrvānubhūtāni devabhūtātmajāni vai // GarP_2,32.65 //",
  "GP12garup2_u:4383": "tataḥ kālakramājjantuḥ parivartyatvadhomukhaḥ /",
  "GP12garup2_u:4384": "navame daśame vāpi māsi saṃjāyate tataḥ // GarP_2,32.66 //",
  "GP12garup2_u:4385": "niṣkramyamāṇo vātena prājāpatyena pīḍyate /",
  "GP12garup2_u:4386": "niṣkramate ca vilapaṃstadā duḥkhanipīḍitaḥ // GarP_2,32.67 //",
  "GP12garup2_u:4387": "niṣkrāmaṃścodarānmūrchāmasahyāṃ pratipadyate /",
  "GP12garup2_u:4388": "prāpnoti cetanāṃ cāsau vāyusparśasukhānvitaḥ // GarP_2,32.68 //",
  "GP12garup2_u:4389": "tatastaṃ vaiṣṇavī māyā samāskandati mohinī /",
  "GP12garup2_u:4390": "tayā vimohitātmāsau jñānabhraṃśamavāpnute // GarP_2,32.69 //",
  "GP12garup2_u:4391": "bhraṣṭajñānaṃ bālabhāve tato jantuḥ prapadyate /",
  "GP12garup2_u:4392": "tataḥ kaumārakāvasthāṃ yauvanaṃ vṛddhatāmapi // GarP_2,32.70 //",
  "GP12garup2_u:4393": "punaśca tadvanmaraṇaṃ janma prāpnoti mānavaḥ /",
  "GP12garup2_u:4394": "tataḥ saṃsāracakre 'smin bhrāmyate ghaṭayantravat // GarP_2,32.71 //",
  "GP12garup2_u:4395": "kadācitsvargamāpnoti kadācinnirayaṃ naraḥ /",
  "GP12garup2_u:4396": "svargaṃ ca nirayaṃ caiva svakarmaphalamaśnute // GarP_2,32.72 //",
  "GP12garup2_u:4397": "kadācidbhuktakarmā ca bhuvaṃ svalpena gacchati /",
  "GP12garup2_u:4398": "svarloke narake caiva bhuktaprāye dvijottamāḥ // GarP_2,32.73 //",
  "GP12garup2_u:4399": "narakeṣu mahadduḥkhametadyatsvargavāsinaḥ /",
  "GP12garup2_u:4400": "dṛśyate nātra modante pātyamānāstu nārakaiḥ // GarP_2,32.74 //",
  "GP12garup2_u:4401": "svarge 'pi duḥ khamatulaṃ yadārohaṇakālataḥ /",
  "GP12garup2_u:4402": "prabhṛtyahaṃ patiṣyāmītyetanmanasi vartate // GarP_2,32.75 //",
  "GP12garup2_u:4403": "nāra kāṃścaiva samprekṣya mahadduḥ khamavāpyate /",
  "GP12garup2_u:4404": "evaṃ gatimahaṃ gantetyaharniśamanirvṛtaḥ // GarP_2,32.76 //",
  "GP12garup2_u:4405": "garbhavāse mahadduḥ khaṃ jāyamānasya yonijam /",
  "GP12garup2_u:4406": "jātasya bālabhāve 'pi vṛddhatve duḥkhameva ca // GarP_2,32.77 //",
  "GP12garup2_u:4407": "kāmerṣyākrodhasambandhādyauvane 'pi ca duḥ saham /",
  "GP12garup2_u:4408": "duḥsvapnaṃ yā vṛddhatā ca maraṇe duḥ khamutkaṭam // GarP_2,32.78 //",
  "GP12garup2_u:4409": "kṛṣyamāṇaśca yāmyaiḥ sa narake 'pi ca yātyadhaḥ /",
  "GP12garup2_u:4410": "punaśca garbhājjanma syānmaraṇaṃ duṣkaraṃ tathā // GarP_2,32.79 //",
  "GP12garup2_u:4411": "evaṃ saṃsāracakre 'smijjantavo ghaṭayantravat /",
  "GP12garup2_u:4412": "bhrāmyante prāktanairbadhairbaddhā vidhyanti cāsakṛt // GarP_2,32.80 //",
  "GP12garup2_u:4413": "nāsti pakṣinsukhaṃ kiñcitkṣetre duḥ khaśatākule /",
  "GP12garup2_u:4414": "vinatāsuta mokṣāya yatitavyaṃ tato naraiḥ // GarP_2,32.81 //",
  "GP12garup2_u:4415": "etatte sarvamākhyātaṃ yathā garbhasya saṃsthitiḥ /",
  "GP12garup2_u:4416": "kathayāmi kramapraśraṃ pṛṣṭaṃ vā vartate spṛhā // GarP_2,32.82 //",
  "GP12garup2_u:4417": "garuḍa uvāca /",
  "GP12garup2_u:4418": "madhye kṛtamahāpraśradvayasyāptaṃ mayottaram /",
  "GP12garup2_u:4419": "praśrasyāpi tṛtīyasya uttaraṃ ca vidhīyatām // GarP_2,32.83 //",
  "GP12garup2_u:4420": "śrīkṛṣṇa uvāca /",
  "GP12garup2_u:4421": "mriyamāṇasya kiṃ kṛtyamiti tvaṃ pṛṣṭavānasi /",
  "GP12garup2_u:4422": "śṛṇu tatrottaraṃ tūktaṃ kathayāmi samāsataḥ // GarP_2,32.84 //",
  "GP12garup2_u:4423": "āsannamaraṇaṃ jñātvā puruṣaṃ snāpayettataḥ /",
  "GP12garup2_u:4424": "gomūtragomayasumṛttīrthodakakuśodakaiḥ // GarP_2,32.85 //",
  "GP12garup2_u:4425": "vāsasī paridhāryātha dhaute tu śuci nī śubhe /",
  "GP12garup2_u:4426": "darbhāṇyādau samāstīrya dakṣiṇāgrānvikīrya ca // GarP_2,32.86 //",
  "GP12garup2_u:4427": "tilān gomayaliptāyāṃ bhūmau tatra niveśayet // GarP_2,32.87 //",
  "GP12garup2_u:4428": "prāgudakśirasaṃ vāpi mukhe svarṇaṃ viniḥ kṣepet /",
  "GP12garup2_u:4429": "śālagrāmaśilā tatra tulasī ca khageśvara // GarP_2,32.88 //",
  "GP12garup2_u:4430": "vidheyā sannidhau sarpirdīpaṃ prajvālayetpunaḥ /",
  "GP12garup2_u:4431": "namo bhagavate vāsudevāyeti japastathā // GarP_2,32.89 //",
  "GP12garup2_u:4432": "ādau tu praṇavaṃ kṛtvā pūjādāne tataḥ smṛte /",
  "GP12garup2_u:4433": "samabhyarcya hṛṣīkeśaṃ puṣpadhūpādibhistataḥ // GarP_2,32.90 //",
  "GP12garup2_u:4434": "praṇipātaiḥ stavaiḥ puṇyairdhyā nayogena pūjayet /",
  "GP12garup2_u:4435": "dattvā dānaṃ ca viprebhyo dīnānāthebhya eva ca // GarP_2,32.91 //",
  "GP12garup2_u:4436": "puttre mitre kalatre ca kṣetradhānyadhanādiṣu /",
  "GP12garup2_u:4437": "nivartayenmamatvaṃ ca viṣṇoḥ pādau hṛdi smaran // GarP_2,32.92 //",
  "GP12garup2_u:4438": "uccaiḥ puruṣasūktaṃ ca yadi śreṣṭhāpadastadā /",
  "GP12garup2_u:4439": "puttrādyāḥ prapaṭheyuste mriyamāṇe nije jane // GarP_2,32.93 //",
  "GP12garup2_u:4440": "etatte sarvamākhyātaṃ kṛtyaṃ mṛtyāvupasthite /",
  "GP12garup2_u:4441": "phalamapyasya kṛtsnasya samāsātte vadāmyaham // GarP_2,32.94 //",
  "GP12garup2_u:4442": "snānena śucitāprāptirapāvitryahṛtistataḥ /",
  "GP12garup2_u:4443": "tato viṣṇoḥ smṛtistasya jñānātsarvaphalapradā // GarP_2,32.95 //",
  "GP12garup2_u:4444": "darbhatūlī nayetsvargamāturaṃ tu na saṃśayaḥ /",
  "GP12garup2_u:4445": "tilairdarbhaiśca niḥ kṣiptaiḥ snānaṃ kratumayaṃ bhavet // GarP_2,32.96 //",
  "GP12garup2_u:4446": "brahmā viṣṇuśca rudraśca śrīrhutāśastathaiva ca /",
  "GP12garup2_u:4447": "maṇḍale copatiṣṭhanti tasmātkurvīta maṇḍalam // GarP_2,32.97 //",
  "GP12garup2_u:4448": "prāgudagvā kṛteneha śirasā lokamuttamam /",
  "GP12garup2_u:4449": "vrajate yadi pāpasyālpatvaṃ puṃso bhavetkhaga // GarP_2,32.98 //",
  "GP12garup2_u:4450": "pañcaratne mukhe mukte jive jñānaṃ prarohati /",
  "GP12garup2_u:4451": "tulasī brāhmaṇā gāvo viṣṇurekādaśī khaga // GarP_2,32.99 //",
  "GP12garup2_u:4452": "pañca pravahaṇānyeva bhavābdhau majjatāṃ nṛṇām /",
  "GP12garup2_u:4453": "viṣṇurekādaśī gītā tulasī vipradhenavaḥ // GarP_2,32.100 //",
  "GP12garup2_u:4454": "asāre durgasaṃsāre ṣaṭpadī bhaktidāyinī /",
  "GP12garup2_u:4455": "namo bhagavate vāsudevāyeti japannaraḥ // GarP_2,32.101 //",
  "GP12garup2_u:4456": "oṅkārapūrvaṃ sāyujyaṃ prāpnuyānnātra saṃśayaḥ /",
  "GP12garup2_u:4457": "pūjayāpi ca mallokaprāptirārāddivaṃ vrajet // GarP_2,32.102 //",
  "GP12garup2_u:4458": "bandhābhāve mamatvetu jñānaṃ puruṣasūktataḥ /",
  "GP12garup2_u:4459": "yasyayasyādhikatvaṃ tu sādhaneṣveṣu kāśyapa // GarP_2,32.103 //",
  "GP12garup2_u:4460": "tattatphalasyāpyādhikyaṃ bhavatītyavadhāraya /",
  "GP12garup2_u:4461": "dātavyāni yathāśaktyā prīto 'sau sarvadā bhavet // GarP_2,32.104 //",
  "GP12garup2_u:4462": "etatte sarvamākhyātaṃ snānādiṣu phalaṃ mayā /",
  "GP12garup2_u:4463": "brahmāṇḍe ye guṇāḥ santi śarīre te vyavasthitāḥ // GarP_2,32.105 //",
  "GP12garup2_u:4464": "pātālabhūdharā lokāstathānye dvīpasāgarāḥ /",
  "GP12garup2_u:4465": "ādityādigrahāḥ sarve piṇḍamadhye vyavasthitāḥ // GarP_2,32.106 //",
  "GP12garup2_u:4466": "pādādhastu talaṃ jñeyaṃ pādordhvaṃ vitalaṃ tathā /",
  "GP12garup2_u:4467": "jānubhyāṃ sutalaṃ viddhi sakthideśe mahātalam // GarP_2,32.107 //",
  "GP12garup2_u:4468": "tathā talātalañcorau guhyadeśe rasātalam /",
  "GP12garup2_u:4469": "pātālaṃ kaṭisaṃsthantu pādādau lakṣayedbudhaḥ // GarP_2,32.108 //",
  "GP12garup2_u:4470": "bhūrlokaṃ nābhimadhye tu bhuvarlokaṃ tadūrdhvataḥ /",
  "GP12garup2_u:4471": "svargalokaṃ hṛdaye vidyāt kaṇṭhadeśe mahastathā // GarP_2,32.109 //",
  "GP12garup2_u:4472": "janalokaṃ vaktradeśe tapolokaṃ lalāṭake /",
  "GP12garup2_u:4473": "satyalokaṃ mahārandhre bhuvanāni caturdaśa // GarP_2,32.110 //",
  "GP12garup2_u:4474": "trikoṇe saṃsthito meruradhaḥ koṇe ca mandaraḥ /",
  "GP12garup2_u:4475": "dakṣiṇe ceva kailāso vāmabhāge himācalaḥ // GarP_2,32.111 //",
  "GP12garup2_u:4476": "niṣadhaścordhvabhāge ca dakṣiṇe gandhamādanaḥ /",
  "GP12garup2_u:4477": "malayo (ramaṇo) vāmarekhāyāṃ saptaite kulaparvatāḥ // GarP_2,32.112 //",
  "GP12garup2_u:4478": "asthisthāne sthito jambūḥ śāko majjāsu saṃsthitaḥ /",
  "GP12garup2_u:4479": "kuśadvīpaḥ sthito māṃse krauñcadvīpaḥ śirāsthitaḥ // GarP_2,32.113 //",
  "GP12garup2_u:4480": "tvacāyāṃ śālmalidvāpo plakṣaḥ romṇāṃ ca sañcaye /",
  "GP12garup2_u:4481": "nakhasthaḥ puṣkaradvīpaḥ sāgarāstadanantaram // GarP_2,32.114 //",
  "GP12garup2_u:4482": "kṣārodaśca tathā mūtre kṣāre kṣīrodasāgaraḥ /",
  "GP12garup2_u:4483": "surodadhiśca śleṣmasthaḥ majjāyāṃ ghṛtasāgaraḥ // GarP_2,32.115 //",
  "GP12garup2_u:4484": "rasodadhiṃ rase vidyācchoṇite dadhisagaram /",
  "GP12garup2_u:4485": "svādulaṃ lambikāsthāne garbhodaṃ śukrasaṃsthitam // GarP_2,32.116 //",
  "GP12garup2_u:4486": "nādacakre sthitaḥ sūryo binducakre ca candramāḥ /",
  "GP12garup2_u:4487": "locanasthaḥ kujo jñeyo hṛdaye ca budhaḥ smṛtaḥ // GarP_2,32.117 //",
  "GP12garup2_u:4488": "viṣṇusthāne guruṃ vidyācchrukre śukro vyavasthitaḥ /",
  "GP12garup2_u:4489": "nābhisthāne sthito mando mukhe rāhuḥ sthitaḥ sadā // GarP_2,32.118 //",
  "GP12garup2_u:4490": "pāyu (da) sthāne sthitaḥ ketuḥ śarīre grahamaṇḍalam /",
  "GP12garup2_u:4491": "vibhaktañca samākhyātamāpādatalamastakam // GarP_2,32.119 //",
  "GP12garup2_u:4492": "utpannā ye hi saṃsāre mriyante te na saṃśayaḥ /",
  "GP12garup2_u:4493": "bubhukṣā ca tṛṣā raudrā dāhodbhūtā ca mūrchanā // GarP_2,32.120 //",
  "GP12garup2_u:4494": "yatra pīḍāstvimā raudrāstā vai vṛścikadaṃśajāḥ /",
  "GP12garup2_u:4495": "vināśaḥ pūrṇakāle ca jāyate sarvadehinām // GarP_2,32.121 //",
  "GP12garup2_u:4496": "agre agre hi dhāvanti yamalokagatasyavai /",
  "GP12garup2_u:4497": "taptavālukamadhyena prajvaladvahnimadhyataḥ // GarP_2,32.122 //",
  "GP12garup2_u:4498": "keśagrāhaiḥ samākrāntā nīyante yamakiṅkaraiḥ /",
  "GP12garup2_u:4499": "pāpiṣṭhāstvadhamāstārkṣya dayādharmavivirjitāḥ // GarP_2,32.123 //",
  "GP12garup2_u:4500": "yamaloke vasantyete kuṭyāṃ janma na vidyate /",
  "GP12garup2_u:4501": "evaṃ sañjāyate tārkṣya martye jantuḥ svakarmabhiḥ // GarP_2,32.124 //",
  "GP12garup2_u:4502": "utpannā ye hi saṃsāre mriyante te na saṃśayaḥ /",
  "GP12garup2_u:4503": "āyuḥ karma ca vittañca vidyā nidhanameva ca // GarP_2,32.125 //",
  "GP12garup2_u:4504": "pañcaitāni hi sṛjyante garbhasthasyaiva dehinaḥ /",
  "GP12garup2_u:4505": "karmaṇā jāyate jantuḥ karmaṇaiva pralīyate // GarP_2,32.126 //",
  "GP12garup2_u:4506": "sukhaṃ duḥ khaṃ bhayaṃ kṣemaṃ karmaṇaivābhipadyate /",
  "GP12garup2_u:4507": "adhomukhaṃ cordhvapādaṃ garbhādvāyuḥ prakarṣati // GarP_2,32.127 //",
  "GP12garup2_u:4508": "janmato vaiṣṇavī māyā saṃmohayati satvaram /",
  "GP12garup2_u:4509": "svakarmakṛtasambandho janturjanma prapadyate // GarP_2,32.128 //",
  "GP12garup2_u:4510": "sukṛtāduttamo bhogabhogyavān sukule bhavet /",
  "GP12garup2_u:4511": "yathāyathā duṣkṛtaṃ tat kule hīne prajāyate // GarP_2,32.129 //",
  "GP12garup2_u:4512": "daridro vyādhito mūrkhaḥ pāpakṛdduḥ khabhājanam /",
  "GP12garup2_u:4513": "ataḥ paraṃ kimarthaṃ te kathayāmi khageśvara // GarP_2,32.130 //",
  "GP12garup2_u:4514": "iti śrīgāruḍe mahāpurāṇe uttarakhaṇḍe dvitīdṛ dharmadṛpretadṛśrīkṛṣṇagaruḍasaṃvāde jantūtpattitadgadhātvādivibhāgabhuvanādivibhāgavarṇanaṃ nāma dvātriṃśo 'dhyāyaḥ",
  "GP12garup2_u:4515": "_____________________________________________________________",
  "GP12garup2_u:4516": "śrīgaruḍamahāpurāṇam- 33",
  "GP12garup2_u:4517": "garuḍa uvāca /",
  "GP12garup2_u:4518": "utpattilakṣaṇaṃ jantoḥ kathitaṃ mayi puttrake /",
  "GP12garup2_u:4519": "yamalokaḥ kiyanmātrastrailokye sacarācare /",
  "GP12garup2_u:4520": "vistaraṃ tasya me brūhi adhvā caiva kiyān smṛtaḥ // GarP_2,33.1 //",
  "GP12garup2_u:4521": "kaiśca pāpaiḥ kṛtairdeva kena vā śubhakarmaṇā /",
  "GP12garup2_u:4522": "gacchanti mānavāstatra kathayasva viśeṣataḥ // GarP_2,33.2 //",
  "GP12garup2_u:4523": "śrībhagavānuvāca /",
  "GP12garup2_u:4524": "ṣaṭaśītisahasrāṇi yojanānāṃ pramāṇataḥ /",
  "GP12garup2_u:4525": "yamalokasya cādhvānamantarā mānuṣasya ca // GarP_2,33.3 //",
  "GP12garup2_u:4526": "dhmātatāmramivātapto jvaladdurgo mahāpathaḥ /",
  "GP12garup2_u:4527": "tatra gacchanti pāpiṣṭhā mānavā mūḍhacetasaḥ // GarP_2,33.4 //",
  "GP12garup2_u:4528": "kaṇṭakāśca sutīkṣṇā vai vividhā ghoradarśanāḥ /",
  "GP12garup2_u:4529": "taistuvālukṣitirvyāptā hutāśaśca tatholbaṇaḥ // GarP_2,33.5 //",
  "GP12garup2_u:4530": "vṛkṣacchāyā na tatrāsti yatra viśramate naraḥ /",
  "GP12garup2_u:4531": "gṛhītaḥ kālapāśaiśca kṛtaiḥ karmabhirulbaṇaiḥ // GarP_2,33.6 //",
  "GP12garup2_u:4532": "tasmin mārge na cānnādyaṃ yena prāṇān prapoṣayet /",
  "GP12garup2_u:4533": "na jalaṃ dṛśyate tatra tṛṣā yena vilīyate // GarP_2,33.7 //",
  "GP12garup2_u:4534": "kṣudhayā pīḍito yāti tṛṣṇayā ca mahāpathe /",
  "GP12garup2_u:4535": "śītena kampate kvāpi yamamārge 'tidurgame // GarP_2,33.8 //",
  "GP12garup2_u:4536": "yadyasya yādṛśaṃ pāpaṃ sa panthāstasya tādṛśaḥ /",
  "GP12garup2_u:4537": "sudīnāḥ kṛpaṇā mūḍhā duḥ khairvyāptāstaranti tam // GarP_2,33.9 //",
  "GP12garup2_u:4538": "rudanti dāruṇaṃ kecit keciddrohaṃ vadanti ca /",
  "GP12garup2_u:4539": "ātmakarmakṛtairdeṣaiḥ pacyamānā muhurmuhuḥ // GarP_2,33.10 //",
  "GP12garup2_u:4540": "īdṛgvidhaḥ sa vai panthā vijñeyo dāruṇaḥ khaga /",
  "GP12garup2_u:4541": "vitṛṣṇā ye narā loke sukhaṃ tasmin vrajanti te // GarP_2,33.11 //",
  "GP12garup2_u:4542": "yāniyāni ca dānāni dattāni bhuvi mānavaiḥ /",
  "GP12garup2_u:4543": "tānitānyupatiṣṭhanti yamaloke puraḥ pathi // GarP_2,33.12 //",
  "GP12garup2_u:4544": "pāpino nopatiṣṭhanti dāhaśrāddhajalāñjali /",
  "GP12garup2_u:4545": "bhramanti vāyubhūtāste ye kṣudrāḥ pāpakarmiṇaḥ // GarP_2,33.13 //",
  "GP12garup2_u:4546": "īdṛśaṃ vartma tadraudraṃ kathitaṃ tava suvrata /",
  "GP12garup2_u:4547": "punaśca kathayiṣyāmi yamamārgasya yā sthitiḥ // GarP_2,33.14 //",
  "GP12garup2_u:4548": "yāmyanairṛtayormadhye puraṃ vaivasvatasya tu /",
  "GP12garup2_u:4549": "sarvaṃ vajramayaṃ divyamabhedyaṃ tat surāsuraiḥ // GarP_2,33.15 //",
  "GP12garup2_u:4550": "caturaśraṃ caturdvāraṃ saptaprākāratoraṇam /",
  "GP12garup2_u:4551": "svayaṃ tiṣṭhati vai yasyāṃ yamo dūtaiḥ samanvitaḥ // GarP_2,33.16 //",
  "GP12garup2_u:4552": "yojanānāṃ sahasraṃ vai pramāṇena taducyate /",
  "GP12garup2_u:4553": "sarvaratnamayaṃ divyaṃ vidyujjvālārkataijasam // GarP_2,33.17 //",
  "GP12garup2_u:4554": "tadguhaṃ dharmarājasya vistīrṇaṃ kāñcanaprabham /",
  "GP12garup2_u:4555": "yojanānāṃ pañcaśatapramāṇena samucchritam // GarP_2,33.18 //",
  "GP12garup2_u:4556": "vṛtaṃ stambhasahasraistu vaidūryamaṇimaṇḍitam /",
  "GP12garup2_u:4557": "muktājālagavākṣaṃ ca patākāśatabhūṣitam // GarP_2,33.19 //",
  "GP12garup2_u:4558": "ghaṇṭāśataninādāḍhyaṃ toraṇānāṃ śatairvṛtam /",
  "GP12garup2_u:4559": "evamādibhiranyaiśca bhūṣaṇairbhūṣitaṃ sadā // GarP_2,33.20 //",
  "GP12garup2_u:4560": "tatrastho bhagavān dharma āsane tu same śubhe /",
  "GP12garup2_u:4561": "daśayo janavistīrṇe nīlajīmūtasannibhe // GarP_2,33.21 //",
  "GP12garup2_u:4562": "dharmajño dharmaśīlaśca dharmayukto hito yamaḥ /",
  "GP12garup2_u:4563": "bhayadaḥ pāpayuktānāṃ dhārmikāṇāṃ sukhapradaḥ // GarP_2,33.22 //",
  "GP12garup2_u:4564": "mandamāru tasaṃyogairutsavairvividhaistathā /",
  "GP12garup2_u:4565": "vyākhyānairvividhairyuktaḥ śaṅkhavāditraniḥ svanaiḥ // GarP_2,33.23 //",
  "GP12garup2_u:4566": "puramadhyapraveśe tu citraguptasya vai gṛham /",
  "GP12garup2_u:4567": "pañcaviṃśatisaṃkhyānāṃ yojanānāṃ suvistaram // GarP_2,33.24 //",
  "GP12garup2_u:4568": "daśocchritaṃ mahādivyaṃ lohaprākāravoṣṭitam /",
  "GP12garup2_u:4569": "pratolīśatasaṃcāraṃ patatākāśataśobhitam // GarP_2,33.25 //",
  "GP12garup2_u:4570": "dīpikāśatasaṅkīrṇaṃ gītadhvanisamākulam /",
  "GP12garup2_u:4571": "vicitracitrakuśalaiścitraguptasya vai gṛham // GarP_2,33.26 //",
  "GP12garup2_u:4572": "maṇimuktāmaye divye āsane paramādbhute /",
  "GP12garup2_u:4573": "tatrastho gaṇayatyāyurmānuṣeṣvitareṣu ca // GarP_2,33.27 //",
  "GP12garup2_u:4574": "na muhyati kadācit sa sukṛte duṣkṛte 'pi vā /",
  "GP12garup2_u:4575": "yadyenopārjitaṃ yāvat tāvadvai vetti tasya tat // GarP_2,33.28 //",
  "GP12garup2_u:4576": "daśāṣṭadoṣarahitaṃ kṛta karma likhatyasau /",
  "GP12garup2_u:4577": "citraguptālayāt ācyāṃ jvarasyāsti mahāgṛham // GarP_2,33.29 //",
  "GP12garup2_u:4578": "dakṣiṇe cāpi śūlasya latāvisphoṭakasya ca /",
  "GP12garup2_u:4579": "paścime kāla pāśasya ajīrṇasyārucestathā // GarP_2,33.30 //",
  "GP12garup2_u:4580": "madhyapīṭhottare jñeyo tathā cānyā viṣacikā /",
  "GP12garup2_u:4581": "aiśanyāṃ vai śiro 'rtiśca āgneyyāñcaiva mṛkatā // GarP_2,33.31 //",
  "GP12garup2_u:4582": "atisāraśca nairṛtyāṃ vāyavyāṃ dāhasaṃjñakaḥ /",
  "GP12garup2_u:4583": "ebhiḥ parivṛto nityaṃ citraguptaḥ sa tiṣṭhati // GarP_2,33.32 //",
  "GP12garup2_u:4584": "yat karma kurute kaścittat sarvaṃ vilakhatyasau /",
  "GP12garup2_u:4585": "dharmarājagṛhadvāri dūtāstārkṣya tathā niśi /",
  "GP12garup2_u:4586": "tiṣṭhanti pāpakarmāṇaḥ pacyamānā narādhamāḥ // GarP_2,33.33 //",
  "GP12garup2_u:4587": "yamadūtairmahāpāśairhanyamānāśca mudgaraiḥ /",
  "GP12garup2_u:4588": "vadhyante vividhaiḥ pāpaiḥ pūrvakarmakṛtairnarāḥ // GarP_2,33.34 //",
  "GP12garup2_u:4589": "nānāprahāraṇāgraiśca nānāyantraistathā pare /",
  "GP12garup2_u:4590": "chidyante pāpakarmāṇaḥ krakacaiḥ kāṣṭhavaddvidhā // GarP_2,33.35 //",
  "GP12garup2_u:4591": "anye jvaladbhiraṅgārairveṣṭitāḥ parito bhṛśam /",
  "GP12garup2_u:4592": "pūrvakarmavipākena dhmāyante lohapiṇḍavat // GarP_2,33.36 //",
  "GP12garup2_u:4593": "kṣiptvānye ca dharāpṛṣṭhe kuṭhāreṇāvakartitāḥ /",
  "GP12garup2_u:4594": "krandamānāśca dṛśyante pūrvakarmavipākataḥ // GarP_2,33.37 //",
  "GP12garup2_u:4595": "kecidguḍamayaiḥ pākaistailapākaistathā pare /",
  "GP12garup2_u:4596": "pīḍyante yamadūtaiśca pāpiṣṭhāḥ subhṛśaṃ narāḥ // GarP_2,33.38 //",
  "GP12garup2_u:4597": "kṣaṇāhni prārthayantyanye dehidehīti koṭiśaḥ /",
  "GP12garup2_u:4598": "yamaloke mayā dṛṣṭā mamasvaṃ bhakṣitaṃ tvayā // GarP_2,33.39 //",
  "GP12garup2_u:4599": "ityevaṃ bahuśastārkṣya narakāḥ pāpināṃ smṛtāḥ /",
  "GP12garup2_u:4600": "karmabhirbahubhiḥ proktaiḥ sarvaśāstreṣu bhāṣitaiḥ /",
  "GP12garup2_u:4601": "dānopakāraṃ vakṣyāmi yathā tatra sukhaṃ bhavet // GarP_2,33.40 //",
  "GP12garup2_u:4602": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pratakalpe śrīkṛṣṇagaruḍasaṃvāde yamalokavistṛtidṛvarṇanaṃ nāma trayastriṃśo 'dhyāyaḥ",
  "GP12garup2_u:4603": "_____________________________________________________________",
  "GP12garup2_u:4604": "śrīgaruḍamahāpurāṇam- 34",
  "GP12garup2_u:4605": "śrīkṛṣṇa uvāca /",
  "GP12garup2_u:4606": "śṛṇu tārkṣya yathānyāyaṃ dharmādharmsya lakṣaṇam /",
  "GP12garup2_u:4607": "sukṛtaṃ duṣkṛtaṃ nṝṇāmagre dhāvati dhāvatām // GarP_2,34.1 //",
  "GP12garup2_u:4608": "kṛte tapaḥ praśaṃsanti tretāyāṃ jñānasādhanam /",
  "GP12garup2_u:4609": "dvāpare yajñadāne ca dānamekaṃ kalau yuge // GarP_2,34.2 //",
  "GP12garup2_u:4610": "gṛhasthānāṃ smṛto dharma uttamānāṃ vicakṣaṇaiḥ /",
  "GP12garup2_u:4611": "iṣṭāpūrte svaśaktyā hi kurvatāṃ nāsti pātakam // GarP_2,34.3 //",
  "GP12garup2_u:4612": "vṛkṣastu ropito yena khanikūpajalāśayāḥ /",
  "GP12garup2_u:4613": "yamamārge sukhaṃ tasya vrajato nitarāṃ bhavet // GarP_2,34.4 //",
  "GP12garup2_u:4614": "agnitāpapradātāre yaiḥ śītapīḍite dvije /",
  "GP12garup2_u:4615": "tapyamānāḥ sukhaṃ yānti sarva kāmaiḥ prapūritāḥ // GarP_2,34.5 //",
  "GP12garup2_u:4616": "suvarṇamaṇimuktādi vastrāṇyābharaṇāni ca /",
  "GP12garup2_u:4617": "tena sarvamidaṃ dattaṃ yena dattā vasundharā // GarP_2,34.6 //",
  "GP12garup2_u:4618": "yāniyāni ca bhūtāni dattāni bhuvi mānavaiḥ /",
  "GP12garup2_u:4619": "yamalokapathe tāni tiṣṭhantyeṣāṃ samīpataḥ // GarP_2,34.7 //",
  "GP12garup2_u:4620": "vyañjanāni vicitrāṇi bhakṣyabhojyāni yāni ca /",
  "GP12garup2_u:4621": "dadāti vidhinā putra prete tadu patiṣṭhati // GarP_2,34.8 //",
  "GP12garup2_u:4622": "ātmā vai putranāmāsti putrastrātā yamālaye /",
  "GP12garup2_u:4623": "tārayet pitaraṃ ghorāt tena puttraḥ pravakṣyate // GarP_2,34.9 //",
  "GP12garup2_u:4624": "ato deyañca putreṇa śrāddhamājī vitāvadhi /",
  "GP12garup2_u:4625": "ativāhastadā preto bhogān vai labhate hi saḥ // GarP_2,34.10 //",
  "GP12garup2_u:4626": "dahyamānasya pretasya svajanairyo jalāñjaliḥ /",
  "GP12garup2_u:4627": "dīyate pretarūpo 'sau prīto yāti yamālaye // GarP_2,34.11 //",
  "GP12garup2_u:4628": "apakve mṛnmaye pātre dugdhaṃ dattaṃ dinatrayam /",
  "GP12garup2_u:4629": "kāṣṭhatrayaṃ guṇairbaddhvā prītyai rātrau catuṣpathe // GarP_2,34.12 //",
  "GP12garup2_u:4630": "prathame 'hni dvitīye ca tṛtīye ca tathā khaga /",
  "GP12garup2_u:4631": "ākāśasthaṃ pibeddugdhaṃ preto vāyuvapurdharaḥ // GarP_2,34.13 //",
  "GP12garup2_u:4632": "caturthe sañcayaḥ kāryaḥ caturthe?vāpi sāgnike /",
  "GP12garup2_u:4633": "asthisañcayanaṃ kāryaṃ dadyādāpāñjaliṃ tataḥ // GarP_2,34.14 //",
  "GP12garup2_u:4634": "na pūrvāhne na madhyāhne nāparāhne na sandhiṣu /",
  "GP12garup2_u:4635": "yāte prathamayāme tu dadyādāpajalāñjaṃlīn // GarP_2,34.15 //",
  "GP12garup2_u:4636": "puttreṇa datte te sarve gotriṇo hitabāndhavāḥ /",
  "GP12garup2_u:4637": "svajātyaiḥ parajātyaiśca deyo nadyāṃ jalāñjaliḥ // GarP_2,34.16 //",
  "GP12garup2_u:4638": "gantavyaṃ naiva vipreṇa dātuṃ śīghraṃ jalāñjalim /",
  "GP12garup2_u:4639": "nivṛttāśca yadā nāryo lokācāraḥ sadābhavet // GarP_2,34.17 //",
  "GP12garup2_u:4640": "pañcatvañca gate śūdre yaḥ kāṣṭhaṃ nayate citām /",
  "GP12garup2_u:4641": "anuvrajedyadā viprastrirātramaśucirbhavet // GarP_2,34.18 //",
  "GP12garup2_u:4642": "trirātre ca tataḥ pūrṇe nadīṃ gacchet samudragām /",
  "GP12garup2_u:4643": "prāṇāyāmaśataṃ kṛtvā ghṛtaṃ prāśya viśudhyati // GarP_2,34.19 //",
  "GP12garup2_u:4644": "śūdro gacchati sarvatra vaiśyastriṣu dvayoḥ paraḥ /",
  "GP12garup2_u:4645": "gacchati svīyavarṇeṣu dātuṃ prete jalāñjalim // GarP_2,34.20 //",
  "GP12garup2_u:4646": "datte jalāñjalau paścādvidadhyāddantadhāvanam /",
  "GP12garup2_u:4647": "tyajanti gotriṇaḥ sarve dināni nava kāśyapa // GarP_2,34.21 //",
  "GP12garup2_u:4648": "jalāñjaliṃ tathā dātuṃ gacchanti dvijasattamāḥ /",
  "GP12garup2_u:4649": "yatra sthāne mṛto yastu adhvanyapi gṛhe 'pi vā /",
  "GP12garup2_u:4650": "viśleṣastu tataḥ sthānānna kvacidvihito budhaiḥ // GarP_2,34.22 //",
  "GP12garup2_u:4651": "strījanaścāgrato gacchet pṛṣṭhato navasañcayaḥ /",
  "GP12garup2_u:4652": "ācamanaṃ vidhātavyaṃ pāṣāṇopari saṃsthitaiḥ // GarP_2,34.23 //",
  "GP12garup2_u:4653": "yavāṃśca sarṣapān dūrvāḥ pūrṇapātre vilokayet /",
  "GP12garup2_u:4654": "prāśayennimbapatrāṇi snehasnānaṃ samācaret // GarP_2,34.24 //",
  "GP12garup2_u:4655": "gotribhirna ca kartavyaṃ gṛhānnañca na bhojayet /",
  "GP12garup2_u:4656": "bhuñjīta mṛnmaye pātre uttānañca vivarjayet // GarP_2,34.25 //",
  "GP12garup2_u:4657": "mṛtakasya guṇā grāhyā yamagāthāṃ samudgiret /",
  "GP12garup2_u:4658": "śubhāśubhe ca dhyātavye pūrvakarmopasañcite // GarP_2,34.26 //",
  "GP12garup2_u:4659": "labdhenaiva ca dehena bhuṅkte sukṛtaduṣkṛte /",
  "GP12garup2_u:4660": "vāyurūpo bhramatyeva vāyurūrdhvaṃ sa gacchati // GarP_2,34.27 //",
  "GP12garup2_u:4661": "daśāhakarmakriyayā kuṭī niṣpādyate dhruvam /",
  "GP12garup2_u:4662": "navakaiḥ ṣoḍaśaśrāddhaiḥ prayāti hi kuṭīṃ naraḥ // GarP_2,34.28 //",
  "GP12garup2_u:4663": "tilairdarbhaiśca bhūmyāṃ vai kuṭī dhātumayī bhavet /",
  "GP12garup2_u:4664": "pañca ratnāni vaktre tu yena jīvaḥ prarohati // GarP_2,34.29 //",
  "GP12garup2_u:4665": "yadā puṣpaṃ pranaṣṭaṃ hi tadā garbhaṃ na dhārayet /",
  "GP12garup2_u:4666": "ādarācca tato bhūmau tiladarbhānviniḥ kṣipet // GarP_2,34.30 //",
  "GP12garup2_u:4667": "paśutve sthāvaratve ca yatra kvāpi sa jāyate /",
  "GP12garup2_u:4668": "tatraiva janturutpannaḥ śrāddhaṃ tatropatiṣṭhati // GarP_2,34.31 //",
  "GP12garup2_u:4669": "dhanvinā lakṣyamuddiśya mukto bāṇastadāpnuyāt /",
  "GP12garup2_u:4670": "yathā śrāddhaṃ yamuddiśya kṛtaṃ tasyopatiṣṭhati // GarP_2,34.32 //",
  "GP12garup2_u:4671": "yāvannotpādito dehastāvacchrāddhairna prīṇanam /",
  "GP12garup2_u:4672": "kṣudhāvibhramamāpanno daśāhena ca tarpitaḥ // GarP_2,34.33 //",
  "GP12garup2_u:4673": "piṇḍadānaṃ na yasyābhūdākāśe bhramate tu saḥ /",
  "GP12garup2_u:4674": "dinatrayaṃ vasaṃstoye agnāvapi dinatrayam /",
  "GP12garup2_u:4675": "ākāśe vasate trīṇi dinamekantu vāsake // GarP_2,34.34 //",
  "GP12garup2_u:4676": "dagdhe dehe ca vahnau ca jalenaiva tu tarpitaḥ /",
  "GP12garup2_u:4677": "snehasnānaṃ jalenaiva pūpakaiḥ kṛśarairgṛhe // GarP_2,34.35 //",
  "GP12garup2_u:4678": "prathame 'hni tṛtīye ca pañcame saptame 'pi vā /",
  "GP12garup2_u:4679": "navamaikādaśe caiva śrāddhaṃ navakamucyate // GarP_2,34.36 //",
  "GP12garup2_u:4680": "gṛhadvāre śmaśāne vā tīrthe devālaye 'pi vā /",
  "GP12garup2_u:4681": "yatrādyo dīyate piṇḍastatra sarvān samāpayet // GarP_2,34.37 //",
  "GP12garup2_u:4682": "ekādaśāhe yacchrāddhaṃ tat sāmānyamudāhṛtam /",
  "GP12garup2_u:4683": "caturṇāmekavarṇānāṃ śuddhyarthaṃ snānamucyate // GarP_2,34.38 //",
  "GP12garup2_u:4684": "kṛtvā caikādaśāhañca punaḥ snātvā śucirbhavet /",
  "GP12garup2_u:4685": "dadyādviprāya yaḥ śayyāṃ yathoktaṃ pretamokṣadām // GarP_2,34.39 //",
  "GP12garup2_u:4686": "na bhavet yadā sa gotro paro 'pi vidhimācaret /",
  "GP12garup2_u:4687": "bhāryā vā puruṣaḥ kaścit tuṣṭaśca kurute striyaḥ // GarP_2,34.40 //",
  "GP12garup2_u:4688": "prathame 'hani yaḥ piṇḍo dīyate vidhipūrvakam /",
  "GP12garup2_u:4689": "annādyena ca tenaiva sarvaśrāddhāni kārayet // GarP_2,34.41 //",
  "GP12garup2_u:4690": "amantraṃ kārayecchrāddhaṃ daśāhaṃ nāmagotrataḥ /",
  "GP12garup2_u:4691": "śrāddhaṃ kṛtantu yairvastraistāni tyaktvā gṛhaṃ viśet // GarP_2,34.42 //",
  "GP12garup2_u:4692": "asagotraḥ sagotro vā yadi strī yadi vā pumān /",
  "GP12garup2_u:4693": "prathame 'hani yaḥ kuryāt sa daśāhaṃ samāpayet // GarP_2,34.43 //",
  "GP12garup2_u:4694": "jīvasya daśabhiḥ piṇḍairdeho niṣpādyate dhruvam /",
  "GP12garup2_u:4695": "vṛddhiśca daśabhirmāsairgarbhasthasya yathā bhavet // GarP_2,34.44 //",
  "GP12garup2_u:4696": "āśaucaṃ yāvadetasya tāvat piṇḍodakakriyā /",
  "GP12garup2_u:4697": "caturṇāmapi varṇānāmeṣa eva vidhiḥ smṛtaḥ // GarP_2,34.45 //",
  "GP12garup2_u:4698": "yatra trirātramāśaucaṃ tatrādau trīn pradāpayet /",
  "GP12garup2_u:4699": "caturastu dvitīye 'hni tṛtīye trīṃśtathaiva ca // GarP_2,34.46 //",
  "GP12garup2_u:4700": "pṛthak śarāvayordadyādekāhaṃ kṣīramambu ca /",
  "GP12garup2_u:4701": "ekoddiṣṭantu vai śrāddhaṃ caturthe 'hani kārayet // GarP_2,34.47 //",
  "GP12garup2_u:4702": "prathame 'hani yaḥ piṇḍastena mūrdhā prajāyate /",
  "GP12garup2_u:4703": "cakṣuḥ śrotrañca nāsā ca dvitīye 'hni prajāyate // GarP_2,34.48 //",
  "GP12garup2_u:4704": "gaṇḍau vaktraṃ tathā grīvā tṛtīye 'hani jāyate /",
  "GP12garup2_u:4705": "hṛdayaṃ kukṣirudaraṃ caturthe tadvadeva hi // GarP_2,34.49 //",
  "GP12garup2_u:4706": "kaṭipṛṣṭhaṃ gudañcāpi pañcame 'hani jāyate /",
  "GP12garup2_u:4707": "ṣaṣṭhe ūrū ca vijñeye saptame gulphasambhavaḥ // GarP_2,34.50 //",
  "GP12garup2_u:4708": "aṣṭame divase prāpte jaṅghe ca bhavato 'ṇḍaja /",
  "GP12garup2_u:4709": "pādau ca navame jñeyau daśame balavatkṣudhā // GarP_2,34.51 //",
  "GP12garup2_u:4710": "ekādaśāhe yaḥ piṇḍastaṃ dadyādāmiṣeṇa tu /",
  "GP12garup2_u:4711": "siddhānnaṃ tasya dātavyaṃ kṛśarāḥ pūpakāḥ payaḥ /",
  "GP12garup2_u:4712": "prakṣālya vipracaraṇāvarghyaṃ dhūpañca dīpakram // GarP_2,34.52 //",
  "GP12garup2_u:4713": "dvādaśa pratimāsyāni śrāddhānyaikādaśe tathā /",
  "GP12garup2_u:4714": "tripakṣañcāpi ṣaṇmāse dve śrāddhāni ca ṣoḍaśa // GarP_2,34.53 //",
  "GP12garup2_u:4715": "prati māsaṃ pradātavyaṃ mṛtāhe yā tithirbhavet /",
  "GP12garup2_u:4716": "sa māsaḥ prathamo jñeya iti vedavido viduḥ // GarP_2,34.54 //",
  "GP12garup2_u:4717": "śavahaste ca yacchrāddhaṃ mṛtisthāne dvijāsane /",
  "GP12garup2_u:4718": "tadeva prathamaṃ śrāddhaṃ tat syādekādaśe 'hani // GarP_2,34.55 //",
  "GP12garup2_u:4719": "sā tithirmāsike śrāddhe mṛto yasmin dine naraḥ /",
  "GP12garup2_u:4720": "riktayośca tripakṣe ca sā tithirnādriyeta vai // GarP_2,34.56 //",
  "GP12garup2_u:4721": "paurṇamāsyāṃ mṛto yo 'sau caturthī tasya conakā /",
  "GP12garup2_u:4722": "caturthyāntu mṛto yastu navamī tasya conakā // GarP_2,34.57 //",
  "GP12garup2_u:4723": "navamyāñca mṛto yaśca riktā tasya caturdaśī /",
  "GP12garup2_u:4724": "etā riktāśca vijñeyā antyeṣṭau kuśalena ca // GarP_2,34.58 //",
  "GP12garup2_u:4725": "ekādaśāhe yacchrāddhaṃ navakaṃ tat prakīrtitam /",
  "GP12garup2_u:4726": "catuṣpathe tyajedannaṃ punaḥ snānaṃ samācaret // GarP_2,34.59 //",
  "GP12garup2_u:4727": "ekādaśāhādārabhya ghaṭasyānnaṃ jalānvitam /",
  "GP12garup2_u:4728": "dinedine ca dātavyamabdaṃ yāvaddvijottame // GarP_2,34.60 //",
  "GP12garup2_u:4729": "mānuṣasya śarīre tu vidyate hyasthisañcayaḥ /",
  "GP12garup2_u:4730": "tatsaṃkhyaḥ sarvadeheṣu ṣaṣṭyadhikaśatatrayam // GarP_2,34.61 //",
  "GP12garup2_u:4731": "udakumbhena puṣṭāni tānyasthīni bhavanti hi /",
  "GP12garup2_u:4732": "etasmāddīyate kumbhaḥ prītiḥ pretasya jāyate // GarP_2,34.62 //",
  "GP12garup2_u:4733": "yasmin dine mṛto janturaṭavyāṃ viṣame 'pi vā /",
  "GP12garup2_u:4734": "yadā tadā bhaveddāhaḥ sūtakaṃ mṛtavāsarāt // GarP_2,34.63 //",
  "GP12garup2_u:4735": "tilapātraṃ tathānnādyaṃ gandhadhapādikañca yat /",
  "GP12garup2_u:4736": "ekādaśāhe dātavyaṃ tena śūddho dvijo bhavet // GarP_2,34.64 //",
  "GP12garup2_u:4737": "kṣattriyo dvādaśāhe tu vaiśyaḥ pañcadaśe tathā /",
  "GP12garup2_u:4738": "śuddhiḥ śūdrasya māsena mṛtake jātasūtake // GarP_2,34.65 //",
  "GP12garup2_u:4739": "māsatraye trirātraṃ syāt ṣaṇmāsena tu pakṣiṇī /",
  "GP12garup2_u:4740": "ahaḥ saṃvatsarādarbvāk pūrṇe dattvodakaṃ śuciḥ /",
  "GP12garup2_u:4741": "anenaivā nusāreṇa śuddhiḥ syāt sārvavarṇikī // GarP_2,34.66 //",
  "GP12garup2_u:4742": "ekādaśāhaprabhṛti purataḥ prativatsaram /",
  "GP12garup2_u:4743": "viśvedevāṃstu sampūjya piṇḍamekañca nirvapet // GarP_2,34.67 //",
  "GP12garup2_u:4744": "yathā tārāgaṇāḥ sarve cchādyante raviraśmibhiḥ /",
  "GP12garup2_u:4745": "evaṃ pracchādyate sarvaṃ na preto bhavati kvacit // GarP_2,34.68 //",
  "GP12garup2_u:4746": "śayyādānaṃ praśaṃsanti sarvadaiva dvijottamāḥ /",
  "GP12garup2_u:4747": "anityaṃ jīvanaṃ ysamāt paścāt ko nu pradāsyati // GarP_2,34.69 //",
  "GP12garup2_u:4748": "tāvadvandhuḥ pitā tāvadyāvajjīvati mānavaḥ /",
  "GP12garup2_u:4749": "mṛte mṛta iti jñātvā kṣaṇāt sneho nivartate // GarP_2,34.70 //",
  "GP12garup2_u:4750": "ātmaiva hyātmano bandhurevaṃ jñātvā muhurmuhuḥ /",
  "GP12garup2_u:4751": "jīvannapīti sañcintya svīyaṃ hitamanustamaret // GarP_2,34.71 //",
  "GP12garup2_u:4752": "mṛtānāṃ kaḥ suto dadyāddvijeśayyāṃ satūlikām /",
  "GP12garup2_u:4753": "evaṃ jānannidaṃ sarvaṃ svahastenaiva dāpayet // GarP_2,34.72 //",
  "GP12garup2_u:4754": "tasmācchayyāṃ samāsādya sāradārumaryo dṛḍhām /",
  "GP12garup2_u:4755": "dantādirucirāṃ ramyāṃ hemapaṭṭai ralaṅkṛtām /",
  "GP12garup2_u:4756": "tasyāṃ saṃsthāpya haimañca hariṃ lakṣmyā samanvitam // GarP_2,34.73 //",
  "GP12garup2_u:4757": "ghṛtapūrṇañca kalaśaṃ parikalpayet /",
  "GP12garup2_u:4758": "vijñeyo garuḍa prītyai sa nidrākalaśo budhaiḥ // GarP_2,34.74 //",
  "GP12garup2_u:4759": "tāmbūlakuṅkumakṣodakarpūrāgurucandanam /",
  "GP12garup2_u:4760": "dīpikopānahacchatracāmarāsanabhājanam // GarP_2,34.75 //",
  "GP12garup2_u:4761": "pārśveṣu sthāpayecchaktyā saptadhānyāni caivahi /",
  "GP12garup2_u:4762": "śayanasthasya bhavati yaccānyadupakārakam // GarP_2,34.76 //",
  "GP12garup2_u:4763": "bhṛṅgārakarakādarśaṃ pañcavarṇaṃ vitānakam /",
  "GP12garup2_u:4764": "śayyāmevaṃvidhāṃ kṛtvā brāhmaṇāya nivedayet // GarP_2,34.77 //",
  "GP12garup2_u:4765": "sapatnīkāya sampūjya svarlokasukhadāyinīm /",
  "GP12garup2_u:4766": "vastraiḥ suśobhanaiḥ pūjya cailakaṃ paridhāpayet // GarP_2,34.78 //",
  "GP12garup2_u:4767": "karṇakaṇṭhāṅgulībāhubhūṣaṇaiścitrabhūṣaṇaiḥ /",
  "GP12garup2_u:4768": "gṛhopakaraṇairyuktaṃ gṛhaṃ dhenvā samanvitam // GarP_2,34.79 //",
  "GP12garup2_u:4769": "tator'ghaḥ sampradātavyaḥ pañcaratnaphalākṣataiḥ // GarP_2,34.80 //",
  "GP12garup2_u:4770": "yathā na kṛṣṇaśayanaṃ śūnyaṃ sāgarakanyayā /",
  "GP12garup2_u:4771": "śayyā mamāpyaśūnyāstu tathā janmanijanmani // GarP_2,34.81 //",
  "GP12garup2_u:4772": "dattvaivaṃ talpamamalaṃ kṣamāpya ca visarjayet /",
  "GP12garup2_u:4773": "tathā caikādaśāhe tu vidhireṣa prakīrtitaḥ // GarP_2,34.82 //",
  "GP12garup2_u:4774": "dadāti yo hi dharmārthe bāndhavo bāndhave mṛte /",
  "GP12garup2_u:4775": "viśeṣamatra pakṣe tu kathyamānaṃ mayā śṛṇu // GarP_2,34.83 //",
  "GP12garup2_u:4776": "upayuktañca tasyāsīt yat kiñcit svagṛhe purā /",
  "GP12garup2_u:4777": "tasya yadgātrasaṃ lagnaṃ vastraṃ bhājanavāhanam /",
  "GP12garup2_u:4778": "yadabhīṣṭañca tasyāsīt tat sarvaṃ parikalpayet // GarP_2,34.84 //",
  "GP12garup2_u:4779": "sthāpayet puruṣaṃ haimaṃ śayyopari śubhaṃ budhaḥ /",
  "GP12garup2_u:4780": "pūjayitvā pradātavyā mṛtaśayyā yathoditā // GarP_2,34.85 //",
  "GP12garup2_u:4781": "purandaragṛhe sarvaṃ sūryaputrālaye tathā /",
  "GP12garup2_u:4782": "upatiṣṭhet sukhaṃ jantoḥ śayyādānaprabhāvataḥ // GarP_2,34.86 //",
  "GP12garup2_u:4783": "pīḍayanti na taṃ yāmyāḥ puruṣā bhīṣaṇānanāḥ /",
  "GP12garup2_u:4784": "na gharmeṇa na śītena bādhyate sa naraḥ kvacit // GarP_2,34.87 //",
  "GP12garup2_u:4785": "śayyādānaprabhāveṇa preto mucyate bandhanāt /",
  "GP12garup2_u:4786": "apiḥ pāpasamāyuktaḥ svargalokaṃ sa gacchati // GarP_2,34.88 //",
  "GP12garup2_u:4787": "vimānavaramārūḍhaḥ sevyamāno 'psarogaṇaiḥ /",
  "GP12garup2_u:4788": "ābhūtasaṃplavaṃ yāvat tiṣṭhet pātakavarjitaḥ // GarP_2,34.89 //",
  "GP12garup2_u:4789": "navakaṃ ṣoḍaśaśrāddhaṃ śayyā sāṃvatsaraṃ tathā /",
  "GP12garup2_u:4790": "bharturyā kurute nārī tasyāḥ śreyo hyanantakam // GarP_2,34.90 //",
  "GP12garup2_u:4791": "upakārāya sā bharturjīvantī na mṛtā tathā /",
  "GP12garup2_u:4792": "uddharejjīvamānā sā satī satyavatī priyam // GarP_2,34.91 //",
  "GP12garup2_u:4793": "striyā dadhyannaśayane hemakuṅkumamañjanam /",
  "GP12garup2_u:4794": "vastrabhūṣā tathā śayyā sarvametaddhi dāpayet // GarP_2,34.92 //",
  "GP12garup2_u:4795": "upakārakaraṃ strīṇāṃ yadbhavodiha kiñcana /",
  "GP12garup2_u:4796": "bhūṣaṇaṃ gātralagnañca vastu bhogyādikañca yat // GarP_2,34.93 //",
  "GP12garup2_u:4797": "tat sarvaṃ melayitvā tu svesve sthāne niyojayet /",
  "GP12garup2_u:4798": "pūjayellokapālāṃśca grahān devīṃ vināyakam // GarP_2,34.94 //",
  "GP12garup2_u:4799": "tataḥ śuklāmbaradharo gṛhītakusumāñjaliḥ /",
  "GP12garup2_u:4800": "imamuccārayenmantraṃ viprasya purato budhaḥ // GarP_2,34.95 //",
  "GP12garup2_u:4801": "pretasya pratimā hyeṣā sarvopakaraṇairyutā /",
  "GP12garup2_u:4802": "sarvaratnasamāyuktā tava vipraniveditā // GarP_2,34.96 //",
  "GP12garup2_u:4803": "ātmā śambhuḥ śivā gaurī śakraḥ suragaṇaiḥ saha /",
  "GP12garup2_u:4804": "tasmācchayyāpradānena saiṣa ātmā prasīdatu // GarP_2,34.97 //",
  "GP12garup2_u:4805": "ācāryāya pradātavyā brāhmaṇāya kuṭumbine /",
  "GP12garup2_u:4806": "gṛhīte brāhmaṇastatra ko 'dāditi ca kīrtayet // GarP_2,34.98 //",
  "GP12garup2_u:4807": "tataḥ pradakṣiṇīkṛtya praṇipatya visarjayet /",
  "GP12garup2_u:4808": "vidhinānena vai pakṣin dānamekasya dāpayet // GarP_2,34.99 //",
  "GP12garup2_u:4809": "bahubhyo na pradeyāni gaurgṛhaṃ śayanaṃ striyaḥ /",
  "GP12garup2_u:4810": "vibhaktadakṣiṇā hyete dātāraṃ pātayanti hi // GarP_2,34.100 //",
  "GP12garup2_u:4811": "evaṃ yo vitaret tārkṣya śṛṇu tasya ca yat phalam /",
  "GP12garup2_u:4812": "sāgraṃ varṣaśataṃ divyaṃ svargaloke mahīyate // GarP_2,34.101 //",
  "GP12garup2_u:4813": "yat puṇyantu vyatīpāte kārtikyāmayanadvaye /",
  "GP12garup2_u:4814": "dvārakāyāntu yat puṇyaṃ candrasūryagrahe tathā // GarP_2,34.102 //",
  "GP12garup2_u:4815": "prayāge naimiṣe yacca kurukṣetre tarthābude /",
  "GP12garup2_u:4816": "gaṅgāyāṃ yamunāyāñca sindhusāgarasaṃgame // GarP_2,34.103 //",
  "GP12garup2_u:4817": "teṣu yaddīyate dānaṃ tasmādapyadhikantvidam /",
  "GP12garup2_u:4818": "etacchayyāpradānasya nāpnoti ṣoḍaśīṃ kalām // GarP_2,34.104 //",
  "GP12garup2_u:4819": "yatrāsau jāyate prāṇī bhuṅkte tatraiva tat phalam /",
  "GP12garup2_u:4820": "karmakṣaye kṣitau yāti mānuṣaḥ śubhadarśanaḥ // GarP_2,34.105 //",
  "GP12garup2_u:4821": "mahādhanī ca dharmajñaḥ sarvaśāstraviśāradaḥ /",
  "GP12garup2_u:4822": "punaḥ sa yāti vaikuṇṭhaṃ mṛto 'sau narapuṅgavaḥ // GarP_2,34.106 //",
  "GP12garup2_u:4823": "divyaṃ vimānamāruhya apsarobhiḥ samāvṛtaḥ /",
  "GP12garup2_u:4824": "aho 'sau havyakavyeṣu pitṛbhiḥ saha modate // GarP_2,34.107 //",
  "GP12garup2_u:4825": "aṣṭakāsu kṛtaṃ śrāddhamamāvāsyādine tathā /",
  "GP12garup2_u:4826": "maghāsu pitṛparvāṇi yāniyāni ca teṣu ca // GarP_2,34.108 //",
  "GP12garup2_u:4827": "śṛṇu tārkṣya yathānyāyaṃ pretatve pitaro yadi /",
  "GP12garup2_u:4828": "nopatiṣṭhanti śrāddhāni sapiṇḍīkaraṇaṃ vinā // GarP_2,34.109 //",
  "GP12garup2_u:4829": "sapiṇḍīkaraṇaṃ kāryaṃ pūrṇe varṣe na saṃśayaḥ /",
  "GP12garup2_u:4830": "ādyantu śavaśuddhyarthaṃ kṛtvā caivākṣa ṣoḍaśīm // GarP_2,34.110 //",
  "GP12garup2_u:4831": "pitṛpāṅktiviśurdhyaṃ śatārdhena? tu yojayet /",
  "GP12garup2_u:4832": "vṛddhiṃ prāpyāgrataḥ kuryācchūdrasya svacchayaiva hi // GarP_2,34.111 //",
  "GP12garup2_u:4833": "sāmprataṃ sāgnike kāryaṃ dvādaśāhe sapiṇḍanam /",
  "GP12garup2_u:4834": "na cāsau kurute yāvat preta eva sa vahnimān /",
  "GP12garup2_u:4835": "dvādaśāhe tataḥ kāryaṃ sāgnikena sapiṇḍanam // GarP_2,34.112 //",
  "GP12garup2_u:4836": "asthipokṣe gayāśrāddhaṃ śrāddhañcāparapakṣikam /",
  "GP12garup2_u:4837": "abdamadhye na kurvīta sapiṇḍīkaraṇaṃ vinā // GarP_2,34.113 //",
  "GP12garup2_u:4838": "sapatnyo yadi bahvyaḥ syurekā putravatī bhavet /",
  "GP12garup2_u:4839": "sarvāstāḥ putravatyaḥ syustenaikenātmajena hi // GarP_2,34.114 //",
  "GP12garup2_u:4840": "nāsapiṇḍognimān putraḥ pitṛyajñaṃ samācaret /",
  "GP12garup2_u:4841": "samācārādbhavet pāpī pitṛhā cāpi jāyate // GarP_2,34.115 //",
  "GP12garup2_u:4842": "mṛte bhartari yā nārī prāṇāṃścaiva parityajet /",
  "GP12garup2_u:4843": "bhartraiva hi samaṃ tasyāḥ prakurvīta sapiṇḍanam // GarP_2,34.116 //",
  "GP12garup2_u:4844": "asthānikāpi yā vyūḍhā vaiśyā vā kṣattriyāpi vā /",
  "GP12garup2_u:4845": "yāḥ patnyo vai pituḥ kaścit kuryāt putraḥ sapiṇḍanam // GarP_2,34.117 //",
  "GP12garup2_u:4846": "vipreṇaiva yadā śūdrā pariṇītā pramādataḥ /",
  "GP12garup2_u:4847": "ekoddiṣṭantu tacchrāddha sā tu tenaiva yujyate // GarP_2,34.118 //",
  "GP12garup2_u:4848": "anye tu daśa ye putrā jātā varṇa catuṣṭaye /",
  "GP12garup2_u:4849": "te tāsutāsu yoktvayāḥ sapiṇḍīkaraṇe sadā // GarP_2,34.119 //",
  "GP12garup2_u:4850": "anvaṣṭakāsu yacchrāddha yacchrāddhaṃ vṛddhihetukam /",
  "GP12garup2_u:4851": "pituḥ pṛthak pradāvyaṃ striyāḥ piṇḍaṃ sapiṇḍane // GarP_2,34.120 //",
  "GP12garup2_u:4852": "pitāmahyā samaṃ mātuḥ pituḥ sahapitāmahaiḥ /",
  "GP12garup2_u:4853": "sapiṇḍīkaraṇaṃ kāryamiti tārkṣya mataṃ mama // GarP_2,34.121 //",
  "GP12garup2_u:4854": "aputrāyāṃ mṛtāyāṃ tu patiḥ kuryāt sapiṇḍanam /",
  "GP12garup2_u:4855": "mātrāditisṛbhiḥ sārdhamevaṃ dharmeṇa yojayet // GarP_2,34.122 //",
  "GP12garup2_u:4856": "putro nāsti na bhartā ca strīṇāṃ tārkṣya sapiṇḍanam /",
  "GP12garup2_u:4857": "kārayedvṛddhisamaye bhrātṛdāyādadevaraiḥ // GarP_2,34.123 //",
  "GP12garup2_u:4858": "patiputravihīnānāṃ gotrī nāsti na devaraḥ /",
  "GP12garup2_u:4859": "ekoddiṣṭena dātavyaṃ pareṇa saha bhrātṛbhiḥ // GarP_2,34.124 //",
  "GP12garup2_u:4860": "ajñānādvighnato vāpi na kṛtañcet sapiṇḍanam /",
  "GP12garup2_u:4861": "navakaṃ ṣoḍaśaśrāddhamābdikaṃ kārayet tataḥ // GarP_2,34.125 //",
  "GP12garup2_u:4862": "adāhe na ca kartavyaṃ sadāhe kārayedbudhaḥ /",
  "GP12garup2_u:4863": "darbhaputtalakaṃ kṛtvā vahninā dāhayecchavam // GarP_2,34.126 //",
  "GP12garup2_u:4864": "pituḥ putreṇa kartavyaṃ na kurbvīta pitā sute /",
  "GP12garup2_u:4865": "atisnehānna kartavyaṃ sapiṇḍīkaraṇaṃ sate // GarP_2,34.127 //",
  "GP12garup2_u:4866": "bahavo 'pi yadā putrā vidhimekaḥ samācaret /",
  "GP12garup2_u:4867": "navaśrāddhaṃ sapiṇḍatvaṃ śrāddhānyanyāni ṣoḍaśa // GarP_2,34.128 //",
  "GP12garup2_u:4868": "ekenaiva tu kāryāṃṇi avibhaktadhaneṣvapi /",
  "GP12garup2_u:4869": "antyeṣṭiṃ kurute hyeko munibhaiḥ samudāhṛtam // GarP_2,34.129 //",
  "GP12garup2_u:4870": "vibhaktaiśca pṛthak kāryā kriyā sāṃvatsarādikā /",
  "GP12garup2_u:4871": "ekaikena ca kartavyā putreṇa ca svayaṃsvayam // GarP_2,34.130 //",
  "GP12garup2_u:4872": "yasyaitāni na dattāni pretaśrāddhāni ṣoḍaśa /",
  "GP12garup2_u:4873": "piśācatvaṃsthiraṃ tasya kṛtaiḥ śrāddhaśatairapi // GarP_2,34.131 //",
  "GP12garup2_u:4874": "bhrātā vā bhrātṛputro vā sapiṇḍaḥ śiṣya eva vā /",
  "GP12garup2_u:4875": "sapiṇḍīkaraṇaṃ kuryāt putrahīne khageśvara // GarP_2,34.132 //",
  "GP12garup2_u:4876": "sarveṣāṃ putrahīnānāṃ patrī kuryāt sapiṇḍanam /",
  "GP12garup2_u:4877": "ṛtvijaṃ karāyedvātha purohitamathāpi vā // GarP_2,34.133 //",
  "GP12garup2_u:4878": "mṛte pitaryabdamadhye hyuparāgo yadā bhavet /",
  "GP12garup2_u:4879": "pārvaṇaṃ na sutaiḥ kāryaṃ śrāddhaṃ nāndīmukhaṃ na ca // GarP_2,34.134 //",
  "GP12garup2_u:4880": "tīrthaśrāddhaṃ gayāśrāddhaṃ śrāddhamanyacca paitṛkam /",
  "GP12garup2_u:4881": "abdamadhye na kurvīta mahāguruvipattiṣu // GarP_2,34.135 //",
  "GP12garup2_u:4882": "yamake ca gajacchāyāmanvādiṣu yugādiṣu /",
  "GP12garup2_u:4883": "pitṛpiṇḍo na dātavyaḥ sapiṇḍīkaraṇaṃ vinā // GarP_2,34.136 //",
  "GP12garup2_u:4884": "yajñapuruṣasya yaddānaṃ devādīnāñca yat tathā /",
  "GP12garup2_u:4885": "apūrṇe 'pyabdamadhyepi kartavyamiti ke ca na // GarP_2,34.137 //",
  "GP12garup2_u:4886": "pitṛbhyopi hi yaddattamarghapiṇḍavivarjitam /",
  "GP12garup2_u:4887": "kartavyaṃ tacca vai sarvameṣa eva vidhiḥ smṛtaḥ // GarP_2,34.138 //",
  "GP12garup2_u:4888": "devānāṃ pitaro devā pitṝṇāmṛṣayastathā /",
  "GP12garup2_u:4889": "ṛṣīṇāṃ pitaro devāḥ pitā jayati tena vai // GarP_2,34.139 //",
  "GP12garup2_u:4890": "pitṛdevamanuṣyāṇāṃ yajñanatho vibhurbhavet /",
  "GP12garup2_u:4891": "yajñanāthasya yaddattaṃ taddattaṃ sarvadehinām // GarP_2,34.140 //",
  "GP12garup2_u:4892": "mṛte pitaryabdamadhye yaḥ śrāddhaṃ kārayet sutaḥ /",
  "GP12garup2_u:4893": "saptajanmakṛtā dharmāt hīyate nātra saṃśayaḥ // GarP_2,34.141 //",
  "GP12garup2_u:4894": "pretībhūtāstu pitaro luptapiṇḍodakakriyāḥ /",
  "GP12garup2_u:4895": "bhramanti vāyunā sarve kṣuttṛḍbhyāṃ paripīḍitāḥ // GarP_2,34.142 //",
  "GP12garup2_u:4896": "pitari pretatāpanne lupyate paitṛkī kriyā /",
  "GP12garup2_u:4897": "atha māturvipattiḥ syāt pitṛkāryaṃ na lupyate // GarP_2,34.143 //",
  "GP12garup2_u:4898": "mṛtā mātā pitā tiṣṭhejjīvantī ca pitāmahī /",
  "GP12garup2_u:4899": "sapiṇḍanantu kartavyaṃ pitāmahyā sahaiva tu // GarP_2,34.144 //",
  "GP12garup2_u:4900": "satyaṃsatyaṃ punaḥ satyaṃ śrūyatāṃ vacanaṃ mama /",
  "GP12garup2_u:4901": "na piṇḍo milito yeṣāṃ mṛtānāntu nṛṇāṃ bhuvi // GarP_2,34.145 //",
  "GP12garup2_u:4902": "upatiṣṭhenna ve teṣāṃ putrairdattamanekadhā /",
  "GP12garup2_u:4903": "hantakārastaduddeśe śrāddhaṃ naiva jalāñjaliḥ // GarP_2,34.146 //",
  "GP12garup2_u:4904": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde aurdhvadehikādinirūpaṇaṃ nāma catustriṃśo 'dhyāyaḥ",
  "GP12garup2_u:4905": "_____________________________________________________________",
  "GP12garup2_u:4906": "śrīgaruḍamahāpurāṇam- 35",
  "GP12garup2_u:4907": "tarkṣya uvāca /",
  "GP12garup2_u:4908": "aparaṃ mama sandehaṃ kathayasva janārdana /",
  "GP12garup2_u:4909": "puruṣasya ca kasyāpi matā pañcatvamāgatā // GarP_2,35.1 //",
  "GP12garup2_u:4910": "pitāmahī jīvati ca tathā ca prapitāmahī /",
  "GP12garup2_u:4911": "vṛddhaprapitāmahī tadvanmātṛsaktaḥ pitā tathā // GarP_2,35.2 //",
  "GP12garup2_u:4912": "pramātāmahaśca tathā vṛddhapramātāmahastathā /",
  "GP12garup2_u:4913": "kena sā melyate mātā etat kathaya me prabho // GarP_2,35.3 //",
  "GP12garup2_u:4914": "śrīkṛṣṇa uvāca /",
  "GP12garup2_u:4915": "punaruktaṃ pravakṣyāmi sapiṇḍīkaraṇaṃ khaga /",
  "GP12garup2_u:4916": "umā lakṣmīśca sāvitrītyatābhirmelayeddhruvam // GarP_2,35.4 //",
  "GP12garup2_u:4917": "trayaḥ piṇḍabhujo jñeyāstyajākāśca trayaḥ smṛtāḥ /",
  "GP12garup2_u:4918": "trayaḥ piṇḍānulepāśca daśamaḥ paṅktisaṃnnidhaḥ // GarP_2,35.5 //",
  "GP12garup2_u:4919": "ityete puruṣāḥ khyātāḥ pitṛmātṛkuleṣu ca /",
  "GP12garup2_u:4920": "tārayedyajamānastu daśa pūrvān daśāvarān // GarP_2,35.6 //",
  "GP12garup2_u:4921": "sapiṇḍaḥ sa bhavedādau sapiṇḍīkaraṇe kṛte /",
  "GP12garup2_u:4922": "antyastu tyājako jñeyo yo vṛddhaprapitāmahaḥ // GarP_2,35.7 //",
  "GP12garup2_u:4923": "antimastyājako jñeyo lepakaḥ prathamo bhavet /",
  "GP12garup2_u:4924": "lepakastvantimo yastu sa bhavet paṅktisannidhaḥ // GarP_2,35.8 //",
  "GP12garup2_u:4925": "yajamāno bhavedeko daśa pṛrtve daśāvare /",
  "GP12garup2_u:4926": "ityete pitaro jñeyā ekaviṃśati saṃkhyakāḥ // GarP_2,35.9 //",
  "GP12garup2_u:4927": "vidhinā kurute yastu saṃsāre śrāddhamuttamam /",
  "GP12garup2_u:4928": "jāyate 'tra na sandehaḥ śṛṇu tasyāpi yat phalam // GarP_2,35.10 //",
  "GP12garup2_u:4929": "pitā dadāti puttrān vai vicchinnasantatiḥ khaga /",
  "GP12garup2_u:4930": "homadātā bhavetsopi yastasya prapitāmahaḥ // GarP_2,35.11 //",
  "GP12garup2_u:4931": "kṛte śrāddhe guṇā hyete pitṝṇāṃ tapeṇe smṛtāḥ /",
  "GP12garup2_u:4932": "dadyādvipulamannādyaṃ vṛddhastu prapitāmahaḥ // GarP_2,35.12 //",
  "GP12garup2_u:4933": "yasya puṃsaśca martye vai vicchinnā santatiḥ khaga /",
  "GP12garup2_u:4934": "sa vasennarake ghore paṅke magnaḥ karī yathā // GarP_2,35.13 //",
  "GP12garup2_u:4935": "yonyantareṣu jāyate yatra vṛkṣasarīsṛpāḥ /",
  "GP12garup2_u:4936": "na santatiṃ vinā so 'tra mucyate narakāddhruvam // GarP_2,35.14 //",
  "GP12garup2_u:4937": "ācāryastasya śiṣyo vā yo dūre 'pi hi gātrejaḥ /",
  "GP12garup2_u:4938": "nārāyaṇabaliṃ kuryāt tasyāddeśena bhaktitaḥ // GarP_2,35.15 //",
  "GP12garup2_u:4939": "viśuddhaḥ sarvapāpebhyo muktaḥ sa narakāddhruvam /",
  "GP12garup2_u:4940": "nivasennākaloke ca nātra kāryā vicāraṇā // GarP_2,35.16 //",
  "GP12garup2_u:4941": "ādau kṛtvā dhaniṣṭhāñca etannakṣatrapañcakam /",
  "GP12garup2_u:4942": "revatyantaṃ sadā dūṣyamaśubhaṃ sarvadā bhavet // GarP_2,35.17 //",
  "GP12garup2_u:4943": "dāha (bali) statra na kartavyo vipradisarvajātiṣu /",
  "GP12garup2_u:4944": "dīyate na jalaṃ tatra aśubhaṃ jāyate dhruvam /",
  "GP12garup2_u:4945": "lokayātrā na kartavyā duḥ khārtaḥ svajano yadi // GarP_2,35.18 //",
  "GP12garup2_u:4946": "pañcakānantaraṃ tasya kartavyaṃ sarvamanyathā /",
  "GP12garup2_u:4947": "putrāṇāṃ gotriṇāṃ tasya santāpo 'pyupajāyate // GarP_2,35.19 //",
  "GP12garup2_u:4948": "gṛhe hānirbhavettasya ṛkṣeṣveṣu mṛtaśca yaḥ /",
  "GP12garup2_u:4949": "athavā ṛkṣamadhye 'pi dāhastasya vidhīyate // GarP_2,35.20 //",
  "GP12garup2_u:4950": "kriyate mānuṣāṇāntu sadya āhutikāraṇāt /",
  "GP12garup2_u:4951": "sadyāhutikaraṃ puṇyaṃ tīrthe taddāha uttamaḥ // GarP_2,35.21 //",
  "GP12garup2_u:4952": "viprairniyamataḥ kāryaḥ samantro vidhipūrvakaḥ /",
  "GP12garup2_u:4953": "śavasya ca samīpe tu kṣipyante puttalāstataḥ // GarP_2,35.22 //",
  "GP12garup2_u:4954": "darbhamayāśca catvāro viprā mantrābhimantritāḥ /",
  "GP12garup2_u:4955": "tato dāhaḥ prakartavyaḥ taiśca puttalakaiḥ saha // GarP_2,35.23 //",
  "GP12garup2_u:4956": "sūtakānte tataḥ putraḥ kuryācchāntikamuttamam // GarP_2,35.24 //",
  "GP12garup2_u:4957": "pañcakeṣu mṛto yo 'sau na gatiṃ labhate naraḥ /",
  "GP12garup2_u:4958": "tilān gāśca suvarṇaṃ ca tamuddiśya ghṛtaṃ dadet // GarP_2,35.25 //",
  "GP12garup2_u:4959": "viprāṇāṃ dīyate dānaṃ sarvopadravanāśanam /",
  "GP12garup2_u:4960": "sūtakānte ca satputraiḥ sa preto labhate gatim // GarP_2,35.26 //",
  "GP12garup2_u:4961": "bhājanopānahau cchatraṃ hemamudrāca vāsasī /",
  "GP12garup2_u:4962": "dakṣiṇā dīyate vipra sarvapātakamocanī // GarP_2,35.27 //",
  "GP12garup2_u:4963": "bālavṛddhāturāṇāñca mṛtānāṃ pañcakeṣu hi /",
  "GP12garup2_u:4964": "vidhānaṃ yo na kurvīta vighnastasya prajāyate // GarP_2,35.28 //",
  "GP12garup2_u:4965": "aṣṭādaśaiva vastūni pretaśrāddhe vivarjayet /",
  "GP12garup2_u:4966": "āśiṣo dviguṇān darbhān praṇavān naikapiṇḍatām // GarP_2,35.29 //",
  "GP12garup2_u:4967": "agnaukaraṇamucchiṣṭaṃ śrāddhaṃ vai vaiśvadaivikam /",
  "GP12garup2_u:4968": "vikiraṃ ca svadhākāraṃ pitṛśabdaṃ na coccaret // GarP_2,35.30 //",
  "GP12garup2_u:4969": "anuśabdaṃ na kurvīta nāvāhanamatholmukam /",
  "GP12garup2_u:4970": "āsīmāntaṃ na kurvīta pradakṣiṇavisarjanam // GarP_2,35.31 //",
  "GP12garup2_u:4971": "na kuryāt tilahomañca dvijaḥ pūrṇāhutiṃ tathā /",
  "GP12garup2_u:4972": "na kuryādvaiśvadevaṃ cetkartā gacchatyadhogatim // GarP_2,35.32 //",
  "GP12garup2_u:4973": "malinaśrāddhasaṃjñānaṃ pūrvaṣoḍaśakaṃ tathā /",
  "GP12garup2_u:4974": "sthāne dvāre cārdhamārge citāyāṃ śavahastake // GarP_2,35.33 //",
  "GP12garup2_u:4975": "śmaśānavāsibhūtebhyaḥ pañcamaṃ prativeśyakam /",
  "GP12garup2_u:4976": "ṣaṣṭhaṃ sañcayane proktaṃ daśa piṇḍā daśāhikāḥ /",
  "GP12garup2_u:4977": "śrāddhaṣoḍaṣakañcaitat prathamaṃ parikīrtitam // GarP_2,35.34 //",
  "GP12garup2_u:4978": "anyacca ṣoḍaśaṃ madhye dvitīyaṃ tārkṣya me śṛṇu /",
  "GP12garup2_u:4979": "kartavyānīha vidhinā śrāddhānyekādaśaiva tu // GarP_2,35.35 //",
  "GP12garup2_u:4980": "brahmaviṣṇuśivādyañca tathānyacchrāddhapañcakam /",
  "GP12garup2_u:4981": "evaṃ ṣoḍaśakaṃ prāhuretat tattvavido janāḥ // GarP_2,35.36 //",
  "GP12garup2_u:4982": "dvādaśa pratimāsyāni śrāddhamekādaśe tathā /",
  "GP12garup2_u:4983": "tripakṣasambhavañcaiva dve rikte khaga ṣoḍaśa // GarP_2,35.37 //",
  "GP12garup2_u:4984": "ādyaṃ śavaviśuddhyarthaṃ kṛtvānyacca triṣoḍaśam /",
  "GP12garup2_u:4985": "pitṛpāṅktiviśuddhyarthaṃ śatāddhaiṃna tu yojayet // GarP_2,35.38 //",
  "GP12garup2_u:4986": "śatārdhena vihīno yo militaḥ paṅktibhāṅna hi /",
  "GP12garup2_u:4987": "catvāriṃśat tathaivāṣṭaśrāddhaṃ pretatvanāśanam // GarP_2,35.39 //",
  "GP12garup2_u:4988": "sakṛdūnaśatārdhena sambhavet paṅktisannidhaḥ /",
  "GP12garup2_u:4989": "melanīyaḥ śatārdhena sandhiḥ śrāddhena tattvataḥ // GarP_2,35.40 //",
  "GP12garup2_u:4990": "(atha śavāvidhiḥ) /",
  "GP12garup2_u:4991": "śavasya śibikāyāṃ karacaraṇabandhanaṃ tatra kartavyam /",
  "GP12garup2_u:4992": "evaṃ cenna vidhānaṃ vidhīyate tatpiśācaparibhavanam // GarP_2,35.41 //",
  "GP12garup2_u:4993": "saṃjāyate rajanyāñca śavanirgamane rāṣṭraṃ bhayaśūnyam /",
  "GP12garup2_u:4994": "śavaṃ na muñceta mucyate cet duḥ sparśāddurgatirbhavet // GarP_2,35.42 //",
  "GP12garup2_u:4995": "grāmamadhye sthite prete śrute bhuṅkte yadṛcchayā /",
  "GP12garup2_u:4996": "tadannaṃ māṃsavajjñeyaṃ tattoyaṃ rudhiropamam // GarP_2,35.43 //",
  "GP12garup2_u:4997": "tāmbūlaṃ dantakāṣṭhañca bhojanaṃ ṛtusevanam /",
  "GP12garup2_u:4998": "grāmamadhye sthite prete varjayet piṇḍapātanam // GarP_2,35.42 // (35.44)",
  "GP12garup2_u:4999": "snānaṃ dānaṃ japo homastarpaṇaṃ surapūjanam /",
  "GP12garup2_u:5000": "grāmamadhye sthite prete śuddhyarthaṃ jñātidharmataḥ // GarP_2,35.43 // (35.45)",
  "GP12garup2_u:5001": "jñātisambandhināmevaṃ vyavahāraḥ khageśvara /",
  "GP12garup2_u:5002": "vilupya jñātidharmañca pretapāpena lipyate // GarP_2,35.44 // (35.46)",
  "GP12garup2_u:5003": "iti śrīgāruḍe mahāpurāṇe uttarakhaṇḍe dvitīdṛ dhadṛpretakalpe śrīkṛṣṇagaruḍasaṃvāde sapiṇḍanaśavavidhyornirūpaṇaṃ nāma pañcatriṃśo 'dhyāyaḥ",
  "GP12garup2_u:5004": "_____________________________________________________________",
  "GP12garup2_u:5005": "śrīgaruḍamahāpurāṇam- 36",
  "GP12garup2_u:5006": "tārkṣyauvāca /",
  "GP12garup2_u:5007": "kasmādanaśanaṃ puṇyamakṣayyagatidāyakam /",
  "GP12garup2_u:5008": "svagṛhantu parityajya tīrthe vai mriyate yadi // GarP_2,36.1 //",
  "GP12garup2_u:5009": "aprāpya tīrthaṃ mriyate gṛhe vā mṛtyu māgataḥ /",
  "GP12garup2_u:5010": "būtvā kuṭīcaro yastu sa kāṃ gatimavāpnuyāt // GarP_2,36.2 //",
  "GP12garup2_u:5011": "saṃnyāsaṃ kurute yastu tīrthe vāpi gṛhe 'pi vā /",
  "GP12garup2_u:5012": "kathaṃ tasya prakartavyamaprāptanidhane 'pi vā // GarP_2,36.3 //",
  "GP12garup2_u:5013": "niyame cet kṛte deva cittabhaṅgo hi jāyate /",
  "GP12garup2_u:5014": "kena tasya bhavet siddhiḥ kṛtenāpyakṛtena vā // GarP_2,36.4 //",
  "GP12garup2_u:5015": "śrīkṛṣṇa uvāca /",
  "GP12garup2_u:5016": "kṛtvā niraśanaṃ yo vai mṛtyumāpnoti ko 'pi cet /",
  "GP12garup2_u:5017": "mānupīṃ tanumutsṛjya mama tulyo virājate // GarP_2,36.5 //",
  "GP12garup2_u:5018": "yāvantyahāni jīvet vrate niraśane kṛte /",
  "GP12garup2_u:5019": "kratubhistāni tulyāni samagravadakṣiṇaiḥ // GarP_2,36.6 //",
  "GP12garup2_u:5020": "tīrthe gṛhe vā saṃnyāsaṃ nītvā cenmriyate yadi /",
  "GP12garup2_u:5021": "pratyahaṃ labhate so 'pi pūrvoktaṃ dviguṇaṃ phalam // GarP_2,36.7 //",
  "GP12garup2_u:5022": "mahārogopapattau ca gṛhīte 'naśane kṛte /",
  "GP12garup2_u:5023": "punarna jāyate rogo devavaddhi virājate // GarP_2,36.8 //",
  "GP12garup2_u:5024": "ya āturaḥ san sannyāsaṃ gṛhṇāti yadi mānavaḥ /",
  "GP12garup2_u:5025": "punarna jāyate bhūmau saṃsāre duḥ khasāgare // GarP_2,36.9 //",
  "GP12garup2_u:5026": "ahanyahani dātavyaṃ brāhmaṇānāñca bhojanam /",
  "GP12garup2_u:5027": "tilapātraṃ yathāśakti dīpadānaṃ surārcanam // GarP_2,36.10 //",
  "GP12garup2_u:5028": "evaṃ vṛttasya dahyante pāpānyuccāvacāni ca /",
  "GP12garup2_u:5029": "mṛto muktimavāpnoti yathā sarve maharṣayaḥ // GarP_2,36.11 //",
  "GP12garup2_u:5030": "tasmādanaśanaṃ nṝṇāṃ vaikuṇṭhapadadāyakam /",
  "GP12garup2_u:5031": "tasmāt svasthe cottare vā sādhayenmokṣalakṣaṇam // GarP_2,36.12 //",
  "GP12garup2_u:5032": "puttradravyādi santyajya tīrthaṃ vrajati yo naraḥ /",
  "GP12garup2_u:5033": "brahmādyā devatāstasya bhaveyustuṣṭipuṣṭidāḥ // GarP_2,36.13 //",
  "GP12garup2_u:5034": "yastīrthasaṃmukho bhūtvā vrate hyanaśane kṛte /",
  "GP12garup2_u:5035": "cenmriyetāntarāle 'pi ṛṣīṇāṃ maṇḍale vaset // GarP_2,36.14 //",
  "GP12garup2_u:5036": "vrataṃ niraśana kṛtvā svagṛhe 'pi mṛto yadi /",
  "GP12garup2_u:5037": "svakulāni parityajya ekākī vicareddivi // GarP_2,36.15 //",
  "GP12garup2_u:5038": "annañcaiva tathā toyaṃ parityajya naro yadi /",
  "GP12garup2_u:5039": "pītamatpādatoyaśca na punarjāyate kṣitau // GarP_2,36.16 //",
  "GP12garup2_u:5040": "kṛttyāsīnantattīrthagataṃ rakṣanti vanadevatāḥ /",
  "GP12garup2_u:5041": "yamadūtā viśeṣeṇa na yāmyāstasya pārśvagāḥ // GarP_2,36.17 //",
  "GP12garup2_u:5042": "tīrthasevī naro yastu sarvakilbiṣavarjitaḥ /",
  "GP12garup2_u:5043": "tatra mriyate dahyeta tattīrthaphalabhāgbhavet // GarP_2,36.18 //",
  "GP12garup2_u:5044": "sevite 'pi sadā tathi hyanyatra mriyate yadi /",
  "GP12garup2_u:5045": "śubhe deśe kule dhīmān sa bhavedvedaviddvijaḥ // GarP_2,36.19 //",
  "GP12garup2_u:5046": "kṛtvā niraśanaṃ tārkṣya punarjīvati mānavaḥ /",
  "GP12garup2_u:5047": "brāhmaṇān sa samāhūya sarvasvaṃ yat parityajet // GarP_2,36.20 //",
  "GP12garup2_u:5048": "cāndrāyaṇaṃ caret kṛtsnamanujñātaśca tairdvijaiḥ /",
  "GP12garup2_u:5049": "anṛtaṃ na vadet paścāddharmameva samācaret // GarP_2,36.21 //",
  "GP12garup2_u:5050": "tīrthe gatvā ca yaḥ ko 'pi punarāyāti vai gṛham /",
  "GP12garup2_u:5051": "anujñātaḥ sa vai vipraiḥ prāyaścittamathācaret // GarP_2,36.22 //",
  "GP12garup2_u:5052": "dattvā vā svarṇadānāni go-mahī-gaja-vājinaḥ /",
  "GP12garup2_u:5053": "tīrthaṃ yadi labhed yastu mṛtyukāle sa bhāgyavān // GarP_2,36.23 //",
  "GP12garup2_u:5054": "gṛhāt pracalitastīrthaṃ maraṇe samupasthite /",
  "GP12garup2_u:5055": "padepade tu godānaṃ yadi hiṃsā na jāyate // GarP_2,36.24 //",
  "GP12garup2_u:5056": "gṛhe tu yat kṛtaṃ pāpaṃ tīrthasnānena śudhyati /",
  "GP12garup2_u:5057": "kurute tatra pāpañcedvajralepasamaṃ hi tat // GarP_2,36.25 //",
  "GP12garup2_u:5058": "kliśyet sa nātra sandeho yāvaccandrārkatārakam /",
  "GP12garup2_u:5059": "tatra dattāni dānāni jāyante cākṣayāṇi vai // GarP_2,36.26 //",
  "GP12garup2_u:5060": "āture sati dātavyaṃ nirdhanairapi mānavaiḥ /",
  "GP12garup2_u:5061": "gāvastilā hiraṇyañca saptadhānyaṃ viśeṣataḥ // GarP_2,36.27 //",
  "GP12garup2_u:5062": "dānavantaṃ naraṃ dṛṣṭvā hṛṣṭāḥ sarve divaukasaḥ /",
  "GP12garup2_u:5063": "ṛṣibhiḥ saha dharmaṇa citraguptena sarvadā // GarP_2,36.28 //",
  "GP12garup2_u:5064": "ātmāyattaṃ dhanaṃ yāvat tāvadvipre samarpayet /",
  "GP12garup2_u:5065": "parādhīnaṃ mṛte sarvaṃ kṛpayā kaḥ pradāsyati // GarP_2,36.29 //",
  "GP12garup2_u:5066": "pitruddeśena yaḥ puttrairdhanaṃ viprakare 'rpitam /",
  "GP12garup2_u:5067": "ātmānaṃ sadhanaṃ tena cakre putraprapautrakaiḥ // GarP_2,36.30 //",
  "GP12garup2_u:5068": "pituḥ śataguṇaṃ dattaṃ sahasraṃ māturucyate /",
  "GP12garup2_u:5069": "bhaginyā śatasāhasraṃ sodarye dattamakṣayam // GarP_2,36.31 //",
  "GP12garup2_u:5070": "yadi lobhānna yacchanti pramādānmohato 'pi vā /",
  "GP12garup2_u:5071": "mṛtāḥ śocanti te sarve kadaryāḥ pāpinastviti // GarP_2,36.32 //",
  "GP12garup2_u:5072": "atikleśena labdhasya prakṛtyā cañcalasya ca /",
  "GP12garup2_u:5073": "gatirekaiva vittasya dānamanyā vipattayaḥ // GarP_2,36.33 //",
  "GP12garup2_u:5074": "mṛtyuḥ śarīgoptāraṃ vasurakṣaṃ vasundharā /",
  "GP12garup2_u:5075": "duścāriṇīva hasati svapatiṃ putravatsalam // GarP_2,36.34 //",
  "GP12garup2_u:5076": "udāse dhārmikaḥ saumyaḥ prāpyāpi vipulaṃ dhanam /",
  "GP12garup2_u:5077": "tṛṇavanmanyate tārkṣya ātmānaṃ vittamapyatha // GarP_2,36.35 //",
  "GP12garup2_u:5078": "na caivopadravāstasya mohajālo na caiva hi /",
  "GP12garup2_u:5079": "mṛtyukāle na ca bhayaṃ yamadūtasamudbhavam // GarP_2,36.36 //",
  "GP12garup2_u:5080": "samāḥ sahasrāṇi ca sapta vai jale daśaikamagnau pavane ca ṣoḍaśa /",
  "GP12garup2_u:5081": "mahāhave paṣṭiraśītirgogṛhe anāśake kāśyapa cākṣayā gatiḥ // GarP_2,36.37 //",
  "GP12garup2_u:5082": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde 'naśanamṛta gatinirūpaṇaṃ nāma ṣaṭtriṃśo 'dhyāyaḥ",
  "GP12garup2_u:5083": "_____________________________________________________________",
  "GP12garup2_u:5084": "śrīgaruḍamahāpurāṇam- 37",
  "GP12garup2_u:5085": "tārkṣya uvāca /",
  "GP12garup2_u:5086": "udakumbhapradānaṃ me kathayasva yathātatham /",
  "GP12garup2_u:5087": "vidhinā kena kartavyā kṛtireṣā janārdana // GarP_2,37.1 //",
  "GP12garup2_u:5088": "kiṃlakṣaṇāḥ kena pūrṇāḥ kasya deyā janārdana /",
  "GP12garup2_u:5089": "kasmin kāle pradātavyā pretatṛptiprasādhakāḥ // GarP_2,37.2 //",
  "GP12garup2_u:5090": "śrīkṛṣṇa uvāca /",
  "GP12garup2_u:5091": "satyaṃ punaḥ pravakṣyāmi udakumbhapradānakam /",
  "GP12garup2_u:5092": "pretoddeśena dātavyā annapānīyasaṃyutāḥ /",
  "GP12garup2_u:5093": "viśeṣeṇa mahāpakṣin pretamuktipradāyakāḥ // GarP_2,37.3 //",
  "GP12garup2_u:5094": "dvādaśāhe ca paṇmāse traipakṣe vāpi vatsare /",
  "GP12garup2_u:5095": "udakumbhāḥ pradātavyā mārge tasya sukhāya vai // GarP_2,37.4 //",
  "GP12garup2_u:5096": "ahanyahani dātavyā udakumbhāstilairyutāḥ /",
  "GP12garup2_u:5097": "sulipte bhūmibhāge tu pakkānnajalapūritāḥ // GarP_2,37.5 //",
  "GP12garup2_u:5098": "pretasya tatra dātavyaṃ bhājanañca yadṛcchayā /",
  "GP12garup2_u:5099": "suprītastena dattena preto yāmyaiḥ sa gacchati // GarP_2,37.6 //",
  "GP12garup2_u:5100": "dvādaśāhe viśeṣeṇa udakambhān pradāpayet /",
  "GP12garup2_u:5101": "vidhinā tatra saṅkalpaya ghaṭān dvādaśasaṃkhyakān // GarP_2,37.7 //",
  "GP12garup2_u:5102": "ekāṣi bardhanī tatra pakvānnaphalapūritā /",
  "GP12garup2_u:5103": "viṣṇumuddiśya dātavyā saṃkalpya brāhmaṇe śubhe // GarP_2,37.8 //",
  "GP12garup2_u:5104": "eko vai dharmarājāya tena tuṣṭena muktibhāk /",
  "GP12garup2_u:5105": "citraguptāya caikaṃ tu gatastatra sukhī bhavet // GarP_2,37.9 //",
  "GP12garup2_u:5106": "ṣoḍaśādyāḥ pradātavyā māṣānnajalapūritāḥ // GarP_2,37.10 //",
  "GP12garup2_u:5107": "uktrāntiśrāddhamārabhya śrāddhaṣoḍaṣoḍaśakasya tu /",
  "GP12garup2_u:5108": "ṣoḍaśabrāhmaṇānāntu ekaikaṃ vinivadayet // GarP_2,37.11 //",
  "GP12garup2_u:5109": "ekādaśāhātprabhṛti deyo nityaṃ dṛḍhāhvayaḥ /",
  "GP12garup2_u:5110": "pakvānnajalapūrṇo hi yāvat saṃvatsaraṃ dinam // GarP_2,37.12 //",
  "GP12garup2_u:5111": "jalapātrāṇi vṛddhāni dattānighaṭakāni ca /",
  "GP12garup2_u:5112": "ekā vai vardhanī tatra tasyāṃ pātrantu vaṃśajam // GarP_2,37.13 //",
  "GP12garup2_u:5113": "vastreṇācchādayet tāntu pūjayitvā sugandhibhiḥ /",
  "GP12garup2_u:5114": "brāhmaṇebhyo viśeṣeṇa jalapūrṇāni dāpayet // GarP_2,37.14 //",
  "GP12garup2_u:5115": "ahanyahani saṅkalpya vidhipūrvaṃ khageśvara /",
  "GP12garup2_u:5116": "brāhmaṇāya kulīnāya vedavṛttayutāya ca // GarP_2,37.15 //",
  "GP12garup2_u:5117": "vidyāvṛttavate deyaṃ mūrkhe tanna kadācana /",
  "GP12garup2_u:5118": "samartho vedavṛttāḍhyastāraṇe taraṇe 'pi ca // GarP_2,37.16 //",
  "GP12garup2_u:5119": "iti śrīgāruḍe mahāpurāṇe dvitīyāṃśe pretakalpe dharmakāṇḍe sodakumbhaśrāddhanirūpaṇaṃ nāma saptatriṃśo 'dhyāyaḥ",
  "GP12garup2_u:5120": "_____________________________________________________________",
  "GP12garup2_u:5121": "śrīgaruḍamahāpurāṇam- 38",
  "GP12garup2_u:5122": "tārkṣya uvāca /",
  "GP12garup2_u:5123": "dānatīrthārthitaṃ mokṣaṃ svargañca vada me prabho /",
  "GP12garup2_u:5124": "kena mokṣamavāpnoti kena svarge vasecciram // GarP_2,38.1 //",
  "GP12garup2_u:5125": "kena gacchati tejastu svarlokāt satyalokataḥ /",
  "GP12garup2_u:5126": "mānuṣyaṃ kena labhate narakeśu nimajjati // GarP_2,38.2 //",
  "GP12garup2_u:5127": "etanme vadaniścitya bhaktānāṃ mokṣadāyaka /",
  "GP12garup2_u:5128": "brūhi kasmin mṛte svarge punarjanma na vidyate // GarP_2,38.3 //",
  "GP12garup2_u:5129": "śrīviṣṇuruvāca /",
  "GP12garup2_u:5130": "mānuṣyaṃ bhārate varṣe trayodaśasu jātiṣu // GarP_2,38.4 //",
  "GP12garup2_u:5131": "tat prāpya mriyate kṣetre punarjanma na vidyate /",
  "GP12garup2_u:5132": "ayodhyā mathurā māyā kāśī kāñcī avantikā // GarP_2,38.5 //",
  "GP12garup2_u:5133": "purī dvāravatī jñeyā saptaitā mokṣadāyikāḥ /",
  "GP12garup2_u:5134": "sannyastamiti yo bruyāt prāṇaiḥ kaṇṭhagatairapi // GarP_2,38.6 //",
  "GP12garup2_u:5135": "mṛto viṣṇupuraṃ yāti na punarjāyate kṣitau /",
  "GP12garup2_u:5136": "sakṛduccaritaṃ yena harirityakṣaradvayam // GarP_2,38.7 //",
  "GP12garup2_u:5137": "baddhaḥ parikarastena mokṣāya gamanaṃ prati /",
  "GP12garup2_u:5138": "kṛṣṇakṛṣṇeti kṛṣṇeti yo māṃ smarati nityaśaḥ // GarP_2,38.8 //",
  "GP12garup2_u:5139": "jala bhittvā yathā padmaṃ narakāduddharāmyaham /",
  "GP12garup2_u:5140": "śālagrāmajilā yatra yatra dvāravatī śilā // GarP_2,38.9 //",
  "GP12garup2_u:5141": "ubhayoḥ saṅgamo yatra muktistatra na saṃśayaḥ /",
  "GP12garup2_u:5142": "śālagrāmaśilā yatra pāpadoṣakṣayāvahā // GarP_2,38.10 //",
  "GP12garup2_u:5143": "tatsannidhānamaraṇānmuktirjantoḥ suniścatā /",
  "GP12garup2_u:5144": "ropaṇāt pālanāt sekāddhyānasparśanakīrtanāt /",
  "GP12garup2_u:5145": "tulasī dahate pāpaṃ nṛṇāṃ janmārjitaṃ khaga // GarP_2,38.11 //",
  "GP12garup2_u:5146": "jñānahṛde satyajale rāgadveṣamalāpahe /",
  "GP12garup2_u:5147": "yaḥ snāto mānase tīrthe na sa lipyeta pātakaiḥ // GarP_2,38.12 //",
  "GP12garup2_u:5148": "na kāṣṭhe vidyate devo na śilāyāṃ kadācana /",
  "GP12garup2_u:5149": "bhāve hi vidyate devastasmādbhāvaṃ samācaret // GarP_2,38.13 //",
  "GP12garup2_u:5150": "prātaḥ prātaḥ prapaśyanti narmadāṃ matsyaghātinaḥ /",
  "GP12garup2_u:5151": "na te śivapurīṃ yānti cittavṛttirgarīyasī // GarP_2,38.14 //",
  "GP12garup2_u:5152": "yādṛk cittapratītiḥ syāt tādṛk karmaphalaṃ nṛṇām /",
  "GP12garup2_u:5153": "paralokagatistādṛka sūcīsūtravicāravat // GarP_2,38.15 //",
  "GP12garup2_u:5154": "brāhmaṇārthe gavārthe ca strīṇāṃ balavadheṣu ca /",
  "GP12garup2_u:5155": "prāṇatyāgaparo yastu sa vai mokṣamavāpnuyāt // GarP_2,38.16 //",
  "GP12garup2_u:5156": "anāśake mṛtau yastu sa vai mokṣamavāpnuyāt /",
  "GP12garup2_u:5157": "anāśake mṛto yastu sa muktaḥ sarvabandhanaiḥ // GarP_2,38.17 //",
  "GP12garup2_u:5158": "dattvā dānāni viprebhyastato mokṣamavāpnuyāt /",
  "GP12garup2_u:5159": "ete vai mokṣamārgāśca svargamārgāstathaiva ca // GarP_2,38.18 //",
  "GP12garup2_u:5160": "gograhe deśavidhvaṃse maraṇaṃ raṇatīrthayoḥ /",
  "GP12garup2_u:5161": "uttamādhamamadhyasya bādhyamānasya dehinaḥ /",
  "GP12garup2_u:5162": "ātmānaṃ tatra santyajya svargavāsaṃ labhecciram // GarP_2,38.19 //",
  "GP12garup2_u:5163": "jīvitaṃ maraṇañcaiva dvayaṃ śikṣeta paṇḍitaḥ /",
  "GP12garup2_u:5164": "jīvitaṃ dānabhogābhyāṃ maraṇaṃ raṇatīrthayoḥ // GarP_2,38.20 //",
  "GP12garup2_u:5165": "harikṣetre kurukṣetre bhṛgukṣetre tathaiva ca /",
  "GP12garup2_u:5166": "prabhāse śrīsthale caiva arbude ca tripuṣkare // GarP_2,38.21 //",
  "GP12garup2_u:5167": "bhūteśvare mṛto yastu svarge vasati mānavaḥ /",
  "GP12garup2_u:5168": "brahmaṇo divasaṃ yāvat tataḥ patati bhūtale // GarP_2,38.22 //",
  "GP12garup2_u:5169": "varṣavṛttintu yo dadyādbrāhmaṇe doṣavarjite /",
  "GP12garup2_u:5170": "sarvaṃ kalaṃ sa muddhṛtya svargaloke mahīyate // GarP_2,38.23 //",
  "GP12garup2_u:5171": "kanyāṃ vivāhayedyastu brāhmaṇaṃ vedapāragam /",
  "GP12garup2_u:5172": "indraloke vaset so 'pi svakulaiḥ pariveṣṭitaḥ // GarP_2,38.24 //",
  "GP12garup2_u:5173": "mahādānāni datvā ca narastatphalamāmuyāt // GarP_2,38.25 //",
  "GP12garup2_u:5174": "vāpī kūpataḍāgānāmārāmasurasadmanām /",
  "GP12garup2_u:5175": "jīrṇoddhāraṃ prakurvāṇaḥ pūrvakartuḥ phalaṃ labhet /",
  "GP12garup2_u:5176": "jīrṇoddhāreṇa vā teṣāṃ tat puṇyaṃ dviguṇaṃ bhavet // GarP_2,38.26 //",
  "GP12garup2_u:5177": "śītavā tātapaharamapi parṇakuṭīrakam /",
  "GP12garup2_u:5178": "kṛtvā viprāya viduṣe pradadāti kuṭumbine // GarP_2,38.27 //",
  "GP12garup2_u:5179": "tisraḥ koṭyordhakoṭī ca naraḥ svarge mahīyate // GarP_2,38.28 //",
  "GP12garup2_u:5180": "yā strī savarṇā saṃśubā mṛtaṃ patimanuvrajet /",
  "GP12garup2_u:5181": "sā mṛtā svargamāpnoti varṣāṇāṃ romasaṃkhyatā // GarP_2,38.29 //",
  "GP12garup2_u:5182": "putrapautrādikaṃ tyaktvā svapatiṃ yānugacchati /",
  "GP12garup2_u:5183": "svargaṃ labhetāṃ tau cobhau divyastrībhiralaṅkṛtau // GarP_2,38.30 //",
  "GP12garup2_u:5184": "kṛtvā pāpānyanekāni bhartṛdrohamatiḥ sadā /",
  "GP12garup2_u:5185": "prakṣālayati sarvāṇi yā svaṃ patimanuvrajet // GarP_2,38.31 //",
  "GP12garup2_u:5186": "mahāpāpasamācāro bhartā cedduṣkṛtī bhavet /",
  "GP12garup2_u:5187": "tasyāpyanuvratā nārī nārāyet sarvakilbiṣam // GarP_2,38.32 //",
  "GP12garup2_u:5188": "grāsamātraṃ niyamato nityadānaṃ karoti yaḥ /",
  "GP12garup2_u:5189": "catuścāmarasaṃyuktavimānenādhigacchati // GarP_2,38.33 //",
  "GP12garup2_u:5190": "yat kṛtaṃ hi manuṣyeṇa pāpamāmaraṇāntikam /",
  "GP12garup2_u:5191": "tat sarvaṃ nāśamāyāti varṣavṛttipradānataḥ // GarP_2,38.34 //",
  "GP12garup2_u:5192": "bhūtaṃ bhavyaṃ baviṣyañca pāpaṃ janmatrayārjitam /",
  "GP12garup2_u:5193": "pakṣālayati tat sarvaṃ viprakanyopanāyanāt // GarP_2,38.35 //",
  "GP12garup2_u:5194": "daśakūpasamā vāpi daśavāpīsamaṃ saraḥ /",
  "GP12garup2_u:5195": "saro bhirdaśabhistulyā yā prapā nirjale vane // GarP_2,38.36 //",
  "GP12garup2_u:5196": "yā vāpī nirjale deśe yaddānaṃ nirdhane dvije /",
  "GP12garup2_u:5197": "prāṇināṃ yo dayāṃ dhatte sa bhavennākanāyakaḥ // GarP_2,38.37 //",
  "GP12garup2_u:5198": "evamādibhiranyaiśca sukṛtaiḥ svargabhāgbhavet /",
  "GP12garup2_u:5199": "sa tat sarvaṃ phalaṃ prāpya pratiṣṭhāṃ paramāṃ labhet // GarP_2,38.38 //",
  "GP12garup2_u:5200": "phalgu kāryaṃ parityajya satataṃ dharmavān bhavet /",
  "GP12garup2_u:5201": "dānaṃ damo dayā ceti sārametat trayaṃ bhuvi // GarP_2,38.39 //",
  "GP12garup2_u:5202": "dānaṃ sādhordaridrasya śūnyaliṅgasya pūjanam /",
  "GP12garup2_u:5203": "anāthapretasaṃskāraḥ koṭiyajñaphalapradaḥ // GarP_2,38.40 //",
  "GP12garup2_u:5204": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde uttamalokagatyāgatimokṣamānuṣyahetunirūpaṇaṃ nāmāṣṭātriṃśattamo 'dhyāyaḥ",
  "GP12garup2_u:5205": "_____________________________________________________________",
  "GP12garup2_u:5206": "śrīgaruḍamahāpurāṇam- 39",
  "GP12garup2_u:5207": "tārkṣya uvāca /",
  "GP12garup2_u:5208": "sūtakānāṃ vidhiṃ brūhi dayāṃ kṛtvā mayiprabho /",
  "GP12garup2_u:5209": "vivekāya hi cittasya mānavānāṃ hitāya ca // GarP_2,39.1 //",
  "GP12garup2_u:5210": "śrīkṛṣṇa uvāca /",
  "GP12garup2_u:5211": "mṛte janmanī pakṣīndra sūtakaṃ syāccaturvidham /",
  "GP12garup2_u:5212": "caturṇāmapi varṇānāṃ sāmānyate vivarjitam // GarP_2,39.2 //",
  "GP12garup2_u:5213": "ubhayatra daśāhāni kulasyānnaṃ vivarjiyet /",
  "GP12garup2_u:5214": "dānaṃ pratigraho homaḥ svādhyāyaśca nivartate // GarP_2,39.3 //",
  "GP12garup2_u:5215": "deśaṃ kālaṃ tathātmānaṃ dravyaṃ dravyaprayājanam /",
  "GP12garup2_u:5216": "upapattiṃvmavasthāñca jñātvāṃ karma samācaret // GarP_2,39.4 //",
  "GP12garup2_u:5217": "guhāvahnipravese ca deśāntaramṛteṣu ca /",
  "GP12garup2_u:5218": "snānaṃ sacelaṃ kartavyaṃ sadyaḥ śaucaṃ vidhīyate // GarP_2,39.5 //",
  "GP12garup2_u:5219": "āmagarbhāśca ye jīvā ye ca garbhādviniḥ sṛtāḥ /",
  "GP12garup2_u:5220": "na teṣāmagnisaṃskāro nāśaucaṃ nodakakriyā // GarP_2,39.6 //",
  "GP12garup2_u:5221": "śilpinaḥ kāravo vaidyā dāsīdāsāstathaiva ca /",
  "GP12garup2_u:5222": "rājānaḥ śrotiyāścaiva sadyaḥ śaucāḥ prakīrtitāḥ // GarP_2,39.7 //",
  "GP12garup2_u:5223": "satrī ca (vratī) mantrapūtaśca āhitāgnirnṛpastathā /",
  "GP12garup2_u:5224": "eteṣāṃ sūtakaṃ nāsti yasya cecchanti pārthivāḥ // GarP_2,39.8 //",
  "GP12garup2_u:5225": "prasave ca sapiṇḍānāṃ na kuryāt saṅkaraṃ dvijaḥ /",
  "GP12garup2_u:5226": "daśāhācchrudhyate mātā avagāhya pitā śuciḥ // GarP_2,39.9 //",
  "GP12garup2_u:5227": "vivāhotsavayajñeṣu antarā mṛtasūtake /",
  "GP12garup2_u:5228": "pūrvasaṅkalpitaṃ vittaṃ bhojyaṃ tanmanurabravīt // GarP_2,39.10 //",
  "GP12garup2_u:5229": "sarveṣāmevamāśaucaṃ mātāpitrostu sūtakam /",
  "GP12garup2_u:5230": "sūkataṃ māturevasyādupaspṛśya pitā śuciḥ // GarP_2,39.11 //",
  "GP12garup2_u:5231": "antardaśāhe syātāñcet punarmaraṇajanmanī /",
  "GP12garup2_u:5232": "tāvat syādaśucirvipro yāvat tat syādanirdaśam // GarP_2,39.12 //",
  "GP12garup2_u:5233": "udite niyame dāne ārte vipre nivedayet /",
  "GP12garup2_u:5234": "tathaiva ṛṣibhiḥ proktaṃ yathākālaṃ na duṣyati // GarP_2,39.13 //",
  "GP12garup2_u:5235": "mṛnmayena tu pātreṇa tilairmiśrajalaiḥ saha /",
  "GP12garup2_u:5236": "mṛttikayā tathānte ca naraḥ snātvā śucirbhavet // GarP_2,39.14 //",
  "GP12garup2_u:5237": "dānaṃ pariṣade dadyāt suvarṇaṃ govṛṣaṃ dvije /",
  "GP12garup2_u:5238": "kṣattriyo dviguṇaṃ caiva vaiśyastu triguṇaṃ tathā // GarP_2,39.15 //",
  "GP12garup2_u:5239": "caturguṇantu śūdreṇa dātavyaṃ brāhmaṇe dhanam /",
  "GP12garup2_u:5240": "eva manukrameṇaiva cāturvarṇyaṃ viśudhyati // GarP_2,39.16 //",
  "GP12garup2_u:5241": "saptāṣṭamāntarai śīrṇe gṛhyasaṃskāravarjite /",
  "GP12garup2_u:5242": "ahastu sūtakaṃ tasya tvabdānāṃ saṃkhyayā smṛtam // GarP_2,39.17 //",
  "GP12garup2_u:5243": "brāhmaṇārthe vipannā ye nārīṇāṃ gograheṣu ca /",
  "GP12garup2_u:5244": "āhaveṣu vipannānāmekarāttramaśaucakam // GarP_2,39.18 //",
  "GP12garup2_u:5245": "na teṣāmaśubhaṃ kiñcidviprāṇāṃ śubhakarmaṇi /",
  "GP12garup2_u:5246": "anāthapretasaṃskāraṃ ye kurvantu narottamaḥ // GarP_2,39.19 //",
  "GP12garup2_u:5247": "na teṣāmaśubhaṅkiñcidvipreṇa sahakāriṇā /",
  "GP12garup2_u:5248": "jalāvagāhanātteṣāṃ sadyaḥ śuddhirudāhṛtā // GarP_2,39.20 //",
  "GP12garup2_u:5249": "vinivṛttā yadā śūdrā udakāntamupasthitāḥ /",
  "GP12garup2_u:5250": "tadāvipreṇadraṣṭavyā iti vedavidoviduḥ // GarP_2,39.21 //",
  "GP12garup2_u:5251": "iti śrīgāruḍe mahāpurāṇe uttarakhaṇḍe dvitīdṛ dhadṛpretakalpe śrīkṛṣṇagaruḍasaṃvāde sūtakakālādinirūpaṇaṃ nāmai konacatvāriṃśo 'dhyāyaḥ",
  "GP12garup2_u:5252": "_____________________________________________________________",
  "GP12garup2_u:5253": "śrīgaruḍamahāpurāṇam- 40",
  "GP12garup2_u:5254": "tārkṣya uvāca /",
  "GP12garup2_u:5255": "bhagavanbrāhmaṇāḥ kecidapamṛtyuvaśaṃ gatāḥ /",
  "GP12garup2_u:5256": "kathaṃ teṣāṃ bhavenmārgaḥ kiṃ sthānaṃ kā gatirbhavet // GarP_2,40.1 //",
  "GP12garup2_u:5257": "kiñca yuktaṃ bhavetteṣāṃ vidhānaṃ vāpi kīdṛśam /",
  "GP12garup2_u:5258": "tadahaṃ śrotumicchāmi brūhi me madhusūdana // GarP_2,40.2 //",
  "GP12garup2_u:5259": "śrīkṛṣṇa uvāca /",
  "GP12garup2_u:5260": "pretībhūtādvijātīnāṃ sambhūte mṛtyuvaikṛte /",
  "GP12garup2_u:5261": "teṣāṃ mārgagatisthānaṃ vidhānaṃ kathayāmyaham // GarP_2,40.3 //",
  "GP12garup2_u:5262": "śṛṇu tārkṣya paraṃ gopyaṃ jāte durmaraṇe sati /",
  "GP12garup2_u:5263": "laṅghanairye mṛtā viprā daṃṣṭribhiścābhighātitāḥ // GarP_2,40.4 //",
  "GP12garup2_u:5264": "kaṇṭhagrāha vimagnānāṃ kṣīṇānāṃ tuṇḍaghātinām /",
  "GP12garup2_u:5265": "viṣāgnivṛṣaviprebhyo viṣūcyā cātmaghātakāḥ // GarP_2,40.5 //",
  "GP12garup2_u:5266": "patanodvandhanajalairmṛtānāṃ śṛṇu saṃsthitim /",
  "GP12garup2_u:5267": "yānti te narakeghore ye ca mlecchādibhirhatāḥ // GarP_2,40.6 //",
  "GP12garup2_u:5268": "śvaśṛgālādisaṃspṛṣṭā adagdhāḥ kṛmisaṃṅkulāḥ /",
  "GP12garup2_u:5269": "ullaṅghitā mṛtā ye ca mahārogaiśca pīḍitāḥ // GarP_2,40.7 //",
  "GP12garup2_u:5270": "abhisastāstathāvyaṅgā ye ca pāpānnapoṣitāḥ /",
  "GP12garup2_u:5271": "caṇḍālādudakātsarpādbrāhmaṇādvaidyutāgnitaḥ // GarP_2,40.8 //",
  "GP12garup2_u:5272": "daṣṭribhyaśca paśubhyaśca vṛkṣādipatanānmṛtāḥ /",
  "GP12garup2_u:5273": "udakyāmūtakīśūdrārajakīsaṅgadūṣitāḥ // GarP_2,40.9 //",
  "GP12garup2_u:5274": "tena pāpena narakānmuktāḥ pretatvabhāginaḥ /",
  "GP12garup2_u:5275": "na teṣāṃ kārayeddāhaṃ sūtakaṃ nodakakriyām // GarP_2,40.10 //",
  "GP12garup2_u:5276": "na vidhānaṃ mṛtādyaṃ ca na kuryādaurdhvadaihikam /",
  "GP12garup2_u:5277": "teṣāṃ tārkṣya prakurvīta nārāyaṇabalikriyām // GarP_2,40.11 //",
  "GP12garup2_u:5278": "sarvalokahitārthāya śṛṇu pāpabhayāpahām /",
  "GP12garup2_u:5279": "ṣaṇmāsaṃ brāhmaṇe dāhastrimāsaṃ kṣattriye mataḥ // GarP_2,40.12 //",
  "GP12garup2_u:5280": "sārdha māsaṃ tu vaiśyasya sadyaḥ śūdre vidhīyate /",
  "GP12garup2_u:5281": "gaṅgāyāṃ yamunāyāñca naimiṣe puṣkare 'tha ca // GarP_2,40.13 //",
  "GP12garup2_u:5282": "taḍāge jalūpūrṇe vā hrade vā vimalodake /",
  "GP12garup2_u:5283": "vāpyāṃ kūpe gavāṃ goṣṭhe gṛhe vā pratimālaye // GarP_2,40.14 //",
  "GP12garup2_u:5284": "kṛṣṇāgre kārayedvipra baliṃ nārāyaṇāhvayam /",
  "GP12garup2_u:5285": "pretāya tarpaṇaṃ kāryaṃ mantraiḥ paurāṇavaidikaiḥ // GarP_2,40.15 //",
  "GP12garup2_u:5286": "sarvauṣadhyakṣatairmiśrairviṣṇumuddiśya tarpayet /",
  "GP12garup2_u:5287": "kāryaṃ puruṣasūktena mantrairvā vaiṣṇavairapi // GarP_2,40.16 //",
  "GP12garup2_u:5288": "dakṣiṇābhimukho bhūtvā pretaṃ viṣṇuriti smaret /",
  "GP12garup2_u:5289": "anādinidhano devaḥ śaṅkhacakragadādharaḥ // GarP_2,40.17 //",
  "GP12garup2_u:5290": "avyayaḥ puṇḍarīkākṣaḥ pretamokṣaprado bhavet /",
  "GP12garup2_u:5291": "tarpaṇasyāvasāne ca vītarāgo vimatsaraḥ // GarP_2,40.18 //",
  "GP12garup2_u:5292": "jitendriyamanā bhūtvā śucipmāndharmatatparaḥ /",
  "GP12garup2_u:5293": "dānadharmarataḥ śāntaḥ praṇamya vāgyataḥ śuciḥ // GarP_2,40.19 //",
  "GP12garup2_u:5294": "yajamāno bhabettatra śucirvandhusamanvitaḥ /",
  "GP12garup2_u:5295": "bhaktyā tatra prakurvīta śrāddhatyekādaśaiva tu // GarP_2,40.20 //",
  "GP12garup2_u:5296": "sarvakarmavipākena ekaikāgre samāhitaḥ /",
  "GP12garup2_u:5297": "toyavrīhiyavān ṣaṣṭyā godhūmāṃśca priyaṅgukān // GarP_2,40.21 //",
  "GP12garup2_u:5298": "haviṣyānnaṃ śubhaṃ mudrāṃ chatroṣṇīṣe ca calekam /",
  "GP12garup2_u:5299": "dāpayetsarvasasyāni kṣīrakṣaudrayutāni ca // GarP_2,40.22 //",
  "GP12garup2_u:5300": "vastropānahasaṃyuktaṃ dadyādaṣṭavidhaṃ padam /",
  "GP12garup2_u:5301": "dāpayetsarvaviprebhyo na kuryātpaṅktibandhanam // GarP_2,40.23 //",
  "GP12garup2_u:5302": "bhūmau sthiteṣu piṇḍeṣu gandhapuṣpākṣatānvitam /",
  "GP12garup2_u:5303": "śaṅkhapātre tathā tāmre tarpaṇañca pṛthakpṛthak // GarP_2,40.24 //",
  "GP12garup2_u:5304": "dhyānadhāraṇasaṃyukto jānubhyāmavaniṃ gataḥ /",
  "GP12garup2_u:5305": "dātavyaṃ sarvaviprebhyo vedaśāstravidhānataḥ // GarP_2,40.25 //",
  "GP12garup2_u:5306": "ṛcā vai dāpayedarghyamekoddiṣṭe pṛthakpṛthak /",
  "GP12garup2_u:5307": "āpodevīrmadhumatīrādipīṭhe prakalpitam // GarP_2,40.26 //",
  "GP12garup2_u:5308": "upayāmagṛhīto 'si dvitīyer'ghaṃ nivedayet /",
  "GP12garup2_u:5309": "yenāpāvakacakṣuṣā tṛtīye ca kasalpitam // GarP_2,40.27 //",
  "GP12garup2_u:5310": "ye devāsaścaturthe tu samudraṃ gaccha pañcame /",
  "GP12garup2_u:5311": "agnirjyoti stathā ṣaṣṭhe hiraṇyagarbhaḥ saptame // GarP_2,40.28 //",
  "GP12garup2_u:5312": "yamāya tvāṣṭame jñeyaṃ yajjagrannavame tathā /",
  "GP12garup2_u:5313": "taśame yāḥ phalinīti piṇḍe caikādaśe tataḥ // GarP_2,40.29 //",
  "GP12garup2_u:5314": "bhadraṃ karṇebhiriti ca kuryātpiṇḍavisarjanam /",
  "GP12garup2_u:5315": "kṛtvaikādaśadevatyaṃ śrāddhaṃ kuryātpare 'hani // GarP_2,40.30 //",
  "GP12garup2_u:5316": "viprānāvāhayetpañca caturvedaviśāradān /",
  "GP12garup2_u:5317": "vidyāśīlaguṇopetānsva kīyāñchīlasattamān /",
  "GP12garup2_u:5318": "abyaṅgānsapraśastāṃśca na t varjyānkadācana // GarP_2,40.31 //",
  "GP12garup2_u:5319": "viṣṇuḥ svarṇamayaḥ kāryo rudastāmramayastathā /",
  "GP12garup2_u:5320": "brahmā rūpyamayastadvadyamo lohamayo bhavet // GarP_2,40.32 //",
  "GP12garup2_u:5321": "sīsakaṃ tu bhavetpretaṃ tvatha vā darbhakaṃ tathā /",
  "GP12garup2_u:5322": "śannodevīti mantreṇa govindaṃ paścime nyaset // GarP_2,40.33 //",
  "GP12garup2_u:5323": "agna āyāhīti rudramuttaratraiva vinyaset /",
  "GP12garup2_u:5324": "agnimīḷeti mantreṇa pūrveṇaiva prajāpatim // GarP_2,40.34 //",
  "GP12garup2_u:5325": "iṣetvorjoti mantreṇa dakṣiṇe sthāpayedyamam /",
  "GP12garup2_u:5326": "madhye maṇḍalakaṃ kṛtvā sthāpyo darbhamayo naraḥ // GarP_2,40.35 //",
  "GP12garup2_u:5327": "brahmā viṣṇustathā rudro yamaḥ pretaśca pañcamaḥ /",
  "GP12garup2_u:5328": "pṛthakkumbhe tataḥ sthāpyāḥ pañcaratnasamanvitāḥ // GarP_2,40.36 //",
  "GP12garup2_u:5329": "vastrayajñopavītāni pṛthaṅmudrāparāṇi ca /",
  "GP12garup2_u:5330": "japaṃ karyātpṛthaktatra brahmādau devatāsu ca // GarP_2,40.37 //",
  "GP12garup2_u:5331": "pañca śrāddhāni kurvīta devatānāṃ yathāvidhi /",
  "GP12garup2_u:5332": "jaladhārāṃ tato dadyatpīṭhepīṭhe pṛthakpṛthak // GarP_2,40.38 //",
  "GP12garup2_u:5333": "śaṅkhe vā tāmrapātre vā alābhe mṛnmaye 'pi vā /",
  "GP12garup2_u:5334": "tilodakaṃ samādāya sarvauṣadhisamanvitam // GarP_2,40.39 //",
  "GP12garup2_u:5335": "āsanopānahau cchatraṃ mudrikā ca kamaṇḍaluḥ /",
  "GP12garup2_u:5336": "bhājanaṃ bhājanādhāraṃ vastrāṇyaṣṭavidhaṃ padam // GarP_2,40.40 //",
  "GP12garup2_u:5337": "tāmrapātraṃ tilaiḥ pūrṇaṃ sahiraṇyaṃ sadakṣiṇam /",
  "GP12garup2_u:5338": "dadyādbrāhmaṇamukhyāya vidhiyuktaṃ khageśvara // GarP_2,40.41 //",
  "GP12garup2_u:5339": "ṛgvedapārage dadyājjātasasyāṃ vasundharām /",
  "GP12garup2_u:5340": "yajurvedamaye vipre gāñca dadyātpayasvinīm // GarP_2,40.42 //",
  "GP12garup2_u:5341": "sāmagāya śivoddeśātpradadyātkaladhautakam /",
  "GP12garup2_u:5342": "yamoddeśāttilāṃllohaṃ tato dadyācca dakṣiṇām // GarP_2,40.43 //",
  "GP12garup2_u:5343": "paścātputtalakaṃ kāryaṃ sarvauṣadhisamanvitam /",
  "GP12garup2_u:5344": "palāśasya ca vṛntānāṃ vibhāgaṃ śṛṇu kāśyapa // GarP_2,40.44 //",
  "GP12garup2_u:5345": "kṛṣṇājinaṃ samāstīrya kuśaiśca puruṣākṛtim /",
  "GP12garup2_u:5346": "śatatrayeṇa ṣaṣṭyā ca vṛntaiḥ prokto 'sthisañcayaḥ // GarP_2,40.45 //",
  "GP12garup2_u:5347": "vinyasya tāni vṛntāni aṅgeṣveṣu pṛthakpṛthak /",
  "GP12garup2_u:5348": "catvāriṃśacchirodeśe grīvāyāṃ daśa vinyaset // GarP_2,40.46 //",
  "GP12garup2_u:5349": "viṃśatyuraḥ sthale dadyādviṃśatiṃ jaṭhare 'pi ca /",
  "GP12garup2_u:5350": "bāhuyugme śataṃ dadyātkaṭi deśe ca viṃśatim // GarP_2,40.47 //",
  "GP12garup2_u:5351": "ūrudvaye śatañcāpi triṃśajjaṅghādvaye nyaset /",
  "GP12garup2_u:5352": "dadyāccatuṣṭayaṃ śiśre ṣaḍ dadyād vṛṣaṇadvaye /",
  "GP12garup2_u:5353": "daśa pādāṅgulībhāge evamasthīni vinyaset // GarP_2,40.48 //",
  "GP12garup2_u:5354": "nārikelaṃ śiraḥ sthāne tumbaṃ dadyācca tāluke /",
  "GP12garup2_u:5355": "pañcaratnaṃ mukhe dadyājjihvāyāṃ kadalīphalam // GarP_2,40.49 //",
  "GP12garup2_u:5356": "antreṣu nālakaṃ dadyādbālakaṃ prāṇa eva ca /",
  "GP12garup2_u:5357": "vasāyīṃ medakaṃ dadyādgomūtreṇa tu mūtrakam // GarP_2,40.50 //",
  "GP12garup2_u:5358": "gandhakaṃ dhātavo deyo haritālaṃ manaḥ śilā /",
  "GP12garup2_u:5359": "retaḥ sthāne pāradañca purīṣe pittalaṃ tathā // GarP_2,40.51 //",
  "GP12garup2_u:5360": "manaḥ śilāṃ tathā gātre tilakalkañca sandhiṣu /",
  "GP12garup2_u:5361": "yavapiṣṭaṃ tathā māṃse madhu vai kṣaudrameva ca // GarP_2,40.52 //",
  "GP12garup2_u:5362": "keśeṣu vai vaṭajaṭātvaci dadyānmṛgatvacam /",
  "GP12garup2_u:5363": "karṇayostālapattrañca stanayoścaiva guñjikāḥ // GarP_2,40.53 //",
  "GP12garup2_u:5364": "nāsāyāṃ śatapattraṃ ca kamalaṃ nābhimaṇḍale /",
  "GP12garup2_u:5365": "vṛntākaṃ vṛṣaṇadvandve liṅge syādgṛñjanaṃ śubham // GarP_2,40.54 //",
  "GP12garup2_u:5366": "ghṛtaṃ nābhyāṃ pradeyaṃ syātkaupīne ca trapu smṛtam /",
  "GP12garup2_u:5367": "mauktikaṃ stanayormūrdhni kuṅkumena vilepanam // GarP_2,40.55 //",
  "GP12garup2_u:5368": "karpūrāgurudhūpaiśca śubhairmālyaiḥ sugandhibhiḥ /",
  "GP12garup2_u:5369": "paridhānaṃ paṭṭasūtraṃ hṛdaye rukmakaṃ nyaset // GarP_2,40.56 //",
  "GP12garup2_u:5370": "ṛddhivṛddhī bhujau dvau ca cakṣuṣośca kapardakau /",
  "GP12garup2_u:5371": "sindūraṃ netrakoṇe ca tāmbūlādyupahārakaiḥ // GarP_2,40.57 //",
  "GP12garup2_u:5372": "sarvauṣadhiyutaṃ pretaṃ kṛtvā pūjā yathoditā /",
  "GP12garup2_u:5373": "sāgnike (kaiścā) cāpi vidhinā yajñapātraṃ nyasetkramāt // GarP_2,40.58 //",
  "GP12garup2_u:5374": "śirome śrīriti ṛcā punantu varuṇeti ca /",
  "GP12garup2_u:5375": "pretasya pāvanaṃ kṛtvā śāliśālaśilodakaiḥ // GarP_2,40.59 //",
  "GP12garup2_u:5376": "viṣṇumuddiśya dātavyā suśīlāgauḥ payasvinī // GarP_2,40.60 //",
  "GP12garup2_u:5377": "(tilā lohaṃ hiraṇyaṃ ca kārpāsaṃ lavaṇaṃ tathā /",
  "GP12garup2_u:5378": "saptadhānyaṃ kṣitirgāva ekaikaṃ pānaṃ samṛtam // GarP_2,40.61 //",
  "GP12garup2_u:5379": "tilapātraṃ tato dattvā padadānaṃ tathaiva ca // GarP_2,40.61*1 //",
  "GP12garup2_u:5380": "mahādānāni deyāni tilapātraṃ tatheti ca /",
  "GP12garup2_u:5381": "tato vaitaraṇī deyā sarvābharaṇabhūṣitā // GarP_2,40.62 //",
  "GP12garup2_u:5382": "kartavyaṃ vaiṣṇavaṃ śrāddhaṃ pretamuktyartha mātmavān /",
  "GP12garup2_u:5383": "pretaṃmokṣaṃ tataḥ kuryāddhṛdi viṣṇuṃ prakalpya ca // GarP_2,40.63 //",
  "GP12garup2_u:5384": "oṃ viṣṇuriti saṃsmṛtya pretaṃ tanmṛtyumeva ca /",
  "GP12garup2_u:5385": "agnidāhaṃ tataḥ kuryātsūtakantu dinatrayam // GarP_2,40.64 //",
  "GP12garup2_u:5386": "daśāhakartrā piṇḍāśca kartavyāḥ pretabhuktaye /",
  "GP12garup2_u:5387": "sarvaṃ varṣavidhiṃ kuryādevaṃ pretaśca muktibhāk // GarP_2,40.65 //",
  "GP12garup2_u:5388": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde 'pamṛtyau sukhaduḥ khalābhālābhanirūpaṇaṃ nāma catvāriṃśattamo 'dhyāyaḥ",
  "GP12garup2_u:5389": "_____________________________________________________________",
  "GP12garup2_u:5390": "śrīgaruḍamahāpurāṇam- 41",
  "GP12garup2_u:5391": "śrīviṣṇuruvāca /",
  "GP12garup2_u:5392": "vṛṣotsargaṃ prakurvīta vidhipūrvaṃ khageśvara /",
  "GP12garup2_u:5393": "kārtikādiṣu māseṣu paurṇamāsyāṃ śubhe dine // GarP_2,41.1 //",
  "GP12garup2_u:5394": "vivāhotsarjanaṃ śrāddhaṃ nāndīmukhamupakramet /",
  "GP12garup2_u:5395": "kuryādbhuvaśca saṃskārānagnisthāpanameva ca // GarP_2,41.2 //",
  "GP12garup2_u:5396": "vāpyāṃ kūpe gavāṃ goṣṭhe sthāpyāgniṃ vidhivattataḥ /",
  "GP12garup2_u:5397": "vivāhavidhinā sarvaṃ kuryādbrāhmaṇavācanam // GarP_2,41.3 //",
  "GP12garup2_u:5398": "pātrāsādanaṃ śrapaṇamupayamanakuśādikam /",
  "GP12garup2_u:5399": "puryukṣaṇānte homaṃ ca karyā dvai brāhmaṇena tu // GarP_2,41.4 //",
  "GP12garup2_u:5400": "āghārāvājyabhāgau ca cakṣuṣī ca pradā payet /",
  "GP12garup2_u:5401": "prathame 'hariti mantreṇa hotavyāśca ṣaḍāhutīḥ (tayaḥ) // GarP_2,41.5 //",
  "GP12garup2_u:5402": "āghārāvājyabhāgau tu pāyasenāṅgadevatāḥ /",
  "GP12garup2_u:5403": "agnaye rudrāya śarvāya paśupataye ugrāya śivāya /",
  "GP12garup2_u:5404": "bhavāya mahādevāyeśānāya yamāya ca // GarP_2,41.6 //",
  "GP12garup2_u:5405": "piṣṭakena sakṛddhomaṃ pūṣāgā iti mantrataḥ /",
  "GP12garup2_u:5406": "ubhayoḥ sviṣṭikūddhomaścaruṇā pāyasena ca // GarP_2,41.7 //",
  "GP12garup2_u:5407": "prathamaṃ vyāhṛtihomaḥ prāyaścittaṃ prajāpatiḥ /",
  "GP12garup2_u:5408": "saṃstravaprāśanaṃ kuryātpraṇītāparimokṣaṇam // GarP_2,41.8 //",
  "GP12garup2_u:5409": "pavitrapratipattiśca brāhmaṇe dakṣaiṇā tataḥ /",
  "GP12garup2_u:5410": "ṣaḍaṅgarudrajāpyena proto mokṣamavāpnuyāt // GarP_2,41.9 //",
  "GP12garup2_u:5411": "ekavarṇaṃ vṛṣañcaiva sakṛdvatsatarīṃ khaga /",
  "GP12garup2_u:5412": "snāpayitvā tataḥ kuryātsarvālaṅkārabhūṣitam // GarP_2,41.10 //",
  "GP12garup2_u:5413": "pratiṣṭhāpya ca tadyugmaṃ preto mokṣamavāpnuyāt /",
  "GP12garup2_u:5414": "puccheca tarpaṇaṃ kāryamucchrite mantrapūrvakam /",
  "GP12garup2_u:5415": "brāhmaṇān bhojayetpaścāddakṣiṇābhiśca toṣayet // GarP_2,41.11 //",
  "GP12garup2_u:5416": "tataḥ śrāddhaṃ samuddiṣṭamekoddiṣṭaṃ yathāvidhi /",
  "GP12garup2_u:5417": "jalamannaṃ tathā deyaṃ pretoddharaṇahetave // GarP_2,41.12 //",
  "GP12garup2_u:5418": "dvādaśāhe tataḥ kuryānmāsemāse pṛthakpathak /",
  "GP12garup2_u:5419": "evaṃ vidhiḥ samāyuktaḥ pretamokṣe karoti hi // GarP_2,41.13 //",
  "GP12garup2_u:5420": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde vṛṣotsarganirūpaṇaṃ nāmai kacatvāriṃśattamo 'dhyāyaḥ",
  "GP12garup2_u:5421": "_____________________________________________________________",
  "GP12garup2_u:5422": "śrīgaruḍamahāpurāṇam- 42",
  "GP12garup2_u:5423": "śrīviṣṇuruvāca /",
  "GP12garup2_u:5424": "yathā dhenusahasreṣu vatso vindati mātaram /",
  "GP12garup2_u:5425": "tathā pūrvakṛtaṃ karma kartāramanugacchati // GarP_2,42.1 //",
  "GP12garup2_u:5426": "ādityo varuṇo viṣṇurbrahmā somo hutāśanaḥ /",
  "GP12garup2_u:5427": "śūlapāṇiśca bhagavānabhinandati bhūmidam // GarP_2,42.2 //",
  "GP12garup2_u:5428": "nāsti bhamisamaṃ dānaṃ nāsti bhamisamo nidhiḥ /",
  "GP12garup2_u:5429": "nāsti satyasamo dharmo nānṛtātpātakaṃ param // GarP_2,42.3 //",
  "GP12garup2_u:5430": "agnerapatyaṃ prathamaṃ suvarṇaṃ bhūrvaiṣṇavī sūryasutāśca gāvaḥ /",
  "GP12garup2_u:5431": "lokatrayaṃ tena bhavetpradattaṃ yaḥ kāñcanaṃ gāṃ ca mahīṃ ca dadyāt // GarP_2,42.4 //",
  "GP12garup2_u:5432": "trīṇyāhuratidānāni gāvaḥ pṛthvī sarasvatī /",
  "GP12garup2_u:5433": "narakāduddharantyete japapūjanahomataḥ // GarP_2,42.5 //",
  "GP12garup2_u:5434": "kṛtvā bahūni pāpāni raudrāṇi vipulāni ca /",
  "GP12garup2_u:5435": "api gocarmamātreṇa bhūmidānena śudhyati // GarP_2,42.6 //",
  "GP12garup2_u:5436": "harantamapi lobhena nirudhyainaṃ nivārayet /",
  "GP12garup2_u:5437": "sa yāti narake ghore yastaṃ na parirakṣati // GarP_2,42.7 //",
  "GP12garup2_u:5438": "akartavyaṃ na kartavyaṃ prāṇaiḥ kaṇṭhagatairapi /",
  "GP12garup2_u:5439": "kartavyameva kartavyamiti dharmavido viduḥ // GarP_2,42.8 //",
  "GP12garup2_u:5440": "ākārapravartane pāpaṃ gosahasravadhaiḥsamam /",
  "GP12garup2_u:5441": "vṛtticchede tathā vṛtteḥ karaṇaṃ lakṣadhenukam // GarP_2,42.9 //",
  "GP12garup2_u:5442": "varamekāpyapahṛtā na tu dattaṃ gavāṃ śatam /",
  "GP12garup2_u:5443": "ekāṃ hṛtvā śataṃ dattvā na tena samatā bhavet // GarP_2,42.10 //",
  "GP12garup2_u:5444": "svayameva tu yo dattvā svayameva prabādhate /",
  "GP12garup2_u:5445": "sa pāpī narakaṃ yāti yāvadābhūtasaṃplavam // GarP_2,42.11 //",
  "GP12garup2_u:5446": "na cāśvamedhena tathā vidhivaddakṣiṇāvatā /",
  "GP12garup2_u:5447": "avṛttikarśite dīne brāhmaṇe gakṣite yathā // GarP_2,42.12 //",
  "GP12garup2_u:5448": "na tadbhavati vedeṣu yajñe subahudakṣiṇe /",
  "GP12garup2_u:5449": "yatpuṇyaṃ durbale traste brāhmaṇe parirakṣite // GarP_2,42.13 //",
  "GP12garup2_u:5450": "brahmasvaiścasupuṣṭāni vāhanāni balāni ca /",
  "GP12garup2_u:5451": "yuddhakāle viśīryante saikatāḥ setavo yathā // GarP_2,42.14 //",
  "GP12garup2_u:5452": "svadattāṃ paradattāṃ vā yo harecca vasundharām /",
  "GP12garup2_u:5453": "ṣaṣṭivarṣasahasrāṇi viṣṭhāyāṃ jāyate kṛmiḥ // GarP_2,42.15 //",
  "GP12garup2_u:5454": "brahmasvaṃ praṇayādbhuktaṃ dahatyāsaptamaṃ kulam /",
  "GP12garup2_u:5455": "tadeva cauryarūpeṇa dahatyācandratārakam // GarP_2,42.16 //",
  "GP12garup2_u:5456": "lohacūrṇāśmacūrṇāni kadācijjarayetpumān /",
  "GP12garup2_u:5457": "brahmasvantriṣu lokeṣu kaḥ pumāñjarayiṣyati // GarP_2,42.17 //",
  "GP12garup2_u:5458": "devadravyavināśena brahmasvaharaṇena ca /",
  "GP12garup2_u:5459": "kulānyakulatāṃ yānti brāhmaṇātikrameṇa ca // GarP_2,42.18 //",
  "GP12garup2_u:5460": "brāhmaṇāti kramo nāsti vipre vidyāvivarjite /",
  "GP12garup2_u:5461": "jvalantamagnimutsṛjya na hi bhasmani hūyate // GarP_2,42.19 //",
  "GP12garup2_u:5462": "saṃkrāntau yāni dānāni havyakavyāni yāni ca /",
  "GP12garup2_u:5463": "saptakalpakṣayaṃ yāvaddadātyarkaḥ punaḥ punaḥ // GarP_2,42.20 //",
  "GP12garup2_u:5464": "pratigrahādhyāpanayājaneṣu pratigrahaṃ sveṣṭatamaṃ vadanti /",
  "GP12garup2_u:5465": "pratigrahācchrudhyati jāpyahomaṃ na yājanaṃ karma punanti vedāḥ // GarP_2,42.21 //",
  "GP12garup2_u:5466": "sadā jāpī sadā homī parapākavivarjitaḥ /",
  "GP12garup2_u:5467": "ratnapūrṇāmapi mahīṃ pratigṛhṇanna lipyate // GarP_2,42.22 //",
  "GP12garup2_u:5468": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde bhūdānādinirūpaṇaṃ nāma dvicatvāriṃśatamo 'dhyāyaḥ",
  "GP12garup2_u:5469": "_____________________________________________________________",
  "GP12garup2_u:5470": "śrīgaruḍamahāpurāṇam- 43",
  "GP12garup2_u:5471": "śrīviṣṇuruvāca /",
  "GP12garup2_u:5472": "jalāgnibandhanabhraṣṭā pravrajyānāśakacyutāḥ /",
  "GP12garup2_u:5473": "aindavābhyāṃ viśudhyanti dattvā dhenuṃ tathā vṛṣam // GarP_2,43.1 //",
  "GP12garup2_u:5474": "ūnadvādaśavarṣasya caturvarṣādhikasya ca /",
  "GP12garup2_u:5475": "prāyaścittaṃ carenmātā pitā vānyo 'pi bāndhavaḥ // GarP_2,43.2 //",
  "GP12garup2_u:5476": "ato bālanarasyāpi nāparādho na pātakam /",
  "GP12garup2_u:5477": "rājadaṇḍo na tasyāsti prāyaścittaṃ na vidyate // GarP_2,43.3 //",
  "GP12garup2_u:5478": "raktasya darśane daṣṭe āturā strī bhaved yadi /",
  "GP12garup2_u:5479": "caturthe 'hni padādīṃśca tyaktvā snātvā viśudhyati // GarP_2,43.4 //",
  "GP12garup2_u:5480": "āture snāna utpanne daśakṛtvo hyanāturaḥ /",
  "GP12garup2_u:5481": "snātvāsnātvāspṛśedenaṃ tataḥ śudhyet sa āturaḥ // GarP_2,43.5 //",
  "GP12garup2_u:5482": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde śuddhinirūpaṇaṃ nāma tricatvāriṃśo 'dhyāyaḥ",
  "GP12garup2_u:5483": "_____________________________________________________________",
  "GP12garup2_u:5484": "śrīgaruḍamahāpurāṇam- 44",
  "GP12garup2_u:5485": "śrīviṣṇuruvāca /",
  "GP12garup2_u:5486": "svecchayā tārkṣya maraṇaṃ śṛṅgidaṃṣṭrisarīsṛpaḥ /",
  "GP12garup2_u:5487": "cāṇḍālādyātmaghātaiśca viṣādyaistāḍanaistathā // GarP_2,44.1 //",
  "GP12garup2_u:5488": "jalāgnipātavātaiśca nirāhārādibhistathā /",
  "GP12garup2_u:5489": "yeṣāmeva bhavenmṛtyuḥ proktāste pāpakarmiṇaḥ // GarP_2,44.2 //",
  "GP12garup2_u:5490": "pāṣaḍyanāśramāścaiva mahāpātakinastathā /",
  "GP12garup2_u:5491": "striyaśca vyabhicāriṇya ārūḍhapatitāstathā // GarP_2,44.3 //",
  "GP12garup2_u:5492": "na teṣāṃ syānnava śrāddhaṃ na saṃskāraḥ sapiṇḍanam /",
  "GP12garup2_u:5493": "śrāddhāni ṣoḍaśoktāni na bhavanti ca tānyapi // GarP_2,44.4 //",
  "GP12garup2_u:5494": "vetanaṃ yat kṣipedapsu gṛhyāgniśca catuṣpathe /",
  "GP12garup2_u:5495": "pātrāṇinirdahedagnau sāgnike pāpakarmaṇi // GarP_2,44.5 //",
  "GP12garup2_u:5496": "pūrṇe saṃvatsare teṣāmitthaṃ kāryaṃ dayālubhiḥ /",
  "GP12garup2_u:5497": "ekādaśīṃ samāsādya śuklapakṣe ca kāśyapa // GarP_2,44.6 //",
  "GP12garup2_u:5498": "viṣṇuṃ yamaṃ ca sampūjya gandhapuṣpākṣatādibhiḥ /",
  "GP12garup2_u:5499": "daśa piṇḍān ghṛtāktāṃśca darbheṣu madhusaṃyutān // GarP_2,44.7 //",
  "GP12garup2_u:5500": "yajñopavīti satilān dhyāyan viṣṇuṃ yamaṃ tathā /",
  "GP12garup2_u:5501": "dakṣiṇābhimukhastūṣṇīmekaikaṃ nirvapet tutān // GarP_2,44.8 //",
  "GP12garup2_u:5502": "uddhṛtya miśritān paścāt tīrthe 'bhmaḥ su viniḥ kṣipet /",
  "GP12garup2_u:5503": "kṣipan saṃkīrtayennāma gotraṃ ca mṛtakasya ca // GarP_2,44.9 //",
  "GP12garup2_u:5504": "punarapyarcayedviṣṇuṃ yamaṃ kusumacandanaiḥ /",
  "GP12garup2_u:5505": "dhūpadīpaiḥ sanaivedyairbhakṣyabhojyasamanvitaiḥ // GarP_2,44.10 //",
  "GP12garup2_u:5506": "tasminnupavasedahni viprāṃśceva nimantrayet /",
  "GP12garup2_u:5507": "kulavidyātapoyuktān sādhuśīlasamanvitān // GarP_2,44.11 //",
  "GP12garup2_u:5508": "nava saptāthavā pañca svasāmarthyānusārataḥ /",
  "GP12garup2_u:5509": "apare 'hani madhyāhne yamaṃ viṣṇuṃ tathārcayet // GarP_2,44.12 //",
  "GP12garup2_u:5510": "udaṅmukhāṃstathā viprāṃstān samyagupaveśayet /",
  "GP12garup2_u:5511": "āvāhanārghadānādau viṣṇuṃ yamasamanvitam // GarP_2,44.13 //",
  "GP12garup2_u:5512": "yajñopavītī kurvīta pretanāma prakīrtayet /",
  "GP12garup2_u:5513": "pretaṃ yamaṃ ca viṣṇuṃ ca smaran śrāddhaṃ samāpayet // GarP_2,44.14 //",
  "GP12garup2_u:5514": "anyebhyaścāpi sarvebhyaḥ piṇḍadānārthamuddharet /",
  "GP12garup2_u:5515": "pṛthagvā daśa piṇḍāṃśca pañca dadyāt krameṇa tu // GarP_2,44.15 //",
  "GP12garup2_u:5516": "prathamaṃ viṣṇave dadyādbrahmaṇe ca śivāya ca /",
  "GP12garup2_u:5517": "sabhṛtyāya śivāyātha pretāyāpi ca pañcamam // GarP_2,44.16 //",
  "GP12garup2_u:5518": "nāma gotraṃ smaret tasya viṣṇuśabdaṃ prakīrtayet /",
  "GP12garup2_u:5519": "namaskāraśiraskantu pañcamaṃ piṇḍamuddharet // GarP_2,44.17 //",
  "GP12garup2_u:5520": "gobhūmipiṇḍadānādyaiḥ śaktyā pretaṃ smaraṃśca tam /",
  "GP12garup2_u:5521": "tilaistilāṃstu viprāṇāṃ darbhayukteṣu pāṇiṣu // GarP_2,44.18 //",
  "GP12garup2_u:5522": "dadyādannaṃ dvijānāṃ ca tāmbūlaṃ dakṣiṇāṃ tathā /",
  "GP12garup2_u:5523": "evaṃ śiṣṭatamaṃ vipraṃ hariṇyena prapūjayet // GarP_2,44.19 //",
  "GP12garup2_u:5524": "nāma gotraṃ smaran dadyādviṣṇuprītostviti bruvan /",
  "GP12garup2_u:5525": "anuvrajya dvijān paścāt tyaktāmbho dakṣiṇāmukhaḥ // GarP_2,44.20 //",
  "GP12garup2_u:5526": "kīrtayannāmagotre tu bhuvi prītostviti kṣipet /",
  "GP12garup2_u:5527": "mitrabandhujanaiḥ sārdhaṃ śeṣaṃ bhuñjīta vāgyataḥ /",
  "GP12garup2_u:5528": "pratisaṃvatsarādi syādekoddiṣṭavidhānataḥ // GarP_2,44.21 //",
  "GP12garup2_u:5529": "evaṃ kṛte gamiṣyanti svarlokaṃ pāpakarmiṇaḥ /",
  "GP12garup2_u:5530": "sapiṇḍīkaraṇādau tu kṛte caivāpnuvantite // GarP_2,44.22 //",
  "GP12garup2_u:5531": "atha kaścit pramādena mriyate hyudakādibhiḥ /",
  "GP12garup2_u:5532": "saṃsārapramukhastasya sarvaṃ kuryādyathāvidhi // GarP_2,44.23 //",
  "GP12garup2_u:5533": "pramādādicchayā martyo na gacchetsarpasaṃmukhaḥ /",
  "GP12garup2_u:5534": "pakṣayorubhayornāgaṃ pañcamīṣu prapūjayet // GarP_2,44.24 //",
  "GP12garup2_u:5535": "kuryāt piṣṭamayīṃ lekhāṃ nāgānāmākṛtiṃ bhuvi /",
  "GP12garup2_u:5536": "arcayet tāṃ sitaiḥ puṣpaiḥ sugandhaiścandanenaca // GarP_2,44.25 //",
  "GP12garup2_u:5537": "pradadyāddhūpadīpantu taṇḍulāṃśca sitān kṣipet /",
  "GP12garup2_u:5538": "āmapiṣṭaṃ tathaivānnaṃ kṣīrañca vinivedayet // GarP_2,44.26 //",
  "GP12garup2_u:5539": "upasthāya vadedevaṃ muñcan mudrāṃśukāni ca /",
  "GP12garup2_u:5540": "madhuraṃ taddine 'śrīyāddevaśrāddhaṃ samāpayet // GarP_2,44.27 //",
  "GP12garup2_u:5541": "sauvarṇaṃ śaktito nāgaṃ tato dadyāddvijottame /",
  "GP12garup2_u:5542": "dhenuṃ dattvā tato brūyāt prīyatāṃ nāgarāḍiti // GarP_2,44.28 //",
  "GP12garup2_u:5543": "yathāvibhavyaṃ kurvīta karmāṇyanyāni pūrvavat /",
  "GP12garup2_u:5544": "svaśākhoktavidhānena itthaṃ kuryādyathātatham /",
  "GP12garup2_u:5545": "pretatvānmocayet tāṃstu svargamārgaṃ nayet ca // GarP_2,44.29 //",
  "GP12garup2_u:5546": "iti śrīgāruḍe mahāpurāṇe uttarakhaṇḍe dvitīyāṃśākhye dharmakāṇḍe pretakalpe śrīkṛṣṇagaruḍasaṃvāde durmaraṇe kāryākāryakriyādinirūpaṇaṃ nāma catuścatvāriṃśo 'dhyāyaḥ",
  "GP12garup2_u:5547": "_____________________________________________________________",
  "GP12garup2_u:5548": "śrīgaruḍamahāpurāṇam- 45",
  "GP12garup2_u:5549": "śrīviṣṇuruvāca /",
  "GP12garup2_u:5550": "pratyabdaṃ śrāddhamevaṃ te kathayāmi khageśvara /",
  "GP12garup2_u:5551": "pratyabdaṃ pārvaṇenaiva kuryātāṃ kṣetrajorasau // GarP_2,45.1 //",
  "GP12garup2_u:5552": "vidhinācetarairevamekoddiṣṭaṃ na pārvaṇam // GarP_2,45.2 //",
  "GP12garup2_u:5553": "anagneśca sutau syātāmanagnī kṣetrajorasau /",
  "GP12garup2_u:5554": "ekoddiṣṭaṃ na kuryātāṃ pratyabdaṃ tau tu pārvaṇam // GarP_2,45.3 //",
  "GP12garup2_u:5555": "yadā tvanyataraḥ sāgniḥ putro vāpyathavā pitā /",
  "GP12garup2_u:5556": "pratyabdaṃ pārvaṇaṃ tatra kuryātāṃ kṣetrajaurasau // GarP_2,45.4 //",
  "GP12garup2_u:5557": "anagnayaḥ sāgnayo vā putrā vā pitaro 'pi vā /",
  "GP12garup2_u:5558": "ekoddiṣṭaṃ sutaiḥ kāryaṃ kṣayāha iti kecana // GarP_2,45.5 //",
  "GP12garup2_u:5559": "darśakāle kṣayo yasya pretapakṣe 'tha vā punaḥ /",
  "GP12garup2_u:5560": "pratyabdaṃ pārvaṇaṃ kāryaṃ tasya sarvaiḥ sutairapi // GarP_2,45.6 //",
  "GP12garup2_u:5561": "ekoddiṣṭamaputrāṇāṃ puṃsāṃ syādyopitāmapi /",
  "GP12garup2_u:5562": "ekoddiṣṭe kuśā grāhyāḥ samūlā yajñakarmaṇi /",
  "GP12garup2_u:5563": "bahirlūnāḥ sakṛllanāḥ śrāddhaṃ vṛddhimṛte sadā // GarP_2,45.7 //",
  "GP12garup2_u:5564": "kartavye pārvaṇe śrāddhe āśaucaṃ yadi jāyate /",
  "GP12garup2_u:5565": "āśaucāvagame kuryācchrāddhaṃ hi tadanantaram // GarP_2,45.8 //",
  "GP12garup2_u:5566": "ekoddiṣṭe tu samprāpte yadi vighnaḥ prajāyate /",
  "GP12garup2_u:5567": "māsenyasmin tithau tasyāṃ kuryācchrāddhaṃ tadaiva hi // GarP_2,45.9 //",
  "GP12garup2_u:5568": "tūṣṇīṃ śrāddhāntu śūdrasya bhāryāyāstatsutasya ca /",
  "GP12garup2_u:5569": "kanyāyāśca dvijātīnāmanupetadvijasya ca // GarP_2,45.10 //",
  "GP12garup2_u:5570": "ekakāle gatā sūnāṃ bahūnāmatha vā dvayoḥ /",
  "GP12garup2_u:5571": "tantreṇa śrapaṇaṃ kuryācchrāddhaṃ kuryāt pṛthakpṛthak // GarP_2,45.11 //",
  "GP12garup2_u:5572": "dadyāt pūrvaṃ mṛtasyādau dvitīyasya tataḥ punaḥ /",
  "GP12garup2_u:5573": "tṛtīyasya tataḥ kuryāt saṃnipāte tvayaṃ vidhiḥ (kramaḥ) // GarP_2,45.12 //",
  "GP12garup2_u:5574": "pratyabdamevaṃ yaḥ kuryādyathātathamatandritaḥ /",
  "GP12garup2_u:5575": "tārayitvā pitṝn sarvān prāpnoti paramāṃ gatim // GarP_2,45.13 //",
  "GP12garup2_u:5576": "na jñāyate mṛtāhaścet prasthānadinameva ca /",
  "GP12garup2_u:5577": "māsaścet syāt parijñātastaddarśe syānmṛtāhikam // GarP_2,45.14 //",
  "GP12garup2_u:5578": "yadā māso na vijñāto vijñātaṃ dinameva ca /",
  "GP12garup2_u:5579": "tadā mārgaśire māsi māghe vā taddinaṃ bhavet // GarP_2,45.15 //",
  "GP12garup2_u:5580": "dinamāsāvavijñātau maraṇasya yadā punaḥ /",
  "GP12garup2_u:5581": "prasthānadinamāsau tu grāhyau śrāddhe mayoditau // GarP_2,45.16 //",
  "GP12garup2_u:5582": "prasthānasyāpi na jñātau dinamāsau yadā punaḥ /",
  "GP12garup2_u:5583": "mṛtavārtāśrutau grāhyau pūrvaproktakrameṇa tu // GarP_2,45.17 //",
  "GP12garup2_u:5584": "pravāsamantareṇāpi syātāṃ tau vismṛtau yadā /",
  "GP12garup2_u:5585": "tadānīmapi tau grāhyau pūrvavat tu mṛtāhike // GarP_2,45.18 //",
  "GP12garup2_u:5586": "gṛhasthe proṣite yacca kaścittu mriyate gṛhe /",
  "GP12garup2_u:5587": "āsaucāpagame yatra prārabdhe śrāddhakarmaṇi // GarP_2,45.19 //",
  "GP12garup2_u:5588": "pratyāgataścejjānāti tatra vṛttaṃ gṛhī tathā /",
  "GP12garup2_u:5589": "āśaucaṃ gṛhiṇasteṣāṃ na dravyādestadā bhavet // GarP_2,45.20 //",
  "GP12garup2_u:5590": "putrādinā yadārabdhaṃ śrāddhaṃ tattvena vākhilam /",
  "GP12garup2_u:5591": "samāpanīyaṃ tatrāpi śrāddhaṃ gṛhītu dūrataḥ // GarP_2,45.21 //",
  "GP12garup2_u:5592": "dātrā boktrā ca na jñātaṃ sūtakaṃ mṛtakaṃ tathā /",
  "GP12garup2_u:5593": "ubhayorapi taddoṣaṃ nāropayati karhicit // GarP_2,45.22 //",
  "GP12garup2_u:5594": "yadā tvanyatarajñātaṃ sūtakaṃ mṛtakaṃ tathā /",
  "GP12garup2_u:5595": "bhoktureva tadā doṣo nānyo dātā praduṣyati // GarP_2,45.23 //",
  "GP12garup2_u:5596": "ityuktena prakāreṇa yaḥ kuryānmṛtavāsaram /",
  "GP12garup2_u:5597": "avijñātamṛtāhasya satataṃ tārayatyasau // GarP_2,45.24 //",
  "GP12garup2_u:5598": "nityaśrāddhe 'tha gandhādyairdvijānabhyarcya bhaktitaḥ /",
  "GP12garup2_u:5599": "sarvān pitṛgaṇān samyak sahaivoddiśya yojayet // GarP_2,45.25 //",
  "GP12garup2_u:5600": "āvāhanaṃ svadhākāro piṇḍāgnaukaraṇādikam /",
  "GP12garup2_u:5601": "brahmacaryādiniyamā viśvadevāstathaiva ca // GarP_2,45.26 //",
  "GP12garup2_u:5602": "nityaśrāddhe tyajedetān bhojyamannaṃ prakalpayet /",
  "GP12garup2_u:5603": "dattvā tu dakṣiṇāṃ śaktyā namaskārairvisarjayet // GarP_2,45.27 //",
  "GP12garup2_u:5604": "devānuddiśya viśvādīn yaddadyāddvijabhojanam /",
  "GP12garup2_u:5605": "tannityaśrāddhavat kāryaṃ devaśrāddhaṃ taducyate // GarP_2,45.28 //",
  "GP12garup2_u:5606": "mātṛśrāddhantu pūrveṇa karmādau paitṛkaṃ tathā /",
  "GP12garup2_u:5607": "uttare 'hani vṛddhau syānmātāmahagaṇasya tu // GarP_2,45.29 //",
  "GP12garup2_u:5608": "śrāddhatrayaṃ prakurrvīta vaiśvadevantutāntrikam // GarP_2,45.30 //",
  "GP12garup2_u:5609": "mātṛbhyaḥ kalpayetpūrvaṃ pitṛbhyastadanantaram /",
  "GP12garup2_u:5610": "mātāmahebhyaśca tathā dadyāditthaṃ krameṇa tu // GarP_2,45.31 //",
  "GP12garup2_u:5611": "mātṛśrāddhe tu viprāṇāmabhāve sukulodgatāḥ /",
  "GP12garup2_u:5612": "patiputrānvitāḥ sādhvyo yoṣito 'ṣṭau ca bhāvayet // GarP_2,45.32 //",
  "GP12garup2_u:5613": "iṣṭāpūrtādike śrāddhaṃ kuryādābhyudayaṃ tathā /",
  "GP12garup2_u:5614": "utpātādinimitteṣu nitya śrāddhavadeva tu // GarP_2,45.33 //",
  "GP12garup2_u:5615": "nityaṃ daivañca vṛddhiñca kāmyaṃ naimittikaṃ tathā /",
  "GP12garup2_u:5616": "śrāddhānyuktaprakāreṇa kurvan siddhimavāpnuyāt /",
  "GP12garup2_u:5617": "iti te kathitaṃ tārkṣya kimanyatparipṛcchasi // GarP_2,45.34 //",
  "GP12garup2_u:5618": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde pratyābdikādiśrāddhanirūpaṇaṃ nāma pañcacatvāriṃśo 'dhyāyaḥ",
  "GP12garup2_u:5619": "_____________________________________________________________",
  "GP12garup2_u:5620": "śrīgaruḍamahāpurāṇam- 46",
  "GP12garup2_u:5621": "tārkṣya uvāca /",
  "GP12garup2_u:5622": "sukṛtasya prabhāveṇa svargo nānāvidho naṇām /",
  "GP12garup2_u:5623": "bhogāḥ saukhyāti rūpañca balaṃ buddhaiḥ parākramaḥ // GarP_2,46.1 //",
  "GP12garup2_u:5624": "satyaṃ puṇyavatāṃ deva jāyate 'tra paratra ca /",
  "GP12garup2_u:5625": "satyaṃsatyaṃ punaḥ satyaṃ vedavākyaṃ na cānyathā // GarP_2,46.2 //",
  "GP12garup2_u:5626": "dharmo jayati nādharmaḥ satyaṃ jayāte nānṛtam /",
  "GP12garup2_u:5627": "kṣamā jayati na krodho viṣṇurjayati nāsuraḥ // GarP_2,46.3 //",
  "GP12garup2_u:5628": "tadvatsatyaṃ mayā jñātaṃ sukṛtācchobhanaṃ bhavet /",
  "GP12garup2_u:5629": "yatotkṛṣṭatamaṃ puṇyaṃ tathotkṛṣṭataronaraḥ // GarP_2,46.4 //",
  "GP12garup2_u:5630": "evantu śrotumicchāmi jāyante pāpino yathā /",
  "GP12garup2_u:5631": "yena karmavipākena yathā niyamabhāgbhavet // GarP_2,46.5 //",
  "GP12garup2_u:5632": "yāṃyāṃ yonimavāpnoti yathārūpaśca jāyate /",
  "GP12garup2_u:5633": "tanme vada suraśreṣṭha samāsenāpi kāṅkṣitam // GarP_2,46.6 //",
  "GP12garup2_u:5634": "śrīkṛṣṇa uvāca /",
  "GP12garup2_u:5635": "śubhāśubhaphalaistārkṣya bhuktabhogā narāstviha /",
  "GP12garup2_u:5636": "jāyante lakṣaṇairyaistutāni me śṛṇu kāśyapa // GarP_2,46.7 //",
  "GP12garup2_u:5637": "gururātmavatāṃ śāstā rājā śāstā durātmanām /",
  "GP12garup2_u:5638": "iha pracchannapāpānāṃ śāstā vaivasvato yamaḥ // GarP_2,46.8 //",
  "GP12garup2_u:5639": "prāyaścitteṣvacīrṇeṣu yamalokā hyanekadhā /",
  "GP12garup2_u:5640": "yātanābhirvimuktā ye yānti te jīvasantatīm // GarP_2,46.9 //",
  "GP12garup2_u:5641": "gatvā mānuṣabhāve tu pāpacihnā bhavanti te /",
  "GP12garup2_u:5642": "tānyahaṃ tava cihnāni kathayiṣye khagottama // GarP_2,46.10 //",
  "GP12garup2_u:5643": "soḍhvā vai yātanāḥ sarvā gatvā vaivasvatakṣayam /",
  "GP12garup2_u:5644": "nistīrṇayātanāste tu lokamāyānti cihnitāḥ // GarP_2,46.11 //",
  "GP12garup2_u:5645": "gadgado 'natavādī syānmūkaścaiva gavānṛte /",
  "GP12garup2_u:5646": "brahmahā jāyate kuṣṭhī śyāvadantaśca madyapaḥ // GarP_2,46.12 //",
  "GP12garup2_u:5647": "kunakhī svarṇaharaṇādduścarmā gurutalpagaḥ /",
  "GP12garup2_u:5648": "saṃyogī hīnayoniḥ syāddaridro 'dattadānataḥ // GarP_2,46.13 //",
  "GP12garup2_u:5649": "ayājyayājako yāti grāhamasūkaratāṃ dvijaḥ /",
  "GP12garup2_u:5650": "kharo vai bahuyājī syātkāko nirmantrabhojanāt // GarP_2,46.14 //",
  "GP12garup2_u:5651": "aparīkṣitabhoktāro vyāghrāḥ syurnirjane vane /",
  "GP12garup2_u:5652": "bahutarjako mārjaraḥ khadyotaḥ kakṣadāhakaḥ // GarP_2,46.15 //",
  "GP12garup2_u:5653": "pātre vidyāpradātā yo balīvardo bhavettasaḥ /",
  "GP12garup2_u:5654": "annaṃ paryuṣitaṃ vipre pradadatkukkaro bhavet // GarP_2,46.16 //",
  "GP12garup2_u:5655": "mātsaryādapi jātyandho janmāndhaḥ pustakaṃ haran /",
  "GP12garup2_u:5656": "phalānyāharato 'patyaṃ mriyate nātra saṃśayaḥ // GarP_2,46.17 //",
  "GP12garup2_u:5657": "mṛto vānaratāṃ yāti tanmukho gaṇḍavān bhavet /",
  "GP12garup2_u:5658": "adattvā bhakṣyamaśrāti anapatyo bhavettu saḥ // GarP_2,46.18 //",
  "GP12garup2_u:5659": "haranvastraṃ bhavedgodhā garadaḥ pavanāśanaḥ /",
  "GP12garup2_u:5660": "pravajyāgamanādrājan bhavenmarupiśācakaḥ // GarP_2,46.19 //",
  "GP12garup2_u:5661": "cātako jalahartā syāddhānyahartā ca mūṣikaḥ /",
  "GP12garup2_u:5662": "aprāptayauvanāṃ sevan bhavetsarpa iti śrutiḥ // GarP_2,46.20 //",
  "GP12garup2_u:5663": "gurudārābhilāṣī ca kṛkalāso bhaveddhruvam /",
  "GP12garup2_u:5664": "jalaprastravaṇaṃ yastu bhindyānmatsyo bhavennaraḥ // GarP_2,46.21 //",
  "GP12garup2_u:5665": "avikreyakrayāccaiva bako gṛdhro bhavennaraḥ /",
  "GP12garup2_u:5666": "ayonigo vṛko hi syādulūkaḥ krayavañcanāt // GarP_2,46.22 //",
  "GP12garup2_u:5667": "mṛtasyaikādaśāhe tu bhuñjānaścābhijāyate /",
  "GP12garup2_u:5668": "pratiśrutya dvijebhyor'thamadadajjambuko bhavet // GarP_2,46.23 //",
  "GP12garup2_u:5669": "rājñariṃ gatvā bhaveddaṃṣṭrī taskaro viṅvarāhakaḥ /",
  "GP12garup2_u:5670": "śārivā phalavikretā vṛṣaśca vṛṣalīpatiḥ // GarP_2,46.24 //",
  "GP12garup2_u:5671": "mārjaro 'gniṃ padā spṛṣṭvā rogavānparamāṃsabhuk /",
  "GP12garup2_u:5672": "udakyāgamanātṣaṇḍo durgandhaśca sugandhahṛt // GarP_2,46.25 //",
  "GP12garup2_u:5673": "yadvā tadvāpi pārakyaṃ svalpaṃ vā harate bahu /",
  "GP12garup2_u:5674": "hṛtvā vai yonimāpnoti tiraścāṃ nātra saṃśayaḥ // GarP_2,46.26 //",
  "GP12garup2_u:5675": "evamādīni cihnāni anyānyapi khageśvara /",
  "GP12garup2_u:5676": "svakarmavitatānyeva? dṛśyante yaistu mānavaiḥ // GarP_2,46.27 //",
  "GP12garup2_u:5677": "evaṃ duṣkṛtakarmā hi bhuktvā ca narakānkramāt /",
  "GP12garup2_u:5678": "jāyate karmaśeṣeṇa uktāsvetāsu yoniṣu // GarP_2,46.28 //",
  "GP12garup2_u:5679": "tato janmaśataṃ martye sarvajantuṣu kāśyapa /",
  "GP12garup2_u:5680": "jāyate nātra sandehaḥ samībhūte śubhāśubhe // GarP_2,46.29 //",
  "GP12garup2_u:5681": "strīpuṃsayo prasaṅgena niruddhe śukrasoṇite /",
  "GP12garup2_u:5682": "samupetaḥ pañcabhūtairjāyate pāñcabhautikaḥ // GarP_2,46.30 //",
  "GP12garup2_u:5683": "indriyāṇi manaḥ prāṇā jñānamāyuḥ sukhaṃ dhṛtiḥ /",
  "GP12garup2_u:5684": "dhāraṇā preraṇaṃ duḥ khaṃ mithyāhaṅkāra eva ca // GarP_2,46.31 //",
  "GP12garup2_u:5685": "prayatākṛtivarṇastu rāgadveṣau bhavābhavau /",
  "GP12garup2_u:5686": "tasyedamātmanaḥ sarvamanāderādimicchataḥ // GarP_2,46.32 //",
  "GP12garup2_u:5687": "svakarma baddhasya tadā garbhavṛddhirbhavediti /",
  "GP12garup2_u:5688": "purā yathā mayā proktaṃ tava jantorhi lakṣaṇam // GarP_2,46.33 //",
  "GP12garup2_u:5689": "evaṃ pravartitaṃ cakraṃ bhūtagrāme caturvidhe /",
  "GP12garup2_u:5690": "samutpattirvināśaśca jāyate tārkṣya dehinām // GarP_2,46.34 //",
  "GP12garup2_u:5691": "svadharmeṇaivordhvagatiradharmeṇāpyadhogatiḥ /",
  "GP12garup2_u:5692": "jāyate sarvavarṇānāṃ svadharmacalanāt khaga // GarP_2,46.35 //",
  "GP12garup2_u:5693": "devatve mānuṣatve ca dānabhogādikāḥ kriyāḥ /",
  "GP12garup2_u:5694": "yā dṛśyante vainateya tatsarvaṃ karmajaṃ phalam // GarP_2,46.36 //",
  "GP12garup2_u:5695": "akarmavihite ghore kāmakrodhārjite 'śubhe /",
  "GP12garup2_u:5696": "patedvai narake bhūyo tasyottāro na vidyate // GarP_2,46.37 //",
  "GP12garup2_u:5697": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe jīvasya śubhāśubhagatinirūpaṇaṃ nāma ṣaṭcatvāriṃśodhyāyaḥ",
  "GP12garup2_u:5698": "_____________________________________________________________",
  "GP12garup2_u:5699": "śrīgaruḍamahāpurāṇam- 47",
  "GP12garup2_u:5700": "garuḍa uvāca /",
  "GP12garup2_u:5701": "bhagavandevadeveśa kṛpayā parayā vada /",
  "GP12garup2_u:5702": "dānaṃ dānasya māhātmyaṃ vaitaraṇyāḥ pramāṇakam // GarP_2,47.1 //",
  "GP12garup2_u:5703": "śrīkṛṣṇa uvāca /",
  "GP12garup2_u:5704": "yā sā vaitaraṇī nāma yamamārge mahāsarit /",
  "GP12garup2_u:5705": "agādhā dustarā pāpairdṛṣṭamātrā bhayāvahā // GarP_2,47.2 //",
  "GP12garup2_u:5706": "pūyaśoṇitatoyāḍhyā māṃsakardamasakuṃlā /",
  "GP12garup2_u:5707": "pāpinañcāgatāndṛṣṭvā nānābhayasamāvṛtā // GarP_2,47.3 //",
  "GP12garup2_u:5708": "kvāthyate satvaraṃ toyaṃ pātramadhye ghṛtaṃ yathā /",
  "GP12garup2_u:5709": "krimibhiḥ saṅkulaṃ pūyaṃ vajratuṇḍaiḥ samāvṛtam // GarP_2,47.4 //",
  "GP12garup2_u:5710": "śiśumāraiśca makarairvajrakartarikāyutaiḥ /",
  "GP12garup2_u:5711": "anyaiśca jalajīvaiśca hiṃsakairmāṃsabhedibhiḥ // GarP_2,47.5 //",
  "GP12garup2_u:5712": "udyānti dvādaśādityāḥ pralayānte tathā hi te /",
  "GP12garup2_u:5713": "tapanti tatra vai martyāḥ kranda mānāstu pāpinaḥ // GarP_2,47.6 //",
  "GP12garup2_u:5714": "hā bhrātaḥ putra tāteti pralapanti muhurmuhuḥ /",
  "GP12garup2_u:5715": "vicaranti nimajjanti glāniṃ gacchanti jantavaḥ // GarP_2,47.7 //",
  "GP12garup2_u:5716": "caturvidhaiḥ prāṇigaṇairdṛṣṭā vyāptā mahānadī /",
  "GP12garup2_u:5717": "taranti gopradānena tvanyathā ca patanti te // GarP_2,47.8 //",
  "GP12garup2_u:5718": "māṃ narā ye 'vamanyante cācāryaṃ gurumeva ca /",
  "GP12garup2_u:5719": "vṛddhānanyāṃścāpi mūḍhāsteṣāṃ vāsastu tatra vai // GarP_2,47.9 //",
  "GP12garup2_u:5720": "pativratāṃ sādhuśīlāmūḍhāṃ dharmeṣu niścalām /",
  "GP12garup2_u:5721": "parityajanti ye mūḍhāsteṣāṃ vāsastu santatam // GarP_2,47.10 //",
  "GP12garup2_u:5722": "viśvāsapratipannānāṃ svāmimitratapasvinām /",
  "GP12garup2_u:5723": "strībālavikalādīnāṃ vadhaṃ kṛtvā patanti hi /",
  "GP12garup2_u:5724": "pacyante tatra madhye tu krandamānāstu pāpinaḥ // GarP_2,47.11 //",
  "GP12garup2_u:5725": "śāntaṃ bubhukṣitaṃ vipraṃyo vighnāyopasarpati /",
  "GP12garup2_u:5726": "krimibhirbhakṣyate tatra yāvadābhūtasaṃplavam // GarP_2,47.12 //",
  "GP12garup2_u:5727": "brāhmaṇāya pratīśrutya yamārthaṃ na dadāti tam /",
  "GP12garup2_u:5728": "āhūya nāsti yo brūyāttasya vāsastu tatra vai // GarP_2,47.13 //",
  "GP12garup2_u:5729": "agnido garadaścaiva kūṭasākṣī ca madyapaḥ /",
  "GP12garup2_u:5730": "yajñavidhvaṃsakaścaiva rājñīgāmī ca paiśunaḥ // GarP_2,47.14 //",
  "GP12garup2_u:5731": "kathābhaṅgakaraścaiva svayandattā pahārakaḥ /",
  "GP12garup2_u:5732": "kṣetrasetuvibhedī ca paradārapradharṣakaḥ // GarP_2,47.15 //",
  "GP12garup2_u:5733": "brāhmaṇo rasavikretā tathā yo vṛṣalīpatiḥ /",
  "GP12garup2_u:5734": "godhanasya tṛṣārtasya vāpyā bhedaṃ karoti yaḥ // GarP_2,47.16 //",
  "GP12garup2_u:5735": "kanyāvidūṣakaścaiva dānaṃ dattvānutāpakaḥ /",
  "GP12garup2_u:5736": "śūbadrastu kapilāpāyī brāhmaṇo māṃsabhojanaḥ // GarP_2,47.17 //",
  "GP12garup2_u:5737": "ete vasanti satataṃ mā vicāraṃ kṛthāḥ kvacit /",
  "GP12garup2_u:5738": "kṛpaṇo nāstikaḥ kṣudraḥ sa tasyāṃ nivasetkhaga // GarP_2,47.18 //",
  "GP12garup2_u:5739": "sadāmarṣo sadā krodhī nijavākyapramāṇakṛt /",
  "GP12garup2_u:5740": "paroktyucchedako nityaṃ vaitaraṇyā vasecciram // GarP_2,47.19 //",
  "GP12garup2_u:5741": "yastvahaṅkāravānpāpī svavikatthanakārakaḥ /",
  "GP12garup2_u:5742": "kṛtaghno garbhasantāpī vaitaraṇyāṃ sa majjati // GarP_2,47.20 //",
  "GP12garup2_u:5743": "kadāpi bhāgyayogena taraṇecchā bhavedyadi /",
  "GP12garup2_u:5744": "sānukūlā bhavedyena tadākarṇaya kāśyapa // GarP_2,47.21 //",
  "GP12garup2_u:5745": "ayane viṣuve puṇye vyatīpāte dinodaye /",
  "GP12garup2_u:5746": "candrasūryoparāge vā saṃkrāntau darśavāsare // GarP_2,47.22 //",
  "GP12garup2_u:5747": "anyeṣu puṇyakāleṣu dīyate dānamuttamam /",
  "GP12garup2_u:5748": "yadā tadā bhavedvāpi śrāddhā dānaṃ prati dhruvam // GarP_2,47.23 //",
  "GP12garup2_u:5749": "tadaiba dānakālaḥ syādyataḥ sampattirasthirā /",
  "GP12garup2_u:5750": "anityāni śarīrāṇi vibhavo naiva śāśvataḥ // GarP_2,47.24 //",
  "GP12garup2_u:5751": "nityaṃ sannihito mṛtyuḥ kartavyo dharmasaṃgahaḥ /",
  "GP12garup2_u:5752": "kṛṣṇāṃ vā pāṭalāṃ vāpi kuryādvaitaraṇīṃ śubhām // GarP_2,47.25 //",
  "GP12garup2_u:5753": "svarṇaśṛṅgīṃ raupyakhurāṃ kāṃsyapātropadohanīm /",
  "GP12garup2_u:5754": "kṛṣṇavastrayugācchannāṃ saptadhānyasamanvitām // GarP_2,47.26 //",
  "GP12garup2_u:5755": "kārpāsadroṇaśikhare āsīnaṃ tāmrabhājane /",
  "GP12garup2_u:5756": "yamaṃ haimaṃ prakurvīta lohadaṇḍasamanvitam /",
  "GP12garup2_u:5757": "ikṣudaṇḍamayaṃ baddhvā plavaṃ sudṛḍhabandhanaiḥ // GarP_2,47.27 //",
  "GP12garup2_u:5758": "uḍupopari tāṃ dhenuṃ sūryadehasamudbhavām /",
  "GP12garup2_u:5759": "kṛtvā prakalpayedvipraśchatropānahasaṃyutam // GarP_2,47.28 //",
  "GP12garup2_u:5760": "aṅgulīyakavāsāṃsi brāhmaṇāya nivedayet /",
  "GP12garup2_u:5761": "imamuccārayenmantraṃ saṃgṛhya sajalānkuśān // GarP_2,47.29 //",
  "GP12garup2_u:5762": "yamadvāre mahāghore śrutvā vaitaraṇīṃ tadīm /",
  "GP12garup2_u:5763": "tartukāmo dadāmyenāṃ tubhyaṃ vaitaraṇīṃ namaḥ // GarP_2,47.30 //",
  "GP12garup2_u:5764": "gāvo me agrataḥ santu gāvo me santu pārśvataḥ /",
  "GP12garup2_u:5765": "gāvo me hṛdaye santu gavāṃ madhye vasāmyaham // GarP_2,47.31 //",
  "GP12garup2_u:5766": "viṣṇurūpa dvijaśreṣṭha māmuddhara mahīsura /",
  "GP12garup2_u:5767": "sadakṣiṇā mayā dattā tubhyaṃ vaitaraṇīnamaḥ // GarP_2,47.32 //",
  "GP12garup2_u:5768": "dharmarājañca sarveśaṃ vaitaraṇyākhyadhenukām /",
  "GP12garup2_u:5769": "sarvaṃ pradakṣiṇīkṛtya brāhmaṇāya nivedayet // GarP_2,47.33 //",
  "GP12garup2_u:5770": "pucchaṃ saṃgṛhya dhenvāśca agre kṛtvā tu vai vdijam /",
  "GP12garup2_u:5771": "dhenuke tvaṃ pratīkṣasva yamadvāre mahābhaye // GarP_2,47.34 //",
  "GP12garup2_u:5772": "uttāraṇāya deveśi vaitaraṇye namo 'stu te /",
  "GP12garup2_u:5773": "anuvrajettu gacchantaṃ sarvaṃ tasya gṛhaṃ nayet // GarP_2,47.35 //",
  "GP12garup2_u:5774": "evaṃ kṛte vainateya sā saritsutarā bhavet /",
  "GP12garup2_u:5775": "sarvānkāmānavāpnoti yo dadyādbhuvi mānavaḥ // GarP_2,47.36 //",
  "GP12garup2_u:5776": "sukṛtasya prabhāveṇa sukhañceha paratra ca /",
  "GP12garup2_u:5777": "svasthe sahasraguṇitamāture śatasaṃmitam // GarP_2,47.37 //",
  "GP12garup2_u:5778": "mṛtasyaiva tu yaddānaṃ parokṣe tatsamaṃ smṛtam /",
  "GP12garup2_u:5779": "svahastena tato deyaṃ mṛte kaḥ kasya dāsyatī // GarP_2,47.38 //",
  "GP12garup2_u:5780": "dānadharmavihīnānāṃ kṛpaṇairjīvetakṣitaiḥ /",
  "GP12garup2_u:5781": "asthireṇa śarīreṇa sthiraṃ karma samācaret // GarP_2,47.39 //",
  "GP12garup2_u:5782": "avaśyameva yāsyanti prāṇāḥ prāghuṇi (ghūrṇi) kā iva // GarP_2,47.40 //",
  "GP12garup2_u:5783": "itīdamuktaṃ tava pakṣirāja viḍambanaṃ jantugaṇasya sarvam /",
  "GP12garup2_u:5784": "pretasya mokṣāya tadauddhvandaihikaṃ hitāya lokasya carecchubhāya tu // GarP_2,47.41 //",
  "GP12garup2_u:5785": "sūta uvāca /",
  "GP12garup2_u:5786": "evaṃ viprāḥ samāddiṣṭo viṣṇunā prabhaviṣṇunā /",
  "GP12garup2_u:5787": "garuḍa pretacaritaṃ śrutvā santuṣṭimāgataḥ // GarP_2,47.42 //",
  "GP12garup2_u:5788": "vratatīrthādikaṃ sarvaṃ punaḥ papraccha keśavam /",
  "GP12garup2_u:5789": "dhyātvā manasi sarveśaṃ sarvakāraṇakāraṇam // GarP_2,47.43 //",
  "GP12garup2_u:5790": "ṛṣayaḥ sarvamevaitajjantūnāṃ prabhavādikam /",
  "GP12garup2_u:5791": "maraṇaṃ janma ca tathā pretatvañcaurdhvadaihikam // GarP_2,47.44 //",
  "GP12garup2_u:5792": "mayā proktaṃ vai muktyai nidānaṃ caiva sarvaśaḥ /",
  "GP12garup2_u:5793": "lābhasteṣāṃ jayasteṣāṃ kutasteṣāṃ parājayaḥ /",
  "GP12garup2_u:5794": "yeṣāmindīvaraśyāmo hṛdayastho janārdanaḥ // GarP_2,47.45 //",
  "GP12garup2_u:5795": "dharmo jayati nādharmaḥ satyaṃ jayati nānṛtam /",
  "GP12garup2_u:5796": "kṣamā jayati na krodho viṣṇurjayati nāsurāḥ // GarP_2,47.46 //",
  "GP12garup2_u:5797": "viṣṇurmātā pitā viṣṇurviṣṇuḥ svajanabāndhavāḥ /",
  "GP12garup2_u:5798": "yeṣāmeva sthirā buddhirna teṣāṃ durgatirbhavet // GarP_2,47.47 //",
  "GP12garup2_u:5799": "maṅgalaṃ bhagavānviṣṇurmaṅgalaṃ garuḍadhvajaḥ /",
  "GP12garup2_u:5800": "maṅgalaṃ puṇḍarīkākṣo maṅgalāyatanaṃ hariḥ // GarP_2,47.48 //",
  "GP12garup2_u:5801": "harirbhāgīrathī viprā viprā bhāgīrathī hariḥ /",
  "GP12garup2_u:5802": "bhāgīrathī harirviprāḥ sārametajjagattraye // GarP_2,47.49 //",
  "GP12garup2_u:5803": "iti sūtamukhodgīrṇāṃ sarvaśāstrārthamaṇḍitām /",
  "GP12garup2_u:5804": "vaiṣṇaviṃ vāksudhāṃ pītvā ṛṣayastuṣṭimāyayuḥ // GarP_2,47.50 //",
  "GP12garup2_u:5805": "praśaśaṃsustathānyonyaṃ sūtaṃ sarvārthadarśinam /",
  "GP12garup2_u:5806": "praharṣamatulaṃ prāpurmunayaḥ śaunakādayaḥ // GarP_2,47.51 //",
  "GP12garup2_u:5807": "apavitraḥ pavitro vā sarvāvasthāṃ gatopi vā /",
  "GP12garup2_u:5808": "yaḥ smaretpuṇḍarīkākṣaṃ sa bāhyābhyantaraṃ śuciḥ // GarP_2,47.52 //",
  "GP12garup2_u:5809": "iti śrīgāruḍe mahāpu- uttarakhaṇḍe dvitīdṛ dharmakādṛpretadṛśrīkṛṣṇagaruḍasaṃvāde karmavipākādinirūpaṇaṃ nāma saptacatvāriṃśo 'dhyāyaḥ",
  "GP12garup2_u:5810": "_____________________________________________________________",
  "GP12garup2_u:5811": "śrīgaruḍamahāpurāṇam- 48",
  "GP12garup2_u:5812": "tārkṣya uvāca /",
  "GP12garup2_u:5813": "ye martyaloke nivasanti mānavāste sarvajātau nidhanaṃ prayānti /",
  "GP12garup2_u:5814": "kāle svakīye nijapuṇyasaṃkhyayā vadanti lāka kathasva tanme // GarP_2,48.1 //",
  "GP12garup2_u:5815": "gacchanti mārgeṇa sudustareṇa vidhātṛniṣpāditavartmani sthitāḥ /",
  "GP12garup2_u:5816": "kenaiva puṇyena mudaṃ prayānti tiṣṭhanti kenaiva kulaṃ balaṃ vayaḥ // GarP_2,48.2 //",
  "GP12garup2_u:5817": "sūta uvāca /",
  "GP12garup2_u:5818": "śrutvātha devo garuḍaṃ tvavocat smṛtvā vapuḥ karmabhayañca rūpam /",
  "GP12garup2_u:5819": "sṛṣṭā dharā yena carācaraṃ jagatsa yena śastā vihito yamo vibhuḥ // GarP_2,48.3 //",
  "GP12garup2_u:5820": "śrībhagavānuvāca /",
  "GP12garup2_u:5821": "dharmārthakāmaṃ ciramokṣasañcayamanyaṃ dvitīyaṃ yamamārgagāminām /",
  "GP12garup2_u:5822": "praviśyacāṅguṣṭhasame sa tatra vai taṃ prāpya dehaṃ svamandiram? // GarP_2,48.4 //",
  "GP12garup2_u:5823": "gṛhītapāśo rudate punaḥ punardeśe supuṇye dvija dehasaṃsthitaḥ /",
  "GP12garup2_u:5824": "devendrapūjā pitṛdevatṛptidaṃ mohānna ceṣṭaṃ na ca puttrasantatiḥ // GarP_2,48.5 //",
  "GP12garup2_u:5825": "na me 'sti bandhuryamamārgagāmino mayā na kṛtyaṃ dvijadehalipsayā /",
  "GP12garup2_u:5826": "samprāpya vipratvamatīva durlabhaṃ nādhītavānvedapurāṇasaṃhitāḥ /",
  "GP12garup2_u:5827": "prāptaṃ suratnaṃ karasaṃsthitaṃ gataṃ dehankvacinnistara yattvayā kṛtam // GarP_2,48.6 //",
  "GP12garup2_u:5828": "yaḥ kṣattriyo bāhubalena saṃyuge lalāṭadeśādrudhiraṃ mukhe papau /",
  "GP12garup2_u:5829": "tatsomapānaṃ hi kṛtaṃ mahāmakhe jīvanmṛtaḥ so 'pi hi yāti muktik // GarP_2,48.7 //",
  "GP12garup2_u:5830": "sthānānyanekāni kṛtāni tāni pītānyanekānyapi garhitāni /",
  "GP12garup2_u:5831": "śastraṃ gṛhītvā samare ripūṇāṃ yaḥ saṃmukhaṃ yāti sa muktapāpaḥ // GarP_2,48.8 //",
  "GP12garup2_u:5832": "kṣattrānvayo vāpi viśonvayo vā śūdrānvayo vāpi hi nīcavarṇaḥ /",
  "GP12garup2_u:5833": "saṃgrāmadevadvijabālaghātī strīvṛddhahā dīnatapasvihantā // GarP_2,48.9 //",
  "GP12garup2_u:5834": "upadruteṣveṣu parāṅmukho yaḥ syustasya devāḥ sakalāḥ parāṅmukhāḥ /",
  "GP12garup2_u:5835": "tilodakaṃ naiva pibanti pūrve hutaṃ na gṛhṇāti hutāśanopi tat // GarP_2,48.10 //",
  "GP12garup2_u:5836": "dveṣādbhayādvā samare samāgate śastraṃ gṛhītvā parasainyasaṃmukhaḥ /",
  "GP12garup2_u:5837": "na yāti pakṣīndra mṛśca paścātkṣāttraṃ balaṃ tasya gataṃ tathaiva /",
  "GP12garup2_u:5838": "dvijāya dattvā kanakaṃ mahīmimāṃ bhūyaḥ sa paścādbhavatīha loke // GarP_2,48.11 //",
  "GP12garup2_u:5839": "dānaṃ pradattaṃ grahaṇe dvijendre snānaṃ kṛtaṃ tena sadā sutīrthe /",
  "GP12garup2_u:5840": "gatvā gayāyāṃ pitṛpiṇḍadānaṃ kṛtaṃ sadā yo mriyate tu yuddhe // GarP_2,48.12 //",
  "GP12garup2_u:5841": "yaḥ kṣāttradehantu vihāya śocate raṇāṅgaṇe svāmivadhe ca gograhe /",
  "GP12garup2_u:5842": "strībālaghāte pathi sārthahetave mayā svakośaṃ na hataṃ na pātitam // GarP_2,48.13 //",
  "GP12garup2_u:5843": "vaiśyaḥ svakarmāṇi viśocate tadā gṛhītapāśo na mayāpi sañcitam /",
  "GP12garup2_u:5844": "satyaṃ na coktaṃ kraya vikrayeṇa mohādvimūḍhena kuṭumbahetave // GarP_2,48.14 //",
  "GP12garup2_u:5845": "śūdraṃ vapuḥ prāpya yaśaskaraṃ sadā dānaṃ dvijebhyo na kṛtaṃ dvijārcanam /",
  "GP12garup2_u:5846": "cdṛdadyatdadvaḍḍha ḍhaddhadṛthr dadṛdhḍḍhathrḍaḍḍhaddha",
  "GP12garup2_u:5847": "jalāśayo naiva kṛto dharātale asaṃskṛto vipravaro na saṃskṛtaḥ // GarP_2,48.15 //",
  "GP12garup2_u:5848": "tyaktvā svakarmāṇi madena susthitaṃ mayā sutīrthe svavapurna cojjhitam /",
  "GP12garup2_u:5849": "dharmorjito naiva na devapūjanaṃ kṛtaṃ mayā caiva vimuktihetave // GarP_2,48.16 //",
  "GP12garup2_u:5850": "dehaṃ samāsādya tathaiva piṇḍajaṃ varṇāṃstathaivāntyajamlecchasaṃjñitān /",
  "GP12garup2_u:5851": "marunmayaṃ dehamime viśanti naivehamānāḥ pathi dharmasaṃkule // GarP_2,48.17 //",
  "GP12garup2_u:5852": "parasparaṃ dharmakṛntaṃ svakīyaṃ sampādya lakṣyaṃ pathi sañcarantsvam /",
  "GP12garup2_u:5853": "pakṣīndra vākyāni śṛṇuṣva tāni manoramāṇi pravadanti yāni // GarP_2,48.18 //",
  "GP12garup2_u:5854": "sārā hi lokeṣu bhavettrilokī dvīpeṣu sarveṣu ca jambukākhyam /",
  "GP12garup2_u:5855": "deśeṣu sarveṣvapi devadeśaḥ jīveṣu sarveṣu manuṣya eva // GarP_2,48.19 //",
  "GP12garup2_u:5856": "varṇāśca catvāra iha praśastāḥ varṇeṣu dharmiṣṭhanarāḥ praśastāḥ /",
  "GP12garup2_u:5857": "dharmeṇa saukhyaṃ samupaiti sarvaṃ jñānaṃ samāpnoti mahāpathe sthitaḥ // GarP_2,48.20 //",
  "GP12garup2_u:5858": "dehaṃ parityajya yadā gatāyuḥ pakṣin sthito 'haṃ kṛmikīṭasaṃsthitaḥ /",
  "GP12garup2_u:5859": "sarīsṛpo 'haṃ maśako vinirmitaścatuṣpado 'haṃ vanasūkaro 'ham // GarP_2,48.21 //",
  "GP12garup2_u:5860": "sarvaṃ vijānāti hi garbhasaṃsthito jātaśca sadyastadidañca vismaret /",
  "GP12garup2_u:5861": "yaccintitaṃ garbhasamāgatena vai bālo yuvā vṛddhavayā babhūva // GarP_2,48.22 //",
  "GP12garup2_u:5862": "mohādvināṣṭaṃ yadi garbhacintitaṃ smṛtaṃ punarmṛtyugate cadehe /",
  "GP12garup2_u:5863": "tasminpranaṣṭe hṛdi cintitaṃ gataṃ smṛtaṃ punargarbhagate ca dehe // GarP_2,48.23 //",
  "GP12garup2_u:5864": "tasminpranaṣṭe hṛdi cintitaṃ punarmayā svakośe paravañcanaṃ kṛtam /",
  "GP12garup2_u:5865": "dyūtaiśchalenāpi ca cauryavṛttyā dharmaṃ vyatikramya śarīrarakṣaṇe // GarP_2,48.24 //",
  "GP12garup2_u:5866": "kṛcchreṇa lakṣmīḥ samupārjitā svayaṃ mayā na bhuktaṃ manasepsitaṃ dhanam /",
  "GP12garup2_u:5867": "tāmbūlamannaṃ madhuraṃ sagorasaṃ dattvāgnidevātithibandhuvarge // GarP_2,48.25 //",
  "GP12garup2_u:5868": "somagrahe sūryasamāgamepi vā na sevitaṃ tīrthavariṣṭhamuttamam /",
  "GP12garup2_u:5869": "kośaṃ svakīyaṃ malamūtrapūritaṃ dehinkvacinnistara yattvayā kṛtam // GarP_2,48.26 //",
  "GP12garup2_u:5870": "mayā na dṛṣṭā na natā na pūjitā traivikramī mūrtiriha sthitā bhuvi /",
  "GP12garup2_u:5871": "prabhāsanātho na ca bhaktisaṃstuto dehinkvacinnistara yattvayā kṛtam // GarP_2,48.27 //",
  "GP12garup2_u:5872": "gatvā variṣṭhe bhuvi tīrthasannidhau dhanaṃ na dattaṃ viduṣāṃ kare mayā /",
  "GP12garup2_u:5873": "āplutya dehaṃ vidhinā dvije gurau dihinkvacinnistara yattvayā kṛtam // GarP_2,48.28 //",
  "GP12garup2_u:5874": "na mātṛpūjā na ca viṣṇuśaṅkarau gaṇeśacaṇaḍyau na ca bhāskaro 'pi vā /",
  "GP12garup2_u:5875": "yañcopacārairbaliyuktacandanairdehinkvacinnistara yattvayā kṛtam // GarP_2,48.29 //",
  "GP12garup2_u:5876": "labdhā mayā mānavadevatopamā mohādgatā sarvamidañca pārthiva /",
  "GP12garup2_u:5877": "gatiṃ na vīkṣeta sa vai vimūḍhadhīrdehinkvacinnistara yattvayā kṛtam // GarP_2,48.30 //",
  "GP12garup2_u:5878": "etāni pakṣinmanasā vicintya vākyāni dharmārthayaśaskarāṇi /",
  "GP12garup2_u:5879": "muktiṃ samāyānti manuṣyaloke vasanti ye dharmaratāḥ sudeśe // GarP_2,48.31 //",
  "GP12garup2_u:5880": "iti bruvāṇairyamadhūtavargairvihanyate kālamayaiśca mudgaraiḥ /",
  "GP12garup2_u:5881": "hā daiva hā daiva iti smaran vai dhanaṃ na dattaṃ svayamarjitaṃ yat // GarP_2,48.32 //",
  "GP12garup2_u:5882": "na bhūmidānaṃ na ca gopradānaṃ na vāridānaṃ na ca vastradānam /",
  "GP12garup2_u:5883": "phalaṃ satāmbūlavilepanaṃ vā tvayā na dattaṃ bhuvi śocase katham // GarP_2,48.33 //",
  "GP12garup2_u:5884": "pitā mṛtaste ca pitāmahaḥ sā yayā dhṛto vāpyudare svakīye /",
  "GP12garup2_u:5885": "mṛto 'pyasau bandhujanaḥ samasto dṛṣṭaṃ tvayā sarvamidaṃ gatāyaḥ // GarP_2,48.34 //",
  "GP12garup2_u:5886": "kośaṃ tvadīyaṃ jvalitañca vahninā puttrairgṛhīto dhanadhānya sañcayaḥ /",
  "GP12garup2_u:5887": "subhāṣitaṃ dharmacayaṃ kṛtañca yattadeva gacchettava pṛṣṭhasaṃstham // GarP_2,48.35 //",
  "GP12garup2_u:5888": "na dṛśyate ko 'pi mṛtaḥ samāgato rājā yatirvā dvijapuṅgavo 'pi vā /",
  "GP12garup2_u:5889": "yo vai mṛtaḥ sāhasikaḥ sa martyako nāśaṃ yo 'pi dharātale sthitaḥ // GarP_2,48.36 //",
  "GP12garup2_u:5890": "evaṃ gaṇāste bruvate sakinnarā dhairyaṃ samālambya vipādapūritaḥ /",
  "GP12garup2_u:5891": "śrutvā gaṇānāṃ vacanaṃ mahādbhutaṃ bravīti pakṣīndra manuṣyatāṃ gataḥ // GarP_2,48.37 //",
  "GP12garup2_u:5892": "dānaprabhāveṇa vimānasaṃsthito dharmaḥ pitā mātṛdayānurūpiṇī /",
  "GP12garup2_u:5893": "vāṇī kalatraṃ madhurārthabhāṣiṇī snānaṃ sutīrthe ca subandhavargaḥ // GarP_2,48.38 //",
  "GP12garup2_u:5894": "karārpitaṃ yatsukṛtaṃ samastaṃ svargastadā syāttava kiṅkaropamaḥ /",
  "GP12garup2_u:5895": "yo dharmavān prāpsyati so 'tisaukhyaṃ pāpī samastaṃ vividhañca duḥkham // GarP_2,48.39 //",
  "GP12garup2_u:5896": "yo dharmaśīlo jitamānaroṣo vidyāvinīto na paropatāpī /",
  "GP12garup2_u:5897": "svadāratuṣṭaḥ paradāradūraḥsa vai naro no bhuvi vandanīyaḥ // GarP_2,48.40 //",
  "GP12garup2_u:5898": "miṣṭānnadātā caritāgnihotro vedāntaviccandrasahasrajīvī /",
  "GP12garup2_u:5899": "māsopavāsī ca pativratā caṣaḍ jīvaloke mama vandanīyāḥ // GarP_2,48.41 //",
  "GP12garup2_u:5900": "evaṃ samācārayuto naro 'pi vāpīṃ sakūpāṃ sajalaṃ taḍāgam /",
  "GP12garup2_u:5901": "prapāśubhaṃ hṛdgṛhadevamandiraṃ kṛtaṃ nareṇaiva sa dharmauttamaḥ // GarP_2,48.42 //",
  "GP12garup2_u:5902": "varṣāśanaṃ vedavide ca dattaṃ kanyāvivāhastvṛṇamocanaṃ dvije /",
  "GP12garup2_u:5903": "bhūmiḥ sukṛṣṭāpi tṛṣārtihetostadevametaṃ sukṛtat samastam // GarP_2,48.43 //",
  "GP12garup2_u:5904": "adhyāyamenaṃ sukṛtasya sāraṃ śṛṇoti gāyatyapi bhāvaśuddhyā /",
  "GP12garup2_u:5905": "sa vai kulīnaḥ sa ca dharmayukto viśvālayaṃ yāti paraṃ sa nūnam // GarP_2,48.44 //",
  "GP12garup2_u:5906": "iti śrīgāruḍe mahāpurāṇe uttarakhaṇḍe dvitīyāṃśe dharmakāṇḍe pretakalpe śrīkṛṣṇagaruḍasaṃvāde manuṣyasya sukhaduḥ khaprāpakadharmādharmanirūpaṇaṃ nāmāṣṭacatvāriṃśattamo 'dhyāyaḥ",
  "GP12garup2_u:5907": "_____________________________________________________________",
  "GP12garup2_u:5908": "śrīgaruḍamahāpurāṇam- 49",
  "GP12garup2_u:5909": "garuḍa uvāca /",
  "GP12garup2_u:5910": "śrutā mayā dayāsindho hyajñānājjīvasaṃsṛtiḥ /",
  "GP12garup2_u:5911": "adhunā śrotumicchāmi mokṣopāyaṃ sanātanam // GarP_2,49.1 //",
  "GP12garup2_u:5912": "bhagavandevadeveśa śaraṇāgatavatsala /",
  "GP12garup2_u:5913": "asāre ghorasaṃsāre sarvaduḥ khamalīmase // GarP_2,49.2 //",
  "GP12garup2_u:5914": "nānāvidhaśarīrasthā anantā jīvarāśayaḥ /",
  "GP12garup2_u:5915": "jāyante ca mriyante ca teṣāmanto na vidyate // GarP_2,49.3 //",
  "GP12garup2_u:5916": "sadā duḥ khāturā eva na sakhī vidyate kkacit /",
  "GP12garup2_u:5917": "kenopāyena mokṣeśa mucyante vada me prabho // GarP_2,49.4 //",
  "GP12garup2_u:5918": "śrībhagavānubāca /",
  "GP12garup2_u:5919": "śṛṇu tārkṣya pravakṣyāmi yanmāṃ tvaṃ paripṛcchasi /",
  "GP12garup2_u:5920": "yasya śravaṇamātreṇa saṃsārānmucyate naraḥ // GarP_2,49.5 //",
  "GP12garup2_u:5921": "asti devaḥ parabrahmasvarūpo niṣkalaḥ śivaḥ /",
  "GP12garup2_u:5922": "sarvajñaḥ sarvakartā ca sarveśo nirmalo 'dvayaḥ // GarP_2,49.6 //",
  "GP12garup2_u:5923": "svayañjyotiranādyanto nirvikāraḥ parātparaḥ /",
  "GP12garup2_u:5924": "nirguṇaḥ saccidānandastadaṃśā jīvasaṃjñakāḥ // GarP_2,49.7 //",
  "GP12garup2_u:5925": "anādyavidyopahatā yathāgnau visphuliṅgakāḥ /",
  "GP12garup2_u:5926": "dehādyupādhisambhinnāste karmabhiranādibhiḥ // GarP_2,49.8 //",
  "GP12garup2_u:5927": "sukhaduḥ khapradaiḥ puṇyapārūpairniyantritāḥ /",
  "GP12garup2_u:5928": "tattajjātiyutaṃ dehamāyurbhogañca karmajam // GarP_2,49.9 //",
  "GP12garup2_u:5929": "pratijanma prapadyante teṣāmapi paraṃ punaḥ /",
  "GP12garup2_u:5930": "sasūkṣmaliṅgaśarīramāmokṣādakṣaraṃ khaga // GarP_2,49.10 //",
  "GP12garup2_u:5931": "sthāvarāḥ kṛmayaścājāḥ pakṣiṇaḥ paśavo nagaḥ /",
  "GP12garup2_u:5932": "dhārmikāstridaśāstadvanmokṣiṇaśca yathākramam // GarP_2,49.11 //",
  "GP12garup2_u:5933": "caturvidhaśarīrāṇi dhṛtvā muktvā sahasraśaḥ /",
  "GP12garup2_u:5934": "sukṛtānmā navo bhūtvā jñānī cenmokṣamāpnuyāt // GarP_2,49.12 //",
  "GP12garup2_u:5935": "caturaśītilakṣeṣu śarīreṣu śarīriṇām /",
  "GP12garup2_u:5936": "na mānuṣaṃ vinānyatra tattvajñānantu labhyate // GarP_2,49.13 //",
  "GP12garup2_u:5937": "atra janmasahasrāṇāṃ sahasrairapi koṭibhiḥ /",
  "GP12garup2_u:5938": "kadācillabhate janturmānuṣyaṃ puṇyasañcayāt // GarP_2,49.14 //",
  "GP12garup2_u:5939": "sopānabhūtaṃ mokṣasya mānuṣyaṃ prāpya durlabham /",
  "GP12garup2_u:5940": "yastāra yati nātmānaṃ tasmātpāpataro 'tra kaḥ // GarP_2,49.15 //",
  "GP12garup2_u:5941": "naraḥ prāpyetarajjanma labdhvā cendriyasauṣṭhavam /",
  "GP12garup2_u:5942": "na vettyātmahitaṃ yastu sa bhavedbrahmaghātakaḥ // GarP_2,49.16 //",
  "GP12garup2_u:5943": "vinā dehena kasyāpi puruṣārtho na vidyate /",
  "GP12garup2_u:5944": "tasmāddehaṃ dhanaṃ rakṣetpuṇyakarmāṇi sādhayet // GarP_2,49.17 //",
  "GP12garup2_u:5945": "rakṣeccasarvadātmānamātmā sarbvasya bhājanam /",
  "GP12garup2_u:5946": "rakṣaṇe yatnamātiṣṭhejjīvan bhadrāṇi paśyati // GarP_2,49.18 //",
  "GP12garup2_u:5947": "punargrāmaḥ punaḥ kṣetra punarvittaṃ punargṛham /",
  "GP12garup2_u:5948": "punaḥ śubhāśubhaṃ karma na śarīraṃ punaḥ punaḥ // GarP_2,49.19 //",
  "GP12garup2_u:5949": "śarīrarakṣaṇopāyāḥ kri yante sarvadā budhaiḥ /",
  "GP12garup2_u:5950": "necchanti ca punastyāgamapi kuṣṭhādirogiṇaḥ // GarP_2,49.20 //",
  "GP12garup2_u:5951": "tadgopitaṃ syāddharmārthaṃ dharmo jñānārthameva ca /",
  "GP12garup2_u:5952": "jñānaṃ tu dhyānayogārthamacirātpravimucyate // GarP_2,49.21 //",
  "GP12garup2_u:5953": "ātmaiva yadi nātmānamahītebhyo nivārayet /",
  "GP12garup2_u:5954": "ko 'nyo hitakarastasmādātmānaṃ sukhayiṣyati // GarP_2,49.22 //",
  "GP12garup2_u:5955": "ihaiva narakavyādheścikitsāṃ na karoti yaḥ /",
  "GP12garup2_u:5956": "gatvā nirauṣadhaṃ deśaṃ vyādhimthaḥ kiṃ kariṣyati // GarP_2,49.23 //",
  "GP12garup2_u:5957": "vyāghrīvāste jarā cāyuryāti bhinnaghaṭāmbuvat /",
  "GP12garup2_u:5958": "nighnanti ripuvadrogāstasmācchreyaḥ samabhyaseta // GarP_2,49.24 //",
  "GP12garup2_u:5959": "yāvannāśrayate duḥ khaṃ yāvannāyānti cāpadaḥ /",
  "GP12garup2_u:5960": "yāvannendriyavaikalyaṃ tāvacchreyaḥ samabhyaset // GarP_2,49.25 //",
  "GP12garup2_u:5961": "yāvattiṣṭhati deho 'yaṃ tāvattattvaṃ samabhyaset /",
  "GP12garup2_u:5962": "sandīptakośabhavane kūpaṃ khanati durmatiḥ // GarP_2,49.26 //",
  "GP12garup2_u:5963": "kālo na jñāyate nānākāryaiḥ saṃsārasambhavaiḥ /",
  "GP12garup2_u:5964": "sukhaṃ duḥkhaṃ jano hanta na vetti hitamātmanaḥ // GarP_2,49.27 //",
  "GP12garup2_u:5965": "jātānārtānmṛtānāpadbhaṣṭāndṛṣṭvā ca duḥ khitān /",
  "GP12garup2_u:5966": "loko mohasurāṃ pītvā na bibheti kadācana // GarP_2,49.28 //",
  "GP12garup2_u:5967": "sampadaḥ svapnasaṃkāśā yauvanaṃ kusumopamam /",
  "GP12garup2_u:5968": "taḍiccapalamāyuṣyaṃ kasya syājjānato dhṛtiḥ // GarP_2,49.29 //",
  "GP12garup2_u:5969": "śataṃ jīvitamatyalpaṃ nidrālasyaistadardhakam /",
  "GP12garup2_u:5970": "bālyarogajarāduḥ khairalpaṃ tadapi niṣphalam // GarP_2,49.30 //",
  "GP12garup2_u:5971": "prārabdhavye nirudyogī jāgartavye prasuptakaḥ /",
  "GP12garup2_u:5972": "viśvastaśca bhayasthāne hā naraḥ ko na hanyate // GarP_2,49.31 //",
  "GP12garup2_u:5973": "toyaphenasame dehe jīvenākramya saṃsthite /",
  "GP12garup2_u:5974": "anityāprayasavāse katha tiṣṭhati nirbhayaḥ // GarP_2,49.32 //",
  "GP12garup2_u:5975": "ahite hitasaṃjñaḥ syādadhruve dhruvasaṃjñakaḥ /",
  "GP12garup2_u:5976": "anarthe cārthavijñānaḥ svamarthaṃ yo na vetti saḥ // GarP_2,49.33 //",
  "GP12garup2_u:5977": "paśyannapi praskhalati śṛṇvannapi na budhyati /",
  "GP12garup2_u:5978": "paṭhannapi na jānāti devamāyāvimohitaḥ // GarP_2,49.34 //",
  "GP12garup2_u:5979": "tannimajjajjagadidaṃ gambhīre kālasāgare /",
  "GP12garup2_u:5980": "mṛtyurogajarāgrāhairna kaścidapi budhyate // GarP_2,49.35 //",
  "GP12garup2_u:5981": "pratikṣaṇabhayaṃ kālaḥ kṣīyamāṇo na lakṣyate /",
  "GP12garup2_u:5982": "āmakuṃbha ivāṃbhaḥ stho viśīrṇo na vibhāvyate // GarP_2,49.36 //",
  "GP12garup2_u:5983": "yujyate veṣṭanaṃ vāyorākāśasya ca khaṇḍanam /",
  "GP12garup2_u:5984": "grathanañca taraṅgāṇāmāsthā nāyuṣi yujyate // GarP_2,49.37 //",
  "GP12garup2_u:5985": "pṛthivī dahyate yena meruścāpi viśīryate /",
  "GP12garup2_u:5986": "śuṣyate sāgarajalaṃ śarīrasya ca kā kathā // GarP_2,49.38 //",
  "GP12garup2_u:5987": "apatyaṃ me kalatraṃ me dhanaṃ me bāndhavāśca me /",
  "GP12garup2_u:5988": "jalpantamiti martyājaṃ hanti kālavṛko balāt // GarP_2,49.39 //",
  "GP12garup2_u:5989": "idaṃ kṛtamidaṃ kāryamidamanyatkṛtākṛtam /",
  "GP12garup2_u:5990": "evamīhāsamāyuktaṃ kṛtāntaḥ kurute vaśam // GarP_2,49.40 //",
  "GP12garup2_u:5991": "śvaḥ kāryamadya kurvīta pūrvāhne cāparāhnikam /",
  "GP12garup2_u:5992": "na hi mṛtyuḥ pratīkṣeta kṛtaṃ vāpyatha vākṛtam // GarP_2,49.41 //",
  "GP12garup2_u:5993": "jarādarśitapanthānaṃ pracaṇḍavyādhisainikam /",
  "GP12garup2_u:5994": "adhiṣṭhito mṛtyuśatruṃ trātāraṃ kiṃ na paśyati // GarP_2,49.42 //",
  "GP12garup2_u:5995": "tṛṣṇāsūcīvinirbhinnaṃ siktaṃ viṣayasarpiṣā /",
  "GP12garup2_u:5996": "rāgadveṣānale pakvaṃ mṛtyuraśrāti mānavam // GarP_2,49.43 //",
  "GP12garup2_u:5997": "bālāṃśca yauvanasthāṃśca vṛddhāna garbhagatānapi /",
  "GP12garup2_u:5998": "sarvānāviśate mṛtyurevambhūmidaṃ jagat // GarP_2,49.44 //",
  "GP12garup2_u:5999": "svadehamapi jīvo 'yaṃ muktvā yāti yamālayam /",
  "GP12garup2_u:6000": "strīmātṛpitṛputtrādisambandhaḥ kena hetunā // GarP_2,49.45 //",
  "GP12garup2_u:6001": "duḥ khamūlaṃ hi saṃsāraḥ sa yasyāsti sa duḥ khitaḥ /",
  "GP12garup2_u:6002": "tasya tyāgaḥ kṛto yena sa sukhī nāparaḥ kvacit // GarP_2,49.46 //",
  "GP12garup2_u:6003": "prabhavaṃ sarvaduḥ khānāmālayaṃ sakalāpadām /",
  "GP12garup2_u:6004": "āśrayaṃ sarvapāpānāṃ saṃsāraṃ varjayetkṣaṇāt // GarP_2,49.47 //",
  "GP12garup2_u:6005": "lohadārumayaiḥ pāśaiḥ pumānbaddho vimucyate /",
  "GP12garup2_u:6006": "puttradāramayaiḥ pāśairmucyate na kadācana // GarP_2,49.48 //",
  "GP12garup2_u:6007": "yāvataḥ kurute jantuḥ sambandhānmanasaḥ priyān /",
  "GP12garup2_u:6008": "tāvanto 'sya nikhanyante hṛdaye śokaśaṅkavaḥ // GarP_2,49.49 //",
  "GP12garup2_u:6009": "vañcitāśeṣavittaistairnityaṃ loko vināśitaḥ /",
  "GP12garup2_u:6010": "hā hanta viṣayāhārairdehasthondriyataskaraiḥ // GarP_2,49.50 //",
  "GP12garup2_u:6011": "māṃsalubdho yathā matsyo lohaśaṅkuṃ na paśyati /",
  "GP12garup2_u:6012": "sukhalubdhastathā dehī yamavādhāṃ na paśyati // GarP_2,49.51 //",
  "GP12garup2_u:6013": "hitāhitaṃ na jānanto nityamunmārgagāminaḥ /",
  "GP12garup2_u:6014": "kukṣipūraṇaniṣṭhā ye te narā nārakāḥ khaga // GarP_2,49.52 //",
  "GP12garup2_u:6015": "nidrābhīmaithunāhārāḥ sarveṣāṃ prāṇināṃ samāḥ /",
  "GP12garup2_u:6016": "jñānavānmānavaḥ prokto jñānahīnaḥ paśuḥ smṛtaḥ // GarP_2,49.53 //",
  "GP12garup2_u:6017": "prabhāte malamūttrābhyāṃ kṣuttṛḍbhyāṃ madhyage ravau /",
  "GP12garup2_u:6018": "rātrau madananidrābhyāṃ bādhyante mūḍhamānavāḥ // GarP_2,49.54 //",
  "GP12garup2_u:6019": "svadehadhanadārādiniratāḥ sarvajantavaḥ /",
  "GP12garup2_u:6020": "jāyante ca mriyante ca hā hantājñānamohitāḥ // GarP_2,49.55 //",
  "GP12garup2_u:6021": "tasmātsaṅgaḥ sadā tyājyaḥ sacettyaktuṃ na śakyate /",
  "GP12garup2_u:6022": "mahadbhiḥ saha kartavyaḥ santaḥ saṅgasya bheṣajam // GarP_2,49.56 //",
  "GP12garup2_u:6023": "satsaṅgaśca vivekaśca nirmalaṃ nayanadvayam /",
  "GP12garup2_u:6024": "yasya nāsti naraḥ so 'ndhaḥ kathaṃ na syādamārgagaḥ // GarP_2,49.57 //",
  "GP12garup2_u:6025": "svasvavarṇāśramācāraniratāḥ sarvamānavāḥ /",
  "GP12garup2_u:6026": "na jānanti paraṃ dharmaṃ vṛthā naśyanti dāmbhikāḥ // GarP_2,49.58 //",
  "GP12garup2_u:6027": "kimāyāsaparāḥ kecidvratacaryādisaṃyutāḥ /",
  "GP12garup2_u:6028": "ajñānasaṃvṛtātmānaḥ sañcaranti pracārakāḥ // GarP_2,49.59 //",
  "GP12garup2_u:6029": "nāmamātreṇa santuṣṭāḥ karmakāṇḍaratā narāḥ /",
  "GP12garup2_u:6030": "mantroccāraṇahomādyairbhrāmitāḥ kratuvistaraiḥ // GarP_2,49.60 //",
  "GP12garup2_u:6031": "ekabhuktopavāsādyairniyamaiḥ kāyaśoṣaṇaiḥ /",
  "GP12garup2_u:6032": "mūḍhāḥ parokṣamicchanti mama māyāvimohitāḥ // GarP_2,49.61 //",
  "GP12garup2_u:6033": "dehadaṇḍanamātreṇa kā muktiravivekinām /",
  "GP12garup2_u:6034": "valmīkatāḍanādeva mṛtaḥ kinnu mahoragaḥ // GarP_2,49.62 //",
  "GP12garup2_u:6035": "jaṭābhārājinairyuktā dāmbhikā veṣadhāriṇaḥ /",
  "GP12garup2_u:6036": "bhramanti jñānivalloke bhrāmayanti janānapi // GarP_2,49.63 //",
  "GP12garup2_u:6037": "saṃsārajasukhāsaktaṃ brahmajño 'smītivādinam /",
  "GP12garup2_u:6038": "karmabrahmobhayabhraṣṭaṃ taṃ tyajedantyajaṃ yathā // GarP_2,49.64 //",
  "GP12garup2_u:6039": "gṛhāraṇyasamā loke gatavrīḍā digambarāḥ /",
  "GP12garup2_u:6040": "caranti gardabhādyāśca viraktāste bhavanti kim // GarP_2,49.65 //",
  "GP12garup2_u:6041": "mṛdbhasmoddhūlanādeva muktāḥ syuryadi mānavāḥ /",
  "GP12garup2_u:6042": "mṛdbhasmavāsī nityaṃ śvā sa kiṃ mukto bhaviṣyati // GarP_2,49.66 //",
  "GP12garup2_u:6043": "tṛṇaparṇodakāhārāḥ satataṃ vanavāsinaḥ /",
  "GP12garup2_u:6044": "jambūkākhumṛgādyāśca tāpasāste bhavanti kim // GarP_2,49.67 //",
  "GP12garup2_u:6045": "ājanmamaraṇāntañca gaṅgāditaṭinīsthitāḥ /",
  "GP12garup2_u:6046": "maṇḍūkamatsyapramukhā yoginaste bhavanti kim // GarP_2,49.68 //",
  "GP12garup2_u:6047": "pārāvatāḥ śilāhārāḥ kadācidapi cātakāḥ /",
  "GP12garup2_u:6048": "na pibanti mahītoyaṃ vratinaste bhavanti kim // GarP_2,49.69 //",
  "GP12garup2_u:6049": "tasmānnityādikaṃ karma lokarañjanakārakam /",
  "GP12garup2_u:6050": "mokṣasya kāraṇaṃ sākṣātattvajñāna khageśvara // GarP_2,49.70 //",
  "GP12garup2_u:6051": "ṣarḍśanamahākūpe patitāḥ paśavaḥ khaga /",
  "GP12garup2_u:6052": "paramārthaṃ na jānanti paśupāśaniyantritāḥ // GarP_2,49.71 //",
  "GP12garup2_u:6053": "vedaśāstrārṇavairgherairuhyamānā itastataḥ /",
  "GP12garup2_u:6054": "ṣaḍūrminigrahagrastāstiṣṭhanti hi kutārkikāḥ // GarP_2,49.72 //",
  "GP12garup2_u:6055": "vedāgamapurāṇajñaḥ paramārthaṃ na vetti yaḥ /",
  "GP12garup2_u:6056": "viḍambakasya tasyaiva tatsarvaṃ kākabhāṣitam // GarP_2,49.73 //",
  "GP12garup2_u:6057": "idaṃ jñānamidaṃ jñeyamiti cintāsamākulāḥ /",
  "GP12garup2_u:6058": "paṭhantyaharniśaṃ śāstraṃ paratattvaparāṅmukhāḥ // GarP_2,49.74 //",
  "GP12garup2_u:6059": "vākyacchandonibandhena kāvyālaṅkāraśobhitāḥ /",
  "GP12garup2_u:6060": "cintayā duḥkhitā mūḍhāstiṣṭhanti vyākulendriyāḥ // GarP_2,49.75 //",
  "GP12garup2_u:6061": "anyathā paramaṃ tattvaṃ janāḥ kliśyanti cānyathā /",
  "GP12garup2_u:6062": "anyathā śāstrasadbhāvo vyākhyāṃ kurvanti cānyathā // GarP_2,49.76 //",
  "GP12garup2_u:6063": "kathayantyuvanmanībhāvaṃ svayaṃ nānubhavanti ca /",
  "GP12garup2_u:6064": "ahaṅkārastāḥ kecidupadeśādivārjitāḥ // GarP_2,49.77 //",
  "GP12garup2_u:6065": "paṭhanti vedaśāstrāṇi bodhayanti parasparam /",
  "GP12garup2_u:6066": "na jānanti paraṃ tattvaṃ darvī pākarasaṃ yathā // GarP_2,49.78 //",
  "GP12garup2_u:6067": "śiro vahati puṣpāṇi gandhaṃ jānāti nāsikā /",
  "GP12garup2_u:6068": "paṭhanti vedaśāstrāṇi durlabho bhāvabodhakaḥ // GarP_2,49.79 //",
  "GP12garup2_u:6069": "tattvamātmasthamajñātvā mūḍhaḥ śāstreṣu muhyati /",
  "GP12garup2_u:6070": "gopaḥ kakṣāgate cchāge kūpaṃ paśyati durmatiḥ // GarP_2,49.80 //",
  "GP12garup2_u:6071": "saṃsāramohanāśāya śābdabodho na hi kṣamaḥ /",
  "GP12garup2_u:6072": "na nivarteta timiraṃ kadāciddīpavārtayā // GarP_2,49.81 //",
  "GP12garup2_u:6073": "prajñāhīnasya paṭhanaṃ yathāndhasya ca darpaṇam /",
  "GP12garup2_u:6074": "ataḥ prajñāvatāṃ śāstraṃ tattvajñānasya lakṣaṇam // GarP_2,49.82 //",
  "GP12garup2_u:6075": "idaṃ jñānamidaṃ jñeyaṃ sarvantu śrotumicchati /",
  "GP12garup2_u:6076": "divyavarṣasahasrācca śāstrāntaṃ naiva gacchati // GarP_2,49.83 //",
  "GP12garup2_u:6077": "anekāni ca śāstrāṇi svalpāyurvighnakoṭayaḥ /",
  "GP12garup2_u:6078": "tasmātsāraṃ vijānīyātkṣīraṃ haṃsa ivāmbhasi // GarP_2,49.84 //",
  "GP12garup2_u:6079": "abhyasya vedaśāstrāṇi tattvaṃ jñātvātha budbhimān /",
  "GP12garup2_u:6080": "palālamiva dhānyārthī sarvaśāstrāṇi santyajet // GarP_2,49.85 //",
  "GP12garup2_u:6081": "yathāmṛtena tṛptasya nāhāreṇa prayojanam /",
  "GP12garup2_u:6082": "tattvajñasya tathā tārkṣya na śāstreṇa prayojanam // GarP_2,49.86 //",
  "GP12garup2_u:6083": "na vedādhyayanānmuktirna śāstrapaṭhanādapi /",
  "GP12garup2_u:6084": "jñānādeva hi kaivalyaṃ nānyathā vinatātmajaḥ // GarP_2,49.87 //",
  "GP12garup2_u:6085": "nāśramaḥ kāraṇaṃ mukterdarśanāni na kāraṇam /",
  "GP12garup2_u:6086": "tathaiva sarvakarmāṇi jñānameva hi kāraṇam // GarP_2,49.88 //",
  "GP12garup2_u:6087": "muktidā guruvāgekā vidyāḥ sarvā viḍambikāḥ /",
  "GP12garup2_u:6088": "śāstrabhārasahasreṣu hyekaṃ sañjīvanaṃ param // GarP_2,49.89 //",
  "GP12garup2_u:6089": "advaitaṃ hi śivaṃ proktaṃ kriyayāparivarjitam /",
  "GP12garup2_u:6090": "guruvaktreṇa labhyeta nādhītāgamakoṭibhiḥ // GarP_2,49.90 //",
  "GP12garup2_u:6091": "āgamoktaṃ vivekotthaṃ dvidhā jñānaṃ pracakṣate /",
  "GP12garup2_u:6092": "śabdavrahmāgamamayaṃ paraṃ brahma vivekajam // GarP_2,49.91 //",
  "GP12garup2_u:6093": "advaitaṃ kecidicchanti dvaitamicchanti cāpare /",
  "GP12garup2_u:6094": "samaṃ tattvaṃ na jānanti dvaitāddvaitavivarjitam // GarP_2,49.92 //",
  "GP12garup2_u:6095": "dve pade bandhamokṣāya namameti mameti ca /",
  "GP12garup2_u:6096": "mameti badhyate janturnamameti pramucyate // GarP_2,49.93 //",
  "GP12garup2_u:6097": "tatkarma yanna bandhāya sā vidyā yā vimuktidā /",
  "GP12garup2_u:6098": "āyāsāyāparaṃ karma vidyānyā śilpanaipuṇam // GarP_2,49.94 //",
  "GP12garup2_u:6099": "yāvatkarmāṇi dīpyante yāvatsaṃsāravāsanā /",
  "GP12garup2_u:6100": "yāvadindriyacāpalyaṃ tāvattattvakathā kutaḥ // GarP_2,49.95 //",
  "GP12garup2_u:6101": "yāvaddehābhimānaśca mamatā yāvadeva hi /",
  "GP12garup2_u:6102": "yāvatprayatnavego 'sti yāvatsaṃkalpakalpanā // GarP_2,49.96 //",
  "GP12garup2_u:6103": "yāvanno manasaḥ sthairyaṃ na yāvacchāstracintanam /",
  "GP12garup2_u:6104": "yāvanna gurukāruṇyaṃ tāvattattvakathā kutaḥ // GarP_2,49.97 //",
  "GP12garup2_u:6105": "tāvattapo vrataṃ tīrthaṃ japahomārcanādikam /",
  "GP12garup2_u:6106": "vedaśāstrāgamakathā yāvattattvaṃ na vindati // GarP_2,49.98 //",
  "GP12garup2_u:6107": "tasmātsarvaprayatnena sarvāvasthāsu sarvadā /",
  "GP12garup2_u:6108": "tattvaniṣṭho bhavettārkṣya yadīcchenmokṣamātmanaḥ // GarP_2,49.99 //",
  "GP12garup2_u:6109": "dharmajñānaprasūnasya svargamokṣaphalasya ca /",
  "GP12garup2_u:6110": "tāpatrayādisantaptaśchāyāṃ mokṣataroḥ śrayet // GarP_2,49.100 //",
  "GP12garup2_u:6111": "tasmājjñānenātmatattvaṃ vijñeyaṃ śrīgurormukhāt /",
  "GP12garup2_u:6112": "sukhena mucyate janturghorasaṃsārabandhanāt // GarP_2,49.101 //",
  "GP12garup2_u:6113": "tattvajñasyāntimaṃ kṛtyaṃ śṛṇu vakṣyāmi te 'dhunā /",
  "GP12garup2_u:6114": "yena mokṣamavāpnoti brahma nirvāṇasaṃjñakam // GarP_2,49.102 //",
  "GP12garup2_u:6115": "antakāle tu puruṣa āgate gatasādhvasaḥ /",
  "GP12garup2_u:6116": "chindyādasaṃgaśastreṇa spṛhāṃ dehe 'nu yā ca tam // GarP_2,49.103 //",
  "GP12garup2_u:6117": "gṛhātpravrājito dhīraḥ puṇyatīrthajalāplutaḥ /",
  "GP12garup2_u:6118": "śucau vivikta āsīno vidhivatkalpitāsane // GarP_2,49.104 //",
  "GP12garup2_u:6119": "abhyasenmanasā śuddhaṃ trivṛdbrahmākṣaraṃ param /",
  "GP12garup2_u:6120": "mano yaṣchejjitaśvāso brahma bījamavismaran // GarP_2,49.105 //",
  "GP12garup2_u:6121": "niyacchedviṣayebhyo 'kṣānmanasā buddhi sārathiḥ /",
  "GP12garup2_u:6122": "manaḥ karmabhirākṣiptaṃ śubhārthe dhārayeddhiyā // GarP_2,49.106 //",
  "GP12garup2_u:6123": "ahaṃ brahma paraṃ dhāma brahmāhaṃ paramaṃ padam /",
  "GP12garup2_u:6124": "evaṃ samīkṣya cātmānamātmanyādhāya niṣkale // GarP_2,49.107 //",
  "GP12garup2_u:6125": "omityekākṣaraṃ brahma vyāharanmāmanusmaran /",
  "GP12garup2_u:6126": "yaḥ prayāti tyajandehaṃ sa yāti paramāṃ gatim // GarP_2,49.108 //",
  "GP12garup2_u:6127": "na yatra dāmbhikā yānti jñānavairāgyavarjitāḥ /",
  "GP12garup2_u:6128": "sudhiyastāṃ gatiṃ yānti tānahaṃ kathayāmi te // GarP_2,49.109 //",
  "GP12garup2_u:6129": "nirmānamohā jitasaṃgadoṣā adhyātmanityā vinivṛttakāmāḥ /",
  "GP12garup2_u:6130": "dvandvairvimuktāḥ sukhaduḥ khasaṃjñairgacchantyamūḍhāḥ padamavyayaṃ tat // GarP_2,49.110 //",
  "GP12garup2_u:6131": "jñānahrade satyajale rāgadveṣamalāpahe /",
  "GP12garup2_u:6132": "yaḥ snāti mānase tīrthe sa vai mokṣamavāpnuyāt // GarP_2,49.111 //",
  "GP12garup2_u:6133": "prauḍhavairāgyamāsthāya bhajate māmananyabhāk /",
  "GP12garup2_u:6134": "pūrṇadṛṣṭiḥ prasannātmā sa vai mokṣamavāpnuyāt // GarP_2,49.112 //",
  "GP12garup2_u:6135": "tyaktvā gṛhaṃ ca yastīrthe nivasenmaraṇotsukaḥ /",
  "GP12garup2_u:6136": "muktikṣetreṣu mriyate sa vai mokṣamavāpnuyāt // GarP_2,49.113 //",
  "GP12garup2_u:6137": "ayodhyā mathurā māyā kāśī kāñcī avantika /",
  "GP12garup2_u:6138": "purī dvāravatī jñeyāḥ saptaitā mokṣadāyikāḥ // GarP_2,49.114 //",
  "GP12garup2_u:6139": "iti te kathitaṃ tārkṣya mokṣadharmaṃ sanātanam /",
  "GP12garup2_u:6140": "jñānavairāgyasahitaṃ śrutvā mokṣamavāpnuyāt // GarP_2,49.115 //",
  "GP12garup2_u:6141": "mokṣaṃ gacchanti tattvajñā dhārmikāḥ svargatiṃ narāḥ /",
  "GP12garup2_u:6142": "pāpino durgatiṃ yānti saṃsaranti khagādayaḥ // GarP_2,49.116 //",
  "GP12garup2_u:6143": "sūta uvāca /",
  "GP12garup2_u:6144": "svapraśrottararāddhāntamevaṃ bhagavato mukhāt /",
  "GP12garup2_u:6145": "śrutvā hṛṣṭatanustārkṣyo nanāma jagadīśvaram // GarP_2,49.117 //",
  "GP12garup2_u:6146": "sandeho me mahānnaṣṭo bhavadvākyavirocanāt /",
  "GP12garup2_u:6147": "ityuktvā viṣṇumāmantrya sa gataḥ kaśyapāśramam // GarP_2,49.118 //",
  "GP12garup2_u:6148": "sadyo dehāntaraṃ yāti yathā yāti vilambataḥ /",
  "GP12garup2_u:6149": "anayorubhayoścaiva na virodhastathaiva vaḥ // GarP_2,49.119 //",
  "GP12garup2_u:6150": "sarvamākhyātavāṃstāta śruto bhagavato yathā /",
  "GP12garup2_u:6151": "mārīco 'pi mudaṃ lebhe śrutvā vākyaṃ ramāpateḥ // GarP_2,49.120 //",
  "GP12garup2_u:6152": "apākṛtastu sandeho brāhmaṇā bhavatāṃ mayā /",
  "GP12garup2_u:6153": "uktaṃ suparṇasaṃjñantu purāṇaṃ paramādbhutam // GarP_2,49.121 //",
  "GP12garup2_u:6154": "idamāpa harestārkṣyastārkṣyādāpa tato bhṛguḥ /",
  "GP12garup2_u:6155": "bhṛgorvasiṣṭhaḥ saṃprāpa vāmadevastataḥ punaḥ // GarP_2,49.122 //",
  "GP12garup2_u:6156": "parāśaramuniḥ prāpa tasmādvyāsastato hyaham /",
  "GP12garup2_u:6157": "mayā tu bhavatāṃ proktaṃ paraṃ guhyaṃ hareridam // GarP_2,49.123 //",
  "GP12garup2_u:6158": "ya idaṃ śṛṇuyānmartyo yo vāpyabhidadhāti ca /",
  "GP12garup2_u:6159": "ihāmutra ca loke sa sarvatra sukhamāpnuyāt // GarP_2,49.124 //",
  "GP12garup2_u:6160": "vrajataḥ saṃyamanyāṃ yadduḥ khamatra nirūpitam /",
  "GP12garup2_u:6161": "asya śravaṇataḥ puṇyaṃ tanmukto jāyate tataḥ // GarP_2,49.125 //",
  "GP12garup2_u:6162": "atroktakarmapākādiśravaṇācca nṛṇāmiha /",
  "GP12garup2_u:6163": "vairāgyamāvahedyasmāttasmācchrotavyameva ca // GarP_2,49.126 //",
  "GP12garup2_u:6164": "bhajata jitahṛṣīkāḥ kṛṣṇamenaṃ munīśaṃ samajani bata yasmādgīḥ sudhāsāradhārā /",
  "GP12garup2_u:6165": "pṛṣatamapi yadīyaṃ varṇarūpaṃ nipīya śrutipuṭaculukena prāpnuyādātmanaikyam // GarP_2,49.127 //",
  "GP12garup2_u:6166": "vyāsa uvāca /",
  "GP12garup2_u:6167": "iti sūtamukhodgīrṇāṃsarvaśāstrārthamaṇḍitām /",
  "GP12garup2_u:6168": "vaiṣṇavīṃ vāksudhāṃ pītvā ṛṣayastuṣṭimāyayuḥ // GarP_2,49.128 //",
  "GP12garup2_u:6169": "praśaśaṃsustathānyonyaṃ sūtaṃ sarvārthadarśinam /",
  "GP12garup2_u:6170": "praharṣamatulaṃ prāpurmunayaḥ śaunakādayaḥ // GarP_2,49.129 //",
  "GP12garup2_u:6171": "iti harivacanāni sūtavācā khagapatisaṃśayabhedakāni yāni /",
  "GP12garup2_u:6172": "sa munirapi niśamya śaunakendro bahutaramānayati sma cātmani svam // GarP_2,49.130 //",
  "GP12garup2_u:6173": "apūjayaṃste munayastadānīmudākhāgbhirmuhureva sūtam /",
  "GP12garup2_u:6174": "dhanyo 'si sūta tvamihetyudairayanvyasarjayaṃstaṃ ca nivartite 'dhvare // GarP_2,",
  "GP12garup2_u:6175": "49.131 //purāṇaṃ gāruḍaṃ puṇyaṃ pavitraṃ pāpanāśanam //",
  "GP12garup2_u:6176": "śṛṇvatāṃ kāmanāpūraṃ śrotavyaṃ sarvadaiva hi // GarP_2,49.132 //",
  "GP12garup2_u:6177": "śrutvā dānāni deyāni vācakāyākhilāni ca /",
  "GP12garup2_u:6178": "pūrvoktaśayanādīni nānyathā saphalaṃ bhavet // GarP_2,49.133 //",
  "GP12garup2_u:6179": "purāṇaṃ pūjayetpūrvaṃ vācakaṃ tadanantaram /",
  "GP12garup2_u:6180": "vastrālaṅkāragodānairdakṣiṇābhiśca sādaram // GarP_2,49.134 //",
  "GP12garup2_u:6181": "annadānairhemadānairbhamidānaiśca bhūribhiḥ /",
  "GP12garup2_u:6182": "pūjayedvācakaṃ bhaktyā bahupuṇyaphalāptaye // GarP_2,49.135 //",
  "GP12garup2_u:6183": "yaścedaṃ śṛṇuyānmartyo yathāpi parikīrtayet /",
  "GP12garup2_u:6184": "vihāya yātanāṃ ghorāṃ dhūtapāpo divaṃ vrajet // GarP_2,49.136 //",
  "GP12garup2_u:6185": "iti śrīgāruḍe mahāpurāṇe uttarakhaṇḍe śrīkṛṣṇagaruḍasaṃvāde dvitīyāṃśe dharmakāṇḍe pretakalpe mokṣopāyanirūpaṇaṃ nāmaikonapañcāśattamo 'dhyāyaḥ",
  "GP12garup2_u:6186": "iti śrīgāruḍe mahāpurāṇe dvitīyo dharmakāṇḍaḥ samāptaḥ"
}