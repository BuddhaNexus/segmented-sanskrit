{
  "GK19damkuttu:0": "sa jayati saṃkalpabhavo Ratimukhaśatapatracumbanabhramaraḥ /",
  "GK19damkuttu:1": "yasyānuraktalalanānayanāntavilokitaṃ vasatiḥ // DKuṭṭ_1 //",
  "GK19damkuttu:2": "avadhīrya doṣanicayaṃ guṇaleśe saṃniveśya matimāryāḥ /",
  "GK19damkuttu:3": "kuṭṭanyā matametaddāmodaraguptaviracitaṃ śṛṇuta // DKuṭṭ_2 //",
  "GK19damkuttu:4": "asti khalu nikhilabhūtalabhūṣaṇabhūtā vibhūtiguṇayuktā /",
  "GK19damkuttu:5": "yuktābhiyuktajanatā nagarī vārāṇasī nāma // DKuṭṭ_3 //",
  "GK19damkuttu:6": "anubhavatāmapi yasyāmupabhogān kāmataḥ śarīravatām /",
  "GK19damkuttu:7": "śaśadharakhaṇḍavibhūṣitadehalayaḥ kila na duṣprāpaḥ // DKuṭṭ_4 //",
  "GK19damkuttu:8": "candravibhūṣitadehā bhūtiratāḥ sadbhujaṅgaparivārāḥ /",
  "GK19damkuttu:9": "vārastriyo 'pi yasyāṃ paśupatitanutulyatāṃ yātāḥ // DKuṭṭ_5 //",
  "GK19damkuttu:10": "atituṅgasuraniketanaśikharasamutkṣiptapavanacalitābhiḥ /",
  "GK19damkuttu:11": "mañjaritamiva virājati yatra nabho vaijayantībhiḥ // DKuṭṭ_6 //",
  "GK19damkuttu:12": "aviratasaṃcaradabalācaraṇatalālaktakadravāruṇitam /",
  "GK19damkuttu:13": "sthalakamalavatīṃ lakṣmīṃ bibharti vasudhātalaṃ yatra // DKuṭṭ_7 //",
  "GK19damkuttu:14": "yatra ca ramaṇībhūṣaṇaravabadhiritasakaladiṅnabhobhāge /",
  "GK19damkuttu:15": "śiṣyāṇāṃ nācāryairavadyamavadhāryate paṭhatām // DKuṭṭ_8 //",
  "GK19damkuttu:16": "vindhyadharādharabhūriva yā rājati mattavāraṇopetā /",
  "GK19damkuttu:17": "bahulaniśīthavatīva projjvaladhiṣṇyopaśobhitā yā ca // DKuṭṭ_9 //",
  "GK19damkuttu:18": "yatigaṇaguṇasamupetā yā nityaṃ chandasāmiva pracitiḥ /",
  "GK19damkuttu:19": "vanapaṅktiriva sasālā turuṣkaseneva bahalagandharvā // DKuṭṭ_10 //",
  "GK19damkuttu:20": "tārāgaṇo 'kulīnaḥ priyadoṣā yatra kauśikāḥ satatam /",
  "GK19damkuttu:21": "gadye vṛttacyavanaṃ paragṛharodhastathākṣeṣu // DKuṭṭ_11 //",
  "GK19damkuttu:22": "śūlabhṛto vyālāsthā padavediṣu yatra dhātuvāditvam /",
  "GK19damkuttu:23": "surateṣvabalākramaṇaṃ dānacchedo madacyutau kariṇām // DKuṭṭ_12 //",
  "GK19damkuttu:24": "tīvrakaratvaṃ bhānoraviveko yatra mitrahṛdayānām /",
  "GK19damkuttu:25": "yogiṣu daṇḍagrahaṇaṃ saṃdhicchedaḥ pragṛhyeṣu // DKuṭṭ_13 //",
  "GK19damkuttu:26": "chandaḥprastāravidhau guravo yasyāmanārjavasthitayaḥ /",
  "GK19damkuttu:27": "vīṇāyāṃ parivādo dvijanilayeṣvaprasannatvam // DKuṭṭ_14 //",
  "GK19damkuttu:28": "anurūpavṛttaghaṭanā satkavikṛtarūpakeṣu loke ca /",
  "GK19damkuttu:29": "ramaṇīvacane yasyāṃ mādhuryaṃ kāvyabandhe ca // DKuṭṭ_15 //",
  "GK19damkuttu:30": "yasyāmupavanavīthyāṃ tamālapattrāṇi yuvativadane ca /",
  "GK19damkuttu:31": "nakharaprahārakaṇitaṃ tantrīvādye ca suratakalahe ca // DKuṭṭ_16 //",
  "GK19damkuttu:32": "nandanavanābhirāmā vibudhavatī nākavāhinījuṣṭā /",
  "GK19damkuttu:33": "amarāvatīva yānyā viśvasṛjā nirmitā jagati // DKuṭṭ_17 //",
  "GK19damkuttu:34": "tasyāṃ khagapatitanuriva vilāsināṃ hṛdayaśokasaṃjananī /",
  "GK19damkuttu:35": "ākṛṣṭeśvarahṛdayā prāleyanagādhirājatanayeva // DKuṭṭ_18 //",
  "GK19damkuttu:36": "saṃsaktabhoginetrā mandaradharaṇībhṛto yathā mūrtiḥ /",
  "GK19damkuttu:37": "uparigatā śūlānāmandhāsuragātralekheva // DKuṭṭ_19 //",
  "GK19damkuttu:38": "samuvāsa vārarāmā mānasavasateḥ śarīriṇī śaktiḥ /",
  "GK19damkuttu:39": "niḥśeṣaveśayoṣidvibhūṣaṇaṃ Mālatī nāma // DKuṭṭ_20 //",
  "GK19damkuttu:40": "peśalavacasāṃ vasatirlīlānāmālayaḥ sthitiḥ premnaḥ /",
  "GK19damkuttu:41": "bhūmiḥ parihāsānāmāvasatho vakrakathitānām // DKuṭṭ_21 //",
  "GK19damkuttu:42": "sā śuśrāva kadā ciddhavalālayapṛṣṭhadeśamadhirūḍhā /",
  "GK19damkuttu:43": "kenāpi gīyamānāṃ prasaṅgapatitāmimāmāryām // DKuṭṭ_22 //",
  "GK19damkuttu:44": "yauvanasaundaryamadaṃ dūreṇāpāsya vāravanitābhiḥ /",
  "GK19damkuttu:45": "yatnena veditavyāḥ kāmukahṛdayārjanopāyāḥ // DKuṭṭ_23 //",
  "GK19damkuttu:46": "śrutvātha vipulajaghanā manasīdaṃ mālatī cakāra ciram /",
  "GK19damkuttu:47": "atisāmpratamupadiṣṭaṃ suhṛdevānena sādhunā paṭhatā // DKuṭṭ_24 //",
  "GK19damkuttu:48": "tadgatvā pṛcchāmo vikarālāṃ kalitasakalasaṃsārām /",
  "GK19damkuttu:49": "yasyāḥ kāmijanaugho divāniśaṃ dvāradeśamadhyāste // DKuṭṭ_25 //",
  "GK19damkuttu:50": "iti manasi sā niveśya drutataramavatīrya veśmanaḥ śikharāt /",
  "GK19damkuttu:51": "vikarālābhavanavaraṃ parijanaparivāritā prayayau // DKuṭṭ_26 //",
  "GK19damkuttu:52": "atha viralonnatadaśanāṃ nimnahanuṃ sthūlacipiṭanāsāgrām /",
  "GK19damkuttu:53": "ulbaṇacūcukalakṣitaśuṣkakucasthānaśithilakṛttitanum // DKuṭṭ_27 //",
  "GK19damkuttu:54": "gambhīrāraktadṛśaṃ nirbhūṣaṇalambakarṇapālīṃ ca /",
  "GK19damkuttu:55": "katipayapāṇḍuracikurāṃ prakaṭaśirāsaṃtatāyatagrīvām // DKuṭṭ_28 //",
  "GK19damkuttu:56": "sitadhautavasanayugalāṃ vividhauṣadhimaṇisanāthagalasūtrām /",
  "GK19damkuttu:57": "tanvīmaṅgulimūle tapanīyamayīṃ ca vālikāṃ dadhatīm // DKuṭṭ_29 //",
  "GK19damkuttu:58": "gaṇikāgaṇaparikaritāṃ kāmijanopāyanaprasaktadṛśam /",
  "GK19damkuttu:59": "āsandyāmāsīnāṃ vilokayāmāsa vikarālām // DKuṭṭ_30 //",
  "GK19damkuttu:60": "avalokya sā vidhāya kṣitimaṇḍalalīnamaulinā praṇatim /",
  "GK19damkuttu:61": "paripṛṣṭakuśalavārtā samanujñātāsanaṃ bheje // DKuṭṭ_31 //",
  "GK19damkuttu:62": "atha viracitahastapuṭā sapraśrayamāsanaṃ samutsṛjya /",
  "GK19damkuttu:63": "idamūce vikarālāmavasaramāsādya mālatī vacanam // DKuṭṭ_32 //",
  "GK19damkuttu:64": "vidadhāsi Harimakaustubhamahariṃ Ravimagajanāthamamarendram /",
  "GK19damkuttu:65": "adraviṇaṃ draviṇapatiṃ niyataṃ matigocare patitam // DKuṭṭ_33 //",
  "GK19damkuttu:66": "ayameva buddhivibhavaṃ hṛtavibhavaste paṭaccarāvaraṇaḥ /",
  "GK19damkuttu:67": "kāmukalokaḥ kathayati sattrāgāreṣu bhuñjānaḥ // DKuṭṭ_34 //",
  "GK19damkuttu:68": "upasaṃhṛtānyakarmā Dhanavarmā Narmadāṅghriyugalasya /",
  "GK19damkuttu:69": "sakalasamarpitasampadyadupetaḥ pādapīṭhatvam // DKuṭṭ_35 //",
  "GK19damkuttu:70": "yadupanato Nayadattaḥ Sāgaradattasya madhyamaḥ putraḥ /",
  "GK19damkuttu:71": "prīṇayati Madanasenāṃ vidhāya pitṛmandiraṃ riktam // DKuṭṭ_36 //",
  "GK19damkuttu:72": "yallīlārpitacaraṇau Mañjaryā Bhaṭṭaputranarasiṃhaḥ /",
  "GK19damkuttu:73": "paritoṣaṃ vrajati paraṃ mṛdu mṛdnan pāṇiyugalena // DKuṭṭ_37 //",
  "GK19damkuttu:74": "yanniḥśeṣitavibhavo dīkṣitabhavadevaputraśubhadevaḥ /",
  "GK19damkuttu:75": "nirbhartsito 'pi nojjhati kesarasenāgṛhadvāram // DKuṭṭ_38 //",
  "GK19damkuttu:76": "anyā api kāmijanaṃ sādhāraṇayoṣito yadākramya /",
  "GK19damkuttu:77": "vidadhati karpaṭaśeṣaṃ vilasitametattavopadeśānām // DKuṭṭ_39 //",
  "GK19damkuttu:78": "hīnānvayajanmāno guṇahīnā rogiṇo nirākṛtayaḥ /",
  "GK19damkuttu:79": "upasevitā mayāpi prakaṭīkṛtarāgasauṣṭhavaṃ puruṣāḥ // DKuṭṭ_40 //",
  "GK19damkuttu:80": "mātaḥ kiṃ vidadhāmo hatadhāturvāmatābhiyogena /",
  "GK19damkuttu:81": "nāsādayāma iṣṭaṃ nijatanupaṇyaprasārakeṇāpi // DKuṭṭ_41 //",
  "GK19damkuttu:82": "tatkuru mātaranugrahamabhidhatsva mamāpi dehino bhogyān /",
  "GK19damkuttu:83": "teṣāṃ ca veśaceṣṭitamanasijaśarajālapātanopāyān // DKuṭṭ_42 //",
  "GK19damkuttu:84": "iti giramudīrayantīṃ sapremāmṛśya pāṇinā pṛṣṭhe /",
  "GK19damkuttu:85": "ruciravaco Vikarālā rucirākṛtimālatīmūce // DKuṭṭ_43 //",
  "GK19damkuttu:86": "ayameva dahyamānasmaranirgatadhūmavartikākāraḥ /",
  "GK19damkuttu:87": "cikurabharastava sundari kāmijanaṃ kiṅkarīkurute // DKuṭṭ_44 //",
  "GK19damkuttu:88": "ayameva te kṛśodari mandollasitabhruvibhramādhāraḥ /",
  "GK19damkuttu:89": "adharīkaroti dhīrān madhurasmitasubhagavīkṣitaviśeṣaḥ // DKuṭṭ_45 //",
  "GK19damkuttu:90": "iyameva vadanakāntī ratikāntākūtamatitarāṃ kurute /",
  "GK19damkuttu:91": "śrutipathamapyupayātā niyataṃ tava kāmināṃ manasi // DKuṭṭ_46 //",
  "GK19damkuttu:92": "iyameva daśanapaṅktī rucirācirakāntikāntisamakāntiḥ /",
  "GK19damkuttu:93": "utpādayati nitāntaṃ tava Manmathadāhavedanāṃ puṃsām // DKuṭṭ_47 //",
  "GK19damkuttu:94": "idameva samullapitaṃ līlāvati vijitaparabhṛtadhvānam /",
  "GK19damkuttu:95": "tava niḥśeṣabhujaṅgavyākarṣaṇasiddhamantravaccitram // DKuṭṭ_48 //",
  "GK19damkuttu:96": "idameva Makaraketananiketanaṃ stanayugaṃ tavābhogi /",
  "GK19damkuttu:97": "bhogavati bhogasādhanamaparopāyagraho vyarthaḥ // DKuṭṭ_49 //",
  "GK19damkuttu:98": "idameva bāhuyugalaṃ mṛṇālatanusundaraṃ tavābhogi /",
  "GK19damkuttu:99": "kasya na janayati madanaṃ kanakāṅgadabhūṣaṇaṃ sutanu // DKuṭṭ_50 //",
  "GK19damkuttu:100": "ayameva madhyadeśaḥ Kandarpādeśakaraṇacaturaste /",
  "GK19damkuttu:101": "prakṛśo 'pi śarīrabhṛto daśamīṃ prāpayati manmathāvasthām // DKuṭṭ_51 //",
  "GK19damkuttu:102": "iyameva romarājiḥ Saṅkalpajacāpayaṣṭiguṇaśobhām /",
  "GK19damkuttu:103": "dadhatī vidadhāti tava smarasāyakaśalyaviklavān yūnaḥ // DKuṭṭ_52 //",
  "GK19damkuttu:104": "idameva pṛthulajaghanaṃ kaladhautaśilātalābhiramaṇīyam /",
  "GK19damkuttu:105": "tava taruṇavaśīkaraṇaṃ yatisaṃyatināśakāri karabhoru // DKuṭṭ_53 //",
  "GK19damkuttu:106": "idameva tavoruyugaṃ rambhāgarbhopamaṃ manohāri /",
  "GK19damkuttu:107": "vada sundari nābhimataṃ madanajvaratāpaśāntaye kasya // DKuṭṭ_54 //",
  "GK19damkuttu:108": "yauvanakalpataroste kanakalatāvibhramaṃ suvṛttam idam /",
  "GK19damkuttu:109": "jaṅghāyugalaṃ necchati kāmaphalaprāptaye ka iva // DKuṭṭ_55 //",
  "GK19damkuttu:110": "nirjitadāḍimarāgaṃ vijitasthalakamalinīvilāsamidam /",
  "GK19damkuttu:111": "tava caraṇasarojayugaṃ kasya na mānasamalaṅkurute // DKuṭṭ_56 //",
  "GK19damkuttu:112": "hrepayati vāraṇendraṃ haṃsaṃ hasati prayātamidameva /",
  "GK19damkuttu:113": "tava līlāvati lalitaṃ yūnāṃ hṛdayāni mathnāti // DKuṭṭ_57 //",
  "GK19damkuttu:114": "tadapi yadi te kutūhalamavadhānaṃ saṃvidhāya tanumadhye /",
  "GK19damkuttu:115": "ākarṇaya kathayāmi svabuddhivibhavānusāreṇa // DKuṭṭ_58 //",
  "GK19damkuttu:116": "svīkuru tāvatprathamaṃ nṛpasevakabhaṭṭasūnumatiyatnāt /",
  "GK19damkuttu:117": "svādhīnāmativipulāṃ yadi sampadamīhase sutanu // DKuṭṭ_59 //",
  "GK19damkuttu:118": "pratyāsannagrāme svayaṃ prabhuḥ pitari nityakaṭakasthe /",
  "GK19damkuttu:119": "Bhaṭṭasutaścintāmaṇirākṛṣṭo bhavati putri niyamena // DKuṭṭ_60 //",
  "GK19damkuttu:120": "śṛṇu tasya cāruhāsini veṣagrahaṇaṃ ca ceṣṭitaṃ caiva /",
  "GK19damkuttu:121": "nipatati ca yathā tūrṇaṃ priyasurabhikusumaśarāsanaprasare // DKuṭṭ_61 //",
  "GK19damkuttu:122": "sthūlasthāpitacūlakapañcāṅgulamātrakeśavinyāsaḥ /",
  "GK19damkuttu:123": "lambaśravaṇaniveśitakarapatrikaghaṭitadaśanapaṅktiśca // DKuṭṭ_62 //",
  "GK19damkuttu:124": "karaśākhāśritamudrikacāmīkarakaṇṭhasūtrikābharaṇaḥ /",
  "GK19damkuttu:125": "parimṛṣṭagātrakuṅkumakiñcitpiñjaritavasanasaṃvītaḥ // DKuṭṭ_63 //",
  "GK19damkuttu:126": "pravilambikusumadāmakagalamaṇḍanajātarūpakṛtaśobhaḥ /",
  "GK19damkuttu:127": "antarniviṣṭasikthitatauruṣkikakhuśśikādicaraṇatraḥ // DKuṭṭ_64 //",
  "GK19damkuttu:128": "nānāvarṇaviveṣṭitabahaladaśāpāśabaddhatatakeśam /",
  "GK19damkuttu:129": "ekasmindalavīṭakamaparasminsīsapatrakaṃ karṇe // DKuṭṭ_65 //",
  "GK19damkuttu:130": "uccaṇḍakanakagarbhitakuṅkumapiñjaritavastiparidhānam /",
  "GK19damkuttu:131": "sthūlatarakācavartakamālāṃ ca gale dadhānena // DKuṭṭ_66 //",
  "GK19damkuttu:132": "vṛścikarañjitakararuhakaramūlanibaddhaśaṅkhacakreṇa /",
  "GK19damkuttu:133": "prathamavayastvaṃ bhajatā tāmbūlakaraṅkavāhinānugataḥ // DKuṭṭ_67 //",
  "GK19damkuttu:134": "śreṣṭhivaṇigviṭakitavapradhānaraṅgasya sumahato madhye /",
  "GK19damkuttu:135": "śūlāpālasthāpitakatipayavadhrorupīṭhikāsīnaḥ // DKuṭṭ_68 //",
  "GK19damkuttu:136": "utsaṅgārpitakhaḍgairayathātathabhāṣibhirmahauddhatyam /",
  "GK19damkuttu:137": "bibhrāṇairanujīvibhiradhiṣṭhitaḥ pañcaṣaiḥ puruṣaiḥ // DKuṭṭ_69 //",
  "GK19damkuttu:138": "caturatarasevakārpitapṛṣṭhaparikṣiptapūrvadehāṃśaḥ /",
  "GK19damkuttu:139": "antarvidhṛtāvelaprocchūnakapolakalitakaraparṇaḥ // DKuṭṭ_70 //",
  "GK19damkuttu:140": "anapekṣitaprasaṅgaḥ punaḥ punaḥ paṭhati sonnatabhrūkaḥ /",
  "GK19damkuttu:141": "gāthāślokaprāyaṃ bhāvitacetā yathātathādhītam // DKuṭṭ_71 //",
  "GK19damkuttu:142": "vismayalolitamauliḥ pārśvagatāntāḍayanrasāvegāt /",
  "GK19damkuttu:143": "hākaṣṭasādhuvādairantarayati parasubhāṣitaśravaṇam // DKuṭṭ_72 //",
  "GK19damkuttu:144": "idamukto rahasi ruṣā tātena nṛpo nṛpeṇa tāto 'pi /",
  "GK19damkuttu:145": "iti piturāviṣkurute mahībhṛtaḥ praṇayaviśvāsau // DKuṭṭ_73 //",
  "GK19damkuttu:146": "patracchedamajānan jānanvā kauśalaṃ kalāviṣaye /",
  "GK19damkuttu:147": "prakaṭayati janasamāje bibhrāṇaḥ patrakartarīṃ satatam // DKuṭṭ_74 //",
  "GK19damkuttu:148": "brahmoktanāṭyaśāstre gīte murajādivādane caiva /",
  "GK19damkuttu:149": "abhibhavati Nāradādīn prāvīṇyaṃ Bhaṭṭaputrasya // DKuṭṭ_75 //",
  "GK19damkuttu:150": "vasunandacitradaṇḍakamuktāyudhakhaḍgadhenubandheṣu /",
  "GK19damkuttu:151": "vrajati purato 'sya niyataṃ bhārgavatāṃ Paraśurāmo 'pi // DKuṭṭ_76 //",
  "GK19damkuttu:152": "vātsyāyanamayamabudhaṃ bāhyaṃ dūreṇa dattakācāryam /",
  "GK19damkuttu:153": "gaṇayati manmathatantre paśutulyaṃ rājaputraṃ ca // DKuṭṭ_77 //",
  "GK19damkuttu:154": "yaḥ prārthito 'pi yatnātkavacaṃ rādhāsuto dadāti sma /",
  "GK19damkuttu:155": "avicintitavasuvarṣastyāgaguṇaṃ hasati tasyāyam // DKuṭṭ_78 //",
  "GK19damkuttu:156": "prapalāyanaikahṛdaye yo vikramamātanoti hariṇe 'pi /",
  "GK19damkuttu:157": "siṃhasya tasya śauryaṃ trapākaraṃ bhaṭṭaputrasya // DKuṭṭ_79 //",
  "GK19damkuttu:158": "ākheṭake 'pi kautukamastyeva jayaśca cañcale lakṣye /",
  "GK19damkuttu:159": "bhaṭṭabhayena na khelati bhaṭṭasutaḥ kiṃ tvatiprakaṭam // DKuṭṭ_80 //",
  "GK19damkuttu:160": "iti nijasevakanigaditarāmaṇikāvacanajanitaparituṣṭyā /",
  "GK19damkuttu:161": "antarmudito brūte māmeṣa khalīkarotīti // DKuṭṭ_81 //",
  "GK19damkuttu:162": "katamatkatamallagnaṃ prasthānaṃ kā ca nartakī bhadrā /",
  "GK19damkuttu:163": "ṣiṅgaṭake kā nṛtyati kohalabharatoditakriyayā // DKuṭṭ_82 //",
  "GK19damkuttu:164": "kīdṛk tvaṃ layamārge dhavalukaracite ca bhāṇake kīdṛk /",
  "GK19damkuttu:165": "prekṣaṇakādāvevaṃ pṛcchati nṛttopadeśakaṃ yatnāt // DKuṭṭ_83 //",
  "GK19damkuttu:166": "sumanomālāṃ kaṇṭhātsādaracetā dadāti nartakyai /",
  "GK19damkuttu:167": "apanīya satāmbūlakamanavasare sādhuvādaṃ ca // DKuṭṭ_84 //",
  "GK19damkuttu:168": "bhujapatanagātrasaṃsthitilālityodvahanapārśvavalitāni /",
  "GK19damkuttu:169": "anayaiva nirmitāni sthānakaśuddhiśca cāturasryaṃ ca // DKuṭṭ_85 //",
  "GK19damkuttu:170": "pravibhaktairbhāvarasairabhinayabhaṅgyā parikramaiścitraiḥ /",
  "GK19damkuttu:171": "Rambhāmapyatiśete kimutetaramartyanartakīlokam // DKuṭṭ_86 //",
  "GK19damkuttu:172": "ityapasārakaviratāvaviratamutsnāyukaṇṭhamatyuccaiḥ /",
  "GK19damkuttu:173": "varṇayati bhāvitātmā lakṣitapadamātrayā pātram // DKuṭṭ_87 //",
  "GK19damkuttu:174": "prāyeṇa Bhaṭṭatanayo bhavatīdṛśaveṣaceṣṭito vatse /",
  "GK19damkuttu:175": "taṃ madanavāgurāntaḥ pātayasi yathā tathā brūmaḥ // DKuṭṭ_88 //",
  "GK19damkuttu:176": "caturā prāgalbhyavatī paracittajñānakauśalopetā /",
  "GK19damkuttu:177": "yojyā tasmindūtī vakroktivibhūṣitā prayatnena // DKuṭṭ_89 //",
  "GK19damkuttu:178": "sa upetya tayāvasare tāmbūlaṃ sumanasaśca dattvettham /",
  "GK19damkuttu:179": "abhidhātavyaḥ sundari makaradhvajadīpakairvacanaiḥ // DKuṭṭ_90 //",
  "GK19damkuttu:180": "janmasahasropacitaiḥ puṇyacayairadya phalitamasmākam /",
  "GK19damkuttu:181": "yattvaṃ nayanānandana nayanāvasaraṃ sameto 'si // DKuṭṭ_91 //",
  "GK19damkuttu:182": "cāṭukramamanurāgaṃ praṇayaruṣau virahajanitaśokārtim /",
  "GK19damkuttu:183": "prakaṭayati vāraramaṇī naṭīva śikṣābhiyogena // DKuṭṭ_92 //",
  "GK19damkuttu:184": "pravayasi yauvanaśālini hīnakule satkulaprasūte ca /",
  "GK19damkuttu:185": "rogavati dṛḍhaśarīre samacittā yoginaśca gaṇikāśca // DKuṭṭ_93 //",
  "GK19damkuttu:186": "upacaritāpyatimātraṃ prakaṭavadhūḥ kṣīṇasampadaḥ puṃsaḥ /",
  "GK19damkuttu:187": "pātayati dṛśaṃ vrajataḥ spṛhayā paridhānamātre 'pi // DKuṭṭ_94 //",
  "GK19damkuttu:188": "itthaṃ dṛḍhataravāsitamanasāṃ puṃsāṃ tvasāmprataṃ purataḥ /",
  "GK19damkuttu:189": "veśavilāsavatīnāmaśarīraśaravyathākathanam // DKuṭṭ_95 //",
  "GK19damkuttu:190": "kevalamagaṇitalāghavadūraparityaktadhīratābharaṇā /",
  "GK19damkuttu:191": "mukharayati māṃ durāśādagdhasakhī tena kathayāmi // DKuṭṭ_96 //",
  "GK19damkuttu:192": "hṛdayamadhiṣṭhitamādau Mālatyāḥ kusumacāpabāṇena /",
  "GK19damkuttu:193": "caramaṃ ramaṇīvallabha locanaviṣayaṃ tvayā bhajatā // DKuṭṭ_97 //",
  "GK19damkuttu:194": "kṣaṇamutkaṇṭakitāṅgī kṣaṇamulbaṇadāhavedanāvasthā /",
  "GK19damkuttu:195": "kṣaṇamupajātākampā svedārdravapuḥ kṣaṇaṃ bhavati // DKuṭṭ_98 //",
  "GK19damkuttu:196": "muhuravibhāvitahāsyā muhurujjhitadhīrabhāvamatyuccaiḥ /",
  "GK19damkuttu:197": "roditi gāyati ca punaḥ punaśca maunāvalambinī bhavati // DKuṭṭ_99 //",
  "GK19damkuttu:198": "patati muhuḥ paryaṅke muhuraṅke parijanasya muhuravanau /",
  "GK19damkuttu:199": "kisalayakalpitatalpe muhurambhasi muhuranaṅgasaṃtaptā // DKuṭṭ_100 //",
  "GK19damkuttu:200": "mahiṣīva paṅkadigdhā haṃsīva mṛṇālavalayaparivārā /",
  "GK19damkuttu:201": "subhaga mayūrīvāsau bhujaṅgavidveṣiṇī jātā // DKuṭṭ_101 //",
  "GK19damkuttu:202": "kadalī candanapaṅkaḥ paṅkeruhanīrahāraghanasāram /",
  "GK19damkuttu:203": "śaśadharaśaśadharakāntaṃ śāntyai no madanahutabhujastasyāḥ // DKuṭṭ_102 //",
  "GK19damkuttu:204": "apasāraya ghanasāraṃ kuru hāraṃ dūra eva kiṃ kamalaiḥ /",
  "GK19damkuttu:205": "alamalamāli mṛṇālairiti vadati divāniśaṃ bālā // DKuṭṭ_103 //",
  "GK19damkuttu:206": "saṃkalpairupanītaṃ tvāmantikamullasanmanovṛttiḥ /",
  "GK19damkuttu:207": "dṛḍhamāliṅgati paścātsvabhujāpīḍena yāti vailakṣyam // DKuṭṭ_104 //",
  "GK19damkuttu:208": "kusumāmodī pavanaḥ pikakūjitabhṛṅgasārtharasitāni /",
  "GK19damkuttu:209": "iyamiyatī sāmagrī ghaṭitā vidhinaiva tadvināśāya // DKuṭṭ_105 //",
  "GK19damkuttu:210": "abalāṃ balinā nītāṃ daśāmimāṃ makaraketunā rakṣa /",
  "GK19damkuttu:211": "āpatpatitoddhṛtaye bhavati hi śubhajanmanāṃ janma // DKuṭṭ_106 //",
  "GK19damkuttu:212": "no gṛhṇanti yathārthā arthijanairnigaditā giraḥ prāyaḥ /",
  "GK19damkuttu:213": "Mālatyā guṇaleśaṃ śṛṇu dhṛṣṭatayā tathāpi kathayāmi // DKuṭṭ_107 //",
  "GK19damkuttu:214": "āsphālayato nūnaṃ dhanuratanoḥ kausumaṃ rajaḥ patitam /",
  "GK19damkuttu:215": "saṃhṛtya sā sumadhyā viśvasṛjā nirmitā tena // DKuṭṭ_108 //",
  "GK19damkuttu:216": "upahasati Girisutāyā lāvaṇyaṃ yena satatalagnena /",
  "GK19damkuttu:217": "na dravatāmupanītaṃ bhogīndravibhūṣaṇasya dehārdham // DKuṭṭ_109 //",
  "GK19damkuttu:218": "śaśadharabimbārdhagatāṃ chāyāmiva Saiṃhikeyavadanasya /",
  "GK19damkuttu:219": "alipaṭalanīlakuṭilāmalakāvalimalikasaṃnidhau vahati // DKuṭṭ_110 //",
  "GK19damkuttu:220": "sarasijamasthiraśobhaṃ vibhramarahitaṃ ca maṇḍalaṃ śaśinaḥ /",
  "GK19damkuttu:221": "kena sametu samatvaṃ hṛdayapriya Mālatīvadanam // DKuṭṭ_111 //",
  "GK19damkuttu:222": "alirupari tadīkṣaṇayorbhrāntvāsaugandhyasūcitaviśeṣaḥ /",
  "GK19damkuttu:223": "nipatati karṇāmburuhe nirguṇatāpyavasare sādhvī // DKuṭṭ_112 //",
  "GK19damkuttu:224": "bibhrāṇe 'ruṇimānaṃ sahajaṃ jitabandhujīvarucimadhare /",
  "GK19damkuttu:225": "yadalaktakavinyasanaṃ tattasyā maṇḍanakrīḍā // DKuṭṭ_113 //",
  "GK19damkuttu:226": "citramidaṃ yatkṛśatā tasyā valiparigṛhītamadhyasya /",
  "GK19damkuttu:227": "athavā no vidhivihitā mahatāpyapanīyate tanutā // DKuṭṭ_114 //",
  "GK19damkuttu:228": "āstāmaparastāvattasyāḥ smaravasatipṛthutaranitambaḥ /",
  "GK19damkuttu:229": "ślathayati Kapilamunerapi dṛkpathapatitaḥ samādhānam // DKuṭṭ_115 //",
  "GK19damkuttu:230": "tasyā rambhāvapuṣo rambhopamamūruyugalamavalokya /",
  "GK19damkuttu:231": "Makaradhvajo 'pi sahasā nijasāyakalakṣyatāṃ yāti // DKuṭṭ_116 //",
  "GK19damkuttu:232": "jaghanabharālasayātā no yātā sā vilocanaprasaram /",
  "GK19damkuttu:233": "tiṣṭhati tena manohara Śarajanmā brahmacaryeṇa // DKuṭṭ_117 //",
  "GK19damkuttu:234": "yadi kathamapi Madhumathanaḥ paśyati tāmasamabāṇasarvasvam /",
  "GK19damkuttu:235": "tadasārabhārabhūtaṃ Lakṣmīvapururasi vinihitaṃ manute // DKuṭṭ_118 //",
  "GK19damkuttu:236": "yadi patati sā kathaṃ cidvīkṣaṇaviṣayaṃ harasya tadavaśyam /",
  "GK19damkuttu:237": "tribhuvanamaśivaṃ kurute vāmetaradehabhāgamāsādya // DKuṭṭ_119 //",
  "GK19damkuttu:238": "saundaryaṃ tattādṛśamaśeṣayoṣidvilakṣaṇaṃ sṛjataḥ /",
  "GK19damkuttu:239": "yanniṣpannaṃ dhātustanmanye kākatālīyam // DKuṭṭ_120 //",
  "GK19damkuttu:240": "sahajavilāsanivāsaṃ tasyā vapuranabhivīkṣamāṇasya /",
  "GK19damkuttu:241": "manye nākādhipateḥ sahasramapi cakṣuṣāṃ viphalam // DKuṭṭ_121 //",
  "GK19damkuttu:242": "śithilayatu kusumacāpaṃ kṣipatu śarān bāṇadhau Manojanmā /",
  "GK19damkuttu:243": "saṃsārasārabhūtā vicarati bhuvi Mālatī yāvat // DKuṭṭ_122 //",
  "GK19damkuttu:244": "Vātsyāyanamadanodayadattakaviṭavṛttarājaputrādyaiḥ /",
  "GK19damkuttu:245": "ucchvasitaṃ yatkiṃ cittattasyā hṛdayadeśamadhyāste // DKuṭṭ_123 //",
  "GK19damkuttu:246": "Bharataviśākhiladattilavṛkṣāyurvedacitrasūtreṣu /",
  "GK19damkuttu:247": "patracchedavidhāne bhramakarmaṇi pustasūdaśāstreṣu // DKuṭṭ_124 //",
  "GK19damkuttu:248": "ātodyavādanavidhau nṛtte gīte ca kauśalaṃ tasyāḥ /",
  "GK19damkuttu:249": "abhidhātuṃ yadi śakto vadanasahasreṇa bhogināmīśaḥ // DKuṭṭ_125 //",
  "GK19damkuttu:250": "parigaladālolāṃśukamapayantraṇamupari Mālatī rabhasāt /",
  "GK19damkuttu:251": "nipatati nāpuṇyavatāṃ ratilālasamānasā rahasi // DKuṭṭ_126 //",
  "GK19damkuttu:252": "ratirasarabhasāsphālanacalavalayaninādamiśritaṃ tasyāḥ /",
  "GK19damkuttu:253": "tatkālocitamaṇitaṃ śrutipathamupayāti nālpapuṇyasya // DKuṭṭ_127 //",
  "GK19damkuttu:254": "itthamabhidhīyamānaḥ śubhamadhye yadi bhavedudāsīnaḥ /",
  "GK19damkuttu:255": "evaṃ tato 'bhidheyaḥ saṃdarśitakopayā dūtyā // DKuṭṭ_128 //",
  "GK19damkuttu:256": "kiṃ saubhāgyamado 'yaṃ yauvanalīlābhirūpatādarpaḥ /",
  "GK19damkuttu:257": "sahajapremopanatāṃ Mālatikāṃ na bahu manyase yena // DKuṭṭ_129 //",
  "GK19damkuttu:258": "na gaṇayati yā kulīnān draviṇavataḥ śāstravedinaḥ praṇatān /",
  "GK19damkuttu:259": "sā bhavadarthe śuṣyati kusthānaniveśitaṃ dhiganurāgam // DKuṭṭ_130 //",
  "GK19damkuttu:260": "kamalavatī tīvrarucau bahubhasmani Śambhuśirasi śaśilekhā /",
  "GK19damkuttu:261": "sā ca tvayi paśukalpe yadabhiratā tena me kṛśatā // DKuṭṭ_131 //",
  "GK19damkuttu:262": "asaralamarasaṃ kaṭhinaṃ durgrahamasnigdhamāśritā khadiram /",
  "GK19damkuttu:263": "yadupaiti vācyapadavīṃ Mālatikā tatkimāścaryam? // DKuṭṭ_132 //",
  "GK19damkuttu:264": "athavā kaḥ khalu doṣo yadatulyatayopajanitavailakṣyaḥ /",
  "GK19damkuttu:265": "svādhīnāmapi sarasāṃ pariharati mṛṇālikāṃ dhvāṅkṣaḥ // DKuṭṭ_133 //",
  "GK19damkuttu:266": "mātra kariṣyasi khedaṃ niṣṭhuramukto 'si yanmayā subhaga /",
  "GK19damkuttu:267": "yūnāṃ hi raktataruṇīsuhṛdabhihitaparuṣamābharaṇam // DKuṭṭ_134 //",
  "GK19damkuttu:268": "candramaseva jyotsnā Kaṃsāsuravairiṇeva vanamālā /",
  "GK19damkuttu:269": "kusumaśarāsanalatikā Kusumākaravallabheneva // DKuṭṭ_135 //",
  "GK19damkuttu:270": "madalīlā Halineva stanayugaleneva hāralatā /",
  "GK19damkuttu:271": "ramyāpi sā sugātrī ramyatarā bhavatu saṃgatā bhavatā // DKuṭṭ_136 //",
  "GK19damkuttu:272": "kiṃ bahunā yadi yūnāmupari vidhātuṃ samīhase caraṇam /",
  "GK19damkuttu:273": "tatkuru ramaṇīratnaṃ premojjvalamaṅkatastūrṇam // DKuṭṭ_137 //",
  "GK19damkuttu:274": "atha tadvacanaśravaṇapravijṛmbhitamadanabhaṭṭadāyādaḥ /",
  "GK19damkuttu:275": "upacaraṇīyaḥ sundari nijavasatimupāgatastvayāpyevam // DKuṭṭ_138 //",
  "GK19damkuttu:276": "dūrādabhyutthānaṃ praṇamanamātmāsanapradānaṃ ca /",
  "GK19damkuttu:277": "pravidheyamañcalena prasphoṭanamaṅghriyugalasya // DKuṭṭ_139 //",
  "GK19damkuttu:278": "īṣadayatnaprakaṭaṃ kakṣodarabāhumūlakucabhāgam /",
  "GK19damkuttu:279": "saṃdarśya jhaṭiti yāsyasi nāyakadṛggocarāttūrṇam // DKuṭṭ_140 //",
  "GK19damkuttu:280": "atha paryaṅkasanāthaṃ dīpojjvalakusumadhūpagandhāḍhyam /",
  "GK19damkuttu:281": "vitatavitānakaramyaṃ praveśito vāsakāvāsam // DKuṭṭ_141 //",
  "GK19damkuttu:282": "mātrā te gurujaghane sādaramavatāraṇādikaṃ kṛtvā /",
  "GK19damkuttu:283": "abhinandanīya ebhirvacanaviśeṣaiḥ prayatnena // DKuṭṭ_142 //",
  "GK19damkuttu:284": "adyāśiṣaḥ samṛddhāḥ parituṣṭā iṣṭadevatā adya /",
  "GK19damkuttu:285": "kalyāṇālaṅkāro yadalaṅkṛtavānidaṃ veśma // DKuṭṭ_143 //",
  "GK19damkuttu:286": "anurūpapātraghaṭanaṃ kurvāṇasyādya Kusumabāṇasya /",
  "GK19damkuttu:287": "sucirādbata saṃjātaḥ śarāsanākarṣaṇaśramaḥ saphalaḥ // DKuṭṭ_144 //",
  "GK19damkuttu:288": "vinyasya śirasi caraṇaṃ subhagā gaṇikājanasya sakalasya /",
  "GK19damkuttu:289": "saubhāgyavaijayantīṃ samprati vatsā samutkṣipatu // DKuṭṭ_145 //",
  "GK19damkuttu:290": "duhitara eva ślāghyā dhiglokaṃ putrajanmasaṃtuṣṭam /",
  "GK19damkuttu:291": "jāmātara āpyante bhavādṛśā yadabhisambandhāt // DKuṭṭ_146 //",
  "GK19damkuttu:292": "dṛḍhaparicayā guṇajñā bhavadvidhā nārthanārhakā yadapi /",
  "GK19damkuttu:293": "tadapi hṛdayābhinandana duhitṛsnehādahaṃ vacmi // DKuṭṭ_147 //",
  "GK19damkuttu:294": "sahajapremopahṛtā nyastā tvayi Mālatī tathā kāryam /",
  "GK19damkuttu:295": "na yathā bhavati varākī tvadvipriyajanmanāṃ śucāṃ vasatiḥ // DKuṭṭ_148 //",
  "GK19damkuttu:296": "mṛdudhautadhūpitāmbaramagrāmyaṃ maṇḍanaṃ ca bibhrāṇā /",
  "GK19damkuttu:297": "paripītadhūpavartiḥ sthāsyasi ramaṇāntike sutanu // DKuṭṭ_149 //",
  "GK19damkuttu:298": "sasnehaṃ savrīḍaṃ sasādhvasaṃ saspṛhaṃ ca paśyantī /",
  "GK19damkuttu:299": "kiṃ ciddṛśyaśarīrā praviralaparihāsapeśalālāpā // DKuṭṭ_150 //",
  "GK19damkuttu:300": "mātari niryātāyāṃ parijanamukte ca vāsakasthāne /",
  "GK19damkuttu:301": "abhiyuñjāne ramaṇe vāmācaraṇaṃ kṣaṇaṃ kāryam // DKuṭṭ_151 //",
  "GK19damkuttu:302": "ratisaṃgaranihitamatāvākarṣati rabhasataḥ purastasmin /",
  "GK19damkuttu:303": "kuṭṭamitamācarantī janayiṣyasi kiṃ cidaṅgasaṃkocam // DKuṭṭ_152 //",
  "GK19damkuttu:304": "prārabdhe suratavidhau kramadarśitacittayonisaṃvegā /",
  "GK19damkuttu:305": "apaśaṅkamarpayiṣyasi nirvyājaṃ putri gātrāṇi // DKuṭṭ_153 //",
  "GK19damkuttu:306": "yadyadvāñchati hantuṃ yaddaṃṣṭuṃ yacca vilikhituṃ gātram /",
  "GK19damkuttu:307": "tattadapasāraṇīyaṃ sāvegaṃ ḍhaukanīyaṃ ca // DKuṭṭ_154 //",
  "GK19damkuttu:308": "daṃśe savyathahuṅkṛtimāmarde vividhakaṇṭharasitāni /",
  "GK19damkuttu:309": "nakhavilikhane ca sītkṛtamāghāteṣūlbaṇaṃ kvaṇitam // DKuṭṭ_155 //",
  "GK19damkuttu:310": "hrasvāyāsaśvāsān muñcantī pulakadanturaśarīrā /",
  "GK19damkuttu:311": "svidyatsarvāvayavā prakariṣyasi rāgavṛddhaye puṃsām // DKuṭṭ_156 //",
  "GK19damkuttu:312": "parabhṛtalāvakahaṃsakapārāvataturagahṛdayaniḥsvanitam /",
  "GK19damkuttu:313": "anukāryamucitakāle kalakaṇṭharutaistvayā rasataḥ // DKuṭṭ_157 //",
  "GK19damkuttu:314": "mā mā māmatipīḍaya muñca kṣaṇamadaya no samarthāsmi /",
  "GK19damkuttu:315": "iti gadgadāsphuṭākṣaramabhidhātavyastvayā kāmī // DKuṭṭ_158 //",
  "GK19damkuttu:316": "anubandhamānukūlyaṃ vāmatvaṃ prauḍhatāmasāmarthyam /",
  "GK19damkuttu:317": "surateṣu darśayiṣyasi kāmukabhāvaṃ sphuṭaṃ buddhvā // DKuṭṭ_159 //",
  "GK19damkuttu:318": "asamañjasamaślīlaṃ dūrojjhitadhairyamavinayaprasaram /",
  "GK19damkuttu:319": "vyavahāramācariṣyasi vṛddhimupete ratāvege // DKuṭṭ_160 //",
  "GK19damkuttu:320": "avivecitanakharakṣatirāmīlitalocanā nirutsāhā /",
  "GK19damkuttu:321": "nāyakakāryasamāptau sthāsyasi śithilīkṛtāvayavā // DKuṭṭ_161 //",
  "GK19damkuttu:322": "jhagiti nitambāvaraṇaṃ niḥsahatanutāṃ smitaṃ savailakṣyam /",
  "GK19damkuttu:323": "khedālasāṃ ca dṛṣṭiṃ janayiṣyasi mohanacchede // DKuṭṭ_162 //",
  "GK19damkuttu:324": "vṛtte ratābhiyoge spṛṣṭvā salilaṃ vikṛṣṭabhūbhāge /",
  "GK19damkuttu:325": "prakṣālya pāṇipādaṃ sthitvā kṣaṇamāsane samūhya kacān // DKuṭṭ_163 //",
  "GK19damkuttu:326": "upayuktavadanavāsā śayyāmāruhya darśitapraṇayā /",
  "GK19damkuttu:327": "iti vakṣyasi taṃ ramaṇaṃ dṛḍhataramāliṅgya rabhasataḥ kaṇṭhe // DKuṭṭ_164 //",
  "GK19damkuttu:328": "Bhaṭṭasuta nūnamiṣṭā tava jāyā yadanuraktahṛdayasya /",
  "GK19damkuttu:329": "janayati parituṣṭimalaṃ nāpararāmāpariṣvaṅgaḥ // DKuṭṭ_165 //",
  "GK19damkuttu:330": "saphalaṃ tasyā janma spṛhaṇīyā saiva sakalalalanānām /",
  "GK19damkuttu:331": "Gaurī tayaiva mahitā subhagaṅkaraṇaṃ tapastayācaritam // DKuṭṭ_166 //",
  "GK19damkuttu:332": "saivaikā guṇavasatistasyā evānvayaḥ sadā ślāghyaḥ /",
  "GK19damkuttu:333": "yasyāḥ śubhaśatabhājaḥ pāṇigrahaṇaṃ tvayā vihitam // DKuṭṭ_167 //",
  "GK19damkuttu:334": "tiṣṭhatu sā puṇyavatī vaṃśadvayabhūṣaṇaṃ varārohā /",
  "GK19damkuttu:335": "yā nāpayāti bhavato Lakṣmīriva Narakavairiṇo hṛdayāt // DKuṭṭ_168 //",
  "GK19damkuttu:336": "pātayasi kuvalayanibhe kautukamātreṇa locane yāsu /",
  "GK19damkuttu:337": "tā api satyaṃ sundara harṣollasitā na mānti gātreṣu // DKuṭṭ_169 //",
  "GK19damkuttu:338": "tanurapi nāthapraṇayaḥ prāyo mukharīkaroti laghumanasaḥ /",
  "GK19damkuttu:339": "svārthaniveśitacittā karomi te 'bhyarthanāṃ tena // DKuṭṭ_170 //",
  "GK19damkuttu:340": "tīvrasmaratāruṇyāccāpalataḥ kautukena ghṛṇayā vā /",
  "GK19damkuttu:341": "madbhāgyasampadā vā dūtyā vā kauśalātsvabhāvādvā // DKuṭṭ_171 //",
  "GK19damkuttu:342": "yo 'yaṃ premalavāṃśaḥ pradarśito 'smāsu jīvanopāyaḥ /",
  "GK19damkuttu:343": "bādhā nātra vidheyā gaṇikājanavṛttamanyathā buddhvā // DKuṭṭ_172 //",
  "GK19damkuttu:344": "yena snehaḥ krodhaḥ śāṭhyaṃ dākṣiṇyamārjavaṃ vrīḍā /",
  "GK19damkuttu:345": "etāni santi tāsvapi jīvaddharmopanītāni // DKuṭṭ_173 //",
  "GK19damkuttu:346": "nirvyājasamutpannaprabalapremābhibhūtahṛdayānām /",
  "GK19damkuttu:347": "dayitavirahākṣamāṇāṃ gaṇikānāṃ tṛṇasamāḥ prāṇāḥ // DKuṭṭ_174 //",
  "GK19damkuttu:348": "atrākarṇaya sādbhutamākhyānaṃ varṇayāmi yadvṛttam /",
  "GK19damkuttu:349": "adyāpi bibharti vaṭo viśeṣaṇaṃ yadabhisambandhāt // DKuṭṭ_175 //",
  "GK19damkuttu:350": "asti mahītalatilakaṃ Sarasvatīkulagṛhaṃ mahānagaram /",
  "GK19damkuttu:351": "nāmnā Pāṭaliputraṃ paribhūtapurandarasthānam // DKuṭṭ_176 //",
  "GK19damkuttu:352": "tribhuvanapuraniṣpādanakauśalamiva pṛcchato viriñcasya /",
  "GK19damkuttu:353": "darśayituṃ nijaśilpaṃ varṇakamiva Viśvakarmaṇā vihitam // DKuṭṭ_177 //",
  "GK19damkuttu:354": "aśreyobhiranāśritamabhibhūtaṃ nābhibhūtidoṣeṇa /",
  "GK19damkuttu:355": "na svīkṛtamupasargaiḥ kalikālamalairanālīḍham // DKuṭṭ_178 //",
  "GK19damkuttu:356": "pātālatalaṃ bhogibhirambhodhirvāriratnanicayaiśca /",
  "GK19damkuttu:357": "surasadanaṃ vibudhagaṇairdraviṇopacayaiḥ puraṃ Kuverasya // DKuṭṭ_179 //",
  "GK19damkuttu:358": "ramaṇībhirasuravivaraṃ kaṭakaṃ hemācalasya gāndharvaiḥ /",
  "GK19damkuttu:359": "Harinagaraṃ kratuyūpaiḥ śamavibhavairmunijanasthānam // DKuṭṭ_180 //",
  "GK19damkuttu:360": "tiṣṭhantu sakalaśāstravyālocanavimalabuddhayo viprāḥ /",
  "GK19damkuttu:361": "sadasadguṇanirṇītau lalanā api nikaṣabhūmayo yasmin // DKuṭṭ_181 //",
  "GK19damkuttu:362": "kalikāloditabhītyā kratuhutavahadhūmakambalāvaraṇaḥ /",
  "GK19damkuttu:363": "tiṣṭhannibhṛto 'pi kṛtaścaritairanumīyate yasmin // DKuṭṭ_182 //",
  "GK19damkuttu:364": "apaharati pidhātumiva svakalaṅkaṃ śaśadharaḥ prasārya karān /",
  "GK19damkuttu:365": "rātrau yatra vadhūnāṃ lāvaṇyaṃ vadanakoṣebhyaḥ // DKuṭṭ_183 //",
  "GK19damkuttu:366": "timirapaṭalāsitāmbaramapaharadabhisārikājanaughasya /",
  "GK19damkuttu:367": "nijatanukāntivitānaṃ vallabhasambhogavihataye yasmin // DKuṭṭ_184 //",
  "GK19damkuttu:368": "yatra nitambavatīnāṃ vicalannayanāntaśitaśarairvraṇitaḥ /",
  "GK19damkuttu:369": "śithilayati pathikalokaḥ svakalatrasamāgamotkaṇṭhām // DKuṭṭ_185 //",
  "GK19damkuttu:370": "yatra ca kulamahilānāmalpatvaṃ vacasi pāṇipāde ca /",
  "GK19damkuttu:371": "svacchatvamāśayeṣu vyālolaviśālanetre ca // DKuṭṭ_186 //",
  "GK19damkuttu:372": "pīnapayodharabhāre ghanatā jīveśasahajarāge ca /",
  "GK19damkuttu:373": "kuladevatārcanavidhau valiśobhā madhyabhāge ca // DKuṭṭ_187 //",
  "GK19damkuttu:374": "gambhīratā svabhāve cetobhavabāṇatūṇanābhau ca /",
  "GK19damkuttu:375": "vistīrṇatā nitambe gurujanapūjānuraktacitte ca // DKuṭṭ_188 //",
  "GK19damkuttu:376": "hariṇāyatekṣaṇānāṃ vicchittiḥ koṣaharaṇamabjeṣu /",
  "GK19damkuttu:377": "kuṭilatvamalakapaṅktau bālānāṃ kāmaceṣṭitaṃ yatra // DKuṭṭ_189 //",
  "GK19damkuttu:378": "saṃyamanamindriyāṇāminopaghātagrahastamisrasya /",
  "GK19damkuttu:379": "stabdhatvaṃ sālatarau hāralatā taralasaṃgatā yasmin // DKuṭṭ_190 //",
  "GK19damkuttu:380": "bhujagāḥ pararandhradṛśaḥ khaṇḍyante priyatamādharā yatra /",
  "GK19damkuttu:381": "sūcīvyathānubhūtirnṛtyābhyāsapravṛttānām // DKuṭṭ_191 //",
  "GK19damkuttu:382": "natavapurapyatisaralā mantharagamanāpi narmadā yasmin /",
  "GK19damkuttu:383": "gurujanaśāstraratāpi svabhāvamugdhāṅganājanatā // DKuṭṭ_192 //",
  "GK19damkuttu:384": "tasminmakhaśatapūtaḥ puruhūta iva dvijanmanāṃ pravaraḥ /",
  "GK19damkuttu:385": "gururiva vidyāvasatirvasati sma Purandaro nāmnā // DKuṭṭ_193 //",
  "GK19damkuttu:386": "dharmātmajasya satyaṃ tripurariporvijitakusumacāpatvam /",
  "GK19damkuttu:387": "Harinābhipaṅkajabhuvo vijitendriyatāṃ jahāsa yaḥ satatam // DKuṭṭ_194 //",
  "GK19damkuttu:388": "nyakkṛtavṛṣa iti Śarve yācaka iti kaustubhābharaṇe /",
  "GK19damkuttu:389": "pīḍitavasudhāsuta iti Kapile na babhūva yasya bahumānaḥ // DKuṭṭ_195 //",
  "GK19damkuttu:390": "mārgānusṛtau lubdho yaḥ prāṇivapurvināśavimukho 'pi /",
  "GK19damkuttu:391": "parihṛtaparadāro 'pi svākāṅkṣitagurujanapramadaḥ // DKuṭṭ_196 //",
  "GK19damkuttu:392": "yasyānvaye mahīyasi sarasīva samastasattvanijavasatau /",
  "GK19damkuttu:393": "saccaritajanmabhūmau vinivāritakalimalaprasare // DKuṭṭ_197 //",
  "GK19damkuttu:394": "pitṛtarpaṇaprasaṅge khaḍgagrahaṇaṃ na śauryadarpeṇa /",
  "GK19damkuttu:395": "truṭanaṃ mekhalikānāṃ vaṭukajane no ratājisaṃmarde // DKuṭṭ_198 //",
  "GK19damkuttu:396": "śrutibhedeṣu vivādo no rikthavibhāgamanyunā janitaḥ /",
  "GK19damkuttu:397": "tejasvitā havirbhuji na śamaikarateṣu bhūmideveṣu // DKuṭṭ_199 //",
  "GK19damkuttu:398": "jaratāmeva skhalanaṃ japatāmevādharasphuraṇam /",
  "GK19damkuttu:399": "yajatāmeva samidhruci reṇājina eva kṛṣṇasamparkaḥ // DKuṭṭ_200 //",
  "GK19damkuttu:400": "tasyābhūtsakalakalodbhāsitapakṣadvayasya suta ekaḥ /",
  "GK19damkuttu:401": "nāmnā Sundarasenaḥ Kaca iva vacasāmadhīśasya // DKuṭṭ_201 //",
  "GK19damkuttu:402": "Paśupatinayanahutāśanabhasmitamavadhārya yaṃ vapuṣmantam /",
  "GK19damkuttu:403": "aparamiva kusumacāpaṃ ratirataye nirmame Dhātā // DKuṭṭ_202 //",
  "GK19damkuttu:404": "tiṣṭhantu tāvadanyāḥ kulalalanā yasya rūpamavalokya /",
  "GK19damkuttu:405": "sāpi mahāmunidayitā kṛcchreṇa rarakṣa cāritram // DKuṭṭ_203 //",
  "GK19damkuttu:406": "kaladhautaphalakaśobhāṃ bibhrāṇaṃ yasya pṛthutaraṃ vakṣaḥ /",
  "GK19damkuttu:407": "dṛṣṭvā cirāya Lakṣmīrharihṛdaye duḥsthitaṃ mene // DKuṭṭ_204 //",
  "GK19damkuttu:408": "kathamīdṛgyadi na kṛtaḥ śaśiśakalairatha kṛtaḥ kathaṃ vyathakaḥ /",
  "GK19damkuttu:409": "itthaṃ yamīkṣamāṇo nirṇayamagamanna kāminīsārthaḥ // DKuṭṭ_205 //",
  "GK19damkuttu:410": "yo jagrāha himāṃśoḥ prasannamūrtitvamacalataḥ sthairyam /",
  "GK19damkuttu:411": "jaladharata unnatatvaṃ gāmbhīryaṃ yādasāṃ patyuḥ // DKuṭṭ_206 //",
  "GK19damkuttu:412": "yo vinayasya nivāso vaidagdhyasyāśrayaḥ sthiteḥ sthānam /",
  "GK19damkuttu:413": "priyavācāmāyatanaṃ niketanaṃ sādhucaritasya // DKuṭṭ_207 //",
  "GK19damkuttu:414": "yo madanaḥ pramadānāṃ tuhinakaraḥ sādhukumudaṣaṇḍasya /",
  "GK19damkuttu:415": "nikaṣopalo guṇānāṃ mārgataruḥ pathikalokasya // DKuṭṭ_208 //",
  "GK19damkuttu:416": "sajjanagoṣṭhīnirataḥ kāvyakathāsāranikaṣapāṣāṇaḥ /",
  "GK19damkuttu:417": "praṇayijanakalpavṛkṣo lakṣmīlīlāvihārabhūmiśca // DKuṭṭ_209 //",
  "GK19damkuttu:418": "jaladhiriva tuhinabhāsaḥ sahavṛddhiparikṣayaḥ suhṛttasya /",
  "GK19damkuttu:419": "sakalopadhāviśuddho babhūva Guṇapālito nāmnā // DKuṭṭ_210 //",
  "GK19damkuttu:420": "tena samaṃ sa kadā cittiṣṭhanrahasi prasaṅgataḥ patitām /",
  "GK19damkuttu:421": "kenāpi gīyamānāmaśṛṇodāryāmimāṃ sahasā // DKuṭṭ_211 //",
  "GK19damkuttu:422": "deśāntareṣu veṣasvabhāvabhaṇitāni ye na budhyante /",
  "GK19damkuttu:423": "samupāsate na ca gurūnviṣāṇavikalāsta ukṣāṇaḥ // DKuṭṭ_212 //",
  "GK19damkuttu:424": "ākarṇyātha tamūce vacanamidaṃ Sundaraḥ suhṛnmukhyam /",
  "GK19damkuttu:425": "śobhanametadgītaṃ Guṇapālita sādhunānena // DKuṭṭ_213 //",
  "GK19damkuttu:426": "sādhūnāmācaritaṃ khalaceṣṭāṃ vividhalokahevākān /",
  "GK19damkuttu:427": "narma vidagdhairvihitaṃ kulaṭājanavakrakathitāni // DKuṭṭ_214 //",
  "GK19damkuttu:428": "gurugūḍhaśāstracarcāṃ viṭavṛttaṃ dhūrtavañcanopāyān /",
  "GK19damkuttu:429": "vāridhiparikhāṃ pṛthvīṃ jānāti paribhramanpuruṣaḥ // DKuṭṭ_215 //",
  "GK19damkuttu:430": "ata utsṛjya gṛhasthitisukhaleśaṃ vividhalābhapariṇāme /",
  "GK19damkuttu:431": "sthāpaya gamanārambhe vayasya hṛdayaṃ mayā sahitaḥ // DKuṭṭ_216 //",
  "GK19damkuttu:432": "itthaṃ nigaditavantaṃ suhṛduttaralābhalālasātmānam /",
  "GK19damkuttu:433": "ūce Sundarasenaṃ lajjita iva sahacaro vacanam // DKuṭṭ_217 //",
  "GK19damkuttu:434": "abhyarthanānubandho lajjākara eva mādṛśāṃ kiṃ tu /",
  "GK19damkuttu:435": "ākarṇaya kathayāmaḥ pathikānāṃ yāni duḥkhāni // DKuṭṭ_218 //",
  "GK19damkuttu:436": "karpaṭakāvṛtamūrtirdūrādhvapariśramāvasitaśaktiḥ /",
  "GK19damkuttu:437": "pāṃsūtkaradhūsarito dināvasāne pratiśrayākāṅkṣī // DKuṭṭ_219 //",
  "GK19damkuttu:438": "mātarbhagini dayāṃ kuru mā maivaṃ niṣṭhurā bhava tavāpi /",
  "GK19damkuttu:439": "kāryavaśena gṛhebhyo niryānti bhrātaraśca putrāśca // DKuṭṭ_220 //",
  "GK19damkuttu:440": "kiṃ vayamutpāṭya gṛhaṃ prātargantāra īdṛgeva satām /",
  "GK19damkuttu:441": "bhavati nivāso yasminnija iva pathikāḥ prayānti viśrāmam // DKuṭṭ_221 //",
  "GK19damkuttu:442": "adya rajanīṃ nayāmo yathā kathaṃ cittvadāśraye mātaḥ /",
  "GK19damkuttu:443": "astaṅgato vivasvānvada samprati kutra gacchāmaḥ // DKuṭṭ_222 //",
  "GK19damkuttu:444": "iti bahuvidhadīnavacāḥ pratigehaṃ dvāradeśamadhitiṣṭhan /",
  "GK19damkuttu:445": "nirbhartsyate varāko gṛhiṇībhiridaṃ vadantībhiḥ // DKuṭṭ_223 //",
  "GK19damkuttu:446": "na sthita iha gehapatiḥ kiṃ raṭasi vṛthā prayāhi devakulam /",
  "GK19damkuttu:447": "kathite 'pi nāpagacchati paśya manuṣyasya nirbandham // DKuṭṭ_224 //",
  "GK19damkuttu:448": "atha yadi kathaṃ cidaparaḥ punaḥ punaryācito gṛhasvāmī /",
  "GK19damkuttu:449": "nirdiśati sāvadhīraṇamatra svapihīti śīrṇagṛhakoṇe // DKuṭṭ_225 //",
  "GK19damkuttu:450": "tatra kalahāyamānā tiṣṭhati gṛhiṇī vibhāvarīpraharam /",
  "GK19damkuttu:451": "ajñātāya kimarthaṃ vāso dattastvayeti saha bhartrā // DKuṭṭ_226 //",
  "GK19damkuttu:452": "īdṛgayaṃ saralātmā kiṃ kuruṣe bhagini tāvako bhartā /",
  "GK19damkuttu:453": "sthāsyasi gehe 'vahitā bhramanti khalu vañcakā evam // DKuṭṭ_227 //",
  "GK19damkuttu:454": "iti bhājanādiyācñāṃ buddhau vinidhāya nikaṭavartigṛhāt /",
  "GK19damkuttu:455": "nārī samabhyupetā brūte tāmāptabhāvena // DKuṭṭ_228 //",
  "GK19damkuttu:456": "gṛhaśatamadhikamaṭitvā kalamakulatthāṇucaṇamasūrādi /",
  "GK19damkuttu:457": "ekībhūtaṃ bhuṅkte kṣudhopatapto 'dhvago bhaikṣam // DKuṭṭ_229 //",
  "GK19damkuttu:458": "paravaśamaśanaṃ vasudhāṃ śayanīyaṃ suraniketanaṃ sadma /",
  "GK19damkuttu:459": "pathikasya vidhiḥ kṛtavānupadhānakamiṣṭakākhaṇḍam // DKuṭṭ_230 //",
  "GK19damkuttu:460": "iti nigaditavati tasmin Sundarasenasya cottarāvasare /",
  "GK19damkuttu:461": "iyamupagītā gītiḥ kenāpi kathāprasaṅgena // DKuṭṭ_231 //",
  "GK19damkuttu:462": "nijavarabhavanaṃ suragṛhamurvītalamatimanoharaṃ śayanam /",
  "GK19damkuttu:463": "kadaśanamamṛtamabhīpsitakāryaikaniviṣṭacetasāṃ puṃsām // DKuṭṭ_232 //",
  "GK19damkuttu:464": "samupaśrutya ca suhṛdaṃ Paurandariridamuvāca parituṣṭaḥ /",
  "GK19damkuttu:465": "mama hṛdayagataṃ prakaṭitametena sataiva bhavatu gacchāvaḥ // DKuṭṭ_233 //",
  "GK19damkuttu:466": "atha sahacaradvitīyaḥ kleśasamudrāvataraṇakṛtacittaḥ /",
  "GK19damkuttu:467": "niragātsundarasenaḥ Kusumapurādaviditaḥ pitrā // DKuṭṭ_234 //",
  "GK19damkuttu:468": "paśyan vidagdhagoṣṭhīrabhyasyannāyudhāni sakalāni /",
  "GK19damkuttu:469": "śāstrārthānavagacchanvilokayankautukāni vividhāni // DKuṭṭ_235 //",
  "GK19damkuttu:470": "jānan patrachedanamālekhyaṃ sikthapustakarmāṇi /",
  "GK19damkuttu:471": "nṛtyaṃ gītopacitaṃ tantrīmurajādivādyabhedāṃśca // DKuṭṭ_236 //",
  "GK19damkuttu:472": "budhyanvañcakabhaṅgīrviṭakulaṭānarmavakrakathitāni /",
  "GK19damkuttu:473": "babhrāma suhṛtsahitaḥ Sundaraseno mahīmakhilām // DKuṭṭ_237 //",
  "GK19damkuttu:474": "atha viditasakalaśāstro vijñātāśeṣajanasamācaraṇaḥ /",
  "GK19damkuttu:475": "nijagṛhagamanākāṅkṣī sa śiloccayamarbudaṃ prāpa // DKuṭṭ_238 //",
  "GK19damkuttu:476": "tatpṛṣṭhadeśadarśanalolamalaṃ Sundaraṃ parijñāya /",
  "GK19damkuttu:477": "Guṇapālito babhāṣe vilokyatāmadrirāja iti // DKuṭṭ_239 //",
  "GK19damkuttu:478": "eṣa sutaḥ sānutaṭasyandacchītācchasalilasampannaḥ /",
  "GK19damkuttu:479": "lokānukampayeva prāleyamahībhṛtā marau nyastaḥ // DKuṭṭ_240 //",
  "GK19damkuttu:480": "śiśirakarakāntamauliḥ kaṭakasthitapavanabhojanaḥ saguhaḥ /",
  "GK19damkuttu:481": "vidyādharopasevyo bibharti lakṣmīmayaṃ śambhoḥ // DKuṭṭ_241 //",
  "GK19damkuttu:482": "atra taruśikharasaṃgatasumanasa iti jātaniścayo manye /",
  "GK19damkuttu:483": "abhilaṣati samuccetuṃ tārā niśi mugdhakāminīsārthaḥ // DKuṭṭ_242 //",
  "GK19damkuttu:484": "āścaryaṃ yadupānte tiṣṭhantyetasya sapta munayo 'pi /",
  "GK19damkuttu:485": "athavā kasyākarṣaṃ na karoti samunnatirmahatām // DKuṭṭ_243 //",
  "GK19damkuttu:486": "avagatya niravalambanamambaramārgaṃ pataṅgaturagāṇām /",
  "GK19damkuttu:487": "ayamavanidharo manye viśrāntyai vedhasā vihitaḥ // DKuṭṭ_244 //",
  "GK19damkuttu:488": "imamāśritya himāṃśoroṣadhayaḥ saṃnikarṣamupayātāḥ /",
  "GK19damkuttu:489": "pratyāsattiḥ prabhuṇā prāyo 'nugrāhakavaśena // DKuṭṭ_245 //",
  "GK19damkuttu:490": "sektumivāśākariṇo visṛjatyayamavanidharaṇaparikhinnān /",
  "GK19damkuttu:491": "nirjharasalilakaṇaughān bhavati hi sauhārdamekakāryāṇām // DKuṭṭ_246 //",
  "GK19damkuttu:492": "hārītāhṛtaśobho muditaśuko vyāsayogaramaṇīyaḥ /",
  "GK19damkuttu:493": "viśrāntabharadvājaḥ samatāmayameti muninivāsasya // DKuṭṭ_247 //",
  "GK19damkuttu:494": "asminniḥsaṅgā api paralokaprāptyupāyakṛtayatnāḥ /",
  "GK19damkuttu:495": "gandhavahabhojanā api na hiṃsakāḥ phalabhujo 'pi na plavagāḥ // DKuṭṭ_248 //",
  "GK19damkuttu:496": "śubhakarmaikaratā api ṣaṭkarmāṇo yatā api svavaśāḥ /",
  "GK19damkuttu:497": "anabhimataraudracaritāḥ Śivapriyā api vasanti śamaniratāḥ // DKuṭṭ_249 //",
  "GK19damkuttu:498": "mūrtiriva śiśiraraśmerhariṇavatī saptapatrakṛtaśobhā /",
  "GK19damkuttu:499": "saraṇiriva caṇḍabhāsaḥ palāśinī yātudhānajāyeva // DKuṭṭ_250 //",
  "GK19damkuttu:500": "sotkaṇṭheva samadanā vāsakasajjeva tilakaparibhūṣā /",
  "GK19damkuttu:501": "dhavaharipīlusanāthā naranāthadvārabhūmiriva // DKuṭṭ_251 //",
  "GK19damkuttu:502": "Arjunabāṇavrātaiḥ Kurunāthavarūthinīva saṃchannā /",
  "GK19damkuttu:503": "ṛkṣasahasropacitā lakṣmīriva gaganadeśasya // DKuṭṭ_252 //",
  "GK19damkuttu:504": "dhvajinīva Dānavānāṃ riṣṭakasamadhiṣṭhitā triyāmeva /",
  "GK19damkuttu:505": "uddyotarohiṇīkā ramyeyamutpatyakā bhāti // DKuṭṭ_253 //",
  "GK19damkuttu:506": "iti darśayati vayasye Sundarasene ca paśyati prītyā /",
  "GK19damkuttu:507": "svaprastāvopagatā gītiriyaṃ kena cidgītā // DKuṭṭ_254 //",
  "GK19damkuttu:508": "atiśayitanākapṛṣṭhaṃ pṛṣṭhaṃ ye nārbudasya paśyanti /",
  "GK19damkuttu:509": "bahuviṣayaparibhramaṇaṃ manye kleśāya kevalaṃ teṣām // DKuṭṭ_255 //",
  "GK19damkuttu:510": "ākarṇya ca sa babhāṣe mahātmanānena yuktamupagītam /",
  "GK19damkuttu:511": "śikhariśiraḥ paśyāmo vayasya ramyaṃ samāruhya // DKuṭṭ_256 //",
  "GK19damkuttu:512": "atha girivaramārūḍho vilokayanvividhavibudhabhavanāni /",
  "GK19damkuttu:513": "vāpīrudyānabhuvaḥ sarāṃsi saritaścacāra vismeraḥ // DKuṭṭ_257 //",
  "GK19damkuttu:514": "acirābhāmiva vighanāṃ jyotsnāmiva kumudabandhunā vikalām /",
  "GK19damkuttu:515": "Ratimiva Manmatharahitāṃ śriyamiva Harivakṣasaḥ patitām // DKuṭṭ_258 //",
  "GK19damkuttu:516": "hastoccayaṃ Vidhātuḥ sāraṃ sakalasya jantujātasya /",
  "GK19damkuttu:517": "dṛṣṭāntaṃ ramyāṇāmastraṃ saṃkalpajanmano jaitram // DKuṭṭ_259 //",
  "GK19damkuttu:518": "vikasitakusumasamṛddhiṃ śṛṅgārarasāpagaikakalahaṃsīm /",
  "GK19damkuttu:519": "līlāpallavavallīṃ vratināmavadhānavarmaṇāṃ bhallīm // DKuṭṭ_260 //",
  "GK19damkuttu:520": "vicarannupavanamaṇḍapapuṣpaprakarābhirāmabhūpṛṣṭhe /",
  "GK19damkuttu:521": "ramamāṇāṃ saha sakhyā lalanāmālokayāmāsa // DKuṭṭ_261 //",
  "GK19damkuttu:522": "avalokayatastasya smaramārgaṇavedhyatāmupetasya /",
  "GK19damkuttu:523": "idamāsīnmanasi ciraṃ vismayabhārābhibhūyamānasya // DKuṭṭ_262 //",
  "GK19damkuttu:524": "kvedaṃ khalu viśvasṛjaḥ kauśalamatyadbhutaṃ samupajātam /",
  "GK19damkuttu:525": "yena viruddhānāmapi ghaṭitaikatra sthitistathā hīyam // DKuṭṭ_263 //",
  "GK19damkuttu:526": "lalitavapurnirdoṣā sphuradujjvalatārakābhirāmā ca /",
  "GK19damkuttu:527": "nirvācyavadanakamalā jitavīṇākvaṇitavāṇī ca // DKuṭṭ_264 //",
  "GK19damkuttu:528": "saṃvihitavigrahasthitiratiśobhanaghaṭitasandhibandhā ca /",
  "GK19damkuttu:529": "unnatapayodharāḍhyā śaradindukarāvadātā ca // DKuṭṭ_265 //",
  "GK19damkuttu:530": "abhimatasugatāvasthitirabhinanditacaraṇaracanā ca /",
  "GK19damkuttu:531": "ativipulajaghanadeśā vidhvastaśarīravihitaśobhā ca // DKuṭṭ_266 //",
  "GK19damkuttu:532": "āvirbhavadanurāge tasminnatha valitalocanā sahasā /",
  "GK19damkuttu:533": "sāpi babhūva mṛgākṣī hastagatā Kusumacāpasya // DKuṭṭ_267 //",
  "GK19damkuttu:534": "tarumūlamāśritāyā vismṛtasakalānyakarmaṇaḥ sapadi /",
  "GK19damkuttu:535": "tasyā gātralatāyāmaṅkuritaṃ sāttvikairbhāvaiḥ // DKuṭṭ_268 //",
  "GK19damkuttu:536": "saivopavanasamṛddhistasminneva kṣaṇe smaraṃ smṛtvā /",
  "GK19damkuttu:537": "tāṃ vyathayitumārebhe prabhorhi kṛtyaṃ karoti khalu sarvaḥ // DKuṭṭ_269 //",
  "GK19damkuttu:538": "gātrasarasendhanebhyaḥ prasvedajalaṃ viniryayau tasyāḥ /",
  "GK19damkuttu:539": "antarjvalitamanobhavahavyabhujā dahyamānebhyaḥ // DKuṭṭ_270 //",
  "GK19damkuttu:540": "Kusumaśarajālapatitā muhurmuhurvidadhatī vivṛttāni /",
  "GK19damkuttu:541": "animeṣaṃ paśyantī matsyavadhūmanucakāra sā tanvī // DKuṭṭ_271 //",
  "GK19damkuttu:542": "stabdhatanuṃ sotkampāṃ pulakavatīṃ svedinīṃ saniḥśvāsām /",
  "GK19damkuttu:543": "vidadhe tāmasamaśaraḥ krīḍati hi śaṭho viśiṣṭamāsādya // DKuṭṭ_272 //",
  "GK19damkuttu:544": "ucchvāsairullasanaṃ kucayugale sauṣṭhavaṃ vilāsānām /",
  "GK19damkuttu:545": "abhilaṣitena premṇā snigdhatvaṃ cakṣuṣormanohāri // DKuṭṭ_273 //",
  "GK19damkuttu:546": "anuraktyā vadanaruciṃ vacasi ca gamane ca sādhvasaskhalanam /",
  "GK19damkuttu:547": "tasyā madanaḥ kurvannupaninye cārutāmadhikām // DKuṭṭ_274 //",
  "GK19damkuttu:548": "pārśvagate 'pi preyasi Kāmaśarāsāratāḍyamānāpi /",
  "GK19damkuttu:549": "na śaśāka sābhidhātuṃ cittagataṃ praṇayabhaṅgato bhītā // DKuṭṭ_275 //",
  "GK19damkuttu:550": "atha viditacittavṛttiḥ saktadṛśaṃ priyatame samākṛṣya /",
  "GK19damkuttu:551": "Madanena dahyamānāṃ vihasitaviśadaṃ jagāda tāmālī // DKuṭṭ_276 //",
  "GK19damkuttu:552": "ayi Hāralate saṃhara Harahuṅkṛtidagdhadehasaṃkṣobham /",
  "GK19damkuttu:553": "sadbhāvajānuraktirna hi paṇyaṃ paṇyanārīṇām // DKuṭṭ_277 //",
  "GK19damkuttu:554": "avadhīraya dhanavikalaṃ kuru gauravamakṛśasampadaḥ puṃsaḥ /",
  "GK19damkuttu:555": "asmādṛśāṃ hi mugdhe dhanasiddhyai rūpanirmāṇam // DKuṭṭ_278 //",
  "GK19damkuttu:556": "abhirāme 'bhiniveśaṃ vidadhānā vibhavalābhanirapekṣā /",
  "GK19damkuttu:557": "upahasyase sumadhye vidagdhavārāṅganāvāraiḥ // DKuṭṭ_279 //",
  "GK19damkuttu:558": "yeṣāṃ ślāghyaṃ yauvanamabhimukhatāmupagato vidhiryeṣām /",
  "GK19damkuttu:559": "phalitaṃ yeṣāṃ sukṛtaṃ jīvitasukhitārthitā yeṣām // DKuṭṭ_280 //",
  "GK19damkuttu:560": "te 'vaśyaṃ svayameva tvāmanubadhnanti Madanaśarabhinnāḥ /",
  "GK19damkuttu:561": "na hi madhulehāḥ sundari mṛgyante cūtamañjaryā // DKuṭṭ_281 //",
  "GK19damkuttu:562": "iti gaditavatīmālīṃ kāmaśarāsārabhinnasarvāṅgī /",
  "GK19damkuttu:563": "avyaktaskhalitākṣaramūce kṛcchreṇa Hāralatā // DKuṭṭ_282 //",
  "GK19damkuttu:564": "sakhi kuru tāvadyatnaṃ bahumatamativedanāpratīkāre /",
  "GK19damkuttu:565": "kroḍīkṛtā vipattyā na bhavantyupadeśayogyā hi // DKuṭṭ_283 //",
  "GK19damkuttu:566": "asvāyattaḥ preyānmṛdupavanaḥ surabhikusumamudyānam /",
  "GK19damkuttu:567": "iyatī khalu sāmagrī bhavati kṣīṇāyuṣāmeva // DKuṭṭ_284 //",
  "GK19damkuttu:568": "matvā Madanāśīviṣaviṣavegākulitavigrahāmālīm /",
  "GK19damkuttu:569": "samupetya Śaśiprabhayā Paurandarirabhidadhe kṛtapraṇatiḥ // DKuṭṭ_285 //",
  "GK19damkuttu:570": "yadi nāma ruṇaddhi giraṃ gaṇikābhāvopajanitavailakṣyam /",
  "GK19damkuttu:571": "tadapi kathitavyameva snigdhāpadi na hi nirūpyate yuktam // DKuṭṭ_286 //",
  "GK19damkuttu:572": "etāvati saṃsāre parigaṇitā eva te sujanmānaḥ /",
  "GK19damkuttu:573": "āpatsu paritrāṇavyākulamanasāṃ sphuranti ye buddhau // DKuṭṭ_287 //",
  "GK19damkuttu:574": "yasminneva muhūrte cakṣurviṣayaṃ gato 'si mama sakhyāḥ /",
  "GK19damkuttu:575": "tata evārabhya gatā vidheyatāṃ dagdhamadanasya // DKuṭṭ_288 //",
  "GK19damkuttu:576": "romodgamasaṃnahanaṃ bhittvāntarvigrahaṃ parāpatitāḥ /",
  "GK19damkuttu:577": "tasyā mānasasambhavakodaṇḍaviniḥsṛtā iṣavaḥ // DKuṭṭ_289 //",
  "GK19damkuttu:578": "kiṃ vidadhātu varākī kutra samāśvasitu yātu kaṃ śaraṇam /",
  "GK19damkuttu:579": "pīḍayati bhṛśaṃ yasyā nityaśucirdakṣiṇo mṛduḥ pavanaḥ // DKuṭṭ_290 //",
  "GK19damkuttu:580": "vacasi gate gadgadatāmujjhitamaunavratāścirāya pikāḥ /",
  "GK19damkuttu:581": "hṛṣṭā vyathayanti sakhīṃ jātāvasarā nirargalaṃ virutaiḥ // DKuṭṭ_291 //",
  "GK19damkuttu:582": "skhalitākulite gamane tanvaṅgyā agaṇitaśramā haṃsāḥ /",
  "GK19damkuttu:583": "sucirāllabdhāvasarāḥ kurvanti gatāgatāni parituṣṭāḥ // DKuṭṭ_292 //",
  "GK19damkuttu:584": "uṣṇocchvasitasamīrairvidahyamāno 'pi madhukarastasyāḥ /",
  "GK19damkuttu:585": "alakakusumaṃ na muñcati kṛcchreṣvapi dustyajā viṣayāḥ // DKuṭṭ_293 //",
  "GK19damkuttu:586": "no vārayasi tathā māṃ sāmpratamiti kathayatīva madhulehaḥ /",
  "GK19damkuttu:587": "niḥsahavapuṣaḥ karṇe śrutipūrakapuṣpasaṃgato guñjan // DKuṭṭ_294 //",
  "GK19damkuttu:588": "praśithilabhujalatikātastasyāḥ patitasya hemakaṭakasya /",
  "GK19damkuttu:589": "yatprāpaṇaṃ pṛthivyāstasminkhalu muktahastatā hetuḥ // DKuṭṭ_295 //",
  "GK19damkuttu:590": "raśanāguṇena vigalitamekapade tannitambataścitram /",
  "GK19damkuttu:591": "patanāya niyatamathavā niṣevaṇaṃ gurukalatrasya // DKuṭṭ_296 //",
  "GK19damkuttu:592": "aṅgīkṛtya manobhavamurasi tathā lālito 'pi hatahāraḥ /",
  "GK19damkuttu:593": "tāpayati sakhīṃ tatkṣaṇamantarbhinnātkutaḥ kuśalam // DKuṭṭ_297 //",
  "GK19damkuttu:594": "vāsasitaṃ svedajalaṃ kajjalamalināśruvāriṇā miśram /",
  "GK19damkuttu:595": "kucataṭapatitaṃ tasyāḥ prayāgasambhedasalilamanukurute // DKuṭṭ_298 //",
  "GK19damkuttu:596": "pikarutamalayasamīraṇasumanaḥsmarabhṛṅgadahanaparikaritā /",
  "GK19damkuttu:597": "pañcatapaścarati bhavatparirambhaṇasaukhyalampaṭā bālā // DKuṭṭ_299 //",
  "GK19damkuttu:598": "na parāṃ patati varākī daśamīṃ yāvanmanobhavāvasthām /",
  "GK19damkuttu:599": "trāyasva subhaga tāvaccharaṇāgatarakṣaṇaṃ vrataṃ mahatām // DKuṭṭ_300 //",
  "GK19damkuttu:600": "atha tadvacasi kṛtādaramudbhūtamanobhavaṃ samavadhārya /",
  "GK19damkuttu:601": "avagītibhītacetā ūce Guṇapālitaḥ suhṛdam // DKuṭṭ_301 //",
  "GK19damkuttu:602": "yadyapi Māraprasaro durvāraḥ prāṇināṃ nave vayasi /",
  "GK19damkuttu:603": "cintyaṃ tadapi vivekibhiravasānaṃ veśayoṣitāṃ premṇaḥ // DKuṭṭ_302 //",
  "GK19damkuttu:604": "vārastrīṇāṃ vibhramarāgapremābhilāṣamadanarujaḥ /",
  "GK19damkuttu:605": "sahavṛddhikṣayabhājaḥ prakhyātāḥ sampadaḥ suhṛdaḥ // DKuṭṭ_303 //",
  "GK19damkuttu:606": "tābhiravadātajanmā kurvīta samāgamaṃ kathaṃ yāsām /",
  "GK19damkuttu:607": "kṣaṇadṛṣṭo 'pi praṇayī rūḍhapraṇayo 'pi janmano 'pūrvaḥ // DKuṭṭ_304 //",
  "GK19damkuttu:608": "pradyumnaḥ pradyumno virūpakaḥ khalu virūpakaḥ satatam /",
  "GK19damkuttu:609": "susnigdhaḥ susnigdho rūkṣo rūkṣastu gaṇikānām // DKuṭṭ_305 //",
  "GK19damkuttu:610": "yāsāṃ jaghanāvaraṇaṃ parakautukavṛddhaye na tu trapayā /",
  "GK19damkuttu:611": "ujjvalaveṣā racanā kāmijanākṛṣṭaye na tu sthitaye // DKuṭṭ_306 //",
  "GK19damkuttu:612": "māṃsarasābhyavahāraḥ puruṣāhatipīḍayā na tu spṛhayā /",
  "GK19damkuttu:613": "ālekhyādau vyasanaṃ vaidagdhyakhyātaye na tu vinodaḥ // DKuṭṭ_307 //",
  "GK19damkuttu:614": "rāgo 'dhare na cetasi saralatvaṃ bhujalatāsu na prakṛtau /",
  "GK19damkuttu:615": "kucabhāreṣu samunnatirācaraṇe nābhinandite 'sadbhiḥ // DKuṭṭ_308 //",
  "GK19damkuttu:616": "jaghanasthaleṣu gauravamākṛṣṭadhaneṣu no kulīneṣu /",
  "GK19damkuttu:617": "alasatvaṃ gamanavidhau no mānavavañcanābhiyogeṣu // DKuṭṭ_309 //",
  "GK19damkuttu:618": "varṇaviśeṣāpekṣā prasādhane no ratiprasaṅgeṣu /",
  "GK19damkuttu:619": "oṣṭhe madanāsaṅgo no puruṣaviśeṣasambhoge // DKuṭṭ_310 //",
  "GK19damkuttu:620": "yā bāle 'pi sarāgā vṛddheṣvapi vihitamanmathāveśāḥ /",
  "GK19damkuttu:621": "klībeṣvapi kāntadṛśaḥ sākāṅkṣā dīrgharoge 'pi // DKuṭṭ_311 //",
  "GK19damkuttu:622": "svedāmbukaṇopacitā anārdratānijanivāsamanasaśca /",
  "GK19damkuttu:623": "āviṣkṛtavepathavo vajropalasārakaṭhināśca // DKuṭṭ_312 //",
  "GK19damkuttu:624": "jaghanacapalā anāryāḥ parabhṛtayaḥ kṛtakanetrarāgāśca /",
  "GK19damkuttu:625": "sarvāṅgārpaṇadakṣā asamarpitahṛdayadeśāśca // DKuṭṭ_313 //",
  "GK19damkuttu:626": "na-kulasamutpannā api bhujaṅgadaśanakṛtavedanābhijñāḥ /",
  "GK19damkuttu:627": "kandarpadīpikā api rahitāḥ snehaprasaṅgena // DKuṭṭ_314 //",
  "GK19damkuttu:628": "ujjhitavṛṣayogā api ratisamaye naraviśeṣanirapekṣāḥ /",
  "GK19damkuttu:629": "kṛṣṇaikābhiratā api hiraṇyakaśipupriyāḥ satatam // DKuṭṭ_315 //",
  "GK19damkuttu:630": "Merumahīdharabhuva iva kimpuruṣasahasrasevitanitambāḥ /",
  "GK19damkuttu:631": "nītaya iva bhūmibhṛtāṃ suparihṛtānarthasaṃyogāḥ // DKuṭṭ_316 //",
  "GK19damkuttu:632": "bahumitrakarajadāraṇalabdhābhyudayāḥ saroruhiṇya iva /",
  "GK19damkuttu:633": "ḍākinya iva ca raktavyākarṣaṇakauśalopetāḥ // DKuṭṭ_317 //",
  "GK19damkuttu:634": "pratipuruṣaṃ saṃnihitāḥ kṛtyaparā vividhavikaraṇopacitāḥ /",
  "GK19damkuttu:635": "bahulārthagrāhiṇyaḥ prakṛtaya iva durgrahā gaṇikāḥ // DKuṭṭ_318 //",
  "GK19damkuttu:636": "sādaramāśliṣya ciraṃ kusumastabakaṃ ca naraviśeṣaṃ ca /",
  "GK19damkuttu:637": "riktīkartuṃ nipuṇaṃ kṣudrāḥ kṣudrāśca cumbanti // DKuṭṭ_319 //",
  "GK19damkuttu:638": "paramārthakaṭhorā api viṣayagataṃ lohakaṃ manuṣyaṃ ca /",
  "GK19damkuttu:639": "cumbakapāṣāṇaśilāḥ rūpājīvāśca karṣanti // DKuṭṭ_320 //",
  "GK19damkuttu:640": "puruṣākrāntāḥ satataṃ kṛtrimaśṛṅgārarāgaramaṇīyāḥ /",
  "GK19damkuttu:641": "āhanyamānajaghanāḥ kareṇavo vārayoṣāśca // DKuṭṭ_321 //",
  "GK19damkuttu:642": "ucitaguṇotkṣiptā api purato viniveśite suvarṇalave /",
  "GK19damkuttu:643": "jhagiti patanti mukhena prakaṭapramadāḥ kalādhikāśca tulāḥ // DKuṭṭ_322 //",
  "GK19damkuttu:644": "bahirupapāditaśobhā antastucchāḥ svabhāvataḥ kaṭhināḥ /",
  "GK19damkuttu:645": "dāsyaḥ samudgikā iva maṇanti yantraprayogeṇa // DKuṭṭ_323 //",
  "GK19damkuttu:646": "badhnanti ye 'nurāgaṃ daivahatāstāsu vāravanitāsu /",
  "GK19damkuttu:647": "te niḥsaranti niyataṃ pāṇidvayamagrataḥ kṛtvā // DKuṭṭ_324 //",
  "GK19damkuttu:648": "ityupadiśati vayasye Sundarasene ca manmathavyathite /",
  "GK19damkuttu:649": "āvādupayātaṃ gītitrayamabhyadhāyi kenāpi // DKuṭṭ_325 //",
  "GK19damkuttu:650": "taruṇīṃ ramaṇīyākṛtimupanītāṃ smṛtibhuvā vaśīkṛtya /",
  "GK19damkuttu:651": "pariharati yo jaḍātmā prathamo 'sau nāliko vinā bhrāntim // DKuṭṭ_326 //",
  "GK19damkuttu:652": "idameva hi janmaphalaṃ jīvitaphalametadeva yatpuṃsām /",
  "GK19damkuttu:653": "laḍahanitambavatījanasambhogasukhena yāti tāruṇyam // DKuṭṭ_327 //",
  "GK19damkuttu:654": "sumanomārgaṇadahanajvālāvalidahyamānasarvāṅgyaḥ /",
  "GK19damkuttu:655": "prabalapremapravaṇāḥ pramadāḥ spṛhayanti nālpapuṇyebhyaḥ // DKuṭṭ_328 //",
  "GK19damkuttu:656": "evamupaśrutya vacaḥ samuvāca Purandarātmajaḥ suhṛdam /",
  "GK19damkuttu:657": "mama hṛdayādiva kṛṣṭvā gītamidaṃ sādhunānena // DKuṭṭ_329 //",
  "GK19damkuttu:658": "tadatanusāyakavikalāṃ hāralatāṃ hariṇaśāvataralākṣīm /",
  "GK19damkuttu:659": "āśvāsayituṃ yāmo guṇapālita kiṃ vikalpitairbahubhiḥ // DKuṭṭ_330 //",
  "GK19damkuttu:660": "atha yatra kāpi gaṇikā gaṇayantī paricitaṃ hṛtadraviṇam /",
  "GK19damkuttu:661": "praviśantameva mandiramīrṣyāvyājena nirurodha // DKuṭṭ_331 //",
  "GK19damkuttu:662": "kā cidvañcakadattaṃ luṇḍīkṛtajīrṇavasanamavalokya /",
  "GK19damkuttu:663": "veśyā viṣīdati sma kṣapākṣaye vṛttakartavyā // DKuṭṭ_332 //",
  "GK19damkuttu:664": "daivasmṛtyā patitaṃ dṛṣṭipathaṃ bhagnamūlyaviṭamekā /",
  "GK19damkuttu:665": "jvalitā ruṣā bhujiṣyā jagrāha javena dhāvitvā // DKuṭṭ_333 //",
  "GK19damkuttu:666": "antaḥsthitakāmigṛhadvāragataṃ luptavittanaramanyā /",
  "GK19damkuttu:667": "samuvāca kuṭṭanī vraja kallolākalpadeheti // DKuṭṭ_334 //",
  "GK19damkuttu:668": "prakaṭitadaśananakhakṣatirabhidadhatī rājaputraratiyuddham /",
  "GK19damkuttu:669": "aparā puraḥ sakhīnāṃ vāravadhūrātatāna saubhāgyam // DKuṭṭ_335 //",
  "GK19damkuttu:670": "anyā kāmispardhāvardhitabhāṭī samucchritā kheḍā /",
  "GK19damkuttu:671": "saubhāgyagarvadarpaṃ samuvāha vilāsinīmadhye // DKuṭṭ_336 //",
  "GK19damkuttu:672": "ekagaṇikānubandhakrodhodyataśastrakāminoḥ kāpi /",
  "GK19damkuttu:673": "sambhramato dhāvitvā nivārayāmāsa kuṭṭanī kalaham // DKuṭṭ_337 //",
  "GK19damkuttu:674": "dhanamāhṛtya bahubhyo bhujyata ekena kena citsārdham /",
  "GK19damkuttu:675": "iti dhanavantaṃ kāminamāvarjayati sma kāpi vāravadhūḥ // DKuṭṭ_338 //",
  "GK19damkuttu:676": "gāyangāthāmātraṃ dvipadakamatha sauṣṭhavena viṭa ekaḥ /",
  "GK19damkuttu:677": "babhrāma puro dāsyā vidadhadvikṛtīranekavidhāḥ // DKuṭṭ_339 //",
  "GK19damkuttu:678": "kaścitpaṇyastrīṇāṃ vibhavopacitānyapuruṣayojanayā /",
  "GK19damkuttu:679": "vidadhāti smārādhanamadhanatvamupāgataḥ kāmī // DKuṭṭ_340 //",
  "GK19damkuttu:680": "tvayi saktena mayā gṛhamujjhitamadhunā pareva jātāsi /",
  "GK19damkuttu:681": "iti ḍhaukamalabhamānaḥ kaścidgaṇikāmupālebhe // DKuṭṭ_341 //",
  "GK19damkuttu:682": "uṣitāmapareṇa samaṃ vṛddhaviṭānāṃ puraḥ parājitya /",
  "GK19damkuttu:683": "tyājayati sma bhujaṅgaḥ kaścidgaṇikāṃ dviguṇabhāṭīm // DKuṭṭ_342 //",
  "GK19damkuttu:684": "dṛṣṭā tvayā Viśeṣaka valayakalāpī Śaśiprabhābhujayoḥ /",
  "GK19damkuttu:685": "bāḍhaṃ bhaṇa bhaṇa kīdṛk cārutarā sā mayā dattā // DKuṭṭ_343 //",
  "GK19damkuttu:686": "adya caturtho divasaścīnāmbarayugalakasya dattasya /",
  "GK19damkuttu:687": "tadapi paruṣā vilāsā vada Madanaka kiṃ karomyatra // DKuṭṭ_344 //",
  "GK19damkuttu:688": "snehaparā mayi Kelī Kalahaṃsaka kiṃ tu rākṣasī tasyāḥ /",
  "GK19damkuttu:689": "mātā nātmīkartuṃ varṣaśatenāpi śakyate pāpā // DKuṭṭ_345 //",
  "GK19damkuttu:690": "sumanaḥkuṅkumavāsaṃ sajjīkuru kimiti tiṣṭhasi vicittaḥ /",
  "GK19damkuttu:691": "adya tava dayitikāyāḥ Kiñjalkaka nartanāvasaraḥ // DKuṭṭ_346 //",
  "GK19damkuttu:692": "yadi nāma pañca divasāntvayi kurute prema dhanalavaṃ dṛṣṭvā /",
  "GK19damkuttu:693": "tadapi Taraṅgavatī sā Kandarpaka kiṃ vṛthā garvaḥ // DKuṭṭ_347 //",
  "GK19damkuttu:694": "jīvadveṣin Lāsaka parihara dūreṇa mūḍha Harisenām /",
  "GK19damkuttu:695": "baddhāveśastasyāṃ vyāpṛtaputro mahāviṣamaḥ // DKuṭṭ_348 //",
  "GK19damkuttu:696": "Kesarayā kṣaṇadattaṃ kṛtvāṃśukamupari kāmijālasya /",
  "GK19damkuttu:697": "stabdhagrīvaṃ bhramataścandrodaya paśya māhātmyam // DKuṭṭ_349 //",
  "GK19damkuttu:698": "kaumārakaṃ vidhātuṃ vāñchasi kila ramaṇa Madanasenāyāḥ /",
  "GK19damkuttu:699": "icchāmi kiṃ tu tasyā mātrātīva prasāritaṃ vadanam // DKuṭṭ_350 //",
  "GK19damkuttu:700": "Vibhrama kiyatastapasaḥ phalametadyadupabhujyate madirā /",
  "GK19damkuttu:701": "svakareṇa pītaśeṣā madaghūrṇitadevadattayā dattā // DKuṭṭ_351 //",
  "GK19damkuttu:702": "Kuvalayamālānilayo Līlodaya kimiti samprati tyaktaḥ /",
  "GK19damkuttu:703": "kiṃ vidadhāmastasmin bhrātardāsyā vinā mūlyam // DKuṭṭ_352 //",
  "GK19damkuttu:704": "muṣitāśeṣavibhūterindīvarakasya yāminī yāti /",
  "GK19damkuttu:705": "saṃvāhayataḥ samprati Mañjīraka Tilakamañjarīcaraṇau // DKuṭṭ_353 //",
  "GK19damkuttu:706": "adyāpi bālabhāvaṃ nikhilaṃ na jahāti Madanikā tadapi /",
  "GK19damkuttu:707": "prauḍhimnā Makarandaka sakalā lalanā adhaḥ kurute // DKuṭṭ_354 //",
  "GK19damkuttu:708": "Kubje gatvā vakṣyasi taṃ nirdayacittanartanācāryam /",
  "GK19damkuttu:709": "Hārā sukumāratanuḥ kimiti śramamadya kāritā bhavatā // DKuṭṭ_355 //",
  "GK19damkuttu:710": "niḥsara ko 'bhiniveśaḥ śukaśāvakapāṭhane Suratadevi /",
  "GK19damkuttu:711": "tiṣṭhati bahirupaviṣṭaḥ pratīkṣamāṇastava preyān // DKuṭṭ_356 //",
  "GK19damkuttu:712": "vīṇāvādanakhinnā patitāste vāsabhavanaparyaṅke /",
  "GK19damkuttu:713": "utthāpaya tāṃ tvaritaṃ smaralīlāṃ Bhaṭṭaputra āyātaḥ // DKuṭṭ_357 //",
  "GK19damkuttu:714": "kimidaṃ yathāsthitatvaṃ tava Mādhavi yanmuhurvadantyā me /",
  "GK19damkuttu:715": "paridhatse nābharaṇaṃ śrīvigraharājasūnunā dattam // DKuṭṭ_358 //",
  "GK19damkuttu:716": "īdṛk śūnyamanastvaṃ kiṃ kurmo mātarindulekhāyāḥ /",
  "GK19damkuttu:717": "pānakrīḍāsaktyā patitāpi na cetitā kanakatāḍī // DKuṭṭ_359 //",
  "GK19damkuttu:718": "nakulaḥ payo na pāyita iti roṣavaśādiyaṃ hi duḥśīlā /",
  "GK19damkuttu:719": "nāśnāti Kāmasenā punaḥ punaḥ prārthyamānāpi // DKuṭṭ_360 //",
  "GK19damkuttu:720": "śrībalasutaparipālita ūrṇāyuḥ kimanayā vijetavyaḥ /",
  "GK19damkuttu:721": "Mukulā muktasukhasthitiraharniśaṃ meṣapoṣaṇe lagnā // DKuṭṭ_361 //",
  "GK19damkuttu:722": "ātāmratāṃ samupagatamucchūnaṃ karatalaṃ tava Sulalite /",
  "GK19damkuttu:723": "mā punaraticiramevaṃ pravidhāsyasi kandukakrīḍām // DKuṭṭ_362 //",
  "GK19damkuttu:724": "abhirāma ḍomba bhāṭī prathamamiyaṃ gṛhyate samutpanne /",
  "GK19damkuttu:725": "snehe tu Kusumadevyāstvaṃ prabhavasi jīvitasyāpi // DKuṭṭ_363 //",
  "GK19damkuttu:726": "grahaṇakamarpaya tāvadyadi kautukamupari Candrasenāyāḥ /",
  "GK19damkuttu:727": "nirvartitakartavyo dāsyasi kiṃ cidyathābhimatam // DKuṭṭ_364 //",
  "GK19damkuttu:728": "na paramadātā mātaḥ sūnurasau Nagararoṭabhaṭṭasya /",
  "GK19damkuttu:729": "nirlajjaḥ śaṭhavṛttiḥ punaḥ punarvāryamāṇo 'pi // DKuṭṭ_365 //",
  "GK19damkuttu:730": "kṣapayati vasanāni sadā haṭhena sakalāni Suratasenāyāḥ /",
  "GK19damkuttu:731": "na dadātyekāmūrṇāmuraṇaḥ paramatti karpāśam // DKuṭṭ_366 //",
  "GK19damkuttu:732": "bhagini na muñcati veśma kṣaṇamapi me kapaṭarājaputro 'sau /",
  "GK19damkuttu:733": "bhagno 'nyanarāvasaro nagnenādhiṣṭhitaṃ yathā tīrtham // DKuṭṭ_367 //",
  "GK19damkuttu:734": "itthaṃprāyā vācaḥ śṛṇvan viṭakuṭṭanīsamudgīrṇāḥ /",
  "GK19damkuttu:735": "taṃ veśasaṃniveśaṃ paśyan praviveśa dayitikāveśma // DKuṭṭ_368 //",
  "GK19damkuttu:736": "ākṛṣṭamivotkatayā snapitamiva snigdhacakṣuṣaḥ prasaraiḥ /",
  "GK19damkuttu:737": "tamupāgatamabhyarṇaṃ Hāralatā pūjayāmāsa // DKuṭṭ_369 //",
  "GK19damkuttu:738": "saṃvihitasamucitasthitiravanataśirasā praṇamya tatsakhyā /",
  "GK19damkuttu:739": "idamabhidadhe 'tinamraṃ Sundarasenaḥ śubhe 'vasare // DKuṭṭ_370 //",
  "GK19damkuttu:740": "priyadarśana kiṃ bahubhiḥ smarapīḍitadīnavacanasaṃdarbhaiḥ /",
  "GK19damkuttu:741": "iyamāste Hāralatā jīvitamasyāstvadāyattam // DKuṭṭ_371 //",
  "GK19damkuttu:742": "niryantrakeliviśadaṃ sahajapremānubandharamaṇīyam /",
  "GK19damkuttu:743": "kāryāntarāntarāyaiḥ suparihṛtaṃ yātu yauvanaṃ bhavatoḥ // DKuṭṭ_372 //",
  "GK19damkuttu:744": "nirdayamaviratavāñchaṃ dhvastatrapamavyavasthitācaraṇam /",
  "GK19damkuttu:745": "upacīyamānarāgaṃ satataṃ bhūyādbhavatsuratam // DKuṭṭ_373 //",
  "GK19damkuttu:746": "iti dattvāśiṣamantarniryāte parijane tadaṅgeṣu /",
  "GK19damkuttu:747": "visrambhaviviktaraso vavṛdhe Kusumāyudhaḥ sutarām // DKuṭṭ_374 //",
  "GK19damkuttu:748": "yadamandamanmathocitamanurūpaṃ yannavānurāgasya /",
  "GK19damkuttu:749": "yadyauvane 'bhirāmaṃ yacca phalaṃ jīvitavyasya // DKuṭṭ_375 //",
  "GK19damkuttu:750": "avinaya eva vibhūṣaṇamaślīlācaraṇameva bahumānaḥ /",
  "GK19damkuttu:751": "niḥśaṅkataiva sauṣṭhavamanavasthitireva gauravādhānam // DKuṭṭ_376 //",
  "GK19damkuttu:752": "keśagrahaṇamanugraha upakārastāḍanaṃ mude daṃśaḥ /",
  "GK19damkuttu:753": "nakhavilikhanamabhyudayo dṛḍhadehanipīḍanaṃ samutkarṣaḥ // DKuṭṭ_377 //",
  "GK19damkuttu:754": "nigaraṇalolaṃ cumbanamavayavaniṣpeṣaṇaspṛho mardaḥ /",
  "GK19damkuttu:755": "antaḥpraveśanecchaṃ nirbharaparirambhaṇaṃ yasmin // DKuṭṭ_378 //",
  "GK19damkuttu:756": "yadanaṅgairiva vihitaṃ rāgairiva dīptimattvamupanītam /",
  "GK19damkuttu:757": "premabhiriva niścalitaṃ śṛṅgārairiva vikāśamānītam // DKuṭṭ_379 //",
  "GK19damkuttu:758": "aprāgalbhyaṃ vyasanaṃ dhairyamakāryaṃ viveka upaghātaḥ /",
  "GK19damkuttu:759": "hrepaṇamaguṇo yasmin tatsurataṃ prastutaṃ tābhyām // DKuṭṭ_380 //",
  "GK19damkuttu:760": "prārambha eva tāvatprajvalito dhagiti Manasijo yasmin /",
  "GK19damkuttu:761": "tasya viśeṣāvasthā vaktumaśakyāḥ pravṛddhasya // DKuṭṭ_381 //",
  "GK19damkuttu:762": "sahajarasena jaḍīkṛtamiti yūnoḥ kāmaśāstranirṇīte /",
  "GK19damkuttu:763": "nānākaraṇagrāme mālinyamavāpa pāṇḍityam // DKuṭṭ_382 //",
  "GK19damkuttu:764": "avidheyamanākhyeyaṃ pravicāryaṃ chādanīyamaviṣahyam /",
  "GK19damkuttu:765": "na babhūva tayostasminnāviddhārabdhasuratasaṃmarde // DKuṭṭ_383 //",
  "GK19damkuttu:766": "abhyastā yā tanvyā suratavidhau vividhacāṭuparipāṭī /",
  "GK19damkuttu:767": "tāmālūnaviśīrṇāṃ cakāra sahajaḥ smarāveśaḥ // DKuṭṭ_384 //",
  "GK19damkuttu:768": "sadbhāvarāgadīpitamadanācāryopadiṣṭaceṣṭānām /",
  "GK19damkuttu:769": "kaḥ parigaṇanaṃ kartuṃ raticakrāviṣṭaramaṇayoḥ śaktaḥ // DKuṭṭ_385 //",
  "GK19damkuttu:770": "bālā mṛdugātralatā dṛḍhapuruṣākrāntavigrahā na param /",
  "GK19damkuttu:771": "na vyathitā mudamāpa prabhavati khalu cittajanmanaḥ śaktiḥ // DKuṭṭ_386 //",
  "GK19damkuttu:772": "kiṃ ramaṇīṃ ramaṇo 'viśaduta ramaṇī ramaṇamiti na jānīmaḥ /",
  "GK19damkuttu:773": "svāvayavāvagamastu praṇāśamagamattayostadā nipuṇam // DKuṭṭ_387 //",
  "GK19damkuttu:774": "tasyā nimīlitadṛśo niḥspandatanorbabhūva suratānte /",
  "GK19damkuttu:775": "liṅgamanaṅgacchāyā jīvitasattānumānasya // DKuṭṭ_388 //",
  "GK19damkuttu:776": "śramajalabindūpacitā vṛttasmaraṇena jātavailakṣyā /",
  "GK19damkuttu:777": "sā śuśubhe rativiratau paryākulakeśabhūṣaṇā nitarām // DKuṭṭ_389 //",
  "GK19damkuttu:778": "nirvyājārpitavapuṣornirvṛtimayameva gaṇayatorviśvam /",
  "GK19damkuttu:779": "kṣaṇadā virarāma tayorakṣīṇākāṅkṣayoreva // DKuṭṭ_390 //",
  "GK19damkuttu:780": "mohanavimardakhinnā vijṛmbhamāṇā skhaladgatirmandam /",
  "GK19damkuttu:781": "nidrākaṣāyitākṣī Hāralatā vāsaveśmano niragāt // DKuṭṭ_391 //",
  "GK19damkuttu:782": "paricitapārśvagatāhaṃ tena samaṃ pānabhojanaṃ kṛtvā /",
  "GK19damkuttu:783": "nītā niśā kathābhirmohanakāryaṃ tu yatkiṃ cit // DKuṭṭ_392 //",
  "GK19damkuttu:784": "avidagdhaḥ śramakaṭhino durlabhayoṣidyuvā jaḍo vipraḥ /",
  "GK19damkuttu:785": "apamṛtyurapakrāntaḥ kāmivyājena me rātrau // DKuṭṭ_393 //",
  "GK19damkuttu:786": "necchāviratiḥ kṣaṇamapi na ca śaktirvastuśūnyaratiyatnaiḥ /",
  "GK19damkuttu:787": "kevalamalamadyāhaṃ kadarthitā vṛddhapuruṣeṇa // DKuṭṭ_394 //",
  "GK19damkuttu:788": "madyavaśādabhiyoktari mṛtakalpe talpabhāgamagnāyāḥ /",
  "GK19damkuttu:789": "anirodhitanidrāyāḥ sukhena me yāminī yātā // DKuṭṭ_395 //",
  "GK19damkuttu:790": "sukumārasamprayogaḥ peśalavacanaḥ savakraparihāsaḥ /",
  "GK19damkuttu:791": "śakunavaśenopanato mama sakhi ramaṇo manoharākāraḥ // DKuṭṭ_396 //",
  "GK19damkuttu:792": "paryaṅkāntanilīnaḥ parāṅmukho muktamandaniḥśvāsaḥ /",
  "GK19damkuttu:793": "maccodanayā sutarāṃ niṣpandaḥ svedasalilasaṃsiktaḥ // DKuṭṭ_397 //",
  "GK19damkuttu:794": "paryastamitānaṅgo vyapagatanidraḥ kṣapākṣayākāṅkṣī /",
  "GK19damkuttu:795": "grāmoṣitaḥ prahīṇo niṣpratipattiḥ sthito 'dya sakhi manujaḥ // DKuṭṭ_398 //",
  "GK19damkuttu:796": "śṛṇu sakhi kautukamekaṃ grāmīṇakakāminā yadadya kṛtam /",
  "GK19damkuttu:797": "suratasukhamīlitākṣī mṛteti bhītena muktāsmi // DKuṭṭ_399 //",
  "GK19damkuttu:798": "aviditadeśaprakṛteḥ śaṭhātmakāddurvidagdhato 'smābhiḥ /",
  "GK19damkuttu:799": "anubhūto rājasutādapi bhāṇḍaviḍambanākleśaḥ // DKuṭṭ_400 //",
  "GK19damkuttu:800": "priyasakhi lokasamakṣaṃ nagaraprabhuṇā haṭhena nītāsmi /",
  "GK19damkuttu:801": "evaṃ bandhakadāturdviguṇārthaprārthane kuto 'nyāyaḥ // DKuṭṭ_401 //",
  "GK19damkuttu:802": "ākarṣantī jaghanaṃ vrajasi yathā vikṣatā nakhaistilaśaḥ /",
  "GK19damkuttu:803": "manye tathopabhuktā tvaṃ Kerali dākṣiṇātyena // DKuṭṭ_402 //",
  "GK19damkuttu:804": "adhare binduḥ kaṇṭhe maṇimālā kucayuge śaśaplutakam /",
  "GK19damkuttu:805": "tava sūcayanti Ketaki Kusumāyudhaśāstrapaṇḍitaṃ ramaṇam // DKuṭṭ_403 //",
  "GK19damkuttu:806": "iti śṛṇvannuṣasi giro nirvṛttaniśābhiyogagaṇikānām /",
  "GK19damkuttu:807": "so 'pi yathākriyamāṇaṃ pravidhātuṃ nirjagāma kartavyam // DKuṭṭ_404 //",
  "GK19damkuttu:808": "suracitarāgopacitisvīkṛtamanasastayā samaṃ tasya /",
  "GK19damkuttu:809": "yauvanasukhamanubhavato jagāma saṃvatsaraḥ sārdhaḥ // DKuṭṭ_405 //",
  "GK19damkuttu:810": "viśrambhakathāḥ kurvanvicarannudyānavedikāpṛṣṭhe /",
  "GK19damkuttu:811": "sahacarakarasaktakaraḥ Sundarasenaḥ kadā cittu // DKuṭṭ_406 //",
  "GK19damkuttu:812": "sthūlaghanatantusantatitānitanānāmbarāvaraṇam /",
  "GK19damkuttu:813": "yaṣṭiprāntaniyantritadalavīṭakakutapatumbakaprāyam // DKuṭṭ_407 //",
  "GK19damkuttu:814": "truṭitacaraṇatrasaṃgatavisphuṭitābhyaktapādamalinatanum /",
  "GK19damkuttu:815": "tvaritagatilekhavāhakamārādāyāntamadrākṣīt // DKuṭṭ_408 //",
  "GK19damkuttu:816": "pratyāsannībhūtaṃ krameṇa Paurandariḥ parijñāya /",
  "GK19damkuttu:817": "sākūtamanā ūce vayasya hanumānayaṃ prāptaḥ // DKuṭṭ_409 //",
  "GK19damkuttu:818": "avanitalalīnaśirasā kṛtanatinā tena vinihitaṃ bhūmau /",
  "GK19damkuttu:819": "utkṣipya jhaṭiti lekhaṃ Sundara iti vācayāmāsa // DKuṭṭ_410 //",
  "GK19damkuttu:820": "svasti śrīkusumapurātpurandaraḥ Sundaraṃ samabhidhatte /",
  "GK19damkuttu:821": "antarjṛmbhitaśokagrasto 'vispaṣṭavarṇapadam // DKuṭṭ_411 //",
  "GK19damkuttu:822": "kulamakalaṅkaṃ na gaṇitamavadhīritamagrajanmanāmucitam /",
  "GK19damkuttu:823": "nāpekṣitamavagītaṃ śaṭhasevitavartmani tvayā patatā // DKuṭṭ_412 //",
  "GK19damkuttu:824": "vaṃśe 'kuṭilagatīnāṃ dvijihvatādoṣarahitacaritānām /",
  "GK19damkuttu:825": "aparavināśaratānāmutpannaḥ kathamasi bhujaṅgaḥ // DKuṭṭ_413 //",
  "GK19damkuttu:826": "kva puroḍāśapavitritavedapadodgāragarbhavadanaṃ te /",
  "GK19damkuttu:827": "kva ca madirāsavavāsitavāravadhūmukharasāsvādaḥ // DKuṭṭ_414 //",
  "GK19damkuttu:828": "kva kuśavipāṭanajanmā sahasoditavedanācamatkāraḥ /",
  "GK19damkuttu:829": "kva ca dāsīratasaṅgaranirdayanakharakṣatiḥ prītyai // DKuṭṭ_415 //",
  "GK19damkuttu:830": "kva tretānaladhūmakṣobhitanayanāmbudhautavadanatvam /",
  "GK19damkuttu:831": "kva ca gaṇikānirbhartsanaśokabharāyātabāṣpasalilaughaḥ // DKuṭṭ_416 //",
  "GK19damkuttu:832": "kva vaṣaṭkāradhvānaḥ ṣaṭkarmavibhūṣaṇaṃ śravaṇapūraḥ /",
  "GK19damkuttu:833": "kva ca sādhāraṇavanitāratimaṇitākarṇanautsukyam // DKuṭṭ_417 //",
  "GK19damkuttu:834": "kvācāryapratanulatātāḍanasaṃkṣobhasambhavaḥ kampaḥ /",
  "GK19damkuttu:835": "kva ca kupitavāralalanāniṣṭhurapādaprahāraviṣahitvam // DKuṭṭ_418 //",
  "GK19damkuttu:836": "kva hariṇacarmāvaraṇaṃ smṛtiśāstraniveditaṃ vrataṃ carataḥ /",
  "GK19damkuttu:837": "kva ca paṇyastrīgātraspṛṣṭāmbaradhāraṇeṣu bahumānaḥ // DKuṭṭ_419 //",
  "GK19damkuttu:838": "samidhāmeva cchedanamabhyastaṃ śaiśavātsamārabhya /",
  "GK19damkuttu:839": "śaṭhavanitādharakhaṇḍana utpannaṃ kauśalaṃ kuto bhavataḥ // DKuṭṭ_420 //",
  "GK19damkuttu:840": "śuśrūṣaṇameva guroḥ pariśīlitamacalacetasā satatam /",
  "GK19damkuttu:841": "kuṭilamatayo bhujiṣyāḥ kathaṃ tvayārādhitā nipuṇam // DKuṭṭ_421 //",
  "GK19damkuttu:842": "āmnāyapāṭha eva sphuṭatarapadasauṣṭhavaṃ tava khyātam /",
  "GK19damkuttu:843": "prakupitaveśyānunaye kva śikṣitaṃ vacanacāturyam // DKuṭṭ_422 //",
  "GK19damkuttu:844": "athavā kiṃ kriyate 'sminnavadātakule 'pi labdhajanmānaḥ /",
  "GK19damkuttu:845": "sadasaṃstutā bhavanti prāgupacitakarmadoṣeṇa // DKuṭṭ_423 //",
  "GK19damkuttu:846": "tvayi viniveśya kuṭumbaṃ paralokahitārjanaikanihitātmā /",
  "GK19damkuttu:847": "sthāsyāmīti samīhitamanudivasaṃ tadvisaṃvaditam // DKuṭṭ_424 //",
  "GK19damkuttu:848": "ityavadhṛtalekhārthe sundarasene vidheyasammūḍhe /",
  "GK19damkuttu:849": "āryāmagāyadanyaḥ svāvasare gītiparikaritām // DKuṭṭ_425 //",
  "GK19damkuttu:850": "viṣayatimirāvṛtākṣṇāmavaṭe patatāmadṛṣṭamārgāṇām /",
  "GK19damkuttu:851": "puṃsāṃ gurujanavacanadravyaśalākāñjanaṃ śaraṇam // DKuṭṭ_426 //",
  "GK19damkuttu:852": "udvejayati tadātve sukhasampattiṃ karoti pariṇāme /",
  "GK19damkuttu:853": "kaṭukauṣadhaprayogo gurunigaditakāryaniṣṭhuraṃ ca vacaḥ // DKuṭṭ_427 //",
  "GK19damkuttu:854": "labdhvātha vacovasaraṃ mitramavādītpurandarāpatyam /",
  "GK19damkuttu:855": "punarapi na hi khidyante priyajanahitabhāṣaṇe santaḥ // DKuṭṭ_428 //",
  "GK19damkuttu:856": "agaṇitasahacaravacaso durvyasanamahābdhimagnavapuṣaste /",
  "GK19damkuttu:857": "manyuvyathitasya pituryadi paramavalambanaṃ vacanam // DKuṭṭ_429 //",
  "GK19damkuttu:858": "nijavaṃśadīpabhūtaḥ kṛtacaritālaṅkṛto mahāsattvaḥ /",
  "GK19damkuttu:859": "Sundara samprati tātaḥ spṛṣṭo duṣputradoṣeṇa // DKuṭṭ_430 //",
  "GK19damkuttu:860": "putrābhāvaḥ śreyān duḥsutatā putriṇaḥ kulīnasya /",
  "GK19damkuttu:861": "antastāpayati bhṛśaṃ saccaritakathāprasaṅgeṣu // DKuṭṭ_431 //",
  "GK19damkuttu:862": "sāṃvyavahārika eva prāyo loke guṇonnatā niyatāḥ /",
  "GK19damkuttu:863": "yena tu sutena jananī vandhyātvaṃ ślāghate sa pāpīyān // DKuṭṭ_432 //",
  "GK19damkuttu:864": "viphalaṃ śāstrajñānaṃ gurugṛhasevāpi nopakārāya /",
  "GK19damkuttu:865": "viṣayavaśīkṛtamanaso nyāyyaṃ panthānamutsṛjataḥ // DKuṭṭ_433 //",
  "GK19damkuttu:866": "jīvanneva mṛto 'sau yasya jano vīkṣya vadanamanyonyam /",
  "GK19damkuttu:867": "kṛtamukhabhaṅgo dūrātkaroti nirdeśamaṅgulyā // DKuṭṭ_434 //",
  "GK19damkuttu:868": "no parihartuṃ viṣayāḥ śakyāḥ satyaṃ tathāpi nipuṇadhiyaḥ /",
  "GK19damkuttu:869": "abhidheyatāṃ na gacchantyapavādaviśeṣitābhidhānasya // DKuṭṭ_435 //",
  "GK19damkuttu:870": "guruparicaryā jāyā kulodgatā snigdhabandhusamparkaḥ /",
  "GK19damkuttu:871": "brāhme karmaṇi saktirlokadvayasādhanaṃ sudhiyām // DKuṭṭ_436 //",
  "GK19damkuttu:872": "sulabhā tasya vibhūtistasya guṇā yānti jagati vistāram /",
  "GK19damkuttu:873": "bahu manute taṃ sujanastasmai spṛhayanti bāndhavāḥ satatam // DKuṭṭ_437 //",
  "GK19damkuttu:874": "nāsādayati sa ekaḥ satsevitamārgataḥ pariskhalanam /",
  "GK19damkuttu:875": "maṇḍayati so 'nvavāyaṃ sa nivāsaḥ śarmaṇāmaśeṣāṇām // DKuṭṭ_438 //",
  "GK19damkuttu:876": "sa bhavati vinayādhāro yuktāyukte vivekitā tasya /",
  "GK19damkuttu:877": "vṛddhopadeśavācaḥ śravaṇodaratarpaṇaṃ sadā yasya // DKuṭṭ_439 //",
  "GK19damkuttu:878": "prāktanakarmavipākaḥ kṣudrāsu śarīriṇāṃ yadāsaktiḥ /",
  "GK19damkuttu:879": "āyatanaṃ tu sukhānāṃ saṃsārabhuvāṃ kulodgatā rāmā // DKuṭṭ_440 //",
  "GK19damkuttu:880": "nirviṇṇe nirviṇṇā mudite muditā samākulākulite /",
  "GK19damkuttu:881": "pratibimbasamā kāntā saṃkruddhe kevalaṃ bhītā // DKuṭṭ_441 //",
  "GK19damkuttu:882": "yāvadvāñchitasuratavyāyāmasahāviruddhasaṃbhāṣā /",
  "GK19damkuttu:883": "cittānuvṛttikuśalā puṇyavatāmeva jāyate jāyā // DKuṭṭ_442 //",
  "GK19damkuttu:884": "sadbhāvapremarasaṃ valayāvaliśabdaśaṅkitā nibhṛtam /",
  "GK19damkuttu:885": "vidadhānāṅgasamarpaṇamunmīlitakusumasāyakākūtā // DKuṭṭ_443 //",
  "GK19damkuttu:886": "hā hā kimuddhatatvaṃ śroṣyati kaścidgatatrapa svairam /",
  "GK19damkuttu:887": "nikaṭe parivārajano vismṛta eva smarāturasya tava // DKuṭṭ_444 //",
  "GK19damkuttu:888": "iti huṅkṛtisaṃvalitairāyāsaniveditārthapadavākyaiḥ /",
  "GK19damkuttu:889": "dviguṇīkaroti kulajā nāyakakarmāṇi mohanaprasare // DKuṭṭ_445 //",
  "GK19damkuttu:890": "itthamudīritavācaṃ suhṛdamavocatpurandarasya sutaḥ /",
  "GK19damkuttu:891": "samupasthitajīvasamāviyogabhayakampito vacanam // DKuṭṭ_446 //",
  "GK19damkuttu:892": "tātādeśe 'laṅghye Hāralatāvirahapāvake tīvre /",
  "GK19damkuttu:893": "vidhivaśavartini maraṇe no vidmaḥ kāryapariṇāmam // DKuṭṭ_447 //",
  "GK19damkuttu:894": "anapekṣitadhanalābhāṃ snehaikanibaddhamānasāṃ dayitām /",
  "GK19damkuttu:895": "daivākṛṣṭo muñcati ghaṭito vā lohavajrakaṇikābhiḥ // DKuṭṭ_448 //",
  "GK19damkuttu:896": "atha kṛtagamanaviniścitirabhimatarāmāṃ cakāra viditārthām /",
  "GK19damkuttu:897": "sāpi tamanuvavrāja prastutayātraṃ śucākulitā // DKuṭṭ_449 //",
  "GK19damkuttu:898": "āsādya vaṭasya talaṃ bāṣpapayaḥkaṇacitākṣipakṣmāgrām /",
  "GK19damkuttu:899": "vighnitacaraṇavihāro hāralatāmabhidadhāti sma // DKuṭṭ_450 //",
  "GK19damkuttu:900": "ā kṣīravato vṛkṣādā salilādvā priye priyaṃ yāntam /",
  "GK19damkuttu:901": "anuyāyāditi vacanaṃ tena tvamito nivartasva // DKuṭṭ_451 //",
  "GK19damkuttu:902": "kiṃ kurmo daivahatāḥ prabhavati yasmin kṛśodari prasabham /",
  "GK19damkuttu:903": "premagranthicchettā guruśāsanasāyako nirāvaraṇaḥ // DKuṭṭ_452 //",
  "GK19damkuttu:904": "na draviṇacayaprāptirnaikāśrayaparicayo na cāṭuguṇaḥ /",
  "GK19damkuttu:905": "na svāmisamādeśo nākāravilobhanaṃ na ca khyātiḥ // DKuṭṭ_453 //",
  "GK19damkuttu:906": "hetustava pravṛtterasmāsu tathāpi daivavaśāt /",
  "GK19damkuttu:907": "īdṛkko 'pyanubandho yasya vipāko 'pratīkāraḥ // DKuṭṭ_454 //",
  "GK19damkuttu:908": "paruṣaṃ yadabhihitāsi praṇayaruṣā śaṅkitaṃ ca narmaṇi vā /",
  "GK19damkuttu:909": "sudati na tatsmaraṇīyaṃ durbhāṣaṇakīrtanodghāte // DKuṭṭ_455 //",
  "GK19damkuttu:910": "tava hṛdaye hṛdayamidaṃ vinyastaṃ nyāsapālanaṃ kaṣṭam /",
  "GK19damkuttu:911": "yatnāttathā vidheyaṃ sthānabhraṃśo yathā na syāt // DKuṭṭ_456 //",
  "GK19damkuttu:912": "atha viratavacodayitaṃ bāṣpabharakliṣṭavarṇapadayogāt /",
  "GK19damkuttu:913": "iti kathamapi Hāralatā saṃmūrchitavastubhāratīmūce // DKuṭṭ_457 //",
  "GK19damkuttu:914": "aviśuddhakulotpannā dehārpaṇajīvikā śaṭhācaraṇā /",
  "GK19damkuttu:915": "kvāhaṃ rūpājīvā kva bhavantaḥ ślāghanīyajanmaguṇāḥ // DKuṭṭ_458 //",
  "GK19damkuttu:916": "yattu viṣayāvalokanakutūhalābhyāgatena viśrāntam /",
  "GK19damkuttu:917": "iyato divasānasmin tanme parajanmakṛtaśubhasya phalam // DKuṭṭ_459 //",
  "GK19damkuttu:918": "gurusevāṃ bandhujanaṃ svadeśavasatiṃ kalatramanukūlam /",
  "GK19damkuttu:919": "anuṣaṅgadṛṣṭaparicita āsthāṃ pravidhāya kaḥ parityajati // DKuṭṭ_460 //",
  "GK19damkuttu:920": "yauvanacāpalametadyanmādṛśi bhavati kautukaṃ bhavatām /",
  "GK19damkuttu:921": "yattu sukhamanavagītaṃ tasya sthānaṃ nijā dārāḥ // DKuṭṭ_461 //",
  "GK19damkuttu:922": "te madhurāḥ parihāsāstā vakragiraḥ sa vāmatāsamayaḥ /",
  "GK19damkuttu:923": "no hṛdaye kartavyā rahasi kṣemārthinā bhavatā // DKuṭṭ_462 //",
  "GK19damkuttu:924": "lāghavato yanmanasaḥ praṇayādvā yattavācaritam /",
  "GK19damkuttu:925": "pratikūlaṃ tatra mayā nāthāñjalireṣa viracito mūrdhni // DKuṭṭ_463 //",
  "GK19damkuttu:926": "duḥsaṃcārā mārgā dūre vasatirvisaṃṣṭhulaṃ hṛdayam /",
  "GK19damkuttu:927": "Guṇapālita tava suhṛdā bhavitavyamato 'pramattena // DKuṭṭ_464 //",
  "GK19damkuttu:928": "hṛdayadvaya ekatvaṃ yāte yūnorviyogajaṃ kleśam /",
  "GK19damkuttu:929": "anubhavatorapareṇa prasaṅgataḥ paṭhyate pathyā // DKuṭṭ_465 //",
  "GK19damkuttu:930": "anyonyasudṛḍhaceṣṭitasadbhāvasnehapāśabaddhānām /",
  "GK19damkuttu:931": "vicchedakaro mṛtyurdhīrāṇāṃ vā paricchedaḥ // DKuṭṭ_466 //",
  "GK19damkuttu:932": "atha tacchravaṇānantaramāssva sukhaṃ dayitike vrajāmīti /",
  "GK19damkuttu:933": "abhidhāya yāti mandaṃ Sundarasene vivartitagrīvam // DKuṭṭ_467 //",
  "GK19damkuttu:934": "vaṭaśākhālambibhujāṃ śvasitoṣṇasamīraśuṣyadadharamukhīm /",
  "GK19damkuttu:935": "paryastāṃ bibhrāṇāṃ tanmārgavilokanānimeśadṛśam // DKuṭṭ_468 //",
  "GK19damkuttu:936": "dolāyamānaveṇīṃ tiryaggatakaṇṭhabhūṣaṇaviśeṣām /",
  "GK19damkuttu:937": "galadaśruvāripūrṇāṃ patitāṃśukabhāganiḥsahāṅgalatām // DKuṭṭ_469 //",
  "GK19damkuttu:938": "rundhānāmiva hṛdayaṃ sphuṭaditarakareṇa kucayugāśrayiṇā /",
  "GK19damkuttu:939": "pariśeṣitāṃ vilāsairutsṛṣṭāṃ jīvalokakartavyaiḥ // DKuṭṭ_470 //",
  "GK19damkuttu:940": "aṅgīkṛtāṃ vipattyā vaśīkṛtāṃ marmaghaṭṭanairviṣamaiḥ /",
  "GK19damkuttu:941": "Hāralatāmaparisphuṭamantaḥparikṛṣyamāṇabhāratyā // DKuṭṭ_471 //",
  "GK19damkuttu:942": "mā mā tāvadyāta kṣaṇamekaṃ yāvadeṣa niṣkaruṇaḥ /",
  "GK19damkuttu:943": "vanagulmairna tirohita ityabhidadhatīṃ jahuḥ prāṇāḥ // DKuṭṭ_472 //",
  "GK19damkuttu:944": "atha paścātsamupetaṃ papraccha Purandarātmajaḥ pathikam /",
  "GK19damkuttu:945": "dṛṣṭā śokavyathitā nivartamānāṅganā bhavatā // DKuṭṭ_473 //",
  "GK19damkuttu:946": "sa uvāca vaṭataroradha urvyāṃ patitā viniścalāvayavā /",
  "GK19damkuttu:947": "tiṣṭhati vanitā nānyā nayanāvasaraṃ gatāsmākam // DKuṭṭ_474 //",
  "GK19damkuttu:948": "iti tadvacanāśmahato vihvalamūrtiḥ papāta bhūpṛṣṭhe /",
  "GK19damkuttu:949": "utthāpitaśca suhṛdā so 'bhidadhe tena śokadīnena // DKuṭṭ_475 //",
  "GK19damkuttu:950": "bhavatu kṛtārthastātastvamapi sumitrāssva sāmprataṃ prītaḥ /",
  "GK19damkuttu:951": "samakālameva muktā pāpena mayāsubhiśca Hāralatā // DKuṭṭ_476 //",
  "GK19damkuttu:952": "hā hā hāva hato 'si dhvastā līlā vilāsa kiṃ kuruṣe /",
  "GK19damkuttu:953": "uccchinnā vicchittirbhrama vibhrama daśa diśo nirādhāraḥ // DKuṭṭ_477 //",
  "GK19damkuttu:954": "kilakiñcita gaccha vanaṃ moṭṭāyitamaśaraṇatvamupayātam /",
  "GK19damkuttu:955": "kuṭṭamita pravrajyāṃ gṛhāṇa bibboka viśa bhuvo vivaram // DKuṭṭ_478 //",
  "GK19damkuttu:956": "lalitamanāthībhūtaṃ vihṛtasya na vidyate gatiḥ kvāpi /",
  "GK19damkuttu:957": "śaśadharabimbadyutimuṣi yātāyāmantakāntikaṃ tasyām // DKuṭṭ_479 //",
  "GK19damkuttu:958": "vinivṛttya yāmi dagdhuṃ madvirahe muktavallabhaprāṇām /",
  "GK19damkuttu:959": "bhavatu varākyāstasyāḥ saptārcirdānamātramupakāraḥ // DKuṭṭ_480 //",
  "GK19damkuttu:960": "gatvātha tamuddeśaṃ yasmin sā pañcabhāvamāpannā /",
  "GK19damkuttu:961": "vilalāpa muktanādaṃ viluṭhan bhuvi sahacareṇa dhṛtamūrtiḥ // DKuṭṭ_481 //",
  "GK19damkuttu:962": "ete vayaṃ nivṛttā muñca ruṣaṃ dehi kopane vācam /",
  "GK19damkuttu:963": "uttiṣṭha kimiti tiṣṭhasi bhūmitale reṇurūṣitaśarīrā // DKuṭṭ_482 //",
  "GK19damkuttu:964": "vinimīlya dṛśau kasmādapratipattyā sthitāsi śubhavadane /",
  "GK19damkuttu:965": "tvadavāritagamanavidheraparādhitayā na me yogaḥ // DKuṭṭ_483 //",
  "GK19damkuttu:966": "nākādhipatipurandhrīrabhibhavituṃ tvayi divaṃ prayātāyām /",
  "GK19damkuttu:967": "satsvapi śareṣu pañcasu nirāyudhaḥ sāmprataṃ madanaḥ // DKuṭṭ_484 //",
  "GK19damkuttu:968": "vañcakavṛttā veśyā ityapavādo janeṣu yo rūḍhaḥ /",
  "GK19damkuttu:969": "apanīto 'sau nipuṇaṃ tvayā priye jīvamokṣeṇa // DKuṭṭ_485 //",
  "GK19damkuttu:970": "vandyaḥ sadvrata ekastripurāntakanandano mahāsenaḥ /",
  "GK19damkuttu:971": "hṛdayaṃ yasya spṛṣṭaṃ na manāgapi vāmalocanāpremṇā // DKuṭṭ_486 //",
  "GK19damkuttu:972": "manye 'bhīṣṭaviyogaṃ nimeṣamapi duḥsahaṃ samavadhārya /",
  "GK19damkuttu:973": "Hariṇā vakṣasi Lakṣmīrvidhṛtā Gaurī Hareṇa dehārdhe // DKuṭṭ_487 //",
  "GK19damkuttu:974": "ayi Lokapāla sā bhuvi lalāmabhūtā tayā vinā śūnyam /",
  "GK19damkuttu:975": "viśvamiti kiṃ na cintitamātmasthānaṃ priyāṃ nayatā // DKuṭṭ_488 //",
  "GK19damkuttu:976": "bhagavan hutavaha mā mā lāvaṇyasamudrasāramuddhṛtya /",
  "GK19damkuttu:977": "kathamapi vihitāṃ dhātrā dhakṣyasyenāṃ jagadbhūṣām // DKuṭṭ_489 //",
  "GK19damkuttu:978": "iti vilapantaṃ bahuvidhamavadhīrya suhṛt purandarasya sutam /",
  "GK19damkuttu:979": "kāṣṭhairviracayya citāṃ tāmakarodagnisādgaṇikām // DKuṭṭ_490 //",
  "GK19damkuttu:980": "tasminniddhahutāśanavinipatane kṛtamatau śucākulite /",
  "GK19damkuttu:981": "manasi sphuritāmāryāṃ papāṭha kaścitprasaṅgena // DKuṭṭ_491 //",
  "GK19damkuttu:982": "anumaraṇe vyavasāyaṃ strīdharme kaḥ karoti savivekaḥ /",
  "GK19damkuttu:983": "saṃsāramuktyupāyaṃ daṇḍagrahaṇaṃ vrataṃ muktvā // DKuṭṭ_492 //",
  "GK19damkuttu:984": "śrutvā Sundarasenaḥ sacivamavocadvyapetavaiklavyaḥ /",
  "GK19damkuttu:985": "pratibodhitaṃ mano me dhīreṇānena yuktamupadiśatā // DKuṭṭ_493 //",
  "GK19damkuttu:986": "kṣaṇadṛṣṭanaṣṭavallabhajanmajarāvyādhimaraṇaparibhūte /",
  "GK19damkuttu:987": "āvartini saṃsāre kaḥ kuryādāgrahaṃ sumatiḥ // DKuṭṭ_494 //",
  "GK19damkuttu:988": "yātu bhavān kusumapuraṃ vayamapyantyāśrame samāśrayaṇam /",
  "GK19damkuttu:989": "aṅgīkurmo 'vidyāprahāṇasaṃsiddhaye vihitam // DKuṭṭ_495 //",
  "GK19damkuttu:990": "so 'vadadabhijātajano bālyātprabhṛti tvayā ca na viyuktaḥ /",
  "GK19damkuttu:991": "saṃnyasanabuddhimadhunā kathamujjhati viṣayaniḥspṛhaṃ suhṛdam // DKuṭṭ_496 //",
  "GK19damkuttu:992": "evamiti so 'bhidhāya sthirayatiniyamaistapodhanairjuṣṭam /",
  "GK19damkuttu:993": "Guṇapālitena sahitaḥ Sundaraseno jagāma vanam // DKuṭṭ_497 //",
  "GK19damkuttu:994": "evaṃ bhavantu veśyāḥ svārthaikadṛśo vyapetasadbhāvāḥ /",
  "GK19damkuttu:995": "abhilaṣitaviṣayasiddheḥ kā hānistadapi yuṣmākam // DKuṭṭ_498 //",
  "GK19damkuttu:996": "ramaṇahṛdayānuvartanacaturacatuḥṣaṣṭikarmakuśalānām /",
  "GK19damkuttu:997": "na spṛśati tattvacarcā paṇyavadhūnāṃ vidagdhacetāṃsi // DKuṭṭ_499 //",
  "GK19damkuttu:998": "valitaplutacitragatisthitivegaiścodanānuvṛttyā ca /",
  "GK19damkuttu:999": "rāgasparśena vinā viśati manaḥ sādināṃ turagaḥ // DKuṭṭ_500 //",
  "GK19damkuttu:1000": "gandho 'pi kutaḥ premṇaḥ parabhṛtahārītagṛhakapotānām /",
  "GK19damkuttu:1001": "ujjvalayantyasameṣuṃ virutaviśeṣaistathāpi te yūnām // DKuṭṭ_501 //",
  "GK19damkuttu:1002": "āhitayuktāhāryaḥ samyaksakalaprayoganiṣpattyā /",
  "GK19damkuttu:1003": "bhāvavihīno 'pi naṭaḥ sāmājikacittarañjanaṃ kurute // DKuṭṭ_502 //",
  "GK19damkuttu:1004": "ye 'pi dhanakṣayadoṣaṃ paśyanti jaḍā vilāsinīśleṣe /",
  "GK19damkuttu:1005": "praṣṭavyāste bhavatā kimakṛtakaśipuvyayā dārāḥ // DKuṭṭ_503 //",
  "GK19damkuttu:1006": "na ca lābha eka eva pravartane kāraṇaṃ manuṣyeṣu /",
  "GK19damkuttu:1007": "rāgādayo 'pi santi vaiśikaśāstrapraṇetṛbhiḥ kathitāḥ // DKuṭṭ_504 //",
  "GK19damkuttu:1008": "kā vā vibhūtirāptā sundarasenāttayā tapasvinyā /",
  "GK19damkuttu:1009": "tadvirahakuliśabhinnā mumoca yā jīvitaṃ kṣaṇārdhena // DKuṭṭ_505 //",
  "GK19damkuttu:1010": "uttamataruṇaprakṛtiḥ pulakādikasūcitānyatanusaktiḥ /",
  "GK19damkuttu:1011": "sphuṭasaṃnihitavibhāvo nivāryate kena śṛṅgāraḥ // DKuṭṭ_506 //",
  "GK19damkuttu:1012": "antaḥkaraṇavikāraṃ guruparijanasaṃkaṭe 'pi kulaṭānām /",
  "GK19damkuttu:1013": "budhyanti tadabhiyuktā bhrūbhaṅgāpāṅgamadhuradṛṣṭena // DKuṭṭ_507 //",
  "GK19damkuttu:1014": "anyā vihāya patigṛha mavicintitakulakalaṅkajanagarhāḥ /",
  "GK19damkuttu:1015": "rāgoparaktahṛdayā yānti digantaṃ manuṣya āsajya // DKuṭṭ_508 //",
  "GK19damkuttu:1016": "apamānaḥ pativihito guruparikaratīvratā gṛhe 'pi daurgatyam /",
  "GK19damkuttu:1017": "śīlakṣataye yāsāṃ tāsāmapi rāgato 'nyanarasaktiḥ // DKuṭṭ_509 //",
  "GK19damkuttu:1018": "yā apyacalitavṛttā bhartuḥ paricaraṇatatparāḥ pramadāḥ /",
  "GK19damkuttu:1019": "tā api rāgavimuktāstiṣṭhantyaucityamātreṇa // DKuṭṭ_510 //",
  "GK19damkuttu:1020": "tasmādastvabhigamanaṃ vividhanimittaṃ nivāryate kena /",
  "GK19damkuttu:1021": "nijaparapaṇyastrīṇāṃ rāgādhīnaṃ tu hṛdayanirvahaṇam // DKuṭṭ_511 //",
  "GK19damkuttu:1022": "evaṃvidhadṛṣṭāntairupapattiyutaistathedṛśairvākyaiḥ /",
  "GK19damkuttu:1023": "anyairapi cāṭupadairāvarjitamānasaṃ gamyam // DKuṭṭ_512 //",
  "GK19damkuttu:1024": "vihitasvāpavibodhaṃ kiñcitprakaṭīkṛtaśramaglānyā /",
  "GK19damkuttu:1025": "utpāditajṛmbhikayā parirabhya ghanaṃ niśāpagame // DKuṭṭ_513 //",
  "GK19damkuttu:1026": "vighaṭitapuṭamudradṛśā vilokya kakubhaḥ sadīrghaniḥśvāsam /",
  "GK19damkuttu:1027": "vaktavyamiti bhavatyā rajani khale kiṃ prayātāsi // DKuṭṭ_514 //",
  "GK19damkuttu:1028": "abalā viṣaheta kathaṃ dṛḍhaśaktimanuṣyaratirasaprasaram /",
  "GK19damkuttu:1029": "madanajanito 'nurāgo na vidadhyādyadi balādhānam // DKuṭṭ_515 //",
  "GK19damkuttu:1030": "dhanyā cakrāhvavadhūḥ priyatamasaṃghaṭanasamayasamprāptyā /",
  "GK19damkuttu:1031": "śaśinā viyujyamānā kumudvati kṣīṇapuṇyāsi // DKuṭṭ_516 //",
  "GK19damkuttu:1032": "vikasitasurabhimanoharasaṃsthānaṃ sarasakusumamaprāptam /",
  "GK19damkuttu:1033": "na karoti tathā pīḍāmāsvāditavicyutaṃ yathā bhṛṅgyāḥ // DKuṭṭ_517 //",
  "GK19damkuttu:1034": "vijñāpayāmyatastvāṃ racitāñjalimaulinā vidhāya natim /",
  "GK19damkuttu:1035": "paricārakajanamadhye gaṇanīyāhaṃ prasādena // DKuṭṭ_518 //",
  "GK19damkuttu:1036": "atha dīpitarāgāṅgairapahastitalābhadikkramopacitaiḥ /",
  "GK19damkuttu:1037": "mṛdubhiścittānugatairupacāraiḥ pātitasya viśvāse // DKuṭṭ_519 //",
  "GK19damkuttu:1038": "avalokito 'si lampaṭa kimapi vadan karṇasaṃnidhau nibhṛtam /",
  "GK19damkuttu:1039": "śaṅkarasenādhātryā adya mayā jālamārgeṇa // DKuṭṭ_520 //",
  "GK19damkuttu:1040": "mālatyā saha keliṃ vidadhāsi sakhī mameti na virodhaḥ /",
  "GK19damkuttu:1041": "yattu ciraṃ snigdhadṛśā paśyasi tāṃ tatra me śaṅkā // DKuṭṭ_521 //",
  "GK19damkuttu:1042": "tvāmāgatā na vīkṣitumanubadhya na yācitaḥ prayatnena /",
  "GK19damkuttu:1043": "āhūya vada kimarthaṃ tāmbūlaṃ grāhitā kamaladevī // DKuṭṭ_522 //",
  "GK19damkuttu:1044": "kañcukamapakarṣantyāḥ prakaṭībhavadaṃsakakṣakucapārśvam /",
  "GK19damkuttu:1045": "sābhiniveśaṃ dṛṣṭaṃ bhavatā kiṃ kundamālāyāḥ // DKuṭṭ_523 //",
  "GK19damkuttu:1046": "parihāsena gṛhītā yadyaṃśukapallave tvayā hīrā /",
  "GK19damkuttu:1047": "ācchoṭyāpakrāntā kiṃ māmavalokya pṛṣṭhataḥ sahasā // DKuṭṭ_524 //",
  "GK19damkuttu:1048": "vijñānena khyātāṃ Kusumalatāṃ tvaṃ tu varṇayasyaniśam /",
  "GK19damkuttu:1049": "nṛtyantīṃ Mṛgadevīṃ visphāritalocanaḥ paśyan // DKuṭṭ_525 //",
  "GK19damkuttu:1050": "kāraṇamatra na vedmyahamṛjupanthānaṃ prasiddhamutsṛjya /",
  "GK19damkuttu:1051": "vakreṇa yadeṣi sadā mādhavasenāgṛhāgreṇa // DKuṭṭ_526 //",
  "GK19damkuttu:1052": "iti serṣyopanyāsairanyaiścāmarmavedhilaghukopaiḥ /",
  "GK19damkuttu:1053": "praṇayaprabhavairvidite cchātodari rūḍharāgatve // DKuṭṭ_527 //",
  "GK19damkuttu:1054": "śrutiviśaye 'ntaritatanurjanitasthitirāyatākṣi saha mātrā /",
  "GK19damkuttu:1055": "paruṣagirā tvaṃ kuryā itthaṃ mithyāvacaḥkalaham // DKuṭṭ_528 //",
  "GK19damkuttu:1056": "akleśopanatadhanaḥ premaprahvo nirargalatyāgaḥ /",
  "GK19damkuttu:1057": "bhaṭṭānandasya suto nidhibhūto 'bhavyayā tvayā tyaktaḥ // DKuṭṭ_529 //",
  "GK19damkuttu:1058": "vyasanopahataviveko daivaikagatiḥ svadāravidveṣī /",
  "GK19damkuttu:1059": "māmavigaṇayya mūḍhe nirbhartsita eva keśavasvāmī // DKuṭṭ_530 //",
  "GK19damkuttu:1060": "agaṇitarājāpāyo 'vicchinnāyaḥ svabhāvatastyāgī /",
  "GK19damkuttu:1061": "kimupekṣito 'nurakto vāmadhiyā śaulkikādhyakṣaḥ // DKuṭṭ_531 //",
  "GK19damkuttu:1062": "pitureka eva putraścaturthavayaso gadābhibhūtasya /",
  "GK19damkuttu:1063": "draviṇavataḥ prabhurāto nirākṛto 'bhūtikāmayā so 'pi // DKuṭṭ_532 //",
  "GK19damkuttu:1064": "svakareṇa parityaktā tvayā vibhūtiḥ karomi kiṃ pāpā /",
  "GK19damkuttu:1065": "sarvabhareṇopanataṃ vasudevamanādareṇa paśyantyā // DKuṭṭ_533 //",
  "GK19damkuttu:1066": "puruṣāntarasaṃgharṣaprotsāhitacittavṛttiranapekṣam /",
  "GK19damkuttu:1067": "vasu visṛjati yo rabhasāttasya na vārtā tvayā pṛṣṭā // DKuṭṭ_534 //",
  "GK19damkuttu:1068": "citrādikalākuśalaḥ smaraśāstravicakṣaṇo vṛṣaprakṛtiḥ /",
  "GK19damkuttu:1069": "upakurvannapi sarvo vidveṣigaṇe tvayā kṣiptaḥ // DKuṭṭ_535 //",
  "GK19damkuttu:1070": "candravatīmābharaṇaṃ dattaṃ madhusūdanasya putreṇa /",
  "GK19damkuttu:1071": "paśyantī bibhrāṇāmayi rāgiṇi kiṃ na jihreṣi // DKuṭṭ_536 //",
  "GK19damkuttu:1072": "grāmotpattiraśeṣā praviśantī Siṃharājaviniyogāt /",
  "GK19damkuttu:1073": "Manmathasenāvāsaṃ laghayati te rūpasaubhāgyam // DKuṭṭ_537 //",
  "GK19damkuttu:1074": "āstāmaparo lābho heḍāvukanandisenatanayena /",
  "GK19damkuttu:1075": "Śivadevyā upacāraḥ kriyate yastena paryāptam // DKuṭṭ_538 //",
  "GK19damkuttu:1076": "paśyedaṃ dhavalagṛhaṃ pāśupatācāryabhāvaśuddhena /",
  "GK19damkuttu:1077": "kāritamanaṅgadevyā ābharaṇaṃ pattanasya sakalasya // DKuṭṭ_539 //",
  "GK19damkuttu:1078": "āpaṇikārthasya kuto rājā labhate caturthamapi bhāgam /",
  "GK19damkuttu:1079": "haṭṭapatirāmasenaprasādato Narmadā tamupabhuṅkte // DKuṭṭ_540 //",
  "GK19damkuttu:1080": "puṃstvakhyāpanakāmo na strī na pumān kila prabhusvāmī /",
  "GK19damkuttu:1081": "anubadhnannupahasitastvayā jaḍe svārthayogamanapekṣya // DKuṭṭ_541 //",
  "GK19damkuttu:1082": "vājīkaraṇaikamatirnaranāthānugraheṇa vikhyātaḥ /",
  "GK19damkuttu:1083": "pratyākhyātaḥ sa tathā Ravidevaḥ kiṅkaratvamākāṅkṣan // DKuṭṭ_542 //",
  "GK19damkuttu:1084": "kiṃ kandarpakuṭumbe jāto 'sāvuta vaśīkaraṇayogam /",
  "GK19damkuttu:1085": "jānāti kamapi siddhaṃ yenākṛṣṭāsi sarvabhāvena // DKuṭṭ_543 //",
  "GK19damkuttu:1086": "bālye tāvadayogyā paścādapi vṛddhabhāvaparibhūtā /",
  "GK19damkuttu:1087": "tāruṇye rāgahṛtā yadi gaṇikā bhramatu tadbhikṣām // DKuṭṭ_544 //",
  "GK19damkuttu:1088": "upanaya bhāṇḍakametadyadarjitaṃ māmakena dehena /",
  "GK19damkuttu:1089": "vidadhāmi tīrthayātrāmāssva sukhaṃ preyasā sārdham // DKuṭṭ_545 //",
  "GK19damkuttu:1090": "āryajananinditānāṃ pāpaikarasaprakāśanārīṇām /",
  "GK19damkuttu:1091": "etāvāneva guṇo yadabhīṣṭasamāgamo nirāvaraṇaḥ // DKuṭṭ_546 //",
  "GK19damkuttu:1092": "no dhanalābho lābho lābhaḥ khalu vallabhena saṃsargaḥ /",
  "GK19damkuttu:1093": "akṣigatādarthāptirna bhavati manasaḥ pramodāya // DKuṭṭ_547 //",
  "GK19damkuttu:1094": "gāḍhānurāgabhinnaṃ tāruṇyarasāmṛtena saṃsiktam /",
  "GK19damkuttu:1095": "na bhajati sahṛdayahṛdayaṃ vibhavārjanasambhavā cintā // DKuṭṭ_548 //",
  "GK19damkuttu:1096": "lābhaḥ sa eva paramaḥ paryāptaṃ tena tena tṛptāsmi /",
  "GK19damkuttu:1097": "viniveśya yadutsaṅge nikṣipati mukhe mukhena tāmbūlam // DKuṭṭ_549 //",
  "GK19damkuttu:1098": "surataśramavārikaṇān parimārṣṭi nijāṃśukena gātreṣu /",
  "GK19damkuttu:1099": "yadurasi nidhāya vihasaṃstasya na mūlyaṃ vasundharā sakalā // DKuṭṭ_550 //",
  "GK19damkuttu:1100": "śithilitanijadāraratirmayi saktamanā ananyakartavyaḥ /",
  "GK19damkuttu:1101": "yadasau jitanalarūpastiraskṛtaṃ tena gāṇikyam // DKuṭṭ_551 //",
  "GK19damkuttu:1102": "bahukusumarasāsvādaṃ kurvāṇā madhukarī vidhiniyogāt /",
  "GK19damkuttu:1103": "īdṛkprasavaviśeṣaṃ labhate khalu yena bhavati kṛtakṛtyā // DKuṭṭ_552 //",
  "GK19damkuttu:1104": "ayi sarale tāvadimā upadeśagiro viśanti karṇāntaḥ /",
  "GK19damkuttu:1105": "yāvannāntarbhūtaṃ taccetasi māmakaṃ cetaḥ // DKuṭṭ_553 //",
  "GK19damkuttu:1106": "śrīrastu durgatirvā veśmani vāso mahatyaraṇye vā /",
  "GK19damkuttu:1107": "svarloke narake vā kiṃ bahunā tena me sārdham // DKuṭṭ_554 //",
  "GK19damkuttu:1108": "idamāste 'laṅkaraṇaṃ durjanani gṛhāṇa kiṃ mamaitena /",
  "GK19damkuttu:1109": "tenaiva bhūṣitāhaṃ guṇanidhinā Bhaṭṭaputreṇa // DKuṭṭ_555 //",
  "GK19damkuttu:1110": "ucitasthānaniyuktānyapanīya vibhūṣaṇāni sāvegam /",
  "GK19damkuttu:1111": "evamabhidhāya yāsyasi mātuḥ purataḥ samutsṛjya // DKuṭṭ_556 //",
  "GK19damkuttu:1112": "iti rāgāndhaḥ śrutvā cetasi kurute kadā cidevamidam /",
  "GK19damkuttu:1113": "snehādhiṣṭhitamanasāmavidheyaṃ nāsti nārīṇām // DKuṭṭ_557 //",
  "GK19damkuttu:1114": "jananīṃ janmasthānaṃ bāndhavalokaṃ vasūni jīvaṃ ca /",
  "GK19damkuttu:1115": "puruṣaviśeṣāsaktāḥ sīmantinyastṛṇāya manyante // DKuṭṭ_558 //",
  "GK19damkuttu:1116": "raṇaśirasi hate Vajre vajropamayantranirgatagrāvṇā /",
  "GK19damkuttu:1117": "prāṇānmumoca dayitā na mantravidhinā hṛtā nāma // DKuṭṭ_559 //",
  "GK19damkuttu:1118": "kālavaśenāyāsītpañcatvaṃ dākṣiṇātyamaṇikaṇṭhaḥ /",
  "GK19damkuttu:1119": "premopagatā veśyā tenaiva samaṃ jagāma bhasmatvam // DKuṭṭ_560 //",
  "GK19damkuttu:1120": "Bhāskaravarmaṇi yāte suravasatiṃ vāritāpi bhūpatinā /",
  "GK19damkuttu:1121": "tadduḥkhamasahamānā praviveśa vilāsinī dahanam // DKuṭṭ_561 //",
  "GK19damkuttu:1122": "jvālākarālahutabhuji nagnācāryaḥ papāta Narasiṃhaḥ /",
  "GK19damkuttu:1123": "tasminneva śarīraṃ nijamajuhocchokapīḍitā dāsī // DKuṭṭ_562 //",
  "GK19damkuttu:1124": "prītibharākrāntamatistridaśālayajīvikāṃ kramopanatām /",
  "GK19damkuttu:1125": "aṅgīcakāra muktvā Jīhallā Bhaṭṭaviṣṇumā mṛtyoḥ // DKuṭṭ_563 //",
  "GK19damkuttu:1126": "deśāntarādupete prasādamātreṇa vīkṣite vanite /",
  "GK19damkuttu:1127": "pādayugaṃ tatyajaturna Vāmadevasya samiti nihatasya // DKuṭṭ_564 //",
  "GK19damkuttu:1128": "Bhaṭṭakadambakatanaye yāte vasatiṃ paretanāthasya /",
  "GK19damkuttu:1129": "cakre dehatyāgaṃ raṇadevī vārayoṣitāṃ mukhyā // DKuṭṭ_565 //",
  "GK19damkuttu:1130": "asyāmeva nagaryāṃ draviṇamadāt kālasañcitamaśeṣam /",
  "GK19damkuttu:1131": "premṇākṛṣṭā gaṇikā bhaṭṭātmajanīlakaṇṭhāya // DKuṭṭ_566 //",
  "GK19damkuttu:1132": "iyamapi mayi vihitāsthā mātṛvacaḥśravaṇakaluṣitā kva gatā /",
  "GK19damkuttu:1133": "tyaktvābharaṇaṃ sarvaṃ pravijṛmbhitamanyusaṃvegā // DKuṭṭ_567 //",
  "GK19damkuttu:1134": "utsṛṣṭālaṅkaraṇāṃ pariśeṣitamātṛmuktaparivārām /",
  "GK19damkuttu:1135": "saṃtarpayāmi samprati sarvasvenāpi hariṇākṣīm // DKuṭṭ_568 //",
  "GK19damkuttu:1136": "gehena kiṃ prayojanamanyairapi bandhudāraparivāraiḥ /",
  "GK19damkuttu:1137": "saṃsāragrahakāraṇamekā khalu Mālatī mama hi // DKuṭṭ_569 //",
  "GK19damkuttu:1138": "amṛtakarāvayavairiva ghaṭitā sā dṛḍhataraṃ pariṣvaktā /",
  "GK19damkuttu:1139": "ceto nayati samatvaṃ brahmaṇa ānandarūpasya // DKuṭṭ_570 //",
  "GK19damkuttu:1140": "āvirbhavadātmabhavakṣobhakṣatadhīratā ghanaṃ rabhasāt /",
  "GK19damkuttu:1141": "vigalitakucayugalāvṛtirāliṅgati Mālatī dhanyam // DKuṭṭ_571 //",
  "GK19damkuttu:1142": "nirdayataroṣṭhakhaṇḍanasavyathahuṅkāramūrchitaṃ surate /",
  "GK19damkuttu:1143": "ahaheti vacastasyā apuṇyabhājo na śṛṇvanti // DKuṭṭ_572 //",
  "GK19damkuttu:1144": "smṛtijanmajanitavikṛtivrataticchannaṃ karoti saṃsāram /",
  "GK19damkuttu:1145": "āviddhasuratasaṅgaravimardasaṃkṣobhitā dayitā // DKuṭṭ_573 //",
  "GK19damkuttu:1146": "gāḍhatarāśliṣṭavapurbhajate kāntā pramodasammoham /",
  "GK19damkuttu:1147": "śithilīkṛtā tu kiṃ cidvividhavikāraṃ samucchvasiti // DKuṭṭ_574 //",
  "GK19damkuttu:1148": "santyanyā api satyaṃ puruṣocitakarmapaṇḍitāḥ pramadāḥ /",
  "GK19damkuttu:1149": "sṛṣṭā tu tayā niyataṃ viparītaratikriyāgoṣṭhī // DKuṭṭ_575 //",
  "GK19damkuttu:1150": "tantrīvādyaviśeṣānuddāmānanyajanmanastasyāḥ /",
  "GK19damkuttu:1151": "kuharitarecitakampitasampādananaipuṇaṃ karoti jaḍān // DKuṭṭ_576 //",
  "GK19damkuttu:1152": "lalitāṅgahārajṛmbhitavalitasmitavepanāni Mālatyāḥ /",
  "GK19damkuttu:1153": "paśyañjahāti Kāmaḥ Ratimohanaceṣṭiteṣu bahumānam // DKuṭṭ_577 //",
  "GK19damkuttu:1154": "na grāmyaṃ parihasitaṃ nāvibhramataralito 'kṣivikṣepaḥ /",
  "GK19damkuttu:1155": "suratodyoganirodho dohadadānaṃ na Puṣpabāṇasya // DKuṭṭ_578 //",
  "GK19damkuttu:1156": "nārthaparo lapanaraso na parāśayavedane 'vicakṣaṇatā /",
  "GK19damkuttu:1157": "nāsauṣṭhavaṃ prasaṅgenolvaṇaguṇakīrtaneṣu bhāratyāḥ // DKuṭṭ_579 //",
  "GK19damkuttu:1158": "nāparapuruṣaślāghā na tyāgaḥ kāladeśaveśasya /",
  "GK19damkuttu:1159": "vaidagdhyajanmabhūmergurujaghanabhareṇa mandayātāyāḥ // DKuṭṭ_580 //",
  "GK19damkuttu:1160": "cakrāhvapariṣvajanaṃ haṃsasamāśleṣanakulaparirambham /",
  "GK19damkuttu:1161": "pārāvatāvagūhanamācarati sumadhyamā yathāvasaram // DKuṭṭ_581 //",
  "GK19damkuttu:1162": "tadvakravacanahāsavyavahṛtihṛtamānasasya jāyante /",
  "GK19damkuttu:1163": "anukūlasundarā api bharaṇīyabharāya kevalaṃ dārāḥ // DKuṭṭ_582 //",
  "GK19damkuttu:1164": "sūcayati pṛthakkaraṇaṃ bhrātaṚṇāṃ vakti viṣamaśīlatvam /",
  "GK19damkuttu:1165": "vivṛṇoti gṛhavisaṃsthāmabhinandati pitṛkulasya guṇavattām // DKuṭṭ_583 //",
  "GK19damkuttu:1166": "anyasutapakṣapātaṃ kathayati mātustiraskaroti patim /",
  "GK19damkuttu:1167": "pārśvanimagnā jāyā mā yātu vimucya kārmukaṃ Madanaḥ // DKuṭṭ_584 //",
  "GK19damkuttu:1168": "evaṃ kṛte 'pi sundari yadi tiṣṭhati nāyakaḥ prakṛtyaiva /",
  "GK19damkuttu:1169": "itthaṃ pathi parimoṣastvatsakhyā naipuṇena vaktavyaḥ // DKuṭṭ_585 //",
  "GK19damkuttu:1170": "gṛhakāryavyagratayā cittagrahaṇāya vā kulastrīṇām /",
  "GK19damkuttu:1171": "nāyāte bhavati sakhī prāvṛḍghanakaluṣite diśāṃ cakre // DKuṭṭ_586 //",
  "GK19damkuttu:1172": "pragrīvakaśayanagatā sphārībhavadātmasambhavavikārā /",
  "GK19damkuttu:1173": "tvanmārganihitanetrā gītāmanyena gītikāmaśṛṇot // DKuṭṭ_587 //",
  "GK19damkuttu:1174": "yadi jīvitena kṛtyaṃ saṃbhāvaya virahiṇi priyaṃ tūrṇam /",
  "GK19damkuttu:1175": "ghanarasitasya hi purataḥ kadalīdalakomalaḥ kuliśapātaḥ // DKuṭṭ_588 //",
  "GK19damkuttu:1176": "ākarṇya māmavādīddhanyāstā yuvatayaḥ sakhi kaṭhorāḥ /",
  "GK19damkuttu:1177": "yā viṣahante dīrghaṃ priyatamavirahānalāsaṅgam // DKuṭṭ_589 //",
  "GK19damkuttu:1178": "mama tu dināntarite 'pi preyasi labdhvā sahāyasāmagrīm /",
  "GK19damkuttu:1179": "vidadhāti Makaraketana utkalikāvidhuritaṃ hṛdayam // DKuṭṭ_590 //",
  "GK19damkuttu:1180": "utkaṇṭhayati bhṛśaṃ māṃ samīraṇo bakulakusumagandhāḍhyaḥ /",
  "GK19damkuttu:1181": "pracyāvayanti dhairyānmadhuradhvanitaiḥ kalāpabhṛtaḥ // DKuṭṭ_591 //",
  "GK19damkuttu:1182": "sataḍinmiladbalākāmasitāmbudharāvalīṃ samudyantīm /",
  "GK19damkuttu:1183": "utsahate sā vīkṣitumaviralamāliṅgito yayā kāntaḥ // DKuṭṭ_592 //",
  "GK19damkuttu:1184": "svecchāgamanalaghutvaṃ bahulāpāyaṃ niśāsu panthānam /",
  "GK19damkuttu:1185": "na vicārayanti mahilā abhīṣṭatamasaṅgatāvutkāḥ // DKuṭṭ_593 //",
  "GK19damkuttu:1186": "kriyatāṃ bhūṣaṇaśobhā tvarayati me mānasaṃ Manojanmā /",
  "GK19damkuttu:1187": "rañjayati mano nitarāṃ kaladhautaniveśitaṃ ratnam // DKuṭṭ_594 //",
  "GK19damkuttu:1188": "ghanajaladāvṛtakakubhi pradoṣasamaye pradoṣagamanāya /",
  "GK19damkuttu:1189": "vidadhānayā kubuddhiṃ rāgāndhe kimidamārabdham // DKuṭṭ_595 //",
  "GK19damkuttu:1190": "vacanaprapañcasāraṃ jāyāśritamanyadeśasambaddham /",
  "GK19damkuttu:1191": "puruṣamabhigantukāmā naveyamabhisārikā dṛṣṭā // DKuṭṭ_596 //",
  "GK19damkuttu:1192": "daradhautatilakaracanāṃ galadambhobindululitakeśāgrām /",
  "GK19damkuttu:1193": "timyattanulīnāvṛticaṇḍānilasalilapātakaṇṭakitām // DKuṭṭ_597 //",
  "GK19damkuttu:1194": "avibhāvitasamaviṣamapraskhaladaṅghriṃ sahāyakaralagnām /",
  "GK19damkuttu:1195": "purato 'dhvanaḥ pramāṇaṃ muhurmuhuḥ sādhvasena pṛcchantīm // DKuṭṭ_598 //",
  "GK19damkuttu:1196": "anyasmin pretapatau vyagre kṛcchreṇa kathamapi prāptām /",
  "GK19damkuttu:1197": "tatkālayogyaparijananiveditāmiti vikalpya saha sacivaiḥ // DKuṭṭ_599 //",
  "GK19damkuttu:1198": "kiṃ premṇo 'yaṃ mahimā kimutānantyaṃ dhanapralobhasya /",
  "GK19damkuttu:1199": "kiṃ vānyataḥ pravṛttā praveśitā vātavarṣeṇa // DKuṭṭ_600 //",
  "GK19damkuttu:1200": "saṃnihitakalatrāṇāmanucitamiti bāhyalokasaṃvadanāt /",
  "GK19damkuttu:1201": "anyasminnudavasite visarjitāmiṣṭamālatīkena // DKuṭṭ_601 //",
  "GK19damkuttu:1202": "lokena hāsyamānāṃ bibhrāṇāṃ vāsasī jalaklinne /",
  "GK19damkuttu:1203": "rūpamadamutsṛjantīṃ vailakṣyavrīḍitena natavadanām // DKuṭṭ_602 //",
  "GK19damkuttu:1204": "paścāttāpagṛhītāṃ kaṇṭakadarbhāgrabhinnapādatalām /",
  "GK19damkuttu:1205": "asmadvacaḥ smarantīṃ drakṣyantyabhisārikāṃ sukarmāṇaḥ // DKuṭṭ_603 //",
  "GK19damkuttu:1206": "iti paruṣamabhidadhānāṃ mātaramavadhīrya yuṣmadabhyāsam /",
  "GK19damkuttu:1207": "caurahatakā vrajantīṃ vidrāvitarakṣiṇaḥ sakhīṃ mumuṣuḥ // DKuṭṭ_604 //",
  "GK19damkuttu:1208": "eṣā prapañcaracanā yadi bhavati vṛthā punaḥ purastasya /",
  "GK19damkuttu:1209": "vaṇigidamupetya vakṣyati sahāyaparicodito bhavatīm // DKuṭṭ_605 //",
  "GK19damkuttu:1210": "pūrvādattasyopari muktāhārasya kedarāstriṃśat /",
  "GK19damkuttu:1211": "paricārikayānītā anyānapi mṛgayate vyayasya kṛte // DKuṭṭ_606 //",
  "GK19damkuttu:1212": "yattu ghanasārakuṅkumacandanadhūpādi muktakaṃ dattam /",
  "GK19damkuttu:1213": "tatsampuṭake likhitaṃ śṛṇu piṇḍanikāṃ karomi te purataḥ // DKuṭṭ_607 //",
  "GK19damkuttu:1214": "etāvantaṃ kālaṃ nāvaṣṭabhyārthitā tvamasi /",
  "GK19damkuttu:1215": "riktaṃ bhāṇḍasthānaṃ sāmpratamiti yācanā kriyate // DKuṭṭ_608 //",
  "GK19damkuttu:1216": "evaṃvādini tasminkiṃ cillajjānatā kṣaṇaṃ sthitvā /",
  "GK19damkuttu:1217": "praśritayā vācā vācyaḥ savailakṣyam // DKuṭṭ_609 //",
  "GK19damkuttu:1218": "hārastavaiva tiṣṭhatu madhyasthasthāpitena mūlyena /",
  "GK19damkuttu:1219": "śeṣaṃ tato yadanyattaddivasaiḥ saṃpādayiṣyāmi // DKuṭṭ_610 //",
  "GK19damkuttu:1220": "iyamapi kapaṭagrathanā ṣaṇḍasamā cettad īdṛgabhidheyam /",
  "GK19damkuttu:1221": "āśaṅkante 'niṣṭaṃ kātarahṛdayā hi yoṣitaḥ prāyaḥ // DKuṭṭ_611 //",
  "GK19damkuttu:1222": "apaṭuśarīre svāmini vijñaptā bhagavatī mayā gatvā /",
  "GK19damkuttu:1223": "bhavatu nirāmayadeho jīvitanāthastava prasādena // DKuṭṭ_612 //",
  "GK19damkuttu:1224": "sampannavāñchitāhaṃ balyupahāreṇa pūjayiṣyāmi /",
  "GK19damkuttu:1225": "sāmagrīviraheṇa tu na vitīrṇā tatra me manasi śūkā // DKuṭṭ_613 //",
  "GK19damkuttu:1226": "asmin vyarthībhūte riktīkṛtaśīrṇaveśmano dāham /",
  "GK19damkuttu:1227": "utpādya mandagāmini sarvavināśaḥ prakāśamupaneyaḥ // DKuṭṭ_614 //",
  "GK19damkuttu:1228": "snigdhatvamalaṃ buddhvā sahabhojanaśayanavasanaliṅgena /",
  "GK19damkuttu:1229": "ebhirupāyadravyairvāntaviriktastvayā kāryaḥ // DKuṭṭ_615 //",
  "GK19damkuttu:1230": "vārdhuṣikakadarthanayā bhogadhvaṃsātsahāyavacanairvā /",
  "GK19damkuttu:1231": "avadhārite 'pi nipuṇaṃ varagātri viluptasāratve // DKuṭṭ_616 //",
  "GK19damkuttu:1232": "paruṣavaconirdhāraṇamāyatyāmīhitopaghātīti /",
  "GK19damkuttu:1233": "yatnādamī vidheyā gamyasya vimokṣaṇopāyāḥ // DKuṭṭ_617 //",
  "GK19damkuttu:1234": "pṛthagāsananirdeśaḥ pratyutthānādikeṣu śaithilyam /",
  "GK19damkuttu:1235": "sāsūyasopahāsā ālāpā marmavedhi parihasitam // DKuṭṭ_618 //",
  "GK19damkuttu:1236": "tatpratipakṣaślāghā tadadhikaguṇarāgakīrtanāvṛttiḥ /",
  "GK19damkuttu:1237": "vadati priyamābhīkṣṇyaṃ bahupralāpitvadūṣaṇākhyānam // DKuṭṭ_619 //",
  "GK19damkuttu:1238": "vacanāntaropaghātaistatprastutasaṃkathāsamākṣepaḥ /",
  "GK19damkuttu:1239": "tadvyavahārajugupsā savyapadeśastadantikatyāgaḥ // DKuṭṭ_620 //",
  "GK19damkuttu:1240": "vyājena kālaharaṇaṃ svāpāvasare vivartanaṃ śayane /",
  "GK19damkuttu:1241": "nidrābhibhavakhyāpanamudvegaḥ sammukhīkaraṇe // DKuṭṭ_621 //",
  "GK19damkuttu:1242": "guhyasparśanirodhaḥ svabhāvasaṃsthā ratābhiyogeṣu /",
  "GK19damkuttu:1243": "cumbati vadanavikūṇanamāliṅgati kaṭhinagātrasaṃkocaḥ // DKuṭṭ_622 //",
  "GK19damkuttu:1244": "asahiṣṇutvaṃ prahaṇanakararuhadaśanakṣatiprasaṅgeṣu /",
  "GK19damkuttu:1245": "dīrgharate nirvedaḥ svapihīti vaco 'bhiyojake bhūyaḥ // DKuṭṭ_623 //",
  "GK19damkuttu:1246": "tadaśaktāvanubandho vaidagdhyavikāśane tathā hāsaḥ /",
  "GK19damkuttu:1247": "rātryavasānaspṛhayā punaḥ punaryāmikapraśnaḥ // DKuṭṭ_624 //",
  "GK19damkuttu:1248": "niḥsaraṇaṃ vāsagṛhāduṣasi samutthāya talpatastvarayā /",
  "GK19damkuttu:1249": "sarabhasamudīrayantyā niśā prabhātā prabhāteti // DKuṭṭ_625 //",
  "GK19damkuttu:1250": "ubhayecchayā pravṛttaṃ nirupādhi prema bhavati ramaṇīyam /",
  "GK19damkuttu:1251": "anyonyasamāsaktau saṃsthānamivābhijātamaṇihemnoḥ // DKuṭṭ_626 //",
  "GK19damkuttu:1252": "yastvekāśrayarāgaḥ paribhavadaurbalyadainyanāśānām /",
  "GK19damkuttu:1253": "sa nidānamasaṃdigdhaṃ sītāṃ prati daśamukhasyeva // DKuṭṭ_627 //",
  "GK19damkuttu:1254": "yāni haranti manāṃsi smitavīkṣitajalpitāni raktānām /",
  "GK19damkuttu:1255": "tānyeva viraktānāṃ pratibhānti vivartitānīva // DKuṭṭ_628 //",
  "GK19damkuttu:1256": "vidadhātu kimapi kathamapi nigṛhyamāṇā muhūrtamāsiṣye /",
  "GK19damkuttu:1257": "iti yatra manaḥ strīṇāṃ tatrāpi rate ramanti paśutulyāḥ // DKuṭṭ_629 //",
  "GK19damkuttu:1258": "yatra na madanavikārāḥ sadbhāvasamarpaṇaṃ na gātrāṇām /",
  "GK19damkuttu:1259": "tasminnujjhitabhāve paśukarmaṇi paśava eva rajyante // DKuṭṭ_630 //",
  "GK19damkuttu:1260": "avadhīraṇayopahataḥ pratidivasaṃ hīyamānasadbhāvaḥ /",
  "GK19damkuttu:1261": "abhimānavānmanuṣyo yoṣitamūḍhāmapi tyajati // DKuṭṭ_631 //",
  "GK19damkuttu:1262": "sākṣinikocaṃ sakhyāḥ pāṇitalaṃ pāṇinā samāhatya /",
  "GK19damkuttu:1263": "yaṃ naramupahasati strī dadātu tasmai mahī randhram // DKuṭṭ_632 //",
  "GK19damkuttu:1264": "puruṣāntaraguṇakīrtanamanyoddeśena cātmano nindām /",
  "GK19damkuttu:1265": "śṛṇvannapi yaḥ svasthaḥ svastho 'sau kālapāśabaddho 'pi // DKuṭṭ_633 //",
  "GK19damkuttu:1266": "avagatyābhiprāyaṃ svāminyāḥ parijano 'pi yaṃ puruṣam /",
  "GK19damkuttu:1267": "vyavaharati tiraskurvaṃstasya na mūlyaṃ varāṭikāḥ pañca // DKuṭṭ_634 //",
  "GK19damkuttu:1268": "tattvātattvasamutthavyavahṛtayoryo 'ntaraṃ na jānāti /",
  "GK19damkuttu:1269": "sthānaṃ bhavati sa Paśupatirapasaṃśayamardhacandralābhasya // DKuṭṭ_635 //",
  "GK19damkuttu:1270": "kramagalitagauravāṃśo riktatayā lāghavaṃ parāpatitaḥ /",
  "GK19damkuttu:1271": "aprāptaparicchedataṭaḥ plavate 'sau yuvatisarasi kumanuṣyaḥ // DKuṭṭ_636 //",
  "GK19damkuttu:1272": "yatnena kapaṭaghaṭitāñśṛṅgārajñāpanārthamanubhāvān /",
  "GK19damkuttu:1273": "ratiśilpajīvikābhirmūḍhāstattvena gṛhṇanti // DKuṭṭ_637 //",
  "GK19damkuttu:1274": "yā dhanahāryā nāryo nirmaryādāḥ svakāryatātparyāḥ /",
  "GK19damkuttu:1275": "tābhirapi samīhante bata mandāḥ saṃgatamajaryam // DKuṭṭ_638 //",
  "GK19damkuttu:1276": "aparokṣadhano gamyaḥ śrīmānapi nānyatheti nirdiṣṭam /",
  "GK19damkuttu:1277": "Kandarpaśāstrakāraiḥ kutaḥ kathā luptavibhaveṣu // DKuṭṭ_639 //",
  "GK19damkuttu:1278": "vyāsamunināpi gītaṃ dvāveva narādhamau mano dahataḥ /",
  "GK19damkuttu:1279": "yo 'nāḍhyaḥ kāmayate kupyati yaścāprabhutvayukto 'pi // DKuṭṭ_640 //",
  "GK19damkuttu:1280": "kṣīṇadravye dehini dārā api nādareṇa vartante /",
  "GK19damkuttu:1281": "kimutādānaikarasāḥ śarīrapaṇavṛttayo dāsyaḥ // DKuṭṭ_641 //",
  "GK19damkuttu:1282": "aviditaheyādeyāstiryañco 'pi tyajanti pītarasam /",
  "GK19damkuttu:1283": "kusumaṃ kimu kāryavido veśyā naramāttasarvasvam // DKuṭṭ_642 //",
  "GK19damkuttu:1284": "utpādayati sadāno rāgaṃ rāgātmako yathābhyadhikam /",
  "GK19damkuttu:1285": "nirdāno 'pi sadā no niḥsaṃdehaṃ tathaiva manujanmā // DKuṭṭ_643 //",
  "GK19damkuttu:1286": "yadatītaṃ tadatītaṃ bhāvini lābhe 'pi nātibahumānaḥ /",
  "GK19damkuttu:1287": "tatkālahastanipatitamaniyatapuṃsāṃ mude vittam // DKuṭṭ_644 //",
  "GK19damkuttu:1288": "pīḍitamadhu madhujālaṃ tucchībhūtaṃ ca manmathāgrastam /",
  "GK19damkuttu:1289": "muñcanti madanaśeṣaṃ kṣudrāśca prakaṭarāmāśca // DKuṭṭ_645 //",
  "GK19damkuttu:1290": "ekaḥ krīṇātyadya prāto bhavitā tathāparaḥ kretā /",
  "GK19damkuttu:1291": "anyavaśe kṣaṇamekaṃ na vikrayaḥ śāśvato 'sti veśyānām // DKuṭṭ_646 //",
  "GK19damkuttu:1292": "saṃdarśitaparamārthaṃ bhrūkṣepakaṭākṣadṛṣṭahasitādi /",
  "GK19damkuttu:1293": "śṛṇvantu ye sakarṇāstatkṛtamanyatra saṃkrāntam // DKuṭṭ_647 //",
  "GK19damkuttu:1294": "yadi nāma nirākaraṇe na samarthā chinnakāryabandhe 'pi /",
  "GK19damkuttu:1295": "kā cinmahānubhāvā boddhavyaṃ tadapi cetanāvadbhiḥ // DKuṭṭ_648 //",
  "GK19damkuttu:1296": "tenārthenopakṛtaṃ tayāpi tasya svadehadānena /",
  "GK19damkuttu:1297": "taccātītaṃ samprati nirarthakaḥ śuṣkaśṛṅgāraḥ // DKuṭṭ_649 //",
  "GK19damkuttu:1298": "avadhīraṇā rasāyanamapamāno bhavati yasya parituṣṭyai /",
  "GK19damkuttu:1299": "yogyo 'sau puruṣakharaḥ kharataranirbhartsanoktilakuṭānām // DKuṭṭ_650 //",
  "GK19damkuttu:1300": "dīpajvālālalane vrajataḥ khalu nirvṛtiṃ tayostviyān bhedaḥ /",
  "GK19damkuttu:1301": "prathamā snehena vinā tathāparā snehayogena // DKuṭṭ_651 //",
  "GK19damkuttu:1302": "dharmaḥ kāmādabhinavaguṇavanniḥsvasya madanarogavataḥ /",
  "GK19damkuttu:1303": "artho 'rthavato 'bhigamātkāmaḥ samaratanaropabhogena // DKuṭṭ_652 //",
  "GK19damkuttu:1304": "yastu na dharmaprāptyai nārthāya na kāmasādhanopāyaḥ /",
  "GK19damkuttu:1305": "sa pumānsaccaritadhanaiḥ paryanuyuktaḥ kimācaṣṭe // DKuṭṭ_653 //",
  "GK19damkuttu:1306": "kāmodvegagṛhītaṃ dhūrtairupahasyamānaśṛṅgāram /",
  "GK19damkuttu:1307": "dāridryahataṃ yauvanamabudhānāṃ kevalaṃ vipade // DKuṭṭ_654 //",
  "GK19damkuttu:1308": "vyapagatakoṣe rāgiṇi yāti layaṃ pānamātralābhahṛtā /",
  "GK19damkuttu:1309": "kṣudrā madhukarikābje na tu gaṇikā cintitasvārthā // DKuṭṭ_655 //",
  "GK19damkuttu:1310": "yāsāṃ kāryāpekṣā sakaṭākṣanirīkṣaṇe 'pi veśyānām /",
  "GK19damkuttu:1311": "darśanamātrakṣubhitairvañcyante tāḥ kathaṃ puruṣaiḥ // DKuṭṭ_656 //",
  "GK19damkuttu:1312": "kleśāya durgatānāṃ mānastutigātrabhaṅgavinyāsam /",
  "GK19damkuttu:1313": "gaṇikābhinayacatuṣṭayamākṛṣṭyai svāpateyapuṣṭānām // DKuṭṭ_657 //",
  "GK19damkuttu:1314": "kiṃ dhakṣyati bhūyo 'pi jvalanastaṃ tādṛśaṃ kulāṅgāram /",
  "GK19damkuttu:1315": "yo dahyate 'virāmaṃ viraktadāsītiraskāraiḥ // DKuṭṭ_658 //",
  "GK19damkuttu:1316": "gṛhametadīśvarāṇāṃ kāntāraṃ duṣpraveśamanyeṣām /",
  "GK19damkuttu:1317": "pūtkṛtamidamudbhujayā na Mālatī kāmasattradānaparā // DKuṭṭ_659 //",
  "GK19damkuttu:1318": "iti coditagṛhaceṭīnigaditakaṭukākṣarānyakṛtalakṣyāḥ /",
  "GK19damkuttu:1319": "ākarṇayato vāco daivopahatasya tasya marmabhidaḥ // DKuṭṭ_660 //",
  "GK19damkuttu:1320": "evamabhidhīyamāno no budhyati yadi paśurnarākāraḥ /",
  "GK19damkuttu:1321": "tadidaṃ sundari vācyaḥ praśritavacasā tvayā kāmī // DKuṭṭ_661 //",
  "GK19damkuttu:1322": "prīyata eva tavopari hṛdayaṃ me kiṃ tu gurujanādhīnā /",
  "GK19damkuttu:1323": "mātṛvacotikramaṇaṃ na samarthā saṃvidhātumaham // DKuṭṭ_662 //",
  "GK19damkuttu:1324": "arhasi tāvadatastvaṃ gantumitaḥ katipayānyapi dināni /",
  "GK19damkuttu:1325": "punarapi bhavataiva samaṃ bhoktavyaṃ jīvalokasukham // DKuṭṭ_663 //",
  "GK19damkuttu:1326": "nirvāsite tu tasmin yaḥ kāmī pūrvamujjhito bhuktvā /",
  "GK19damkuttu:1327": "tasya prāptavibhūteryuktiriyaṃ bhinnasaṃdhāne // DKuṭṭ_664 //",
  "GK19damkuttu:1328": "upavanalīlāviharaṇahāvojjvalamañjulasya saha tena /",
  "GK19damkuttu:1329": "varṇanamitivṛttasya smarajavikārāśca vīkṣite tasmin // DKuṭṭ_665 //",
  "GK19damkuttu:1330": "idamupavanamatidhanyaṃ nirbharamāliṅgitaṃ surabhilakṣmyā /",
  "GK19damkuttu:1331": "matskandhārpitapāṇirbabhrāma sa yatra jīvitādhīśaḥ // DKuṭṭ_666 //",
  "GK19damkuttu:1332": "sakhya ito bhramarakulatrāsitayā priyatamo mayā sahasā /",
  "GK19damkuttu:1333": "vakrībhavatpayodharamupagūḍho dhīrasītkāram // DKuṭṭ_667 //",
  "GK19damkuttu:1334": "raṇadindindiravṛnde kūjatkalakaṇṭharāvaramaṇīye /",
  "GK19damkuttu:1335": "atrātimuktakagṛhe marudīraṇavidhutakusumasaṃchanne // DKuṭṭ_668 //",
  "GK19damkuttu:1336": "mayi jātādhikarāgo balavati madane sahāyasāmagryā /",
  "GK19damkuttu:1337": "kāntaḥ pallavaśayane no tṛptimagādviviktakāryeṣu // DKuṭṭ_669 //",
  "GK19damkuttu:1338": "preṅkholanavitaraṇayuktyā vidhyan pārśvayornakhairdhūrtaḥ /",
  "GK19damkuttu:1339": "cakre māṃ madanamayīṃ vratatipreṅkhāmimāṃ samārūḍhām // DKuṭṭ_670 //",
  "GK19damkuttu:1340": "spṛhaṇīyo 'yamaśokaḥ spṛṣṭo yadvallabhena hastena /",
  "GK19damkuttu:1341": "asmadavataṃsakārthaṃ nūtanadalapallavān vicārayatā // DKuṭṭ_671 //",
  "GK19damkuttu:1342": "asminsahakāratale tasyotsaṅge salīlamāsīnā /",
  "GK19damkuttu:1343": "aśṛṇavamahamiti vācaḥ paśyantī vilasitāni taruṇānām // DKuṭṭ_672 //",
  "GK19damkuttu:1344": "utthāpaya Mānarase dayitaṃ caraṇāgranipatitaṃ tūrṇam /",
  "GK19damkuttu:1345": "atyākṛṣṭaṃ truṭyati sudṛḍhamapi premabandhanaṃ mūḍhe // DKuṭṭ_673 //",
  "GK19damkuttu:1346": "tiṣṭhannapi yātasamaḥ kiṃ tena nivāritena sakhi paśunā /",
  "GK19damkuttu:1347": "yāmīti niṣprakampaṃ viniḥsṛtā yasya Mādhave vāṇī // DKuṭṭ_674 //",
  "GK19damkuttu:1348": "āyuḥsāraṃ yauvanamṛtusāraḥ kusumasāyakavayasyaḥ /",
  "GK19damkuttu:1349": "sundari jīvitasāro ratibhogasukhāmṛtāsvādaḥ // DKuṭṭ_675 //",
  "GK19damkuttu:1350": "ramyaṃ kusumastabakaṃ kuru me priya kaiṅkirātamavataṃsam /",
  "GK19damkuttu:1351": "tiṣṭhatu vā kimanena pratyagramaśokakisalayaṃ cāru // DKuṭṭ_676 //",
  "GK19damkuttu:1352": "āstāmāstāmetatprāpaya māṃ sinduvāramabhirāmam /",
  "GK19damkuttu:1353": "nahi nahi rājati sutarāṃ cūtadrumamañjarī karṇe // DKuṭṭ_677 //",
  "GK19damkuttu:1354": "dhiktāruṇyamakāntaṃ dhikkāntaṃ yauvanena rahitaṃ ca /",
  "GK19damkuttu:1355": "dhiktaddvayamapi Manmathasāmarthyavikāsitaṃ vinā suratam // DKuṭṭ_678 //",
  "GK19damkuttu:1356": "janito 'pyaparādhaśatairvāme tasmiṃściraprarūḍho 'pi /",
  "GK19damkuttu:1357": "avagatamadhunā sakhyo na vasantamatītya vartate mānaḥ // DKuṭṭ_679 //",
  "GK19damkuttu:1358": "varṣaśatasya sa sāraḥ kālalavaḥ prathamamelakasthānam /",
  "GK19damkuttu:1359": "sacakitamāgacchantī sotkalikā yatra dṛśyate ramaṇī // DKuṭṭ_680 //",
  "GK19damkuttu:1360": "kiṃ nirmito 'si dhātrā navo 'paraḥ kimu vasantaguṇa eṣaḥ /",
  "GK19damkuttu:1361": "kusumaśarapūrṇatūṇaḥ kimutābhavadanya eva Kandarpaḥ // DKuṭṭ_681 //",
  "GK19damkuttu:1362": "no paśyasi yadi kakubhaḥ pracurojjvalasurabhikusumaramaṇīyāḥ /",
  "GK19damkuttu:1363": "parabhṛtakūjitamiśrānna śṛṇoṣi yadi dvirephajhaṅkārān // DKuṭṭ_682 //",
  "GK19damkuttu:1364": "gandhaṃ yadi no labhase vāsitadigvyoma sumanasāṃ hṛdyam /",
  "GK19damkuttu:1365": "anubhavasi yadi sparśaṃ no śītaladākṣiṇātyapavanasya // DKuṭṭ_683 //",
  "GK19damkuttu:1366": "rasanendriyaikaśeṣaḥ parasaṃcāryo janena paribhūtaḥ /",
  "GK19damkuttu:1367": "nārhasi tato 'pi muktvā nijāśrayaṃ gantumanyato nitarām // DKuṭṭ_684 //",
  "GK19damkuttu:1368": "asminsarasi salīlaṃ karayantraviniryadambudhārābhiḥ /",
  "GK19damkuttu:1369": "dayitena tāḍitāhaṃ mayāpyasāvāhato mṛṇālikayā // DKuṭṭ_685 //",
  "GK19damkuttu:1370": "punarantarjalamagno māmupagamyāvibhāvitaḥ sahasā /",
  "GK19damkuttu:1371": "uccikṣepa sahāsaṃ hāsitasaṃnihitaparivāraḥ // DKuṭṭ_686 //",
  "GK19damkuttu:1372": "saṃsaktārdrāvaraṇaṃ jaghanaṃ naḥ paśyatastadā tasya /",
  "GK19damkuttu:1373": "prathamākāṅkṣākūtaṃ bheje sambhogaśṛṅgāraḥ // DKuṭṭ_687 //",
  "GK19damkuttu:1374": "kālapradeśaveśavyāpārasthitiviśeṣaghaṭanābhiḥ /",
  "GK19damkuttu:1375": "cirarūḍho 'pi hi yūnāṃ navatvamupanīyate rāgaḥ // DKuṭṭ_688 //",
  "GK19damkuttu:1376": "sādaramarpayato 'bjaṃ gotraskhalanāparādhinastasya /",
  "GK19damkuttu:1377": "sakhyaḥ smarāmi sahasā vilakṣatāṃ kliṣṭahasitasya // DKuṭṭ_689 //",
  "GK19damkuttu:1378": "pratyagranakhavraṇite stanāntare kṣipati locane spṛhayā /",
  "GK19damkuttu:1379": "preyasi hrītācchādanamakaravamahamabjinīpatram // DKuṭṭ_690 //",
  "GK19damkuttu:1380": "kṣiptvātarkitamambho garbhitanalinīpalāśapuṭamārāt /",
  "GK19damkuttu:1381": "āhatayā yadvikṛtaṃ svasthadhiyā tanna śakyate kartum // DKuṭṭ_691 //",
  "GK19damkuttu:1382": "suśliṣṭo hāvavidhirmadanālasagātrajṛmbhitaṃ lalitam /",
  "GK19damkuttu:1383": "gūḍhasthānaprakaṭanamaṅgulivisphoṭanaṃ smitaṃ subhagam // DKuṭṭ_692 //",
  "GK19damkuttu:1384": "nīvivimocanabandhau muhurmuhuḥ keśapāśaviśleṣaḥ /",
  "GK19damkuttu:1385": "svādharadaśanagrahaṇaṃ bālakaparicumbanaṃ ratotsukatā // DKuṭṭ_693 //",
  "GK19damkuttu:1386": "sākāṅkṣitaṃ kṣipantyāstaralāyatalocane muhuḥ kāmye /",
  "GK19damkuttu:1387": "uddiśya tadvayasyakamiti śokagrastavarṇagiraḥ // DKuṭṭ_694 //",
  "GK19damkuttu:1388": "ekībhāvaṃ gatayorjalapayasormitracetasośca tathā /",
  "GK19damkuttu:1389": "vyatirekakṛtau śaktirhaṃsānāṃ durjanānāṃ ca // DKuṭṭ_695 //",
  "GK19damkuttu:1390": "atipelavamatiparimitavarṇaṃ laghutaramudāharati śaṇṭhaḥ /",
  "GK19damkuttu:1391": "paramārthataḥ sa hṛdayaṃ vahati punaḥ kālakūṭaghaṭitamiva // DKuṭṭ_696 //",
  "GK19damkuttu:1392": "yena tadā māmūce parijanamutsārya vivṛtanaṭamanyuḥ /",
  "GK19damkuttu:1393": "darśitahitasvarūpaḥ parapīḍākaraṇapaṇḍitaḥ prakhalaḥ // DKuṭṭ_697 //",
  "GK19damkuttu:1394": "aviditaguṇāntarāṇāṃ ko doṣaḥ prāntadeśavāsānām /",
  "GK19damkuttu:1395": "svādhīnakuṅkumā api yadvidadhati bahumatiṃ nīle // DKuṭṭ_698 //",
  "GK19damkuttu:1396": "kva mahītalarambhā tvaṃ nyakkṛtacandraprabhā svadeharucā /",
  "GK19damkuttu:1397": "Citralatā kva varākī nīcairupasevitā voṭā // DKuṭṭ_699 //",
  "GK19damkuttu:1398": "yasyārthe na vigaṇitāḥ prahvātmāno mahādhanāḥ kulajāḥ /",
  "GK19damkuttu:1399": "so 'dya hṛdayena tasyāṃ tvayi tiṣṭhati bāhyavṛttena // DKuṭṭ_700 //",
  "GK19damkuttu:1400": "tāmeva samācaraṇāṃ sadasadbhāvapravartitāṃ nipuṇaiḥ /",
  "GK19damkuttu:1401": "vindanti tatra kuśalāḥ snehavirūkṣaprabhedena // DKuṭṭ_701 //",
  "GK19damkuttu:1402": "tava tu virūḍhapremṇastatkarmavivecanaṃ manovṛttiḥ /",
  "GK19damkuttu:1403": "nāruhatīti mayaivaṃ niveditaṃ pāricityena // DKuṭṭ_702 //",
  "GK19damkuttu:1404": "iti durjanāhiniḥsṛtavāgviṣadūṣitasamastavapuṣo me /",
  "GK19damkuttu:1405": "īrṣyārujaḥ pravṛddhāścirarūḍhapraṇayakhaṇḍanaprabhavāḥ // DKuṭṭ_703 //",
  "GK19damkuttu:1406": "laghuhṛdayatayā yasmāddurbhāṣitavajrapātavihatānām /",
  "GK19damkuttu:1407": "vaktṛviśeṣavitarko na spṛśati prāyaśo manaḥ strīṇām // DKuṭṭ_704 //",
  "GK19damkuttu:1408": "priyamapi vadan durātmā kṣipati vipatsāgare duruttare /",
  "GK19damkuttu:1409": "āsādya prāṇabhṛto mṛtaye parileḍhi jihvayā khaḍgaḥ // DKuṭṭ_705 //",
  "GK19damkuttu:1410": "hitamadhurākṣaravāṇīvyavahāramanupraviśya tallīnam /",
  "GK19damkuttu:1411": "saralā durāśayānāmupaghātaṃ phalata eva vindanti // DKuṭṭ_706 //",
  "GK19damkuttu:1412": "parasaṃtāpavinodo yatrāhani na prayāti niṣpattim /",
  "GK19damkuttu:1413": "antarmanā asādhurna gaṇayati tadāyuṣo madhye // DKuṭṭ_707 //",
  "GK19damkuttu:1414": "divasāntānabhinandati bahu manute teṣu janmano lābham /",
  "GK19damkuttu:1415": "ye yānti duṣṭabuddheḥ paropatāpābhiyogena // DKuṭṭ_708 //",
  "GK19damkuttu:1416": "vikasitavadanaḥ prakhalaḥ protphullavilocano yathā bhramati /",
  "GK19damkuttu:1417": "manye tathā na jātaḥ sadahitakaraṇaśramo vandhyaḥ // DKuṭṭ_709 //",
  "GK19damkuttu:1418": "śaṭhamṛgayuḥ kusṛtiśarairajñātapratividhānasādhumṛgān /",
  "GK19damkuttu:1419": "abhyastalakṣavedho nighnanna pariśramaṃ vrajati // DKuṭṭ_710 //",
  "GK19damkuttu:1420": "anukūlavarapurandhriṣu puruṣāṇāṃ baddhamūlarāgāṇām /",
  "GK19damkuttu:1421": "nayati mano duḥśīlaḥ kusumāstro hīnapātreṣu // DKuṭṭ_711 //",
  "GK19damkuttu:1422": "sāvaraṇaṃ vrajato 'nyāṃ kautukadṛṣṭyā prasaṅgato dayitān /",
  "GK19damkuttu:1423": "buddhvāpi vidagdhadhiyo vartante nāṭyadharmeṇa // DKuṭṭ_712 //",
  "GK19damkuttu:1424": "satyaṃ premaṇi vṛddhe vyathayati hṛdayaṃ manāgapi skhalitam /",
  "GK19damkuttu:1425": "avadhṛtanijamāhātmyāstadapi na dhīrā vimuhyanti // DKuṭṭ_713 //",
  "GK19damkuttu:1426": "svacchandaṃ pibatu rasaṃ bhrāntvā bhrāntvā vanāni kusumeṣu /",
  "GK19damkuttu:1427": "anubhūtaguṇaviśeṣaḥ punareṣyati mālatīṃ madhupaḥ // DKuṭṭ_714 //",
  "GK19damkuttu:1428": "mālatyā guṇavattāṃ samyagno vetti madhukarastāvat /",
  "GK19damkuttu:1429": "anubhavameti na yāvatsumanontarasaṃgamāsvāde // DKuṭṭ_715 //",
  "GK19damkuttu:1430": "komalamānakadarthāṃ bhajamāno bhajati dīptatāmadhikām /",
  "GK19damkuttu:1431": "saṃcālyamānadāruḥ pāvaka iva suprabhaḥ snehaḥ // DKuṭṭ_716 //",
  "GK19damkuttu:1432": "yaḥ punaratikopānalasaṃtāpavaśena dūramākṛṣṭaḥ /",
  "GK19damkuttu:1433": "kācamaṇiḥ sa khalu yathā pariṇāme khaṇḍakhaṇḍamupayāti // DKuṭṭ_717 //",
  "GK19damkuttu:1434": "vetanalobhādbahavaḥ sevyante sauṣṭhavena pañcajanāḥ /",
  "GK19damkuttu:1435": "viśrāmyati yatra manaḥ sa tu duṣprāpaḥ sahasreṣu // DKuṭṭ_718 //",
  "GK19damkuttu:1436": "Manvādimunivarairapi kālatrayavedibhiḥ sudurjñeyam /",
  "GK19damkuttu:1437": "tatsukṛtaṃ yasya phalaṃ rabhasāgatavallabhāśleṣaḥ // DKuṭṭ_719 //",
  "GK19damkuttu:1438": "yāte 'pi nayanamārgaṃ preyasi yasyāḥ smṛtirvyalīkeṣu /",
  "GK19damkuttu:1439": "manye tāṃ prati niyataṃ kuṇṭhitaśarapañcakaḥ Madanaḥ // DKuṭṭ_720 //",
  "GK19damkuttu:1440": "jīvyata eva kathaṃ ciddhigvṛttimimāṃ mahadbhiravagītām /",
  "GK19damkuttu:1441": "vijahāti yanna gaṇikā tadvāñchitaramaṇalābhalobhena // DKuṭṭ_721 //",
  "GK19damkuttu:1442": "kaṇṭakinaḥ kaṭukarasān karīrakhadirādiviṭapatarugulmān /",
  "GK19damkuttu:1443": "upabhuñjānā karabhī daivādāpnoti madhuramadhujālam // DKuṭṭ_722 //",
  "GK19damkuttu:1444": "kā śrīrapraṇayivaśā kā vilasitayo manobhavavihīnāḥ /",
  "GK19damkuttu:1445": "ko dharmo nirupaśamaḥ kiṃ saukhyaṃ vallabhena rahitānām // DKuṭṭ_723 //",
  "GK19damkuttu:1446": "svācchandyaphalaṃ bālyaṃ tāruṇyaṃ rucitasuratabhogaphalam /",
  "GK19damkuttu:1447": "sthaviratvamupaśamaphalaṃ parahitasampādanaṃ ca janmaphalam // DKuṭṭ_724 //",
  "GK19damkuttu:1448": "abhidadhatīmidamālīmavakarṇya gṛhītayeva bhūtena /",
  "GK19damkuttu:1449": "yauvanasukhena sārdhaṃ mayaiva yūyaṃ paricchinnāḥ // DKuṭṭ_725 //",
  "GK19damkuttu:1450": "adhunānutāpapāvakamadhyagatā pacyamānasarvāṅgī /",
  "GK19damkuttu:1451": "niṣphalajanmaprāptirjīvāmyucchvāsamātreṇa // DKuṭṭ_726 //",
  "GK19damkuttu:1452": "sthāneṣu yeṣu yuṣmatsaṃgatayā krīḍitaṃ ciraṃ dhṛtyā /",
  "GK19damkuttu:1453": "tāni khalu vīkṣamāṇā bhavāmi kaṇṭhasthitaprāṇā // DKuṭṭ_727 //",
  "GK19damkuttu:1454": "anyavaśena visaṃjñā kṛtabhūṣā yantrasūtrasaṃcārā /",
  "GK19damkuttu:1455": "dārumayīva pratimā vidadhāmi viḍambanā bahvīḥ // DKuṭṭ_728 //",
  "GK19damkuttu:1456": "yadi nāmodarabharaṇaprāptyai kurute 'nyapuṣpasaṃśleṣam /",
  "GK19damkuttu:1457": "tadapi na puṣṭirbhṛṅgyā apibantyā āravindamakarandam // DKuṭṭ_729 //",
  "GK19damkuttu:1458": "āstāmaparo lokaḥ krīḍāpekṣī parāpadi prītaḥ /",
  "GK19damkuttu:1459": "vyasanārṇave patantī na vāritā parijanenāsmi // DKuṭṭ_730 //",
  "GK19damkuttu:1460": "kiṃ vā bahubhiḥ kathitaiḥ samprati niyame tu niyamitā buddhiḥ /",
  "GK19damkuttu:1461": "sthāsyāmi saṃniyuktā bhavadgṛhe preṣyakāryeṣu // DKuṭṭ_731 //",
  "GK19damkuttu:1462": "iti netrādivikārairvaśamupanītaṃ pralīnadhairyāṅgam /",
  "GK19damkuttu:1463": "Māragrahābhibhūtaṃ parimṛṣṭaprāṅnirākṛtismaraṇam // DKuṭṭ_732 //",
  "GK19damkuttu:1464": "prādurbhūtariraṃsaṃ kṣaṇe kṣaṇe jatrudeśagatadṛṣṭim /",
  "GK19damkuttu:1465": "pakvāmramiva vimokṣyasi pūrvavadācūṣya subhru niḥśeṣam // DKuṭṭ_733 //",
  "GK19damkuttu:1466": "svaśarīrāmiṣadigdhaṃ vakrasmitadṛṣṭipātavāgbaḍiśam /",
  "GK19damkuttu:1467": "prakṣipyākṛśya jaḍaṃ sphuraṇena vivarjitaṃ suparipuṣṭam // DKuṭṭ_734 //",
  "GK19damkuttu:1468": "hastadvayāntarāgatamupacāraparivyayena saṃskṛtya /",
  "GK19damkuttu:1469": "bhuktvā yāvanmāṃsaṃ tyakṣyasi carmāsthiśeṣitaṃ matsyam // DKuṭṭ_735 //",
  "GK19damkuttu:1470": "śṛṇu suśroṇi yathāsmin kalaśeśvarapādamūlamañjaryā /",
  "GK19damkuttu:1471": "pravarācāryaduhitrā rājasutaścarvitaśca muktaśca // DKuṭṭ_736 //",
  "GK19damkuttu:1472": "āsīcchrīsiṃhabhaṭo nāmnā nṛpatirmahīyasāṃ praṣṭhaḥ /",
  "GK19damkuttu:1473": "tasyātmajo 'dhitasthau niveśanaṃ devarāṣṭrasaṃbaddham // DKuṭṭ_737 //",
  "GK19damkuttu:1474": "sa kadā cidvṛṣabhadhvajadidṛkṣayā parimitāptaparivāraḥ /",
  "GK19damkuttu:1475": "anuvartamāna āgāttāruṇyodīrṇaveśacaritāni // DKuṭṭ_738 //",
  "GK19damkuttu:1476": "mūrdhatribhāgasaṃsthitabṛhadambaracīrakeśasaṃyamanaḥ /",
  "GK19damkuttu:1477": "alpācchagātrarāgo ghanakuṅkumaliptakarṇakeśāgraḥ // DKuṭṭ_739 //",
  "GK19damkuttu:1478": "siddhārthabījadanturalalāṭatilakopayuktatāmbūlaḥ /",
  "GK19damkuttu:1479": "śravaṇaniveśitakuṇḍalaṭīṭibhakaprāyakandharābharaṇaḥ // DKuṭṭ_740 //",
  "GK19damkuttu:1480": "keyūrasthānagatasvarṇāvṛtamantragarbhajatuguḍakaḥ /",
  "GK19damkuttu:1481": "maṇibandhanavinyastapracalāṅkurajātarūpamaṇimālaḥ // DKuṭṭ_741 //",
  "GK19damkuttu:1482": "dhṛtavetradaṇḍa ūrṇakapariveṣṭitasāsidhenukanitambaḥ /",
  "GK19damkuttu:1483": "mṛdutarapaṭikāvaraṇaḥ śabdolbaṇacurcurāṅkacaraṇatraḥ // DKuṭṭ_742 //",
  "GK19damkuttu:1484": "Gambhīreśvaradāsyāṃ lagnaḥ kila tava vayasyako vīraḥ /",
  "GK19damkuttu:1485": "prāpsyati sāpi durāśāvarṣatritayena yanmayā prāptam // DKuṭṭ_743 //",
  "GK19damkuttu:1486": "darśayati diśaḥ phalitā amṛtagabhastiṃ kare 'vatārayati /",
  "GK19damkuttu:1487": "Suradevi Candravarmā nirvastukavākprapañcena // DKuṭṭ_744 //",
  "GK19damkuttu:1488": "tvāmanuyāntaṃ samprati paśyāmi Kuraṅgi Vasuṣeṇam /",
  "GK19damkuttu:1489": "sunirūpitā bhaviṣyasi viṣamā guḍajihvikā tasya // DKuṭṭ_745 //",
  "GK19damkuttu:1490": "carvayati jalaṃ yo 'sau Hariṇi Haro dhūrtatābhimānena /",
  "GK19damkuttu:1491": "likhati śataṃ daśavṛddhyā sa nimagnastaralikāvarte // DKuṭṭ_746 //",
  "GK19damkuttu:1492": "gṛhṇāsi yatpaṭānte mama paśyata eva Nanda Madirākhyām /",
  "GK19damkuttu:1493": "ata āvayoravaśyaṃ mā vakṣyasi noktamantaraṃ bhavati // DKuṭṭ_747 //",
  "GK19damkuttu:1494": "yo 'yaṃ gṛhītabṛsikaḥ Kuśakarṇo vidhṛtadaṇḍakāṣāyaḥ /",
  "GK19damkuttu:1495": "lokasparśāśaṅkī kṛtāpasāro vilokayan pārśvau // DKuṭṭ_748 //",
  "GK19damkuttu:1496": "kurvāṇo maunavratamutpāditasakalavaiṣṇavaśraddhaḥ /",
  "GK19damkuttu:1497": "Hariśāsanaṃ prapannastripurāntakadarśanāpadeśena // DKuṭṭ_749 //",
  "GK19damkuttu:1498": "straiṇaṃ paśyati yuktyā sākāṅkṣaṃ varjitānyajanadṛṣṭiḥ /",
  "GK19damkuttu:1499": "Kumudini mama hṛdayagataṃ bhavitavyaṃ vyājaliṅginānena // DKuṭṭ_750 //",
  "GK19damkuttu:1500": "paśyatyadṛśyamāno nirīkṣito vīkṣate parāṃ kakubham /",
  "GK19damkuttu:1501": "brūte kiṃ citsaspṛhamabhiyukto bhavati kīlitadhvānaḥ // DKuṭṭ_751 //",
  "GK19damkuttu:1502": "na jahāti samāsannaṃ notsahate sparśagocare sthātum /",
  "GK19damkuttu:1503": "eṣa manuṣyo manye niṣpratibhaḥ sābhilāṣaśca // DKuṭṭ_752 //",
  "GK19damkuttu:1504": "te 'tītāḥ khalu divasāḥ kriyate narma tvayā samaṃ yeṣu /",
  "GK19damkuttu:1505": "adhunācāryānī tvaṃ bhāśuddhācāryasambandhāt // DKuṭṭ_753 //",
  "GK19damkuttu:1506": "bhramasi yatheṣṭaṃ tāvatkurvāṇo yuvatipallavagrahaṇam /",
  "GK19damkuttu:1507": "Lolikadāsa na yāvannaradevīpāśikāṃ viśasi // DKuṭṭ_754 //",
  "GK19damkuttu:1508": "evaṃprakāravākyaprasaktaviṭaceṭikāsamākīrṇam /",
  "GK19damkuttu:1509": "sevācaturapuraḥsaravijanīkṛtavartma devakulam // DKuṭṭ_755 //",
  "GK19damkuttu:1510": "sampāditaharapūjo niṣṭhurayāṣṭīkaniyamite loke /",
  "GK19damkuttu:1511": "tvaritaniyogisthāpitamāsanamadhyāsta Samarabhaṭaḥ // DKuṭṭ_756 //",
  "GK19damkuttu:1512": "agropaviṣṭanartakavāṃśikagātṛprakāśayuvatigaṇaḥ /",
  "GK19damkuttu:1513": "śreṣṭhipramukhavaṇigjanaḍhaukitatāmbūlakusumapaṭavāsaḥ // DKuṭṭ_757 //",
  "GK19damkuttu:1514": "vividhavilepanakharaṭitacakrakadharakhaḍgadhāriṇāśūnyaḥ /",
  "GK19damkuttu:1515": "pṛṣṭhata āttakṛpāṇaiḥ śirobhirakṣaiśca viśvastaiḥ // DKuṭṭ_758 //",
  "GK19damkuttu:1516": "tāmbūlakaraṅkabhṛtā sandaṃśagṛhītavīṭikāgrahaṇe /",
  "GK19damkuttu:1517": "īṣatspṛṣṭaṃ kurvanmandaṃ khaṭakāmukhena vāmena // DKuṭṭ_759 //",
  "GK19damkuttu:1518": "pārśvāvasthitanarmapriyasacivanyastapūrvatanubhāgaḥ /",
  "GK19damkuttu:1519": "papraccha kuśalavārtāṃ sa vaṇigjananartakaprabhṛtīn // DKuṭṭ_760 //",
  "GK19damkuttu:1520": "atha vaitālika uccairupasaṃhṛtalokakalakale dhīraḥ /",
  "GK19damkuttu:1521": "abhituṣṭāva tamitthaṃ prasannagambīrayā vācā // DKuṭṭ_761 //",
  "GK19damkuttu:1522": "jaya deva parabalāntaka gurucaraṇārādhanaikakṛtacitta /",
  "GK19damkuttu:1523": "paravanitājaghanāsana dāridryatamaḥpracaṇḍakarajāla // DKuṭṭ_762 //",
  "GK19damkuttu:1524": "raṇadhīravaṃśabhūṣaṇa guruvasudhādevapūjanaprahva /",
  "GK19damkuttu:1525": "śaraṇāgatābhayaprada hitabāndhavabandhujīvamadhyāhna // DKuṭṭ_763 //",
  "GK19damkuttu:1526": "īdṛk pratāpadahano bhāvatko vyāptagaganadikcakraḥ /",
  "GK19damkuttu:1527": "dṛṣṭo jalāyamāno ripuvanitātilakaśobhāsu // DKuṭṭ_764 //",
  "GK19damkuttu:1528": "eṣa viśeṣaḥ spaṣṭo vahneśca tvatpratāpavahneśca /",
  "GK19damkuttu:1529": "aṅkurati tena dagdhaṃ dagdhasyānena nodbhavo bhūyaḥ // DKuṭṭ_765 //",
  "GK19damkuttu:1530": "śrīphalabhukpatravṛto vigraharasiko vimuktasattraratiḥ /",
  "GK19damkuttu:1531": "rājyasthitiṃ na muñcati hṛtalakṣmīko 'pi tava vipakṣagaṇaḥ // DKuṭṭ_766 //",
  "GK19damkuttu:1532": "dadato vāñchitamarthaṃ sadānuraktasya tava gṛhaṃ tyaktvā /",
  "GK19damkuttu:1533": "strīcāpalena kīrtirnagnāsaktā gatā kakubhaḥ // DKuṭṭ_767 //",
  "GK19damkuttu:1534": "bhavataḥ bhavato dhairyaṃ tena hi bhinno 'ndhakaḥ praṇataḥ /",
  "GK19damkuttu:1535": "muktāstvayā tu bahavo ripavo 'pi prekṣakāḥ samare // DKuṭṭ_768 //",
  "GK19damkuttu:1536": "aṭatā jagatīmakhilāmidamāścaryaṃ mayā dṛṣṭam /",
  "GK19damkuttu:1537": "dhanado 'pi nayananandana pariharasi yadugrasamparkam // DKuṭṭ_769 //",
  "GK19damkuttu:1538": "idamaparamadbhutatamaṃ yuvatisahasrairvilupyamānasya /",
  "GK19damkuttu:1539": "vṛddhirbhavati na hāniryattava saubhāgyakośasya // DKuṭṭ_770 //",
  "GK19damkuttu:1540": "aparaṃ vismayajananaṃ dhavalatvaṃ nāpayāti yadbhavataḥ /",
  "GK19damkuttu:1541": "lalanālocanakuvalayadalatviṣā śabalitasyāpi // DKuṭṭ_771 //",
  "GK19damkuttu:1542": "hṛdayeṣu kāminīnāmeko 'nekeṣu vasasi yena tvam /",
  "GK19damkuttu:1543": "janaka kusumāstrapāṇeḥ puruṣottama tena viśvarūpo 'si // DKuṭṭ_772 //",
  "GK19damkuttu:1544": "kiṃ vahasi vṛthā garvaṃ priyo 'hamiti yoṣitāṃ narādhīśa /",
  "GK19damkuttu:1545": "kāṅkṣanti sma Murāriṃ ṣoḍaśagopīsahasrāṇi // DKuṭṭ_773 //",
  "GK19damkuttu:1546": "brāhmaṇyena yayāce makhasamaye yaḥ Baliṃ Hṛṣīkeśaḥ /",
  "GK19damkuttu:1547": "na sa bhavati samo bhavatā dānaikaniṣaṇṇahṛdayena // DKuṭṭ_774 //",
  "GK19damkuttu:1548": "bhūmibhṛtāmuparisthita unnatyā sakalajīvalokasya /",
  "GK19damkuttu:1549": "tṛṣṇāsaṃtāpaharo megha iva kadā na dakṣastvam // DKuṭṭ_775 //",
  "GK19damkuttu:1550": "bahumārgo bhaṅgayutaḥ kusṛtiparo gotrabhedakaraṇapaṭuḥ /",
  "GK19damkuttu:1551": "Gaṅgājalapravāhaḥ puṇyadiśā kevalaṃ tava samānaḥ // DKuṭṭ_776 //",
  "GK19damkuttu:1552": "durvyavahārotpattirmaurkhyaprasavo 'vivekitāvasatiḥ /",
  "GK19damkuttu:1553": "ekastvaṃ doṣajñaḥ kṛtīkṛto yena kalikālaḥ // DKuṭṭ_777 //",
  "GK19damkuttu:1554": "sugato 'pi nājivimukho vṛṣadhvajo 'pi na viṣāditāyuktaḥ /",
  "GK19damkuttu:1555": "udyataśastro 'pi ripau kathamasi sannāsiko jātaḥ // DKuṭṭ_778 //",
  "GK19damkuttu:1556": "sanmaṇiranekabhogo gurubhārasahaḥ sthirātmatāsthānam /",
  "GK19damkuttu:1557": "naradeva citrametadyadaśeṣaguṇaistvamāśliṣṭaḥ // DKuṭṭ_779 //",
  "GK19damkuttu:1558": "prakṛtilaghoryena kṛtā jaghanyavarṇasya gauravāpattiḥ /",
  "GK19damkuttu:1559": "jaghanacapalā tathāryā sa Piṅgalaste kathaṃ tulyaḥ // DKuṭṭ_780 //",
  "GK19damkuttu:1560": "yasya na jātirnātmā nārthajñānaṃ na mānase praśamaḥ /",
  "GK19damkuttu:1561": "bhavasi bhavasāra na tvaṃ tenādvayavādināsadṛśaḥ // DKuṭṭ_781 //",
  "GK19damkuttu:1562": "tatrāpi vṛddhiyogastasminnapi puruṣaguṇagaṇakhyātiḥ /",
  "GK19damkuttu:1563": "paribhāṣā tatrāpi vyākaraṇānnātiricyase tena // DKuṭṭ_782 //",
  "GK19damkuttu:1564": "nirvyājastavano 'pi tyaktākṣepo 'pi nirupamāno 'pi /",
  "GK19damkuttu:1565": "sadrūpakajātiguṇairnātha tvaṃ gāmalaṅkuruṣe // DKuṭṭ_783 //",
  "GK19damkuttu:1566": "anyaiva varṇanaiṣā bhavatsu lokottarā sthitā kāpi /",
  "GK19damkuttu:1567": "vāmo yathaiva śatruṣu mitreṣu tathaiva vāmo 'si // DKuṭṭ_784 //",
  "GK19damkuttu:1568": "pūjayasi yena gurujanamabhinandasi yena sādhucaritāni /",
  "GK19damkuttu:1569": "prīṇayasi yena viprānnṛpanandana tena vṛṣalastvam // DKuṭṭ_785 //",
  "GK19damkuttu:1570": "dainyamidaṃ yacchlāghā kriyate tava rakṣasāpi na samasya /",
  "GK19damkuttu:1571": "na sa haṭhamakarodyoṣiti bhavāṃstu bhuṅkte prasahya ripulakṣmīm // DKuṭṭ_786 //",
  "GK19damkuttu:1572": "rāmaṇikācāṭupadastavanaṃ yallābhaheturasmākam /",
  "GK19damkuttu:1573": "tatpatati te svarūpe yāmi namaḥ santu saukhyāni // DKuṭṭ_787 //",
  "GK19damkuttu:1574": "śrutvānantaramavadadbandinamabhinandya sādhuvādena /",
  "GK19damkuttu:1575": "āssva kimākulatā te yāsyasi tuṣṭo mayā prahitaḥ // DKuṭṭ_788 //",
  "GK19damkuttu:1576": "punarapi paṭha tadyugalaṃ gītikayoryattvayā purā paṭhitam /",
  "GK19damkuttu:1577": "kakṣāntaritena mama sthitasya kulaputrikāvāse // DKuṭṭ_789 //",
  "GK19damkuttu:1578": "tvayi vadati sādhuvādaṃ vāgiyamunmudritā budhasamāje /",
  "GK19damkuttu:1579": "abhidhāyeti papāṭha tristhānaviśuddhanādena // DKuṭṭ_790 //",
  "GK19damkuttu:1580": "ekā khaṇḍanakupitā virasānyā praṇayabhaṅgavailakṣyāt /",
  "GK19damkuttu:1581": "kā cinnikaṭatarāsanamaprāpya bibharti hṛdayanirvedam // DKuṭṭ_791 //",
  "GK19damkuttu:1582": "anyā kalahāntaritā navapariṇayalajjayāparā vihatā /",
  "GK19damkuttu:1583": "ramaṇīgaṇamadhyagataḥ smarāturaḥ kiṃ karotu bahujāniḥ // DKuṭṭ_792 //",
  "GK19damkuttu:1584": "abhyupagamāvabodhakamastakacalanaṃ vidhāya vikṛtabhrūḥ /",
  "GK19damkuttu:1585": "nṛttācāryamavādīdetasmin kiṃ susaṃgītam // DKuṭṭ_793 //",
  "GK19damkuttu:1586": "sa uvāca tato vaṇijo netāro yatra yatra pātrāṇi /",
  "GK19damkuttu:1587": "śāṭhyāyatanaṃ dāsyastatra kutaḥ sauṣṭhavaṃ nāṭye // DKuṭṭ_794 //",
  "GK19damkuttu:1588": "kā cidbalinākrāntā kā cinna jahāti kāminaṃ ruciram /",
  "GK19damkuttu:1589": "anyā pānakagoṣṭhyāṃ nayati dinaṃ prītakaiḥ sārdham // DKuṭṭ_795 //",
  "GK19damkuttu:1590": "notsṛjati satatamekā puruṣāgamanāśayā gṛhadvāram /",
  "GK19damkuttu:1591": "śūlāpālaḥ kathayati labdhotkoco rajasvalāmaparām // DKuṭṭ_796 //",
  "GK19damkuttu:1592": "raṅgagatāpi kṣudrā śṛṇoti yadi paricitaṃ gṛhāyātam /",
  "GK19damkuttu:1593": "uddiśya vārikāryaṃ vrajati tataḥ prakṛtamutsṛjya // DKuṭṭ_797 //",
  "GK19damkuttu:1594": "ā tāruṇyodbhedātkānte dṛṣṭiryayābhyastā /",
  "GK19damkuttu:1595": "sāmājikamadhyasthā sā kathamanyāsu yāti parabhāgam // DKuṭṭ_798 //",
  "GK19damkuttu:1596": "cetovaśitā sattvaṃ sattve sati cārutā prayogasya /",
  "GK19damkuttu:1597": "na bhavati sā veśyānāṃ madyāmiṣapuruṣanihitahṛdayānām // DKuṭṭ_799 //",
  "GK19damkuttu:1598": "vayamapi devaniketanamanaṅgaharṣe gate tridaśalokam /",
  "GK19damkuttu:1599": "āśritavanto 'gatyā tīrthasthānoparodhena // DKuṭṭ_800 //",
  "GK19damkuttu:1600": "iha tu kadā citkiṃ cidvṛttinirodhābhiśaṅkayā nirutsāhāḥ /",
  "GK19damkuttu:1601": "Ratnāvalyāmetā vidadhati karapādavikṣepam // DKuṭṭ_801 //",
  "GK19damkuttu:1602": "Vatseśabhūmikāsyā iyamanukurute nareśvaravayasyam /",
  "GK19damkuttu:1603": "Vāsavadattācaritaprayogameṣā viḍambayati // DKuṭṭ_802 //",
  "GK19damkuttu:1604": "udyamasāhityavaśācchobhātiśayena madanubandhena /",
  "GK19damkuttu:1605": "anayā prasiddhirāptā Siṃhalarājātmajānukṛtau // DKuṭṭ_803 //",
  "GK19damkuttu:1606": "vividhasthānakaracanāṃ parikramaṃ gātravalanalālityam /",
  "GK19damkuttu:1607": "kākuvibhaktārthagiro rasapuṣṭiṃ vāsanāsthairyam // DKuṭṭ_804 //",
  "GK19damkuttu:1608": "sāttvikabhāvonmīlanamabhinayamanurūpavartanābharaṇam /",
  "GK19damkuttu:1609": "miśrāmiśre vādye layācyutiṃ varṇayanti Mañjaryāḥ // DKuṭṭ_805 //",
  "GK19damkuttu:1610": "eṣābhidhānakīrtananāśitasaśarīrakusumaśarabodhā /",
  "GK19damkuttu:1611": "sahasodbhinnamanobhavabhāvadṛśā sinduvāravivareṇa // DKuṭṭ_806 //",
  "GK19damkuttu:1612": "paśyantī Vatseśvaramanukāryānukaraṇabhedaparimoṣam /",
  "GK19damkuttu:1613": "sādhudhvanimukharānanasāmājikajanamanaḥsu vidadhāti // DKuṭṭ_807 //",
  "GK19damkuttu:1614": "Vatsapatimālikhantī kāmāvasthāṃ krameṇa bhajamānā /",
  "GK19damkuttu:1615": "vepathupulakasvedairāvahati visaṃṣṭhulaṃ hastam // DKuṭṭ_808 //",
  "GK19damkuttu:1616": "sadṛśe 'pyanubhāvagaṇe karuṇarasaṃ vipralambhato bhinnam /",
  "GK19damkuttu:1617": "darśayati nirabhikāṅkṣitamudbandhanagocarāpannā // DKuṭṭ_809 //",
  "GK19damkuttu:1618": "tasminnirdiśatītthaṃ mañjarikāṃ sābhilāṣamavalokya /",
  "GK19damkuttu:1619": "pasparśa rājaputraḥ kimasāviti vetradaṇḍena // DKuṭṭ_810 //",
  "GK19damkuttu:1620": "buddhvātha tasya bhāvaṃ prasārayanyuvatisaṃkathākelim /",
  "GK19damkuttu:1621": "nyakkurvanvāravadhūḥ sacivaḥ praśaśaṃsa bandhakīgamanam // DKuṭṭ_811 //",
  "GK19damkuttu:1622": "dāraratiḥ saṃtataye vyādhipraśamāya ceṭikāśleṣaḥ /",
  "GK19damkuttu:1623": "tatkhalu surataṃ surataṃ kṛcchraprāpyaṃ yadanyanārīṣu // DKuṭṭ_812 //",
  "GK19damkuttu:1624": "svavyāpāraikamateḥ paracintā nāsti me kadā cidapi /",
  "GK19damkuttu:1625": "paśyantyāstvāmīdṛśamadya tu me mānasaṃ vyathitam // DKuṭṭ_813 //",
  "GK19damkuttu:1626": "yadi vedmi tasya vasatiṃ sāmarthyaṃ yadi bhavettato 'bhyadhikam /",
  "GK19damkuttu:1627": "tadgatvā dagdhavidhiṃ laguḍaiḥ saṃcūrṇayiṣyāmi // DKuṭṭ_814 //",
  "GK19damkuttu:1628": "vapuridamanupamamīdṛgyadi vihitaṃ tava kṛśāṅgi hatadhātrā /",
  "GK19damkuttu:1629": "anurūparamaṇavirahātkimiti kṛtaṃ vandhyajanmaphalam // DKuṭṭ_815 //",
  "GK19damkuttu:1630": "śaiśavamastu jarā vā vyādhirvā kṣetriyaḥ praṇāśo vā /",
  "GK19damkuttu:1631": "svākāraṃ tāruṇyaṃ na tu kupatikadarthanāgrastam // DKuṭṭ_816 //",
  "GK19damkuttu:1632": "keliḥ pradahati majjāṃ śṛṅgāro 'sthīni cāṭavaḥ kaṭukāḥ /",
  "GK19damkuttu:1633": "na karoti manastuṣṭiṃ dānamabhavyasya gṛhabhartuḥ // DKuṭṭ_817 //",
  "GK19damkuttu:1634": "kuta āgatāsi kasminvelāmiyatīṃ sthitā kimarthamiti /",
  "GK19damkuttu:1635": "pṛcchannasvasthamanā janayati gehī śiraḥśūlam // DKuṭṭ_818 //",
  "GK19damkuttu:1636": "yadi bhavati daivayogāccakṣurviṣaye samujjvalastaruṇaḥ /",
  "GK19damkuttu:1637": "tatrātmānaṃ kṣapayati jāyāṃ ca raṭan gṛhasvāmī // DKuṭṭ_819 //",
  "GK19damkuttu:1638": "savivāde paraloke janāpavāde 'pi jagati bahucitre /",
  "GK19damkuttu:1639": "daivādhīne pralaye na vidagdhā hārayanti tāruṇyam // DKuṭṭ_820 //",
  "GK19damkuttu:1640": "durbhartṛkarāsphālanamalinīkriyamāṇaśobhamanudivasam /",
  "GK19damkuttu:1641": "tuṅgamapi patitakalpaṃ stanaśālini tava payodharadvandvam // DKuṭṭ_821 //",
  "GK19damkuttu:1642": "paryaṅkaḥ svāstaraṇaḥ patiranukūlo manoharaṃ sadanam /",
  "GK19damkuttu:1643": "tulayanti na lakṣāṃśaṃ tvaritakṣaṇacauryasuratasya // DKuṭṭ_822 //",
  "GK19damkuttu:1644": "sahasā saṃkaṭavartmanyavitarkitasammukhāgatena viśā /",
  "GK19damkuttu:1645": "abhilaṣitenodghṛṣṭakamanalpaśubhakarmaṇā labhyam // DKuṭṭ_823 //",
  "GK19damkuttu:1646": "prītiḥ kila niratiśayā svargaḥ paralokacintakairgaditaḥ /",
  "GK19damkuttu:1647": "tasyāstu janmalābho hṛdayepsitapuruṣasaṃbhogāt // DKuṭṭ_824 //",
  "GK19damkuttu:1648": "ataṭasthasvāduphalagrahaṇavyavasāyaniścayo yeṣām /",
  "GK19damkuttu:1649": "te śokakleśarujāṃ kevalamupayānti pātratāṃ mandāḥ // DKuṭṭ_825 //",
  "GK19damkuttu:1650": "kiṃ pratikūlā grahagatiruta pariṇatamanyajanmaduścaritam /",
  "GK19damkuttu:1651": "svānuṣṭhānābhyasanaṃ kiṃ vā tasyātmayonihatakasya // DKuṭṭ_826 //",
  "GK19damkuttu:1652": "yena tapasvī sa yuvā stauti samīraṃ tvadaṅgasaṃspṛṣṭam /",
  "GK19damkuttu:1653": "tvatpādākrāntabhuve spṛhayati kakubhaṃ tvadāśritāṃ namati // DKuṭṭ_827 //",
  "GK19damkuttu:1654": "dhyāyati yuṣmadrūpaṃ tvannāmakavarṇamālikāṃ japati /",
  "GK19damkuttu:1655": "ekāgrīkṛtacetāstvatsaṃgatasaukhyasiddhimabhikāṅkṣan // DKuṭṭ_828 //",
  "GK19damkuttu:1656": "utsṛṣṭasakalakāryastiryaggrīvaṃ vilokayanbhavatīm /",
  "GK19damkuttu:1657": "kurute gṛhāgrarathyāṃ yātāyātaiḥ śatāvartām // DKuṭṭ_829 //",
  "GK19damkuttu:1658": "dṛṣṭo 'si tayā suciraṃ gehābhyāśe paribhramanspṛhayā /",
  "GK19damkuttu:1659": "saṃdeśa eṣa dattaḥ prābhṛtametattava prahitam // DKuṭṭ_830 //",
  "GK19damkuttu:1660": "śuṣyati sālabhamānā bhavatkṛte veśmanirgamāvasaram /",
  "GK19damkuttu:1661": "iti caturaśaṭhastrībhirvilupyate tvadapadeśena // DKuṭṭ_831 //",
  "GK19damkuttu:1662": "kiṃ vā kathitairadhikairasthānāviṣṭacetasastasya /",
  "GK19damkuttu:1663": "anutiṣṭha yathāyuktaṃ tvatto nāśaśca jīvarakṣā ca // DKuṭṭ_832 //",
  "GK19damkuttu:1664": "kulapatanaṃ janagarhāṃ narakagatiṃ prāṇitavyasaṃdeham /",
  "GK19damkuttu:1665": "aṅgīkaroti tatkṣaṇamabalā parapuruṣamabhiyāntī // DKuṭṭ_833 //",
  "GK19damkuttu:1666": "sa tu likhati dāsapatraṃ tyajati kuṭumbaṃ dadāti sarvasvam /",
  "GK19damkuttu:1667": "yāvanna bhavati purataḥ parayuvatiḥ projjhitāvaraṇā // DKuṭṭ_834 //",
  "GK19damkuttu:1668": "dṛṣṭaṃ yaddraṣṭavyaṃ vyapayātaṃ kautukaṃ viditamantaḥ /",
  "GK19damkuttu:1669": "iti yāti manasi kṛtvā vihitavidheyastatastūrṇam // DKuṭṭ_835 //",
  "GK19damkuttu:1670": "sāpi cchinnā cchoṭanagṛhītamuktā vilokayantyāśāḥ /",
  "GK19damkuttu:1671": "viśati gṛhaṃ saṃtrastā sarvata āśaṅkitā savailakṣyā // DKuṭṭ_836 //",
  "GK19damkuttu:1672": "navacāritrabhraṃśātsuracitakulaṭottareṣu no nipuṇā /",
  "GK19damkuttu:1673": "pṛṣṭā kva gatāsi tvaṃ na kva ciditi sambhramād brūte // DKuṭṭ_837 //",
  "GK19damkuttu:1674": "ete doṣā bahavaḥ puruṣā api capalakautukāḥ prāyaḥ /",
  "GK19damkuttu:1675": "tvaṃ ca graheṇa lagnā kāryavimūḍhātra tiṣṭhāmi // DKuṭṭ_838 //",
  "GK19damkuttu:1676": "iti dolāgatahṛdayā sthirīkṛtābhyastakarmaṇā dūtyā /",
  "GK19damkuttu:1677": "dṛṣṭeti śaṅkamānā pade pade calati parṇe 'pi // DKuṭṭ_839 //",
  "GK19damkuttu:1678": "sarvatra vikṣipantī muhurmuhuścakitataralite netre /",
  "GK19damkuttu:1679": "prāptā saṃketabhuvaṃ śataguṇitamanorathākṛṣṭā // DKuṭṭ_840 //",
  "GK19damkuttu:1680": "bhayaśṛṅgāravrīḍāmiśrībhūtānubhāvasandoham /",
  "GK19damkuttu:1681": "janayantī lolāṃśukadṛṣṭādṛṣṭāṃsakucanābhiḥ // DKuṭṭ_841 //",
  "GK19damkuttu:1682": "nīvīślathanārambhaṃ nirundhatī na na na yāmi yāmīti /",
  "GK19damkuttu:1683": "nibhṛtāsphuṭābhidhānaiḥ pallavayantī smarasya kartavyam // DKuṭṭ_842 //",
  "GK19damkuttu:1684": "nayatīvāntarvilayaṃ grasamānā sarvagātrāṇi /",
  "GK19damkuttu:1685": "yaṃ śliṣyate 'nyayoṣā tiktaṃ tasyāmṛtaṃ purataḥ // DKuṭṭ_843 //",
  "GK19damkuttu:1686": "na kṛtaṃ tava rahasi puro bāṣpāvṛtakaṇṭhakuṇṭhayā vācā /",
  "GK19damkuttu:1687": "gehasvāmitiraskṛtiniṣpāditaduḥkhaveganirvahaṇam // DKuṭṭ_844 //",
  "GK19damkuttu:1688": "upadhānīkṛtya bhujāvanyonyaṃ nirviśaṅkamāvābhyām /",
  "GK19damkuttu:1689": "saṃvalitoru na suptaṃ śithilāṅgaṃ rativimardakhinnābhyām // DKuṭṭ_845 //",
  "GK19damkuttu:1690": "ātmagṛhādānītaṃ pracchādya svādu bhojanaṃ vijane /",
  "GK19damkuttu:1691": "svakareṇa mayā dattaṃ nirvṛtahṛdayena nāśitaṃ bhavatā // DKuṭṭ_846 //",
  "GK19damkuttu:1692": "na kṛtā caritrarakṣā na ca bhuktaṃ tvaccharīramapayantram /",
  "GK19damkuttu:1693": "dṛṣṭādṛṣṭabhraṣṭā kva yāmi kiṃ vā karomi durjātā // DKuṭṭ_847 //",
  "GK19damkuttu:1694": "avaguṇṭhanavinayaratiṃ svairālapanaṃ sumandasaṃcāram /",
  "GK19damkuttu:1695": "samprati mama pāpāyāḥ karapihitamukhā hasanti bhūmijñāḥ // DKuṭṭ_848 //",
  "GK19damkuttu:1696": "yāsāmāsītsakhyaṃ mayā samaṃ samavayaḥkulastrīṇām /",
  "GK19damkuttu:1697": "tā vārayanti mattaḥ kusaṅga iti tanniyantāraḥ // DKuṭṭ_849 //",
  "GK19damkuttu:1698": "dhigvādānparijanataḥ sahamānā manyurodhanatavadanā /",
  "GK19damkuttu:1699": "tiṣṭhāmi nirabhimānā svavinirmitadoṣadaurbalyāt // DKuṭṭ_850 //",
  "GK19damkuttu:1700": "sadbhirvidhīyamānaṃ prasaṅgapatitaṃ pativratāstavanam /",
  "GK19damkuttu:1701": "hṛdayena dūyamānā mūḍhā sīdāmi śṛṇvantī // DKuṭṭ_851 //",
  "GK19damkuttu:1702": "āsanna upaviśantīṃ mandākṣānmāṃ niṣeddhumasamarthāḥ /",
  "GK19damkuttu:1703": "anyonyamīkṣamāṇā jñātijanāḥ saṃkucanti bhuñjānāḥ // DKuṭṭ_852 //",
  "GK19damkuttu:1704": "prakaṭīkṛtā tvayaiva kṣaṇamātramamuñcatā gṛhopāntam /",
  "GK19damkuttu:1705": "asmāsu dṛśaṃ magnāṃ premasnigdhāmanuddharatā // DKuṭṭ_853 //",
  "GK19damkuttu:1706": "paragṛhavināśapiśunāḥ subhagaṃmanyābhirūpyakṛtadarpāḥ /",
  "GK19damkuttu:1707": "kṛkalāsatulyarāgā bhavanti yuṣmadvidhā eva // DKuṭṭ_854 //",
  "GK19damkuttu:1708": "anabhīṣṭavyavahāraprabhavaśucā pīḍitākṣarā ittham /",
  "GK19damkuttu:1709": "sopālambhā vijane dhanyāḥ śṛṇvanti bandhakīvācaḥ // DKuṭṭ_855 //",
  "GK19damkuttu:1710": "parataruṇīsadbhāvasnehārpitanayanabhāgadṛṣṭasya /",
  "GK19damkuttu:1711": "veśyāracitavilāsāḥ kathitāḥ purataḥ purāṇatṛṇatulyāḥ // DKuṭṭ_856 //",
  "GK19damkuttu:1712": "upanamati ratimahotsava ārādhitadevatāviśeṣāṇām /",
  "GK19damkuttu:1713": "vacanamapi premārdraṃ svairiṇyāḥ śravaṇameti puṇyavatām // DKuṭṭ_857 //",
  "GK19damkuttu:1714": "kā gaṇanā viṣayarate puṃsi varāke parāṅganā spṛhayā /",
  "GK19damkuttu:1715": "vyājena vīkṣamāṇā dhyānadhiyāṃ spṛśati majjānam // DKuṭṭ_858 //",
  "GK19damkuttu:1716": "śirasā racitāñjalayo dadhati nideśaṃ triviṣṭape gaṇikāḥ /",
  "GK19damkuttu:1717": "paradārarasākṛṣṭastathāpi bheje śacīpatirahalyām // DKuṭṭ_859 //",
  "GK19damkuttu:1718": "apsarasaḥ kiṃ na vaśā vaidagdhyavatāṃ ca kiṃ na dhaureyaḥ /",
  "GK19damkuttu:1719": "yena cakārāsaktiṃ govindo gopadāreṣu // DKuṭṭ_860 //",
  "GK19damkuttu:1720": "trailokyagatā veśyāḥ svādhīnā yātudhānanāthasya /",
  "GK19damkuttu:1721": "tadapi jahāra kalatraṃ daśarathatanayasya Rāmasya // DKuṭṭ_861 //",
  "GK19damkuttu:1722": "atha Mañjaryā jananī nijapakṣasamarthane kṛtotsāhā /",
  "GK19damkuttu:1723": "ākṣeptumācacakṣe nṛpasutasacivāśritaṃ vākyam // DKuṭṭ_862 //",
  "GK19damkuttu:1724": "ghaṭayuvatiṣu pragalbho nāgarikādarśanena hṛtapuṃstvaḥ /",
  "GK19damkuttu:1725": "grāmoṣito 'vidagdho nindati gaṇikāṃ bhavadvidho 'vaśyam // DKuṭṭ_863 //",
  "GK19damkuttu:1726": "nārdrayati manaḥ puṃsāmavagāhitamīnaketuśāstrāṇām /",
  "GK19damkuttu:1727": "nakhadaśanakṣatihīnaṃ jīvatpatibandhakīsuratam // DKuṭṭ_864 //",
  "GK19damkuttu:1728": "sthāpaya ghaṭakaṃ tāvatkuru bhūmitale tṛṇaiḥ samāstaraṇam /",
  "GK19damkuttu:1729": "suratopakrama īdṛkprāyo grāmīṇataruṇamithunānām // DKuṭṭ_865 //",
  "GK19damkuttu:1730": "bahalośīraviliptasthitajūṭakakāṇamallikāmālyaḥ /",
  "GK19damkuttu:1731": "pāmaranāryā dṛṣṭaḥ smaro 'hamiti manyate viṭo grāmyaḥ // DKuṭṭ_866 //",
  "GK19damkuttu:1732": "gṛhakarmakṛtāyāsaprasvinnāṃ salilakāryaniryātām /",
  "GK19damkuttu:1733": "upapatirupaiti harṣaṃ niśāgame pāmarīṃ prāpya // DKuṭṭ_867 //",
  "GK19damkuttu:1734": "kūpāvatāritaghaṭāyā nāryāḥ kāṣṭhanihitacaraṇāyāḥ /",
  "GK19damkuttu:1735": "valitagrīvaṃ vīkṣitamunnamayati mānasaṃ yūnaḥ // DKuṭṭ_868 //",
  "GK19damkuttu:1736": "lagno 'si yatra gātre kathamapi daivena devayātrāyām /",
  "GK19damkuttu:1737": "adyāpi tanna muñcati pulakodgamakaṇṭakaṃ tasyāḥ // DKuṭṭ_869 //",
  "GK19damkuttu:1738": "uccetuṃ karpāsaṃ praviṣṭayā gahanavāṭikāṃ śūnyām /",
  "GK19damkuttu:1739": "khaṅkāritena saṃjñā kṛtā tayā tvaṃ tu vetsi no mūrkhaḥ // DKuṭṭ_870 //",
  "GK19damkuttu:1740": "āliṅgitamusalāyāstvayyeva niviṣṭacakṣuṣastasyāḥ /",
  "GK19damkuttu:1741": "āvṛttyā bhramati puro jātaḥ khalu śālikhaṇḍane vighnaḥ // DKuṭṭ_871 //",
  "GK19damkuttu:1742": "tvāṃ vilvakaṃ kṣipantaṃ pārśvasthaiḥ stūyamānasāmarthyam /",
  "GK19damkuttu:1743": "gṛhakartavyaṃ tyaktvā sāpaśyad dvārarandhreṇa // DKuṭṭ_872 //",
  "GK19damkuttu:1744": "tvayi mārganikaṭavartinyavivecitakhedayā tayā subhaga /",
  "GK19damkuttu:1745": "pratyāsannagṛheṣvapi kṛtaḥ prasahya smarāturo lokaḥ // DKuṭṭ_873 //",
  "GK19damkuttu:1746": "iti caturadūtikoditavardhitasaubhāgyagarvapūrṇasya /",
  "GK19damkuttu:1747": "ūrmisahasrollalitaṃ bhavati mano grāmaṣiṅgasya // DKuṭṭ_874 //",
  "GK19damkuttu:1748": "vinivārya taṃ pravartitavākyavikāsaṃ natottamāṅgena /",
  "GK19damkuttu:1749": "śrīsiṃhabhaṭasya sutaṃ samuvāca vaco 'tha nartakācāryaḥ // DKuṭṭ_875 //",
  "GK19damkuttu:1750": "nāyakabhūmau Bharataḥ kuśīlavāḥ Kohalādayo munayaḥ /",
  "GK19damkuttu:1751": "apsarasaḥ strīnāṭye gāndharvaḥ Kamalajanmanastanayaḥ // DKuṭṭ_876 //",
  "GK19damkuttu:1752": "suṣirasvaraprayogapratipādanapaṇḍitaḥ Mataṅgamuniḥ /",
  "GK19damkuttu:1753": "yadi rañjayanti hṛdayaṃ bhavato bhūmispṛśāṃ kutaḥ śaktiḥ // DKuṭṭ_877 //",
  "GK19damkuttu:1754": "abhyadhikaṃ dhṛṣṭatvaṃ prāyeṇa hi śilpajīvināṃ bhavati /",
  "GK19damkuttu:1755": "āśritanartakavṛtterviśeṣato vijitaraṅgasya // DKuṭṭ_878 //",
  "GK19damkuttu:1756": "vijñāpayāmyatastvāṃ nirmitanāṭye prajāsṛjā sadṛśam /",
  "GK19damkuttu:1757": "avalokayāṅkamekaṃ mā bhavatu mama śramo vandhyaḥ // DKuṭṭ_879 //",
  "GK19damkuttu:1758": "iti kathayannarabhartuḥ putreṇa sa codito bhruvonnatayā /",
  "GK19damkuttu:1759": "racite sakalātodye niyojayāmāsa sūtradhṛtam // DKuṭṭ_880 //",
  "GK19damkuttu:1760": "vāṃśikadattasthānaka udgrāhitabhinnapañcame samyak /",
  "GK19damkuttu:1761": "prāveśikyā dhruvayā dvipadīgrahaṇāntare 'viśatsūtrī // DKuṭṭ_881 //",
  "GK19damkuttu:1762": "utsāhabhāvayuktaḥ sāmājikahṛdayarañjanaṃ kurvan /",
  "GK19damkuttu:1763": "kavinaipuṇavatseśvaracaritasvavidheyadākṣyasāmagryā // DKuṭṭ_882 //",
  "GK19damkuttu:1764": "aṣṭakalāparimāṇāṃ dhruvāṃ parikramya tālalayayuktām /",
  "GK19damkuttu:1765": "āhūya naṭīṃ kṛtvā tayā samaṃ svagṛhakāryasaṃlāpam // DKuṭṭ_883 //",
  "GK19damkuttu:1766": "sūcitapātrāgamanaḥ kiṃ ciddattvā padāni lalitāni /",
  "GK19damkuttu:1767": "niścakrāma gṛhiṇyā sārdhaṃ niḥsaraṇagītena // DKuṭṭ_884 //",
  "GK19damkuttu:1768": "āśritya kathodghātaṃ praviveśa tataḥ savismayo 'mātyaḥ /",
  "GK19damkuttu:1769": "durghaṭasaṃghaṭanena kṣitināthasyodayena muditaśca // DKuṭṭ_885 //",
  "GK19damkuttu:1770": "prāsādamāruhantaṃ kusumāyudhaparvacarcarīṃ draṣṭum /",
  "GK19damkuttu:1771": "nirdiśya Vatsanāthaṃ samanantarakāryasiddhaye niragāt // DKuṭṭ_886 //",
  "GK19damkuttu:1772": "atha viśati sma narendraḥ prāsādagataḥ samaṃ vayasyena /",
  "GK19damkuttu:1773": "avalokayanpramodaṃ pramuditacetāḥ svasaukhyasampattyā // DKuṭṭ_887 //",
  "GK19damkuttu:1774": "vismayabhāvākṛṣṭaḥ protphullavilocane tato visṛjan /",
  "GK19damkuttu:1775": "nṛtyati paurajanaughe provāca vayasya paśya paśyeti // DKuṭṭ_888 //",
  "GK19damkuttu:1776": "tulyaśiśutaruṇavṛddhaṃ samaguptāguptayuvatipariceṣṭam /",
  "GK19damkuttu:1777": "agaṇitavācyāvācyaṃ krīḍati janatā pravṛddhaharṣarasā // DKuṭṭ_889 //",
  "GK19damkuttu:1778": "piṣṭātakapiñjaritaṃ racitolbaṇavividhakusumaniryūham /",
  "GK19damkuttu:1779": "gātrāyāsasamutthitabahuniḥśvāsaprakīrṇapadagītam // DKuṭṭ_890 //",
  "GK19damkuttu:1780": "tūryaravavyāmiśritakaratālairudbhujaṃ pranṛtyantam /",
  "GK19damkuttu:1781": "muhurapi jātaskhalanaṃ saṃdarśitadārḍhyasauṣṭhavaṃ sthaviram // DKuṭṭ_891 //",
  "GK19damkuttu:1782": "astu vasantaḥ satataṃ svādhīnābhīṣṭajanasamāśleṣaḥ /",
  "GK19damkuttu:1783": "iti gāyantī rabhasādāliṅgati madavaśāttaruṇī // DKuṭṭ_892 //",
  "GK19damkuttu:1784": "krīḍantyāśayarahitaṃ śṛṅgakasalilena tāḍitastaruṇaḥ /",
  "GK19damkuttu:1785": "sīmantinyā gaṇayati duṣṭātmā subhagamātmānam // DKuṭṭ_893 //",
  "GK19damkuttu:1786": "bhagne lajjāsetau parvāvasareṇa kulavadhūvadanāt /",
  "GK19damkuttu:1787": "aślīloktijalaughe niryāte kena vāryate prasaraḥ // DKuṭṭ_894 //",
  "GK19damkuttu:1788": "tulyavyāpāragirāṃ lalanānāṃ devanaprasaktānām /",
  "GK19damkuttu:1789": "āryānāryāvagamaṃ vadanāvṛtijālikā kurute // DKuṭṭ_895 //",
  "GK19damkuttu:1790": "atha sahacaranirdiṣṭe madaskhalaccaraṇavighaṭitābhinayam /",
  "GK19damkuttu:1791": "Vāsavadattāprahite nṛtyantyau viviśatuśceṭyau // DKuṭṭ_896 //",
  "GK19damkuttu:1792": "darśitasarojavartanamātrābhinaye śare 'bhinetavye /",
  "GK19damkuttu:1793": "vidadhāne vīradṛśāvāyudhamātraṃ samāśritya // DKuṭṭ_897 //",
  "GK19damkuttu:1794": "tadvalitanayanavṛttiḥ kautukahṛtamānaso narādhipatiḥ /",
  "GK19damkuttu:1795": "nijagāda nirbharamaho krīḍitamanayorvilāsinyoḥ // DKuṭṭ_898 //",
  "GK19damkuttu:1796": "karapīḍanopamardavyatikarasamaye kadarthyamāno 'pi /",
  "GK19damkuttu:1797": "stanamaṇḍale sthito 'haṃ tvaṃ punarākṛṣya kutra citkṣiptaḥ // DKuṭṭ_899 //",
  "GK19damkuttu:1798": "adhunāntarayasi māmiti kopādiva vāravāṇamabhirāmam /",
  "GK19damkuttu:1799": "bahucitrapadanyāsairvalgantyā hanti hāra ucchalitaḥ // DKuṭṭ_900 //",
  "GK19damkuttu:1800": "cūtalatā dhammillasthānacyutaśekharaṃ dadhau ślāghyam /",
  "GK19damkuttu:1801": "adhṛta patanniryūhāṃ na tveṣā madanikā veṇīm // DKuṭṭ_901 //",
  "GK19damkuttu:1802": "stanabhārāvanatasya pratanormadhyasya nāsti te 'pekṣā /",
  "GK19damkuttu:1803": "itthamiva pādalagnau krīḍantyā nūpurau rasataḥ // DKuṭṭ_902 //",
  "GK19damkuttu:1804": "vahati sma yaṃ nitambaṃ kathamapi kṛcchreṇa mandasaṃcārā /",
  "GK19damkuttu:1805": "kalayati taṃ tūlalaghuṃ jayati manojanmano mahimā // DKuṭṭ_903 //",
  "GK19damkuttu:1806": "Udayanasamanujñāto narnarti Vasantako 'pi muditātmā /",
  "GK19damkuttu:1807": "hāsyatrapābhirāmaṃ carcaritālena tanmadhye // DKuṭṭ_904 //",
  "GK19damkuttu:1808": "dhīroddhatalalitapadaiḥ krīḍitvā te cirāya naranātham /",
  "GK19damkuttu:1809": "pradyotasya sutāyāḥ saṃdeśakamūcatuḥ samupagamya // DKuṭṭ_905 //",
  "GK19damkuttu:1810": "ādiśati deva devītyardhokte te salajjamanyonyam /",
  "GK19damkuttu:1811": "avalokya mukhaṃ na hi na hi vijñāpayati praṇamya vinayena // DKuṭṭ_906 //",
  "GK19damkuttu:1812": "makaradhvajasya pūjāṃ tvatpādasarojasaṃnidhau kartum /",
  "GK19damkuttu:1813": "pṛthivīmaṇḍalamaṇḍana samīhate me manovṛttiḥ // DKuṭṭ_907 //",
  "GK19damkuttu:1814": "priyaratibhogo madano dayitavasanto janasya manasi vasan /",
  "GK19damkuttu:1815": "bhāvena bhavān pūjyo lokasthityā tu kusumaśarapāṇiḥ // DKuṭṭ_908 //",
  "GK19damkuttu:1816": "iti dattvā saṃdeśaṃ prakṛtivayaḥkālasamucitaṃ bhrāntvā /",
  "GK19damkuttu:1817": "te madamadanāviṣṭe babhūvaturjavanikāntarite // DKuṭṭ_909 //",
  "GK19damkuttu:1818": "apanītatiraskariṇī tato 'bhavannṛpasutā samaṃ ceṭyā /",
  "GK19damkuttu:1819": "aviditaratnāvalyā pūjocitavastuhastayānugatā // DKuṭṭ_910 //",
  "GK19damkuttu:1820": "atha dṛṣṭvā sāgarikāṃ pramāditāṃ parijanasya ninditvā /",
  "GK19damkuttu:1821": "Kāñcanamālāmavadannṛpamahiṣī jātasaṃkṣobhā // DKuṭṭ_911 //",
  "GK19damkuttu:1822": "preṣaya kanyāmenāmavarodhaṃ tvaṃ gṛhāṇa kusumādi /",
  "GK19damkuttu:1823": "yāvanna bhavati viṣaye vīkṣaṇayorbhūmināthasya // DKuṭṭ_912 //",
  "GK19damkuttu:1824": "upagamya tataśceṭī tāmavadattvaṃ kimarthamāyātā /",
  "GK19damkuttu:1825": "medhāvinīṃ vimucya vraja tasminmā vilambasva // DKuṭṭ_913 //",
  "GK19damkuttu:1826": "vihite devyādeśe manasīdaṃ sannidhāya sā tasthau /",
  "GK19damkuttu:1827": "vihagī Susaṅgatāyā haste nihitā manobhavasaparyām // DKuṭṭ_914 //",
  "GK19damkuttu:1828": "avalokayāmi tāvattirohitā sinduvāraviṭapena /",
  "GK19damkuttu:1829": "tātāntaḥpurikābhiryathārcyate kiṃ tatheha no veti // DKuṭṭ_915 //",
  "GK19damkuttu:1830": "piṇḍīkṛtamiva rāgaṃ hṛcchayamiva labdhavigrahotkarṣam /",
  "GK19damkuttu:1831": "samupetya Vatsarājaṃ jagāda sā jayatu deva iti // DKuṭṭ_916 //",
  "GK19damkuttu:1832": "paribhuktamapi navatvaṃ śṛṅgāraṃ Madanaparvaṇā nītam /",
  "GK19damkuttu:1833": "bhajamāno bhajamānāṃ svāgatavacasābhinandya tāmūce // DKuṭṭ_917 //",
  "GK19damkuttu:1834": "Śarvavilocanapāvakadāhābhyadhikāṃ Manobhavo manye /",
  "GK19damkuttu:1835": "prāpsyati tava karasaṅgatisukhavirahasamutthitāṃ pīḍām // DKuṭṭ_918 //",
  "GK19damkuttu:1836": "atha Manmathamabhyarcya kṣitināthaṃ tadanu samadhikaṃ tasyām /",
  "GK19damkuttu:1837": "paramāṃ mudaṃ vahantyāṃ vigrahavanmadanamanasi kanyāyām // DKuṭṭ_919 //",
  "GK19damkuttu:1838": "śṛṅgārarasasamudraṃ sotkalikaṃ nipatite tathā nṛpatau /",
  "GK19damkuttu:1839": "tāramadhurasphuṭārthaṃ nagnācāryaḥ papāṭha nepathye // DKuṭṭ_920 //",
  "GK19damkuttu:1840": "nayanānandamakhaṇḍitamaṇḍalamabhirāmamamṛtaraśmimiva /",
  "GK19damkuttu:1841": "sāyantana āsthāne kṣitipatayastasthurudayanaṃ draṣṭum // DKuṭṭ_921 //",
  "GK19damkuttu:1842": "uccārite 'tha nāmni tridaśamatau tatkṣaṇaṃ vyapetāyām /",
  "GK19damkuttu:1843": "utpannavismayaratirnidadhe narabharturātmajā hṛdaye // DKuṭṭ_922 //",
  "GK19damkuttu:1844": "ayamudayanaḥ sa rājā tātaḥ satkṛtya māṃ dadau yasmai /",
  "GK19damkuttu:1845": "hanta parapreṣaṇamapi na niṣphalaṃ sāmprataṃ jātam // DKuṭṭ_923 //",
  "GK19damkuttu:1846": "yāvanna vetti kaścittāvaditastvaritameva niryāmi /",
  "GK19damkuttu:1847": "iti kathamapi nāyakataḥ kṛṣṭvā dṛśamutsasarja raṅgabhuvam // DKuṭṭ_924 //",
  "GK19damkuttu:1848": "kandarpamahamahotsavahṛtahṛdayairnāvadhārito 'smābhiḥ /",
  "GK19damkuttu:1849": "saṃdhyātikramakālaḥ paśya tvaṃ priyavayasyaka tathā hi // DKuṭṭ_925 //",
  "GK19damkuttu:1850": "udayataṭāntaritamiyaṃ prācī sūcayati diṅniśānātham /",
  "GK19damkuttu:1851": "paripāṇḍunā mukhena priyamiva hṛdayasthitaṃ ramaṇī // DKuṭṭ_926 //",
  "GK19damkuttu:1852": "devi tvanmukhapadmaḥ padmān vidadhāti paśya vicchāyān /",
  "GK19damkuttu:1853": "alayo 'pi lajjitā iva śanaiḥ śanaistadudareṣu līyante // DKuṭṭ_927 //",
  "GK19damkuttu:1854": "evamabhidhāya citraiścaraṇanyāsaiḥ parikramaṃ kṛtvā /",
  "GK19damkuttu:1855": "naiṣkrāmikyā dhruvayā viniryayau nāyako 'pi saha sarvaiḥ // DKuṭṭ_928 //",
  "GK19damkuttu:1856": "aṅke jātasamāptau gītātodyadhvanau ca viśrānte /",
  "GK19damkuttu:1857": "prekṣaṇakaguṇagrahaṇaṃ nṛpasūnuḥ pravavṛte kartum // DKuṭṭ_929 //",
  "GK19damkuttu:1858": "nāṭyaprayogatattvaṃ matayo na viśanti mādṛśāṃ prāyaḥ /",
  "GK19damkuttu:1859": "vāhanayajanapadātigrāmādikakāryadattahṛdayānām // DKuṭṭ_930 //",
  "GK19damkuttu:1860": "āste likhito grāmo gṛhāṇa taṃ satpradeśabahubhūmim /",
  "GK19damkuttu:1861": "vāsaya tatrāvāsaṃ bhavasi tataḥ ṭhakkuro divasaiḥ // DKuṭṭ_931 //",
  "GK19damkuttu:1862": "kṛtajīvanasaṃstho 'pi tvamapi kimarthaṃ karoṣi vijñaptim /",
  "GK19damkuttu:1863": "arpaya vā yadi necchasi kuru sthitiṃ hastadānena // DKuṭṭ_932 //",
  "GK19damkuttu:1864": "na ca pattayo na saptirna ca poṣyajanastathāpyasaṃtuṣṭaḥ /",
  "GK19damkuttu:1865": "labhamāno 'pi sa dāyaṃ cirantanatvābhimānena // DKuṭṭ_933 //",
  "GK19damkuttu:1866": "vijñaptikonmukhatvaṃ dūrata evāvadhāritaṃ bhavataḥ /",
  "GK19damkuttu:1867": "tūṣṇīṃ kriyatāmasmācchroṣyasi kāryaṃ pratīhārāt // DKuṭṭ_934 //",
  "GK19damkuttu:1868": "yūyaṃ kuṭumbamadhye kva gamyate gotraputrasāmānyam /",
  "GK19damkuttu:1869": "ādāya saṃvibhāgaṃ svagṛha iva sthīyatāṃ yathāsaukhyam // DKuṭṭ_935 //",
  "GK19damkuttu:1870": "abhyantaravyayārthaṃ na vilabdho yo mayā mahodraṅgaḥ /",
  "GK19damkuttu:1871": "tatrāpi te 'nubandho no jāne kiṃ karomīti // DKuṭṭ_936 //",
  "GK19damkuttu:1872": "prathamatarameva kalpitamanalpaphalajīvanaṃ pradeśastham /",
  "GK19damkuttu:1873": "adyāpi te na jātaṃ niyogināṃ paśya mantharatām // DKuṭṭ_937 //",
  "GK19damkuttu:1874": "evaṃprāyairanudinalābhodayamohakāribhirvacanaiḥ /",
  "GK19damkuttu:1875": "phalaśūnyairanujīvī pratāritaḥ kaḥ kiyatkālam // DKuṭṭ_938 //",
  "GK19damkuttu:1876": "etadviṣaye naipuṇamatra tu bhūmijñatāṃ samāśritya /",
  "GK19damkuttu:1877": "mukharatayā kathayāmo jaḍamatisāmājikocitaṃ kiṃ cit // DKuṭṭ_939 //",
  "GK19damkuttu:1878": "saptāśrayaḥ ṣaḍātmā śārīrastripramāṇaparimāṇaḥ /",
  "GK19damkuttu:1879": "sattvādhikyājjyeṣṭho vyastasamastaistribhirviniṣpādyaḥ // DKuṭṭ_940 //",
  "GK19damkuttu:1880": "sukumārāviddhakriya uparañjakarañjito vividhavṛttiḥ /",
  "GK19damkuttu:1881": "ādeyaheyamadhyairbhāvaiḥ saṃpāditaḥ prayogo 'yam // DKuṭṭ_941 //",
  "GK19damkuttu:1882": "gambhīramadhuraśabdaṃ parirakṣitagītavividhabhaṅgayutam /",
  "GK19damkuttu:1883": "darśayato vaicitryaṃ na bhraṣṭo vādakasya layakālaḥ // DKuṭṭ_942 //",
  "GK19damkuttu:1884": "aparityaktasthānakarasakākuvyañjitasphuṭārthapadam /",
  "GK19damkuttu:1885": "abhirāmāviśrāntaṃ paṭhitaṃ niravadyamakhilabhāṣāsu // DKuṭṭ_943 //",
  "GK19damkuttu:1886": "niyamitadīpanagamanaṃ drutamadhyavilambitālasaṃyuktam /",
  "GK19damkuttu:1887": "rasavatsvaropapannaṃ kṛtasāmyaṃ sādhu gātṛbhirgītam // DKuṭṭ_944 //",
  "GK19damkuttu:1888": "prakṛtiviśeṣāvasthāpratipādakaveṣaracanasāmagryā /",
  "GK19damkuttu:1889": "anukaraṇamabhyatītaṃ siddhidvayasampadādhāram // DKuṭṭ_945 //",
  "GK19damkuttu:1890": "Bharatasutairupadiṣṭaṃ kṣitipatinaghuṣāvarodhanārīṇām /",
  "GK19damkuttu:1891": "manye tā api nāṭye śobhāsaṃdohamīdṛśaṃ nāpuḥ // DKuṭṭ_946 //",
  "GK19damkuttu:1892": "suśliṣṭasandhibandhaṃ satpātrasuvarṇayojitaṃ sutarām /",
  "GK19damkuttu:1893": "nipuṇaparīkṣakadṛṣṭaṃ rājati Ratnāvalīratnam // DKuṭṭ_947 //",
  "GK19damkuttu:1894": "evaṃvidhaguṇakathanaprasaṅgini vibhāvitātmanṛpatanaye /",
  "GK19damkuttu:1895": "paṭhati smāryāmanyaḥ smṛtiviṣayamupāgatāṃ prasaṅgena // DKuṭṭ_948 //",
  "GK19damkuttu:1896": "saṃgrāmādanapasṛtiḥ prekṣābhijñā subhāṣitābhiratiḥ /",
  "GK19damkuttu:1897": "ācchodanābhiyogaḥ kulavidyā rājaputrāṇām // DKuṭṭ_949 //",
  "GK19damkuttu:1898": "etadvastuni yāte śrutimārgaṃ nṛpatinandano rasataḥ /",
  "GK19damkuttu:1899": "ārabdhakathācchedakamākheṭakavarṇanaṃ cakre // DKuṭṭ_950 //",
  "GK19damkuttu:1900": "calalakṣyavedhakauśalamaśvaprajave sthirāsanābhyasanam /",
  "GK19damkuttu:1901": "bhūmivibhāgajñānaṃ bhavanti mṛgayābhiyogena // DKuṭṭ_951 //",
  "GK19damkuttu:1902": "vahati javena turaṅge nibiḍasthitapādakaṭakapādāgraḥ /",
  "GK19damkuttu:1903": "tiryakpraṇihitakāyo nimnonnatamagrato bhuvaḥ paśyan // DKuṭṭ_952 //",
  "GK19damkuttu:1904": "yāvatprāṇaṃ dhāvatyākulite viśvakadrubhirbhītyā /",
  "GK19damkuttu:1905": "gocarapatite jīve laghukriyaḥ kṣipati mārgaṇaṃ dhanyaḥ // DKuṭṭ_953 //",
  "GK19damkuttu:1906": "mūle sthitasya nibhṛtaṃ mṛgayubhiruccāṭya ḍhaukitaṃ nikaṭe /",
  "GK19damkuttu:1907": "pātayato mṛgamutplutamavyapadeśyaṃ sukhaṃ kimapi // DKuṭṭ_954 //",
  "GK19damkuttu:1908": "gītaśravaṇotkarṇaṃ niścalatṛṇakavalagarbhamukhahariṇam /",
  "GK19damkuttu:1909": "upaveśitamaspandaṃ spṛhaṇīyā eva gṛhṇanti // DKuṭṭ_955 //",
  "GK19damkuttu:1910": "dāvānalasaṃtāpānniryāntaṃ gahanavīrudho 'bhimukham /",
  "GK19damkuttu:1911": "yo niruṇaddhi sa vandyaḥ sūkaramekaprahāreṇa // DKuṭṭ_956 //",
  "GK19damkuttu:1912": "ghanakakṣodarasuptaṃ samupetya svairamakṛtapadaśabdam /",
  "GK19damkuttu:1913": "vyādhavara eva kurute nirjīvaṃ helayā śaśakam // DKuṭṭ_957 //",
  "GK19damkuttu:1914": "iti vidadhati Saiṃhabhaṭāvākheṭakaśaktilāghavaślāghām /",
  "GK19damkuttu:1915": "hṛdayāgatāmagāyatprasaṅgato gītikāmaparaḥ // DKuṭṭ_958 //",
  "GK19damkuttu:1916": "āstāṃ vyāpārarasaḥ pravartitā saṃkathāpi mṛgayāyāṃ /",
  "GK19damkuttu:1917": "antarayati tanmanasāmāhārādikriyocitaṃ kālam // DKuṭṭ_959 //",
  "GK19damkuttu:1918": "avadhārya gītikārthaṃ dānaṃ prati dhananiyuktamabhidhāya /",
  "GK19damkuttu:1919": "uttasthau Samarabhaṭaḥ Mañjarikāṃ samavalokayanpremṇā // DKuṭṭ_960 //",
  "GK19damkuttu:1920": "gatvātha svāvasathaṃ nirvartitabhojanādikartavyaḥ /",
  "GK19damkuttu:1921": "Mañjarikākṛṣṭamanā abhidadhyau sacivasaṃnidhāvevam // DKuṭṭ_961 //",
  "GK19damkuttu:1922": "bhrūbhaṅgasmitavīkṣitamṛduvakravacoṅgahāragamaneṣu /",
  "GK19damkuttu:1923": "kusumapraharaṇa eko yugapadvihitāśrayaḥ kathaṃ tasyāḥ // DKuṭṭ_962 //",
  "GK19damkuttu:1924": "Sundopasundanāśaḥ phalamātmabhuvastilottamāsṛṣṭeḥ /",
  "GK19damkuttu:1925": "janamṛtaye tāṃ sṛjatā kiṃ dṛṣṭaṃ surahitaṃ tena // DKuṭṭ_963 //",
  "GK19damkuttu:1926": "sumanobhiḥ parikaritā mṛgaśāvakataralacakṣuṣastasyāḥ /",
  "GK19damkuttu:1927": "kāmocitaphalaheturdehabhṛtāṃ dīrghikā veṇī // DKuṭṭ_964 //",
  "GK19damkuttu:1928": "kamalamiva vadanakamalaṃ pibanti tasyāstripiṣṭapabhraṣṭāḥ /",
  "GK19damkuttu:1929": "sadalikamapetadoṣaṃ savibhramaṃ madhumadātāmram // DKuṭṭ_965 //",
  "GK19damkuttu:1930": "yaḥ śailendranitambaṃ suratāptyai sevate taponirataḥ /",
  "GK19damkuttu:1931": "spṛhayati so 'pi nitambaṃ suratāptyai samavalokya tanvaṅgyāḥ // DKuṭṭ_966 //",
  "GK19damkuttu:1932": "trikaro madhyavibhāgo bāhvoryugalaṃ karadvayopetam /",
  "GK19damkuttu:1933": "janayati tadapi mṛgākṣī sahasrakarato 'dhikaṃ tāpam // DKuṭṭ_967 //",
  "GK19damkuttu:1934": "sā sragdharā suvadanā praharṣiṇī saiva saiva tanumadhyā /",
  "GK19damkuttu:1935": "na karoti kasya vismayamiti rucirā mañjubhāṣiṇī saiva // DKuṭṭ_968 //",
  "GK19damkuttu:1936": "anukurvatyā kanyāṃ tathā tathā nāyakastayā dṛṣṭaḥ /",
  "GK19damkuttu:1937": "yena jaratsvapyaṭanī dhanuṣaḥ spṛṣṭā daśārdhabāṇena // DKuṭṭ_969 //",
  "GK19damkuttu:1938": "rūpaṃ yauvanacitritamanaṅgavikṛtāni nāṭyadīptāni /",
  "GK19damkuttu:1939": "śamināmapi śamagarvaṃ muṣṇantyavikalpitaṃ tasyāḥ // DKuṭṭ_970 //",
  "GK19damkuttu:1940": "dagdhe 'pi vapuṣi bhītiṃ na vimuñcati nīlalohitasamutthām /",
  "GK19damkuttu:1941": "tatkṣetre vasati yataḥ pramadārūpeṇa śambaradhvaṃsī // DKuṭṭ_971 //",
  "GK19damkuttu:1942": "yadi vaḥ paralokamatiḥ śṛṇuta śreyastapodhanā mattaḥ /",
  "GK19damkuttu:1943": "utsṛjya yāta tūrṇaṃ vāravadhūdūṣitaṃ sthānam // DKuṭṭ_972 //",
  "GK19damkuttu:1944": "ciramapi vikalpya niścitiriyameva sthāpyate na gatiranyā /",
  "GK19damkuttu:1945": "tannirmāṇe jātā lāvaṇyamayāḥ kaṇā vidheraṇavaḥ // DKuṭṭ_973 //",
  "GK19damkuttu:1946": "āsādya samucchrāyaṃ tasyāḥ stanayugalamavihataprasaram /",
  "GK19damkuttu:1947": "kṣapayati yajjanamevaṃ kaḥ sprakṣyati tadvivekavān patitam // DKuṭṭ_974 //",
  "GK19damkuttu:1948": "sa kathaṃ na spṛhaṇīyo viṣayarataistannitambavinyāsaḥ /",
  "GK19damkuttu:1949": "śāntātmanāpi vihitaṃ viśvasṛjā gauravaṃ yasya // DKuṭṭ_975 //",
  "GK19damkuttu:1950": "smaraṇādyasyotpattiḥ sumanasa iṣavo 'balāśrayā śaktiḥ /",
  "GK19damkuttu:1951": "so 'pi vyaṅgaḥ praharati dhāturaho citramācaritam // DKuṭṭ_976 //",
  "GK19damkuttu:1952": "tiṣṭhantvanye dṛṣṭvā sāraṃ jagatāṃ tadaṅganāratnam /",
  "GK19damkuttu:1953": "naṣṭapaṭhanāvadhāno bhavati brahmā sanirvedaḥ // DKuṭṭ_977 //",
  "GK19damkuttu:1954": "yadi paśyati tāṃ Śarvastadapararāmāsamāgamādvimukhaḥ /",
  "GK19damkuttu:1955": "nindati mūrdhani somaṃ smarāgnisaṃdhukṣaṇaṃ śarīraṃ ca // DKuṭṭ_978 //",
  "GK19damkuttu:1956": "Keśava iha saṃnihitaḥ sāpi manohārirūpasampannā /",
  "GK19damkuttu:1957": "tadvakṣaścyavanabhuvaṃ kathamujjhati Saindhavīśaṅkām // DKuṭṭ_979 //",
  "GK19damkuttu:1958": "udayati na paṇḍitānāṃ kathamātmani kautukaṃ gajendragatiḥ /",
  "GK19damkuttu:1959": "yannavavayasāṃ puṃsāṃ vinā kriyāyogamupasargaḥ // DKuṭṭ_980 //",
  "GK19damkuttu:1960": "śrutikuvalayamīkṣaṇatāṃ kuvalayatāṃ vā vilocanaṃ yāyāt /",
  "GK19damkuttu:1961": "hariṇadṛśo yadi na syātkanakojjvalakesaraṃ madhye // DKuṭṭ_981 //",
  "GK19damkuttu:1962": "lalanāstadatulyatayā puruṣā api tadupabhogaviraheṇa /",
  "GK19damkuttu:1963": "gacchanti śoṣamaniśaṃ prakṛtidvayavarjitāḥ svasthāḥ // DKuṭṭ_982 //",
  "GK19damkuttu:1964": "durvṛttayorna vṛttaṃ ślāghāspadameti tatpayodharayoḥ /",
  "GK19damkuttu:1965": "yau dattvāmalamūrtiṃ madhye hāraṃ janakṣayaṃ kurutaḥ // DKuṭṭ_983 //",
  "GK19damkuttu:1966": "bhūmaṇḍale 'tra sakale nātaḥ paramaparamadbhutaṃ kiṃ cit /",
  "GK19damkuttu:1967": "no jātā yadapārthā kṛśodarī dhārtarāṣṭrayātāpi // DKuṭṭ_984 //",
  "GK19damkuttu:1968": "kṛśa eṣa madhyadeśastanvyā nāhāryamaṇḍanaṃ voḍhum /",
  "GK19damkuttu:1969": "śakta iti kṛtaṃ vidhinā romāvalibhūṣaṇaṃ sahajam // DKuṭṭ_985 //",
  "GK19damkuttu:1970": "sākampo 'dhara īkṣaṇayugalasyādhīratā bhruvorbhaṅgaḥ /",
  "GK19damkuttu:1971": "tanvaṅgyā balamīdṛgjayati jagattadapi niḥśeṣam // DKuṭṭ_986 //",
  "GK19damkuttu:1972": "vahatu nitambaḥ sthūlo raśanāṃ hāraṃ ca kucayugaṃ pīnam /",
  "GK19damkuttu:1973": "tadbāhumṛṇālikayoḥ sāpāyaṃ kaṭakayojanamayuktam // DKuṭṭ_987 //",
  "GK19damkuttu:1974": "bahalopāyābhijñā guṇaviṣaye satatamāhitaprītiḥ /",
  "GK19damkuttu:1975": "balinaḥ sthāpayati vaśe karabhorurvigraheṇa mṛdunaiva // DKuṭṭ_988 //",
  "GK19damkuttu:1976": "iti tatstutimukharamukhe rājasute makaraketanākulite /",
  "GK19damkuttu:1977": "samupāgatā pragalbhā Mañjarikācoditā dūtī // DKuṭṭ_989 //",
  "GK19damkuttu:1978": "sā sapraṇatiḥ purataḥ sumanastāmbūlapaṭalakaṃ nidadhe /",
  "GK19damkuttu:1979": "vyajñāpayacca tadanu svāvasare sahacarīkāryam // DKuṭṭ_990 //",
  "GK19damkuttu:1980": "Muraripunābhisaroruhamavataṃsīkartumīhate mūḍhā /",
  "GK19damkuttu:1981": "nakṣatrarājamaṇḍalamicchati viyataḥ samādātum // DKuṭṭ_991 //",
  "GK19damkuttu:1982": "niścetanābhikāṅkṣati pīyūṣaṃ tridivasadmanāmaśanam /",
  "GK19damkuttu:1983": "abhilaṣati śayanamuṣṇe navacandanapallavāstaraṇe // DKuṭṭ_992 //",
  "GK19damkuttu:1984": "vidadhāti pārijātakasumanoniryūhadhāraṇaśraddhām /",
  "GK19damkuttu:1985": "durvyavasitā jighṛkṣati Nārāyaṇavakṣaso ratnam // DKuṭṭ_993 //",
  "GK19damkuttu:1986": "aniyatapuruṣaspṛśyāḥ pāpā vayamanyathā kva hīnakulāḥ /",
  "GK19damkuttu:1987": "kva ca yūyamindrakalpā analpamanaso guṇābharaṇāḥ // DKuṭṭ_994 //",
  "GK19damkuttu:1988": "duṣprakṛteḥ prakṛtiriyaṃ tasya tu dagdhātmajanmanaḥ kāpi /",
  "GK19damkuttu:1989": "agaṇitayuktāyukto lagayati ceto yadasthāne // DKuṭṭ_995 //",
  "GK19damkuttu:1990": "yā hasati sarojavatīṃ rasānvitā sahajarāgarakteti /",
  "GK19damkuttu:1991": "dhyānadhiya ātmavṛttiṃ nindatyekatra puruṣa āsaktām // DKuṭṭ_996 //",
  "GK19damkuttu:1992": "snigdheti nābhinandati janmaśatenāpi sarpiṣo dhārām /",
  "GK19damkuttu:1993": "pañcākṣadyūtagatiṃ nānarthakaramaṇasaṃgatāṃ stauti // DKuṭṭ_997 //",
  "GK19damkuttu:1994": "na stauti candanalatāṃ bhujaṅgapariveṣṭitāṃ rasārdreti /",
  "GK19damkuttu:1995": "na śṛṇoti kīrtyamānāṃ svapneṣvapi madanamūrchitāṃ matsīm // DKuṭṭ_998 //",
  "GK19damkuttu:1996": "vidveṣṭi karaṇamadhye rasanāṃ tāmbūlarāgayukteti /",
  "GK19damkuttu:1997": "śaṃsati matiṃ mumukṣoraviśiṣṭāṃ śaśavṛṣāśvapuruṣeṣu // DKuṭṭ_999 //",
  "GK19damkuttu:1998": "no bahu manute Rambhāṃ Nalakūbaramabhisṛteti kāmārtā /",
  "GK19damkuttu:1999": "garhati ca devagaṇikāmanuraktāmurvaśīṃ Purūravasi // DKuṭṭ_1000 //",
  "GK19damkuttu:2000": "harati mano no hriyate rañjayati na rajyate kadā cidapi /",
  "GK19damkuttu:2001": "gṛhṇāti citracaritairupakṛtibhirgṛhyate na bahvībhiḥ // DKuṭṭ_1001 //",
  "GK19damkuttu:2002": "premamayīvābhāti prema tu nāmnaiva kevalaṃ vetti /",
  "GK19damkuttu:2003": "kaṇṭakitā bhavati rate ratabhogasukhaṃ śṛṇoti lokāttu // DKuṭṭ_1002 //",
  "GK19damkuttu:2004": "kurute viviktacāṭūñśilpaviśeṣeṇa na tu rasāveśāt /",
  "GK19damkuttu:2005": "anabhijñā madanarujāmākalpakavedanāṃ samāvahati // DKuṭṭ_1003 //",
  "GK19damkuttu:2006": "bālaivārjavarahitā sphuratīśvarametya candralekheva /",
  "GK19damkuttu:2007": "hṛtadhanapatimāhātmyā pravṛttiriva rakṣasāṃ patyuḥ // DKuṭṭ_1004 //",
  "GK19damkuttu:2008": "naranātha kiṃ bravīmi tripurāntakanayanadāhadagdho 'pi /",
  "GK19damkuttu:2009": "duḥsādhyasādhanagrahamutsṛjati na pāpakusumāstraḥ // DKuṭṭ_1005 //",
  "GK19damkuttu:2010": "tvaddarśanāvakāśaṃ samprāpya yato durātmanā tena /",
  "GK19damkuttu:2011": "cirasambhṛtakopena prārabdhā sāpi hantumiṣudhāraiḥ // DKuṭṭ_1006 //",
  "GK19damkuttu:2012": "avahelayaiva bhavatā saṃspṛṣṭā yena vetradaṇḍena /",
  "GK19damkuttu:2013": "jātaḥ sa eva tasyā Ananyabhavamārgaṇaḥ prathamaḥ // DKuṭṭ_1007 //",
  "GK19damkuttu:2014": "vijñānārjitadarpo nibhṛtaṃ hasitaḥ samānaśilpābhiḥ /",
  "GK19damkuttu:2015": "tvayi saktadṛśaḥ sakhyā visaṃṣṭhule nāṭyanirmāṇe // DKuṭṭ_1008 //",
  "GK19damkuttu:2016": "avadhīryācāryaruṣaṃ bharatoditadoṣakaraṇasaṃbhūtām /",
  "GK19damkuttu:2017": "vistāritaḥ prayogastvadavasthitivāñchayā tanvyā // DKuṭṭ_1009 //",
  "GK19damkuttu:2018": "bhagne 'pi prekṣaṇake tadanantarabhūmikāśrayāvasthāḥ /",
  "GK19damkuttu:2019": "gṛha eva niravasānaṃ vitanoti na nāṭyadharmeṇa // DKuṭṭ_1010 //",
  "GK19damkuttu:2020": "dhyāyata ekaṃ puruṣaṃ paramātmavidaḥ śaśaṃsa yā na purā /",
  "GK19damkuttu:2021": "tānanukurute saiva dhyāyantī tvāṃ mahāpuruṣam // DKuṭṭ_1011 //",
  "GK19damkuttu:2022": "gatamevamevamāsitamālokitamevamevamālapitam /",
  "GK19damkuttu:2023": "iti vismṛtānyakāryā smarati kṛśāṅgī tvadīyalīlānām // DKuṭṭ_1012 //",
  "GK19damkuttu:2024": "Nalakūbaro varāko Ratiramaṇo ramaṇa eva kiṃ tena /",
  "GK19damkuttu:2025": "Aniruddho 'pi na buddho vidagdhavihitāsu suratagoṣṭhīṣu // DKuṭṭ_1013 //",
  "GK19damkuttu:2026": "na Jayanto 'nantaguṇo na Kumāraḥ Mārakarmaṇo 'bāhyaḥ /",
  "GK19damkuttu:2027": "kena samatāṃ nayāmastamiti sakhī vahati mānasaṃ kleśam // DKuṭṭ_1014 //",
  "GK19damkuttu:2028": "āgatamāgacchantaṃ purataḥ pārśve prasannamatha kupitam /",
  "GK19damkuttu:2029": "paśyati bhavantamekaṃ saṃkalpaniveśitaṃ bālā // DKuṭṭ_1015 //",
  "GK19damkuttu:2030": "rucyaḥ kānto hṛdyaḥ subhagaḥ sukhado manoharo ramaṇaḥ /",
  "GK19damkuttu:2031": "iṣṭaḥ svāmī dayitaḥ prāṇeśaḥ kelikaraṇanipuṇa iti // DKuṭṭ_1016 //",
  "GK19damkuttu:2032": "muktānyasamārambhā varatanuranupaplutena cittena /",
  "GK19damkuttu:2033": "japati samīhitasiddhyai tvaddvādaśanāmakaṃ mahāstotram // DKuṭṭ_1017 //",
  "GK19damkuttu:2034": "tāmeva gaccha yasyāmāsajya vilambito 'si gatalajja /",
  "GK19damkuttu:2035": "velāmiyatīmalamalametairadhunā śaṭhānunayaiḥ // DKuṭṭ_1018 //",
  "GK19damkuttu:2036": "vakṣyāmi sāparādhaṃ krodhasphuradadharamañcitabhrūkam /",
  "GK19damkuttu:2037": "iti vidadhāti sumadhyā hṛdayena manorathāvṛttim // DKuṭṭ_1019 //",
  "GK19damkuttu:2038": "utsahate na draṣṭuṃ pratibimbitamānanaṃ kutaḥ śaśinam /",
  "GK19damkuttu:2039": "kā saṃkathā mṛṇāle kṣipati bhujau sarvato vyathitā // DKuṭṭ_1020 //",
  "GK19damkuttu:2040": "dūre kadalīdaṇḍā ūrvorapi na sahate samāśleṣam /",
  "GK19damkuttu:2041": "karasamparkādvimukhī viśrāmyati pallaveṣviti viruddham // DKuṭṭ_1021 //",
  "GK19damkuttu:2042": "ayi mañjari saiva tvaṃ vidagdhajanamaṇḍitā purī saiva /",
  "GK19damkuttu:2043": "Kusumāyudhaḥ sa eva vyasanaṃ kuta etadāyātam // DKuṭṭ_1022 //",
  "GK19damkuttu:2044": "yasyāḥ kāmaḥ kṛpaṇo rāgākṛṣṭistṛṇolapaprakhyā /",
  "GK19damkuttu:2045": "sāpi gatā bhūmimimāṃ jīvantyā nekṣyate kimiha // DKuṭṭ_1023 //",
  "GK19damkuttu:2046": "abhiyogaśikṣitānāmaśikṣitānāṃ ca madanaceṣṭānām /",
  "GK19damkuttu:2047": "sutanu viśeṣagrahaṇe sāmarthyaṃ tadvidāmeva // DKuṭṭ_1024 //",
  "GK19damkuttu:2048": "vyathayannapi sacchāyaḥ parijanacintākaro 'pi ramaṇīyaḥ /",
  "GK19damkuttu:2049": "ādhatte tvayi lakṣmīmabhinavarāgāśrayo rāgaḥ // DKuṭṭ_1025 //",
  "GK19damkuttu:2050": "ekaḥ sa eva jāto bhuvane 'sminnasamasāyakaspardhī /",
  "GK19damkuttu:2051": "tena śaśibimbaphalake sujanmanā lekhitaṃ nijaṃ nāma // DKuṭṭ_1026 //",
  "GK19damkuttu:2052": "pādastena salīlaṃ vinyastaḥ subhagamānināṃ mūrdhni /",
  "GK19damkuttu:2053": "saubhāgyayaśaḥkusumaṃ dhanapatisūnoḥ kadarthitaṃ tena // DKuṭṭ_1027 //",
  "GK19damkuttu:2054": "naravañcanapaṭubuddhiḥ saṃpāditakapaṭacāṭusaṃghaṭanā /",
  "GK19damkuttu:2055": "tvamapi vilāsini nītā gatimiyatīṃ yena subhagena // DKuṭṭ_1028 //",
  "GK19damkuttu:2056": "tadvada tasya sthānaṃ yatāmahe kāryasādhanāyālam /",
  "GK19damkuttu:2057": "kurvata eva hi yatnaṃ bhiṣagjanāḥ kṛcchrasādhyaroge 'pi // DKuṭṭ_1029 //",
  "GK19damkuttu:2058": "iti gadite sakhyā sā tadabhimukhaṃ cakṣuṣī samunmīlya /",
  "GK19damkuttu:2059": "vitarati kṛcchreṇa cirādvibhāvitaṃ kliṣṭahuṅkāram // DKuṭṭ_1030 //",
  "GK19damkuttu:2060": "kā puruṣārthasamīhā dyotayataḥ śarvarīṃ śaśāṅkasya /",
  "GK19damkuttu:2061": "tarpayatāṃ bhuvamakhilāṃ salilamucāṃ ko 'bhikāṅkṣito lābhaḥ // DKuṭṭ_1031 //",
  "GK19damkuttu:2062": "maṇḍayituṃ viyadudayati puruhūtadhanurvinaiva phalavāñchām /",
  "GK19damkuttu:2063": "anapekṣitātmakāryaḥ parahitakaraṇagrahaḥ satāṃ sahajaḥ // DKuṭṭ_1032 //",
  "GK19damkuttu:2064": "prāyeṇa yannidānaṃ tadasevanamupaśamāya rogāṇām /",
  "GK19damkuttu:2065": "smaramāndyaṃ tu yadutthaṃ tadeva khalu bheṣajaṃ yatastasya // DKuṭṭ_1033 //",
  "GK19damkuttu:2066": "tena spṛhayati sutanustvatpādayugābjareṇusaṃgataye /",
  "GK19damkuttu:2067": "āśīrviṣayopete sambhogasukhodaye tu nākāṅkṣā // DKuṭṭ_1034 //",
  "GK19damkuttu:2068": "pramadamupaiti mayūrī paramaṃ śabdena vārivāhasya /",
  "GK19damkuttu:2069": "animiṣavilokitena prāpnoti jhaṣī kṛtārthatāmeva // DKuṭṭ_1035 //",
  "GK19damkuttu:2070": "na vṛthāstutimukharatayā na ca yuṣmallobhanābhiyogena /",
  "GK19damkuttu:2071": "vidadhāmi tadguṇākhyāṃ svarūpamātraprasaṅgena // DKuṭṭ_1036 //",
  "GK19damkuttu:2072": "sadbhāvabaddhamūle smitadṛṣṭibhrūvikārapallavite /",
  "GK19damkuttu:2073": "sevante hṛdyarasāṃ rāgatarau Mañjarīṃ dhanyāḥ // DKuṭṭ_1037 //",
  "GK19damkuttu:2074": "tiṣṭhatu tadaṅgasaṅgo vilokitā yena jhagiti varagātrī /",
  "GK19damkuttu:2075": "tasyānyo yuvatijanaḥ pratibhāti manuṣyarūpeṇa // DKuṭṭ_1038 //",
  "GK19damkuttu:2076": "sakṛdapi yairanubhūtastattanuparirambhasukharasāsvādaḥ /",
  "GK19damkuttu:2077": "viddhi narādhipa teṣāṃ dūrībhūtaṃ prajākāryam // DKuṭṭ_1039 //",
  "GK19damkuttu:2078": "āsthā kā khalu tasyā viṣayagrahadurbaleṣu puruṣeṣu /",
  "GK19damkuttu:2079": "yasyā vilāsajālakapatitaḥ śakunāyate Kapilaḥ // DKuṭṭ_1040 //",
  "GK19damkuttu:2080": "dagdhvāpi punardagdho nūnamanaṅgaḥ Hareṇa tāṃ tanvīm /",
  "GK19damkuttu:2081": "dṛṣṭvāpi yena tiṣṭhasi nirākulaḥ svasthavṛttena // DKuṭṭ_1041 //",
  "GK19damkuttu:2082": "atha viratoktau tasyāmullāsitamānase ca nṛpasūnau /",
  "GK19damkuttu:2083": "kaścidagāyadgītiṃ smṛtisaṃgatimāgatāṃ prasaṅgena // DKuṭṭ_1042 //",
  "GK19damkuttu:2084": "anyonyagāḍharāgaprabalīkṛtacittajanmanoryūnoḥ /",
  "GK19damkuttu:2085": "kālātyayo manāgapi samāgamānandavighnakaraḥ // DKuṭṭ_1043 //",
  "GK19damkuttu:2086": "śrutvā siṃhabhaṭasutaḥ priyāpriyāṃ prītimān smitaprathamam /",
  "GK19damkuttu:2087": "nijagāda cārubhāṣiṇi gītikayā samayasammataṃ kathitam // DKuṭṭ_1044 //",
  "GK19damkuttu:2088": "abhinandya sā tatheti prayayau pramadāvatī nijaṃ bhavanam /",
  "GK19damkuttu:2089": "akarocca viditakāryāṃ yukte 'vasare manoramāṃ gaṇikām // DKuṭṭ_1045 //",
  "GK19damkuttu:2090": "atha sā kṛtasaṃkalpā satvaramādāya ruciravicchittim /",
  "GK19damkuttu:2091": "āsādya nṛpaniśāntaṃ viveśa saṃcārikāsahitā // DKuṭṭ_1046 //",
  "GK19damkuttu:2092": "vihitanamaskṛtirāsanamadhitaṣṭhau nāyakena nirdiṣṭam /",
  "GK19damkuttu:2093": "pṛṣṭe ca dehakuśale vinayānvitamabhyadhāddūtī // DKuṭṭ_1047 //",
  "GK19damkuttu:2094": "śrīmannadya śreyaḥsampannā gurujanāśiṣo 'śeṣāḥ /",
  "GK19damkuttu:2095": "adya madanaḥ prasanno bhāgyacayairadya pariṇataṃ phalataḥ // DKuṭṭ_1048 //",
  "GK19damkuttu:2096": "adya jananī prasūtā saubhāgyaguṇodayo 'dya niṣṇātaḥ /",
  "GK19damkuttu:2097": "tvayi vitarati sasnehaṃ nirāmayapraśnabhāratīṃ tasyāḥ // DKuṭṭ_1049 //",
  "GK19damkuttu:2098": "utkalikākulamanasāmudriktariraṃsayābhibhūtānām /",
  "GK19damkuttu:2099": "audāsīnyaṃ bhajatāṃ samāgatā bhavati nālikā yūnām // DKuṭṭ_1050 //",
  "GK19damkuttu:2100": "dhṛtasumanaḥśaradhanuṣā sahāyavāṃstiṣṭha dayitayā sārdham /",
  "GK19damkuttu:2101": "yāmo vayaṃ na rājati vijanasthitamithunasaṃnidhāvaparaḥ // DKuṭṭ_1051 //",
  "GK19damkuttu:2102": "eṣā nṛtyaśrāntā madanenāyāsitātisukumārā /",
  "GK19damkuttu:2103": "tvamapi ratisamaraśūraḥ svargabhuvaḥ santu kuśalāya // DKuṭṭ_1052 //",
  "GK19damkuttu:2104": "yāvadyāvadaśaktiṃ prathayati lalanā hi mohanākrāntā /",
  "GK19damkuttu:2105": "tāvattāvatpuṃsāmutsāhaḥ pallavān samutsṛjati // DKuṭṭ_1053 //",
  "GK19damkuttu:2106": "iti śūnyīkṛtaveśmani harati śanaiḥ sahajamaṃśukaṃ tasmin /",
  "GK19damkuttu:2107": "darśitasādhvasalajjā jagāda sā kiṃ karoṣīti // DKuṭṭ_1054 //",
  "GK19damkuttu:2108": "ayi mugdhe tatkriyate puruṣārthacatuṣṭayasya yatsāram /",
  "GK19damkuttu:2109": "iti nigaditasasmeraḥ smaravidhurita ātatāna ratikalaham // DKuṭṭ_1055 //",
  "GK19damkuttu:2110": "_________________________________________________________________",
  "GK19damkuttu:2111": "Verses 1056-1059 are found only in two Nepalese manuscripts and in two editions.",
  "GK19damkuttu:2112": "nānāsurataviśeṣairārādhya cakāra bhuktasarvasvam /",
  "GK19damkuttu:2113": "gaṇikāsau rājasutaṃ tvagasthiśeṣaṃ mumoca nāticirāt // DKuṭṭ_1056 //",
  "GK19damkuttu:2114": "tadyanmayopadiṣṭaṃ kāmijanārthāptikāraṇaṃ tena /",
  "GK19damkuttu:2115": "mahatīṃ samṛddhimeṣyasi kāmukalokāhṛtena vittena // DKuṭṭ_1057 //",
  "GK19damkuttu:2116": "ityupadeśaśravaṇaprabodhatuṣṭā jagāma dhāma svam /",
  "GK19damkuttu:2117": "Mālatyapagatamohā Vikarālāpādavandanāṃ kṛtvā // DKuṭṭ_1058 //",
  "GK19damkuttu:2118": "kāvyamidaṃ yaḥ śṛṇute samyakkāvyārthapālanenāsau /",
  "GK19damkuttu:2119": "no vañcyate kadā cidviṭaveśyādhūrtakuṭṭanībhiriti // DKuṭṭ_1059 //"
}