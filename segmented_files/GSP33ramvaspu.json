{
    "GSP33ramvaspu:0": " aśeṣacidacidvastuviśeṣiṇe śeṣaśāyine /",
    "GSP33ramvaspu:1": " nirmalānantakalyāṇanidhaye viṣṇave namaḥ //(1) (2)",
    "GSP33ramvaspu:2": " paraṃ brahmaivājñaṃ bhramaparigataṃ saṃsarati tatparopādhyālīḍhaṃ vivaśamaśubhasyāspadam iti /",
    "GSP33ramvaspu:3": " śrutinyāyāpetaṃ jagati vitataṃ mohanam idaṃ tamo yenāpāstaṃ sa hi vijayate yāmunamuniḥ //(2) (3)",
    "GSP33ramvaspu:4": " aśeṣajagaddhitānuśāsanaśrutinikaraśirasi samadhigato 'yam arthaḥ jīvaparamātmayāthātmyajñānapūrvakavarṇāśramadharmetikartavyatākaparamapuruṣacaraṇayugaladhyānārcanapraṇāmādir",
    "GSP33ramvaspu:5": " atyarthapriyas tatprāptiphalaḥ / (4)",
    "GSP33ramvaspu:6": " asya jīvātmano 'nādyavidyāsaṃcitapuṇyapāparūpakarmapravāhahetukabrahmādisuranaratiryaksthāvarātmakacaturvidhadehapraveśakṛtatattadabhimānajanitāvarjanīyabhavabhayavidhvaṃsanāya",
    "GSP33ramvaspu:7": " dehātiriktātmasvarūpatatsvabhāvatadantarayāmiparamātmasvarūpatatsvabhāvatadupāsanatatphalabhūtātmasvarūpāvirbhāvapūrvakānavadhikātiśayānandabrahmānubhavajñāpane",
    "GSP33ramvaspu:8": " pravṛttaṃ hi vedāntavākyajātam,",
    "GSP33ramvaspu:9": " tat tvam asi /",
    "GSP33ramvaspu:10": " ayam ātmā brahma /",
    "GSP33ramvaspu:11": " ya ātmani tiṣṭhann ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmy amṛtaḥ /",
    "GSP33ramvaspu:12": " eṣa sarvabhūtāntarātmāpahatapāpmā divyo deva eko nārāyaṇaḥ /",
    "GSP33ramvaspu:13": " tam etaṃ vedānuvacanena brāhmaṇā vividiṣanti yajñena dānena tapasānāśakena /",
    "GSP33ramvaspu:14": " brahmavid āpnoti param /",
    "GSP33ramvaspu:15": " tam evaṃ vidvān amṛta iha bhavati nānyaḥ panthā ayanāya vidyata ityādikam / (5)",
    "GSP33ramvaspu:16": " jīvātmanaḥ svarūpaṃ devamanuṣyādiprakṛtipariṇāmaviśeṣarūpanānāvidhabhedarahitaṃ jñānānandaikaguṇaṃ,",
    "GSP33ramvaspu:17": " tasyaitasya karmakṛtadevādibhede 'padhvaste svarūpabhedo vācām agocaraḥ svasaṃvedyaḥ,",
    "GSP33ramvaspu:18": " jñānasvarūpam ity etāvad eva nirdeśyam /",
    "GSP33ramvaspu:19": " tac ca sarveṣām ātmanāṃ samānam / (6)",
    "GSP33ramvaspu:20": " evaṃvidhacidacidātmakaprapañcasyodbhavasthitipralayasaṃsāranirvartanaikahetubhūtaḥ",
    "GSP33ramvaspu:21": " samastaheyapratyanīkānantakalyāṇatayā ca svetarasamastavastuvilakṣaṇasvarūpo 'navadhikātiśayāsaṃkhyeyakalyāṇaguṇagaṇaḥ",
    "GSP33ramvaspu:22": " sarvātmaparabrahmaparajyotiḥparatattvaparamātmasadādiśabdabhedair nikhilavedāntavedyo",
    "GSP33ramvaspu:23": " bhagavān nārāyaṇaḥ puruṣottama ity antaryāmisvarūpam /",
    "GSP33ramvaspu:24": " asya ca vaibhavapratipādanaparāḥ śrutayaḥ svetarasamastacidacidvastujātāntarātmatayā",
    "GSP33ramvaspu:25": " nikhilaniyamanaṃ tacchaktitadaṃśatadvibhūtitadrūpataccharīratattanuprabhṛtibhiḥ śabdais",
    "GSP33ramvaspu:26": " tatsāmānādhikaraṇyena ca pratipādayanti / (7)",
    "GSP33ramvaspu:27": " tasya vaibhavapratipādanaparāṇām eṣāṃ sāmānādhikaraṇyādīnāṃ vivaraṇe pravṛttāḥ kecana nirviśeṣajñānamātram eva brahma,",
    "GSP33ramvaspu:28": " tac ca nityamuktasvaprakāśasvabhāvam api tat tvam asy ādisāmānādhikaraṇyāvagatajīvāikyaṃ,",
    "GSP33ramvaspu:29": " brahmaivājñaṃ badhyate mucyate ca,",
    "GSP33ramvaspu:30": " nirviśeṣacinmātrātirekeśvareśitavyādyanantavikalparūpaṃ kṛtsnaṃ jaganmithyā,",
    "GSP33ramvaspu:31": " kaścid baddhaḥ,",
    "GSP33ramvaspu:32": " kaścin mukta ity iyam avasthā na vidyate /",
    "GSP33ramvaspu:33": " itaḥ pūrvaṃ kecana muktā ity ayam artho mithyā /",
    "GSP33ramvaspu:34": " ekam eva śarīraṃ jīvavan nirjīvānītarāṇi,",
    "GSP33ramvaspu:35": " taccharīraṃ kim iti na vyavasthitam,",
    "GSP33ramvaspu:36": " ācāryo jñānasyopadeṣṭā mithyā śāstraṃ ca mithyā śāstrapramātā ca mithyā śāstrajanyaṃ jñānaṃ ca mithyā etat sarvaṃ mithyābhūtenaiva śāstreṇāvagamyata iti varṇayanti / (8)",
    "GSP33ramvaspu:37": " apare tv apahatapāpmatvādisamastakalyāṇaguṇopetam api brahmaitenaivāikyāvabodhena",
    "GSP33ramvaspu:38": " kenacid upādhiviśeṣeṇa saṃbaddhaṃ badhyate mucyate ca nānāvidhamalarūpapariṇāmāspadaṃ ceti vyavasthitāḥ / (9)",
    "GSP33ramvaspu:39": " anye punar aikyāvabodhayāthātmyaṃ varṇayantaḥ svābhāvikaniratiśayāparimitodāraguṇasāgaraṃ",
    "GSP33ramvaspu:40": " brahmaiva suranaratiryaksthāvaranārakisvargyapavargicetaneṣu svabhāvato vilakṣaṇam",
    "GSP33ramvaspu:41": " avilakṣaṇaṃ ca viyadādinānāvidhamalarūpapariṇāmāspadaṃ ceti pratyavatiṣṭhante / (10)",
    "GSP33ramvaspu:42": " tatra prathamapakṣasya śrutyarthaparyālocanaparā duṣparihārān doṣān udāharanti /",
    "GSP33ramvaspu:43": " prakṛtaparāmarśitacchabdāvagatasvasaṃkalpakṛtajagadudayavibhavavilayādayas tad+aikṣata",
    "GSP33ramvaspu:44": " bahu syāṃ prajāyeyetyārabhya sanmūlāḥ somyemāḥ sarvāḥ prajāḥ sadāyatanāḥ satpratiṣṭhā",
    "GSP33ramvaspu:45": " ityādibhiḥ padaiḥ pratipāditās tatsaṃbandhitayā prakaraṇāntaranirdiṣṭāḥ",
    "GSP33ramvaspu:46": " sarvajñatāsarvaśaktitvasarveśvaratvasarvaprakāratvasamābhyadhikanivṛttisatyakāmatvasatyasaṃkalpatvasarvāvabhāsakatvādyanavadhikātiśayāsaṃkhyeyakalyāṇaguṇagaṇā",
    "GSP33ramvaspu:47": " apahatapāpmetyādyanekavākyāvagatanirastanikhiladoṣatā ca sarve tasmin pakṣe vihanyante / (11)",
    "GSP33ramvaspu:48": " atha syāt upakrame 'py ekavijñānena sarvavijñānamukhena kāraṇasyaiva satyatāṃ pratijñāya",
    "GSP33ramvaspu:49": " tasya kāraṇabhūtasyaiva brahmaṇaḥ satyatāṃ vikārajātasyāsatyatāṃ mṛddṛṣṭāntena darśayitvā",
    "GSP33ramvaspu:50": " satyabhūtasyaiva brahmaṇaḥ sad eva somyedam agra āsīd ekam evādvitīyam iti sajātīyavijātīyanikhilabhedanirasanena",
    "GSP33ramvaspu:51": " nirviśeṣataiva pratipāditā /",
    "GSP33ramvaspu:52": " etac chodhakāni prakaraṇāntaragatavākyāny api satyaṃ jñānam anantaṃ brahma,",
    "GSP33ramvaspu:53": " niṣkalaṃ niṣkriyaṃ nirguṇaṃ,",
    "GSP33ramvaspu:54": " vijñānam ānandam ityādīni sarvaviśeṣapratyanīkaikākāratāṃ bodhayanti /",
    "GSP33ramvaspu:55": " na caikākāratābodhane padānāṃ paryāyatā /",
    "GSP33ramvaspu:56": " ekatve 'pi vastunaḥ sarvaviśeṣapratyanīkatopasthāpanena sarvapadānām arthavattvād iti / (12)",
    "GSP33ramvaspu:57": " naitad evam /",
    "GSP33ramvaspu:58": " ekavijñānena sarvavijñānaṃ sarvasya mithyātve sarvasya jñātavyasyābhāvān na setsyati /",
    "GSP33ramvaspu:59": " satyatvamithyātvayor ekatāprasaktir vā /",
    "GSP33ramvaspu:60": " api tv ekavijñānena sarvavijñānaṃ sarvasya tadātmakatvenaiva satyatve sidhyati / (13)",
    "GSP33ramvaspu:61": " ayam arthaḥ śvetaketuṃ pratyāha stabdho 'sy uta tam ādeśam aprākṣya iti paripūrṇa iva lakṣyase tān ācāryān prati tam apy ādeśaṃ pṛṣṭavān asīti",
    "GSP33ramvaspu:62": " ādiśyate 'nenety ādeśaḥ /",
    "GSP33ramvaspu:63": " ādeṣaḥ praśāsanam /",
    "GSP33ramvaspu:64": " etasya vā akṣarasya gārgi sūryācandramasau vidhṛtau tiṣṭhata ity ādibhir aikyarthyāt /",
    "GSP33ramvaspu:65": " tathā ca mānavaṃ vacaḥ praśāsitāraṃ sarveṣām ityādi /",
    "GSP33ramvaspu:66": " atrāpy ekam eveti jagadupādānatāṃ pratipādyādvitīyapadenādhiṣṭhātaranivāraṇād asyaivādhiṣṭhātṛtvam api pratipādyate /",
    "GSP33ramvaspu:67": " atas taṃ praśāsitāraṃ jagadupādānabhūtam api pṛṣṭavān asi yena śrutena matena vijñātenāśrutam amatam avijñānaṃ śrutaṃ mataṃ vijñātaṃ bhavatīty uktaṃ syāt /",
    "GSP33ramvaspu:68": " nikhilajagadudayavibhavavilayādikāraṇabhūtaṃ sarvajñatvasatyakāmatvasatyasaṃkalpatvaparimitodāraguṇagaṇasāgaraṃ kiṃ brahmāpi tvayā śrutam iti hārdo bhāvaḥ /",
    "GSP33ramvaspu:69": " tasya nikhilakāraṇatayā kāraṇam eva nānāsaṃsthānaviśeṣasaṃsthitaṃ kāryam ity ucyata",
    "GSP33ramvaspu:70": " iti kāraṇabhūtasūkṣmacidacidvastuśarīrakabrahmavijñānena kārrabhūtam akhilaṃ jagad",
    "GSP33ramvaspu:71": " vijñātaṃ bhavatīti hṛdi nidhāya yenāśrutaṃ śrutaṃ bhavaty amataṃ matam avijñātaṃ",
    "GSP33ramvaspu:72": " vijñātaṃ syād iti putraṃ prati pṛṣṭavān pitā /",
    "GSP33ramvaspu:73": " tad etatsakalasya vastujātasyaikakāraṇatvaṃ pitṛhṛdi nihitam ajānan putraḥ parasparavilakṣaṇeṣu",
    "GSP33ramvaspu:74": " vastuṣv anyasya jñānena tadanyavijñānasyāghaṭamānatāṃ buddhvā paricodayati kathaṃ",
    "GSP33ramvaspu:75": " nu bagavaḥ sa ādeśa iti / (14)",
    "GSP33ramvaspu:76": " paricoditaḥ punas tad eva hṛdi nihitaṃ jñānānandāmalatvaikasvarūpam aparicchedyamāhātmyaṃ",
    "GSP33ramvaspu:77": " satyasaṃkalpatvamiśrair anavadhikātiśayāsaṃkhyeyakalyāṇaguṇagaṇair juṣṭam avikārasvarūpaṃ",
    "GSP33ramvaspu:78": " paraṃ brahmaiva nāmarūpavibhāgānarhasūkṣmacidacidvastuśarīraṃ svalīlāyai svasaṃkalpenānantavicitrasthiratrasasvarūpajagatsaṃsthānaṃ",
    "GSP33ramvaspu:79": " svāṃśenāvasthitam iti / (15)",
    "GSP33ramvaspu:80": " tajjñānenāsya nikhilasya jñātatāṃ bruvaṃl lokadṛṣṭaṃ kāryakāraṇayor ananyatvaṃ darśayituṃ",
    "GSP33ramvaspu:81": " dṛṣṭāntam āha yathā somyaikena mṛtpiṇḍena sarvaṃ mṛnmayaṃ vijñātaṃ syād vācārambhaṇaṃ",
    "GSP33ramvaspu:82": " vikāro nāmadheyaṃ mṛttikety eva satyam iti /",
    "GSP33ramvaspu:83": " ekam eva mṛddravyaṃ svaikadeśena nānāvyavahārāspadatvāya ghaṭaśarāvādinānāsaṃsthānāvasthārūpavikārāpannaṃ",
    "GSP33ramvaspu:84": " nānānāmadheyam api mṛttikāsaṃsthānaviśeṣatvān mṛddravyam evettham avasthitaṃ na vastvantaram iti /",
    "GSP33ramvaspu:85": " yathā mṛtpiṇḍavijñānena tatsaṃsthānaviśeṣarūpam ghaṭaśarāvādi sarvaṃ jñātam eva bhavatītyarthaḥ / (16)",
    "GSP33ramvaspu:86": " tataḥ kṛtsnasya jagato brahmaikakāraṇatām ajānan putraḥ pṛcchati bhagavāṃs tv eva me tad bravītv iti /",
    "GSP33ramvaspu:87": " tataḥ sarvajñaṃ sarvaśakti brahmaiva sarvakāraṇam ity upadiśan sa hovāca sad eva somyedam agra āsīd ekam evādvitīyam iti /",
    "GSP33ramvaspu:88": " atredam iti jagan nirdiṣṭam /",
    "GSP33ramvaspu:89": " agra iti ca sṛṣṭeḥ pūrvakālaḥ /",
    "GSP33ramvaspu:90": " tasmin kāle jagataḥ sadātmakatāṃ sad eveti pratipādya,",
    "GSP33ramvaspu:91": " tatsṛṣṭikāle 'py aviśiṣṭam iti kṛtvaikam eveti sadāpannasya jagatas tadānīm avibhaktanāmarūpatāṃ",
    "GSP33ramvaspu:92": " pratipādya tatpratipādanenaiva sato jagadupādānatvaṃ pratipāditam iti svavyatiriktanimittakāraṇam",
    "GSP33ramvaspu:93": " advitīyapadena pratiṣiddham / (17)",
    "GSP33ramvaspu:94": " tam ādeśam prākṣyo yenāśrutaṃ śrutaṃ bhavatītyādāv eva praśāstitaiva jagadupādānam iti hṛdi nihitam idānīm abhivyaktam /",
    "GSP33ramvaspu:95": " svayam eva jagadupādānaṃ jagannimittaṃ ca sat tad aikṣata bahu syāṃ prajāyeyeti /",
    "GSP33ramvaspu:96": " tad etacchabdavācyaṃ paraṃ brahma sarvajñaṃ sarvaśakti satyasaṅkalpam avāptasamastakāmam",
    "GSP33ramvaspu:97": " api līlārthaṃ vicitrānantacidacinmiśrajagadrūpeṇāham eva bahu syāṃ tadarthaṃ prajāyeyeti",
    "GSP33ramvaspu:98": " svayam eva saṃkalpya svāṃśaikadeśād eva viyadādibhūtāni sṛṣṭvā punar api saiva sacchabdābhihitā",
    "GSP33ramvaspu:99": " parā devataivam aikṣata hantāham imās tisro devatā anena jīvenātmanānupraviśya nāmarūpe vyākaravāṇīti /",
    "GSP33ramvaspu:100": " anena jīvenātmaneti jīvasya brahmātmakatvaṃ pratipādya brahmātmajīvānupraveśād eva",
    "GSP33ramvaspu:101": " kṛtsnasyācidvastunaḥ padārthatvam evaṃbhūtasyaiva sarvasya vastuno nāmabhāktvam iti ca darśayati /",
    "GSP33ramvaspu:102": " etaduktaṃ bhavati jīvātmā tu brahmaṇaḥ śarīratayā prakāratvād brahmātmakaḥ /",
    "GSP33ramvaspu:103": " yasyātmā śarīram iti śrutyantarāt /",
    "GSP33ramvaspu:104": " evaṃbhūtasya jīvasya śarīratayā prakārabhūtāni devamanuṣyādisaṃsthānāni vastūnīti brahmātmakāni tāni sarvāṇi /",
    "GSP33ramvaspu:105": " ato devo manuṣyo rākṣasaḥ paśur mṛgaḥ pakṣī vṛkṣo latā kāṣṭhaṃ śilā tṛṇaṃ ghaṭaḥ",
    "GSP33ramvaspu:106": " paṭa ityādayaḥ sarve prakṛtipratyayayogenābhidhāyakatayā prasiddhāḥ śabdā loke tattadvācyatayā",
    "GSP33ramvaspu:107": " pratīyamānatattatsaṃsthānavastumukhena tadabhimānijīvatadantaryāmiparamātmaparyantasaṃghātasyaiva vācakā iti / (18)",
    "GSP33ramvaspu:108": " evaṃ samastacidacidātmakaprapañcasya sadupādānatāsannimittatāsadādhāratāsanniyamyatāsaccheṣatādi",
    "GSP33ramvaspu:109": " sarvaṃ ca sanmūlāḥ somyemāḥ sarvāḥ prajāḥ sadāyatanāḥ satpratiṣṭhā ityādinā vistareṇa",
    "GSP33ramvaspu:110": " pratipādya kāryakāraṇabhāvādimukhenāitadātmyam idaṃ sarvaṃ tatsatyam iti kṛtsnasya",
    "GSP33ramvaspu:111": " jagato brahmātmakatvam eva satyam iti pratipādya kṛtsnasya jagataḥ sa evātmā kṛtsnaṃ",
    "GSP33ramvaspu:112": " jagat tasya śarīraṃ tasmāt tvaṃśabdavācyam api jīvaprakāraṃ brahmaiveti sarvasya",
    "GSP33ramvaspu:113": " brahmātmakatvaṃ pratijñātaṃ tat tvam asīti jīvaviśeṣa upasaṃhṛtam / (19)",
    "GSP33ramvaspu:114": " etad uktaṃ bhavati /",
    "GSP33ramvaspu:115": " aitadātmyam idaṃ sarvam iti cetanācetanaprapañcam idaṃ sarvam iti nirdiśya tasya prapañcasyaiṣa ātmeti pratipāditaḥ,",
    "GSP33ramvaspu:116": " prapañcoddeśena brahmātmakatvaṃ patipāditam ityarthaḥ /",
    "GSP33ramvaspu:117": " tad idaṃ brahmātmakatvaṃ kim ātmaśarīrabhāvenota svarūpeṇeti vivecanīyam /",
    "GSP33ramvaspu:118": " svarūpeṇa ced brahmaṇaḥ satyasaṅkalpādyaḥ tad aikṣata bahu syaṃ prajāyeyety upakramāvagatā bādhitā bhavanti /",
    "GSP33ramvaspu:119": " śarīrātmabhāvena ca tad ātmakatvaṃ śrutyantarād viśeṣato 'vagatam antaḥpraviṣṭaḥ",
    "GSP33ramvaspu:120": " śāstā janānāṃ sarvātmeti praśāsitṛtvarūpātmatvena sarveṣāṃ janānām antaḥpraviṣṭo",
    "GSP33ramvaspu:121": " 'taḥ sarvātmā sarveṣāṃ janānām ātmā sarvaṃ cāsya śarīram iti viśeṣato jñāyate brahmātmakatvam /",
    "GSP33ramvaspu:122": " ya ātmani tiṣṭhann ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmyamṛta iti ca /",
    "GSP33ramvaspu:123": " atrāpy anena jīvenātmanetīdam eva jñāyata iti pūrvam evoktam /",
    "GSP33ramvaspu:124": " ataḥ sarvasya cidacidvastuno brahmaśarīratvāt sarvaprakāraṃ sarvaśabdair brahmaivābhidhīyata iti tat tvam iti sāmānādhikaraṇyena jīvaśarīratayā jīvaprakāraṃ brahmaivābhihitam / (20)",
    "GSP33ramvaspu:125": " evam abhihite saty ayam artho jñāyate tvam iti yaḥ pūrvaṃ dehasyādhiṣṭhātṛtayā pratītaḥ sa paramātmaśarīratayā paramātmaprakārabhūtaḥ paramātmaparyantaḥ",
    "GSP33ramvaspu:126": " atas tvam iti śabdas tvatprakāraviśiṣṭaṃ tvadantaryāmiṇam evācaṣṭa iti /",
    "GSP33ramvaspu:127": " anena jīvenātmanānupraviśya nāmarūpe vyākaravāṇīti brahmātmakatayaiva jīvasya śarīriṇaḥ",
    "GSP33ramvaspu:128": " svanāmabhāktvāt tat tvam iti sāmānādhikaraṇyapravṛttayor dvayor api padayor brahmaiva vācyam /",
    "GSP33ramvaspu:129": " tatra ca tatpadaṃ jagatkāraṇabhūtaṃ sakalakalyāṇaguṇagaṇākaraṃ nirvadyaṃ nirvikāram ācaṣṭe /",
    "GSP33ramvaspu:130": " tvam iti ca tad eva brahma jīvāntaryāmirūpeṇa saśarīraprakāraviśiṣṭam ācaṣṭe /",
    "GSP33ramvaspu:131": " tad evaṃ pravṛttinimittabhedenaikasmin brahmaṇy eva tat tvam iti dvayoḥ padayor vṛttir uktā /",
    "GSP33ramvaspu:132": " brahmaṇo niravadyaṃ nirvikāraṃ sakalakalyāṇaguṇagaṇākaratvaṃ jagatkāraṇatvaṃ cābādhitam / (21)",
    "GSP33ramvaspu:133": " aśrutavedāntāḥ puruṣāḥ padārthāḥ sarve jīvātmanaś ca brahmātmakā iti na paśyati sarvaśabdānāṃ ca kevaleṣu tattatpadārtheṣu vācyaikadeśeṣu vācyaparyavasānaṃ manyante /",
    "GSP33ramvaspu:134": " idānīṃ vedāntavākyaśravaṇena brahmakāryatayā tadantaryāmitayā ca sarvasya brahmātmakatvaṃ sarvaśabdānāṃ tattatprakārasaṃsthitabrahmavācitvaṃ ca jānanti /",
    "GSP33ramvaspu:135": " nanv evaṃ gavādiśabdānāṃ tattatpadārthavācitayā vyutpattir bādhitā syāt /",
    "GSP33ramvaspu:136": " naivaṃ sarve śabdā acijjīvaviśiṣṭasya paramātmano vācakā ity uktam /",
    "GSP33ramvaspu:137": " nāmarūpe vyākaravāṇīty atra /",
    "GSP33ramvaspu:138": " tatra laukikāḥ puruṣāḥ śabdaṃ vyāharantaḥ śabdavācye pradhānāṃśasya paramātmanaḥ pratyakṣādyaparicchedyatvād vācyaikadeśabhūte vācyasamāptiṃ manyante /",
    "GSP33ramvaspu:139": " vedāntaśravaṇena ca vyutpattiḥ pūryate /",
    "GSP33ramvaspu:140": " evam eva vaidikāḥ sarve śabdāḥ paramātmaparyantān svārthān bodhayanti /",
    "GSP33ramvaspu:141": " vaidikā eva sarve śabdā vedādav uddhṛtyoddhṛtya pareṇaiva brahmaṇā sarvapadārthān pūrvavat sṛṣṭvā teṣu paramātmaparyanteṣu pūrvavan nāmatayā prayuktāḥ /",
    "GSP33ramvaspu:142": " tad āha manuḥ",
    "GSP33ramvaspu:143": " sarveṣāṃ tu nāmāni karmāṇi ca pṛthak pṛthak /",
    "GSP33ramvaspu:144": " vedaśabdebhya evādau pṛthaksaṃsthāś ca nirmame //",
    "GSP33ramvaspu:145": " iti / saṃsthāḥ saṃsthānāni rūpāṇīti yāvat /",
    "GSP33ramvaspu:146": " āha ca bhagavān parāśaraḥ",
    "GSP33ramvaspu:147": " nāma rūpaṃ bhūtānāṃ kṛtyānāṃ prapañcanam /",
    "GSP33ramvaspu:148": " vedaśabdebhya evādau daivādīnāṃ cakāra saḥ //",
    "GSP33ramvaspu:149": " iti / śrutiś ca sūryācandramasau dhātā yathāpūrvam akalpayad iti /",
    "GSP33ramvaspu:150": " sūryādīn pūrvavat parikalpya nāmāni ca pūrvavac cakāra ityarthaḥ / (22)",
    "GSP33ramvaspu:151": " evaṃ jagadbrahmaṇor ananyatvaṃ prapañcitam /",
    "GSP33ramvaspu:152": " tenaikena jñātena sarvasya jñātato 'papāditā bhavati /",
    "GSP33ramvaspu:153": " sarvasya brahmakāryatvapratipādanena tadātmakatayaiva satyatvaṃ nānyatheti tat satyam ityuktam /",
    "GSP33ramvaspu:154": " yathā dṛṣṭānte sarvasya mṛdvikārasya mṛdātmanaiva satyatvam / (23)",
    "GSP33ramvaspu:155": " śodhakavākyāny api niravadyaṃ sarvakalyāṇaguṇākaraṃ paraṃ brahma bodhayanti /",
    "GSP33ramvaspu:156": " sarvapratyanīkākāratābodhane 'pi tattatpratyanīkākāratāyāṃ bhedasyāvarjanīyatvān na nirviśeṣavastusiddhiḥ / (24)",
    "GSP33ramvaspu:157": " nanu ca jñānamātraṃ brahmeti pratipādite nirviśeṣajñānamātraṃ brahmeti niścīyate /",
    "GSP33ramvaspu:158": " naivaṃ /",
    "GSP33ramvaspu:159": " svarūpanirūpaṇadharmaśabdā hi dharmamukhena svarūpam api pratipādayanti /",
    "GSP33ramvaspu:160": " gavādiśabdavat /",
    "GSP33ramvaspu:161": " tad āha sūtrakāraḥ tadguṇasāratvāt tadvyapadeśaḥ prājñavat /",
    "GSP33ramvaspu:162": " yāvad ātmabhāvitatvāc ca na doṣa iti /",
    "GSP33ramvaspu:163": " jñānena dharmeṇa svarūpam api nirūpitaṃ na jñānamātraṃ brahmeti /",
    "GSP33ramvaspu:164": " katham idam avagamyata iti ced yaḥ sarvajñaḥ sarvavid ityādijñātṛtvaśruteḥ parāsya śaktir vividhaiva śrūyate svābhāvikī jñānabalakriyā ca /",
    "GSP33ramvaspu:165": " vijñātāram are kena vijānīyād ityādiśrutiśatasamadhigatam idam /",
    "GSP33ramvaspu:166": " jñānasya dharmamātratvād dharmamātrasyaikasya vastutvapratipādanānupapatteś ca /",
    "GSP33ramvaspu:167": " ataḥ satyajñānādipadāni svārthabhūtajñānādiviśiṣṭam eva brahma pratipādayanti /",
    "GSP33ramvaspu:168": " tat tvam iti dvayor api padayoḥ svārthaprahāṇena nirviśeṣavastusvarūpopasthāpanaparatve mukhyārthaparityāgaś ca / (25)",
    "GSP33ramvaspu:169": " nanv aikye tātparyaniścayān na lakṣaṇādoṣaḥ /",
    "GSP33ramvaspu:170": " so 'yaṃ devadatta itivat /",
    "GSP33ramvaspu:171": " yathā so 'yam ity atra sa iti śabdena deśāntarakālāntarasaṃbandhī puruṣaḥ pratīyata ayam iti ca saṃnihitadeśavartamānakālasaṃbandhī,",
    "GSP33ramvaspu:172": " tayoḥ sāmānādhikaraṇyenāikyaṃ pratīyate /",
    "GSP33ramvaspu:173": " tatraikasya yugapadviruddhadeśakālasaṃbandhitayā pratītir na ghaṭata iti dvayor padayoḥ svarūpamātropasthāpanaparatvaṃ svarūpasya cāikyaṃ pratipadyata iti cen naitad evam /",
    "GSP33ramvaspu:174": " so 'yaṃ devadatta ity atrāpi lakṣaṇāgandho na vidyate /",
    "GSP33ramvaspu:175": " virodhābhāvāt /",
    "GSP33ramvaspu:176": " ekasya bhūtavartamānakriyādvayasaṃbaṃdho na viruddhaḥ /",
    "GSP33ramvaspu:177": " deśāntarasthitir bhūtvā saṃnihitadeśasthitir vartate /",
    "GSP33ramvaspu:178": " ato bhūtavartamānakriyādvayasaṃbandhitayāikyapratipādanam aviruddham /",
    "GSP33ramvaspu:179": " deśadvayavirodhaś ca kālabhedena parihṛtaḥ /",
    "GSP33ramvaspu:180": " lakṣaṇāyām api na dvayor api padayor lakṣaṇāsamāśrayaṇam /",
    "GSP33ramvaspu:181": " etenaiva lakṣitena virodhaparihārāt /",
    "GSP33ramvaspu:182": " lakṣaṇābhāva evoktaḥ /",
    "GSP33ramvaspu:183": " deśāntarasaṃbandhitayā bhūtasyaivānyadeśasaṃbandhitayā vartamānatvāvirodhāt / (26)",
    "GSP33ramvaspu:184": " evam atrāpi jagatkāraṇabūtasyaiva parasya brahmaṇo jīvāntaryāmitayā jīvātmatvam aviruddham iti pratipāditam /",
    "GSP33ramvaspu:185": " yathā bhūtayor eva hi dvayor aikyaṃ sāmānādhikaraṇyena pratīyate /",
    "GSP33ramvaspu:186": " tatparityāgena svarūpamātrāikyaṃ na sāmānādhikaraṇyārthaḥ bhinnapravṛttinimittānāṃ śabdānām ekasminn arthe vṛttiḥ sāmānādhikaraṇyam iti hi tadvidaḥ",
    "GSP33ramvaspu:187": " tathābhūtayor aikyam upapāditam asmābhiḥ /",
    "GSP33ramvaspu:188": " upakramavirodhyupasaṃhārapadena vākyatātparyaniścayaś ca na ghaṭate /",
    "GSP33ramvaspu:189": " upakrame hi tad aikṣata bahu syām ityādinā satyasaṃkalpatvaṃ jagadekakāraṇatvam apy uktam /",
    "GSP33ramvaspu:190": " tadvirodhi cāvidyāśrayatvādi brahmaṇaḥ / (27)",
    "GSP33ramvaspu:191": " api cārthabhedatatsaṃsargaviśeṣabodhanakṛtapadavākyasya svarūpatālabdhapramāṇabhāvasya śabdasya nirviśeṣavastubodhanāsāmarthān na nirviśeṣavastuni śabdaḥ pramāṇam /",
    "GSP33ramvaspu:192": " nirviśeṣa ityādiśabdās tu kenacid viśeṣeṇa viśiṣṭatayāvagatasya vastuno vastvantaragataviśeṣaniṣedhaparatayā bodhakāḥ /",
    "GSP33ramvaspu:193": " itarathā teṣam apy anavabodhakatvam eva /",
    "GSP33ramvaspu:194": " prakṛtipratyayarūpeṇa padasyaivānekaviśeṣagarbhatvād anekapadārthasaṃsargabodhakatvāc ca vākyasya / (28)",
    "GSP33ramvaspu:195": " atha syāt nāsmābhir nirviśeṣe svayaṃprakāśe vastuni śabdaḥ pramāṇam ity ucyate /",
    "GSP33ramvaspu:196": " svataḥsiddhasya pramāṇānapekṣatvāt /",
    "GSP33ramvaspu:197": " sarvaiḥ śabdais taduparāgaviśeṣā jñātṛtvādayaḥ sarve nirasyante /",
    "GSP33ramvaspu:198": " sarveṣu viśeṣeṣu nivṛtteṣu vastumātram anavacchinnaṃ svayaṃprakāśaṃ svata evāvatiṣṭhata iti /",
    "GSP33ramvaspu:199": " naitad evam /",
    "GSP33ramvaspu:200": " kena śabdena tadvastu nirdiśya tadgataviśeṣā nirasyante /",
    "GSP33ramvaspu:201": " jñaptimātraśabdeneti cen na /",
    "GSP33ramvaspu:202": " so 'pi saviśeṣam eva vastvavalambate /",
    "GSP33ramvaspu:203": " prakṛtipratyayarūpeṇa viśeṣagarbhatvāt /",
    "GSP33ramvaspu:204": " jñā avabodhana iti sakarmakaḥ sakartṛkaḥ kriyāviśeṣaḥ kriyāntaravyāvartakasvabhāvaviśeṣaś ca prakṛtyāvagamyate /",
    "GSP33ramvaspu:205": " pratyayena ca liṅgasaṃkhyādayaḥ /",
    "GSP33ramvaspu:206": " svataḥsiddhāv apy etatsvabhāvaviśeṣavirahe siddhir eva na syāt /",
    "GSP33ramvaspu:207": " anyasādhanasvabhāvatayā hi jñapteḥ svataḥsiddhir ucyate / (29)",
    "GSP33ramvaspu:208": " brahmasvarūpaṃ kṛtsnaṃ sarvadā svayam eva prakāśate cen na tasminn anyadharmādhyāsaḥ saṃbhavati /",
    "GSP33ramvaspu:209": " na hi rajjusvarūpe 'vabhāsamāne sarpatvādir adhyasyate /",
    "GSP33ramvaspu:210": " ata eva hi bhavadbhir ācchādikāvidyābhyupagamyate /",
    "GSP33ramvaspu:211": " tataś ca śāstrīyanivartakajñānasya brahmaṇi tirohitāṃśo viṣayaḥ /",
    "GSP33ramvaspu:212": " anyathā tasya nivartakatvaṃ ca na syāt /",
    "GSP33ramvaspu:213": " adhiṣṭhānātirekirajjutvaprakāśanena hi sarpatvaṃ bādhyate /",
    "GSP33ramvaspu:214": " ekaś ced viśeṣo jñānamātre vastuni śabdenābhidhīyate sa ca brahmaviśeṣaṇaṃ bhavatīti sarvaśrutipratipāditasarvaviśeṣaṇaviśiṣṭaṃ brahma bhavati",
    "GSP33ramvaspu:215": " ataḥ prāmāṇikānāṃ na kenāpi pramāṇena nirviśeṣavastusiddhiḥ /",
    "GSP33ramvaspu:216": " nirvikalpakapratyakṣe 'pi saviśeṣam eva vastu pratīyate /",
    "GSP33ramvaspu:217": " anyathā savikalpake so 'yam iti pūrvāvagataprakāraviśiṣṭapratyayānupapatteḥ /",
    "GSP33ramvaspu:218": " vastusaṃsthānaviśeṣarūpatvād gotvāder nirvikalpatadaśāyām api sasaṃsthānam eva vastv ittham iti pratīyate /",
    "GSP33ramvaspu:219": " dvitīyādipratyayeṣu tasya saṃsthānaviśeṣasyānekavastuniṣṭhatāmātraṃ pratīyate /",
    "GSP33ramvaspu:220": " saṃsthānarūpaprakārākhyasya padārthasyānekavastuniṣṭhatayānekavastuviśeṣaṇatvaṃ dvitīyādipratyayāvagamyam iti dvitīyādipratyayāḥ savikalpakā ity ucyante /",
    "GSP33ramvaspu:221": " ata evaikasya padārthasya bhinnābhinnatvarūpeṇa dvyātmakatvaṃ viruddhaṃ pratyuktam /",
    "GSP33ramvaspu:222": " saṃsthānasya saṃsthāninaḥ prakāratayā padārthāntaratvam /",
    "GSP33ramvaspu:223": " prakāratvād eva pṛthaksiddhyanarhatvaṃ pṛthaganupalambhaś ceti na dvyātmakatvasiddhiḥ / (31)",
    "GSP33ramvaspu:224": " api ca nirviśeṣavastvādinā svayaṃprakāśe vastuni taduparāgaviśeṣāḥ sarvaiḥ śabdair nirasyanta iti vadatā ke te śabdā niṣedhakā iti vaktavyam",
    "GSP33ramvaspu:225": " vācārambhaṇaṃ vikāro nāmadheyaṃ mṛttikety eva satyam iti vikāranāmadheyayor vācārambhaṇamātratvāt /",
    "GSP33ramvaspu:226": " yat tatra kāraṇatayopalakṣyate vastumātraṃ tad eva satyam anyad asatyam itīyaṃ śrutir vadatīti cen naitad upapadyate /",
    "GSP33ramvaspu:227": " ekasmin vijñāte sarvaṃ vijñātaṃ bhavatīti pratijñāte 'nyajñānenānyajñānāsaṃbhavaṃ",
    "GSP33ramvaspu:228": " manvānasyaikam eva vastu vikārādyavasthāviśeṣeṇa pāramārthikenaiva nāmarūpam avasthitaṃ",
    "GSP33ramvaspu:229": " cet tatraikasmin vijñāte tasmād vilakṣaṇasaṃsthānāntaram api tad eveti tatra dṛṣṭānto 'yaṃ nidarśitaḥ /",
    "GSP33ramvaspu:230": " nātra kasyacid viśeṣasya niṣedhakaḥ ko 'pi śabdo dṛśyate /",
    "GSP33ramvaspu:231": " vācārambhaṇam iti vācā vyavahāreṇārabhyata ity ārambhaṇam /",
    "GSP33ramvaspu:232": " piṇḍarūpeṇāvasthitāyāḥ mṛttikāyā nāma vānyadvyavahāraś cānyaḥ /",
    "GSP33ramvaspu:233": " ghaṭaśarāvādirūpeṇāvasthitāyās tasyā eva mṛttikāyā anyāni nāmadheyāni vyavahārāś cānyaddaśāḥ /",
    "GSP33ramvaspu:234": " tathāpi sarvatra mṛttikādravyam ekam eva nānāsaṃsthānanānānāmadheyābhyāṃ nānāvyavahāreṇa cārabhyata ityetad eva satyam ity anenānyajñānenānyajñānasaṃbhavo nidarśitaḥ /",
    "GSP33ramvaspu:235": " nātra kiṃcid vastu niṣidhyata iti pūrvam evāyam arthaḥ prapañcitaḥ / (32)",
    "GSP33ramvaspu:236": " api ca yenāśrutaṃ śrutam ityādinā brahmavyatiriktasya sarvasya mithyātvaṃ pratijñātaṃ ced yathā somyaikena mṛtpiṇḍenetyādidṛṣṭāntaḥ sādhyavikalaḥ syāt /",
    "GSP33ramvaspu:237": " rajjusarpādivan mṛttikāvikārasya ghaṭaśarāvāder asatyatvaṃ śvetaketoḥ śuśrūṣoḥ pramāṇāntareṇa yuktyā cāsiddham ity etad api siṣādhayiṣitam iti cet /",
    "GSP33ramvaspu:238": " yatheti dṛṣṭāntayopādānaṃ na ghaṭate / (33)",
    "GSP33ramvaspu:239": " sad eva somyedam agra āsīd ekam evādvitīyam evādvitīyam ity atra sad evaikam evety",
    "GSP33ramvaspu:240": " avadhāraṇadvayenādvitīyam ity anena ca sanmātrātirekisajātīyavijātīyāḥ sarve viśeṣā",
    "GSP33ramvaspu:241": " niṣiddhā iti pratīyata iti cenn etad evam /",
    "GSP33ramvaspu:242": " kāryakāraṇabhāvāvasthādvayāvasthitasyaikasya vastuna ekāvasthāvasthitasya jñānenāvasthāntarāvasthitasyāpi",
    "GSP33ramvaspu:243": " vastvaikyena jñātatāṃ dṛṣṭāntena darśayitvā śvetaketor aprajñātaṃ sarvasya brahmakāraṇatvaṃ",
    "GSP33ramvaspu:244": " ca vaktuṃ sad eva somyedam ity ārabdham /",
    "GSP33ramvaspu:245": " idam agre sad evāsīd iti /",
    "GSP33ramvaspu:246": " agra iti kālaviśeṣaḥ /",
    "GSP33ramvaspu:247": " idaṃśabdavācyasya prapañcasya sadāpattirūpāṃ kriyāṃ sadravyatāṃ ca vadati /",
    "GSP33ramvaspu:248": " ekam eveti cāsya nānānāmarūpavikāraprahāṇam /",
    "GSP33ramvaspu:249": " etasmin pratipādite 'sya jagataḥ sadupādānatā pratipāditā bhavati /",
    "GSP33ramvaspu:250": " anyatropādānakāraṇasya svavyatiriktādhiṣṭhātrapekṣādarśane 'pi sarvavilakṣaṇatvād",
    "GSP33ramvaspu:251": " asya sarvajñasya brahmaṇaḥ sarvaśaktiyogo na viruddha ity advitīyapadam adhiṣṭhātrantaraṃ nivārayati /",
    "GSP33ramvaspu:252": " sarvaśaktiyuktatvād eva brahmaṇaḥ /",
    "GSP33ramvaspu:253": " kāścana śrutayaḥ prathamam upādānakāraṇatvaṃ pratipādya nimittakāraṇam api tad eveti pratipādayanti /",
    "GSP33ramvaspu:254": " yatheyaṃ śrutiḥ /",
    "GSP33ramvaspu:255": " anyāś ca śrutayo brahmaṇo nimittakāraṇatvam anujñāyāsyaivopādānatādi katham iti paricodya,",
    "GSP33ramvaspu:256": " sarvaśaktiyuktatvād upādānakāraṇaṃ taditarāśeṣopakaraṇaṃ ca brahmaiveti pariharanti",
    "GSP33ramvaspu:257": " kiṃsvid vanaṃ ka u sa vṛkṣa āsīd yato dyāvāpṛthivī niṣṭakṣurmaṇīṣiṇo manasā pṛcchated",
    "GSP33ramvaspu:258": " utdyad adhyatiṣṭhad bhuvanāni dhārayan /",
    "GSP33ramvaspu:259": " brahma vanaṃ brahma sa vṛkṣa āsīd yato dyāvāpṛthivī niṣṭatakṣur manīṣiṇo manasā vibravīmi vaḥ brahmādhyatiṣṭhad bhuvanāni /",
    "GSP33ramvaspu:260": " dhārayann iti sāmānyato dṛṣṭena virodham āśaṅkya brahmaṇaḥ sarvavilakṣaṇatvena parihāra uktaḥ /",
    "GSP33ramvaspu:261": " ataḥ sad eva somyedam agra āsīd ity atrāpy agra ityādyanekaviśeṣā brahmaṇo pratipāditāḥ /",
    "GSP33ramvaspu:262": " bhavadabhimataviśeṣaniṣedhavācī ko 'pi śabdo na dṛśyate /",
    "GSP33ramvaspu:263": " praty uta jagadbrahmaṇoḥ",
    "GSP33ramvaspu:264": " kāryakāraṇabhāvajñāpanāyāgra iti kālaviśeṣasadbhāvaḥ /",
    "GSP33ramvaspu:265": " āsīd iti kriyāviśeṣo,",
    "GSP33ramvaspu:266": " jagadupādānatā jagannimittatā ca,",
    "GSP33ramvaspu:267": " nimittopādānayor bhedanirasanena tasyaiva brahmaṇaḥ sarvaśaktiyogaś cety aprajñātaḥ sahasraśo viśeṣā eva pratipāditāḥ / (34)",
    "GSP33ramvaspu:268": " yato vāstavakāryakāraṇabhāvādivijñāne pravṛttam ata evāsad evedam agra āsīd ityārabhyāsatkāryavādaniṣedhaś ca kriyate kutas tu khalu somyaivaṃ syād iti /",
    "GSP33ramvaspu:269": " prāgasata utpattir ahetuketyarthaḥ /",
    "GSP33ramvaspu:270": " tad evopapādayati katham asataḥ saj jāyeteti /",
    "GSP33ramvaspu:271": " asata utpannam asadātmakam eva bhavatītyarthaḥ /",
    "GSP33ramvaspu:272": " yathā mṛd utpannaṃ ghaṭādikaṃ mṛdātmakam /",
    "GSP33ramvaspu:273": " sata utpattir nāma vyavahāraviśeṣahetubhūto 'vasthāviśeṣayogaḥ / (35)",
    "GSP33ramvaspu:274": " etad uktaṃ bhavati /",
    "GSP33ramvaspu:275": " ekam eva kāraṇabhūtaṃ dravyam avasthāntarayogena kāryam ity ucyata ity ekavijñānena sarvavijñānaṃ pratipipādayiṣitam /",
    "GSP33ramvaspu:276": " tad asatkāryavāde na setsyati /",
    "GSP33ramvaspu:277": " tathā hi nimittasamavāyyasamavāyiprabhṛtiḥ kāraṇair avayavyākhyaṃ kāryaṃ dravyāntaram",
    "GSP33ramvaspu:278": " evotpadyata iti kāraṇabhūtād vastunaḥ kāryasya vastvantaratvān na tajjñānenāsya jñātatā",
    "GSP33ramvaspu:279": " katham api saṃbhavatīti /",
    "GSP33ramvaspu:280": " katham avayavi dravyāntaraṃ nirasyata iti cet /",
    "GSP33ramvaspu:281": " kāraṇagatāvasthāntarayogasya dravyāntarotpattivādinaḥ saṃpratipannasyaivaikatvanāmāntarāder",
    "GSP33ramvaspu:282": " upapādakatvād dravyāntarādarśanāc ceti kāraṇam evāvasthāntarāpannaṃ kāryam ity ucyata ity uktam / (36)",
    "GSP33ramvaspu:283": " nanu niradhiṣṭhānabhramāsaṃbhavajñāpanāyāsatkāryavādanirāsaḥ kriyate /",
    "GSP33ramvaspu:284": " tathā hy ekaṃ cidrūpaṃ satyam evāvidyāc chāditaṃ jagadrūpeṇa vivartata ity avidyāśrayatvāya mūlakāraṇaṃ satyam ity abhyupagantavyam ity asatkāryavādanirāsaḥ",
    "GSP33ramvaspu:285": " naitad evam /",
    "GSP33ramvaspu:286": " ekavijñānena sarvavijñānapratijñādṛṣṭāntamukhena satkāryavādasyaiva prasaktatvād ity uktam /",
    "GSP33ramvaspu:287": " bhavatpakṣe niradhiṣṭhānabhramāsaṃbhavasya durupapādatvāc ca /",
    "GSP33ramvaspu:288": " yasya hi cetanagatadoṣaḥ pāramārthiko doṣāśrayatvaṃ ca pāramārthikaṃ tasya pāramārthikadoṣeṇa yuktasyāpāramārthikagandharvanagarādidarśanam",
    "GSP33ramvaspu:289": " yasya tu doṣaś cāpāramārthiko doṣāśrayatvaṃ cāpāramārthikaṃ tasyāpāramārthikenāpy āśrayeṇa tad upapannam iti bhavatpakṣe na niradhiṣṭhānabhramāsaṃbhavaḥ",
    "GSP33ramvaspu:290": " śodhakeṣv api satyaṃ jñānam anantaṃ brahma,",
    "GSP33ramvaspu:291": " ānando brahmetyādiṣu vākyeṣu sāmānyādhikaraṇyavyutpattisiddhānekaguṇaviśiṣṭaikārthāvabodhanam aviruddham iti sarvaguṇaviśiṣṭaṃ brahmābhidhīyata iti pūrvam evoktam / (38)",
    "GSP33ramvaspu:292": " athāta ādeśo neti netīti bahudhā niṣedho dṛṣyata iti cet /",
    "GSP33ramvaspu:293": " kim atra niṣidhyata iti vaktavyam /",
    "GSP33ramvaspu:294": " dve vāva brahmaṇo rūpe mūrtaṃ caivāmūrtaṃ ceti mūrtāmūrtātmakaḥ prapañcaḥ sarvo 'pi niṣidhyata iti cen naivam /",
    "GSP33ramvaspu:295": " brahmaṇo rūpatayāprajñātaṃ sarvaṃ rūpatayopadiśya punar tad eva niṣeddhum ayuktam /",
    "GSP33ramvaspu:296": " prakṣālanād dhi paṅkasya dūrād asparśanaṃ varam iti nyāyāt /",
    "GSP33ramvaspu:297": " kas tarhi niṣedhavākyārthaḥ /",
    "GSP33ramvaspu:298": " sūtrakāraḥ svayam eva vadati prakṛtaitāvattvaṃ hi pratiṣedhati tato bravīti ca bhūya iti /",
    "GSP33ramvaspu:299": " uttaratra atha nāmadheyaṃ saty asya satyaṃ prāṇā vai satyaṃ teṣām eṣa satyam iti satyādiguṇagaṇasya pratipāditatvāt pūrvaprakṛtaitāvanmātraṃ na bhavati brahmeti,",
    "GSP33ramvaspu:300": " brahmaṇa etāvanmātratā pratiṣidhyata iti sūtrārthaḥ / (39)",
    "GSP33ramvaspu:301": " neha nānāsti kiṃcanetyādinā nānātvapratiṣedha eva dṛṣyata iti cet /",
    "GSP33ramvaspu:302": " atrāpy uttaratra sarvasya vaśī sarvasyeśana iti satyasaṅkalpatvasarveśvaratvapratipādanāc",
    "GSP33ramvaspu:303": " cetanavastuśarīra īśvara iti sarvaprakārasaṃsthitaḥ sa eka eveti tatpratyanīkābrahmātmakanānātvaṃ",
    "GSP33ramvaspu:304": " pratiṣiddhaṃ na bhavadabhimatam /",
    "GSP33ramvaspu:305": " sarvāsv evaṃprakārāsu śrutiṣv iyam eva sthitir iti na kvacid api brahmaṇaḥ saviśeṣatvaniṣedhakavācī ko 'pi śabdo dṛśyate / (40)",
    "GSP33ramvaspu:306": " api ca nirviśeṣajñānamātraṃ brahma tac cāchādikāvidyātirohitasvarūpaṃ svagatanānātvaṃ paśyatīty ayam artho na ghaṭate /",
    "GSP33ramvaspu:307": " tirodhānaṃ nāma prakāśanivāraṇam /",
    "GSP33ramvaspu:308": " svarūpātirekiprakāśadharmānabhyupagamena prakāśasyaiva svarūpatvāt svarūpanāśa eva syāt /",
    "GSP33ramvaspu:309": " prakāśaparyāyaṃ jñānaṃ nityaṃ sa ca prakāśo 'vidyātirohita iti bāliśabhāṣitam idam /",
    "GSP33ramvaspu:310": " avidyayā prakāśatirohita iti prakāśotpattipratibandho vidyamānasya vināśo vā /",
    "GSP33ramvaspu:311": " prakāśasyānutpādyatvād vināśa eva syāt /",
    "GSP33ramvaspu:312": " prakāśo nityo nirvikāras tiṣṭhatīti cet /",
    "GSP33ramvaspu:313": " satyām apy avidyāyāṃ brahmaṇi na kiṃcit tirohitam iti nānātvaṃ paśyatīti bhavatām ayaṃ vyavahāraḥ satsv anirvacanīya eva / (41)",
    "GSP33ramvaspu:314": " nanu ca bhavato 'pi vijñānasvarūpa ātmābhyupagantavyaḥ /",
    "GSP33ramvaspu:315": " sa ca svayaṃprakāśaḥ /",
    "GSP33ramvaspu:316": " tasya ca devādisvarūpātmābhimāne svarūpaprakāśatirodhānam avaśyam āśrayaṇīyam /",
    "GSP33ramvaspu:317": " svarūpaprakāśe sati svātmany ākārāntarādhyāsāyogāt /",
    "GSP33ramvaspu:318": " ato bhavataś cāyaṃ samāno doṣaḥ /",
    "GSP33ramvaspu:319": " kiṃ cāsmākam ekasminn evātmani bhavadudīritaṃ durghaṭatvam bhavatām ātmānantyābhyupagamāt sarveṣv ayaṃ doṣaḥ pariharaṇīyaḥ / (42)",
    "GSP33ramvaspu:320": " atrocyate svabhāvato malapratyanīkānantajñānānandaikasvarūpaṃ svābhāvikānavadhikātiśayāparimitodāraguṇasāgaraṃ",
    "GSP33ramvaspu:321": " nimeṣakāṣṭhākalāmuhūrtādiparārdhaparyantāparimitavyavacchedasvarūpasarvotpattisthitivināśādisarvapariṇāmanimittabhūtakālakṛtapariṇāmāspaṣṭānantamahāvibhūti",
    "GSP33ramvaspu:322": " svalīlāparikarasvāṃśabhūtānantabaddhamuktanānāvidhacetanatadbhogyabhūtānantavicitrapariṇāmaśakticetanetaravastujātāntaryāmitvakṛtasarvaśaktiśarīratvasarvaprakarśāvasthānāvasthitaṃ",
    "GSP33ramvaspu:323": " paraṃ brahmaiva vedyaṃ,",
    "GSP33ramvaspu:324": " tatsākṣātkārakṣamabhagavaddvaipāyanaparāśaravālmīkimanuyājñavalkyagautamāpastambaprabhṛtimunigaṇapraṇītavidhyarthavādamantrasvarūpavedamūletihāsapurāṇadharmaśāstropabhṛṃhitaparamārthabhūtānādinidhanāvicchinnapāṭhasaṃpradāyargyajuḥsāmātharvarūpānantaśākhaṃ",
    "GSP33ramvaspu:325": " vedaṃ cābhyupagacchatām asmākaṃ kiṃ na setsyati /",
    "GSP33ramvaspu:326": " yathoktaṃ bhagavatā dvaipāyanena mahābhārate",
    "GSP33ramvaspu:327": " yo mām ajam anādiṃ ca vetti lokamaheśvaram /",
    "GSP33ramvaspu:328": " dvāv imau puraṣau loke kṣaraś cākṣara eva ca /",
    "GSP33ramvaspu:329": " kṣaraḥ sarvāṇi bhūtāni kūṭastho 'kṣara ucyate //",
    "GSP33ramvaspu:330": " uttamaḥ puruṣas tv anyaḥ paramātmety udāhṛtaḥ /",
    "GSP33ramvaspu:331": " yo lokatrayam āviśya vibhartyavyaya īśvaraḥ //",
    "GSP33ramvaspu:332": " kālaṃ ca pacate tatra na kālas tatra vai prabhūḥ /",
    "GSP33ramvaspu:333": " ete vai nirayās tāta sthānasya paramātmanaḥ //",
    "GSP33ramvaspu:334": " avyaktādiviśeṣāntaṃ pariṇāmarddhisaṃyuktam /",
    "GSP33ramvaspu:335": " krīḍā harer idaṃ sarvaṃ kṣaram ity avadhāryatām //",
    "GSP33ramvaspu:336": " kṛṣṇa eva hi lokānām utpattir api cāpyayaḥ /",
    "GSP33ramvaspu:337": " kṛṣṇasya hi kṛte bhūtam idaṃ viśvaṃ carācaram //",
    "GSP33ramvaspu:338": " iti / kṛṣṇasya hi kṛta iti kṛṣṇasya śeṣabhūtaṃ sarvam ityarthaḥ /",
    "GSP33ramvaspu:339": " bhagavatā parāśareṇāpy uktam",
    "GSP33ramvaspu:340": " śuddhe mahāvibhūtyākhye pare brahmaṇi śabdyate /",
    "GSP33ramvaspu:341": " maitreya bhagavacchabdaḥ sarvakāraṇakāraṇe //",
    "GSP33ramvaspu:342": " jñānaśaktibalāiśvaryavīryatejāṃsy aśeṣataḥ /",
    "GSP33ramvaspu:343": " bhagavacchabdavācyāni vinā heyair guṇādibhiḥ //",
    "GSP33ramvaspu:344": " evam eṣa mahāśabdo maitreya bhagavān iti /",
    "GSP33ramvaspu:345": " paramabrahmabhūtasya vāsudevasya nānyagaḥ //",
    "GSP33ramvaspu:346": " tatra pūjyapadārthoktiparibhāṣāsamanvitaḥ /",
    "GSP33ramvaspu:347": " śabdo 'yaṃ nopacāreṇa tv anyatra hy upacārataḥ //",
    "GSP33ramvaspu:348": " evaṃprakāram amalaṃ satyaṃ vyāpakam akṣayam /",
    "GSP33ramvaspu:349": " samastaheyarahitaṃ viṣṇvākhyaṃ paramaṃ padam //",
    "GSP33ramvaspu:350": " kalāmuhūrtādimayaś ca kālo na yadvibhūteḥ pariṇāmahetuḥ //",
    "GSP33ramvaspu:351": " krīḍato bālakasyeva ceṣṭās tasya niśāmaya //",
    "GSP33ramvaspu:352": " ityādi / manunāpi",
    "GSP33ramvaspu:353": " praśāsitāraṃ sarveṣām aṇīyāṃsam aṇīyasām /",
    "GSP33ramvaspu:354": " ityuktam / yājñavalkyenāpi",
    "GSP33ramvaspu:355": " kṣetrasyeśvarajñānād viśuddhiḥ paramā matā /",
    "GSP33ramvaspu:356": " iti / āpastambenāpi pūḥ prāṇinaḥ sarva eva guhāśayasyeti /",
    "GSP33ramvaspu:357": " sarve prāṇino guhāśayas paramātmanaḥ pūḥ puraṃ śarīram ityarthaḥ /",
    "GSP33ramvaspu:358": " prāṇina iti sajīvātmabhūtasaṃghātaḥ / (43)",
    "GSP33ramvaspu:359": " nanu ca kim anenāḍambareṇa /",
    "GSP33ramvaspu:360": " codyaṃ tu na parihṛtam /",
    "GSP33ramvaspu:361": " ucyate /",
    "GSP33ramvaspu:362": " evam abhyupagacchatām asmākam ātmadharmabhūtasya caitanyasya svābhāvikasyāpi karmaṇā pāramārthikaṃ saṃkocaṃ vikāsaṃ ca bruvatāṃ sarvam idaṃ parihṛtam /",
    "GSP33ramvaspu:363": " bhavas tu prakāśa eva svarūpam iti prakāśo na dharmabhūtas tasya saṃkocavikāsau vā nābyupagamyete /",
    "GSP33ramvaspu:364": " prakāśaprasārānutpattim eva tirodhānabhūtāḥ karmādayaḥ kurvanti /",
    "GSP33ramvaspu:365": " avidyā cet tirodhānaṃ tirodhānabhūtatayāvidyayā svarūpabhūtaprakāśanāśa iti pūrvam evoktam /",
    "GSP33ramvaspu:366": " asmākaṃ tv avidyārūpeṇa karmaṇā svarūpanityadharmabhūtaprakāśaḥ saṃkucitaḥ /",
    "GSP33ramvaspu:367": " tena devādisvarūpātmābhimāno bhavatīti viśeṣaḥ / yathoktam",
    "GSP33ramvaspu:368": " avidyā karmasaṃjñānyā tṛtīyā śaktir iṣyate //",
    "GSP33ramvaspu:369": " yathā kṣetraśaktiḥ sā veṣṭitā nṛpa sarvagā /",
    "GSP33ramvaspu:370": " saṃsāratāpān akhilān avāpnoty atisaṃtatān //",
    "GSP33ramvaspu:371": " tayā tirohitatvāc ca śaktiḥ kṣetrajñasaṃjñitā /",
    "GSP33ramvaspu:372": " sarvabhūteṣu bhūpāle tāratamyena vartate //",
    "GSP33ramvaspu:373": " iti / kṣetrajñānāṃ svadharmabhūtasya jñānasya karmasaṃjñāvidyayā saṃkocaṃ vikāsaṃ ca darśayati / (44)",
    "GSP33ramvaspu:374": " api cācchādikāvidyā śrutibhiś cāikyopadeśabalāc ca brahmasvarūpatirodhānaheyadoṣarūpāśrīyate tasyāś ca mithyārūpatvena prapañcavatsvadarśanamūladoṣāpekṣatvāt",
    "GSP33ramvaspu:375": " na sā mithyā darśanamūladoṣaḥ syād iti brahmaiva mithyādarśanamūlaṃ syāt /",
    "GSP33ramvaspu:376": " tasyāś cānāditve 'pi mithyārūpatvād eva brahmadṛśyatvenaivānāditvāt taddarśanamūlaparamārthadoṣānabhyupagamāc ca brahmaiva taddarśanamūlaṃ syāt",
    "GSP33ramvaspu:377": " tasya nityatvād anirmokṣa eva / (45)",
    "GSP33ramvaspu:378": " ata evedam api nirastam ekam eva śarīraṃ jīvavat,",
    "GSP33ramvaspu:379": " nirjīvānītarāṇi śarīrāṇi svapnadṛṣṭanānāvidhānantaśarīrāṇāṃ yathā nirjīvatvam /",
    "GSP33ramvaspu:380": " tatra svapne draṣṭuḥ śarīram ekam eva jīvavat /",
    "GSP33ramvaspu:381": " tasya svapnavelāyāṃ dṛśyabhūtanānāvidhaśarīrāṇāṃ nirjīvatvam eva /",
    "GSP33ramvaspu:382": " anenaikenaiva parikalpitatvāj jīvā mithyābhūtā iti brahmaṇā svasvarūpavyatiriktasya",
    "GSP33ramvaspu:383": " jīvabhāvasya sarvaśarīrāṇāṃ ca kalpitatvād ekasminn api śarīre śarīravaj jīvabhāvasya",
    "GSP33ramvaspu:384": " ca mithyārūpatvāt sarvāṇi śarīrāṇi mithyārūpāṇi,",
    "GSP33ramvaspu:385": " tatra jīvabhāvaś ca mithyārūpa ity ekasya śarīrasya tatra jīvabhāvasya ca na kaścid viśeṣaḥ /",
    "GSP33ramvaspu:386": " asmākaṃ tu svapne draṣṭuḥ svaśarīrasya tasminn ātmasadbhāvasya ca prabodhavelāyām",
    "GSP33ramvaspu:387": " abādhitatvān anyeṣāṃ śarīrāṇāṃ tadgatajīvānāṃ ca bādhitatvāt te sarve mithyābhūtāḥ",
    "GSP33ramvaspu:388": " svaśarīram ekaṃ tasmiñ jīvabhāvaś ca paramārtha iti viśeṣaḥ / (46)",
    "GSP33ramvaspu:389": " api ca kena vā vidyānivṛttiḥ sā kīdṛśīti vivecanīyam /",
    "GSP33ramvaspu:390": " aikyajñānaṃ nivartakaṃ nivṛttiś cānirvacanīyapratyanīkākāreti cet /",
    "GSP33ramvaspu:391": " anirvacanīyapratyanīkaṃ nirvacanīyaṃ tac ca sad vāsad vā dvirūpaṃ vā koṭyantaraṃ na vidyate /",
    "GSP33ramvaspu:392": " brahmavyatirekeṇaitadabhyupagame punar avidyā na nivṛttā syāt /",
    "GSP33ramvaspu:393": " brahmaiva cen nivṛttis tatprāg apy aviśiṣṭam iti vedāntajñānāt pūrvam eva nivṛttiḥ syāt /",
    "GSP33ramvaspu:394": " aikyajñānaṃ nivartakaṃ tadabhāvāt saṃsāra iti bhavaddarśanaṃ vihanyate / (47)",
    "GSP33ramvaspu:395": " kiñ ca nivartakajñānasyāpy avidyārūparvāt tannivartanaṃ keneti vaktavyam /",
    "GSP33ramvaspu:396": " nivartakajñānaṃ svetarasamastabhedaṃ nivartya kṣaṇikatvād eva svayam eva vinaśyati dāvānalaviṣanāśanaviṣāntaravad iti cen na /",
    "GSP33ramvaspu:397": " nivartakajñānasya brahmavyatiriktatvena tatsvarūpatadutpattivināśānāṃ mithyārūpatvāt tadvināśarūpā vidyā tiṣṭhaty eveti tadvināśadarśanasya nivartakaṃ vaktacyam eva /",
    "GSP33ramvaspu:398": " dāvāgnyādīnām api pūrvāvasthāvirodhipariṇāmaparaṃparāvarjanīyaiva / (48)",
    "GSP33ramvaspu:399": " api ca cinmātrabrahmavyatiriktakṛtsnaniṣedhaviṣayajñānasya ko 'yaṃ jñātā /",
    "GSP33ramvaspu:400": " adhyāsarūpa iti cen na /",
    "GSP33ramvaspu:401": " tasya niṣedhatayā nivartakajñānakarmatvāt tatkartṛtvānupapatteḥ /",
    "GSP33ramvaspu:402": " brahmasvarūpa eveti cen na /",
    "GSP33ramvaspu:403": " brahmaṇo nivartakajñānaṃ prati jñātṛtvaṃ kiṃ svarūpam utādhyastam /",
    "GSP33ramvaspu:404": " adhyastaṃ ced ayam adhyāsas tanmūlavidyāntaraṃ ca nivartakajñānaviṣayatayā tiṣṭhaty eva /",
    "GSP33ramvaspu:405": " tannivartakāntarābhyupagame tasyāpi trirūpatayānavasthaiva /",
    "GSP33ramvaspu:406": " sarvasya hi jñānasya trirūpakatvavirahe jñānatvam eva hīyate /",
    "GSP33ramvaspu:407": " kasyacit kaṃcanārthaviśeṣaṃ prati siddhirūpatvāt /",
    "GSP33ramvaspu:408": " jñānasya trirūpatvavirahe bhavatāṃ svarūpabhūtajñānavan nivartakajñānam apy anivartakaṃ syāt /",
    "GSP33ramvaspu:409": " brahmasvarūpasyaiva jñātṛtvābhyupagame 'smadīya eva pakṣaḥ parigṛhītaḥ syāt /",
    "GSP33ramvaspu:410": " nivartakajñānasvarūpajñātṛtvaṃ ca svanivartyāntargatam iti vacanaṃ bhūtalavyatiriktaṃ",
    "GSP33ramvaspu:411": " kṛtsnaṃ chinnaṃ devadattenety asyām eva chedanakriyāyām asyāś chedanakriyāyāś chettṛtvasya",
    "GSP33ramvaspu:412": " ca chedyāntarbhāvavacanavad upahāsyam / (49)",
    "GSP33ramvaspu:413": " api ca nikhilabhedanivartakam idam aikyajñānaṃ kena jātam iti vimarśanīyam /",
    "GSP33ramvaspu:414": " śrutyaiveti cen na /",
    "GSP33ramvaspu:415": " tasyā brahmavyatiriktāyā avidyāparikalpitatvāt prapañcabādhakajñānasyotpādakatvaṃ na saṃbhavati /",
    "GSP33ramvaspu:416": " tathā hi duṣṭakāraṇajātam api rajjusarpajñānaṃ na duṣṭakāraṇajanyena rajjur iyaṃ na sarpa iti jñānena bādhyate /",
    "GSP33ramvaspu:417": " rajjusarpajñānabhaye vartamāne kenacidbhrāntena puruṣeṇa rajjur iyaṃ na sarpa ityukte",
    "GSP33ramvaspu:418": " 'py ayaṃ bhrānta iti jñāte sati tadvacanaṃ rajjusarpajñānasya bādhakaṃ na bhavati",
    "GSP33ramvaspu:419": " bhayaṃ ca na nivartate /",
    "GSP33ramvaspu:420": " prayojakajñānavataḥ śravaṇavelāyām eva hi brahmavyatiriktatvena śruter api bhrāntimūlatvaṃ jñātam iti /",
    "GSP33ramvaspu:421": " nivartakajñānasya jñātus tatsāmagrībhūtaśāstrasya ca brahmavyatiriktatayā yadi bādhyatvam ucyate hanta tarhi prapañcanivṛtter mithyātvam āpatatīti prapañcasya satyatā syāt /",
    "GSP33ramvaspu:422": " svapnadṛṣṭapuruṣavākyāvagatapitrādimaraṇasya mithyātvena pitrādisatyatāvat /",
    "GSP33ramvaspu:423": " kiñca tat tvam asy ādivākyaṃ na prapañcasya bādhakam /",
    "GSP33ramvaspu:424": " bhrāntimūlatvād bhrāntaprayuktarajjusarpabādhakavākyavat / (50)",
    "GSP33ramvaspu:425": " nanu ca svapne kasmiṃścid bhaye vartamāne svapnadaśāyām evāyaṃ svapna iti jñāte sati pūrvabhayanivṛttir dṛṣṭā /",
    "GSP33ramvaspu:426": " tadvad atrāpi saṃbhavatīti /",
    "GSP33ramvaspu:427": " naivam /",
    "GSP33ramvaspu:428": " svapnavelāyām eva so 'pi svapna iti jñāte sati punarbhayānivṛttir eva dṛṣṭeti na kaścid viśeṣaḥ / (51)",
    "GSP33ramvaspu:429": " śravaṇavelāyām eva so'pi svapna iti jñātam evetyuktam /",
    "GSP33ramvaspu:430": " yad api cedam uktaṃ bhrāntiparikalpitatvena mithyārūpam api śāstram advitīyaṃ brahmeti bodhayati tasya sato brahmaṇo viṣayasya paścāt tanabādhādarśanād brahma susthitam eveti /",
    "GSP33ramvaspu:431": " tad ayuktam /",
    "GSP33ramvaspu:432": " śūnyam eva tat tvam iti vākyena tasyāpi bādhitatvāt /",
    "GSP33ramvaspu:433": " idaṃ bhrāntimūlavākyam iti cet /",
    "GSP33ramvaspu:434": " sad advitīyaṃ brahmeti vākyam api bhrāntimūlam iti tvayaivoktam /",
    "GSP33ramvaspu:435": " paścāt tanabādhādarśanaṃ tu sarvaśūnyavākyasyaiveti viśeṣaḥ /",
    "GSP33ramvaspu:436": " sarvaśūnyavādino brahmavyatiriktavastumithyātvavādinaś ca svapakṣasādhanapramāṇapāramārthyānabyupagamenābhiyuktair vādānadhikāra eva pratipāditaḥ",
    "GSP33ramvaspu:437": " adhikāro 'nabhyupāyatvān na vāde śūnyavādinaḥ / iti / (52)",
    "GSP33ramvaspu:438": " api ca pratyakṣadṛṣṭasya prapañcasya mithyātvaṃ kena pramāṇena sādhyate /",
    "GSP33ramvaspu:439": " pratyakṣasya doṣamūlatvenānyathāsiddhisaṃbhavān nirdoṣaṃ śāstram ananyathāsiddhaṃ pratyakṣasya bādhakam iti cet /",
    "GSP33ramvaspu:440": " kena doṣeṇa jātaṃ pratyakṣam anantabhedaviṣayam iti vaktavyam /",
    "GSP33ramvaspu:441": " anādibhedavāsanākhyadoṣajātaṃ pratyakṣam iti cet /",
    "GSP33ramvaspu:442": " hanta tarhy anenaiva doṣeṇa jātaṃ śāstram apīty ekadoṣamūlatvāc chāstrapratyakṣayor na bādhyabādhakabhāvasiddhiḥ / (53)",
    "GSP33ramvaspu:443": " ākāśavāyvādibhūtatadārabdhaśabdasparśādiyuktamanuṣyatvādisaṃsthānasaṃsthitapadārthagrāhi pratyakṣam /",
    "GSP33ramvaspu:444": " śāstraṃ tu pratyakṣādyaparicchedyasarvāntarātmatvasatyatvādyanantaviśeṣaṇaviśiṣṭabrahmasvarūpatadupāsanādyārādhanaprakāratatprāptipūrvakatatprasādalabhyaphalaviśeṣatadaniṣṭakaraṇamūlanigrahaviśeṣaviṣayam",
    "GSP33ramvaspu:445": " iti na śātrapratyakṣayor virodhaḥ /",
    "GSP33ramvaspu:446": " anādinidhanāvicchinnapāṭasaṃpradāyatādyanekaguṇaviśiṣṭasya śāstrasya balīyastvaṃ",
    "GSP33ramvaspu:447": " vadatā pratyakṣapāramārthyam avaśyam abhyupagantavyam ity alam anena śrutiśatavitativātavegaparāhatakudṛṣṭiduṣṭayuktijālatūlanirasanenety uparamyate",
    "GSP33ramvaspu:448": " dvitīye tu pakṣa upādhibrahmavyatiriktavastvantarānabhyupagamād brahmaṇy evopādhisaṃsargād aupādhikāḥ sarve doṣā brahmaṇy eva bhaveyuḥ /",
    "GSP33ramvaspu:449": " tataś cāpahatapāpmatvādinirdoṣatvaśrutayaḥ sarve vihanyante / (55)",
    "GSP33ramvaspu:450": " yathā ghaṭākāśādeḥ paricchinnatayā mahākāśād vailakṣaṇyaṃ parasparabhedaś ca dṛśyate",
    "GSP33ramvaspu:451": " tatrasthā guṇā vā doṣā vānavacchinne mahākāśe na saṃbadhyante evam upādhikṛtabhedavyavasthitajīvagatā",
    "GSP33ramvaspu:452": " doṣā anupahite pare brahmaṇi na saṃbadhyanta iti cet /",
    "GSP33ramvaspu:453": " naitad upapadyate /",
    "GSP33ramvaspu:454": " niravayavasyākāśasyānavacchedyasya ghaṭādibhiś chedāsaṃbhavāt tenaivākāśena ghaṭādayaḥ saṃyuktā iti brahmaṇo 'py acchedyatvād brahmaivopādhisaṃyuktaṃ syāt /",
    "GSP33ramvaspu:455": " ghaṭasaṃyuktākāśapradeśo 'nyasmād ākāśapradeśād bhidyata ic cet /",
    "GSP33ramvaspu:456": " ākāśasyaikasyaiva pradeśabhedena ghaṭādisaṃyogād ghaṭādau gacchati tasya ca pradeśabhedasyāniyama",
    "GSP33ramvaspu:457": " iti tadvad brahmaṇy eva pradeśabhedāniyamenopādhisaṃsargād upādhau gacchati saṃyuktaviyuktabrahmapradeśabhedāc",
    "GSP33ramvaspu:458": " ca brahmaṇy evopādhisaṃsargaḥ kṣaṇe kṣaṇe bandhamokṣau syātām iti santaḥ parihasanti / (56)",
    "GSP33ramvaspu:459": " niravayavasyaivākāśasya śrotrendriyatve 'pīndriyavyavasthāvad brahmaṇy api vyavasthopapadyata iti cet /",
    "GSP33ramvaspu:460": " na vāyuviśeṣasaṃskṛtakarṇapradeśasaṃyuktasyaivākāśapradeśasyendriyatvāt tasya ca pradeśāntarābhede 'pīndriyavyavasthopapadyate /",
    "GSP33ramvaspu:461": " ākāśasya tu sarveṣāṃ śarīreṣu gacchat svaniyamena sarvapradeśasaṃyoga iti brahmaṇy upādhisaṃyogapradeśāniyama eva / (57)",
    "GSP33ramvaspu:462": " ākāśasya svarūpeṇaiva śrotrendriyatvam abhyupagamyāpīndriyavyavasthokatā /",
    "GSP33ramvaspu:463": " paramārthatas tv ākāśo na śrotrendriyam /",
    "GSP33ramvaspu:464": " vaikārikād ahaṃkārād ekādaśendriyāṇi jāyanta iti hi vaidikāḥ /",
    "GSP33ramvaspu:465": " yathoktaṃ bhagavatā parāśareṇa",
    "GSP33ramvaspu:466": " taijasānīndriyāṇy āhur devā vaikārikā daśa /",
    "GSP33ramvaspu:467": " ekādaśaṃ manaś cātra devā vaikārikāḥ smṛtāḥ // iti /",
    "GSP33ramvaspu:468": " ayam arthaḥ /",
    "GSP33ramvaspu:469": " vaikārikas taijaso bhūtādir iti trividho 'haṃkāraḥ /",
    "GSP33ramvaspu:470": " sa ca kramāt sāttviko rājasas tāmasaś ca /",
    "GSP33ramvaspu:471": " tatra tāmasād bhūtāder ākāśādīni bhūtāni jāyanta iti sṛṣṭikramam uktvā taijasād rājasād",
    "GSP33ramvaspu:472": " ahaṃkārād ekadaśendriyāṇi jāyanta iti paramatam upanyasya sāttvikāhaṃkārād vaikārikānīndriyāṇi",
    "GSP33ramvaspu:473": " jāyanta iti svamatam ucyate devā vaikārikāḥ smṛtā iti /",
    "GSP33ramvaspu:474": " devā indriyāṇi /",
    "GSP33ramvaspu:475": " evam indriyāṇām āhaṃkārikāṇāṃ bhūtaiś cāpy āyanaṃ mahābhārata ucyate /",
    "GSP33ramvaspu:476": " bhautikatve 'pīndriyāṇām ākāśādibhūtavikāratvād evākāśādibhūtapariṇāmaviśeṣā vyavasthitā",
    "GSP33ramvaspu:477": " eva śarīravat puruṣāṇām indriyāṇi bhavantīti brahmaṇy acchedye niravayave nirvikāre",
    "GSP33ramvaspu:478": " tv aniyamenānantaheyopādhisaṃsargadoṣo duṣparihara eveti śraddadhānānām evāyam pakṣa",
    "GSP33ramvaspu:479": " iti śāstravido na bahu manyante /",
    "GSP33ramvaspu:480": " svarūpapariṇāmābhyupagamād avikāratvaśrutir bādhyate /",
    "GSP33ramvaspu:481": " niravadyatā ca brahmaṇaḥ śaktipariṇāma iti cet /",
    "GSP33ramvaspu:482": " keyaṃ śaktir ucyate /",
    "GSP33ramvaspu:483": " kiṃ brahmapariṇāmarūpā /",
    "GSP33ramvaspu:484": " uta brahmaṇo 'nanyā kāpīti /",
    "GSP33ramvaspu:485": " ubhayapakṣe 'pi svarūpapariṇāmo 'varjanīya eva / (58)",
    "GSP33ramvaspu:486": " tṛtīye 'pi pakṣe jīvabrahmaṇor bhedavad abhedasya cābhyupagamāt tasya ca tadbhāvāt",
    "GSP33ramvaspu:487": " saubharibhedavac ca svāvatārabhedavac ca sarvasyeśvarabhedatāt sarve jīvagatā doṣās tasyaiva syuḥ /",
    "GSP33ramvaspu:488": " etad uktaṃ bhavati /",
    "GSP33ramvaspu:489": " īśvaraḥ svarūpeṇaiva suranaratiryaksthāvarādibhedenāvasthita iti hi tadātmakatvavarṇanaṃ kriyate /",
    "GSP33ramvaspu:490": " tathā saty ekamṛtpiṇḍārabdhaghaṭaśarāvādigatāny udakāharaṇādīni sarvakāryāṇi yathā tasyaiva bhavanti,",
    "GSP33ramvaspu:491": " evaṃ sarvajīvagatasukhaduḥkhādi sarvam īśvaragatam eva syāt / (59)",
    "GSP33ramvaspu:492": " ghaṭaśarāvādisaṃsthānānupayuktamṛddravyaṃ yathā kāryāntarānvitam evam eva surapaśumanujādijīvatvānupayukteśvaraḥ",
    "GSP33ramvaspu:493": " sarvajñaḥ satyasaṃkalpatvādikalyāṇaguṇākara iti cet satyaṃ sa eveśvara ekenāṃśena",
    "GSP33ramvaspu:494": " kalyāṇaguṇagaṇākaraḥ sa evānyenāṃśena heyaguṇākara ity uktam /",
    "GSP33ramvaspu:495": " dvayor aṃśayor īśvarāviśeṣāt /",
    "GSP33ramvaspu:496": " dvav aṃśau vyavasthitav iti cet /",
    "GSP33ramvaspu:497": " kas tena lābhaḥ /",
    "GSP33ramvaspu:498": " ekasyaivānekāṃśena nityaduḥkhitvād aṃśāntareṇa sukhitvam api neśvaratvāya kalpate /",
    "GSP33ramvaspu:499": " yathā devadattasyaikasmin haste candanapaṅkānulepakeyūrakaṭakāṅgulīyālaṃkāras tasyaivānyasmin",
    "GSP33ramvaspu:500": " haste mudgarābhighātaḥ kālānalajvālānupraveśaś ca tadvad eveśvarasya syād iti brahmājñānapakṣād",
    "GSP33ramvaspu:501": " api pāpīyān ayaṃ bhedābhedapakṣaḥ /",
    "GSP33ramvaspu:502": " aparimitaduḥkhasya pāramārthikatvāt saṃsāriṇām anantatvena dustaratvāc ca / (60)",
    "GSP33ramvaspu:503": " tasmād vilakṣaṇo 'yaṃ jīvāṃśa iti cet /",
    "GSP33ramvaspu:504": " āgato 'si tarhi madīyaṃ panthānam /",
    "GSP33ramvaspu:505": " īśvarasya svarūpeṇa tādātmyavarṇane syād ayaṃ doṣaḥ /",
    "GSP33ramvaspu:506": " ātmaśarīrabhāvena tu tādātmyapratipādane na kaścid doṣaḥ /",
    "GSP33ramvaspu:507": " praty uta nikhilabhuvananiyamanādir mahān ayaṃ guṇagaṇaḥ pratipādito bhavati /",
    "GSP33ramvaspu:508": " sāmānādhikaraṇyaṃ ca mukhyavṛttam / (61)",
    "GSP33ramvaspu:509": " api caikasya vastuno bhinnābhinnatvaṃ viruddhatvān na saṃbhavatītyuktam /",
    "GSP33ramvaspu:510": " ghaṭasya paṭād bhinnatve sati tasya tasminn abhāvaḥ /",
    "GSP33ramvaspu:511": " abhinnatve sati tasya ca bhāva iti /",
    "GSP33ramvaspu:512": " ekasmin kāle caikasmin deśe caikasya hi padārthasya yugapatsadbhāvo 'sadbhāvaś ca viruddhaḥ / (62)",
    "GSP33ramvaspu:513": " jātyātmanā bhāvo vyaktyātmanā cābhāva iti cet /",
    "GSP33ramvaspu:514": " jāter muṇḍena cābhāve sati khaṇḍe muṇḍasyāpi sadbhāvaprasaṅgaḥ /",
    "GSP33ramvaspu:515": " khaṇḍena ca jāter abhinnatve sadbhāvo bhinnatve cāsadbhāvaḥ aśve mahiśatvasyaiveti virodho duṣparihara eva /",
    "GSP33ramvaspu:516": " jātyāder vastusaṃsthānatayā vastunaḥ prakāratvāt prakāraprakāriṇoś ca padārthāntaratvaṃ",
    "GSP33ramvaspu:517": " prakārasya pṛthaksiddhyanarhatvaṃ pṛthaganupalambhaś ca tasya ca saṃsthānasya cānekavastuṣu",
    "GSP33ramvaspu:518": " prakāratayāvasthitaś cetyādi pūrvam uktam / (63)",
    "GSP33ramvaspu:519": " so 'yam iti buddhiḥ prakārāikyād ayam api daṇḍīti buddhimat /",
    "GSP33ramvaspu:520": " ayam ca jātyādiprakāro vastuno bheda ity ucyate /",
    "GSP33ramvaspu:521": " tadyoga eva vastuno bhinnam iti vyavahārahetur ityarthaḥ /",
    "GSP33ramvaspu:522": " sa ca vastuno bhedavyavahārahetuḥ svasya ca saṃvedanavat /",
    "GSP33ramvaspu:523": " yathā saṃvedanaṃ vastuno vyavahārahetuḥ svasya vyavahārahetuś ca bhavati / (64)",
    "GSP33ramvaspu:524": " ata eva sanmātragrāhi pratyakṣaṃ na bhedagrāhītyādivādā nirastāḥ /",
    "GSP33ramvaspu:525": " jātyādisaṃsthānasaṃsthitasyaiva vastunaḥ pratyakṣeṇa gṛhītatvāt tasyaiva saṃsthānarūpajātyādeḥ pratiyogyapekṣayā bhedavyavahārahetutvāc ca /",
    "GSP33ramvaspu:526": " svarūpapariṇāmadoṣaś ca pūrvam evoktaḥ / (65)",
    "GSP33ramvaspu:527": " yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayati eṣa ta ātmāntaryāmyamṛtaḥ /",
    "GSP33ramvaspu:528": " ya ātmani tiṣṭhann ātmano 'ntaro ya ātmā na veda yasyātmā śarīraṃ ya ātmānam antaro yamayati eṣa ta ātmāntaryāmyamṛtaḥ /",
    "GSP33ramvaspu:529": " yaḥ pṛthivīm antare saṃcaran yasya pṛthivī śarīraṃ yaṃ pṛthivī na vedetyādi yo 'kṣaram",
    "GSP33ramvaspu:530": " antare saṃcaran yasyākṣaraṃ śarīraṃ akṣaraṃ na veda yo mṛtyum antare saṃcaran yasya",
    "GSP33ramvaspu:531": " mṛtyuḥ śarīraṃ yaṃ mṛtyur na veda eṣa sarvabhūtāntarātmāpahatapāpmā divyo deva eko nārāyaṇaḥ /",
    "GSP33ramvaspu:532": " dvā suparṇā sayujā sakhāyā samānaṃ vṛkṣaṃ pariṣasvajāte /",
    "GSP33ramvaspu:533": " tayor anyaḥ pippalaṃ svādv atty anaśnann anyo 'bhicākaśīti /",
    "GSP33ramvaspu:534": " antaḥ praviṣṭaḥ śāstā janānāṃ sarvātmā /",
    "GSP33ramvaspu:535": " tatsṛṣṭvā tad evānuprāviśat /",
    "GSP33ramvaspu:536": " tadanupraviśya sac ca tyac cānṛtaṃ ca satyam abhavat /",
    "GSP33ramvaspu:537": " anena jīvenātmanetyādi /",
    "GSP33ramvaspu:538": " pṛthagātmānaṃ preritāraṃ matvā jaṣṭas tatas tenāmṛtatvam eti /",
    "GSP33ramvaspu:539": " bhoktā bhogyaṃ preritāraṃ ca matvā sarvaṃ proktaṃ trividhaṃ brahma, etat /",
    "GSP33ramvaspu:540": " nityo nityānāṃ cetanaś cetanānām eko bahūnāṃ yo vidadhāti kāmān /",
    "GSP33ramvaspu:541": " pradhānakṣetrajñapatir guṇeśaḥ /",
    "GSP33ramvaspu:542": " jñājñau dvav ajav īśānīśav ityādiśrutiśatais tadupabṛṃhaṇaiḥ",
    "GSP33ramvaspu:543": " jagat sarvaṃ śarīraṃ te sthairyaṃ te vasudhātalam //",
    "GSP33ramvaspu:544": " yat kiṃcit sṛjyate yena sattvajātena vai dvija /",
    "GSP33ramvaspu:545": " tasya sṛjyasya saṃbhūtau tatsarvaṃ vai hares tanuḥ //",
    "GSP33ramvaspu:546": " aham ātmā guḍākeśa sarvabhūtāśayasthitaḥ //",
    "GSP33ramvaspu:547": " sarvasya cāhaṃ hṛdi saṃniviṣṭo",
    "GSP33ramvaspu:548": " mattaḥ smṛtir jñānam apohanaṃ ca //",
    "GSP33ramvaspu:549": " ityādivedavidagresaravālmīkiparāśaradvaipāyanavacobhiś ca parasya brahmaṇaḥ sarvasyātmatvāvagamāc",
    "GSP33ramvaspu:550": " cidacidātmakasya vastunas taccharīratvāvagamāc ca śarīrasya śarīriṇaṃ prati prakāratayaiva",
    "GSP33ramvaspu:551": " padārthatvāc śarīraśarīriṇoś ca dharmabhede 'pi tayor asaṃkarāt sarvaśarīraṃ brahmeti",
    "GSP33ramvaspu:552": " brahmaṇo vaibhavaṃ pratipādayadbhiḥ sāmānādhikaraṇyādibhir mukhyavṛttaiḥ sarvacetanācetanaprakāraṃ",
    "GSP33ramvaspu:553": " brahmaivābhidhīyate /",
    "GSP33ramvaspu:554": " sāmānādhikaraṇyaṃ hi dvayoḥ padayoḥ prakāradvayamukhenaikārthaniṣṭhatvaṃ /",
    "GSP33ramvaspu:555": " tasya caitasmin pakṣe mukhyatā /",
    "GSP33ramvaspu:556": " tathā hi tat tvam iti sāmānādhikaraṇye tad ityanena jagatkāraṇaṃ sarvakalyāṇaguṇagaṇākaraṃ niravadyaṃ brahmocyate /",
    "GSP33ramvaspu:557": " tvam iti ca cetanasāmānādhikaraṇyavṛttena jīvāntaryānirūpi taccharīraṃ tadātmatayāvasthitaṃ tatprakāraṃ brahmocyate /",
    "GSP33ramvaspu:558": " itareṣu pakṣeṣu sāmānādhikaraṇyahānir brahmaṇaḥ sadeṣatā ca syāt / (66)",
    "GSP33ramvaspu:559": " etad uktaṃ bhavati /",
    "GSP33ramvaspu:560": " brahmaivam avasthitam ity atraivaṃśabdārthabhūtaprakāratayaiva vicitracetanācetanātmakaprapañcasya sthūlasya sūkṣmasya ca sadbhāvaḥ /",
    "GSP33ramvaspu:561": " tathā ca bahu syāṃ prajāyeyety ayam arthaḥ saṃpanno bhavati /",
    "GSP33ramvaspu:562": " tasyaiveśvarasya kāryatayā kāraṇatayā ca nānāsaṃsthānasaṃsthitasya saṃsthānatayā cidacidvastujātam avasthitam iti / (67)",
    "GSP33ramvaspu:563": " nanu ca saṃsthānarūpeṇa prakāratayaivaṃśabdārthatvam jātiguṇayor eva dṛṣṭaṃ na dravyasya /",
    "GSP33ramvaspu:564": " svatantrasiddhiyogyasya padārthasyaivaṃśabdārthatayeśvarasya prakāramātratvam ayuktaṃ /",
    "GSP33ramvaspu:565": " ucyate dravyasyāpi daṇḍakuṇḍalāder dravyāntaraprakāratvaṃ dṛṣṭam eva /",
    "GSP33ramvaspu:566": " nanu ca daṇḍādeḥ svatantrasya dravyāntaraprakāratve matvarthīyapratyayo dṛṣṭaḥ /",
    "GSP33ramvaspu:567": " yathā daṇḍī kuṇḍalīti /",
    "GSP33ramvaspu:568": " ato gotvāditulyatayā cetanācetanasya dravyabhūtasya vastuna īśvaraprakāratayā sāmānādhikaraṇyena pratipādanaṃ na yujyate /",
    "GSP33ramvaspu:569": " atrocyate gaur aśvo manuṣyo deva iti bhūtasaṃghātarūpāṇāṃ dravyāṇām eva devadatto manuṣyo jātaḥ puṇyaviśeṣeṇa yajñadatto gaurjātaḥ pāpena,",
    "GSP33ramvaspu:570": " anyaś cetanaḥ puṇyātirekeṇa devo jāta ityādidevādiśarīrāṇāṃ cetanaprakāratayā lokadevayoḥ sāmānādhikaraṇyena pratipādanaṃ dṛṣṭam / (68)",
    "GSP33ramvaspu:571": " ayam arthaḥ jātir vā guṇo vā dravyaṃ vā na tatrādaraḥ /",
    "GSP33ramvaspu:572": " kaṃcana dravyaviśeṣaṃ prati viśeṣaṇatayaiva yasya sadbhāvas tasya tadapṛthaksiddhes tatprakāratayā tatsāmānādhikaraṇyena pratipādanaṃ yuktam",
    "GSP33ramvaspu:573": " yasya punar dravyasya pṛthaksiddhasyaiva kadācitkvaciddravyāntaraprakāratvam iṣyate tatra matvarthīyapratyaya iti viśeṣaḥ /",
    "GSP33ramvaspu:574": " evam eva sthāvarajaṅgamātmakasya sarvasya vastuna īśvaraśarīratvena tatprakāratayaiva svarūpasadbhāva iti /",
    "GSP33ramvaspu:575": " tatprakārīśvara eva tattacchabdenābhidhīyata iti tatsāmānādhikaraṇyena pratipādanaṃ yuktaṃ /",
    "GSP33ramvaspu:576": " tad evaitat sarvaṃ pūrvam eva nāmarūpavyākaraṇaśrutivivaraṇe prapañcitam / (69)",
    "GSP33ramvaspu:577": " ataḥ prakṛtipuruṣamahadahaṃkāratanmātrabhūtendriyatadārabdhacaturdaśabhuvanātmakabrahmāṇḍatadantarvartidevatiryaṅmanuṣyasthāvarādisarvaprakārasaṃsthānasaṃsthitaṃ",
    "GSP33ramvaspu:578": " kāryam api sarvaṃ brahmaiveti kāraṇabhūtabrahmavijñānād eva sarvaṃ vijñātaṃ bhavatīty",
    "GSP33ramvaspu:579": " ekavijñānena sarvavijñānam upapannataram /",
    "GSP33ramvaspu:580": " tad evaṃ kāryakāraṇabhāvādimukhena kṛtsnasya cidacidvastunaḥ parabrahmaprakāratayā tadātmakatvam uktam / (70)",
    "GSP33ramvaspu:581": " nanu ca parasya brahmaṇaḥ svarūpeṇa pariṇāmāspadatvaṃ nirvikāratvaniravadyatvaśrutivyākopaprasañgena nivāritam /",
    "GSP33ramvaspu:582": " prakṛtiś ca pratijñādṛṣṭāntānuparodhād ity ekavijñānena sarvavijñānapratijñānamṛttatkāryadṛṣṭāntābhyāṃ paramapuruṣasya jagadupādānakāraṇatvaṃ ca pratipāditam /",
    "GSP33ramvaspu:583": " upādānakāraṇatvaṃ ca pariṇāmāspadatvam eva /",
    "GSP33ramvaspu:584": " katham idam upapadyate / (71)",
    "GSP33ramvaspu:585": " atrocyate sajīvasya prapañcasyāviśeṣeṇa kāraṇatvam uktam /",
    "GSP33ramvaspu:586": " tatreśvarasya jīvarūpapariṇāmābhyupagamena nātmā śruter nityatvāc ca tābhya iti virudhyate /",
    "GSP33ramvaspu:587": " vaiṣamyanairghṛṇyaparihāraś ca jīvanam anāditvābhyupagamena tatkarmanimittatayā pratipāditaḥ",
    "GSP33ramvaspu:588": " vaiṣamyanairghṛṇye na sāpekṣatvān na karmavibhāgād iti cen na anāditvād upapadyate",
    "GSP33ramvaspu:589": " cāpy upalabhyate cetyakṛtābhyāgamakṛtavipraṇāśaprasaṅgaś cānityatve 'bhihitaḥ / (72)",
    "GSP33ramvaspu:590": " tathā prakṛter apy anāditā śrutibhiḥ pratipaditā",
    "GSP33ramvaspu:591": " ajām ekāṃ lohitaśuklakṛṣṇāṃ bahnīṃ prajāṃ janayantīṃ sarūpām /",
    "GSP33ramvaspu:592": " ajo hy eko juṣamāṇo 'nuśete jahāty enāṃ bhuktabhogām ajo 'nyaḥ //",
    "GSP33ramvaspu:593": " iti prakṛtipuruṣayor ajatvaṃ darśayati /",
    "GSP33ramvaspu:594": " asmān māyī sṛjate viśvam etat tasmiṃś cānyo māyayā saṃniruddhaḥ māyāṃ tu prakṛtiṃ vidyān māyinaṃ tu maheśvaram iti prakṛtir eva svarūpeṇa vikārāspadam iti ca darśayati /",
    "GSP33ramvaspu:595": " gaur anādyantavatī sā janitrī bhūtabhāvinīti ca /",
    "GSP33ramvaspu:596": " smṛtiś ca bhavati",
    "GSP33ramvaspu:597": " prakṛtiṃ puruṣaṃ caiva viddhy anādī ubhav api /",
    "GSP33ramvaspu:598": " vikārāṃś ca guṇāṃś caiva viddhi prakṛtisaṃbhavān //",
    "GSP33ramvaspu:599": " bhūmir āpo 'nalo vāyuḥ khaṃ mano buddhir eva ca /",
    "GSP33ramvaspu:600": " ahaṃkāra itīyaṃ me bhinnā prakṛtir aṣṭadhā //",
    "GSP33ramvaspu:601": " apareyam itas tv anyāṃ prakṛtiṃ viddhi me parām /",
    "GSP33ramvaspu:602": " jīvabhūtāṃ mahābāho yayedaṃ dhāryate jagat //",
    "GSP33ramvaspu:603": " prakṛtiṃ svām avaṣṭabhya visṛjāmi punaḥ punaḥ /",
    "GSP33ramvaspu:604": " mayādhyakṣeṇa prakṛtiḥ sūyate sacarācaram //",
    "GSP33ramvaspu:605": " ityādikā / (73)",
    "GSP33ramvaspu:606": " evaṃ ca prakṛter apīśvaraśarīratvāt prakṛtiśabdo 'pi tadātmabhūtasyeśvarasya tatprakārasaṃsthitasya vācakaḥ /",
    "GSP33ramvaspu:607": " puruṣaśabdo 'pi tadātmabhūtasyeśvarasya puruṣaprakārasaṃsthitasya vācakaḥ /",
    "GSP33ramvaspu:608": " atas tadvikārāṇām api tatheśvara evātmā / tad āha",
    "GSP33ramvaspu:609": " vyaktaṃ viṣṇus tathāvyaktaṃ puruṣaḥ kāla eva ca /",
    "GSP33ramvaspu:610": " sā eva kṣobhako brahman kṣobhyaś ca parameśvaraḥ //",
    "GSP33ramvaspu:611": " iti / ataḥ prakṛtiprakārasaṃsthite paramātmani prakārabhūtaprakṛtyaṃse vikāraḥ prakāryaṃse cāvikāraḥ /",
    "GSP33ramvaspu:612": " evam eva jīvaprakārasaṃsthite paramātmani ca prakārabhūtajīvāṃśe sarve cāpuruṣārthāḥ prakāryaṃśo niyantā niravadyaḥ sarvakalyāṇaguṇākaraḥ satyasaṃkalpa eva / (74)",
    "GSP33ramvaspu:613": " tathā ca sati kāraṇāvastha īśvara eveti tadupādānakajagatkāryāvastho 'pi sa eveti kāryakāraṇayor ananyatvaṃ sarvaśrutyavirodhaś ca bhavati /",
    "GSP33ramvaspu:614": " tad evaṃ nāmarūpavibhāgānarhasūkṣmadaśāpannaprakṛtipuruṣaśarīraṃ brahma kāraṇāvasthaṃ,",
    "GSP33ramvaspu:615": " jagatas tadāpattir eva ca pralayaḥ /",
    "GSP33ramvaspu:616": " nāmarūpavibhāgavibhaktasthūlacidacidvastuśarīraṃ brahma kāryatvaṃ,",
    "GSP33ramvaspu:617": " brahmaṇas tathāvidhasthūlabhāva eva jagataḥ sṛṣṭir ity ucyate /",
    "GSP33ramvaspu:618": " yathoktaṃ bhagavatā parāśareṇa",
    "GSP33ramvaspu:619": " pradhānapuṃsor ajayoḥ kāraṇaṃ kāryabhūtayoḥ / iti / (75)",
    "GSP33ramvaspu:620": " tasmād īśvaraprakārabhūtasarvāvasthaprakṛtipuruṣavācinaḥ śabdās tatprakāraviśiṣṭatayāvasthite paramātmani mukhyatayā vartante /",
    "GSP33ramvaspu:621": " jīvātmavācidevamanuṣyaśabdavat /",
    "GSP33ramvaspu:622": " yathā devamanuṣyādiśabdā devamanuṣyādiprakṛtipariṇāmaviśeṣāṇāṃ jīvātmaprakāratayaiva padārthatvāt prakāriṇi jīvātmani mukhyatayā vartante /",
    "GSP33ramvaspu:623": " tasmāt sarvasya cidacidvastunaḥ paramātmaśarīratayā tatprakāratvāt paramātmani mukhyatayā vartante sarve vācakāḥ śabdāḥ / (76)",
    "GSP33ramvaspu:624": " ayam eva cātmaśarīrabhāvaḥ pṛthaksiddhyanarhādhārādheyabhāvo niyantṛniyāmyabhāvaḥ śeṣaśeṣibhāvaś ca /",
    "GSP33ramvaspu:625": " sarvātmanādhāratayā niyantṛtayā śeṣitayā ca āpnotīty ātmā sarvātmanādheyatayā niyāmyatayā śeṣatayā ca apṛthaksiddhaṃ prakārabhūtam ity ākāraḥ śarīram iti cocyate /",
    "GSP33ramvaspu:626": " evam eva hi jīvātmanaḥ svaśarīrasaṃbandhaḥ /",
    "GSP33ramvaspu:627": " evam eva paramātmanaḥ sarvaśarīratvena sarvaśabdavācyatvam / (77)",
    "GSP33ramvaspu:628": " tad āha śrutigaṇaḥ sarve vedā yatpadam āmananti sarve vedā yatraikaṃ bhavantīti /",
    "GSP33ramvaspu:629": " tasyaikasya vācyatvād ekārthavācino bhavantītyarthaḥ /",
    "GSP33ramvaspu:630": " eko devo bahudhā niviṣṭaḥ,",
    "GSP33ramvaspu:631": " sahaiva santaṃ na vijānanti devā ityādi /",
    "GSP33ramvaspu:632": " devā indriyāṇi /",
    "GSP33ramvaspu:633": " devamanuṣyādīnām antaryāmitayātmatvena niviśya sahaiva santaṃ teṣām indriyāṇi manaḥparyantāni na vijānantītyarthaḥ /",
    "GSP33ramvaspu:634": " tathā ca paurāṇikāni vacāṃsi",
    "GSP33ramvaspu:635": " natāḥ sma sarvavacasāṃ pratiṣṭhā yatra śaśvatī /",
    "GSP33ramvaspu:636": " vācye hi vacasaḥ pratiṣṭhā /",
    "GSP33ramvaspu:637": " kāryāṇāṃ kāraṇāṃ pūrvaṃ vacasāṃ vācyam uttamam /",
    "GSP33ramvaspu:638": " vedaiś ca sarvair aham eva vedyaḥ /",
    "GSP33ramvaspu:639": " ityādīni sarvāṇi hi vacāṃsi saśarīrātmaviśiṣṭam antaryāmiṇam evācakṣate /",
    "GSP33ramvaspu:640": " hantāham imās tisro devatā anena jīvenātmānupraviśya nāmarūpe vyākaravāṇīti hi śrutiḥ /",
    "GSP33ramvaspu:641": " tathā ca mānavaṃ vacaḥ",
    "GSP33ramvaspu:642": " praśāsitāraṃ sarveṣām aṇīyāṃsam aṇīyasām",
    "GSP33ramvaspu:643": " rukmābhaṃ svapnadhīgamyaṃ vidyāt taṃ puruṣaṃ param //",
    "GSP33ramvaspu:644": " antaḥ praviśyāntaryāmitayā sarveṣāṃ praśāsitāraṃ niyantāram aṇīyāṃsa ātmānaḥ kṛtsnasyācetanasya",
    "GSP33ramvaspu:645": " vyāpakatayā sūkṣmabhūtās te teṣām api vyāpakatvāt tebhyo 'pi sūkṣmatara ityarthaḥ",
    "GSP33ramvaspu:646": " rukmābhaḥ ādityavarṇaḥ svapnakalpabuddhiprāpyaḥ,",
    "GSP33ramvaspu:647": " viśadatamapratyakṣatāpannānudhyānaikalabhya ityarthaḥ /",
    "GSP33ramvaspu:648": " enam eke vadanty agniṃ māruto 'nye prajāpatim /",
    "GSP33ramvaspu:649": " indram eke pare pramāṇam apare brahma śāśvatam //",
    "GSP33ramvaspu:650": " iti / eke vedā ityarthaḥ /",
    "GSP33ramvaspu:651": " uktarītyā parasyaiva brahmaṇaḥ sarvasya praśāsitṛtvena sarvāntarātmatayā praviśyāvasthitatvād agnyādayaḥ śabdā api śāśvatabrahmaśabdavat tasyaiva vācakā bhavantītyarthaḥ /",
    "GSP33ramvaspu:652": " tathā ca smṛtyantaram",
    "GSP33ramvaspu:653": " ye yajanti pitQn devān brāhmaṇān sahutāśanān /",
    "GSP33ramvaspu:654": " sarvabhūtāntarātmānaṃ viṣṇum eva yajanti te //",
    "GSP33ramvaspu:655": " iti / pitṛdevabrāhmaṇahutāśanādiśabdās tanmukhena tadantarātmabhūtasya viṣṇor eva vācakā ityuktaṃ bhavati / (78)",
    "GSP33ramvaspu:656": " atredaṃ sarvaśāstrahṛdayam jīvātmānaḥ svayam asaṃkucitāparicchinnanirmalajñānasvarūpāḥ santaḥ karmarūpāvidyāveṣṭitās tattatkarmānurūpajñānasaṃkocam",
    "GSP33ramvaspu:657": " brahmādistambaparyantavividhavicitradeheṣu praviśṭās tattaddehocitalabdhajñānaprasarās",
    "GSP33ramvaspu:658": " tattaddehātmābhimāninas taducitakarmāṇi kurvāṇās tadanuguṇasukhaduḥkhopabhogarūpasaṃsārapravāhaṃ pratipadyante /",
    "GSP33ramvaspu:659": " eteṣāṃ saṃsāramocanaṃ bhagavatprapattim antareṇa nopapadyata iti tadarthaḥ prathamam eṣāṃ devādibhedarahitajñānaikākāratayā sarveṣāṃ sāmyaṃ",
    "GSP33ramvaspu:660": " tasyāpi svarūpasya bhagavaccheṣataikarasatayā bhagavadātmakatām api pratipādya,",
    "GSP33ramvaspu:661": " bhagavatsvarūpaṃ ca heyapratyanīlakalyāṇaikatānatayā sakaletaravisajātīyam anavadhikātiśayāsaṃkhyeyakalyāṇaguṇagaṇāśrayaṃ",
    "GSP33ramvaspu:662": " svasaṃkalpapravṛttasamastacidacidvastujātatayā sarvasyātmabhūtaṃ pratipādya,",
    "GSP33ramvaspu:663": " tadupāsana sāṅgaṃ tatprāpakaṃ pratipadayanti śāstrāṇīti / (79)",
    "GSP33ramvaspu:664": " yathoktam",
    "GSP33ramvaspu:665": " nirvāṇamaya evāyam ātmā jñānamayo 'malaḥ /",
    "GSP33ramvaspu:666": " duḥkhājñānamalā dharmā prakṛtes te na cātmanaḥ /",
    "GSP33ramvaspu:667": " iti prakṛtisaṃsargakṛtakarmamūlatvān nātmadvarūpaprayuktā dharmā ityarthaḥ /",
    "GSP33ramvaspu:668": " prāptāprāptavivekena prakṛter eva dharmā ityuktam /",
    "GSP33ramvaspu:669": " vidyāvinayasaṃpanne brāhmaṇe gavi hastini /",
    "GSP33ramvaspu:670": " śuni caiva śvapāke ca pāṇḍitāḥ samadarśinaḥ /",
    "GSP33ramvaspu:671": " iti / devatiryaṅmanuṣyasthāvararūpaprakṛtisaṃsṛṣṭasyātmanaḥ svarūpavivecanī buddhir eṣāṃ te paṇḍitāḥ /",
    "GSP33ramvaspu:672": " tattat prakṛtiviśeṣaviyuktātmayāthātmyajñānavantas tatra tatrātyantaviṣamākāre vartamānam ātmānaṃ samānākāraṃ paśyantīti samadarśina ity uktam",
    "GSP33ramvaspu:673": " tad idam āha",
    "GSP33ramvaspu:674": " ihaiva tair jitaḥ sargo yeṣāṃ sāmye sthitaṃ manaḥ /",
    "GSP33ramvaspu:675": " nirdoṣaṃ hi samaṃ brahma tasmād brahmaṇi te sthitāḥ //",
    "GSP33ramvaspu:676": " iti / nirdoṣaṃ devādiprakṛtiviśeṣasaṃsargarūpadoṣarahitaṃ svarūpeṇāvasthitaṃ sarvam ātmavastu nirvāṇarūpajñānaikākāratayā samam ityarthaḥ /",
    "GSP33ramvaspu:677": " tasyaivaṃbhūtasyātmano bhagavaccheṣataikarasatā tanniyāmyatā tadekādhāratā ca taccharīratattanuprabhṛtibhiḥ",
    "GSP33ramvaspu:678": " śabdais tatsamānādhikaraṇyena ca śrutismṛtītihāsapurāṇeṣu pratipādyata iti pūrvam evoktam / (81)",
    "GSP33ramvaspu:679": " daivī hy eṣā guṇamayī mama māyā duratyayā /",
    "GSP33ramvaspu:680": " mām eva ye prapadyante māyām etāṃ taranti te //",
    "GSP33ramvaspu:681": " iti tasyātmanaḥ karmakṛtavicitraguṇamayaprakṛtisaṃsargarūpāt saṃsārān mokṣo bhagavatprapattim antareṇa nopapadayata ityuktaṃ bhavati /",
    "GSP33ramvaspu:682": " nānyaḥ panthā ayanāya vidyata ityādiśrutibhiś ca /",
    "GSP33ramvaspu:683": " mayā tatam idaṃ sarvaṃ jagad avyaktamūrtinā /",
    "GSP33ramvaspu:684": " matsthāni sarvabhūtāni na cāhaṃ teṣu avasthitaḥ //",
    "GSP33ramvaspu:685": " na ca matsthāni bhūtāni paśya me yogam aiśvaram //",
    "GSP33ramvaspu:686": " iti sarvaśaktiyogāt svāiśvaryavaicitryam uktam / tad āha",
    "GSP33ramvaspu:687": " viṣṭabhyāham idaṃ kṛtsnam ekāṃśena sthito jagat /",
    "GSP33ramvaspu:688": " iti anantavicitramahāścaryarūpaṃ jagan mamāyutāṃśenātmatayā praviśya sarvaṃ matsaṃkalpena",
    "GSP33ramvaspu:689": " viṣṭabhyānena rūpeṇānantamahāvibhūtiparimitodāraguṇasāgaro niratiśayāścaryabhūtaḥ",
    "GSP33ramvaspu:690": " sthito 'ham ityarthaḥ /",
    "GSP33ramvaspu:691": " tad idam āha",
    "GSP33ramvaspu:692": " ekatve sati nānātvaṃ nānātve sati caikatā /",
    "GSP33ramvaspu:693": " acintyaṃ brahmaṇo rūpaṃ kutas tadveditum arhati //",
    "GSP33ramvaspu:694": " iti / praśāsitṛtvenaika eva sanvicitracidacidvastuṣv antarātmatayā praviśya tattadrūpeṇa vicitraprakāro vicitrakarma kārayan nānārūpāṃ bhajate",
    "GSP33ramvaspu:695": " evaṃ svalpāṃśena tu sarvāścaryaṃ nānārūpaṃ jagattadantarātmatayā praviśya viṣṭabhya",
    "GSP33ramvaspu:696": " nānātvenāvasthito 'pi sann anavadhikātiśayāsaṃkhyeyakalyāṇaguṇagaṇaḥ sarveśvaraḥ",
    "GSP33ramvaspu:697": " parabrahmabhūtaḥ puruṣottamo nārāyaṇo niratiśayāścaryabhūto nīlatoyadasaṃkāśaḥ puṇḍarīkadalāmalāyatekṣaṇaḥ",
    "GSP33ramvaspu:698": " sahasrāṃśusahasrakiraṇaḥ parame vyomni yo veda nihitaṃ guhāyāṃ parame vyomaṃs tadakṣare",
    "GSP33ramvaspu:699": " parame vyomann ityādiśrutisiddha eka evātiṣṭhate / (82)",
    "GSP33ramvaspu:700": " brahmavyatiriktasya kasyacid api vastuna ekasvabhāvasyaikakāryaśaktiyuktasyaikarūpasya rūpāntarayogaḥ svabhāvāntarayogaḥ śaktyantarayogaś ca na ghaṭate /",
    "GSP33ramvaspu:701": " tasyaitasya parabrahmaṇaḥ sarvavastuvijātīyatayā sarvasvabhāvatvaṃ sarvaśaktiyogaś",
    "GSP33ramvaspu:702": " cety ekasyaiva vicitrānantarūpatā ca punar apy anantāparimitāścaryayogenaikarūpatā",
    "GSP33ramvaspu:703": " ca na viruddheti vastumātrasāmyād virodhacintā na yuktetyarthaḥ / yathoktaṃ",
    "GSP33ramvaspu:704": " śaktayaḥ sarvabhāvānām acintyajñānagocarāḥ /",
    "GSP33ramvaspu:705": " yato 'to brahmaṇas tās tu sargādyā bhāvaśaktayaḥ //",
    "GSP33ramvaspu:706": " bhavanti tapasāṃ śreṣṭa pāvakasya yathoṣṇatā //iti /",
    "GSP33ramvaspu:707": " etad uktaṃ bhavati sarveṣām agnijalādīnāṃ bhāvānām ekasminn api bhāve dṛṣṭaiva śaktis",
    "GSP33ramvaspu:708": " tadvijātīyabhāvāntare 'pīti na cintayituṃ yuktā jalādāv adṛṣṭāpi tadvijātīyapāvake",
    "GSP33ramvaspu:709": " bhāsvaratvoṣṇatādiśaktir yathā dṛśyate,",
    "GSP33ramvaspu:710": " evam eva sarvavastuvisajātīye brahmaṇi sarvasāmyaṃ nānumātuṃ yuktam iti /",
    "GSP33ramvaspu:711": " ato vicitrānantaśaktiyuktaṃ brahmaivetyarthaḥ tad āha",
    "GSP33ramvaspu:712": " jagad etan mahāścaryaṃ rūpaṃ yasya mahātmanaḥ /",
    "GSP33ramvaspu:713": " tenāścaryavareṇāhaṃ bhavatā kṛṣṇa saṃgataḥ //",
    "GSP33ramvaspu:714": " iti / (83)",
    "GSP33ramvaspu:715": " tad etan nānāvidhānantaśrutinikaraśiṣṭaparigṛhītatadvyākhyānapariśramād avadhāritam /",
    "GSP33ramvaspu:716": " tathā hi pramāṇāntarāparidṛṣṭāparimitapariṇāmān ekatattvaniyatakramaviśiṣṭau sṛṣṭipralayau",
    "GSP33ramvaspu:717": " brahmaṇo 'nekavidhāḥ śrutayo vadanti niravadyaṃ nirañjanaṃ vijñānam ānandaṃ nirvikāraṃ",
    "GSP33ramvaspu:718": " niṣkalaṃ niṣkriyaṃ śāntaṃ nirguṇam ity ādikāḥ nirguṇaṃ jñānasvarūpaṃ brahmeti kāścana",
    "GSP33ramvaspu:719": " śrutayo 'bhidadhati /",
    "GSP33ramvaspu:720": " neha nānāsti kiṃcana mṛtyoḥ sa mṛtyum āpnoti ya iha nāneva paśyati yatra tv asya",
    "GSP33ramvaspu:721": " sarvam ātmaivābhūt tat kena kaṃ paśyet tat kena kaṃ vijātīyād ityādikā nānātvaniṣedhavādinyaḥ",
    "GSP33ramvaspu:722": " santi kāścana śrutayaḥ /",
    "GSP33ramvaspu:723": " yaḥ sarvajñaḥ sarvavit yasya jñānamayaṃ tapaḥ sarvāṇi rūpāṇi vicitya dhīro nāmāni",
    "GSP33ramvaspu:724": " kṛtvābhivadan yad āste sarve nimeṣā jajñire vidyutaḥ puruṣādadhi apahatapāpmā vijaro",
    "GSP33ramvaspu:725": " vimṛtyur viśoko vijaghatso 'pipāsaḥ satyakāmaḥ satyasaṃkalpa iti sarvasmiñ jagati",
    "GSP33ramvaspu:726": " heyatayāvagataṃ sarvaguṇaṃ pratiṣidhya niratiśayakalyāṇaguṇānantyaṃ sarvajñatā sarvaśaktiyogaṃ",
    "GSP33ramvaspu:727": " sarvanāmarūpavyākaraṇaṃ sarvasyāvadhāratāṃ ca kāścana śrutayo bruvate /",
    "GSP33ramvaspu:728": " sarvaṃ khalv idaṃ brahma tajjalān iti aitadātmyam idaṃ sarvaṃ ekaḥ san bahudhā vicāra ityādikā brahmasṛṣṭaṃ jagan nānākāraṃ pratipādya tadaikyaṃ ca pratipādayanti kāścana /",
    "GSP33ramvaspu:729": " pṛthagātmānaṃ preritāraṃ ca matvā bhoktā bhogyaṃ preritāraṃ ca matvā prajāpatir akāmayata",
    "GSP33ramvaspu:730": " prajāḥ sṛjeyeti patiṃ viśvasyātmeśvaraṃ śvāstaṃ śivam acyutaṃ tam īśvarāṇāṃ paraṃ",
    "GSP33ramvaspu:731": " maheśvaraṃ taṃ devatānāṃ paraṃ ca daivataṃ sarvasya vaśī sarvasyeśāna ityādikā brahmaṇaḥ",
    "GSP33ramvaspu:732": " sarvasmād anyatvaṃ sarvasyeśitavyam īśvaratvaṃ ca brahmaṇaḥ sarvasya śeṣatāṃ patitvaṃ",
    "GSP33ramvaspu:733": " ceśvarasya kāścana /",
    "GSP33ramvaspu:734": " antaḥ praviṣṭaḥ śāstā janānāṃ sarvātmā eṣa ta ātmāntaryāmy amṛtaḥ yasya pṛthivī śarīraṃ yasyāpaḥ śarīraṃ",
    "GSP33ramvaspu:735": " yasya tejaḥ śarīram ityādi yasyāvyaktaṃ śarīraṃ yasyākṣaraṃ śarīraṃ yasya mṛtyuḥ",
    "GSP33ramvaspu:736": " śarīraṃ yasyātmā śarīram iti brahmavyatiriktasya sarvasya vastuno brahmaṇaś ca śarīrātmabhāvaṃ",
    "GSP33ramvaspu:737": " darśayanti kāścaneti / (84)",
    "GSP33ramvaspu:738": " nānārūpāṇāṃ vākyānām avirodho mukhyārthāparityāgaś ca yathā saṃbhavati tathā varṇanīyam /",
    "GSP33ramvaspu:739": " varṇitaṃ ca avikāraśrutayaḥ svarūpapariṇāmaparihārād eva mukhyārthāḥ /",
    "GSP33ramvaspu:740": " nirguṇavādāś ca prākṛtaheyaguṇaniṣedhaparatayā vyavasthitāḥ /",
    "GSP33ramvaspu:741": " nānātvaniṣedhavādāś caikasya brahmaṇaḥ śarīratayā prakārabhūtaṃ sarvaṃ cetanācetanaṃ vastv iti sarvasyātmatayā sarvaprakāraṃ brahmaivāvasthitam iti surakṣitāḥ /",
    "GSP33ramvaspu:742": " sarvaprakāravilakṣaṇatvapatitveśvaratvasarvakalyāṇaguṇagaṇākāratvasatyakāmatvasatyasaṃkalpatvādivākyaṃ tadabhyupagamād eva surakṣitam /",
    "GSP33ramvaspu:743": " jñānānandamātravādi ca sarvasmād anyasya sarvakalyāṇaguṇagaṇāśrayasya sarveśvarasya",
    "GSP33ramvaspu:744": " sarvaśeṣiṇaḥ sarvādhārasya sarvotpattisthitipralayahetubhūtasya niravadyasya nirvikārasya",
    "GSP33ramvaspu:745": " sarvātmabhūtasya parasya brahmaṇaḥ svarūpanirūpakadharmo malapratyanīkānandarūpajñānam",
    "GSP33ramvaspu:746": " eveti svaprakāśatayā svarūpam api jñānam eveti ca pratipādanād anupālitam /",
    "GSP33ramvaspu:747": " aikyavādāś ca śarīrātmabhāvena sāmānādhikaraṇyamukhyārthatopapādanād eva susthitāḥ / (85)",
    "GSP33ramvaspu:748": " evaṃ ca saty abhedo vā bhedo vā dvyātmakatā vā vedāntavedyaḥ ko 'yam arthaḥ samarthito bhavati /",
    "GSP33ramvaspu:749": " sarvasya vedavedyatvāt sarvaṃ samarthitam /",
    "GSP33ramvaspu:750": " sarvaśarīratayā sarvaprakāraṃ brahmaivāvasthitam ity abhedaḥ samarthitaḥ /",
    "GSP33ramvaspu:751": " ekam eva brahma nānābhūtacidacidvastuprakāraṃ nānātvenāvasthitam iti bhedābhedau /",
    "GSP33ramvaspu:752": " acidvastunaś cidvastunaś ceśvarasya ca svarūpasvabhāvavailakṣaṇyād asaṃkarāc ca bhedaḥ samarthitaḥ / (86)",
    "GSP33ramvaspu:753": " nanu ca tat tvam asi śvetaketo tasya tāvad eva ciram ity aikyajñānam eva paramapuruṣārthalakṣaṇamokṣasādhanam iti gamyate /",
    "GSP33ramvaspu:754": " naitad evam /",
    "GSP33ramvaspu:755": " pṛthagātmānaṃ preritāraṃ ca matvā juṣṭas tatas tenāmṛtatvam etīty ātmānaṃ preritāraṃ",
    "GSP33ramvaspu:756": " cāntaryāmiṇaṃ pṛthag matvā tataḥ pṛthaktvajñānād dhetos tena paramātmanā juṣṭo 'mṛtatvam",
    "GSP33ramvaspu:757": " etīti sākṣādamṛtatvaprāptisādhanam ātmano niyantuś ca pṛthagbhāvajñānam evety avagamyate / (87)",
    "GSP33ramvaspu:758": " aikyavākyavirodhād etadaparamārthasaguṇabrahmaprāptiviṣayam ity abhyupagantavyam iti cet /",
    "GSP33ramvaspu:759": " pṛthaktvajñānasyaiva sākṣādamṛtatvaprāptisādhanatvaśravaṇād viparītaṃ kasmān na bhavati /",
    "GSP33ramvaspu:760": " etad uktaṃ bhavati /",
    "GSP33ramvaspu:761": " dvayor tulyayor virodhe saty avirodhena tayor viṣayo vivecanīya iti /",
    "GSP33ramvaspu:762": " katham avirodha iti cet /",
    "GSP33ramvaspu:763": " antaryāmirūpeṇāvasthitasya parasya brahmaṇaḥ śarīratayā prakāratvāj jīvātmanas tatprakāraṃ brahmaiva tvam iti śabdenābhidhīyate /",
    "GSP33ramvaspu:764": " tathaiva jñātavyam iti tasya vākyasya viṣayaḥ /",
    "GSP33ramvaspu:765": " evaṃbhūtāj jīvāt tadātmatayāvasthitasya paramātmano nikhiladoṣarahitatayā satyasaṃkalpatvād",
    "GSP33ramvaspu:766": " anavadhikātiśayāsaṃkhyeyakalyāṇaguṇagaṇākaratvena ca yaḥ pṛthagbhāvaḥ so 'nusaṃdheya",
    "GSP33ramvaspu:767": " ity asya vākyasya viṣaya ity ayam arthaḥ pūrvam asakṛduktaḥ /",
    "GSP33ramvaspu:768": " bhoktā bhogyaṃ preritāraṃ ca matveti bhogyarūpasya vastuno 'cetanatvaṃ paramārthatvaṃ satataṃ vikārāspadatvam ityādayaḥ svabhāvāḥ,",
    "GSP33ramvaspu:769": " bhoktur jīvātmanaś cāmalāparicchinnajñānānandasvabhāvasyaivānādikarmarūpāvidyākṛtanānāvidhajñānasaṃkocavikāsau",
    "GSP33ramvaspu:770": " bhogyabhūtācidvastusaṃsargaś ca paramātmopāsanān mokṣaś cetyādayaḥ svabhāvāḥ,",
    "GSP33ramvaspu:771": " evaṃbhūtabhoktṛbhogyayor antaryāmirūpeṇāvasthānaṃ svarūpeṇa cāparimitaguṇaughāśrayatvenāvasthānam iti parasya brahmas trividhāvasthānaṃ jñātavyam ityarthaḥ // (88)",
    "GSP33ramvaspu:772": " tat tvam asīti sadvidyāyām upāsyaṃ brahma saguṇaṃ saguṇabrahmaprāptiś ca phalam ity abhiyuktaiḥ pūrvācāryair vyākhyātam /",
    "GSP33ramvaspu:773": " yathoktaṃ vākyakāreṇa yuktaṃ tadguṇakopāsanād iti /",
    "GSP33ramvaspu:774": " vyākhyātaṃ ca dramiḍācāryeṇa vidyāvikalpaṃ vadatā yady api saccito na nirbhugnadaivataṃ",
    "GSP33ramvaspu:775": " guṇagaṇaṃ manasānudhāvet tathāpy antarguṇām eva devatāṃ bhajata iti tatrāpi saguṇaiva",
    "GSP33ramvaspu:776": " devatā prāpyata iti /",
    "GSP33ramvaspu:777": " saccittaḥ sadvidyāniṣṭhaḥ /",
    "GSP33ramvaspu:778": " na nirbhugnadaivataṃ guṇagaṇaṃ manasānudhāvet apahatapāpmatvādikalyāṇaguṇagaṇaṃ daivatād vibhaktaṃ yady api daharavidyāniṣṭha iva saccito na smaret /",
    "GSP33ramvaspu:779": " tathāpy antarguṇām eva devatāṃ bhajate devatāsvarūpānubandhitvāt sakalakalyāṇaguṇagaṇasya",
    "GSP33ramvaspu:780": " kenacid paradevatāsādhāraṇena nikhilajagatkāraṇatvādinā guṇenopāsyamānāpi devatā",
    "GSP33ramvaspu:781": " vastutaḥ svarūpānubandhi sarvakalyāṇaguṇagaṇaviśiṣṭaivopāsyate /",
    "GSP33ramvaspu:782": " ataḥ saguṇam eva brahma tatrāpi prāpyam iti sadvidyādaharavidyayor vikalpa ityarthaḥ / (89)",
    "GSP33ramvaspu:783": " nanu ca sarvasya jantoḥ paramātmāntaryāmī tanniyāmyaṃ ca sarvam evety uktam /",
    "GSP33ramvaspu:784": " evaṃ ca sati vidhiniṣedhaśāstrāṇām adhikārī na dṛśyate /",
    "GSP33ramvaspu:785": " yaḥ svabuddhyaiva pravṛttinivṛttiśaktaḥ sa evaṃ kuryān na kuryād iti vidhiniṣedhayogyaḥ /",
    "GSP33ramvaspu:786": " na caiṣa dṛśyate /",
    "GSP33ramvaspu:787": " sarvasmin pravṛttijāte sarvasya prerakaḥ paramātmā kārayiteti tasya sarvaniyamanaṃ pratipāditam /",
    "GSP33ramvaspu:788": " tathā ca śrūyate eṣa eva sādhu karma kārayati te yam ebhyo lokebhya unninīṣati /",
    "GSP33ramvaspu:789": " eṣa evāsādhu karma kārayati taṃ yam adho ninīṣatīti /",
    "GSP33ramvaspu:790": " sādhvasādhukarmakārayitṛtvān nairghṛṇyaṃ ca / (90)",
    "GSP33ramvaspu:791": " atrocyate sarveṣām eva cetanānāṃ cicchaktiyogaḥ pravṛttiśaktiyoga ityādi sarvaṃ pravṛttinivṛttiparikaraṃ",
    "GSP33ramvaspu:792": " sāmānyena saṃvidhāya tannirvahaṇāya tadādhāro bhūtvāntaḥ praviśyānumantṛtayā ca niyamanaṃ",
    "GSP33ramvaspu:793": " kurvañ śeṣitvenāvasthitaḥ paramātmaitadāhitaśaktiḥ sanpravṛttinivṛttyādi svayam eva kurute /",
    "GSP33ramvaspu:794": " evaṃ kurvāṇam īkṣamāṇaḥ paramātmodāsīna āste /",
    "GSP33ramvaspu:795": " ataḥ sarvam upapannam /",
    "GSP33ramvaspu:796": " sādhvasādhukarmaṇoḥ kārayitṛtvaṃ tu vyavasthitaviṣayaṃ na sarvasādhāraṇam /",
    "GSP33ramvaspu:797": " yas tu sarvaṃ svayam evātimātram ānukūlye pravṛttas taṃ prati prītaḥ svayam eva bhagavān kalyāṇabuddhiyogadānaṃ kurvan kalyāṇe pravartayati",
    "GSP33ramvaspu:798": " yaḥ punar atimātraṃ prātikūlye pravṛttas tasya krūrāṃ buddhiṃ dadan svayam eva krūreṣv eva karmasu prerayati bhagavān /",
    "GSP33ramvaspu:799": " yathoktaṃ bhagavatā",
    "GSP33ramvaspu:800": " teṣāṃ satatayuktānāṃ bhajatāṃ prītipūrvakam /",
    "GSP33ramvaspu:801": " dadāmi buddhiyogaṃ taṃ yena mām upayānti te //",
    "GSP33ramvaspu:802": " teṣām evānukampārtham aham ajñānajaṃ tamaḥ /",
    "GSP33ramvaspu:803": " nāśayāmy ātmabhāvastho jñānadīpena bhāsvatā //",
    "GSP33ramvaspu:804": " tān ahaṃ dviṣataḥ krūrān saṃsāreṣu narādhamān /",
    "GSP33ramvaspu:805": " kṣipāmy ajasram aśubhān āsurīṣv eva yoniṣu // iti / (91)",
    "GSP33ramvaspu:806": " so 'yaṃ parabrahmabhūtaḥ puruṣottamo niratiśayapuṇyasaṃcayakṣīṇāśeṣajanmopacitapāparāśeḥ",
    "GSP33ramvaspu:807": " paramapuruṣacaraṇāravindaśaraṇāgatijanitatadabhimukhyasya",
    "GSP33ramvaspu:808": " sadācāryopadeśopabṛṃhitaśāstrādhigatatattvayāthātmyāvabodhapūrvakāharaharupacīyamānaśamadamatapaḥśaucakṣamārjavabhayābhayasthānavivekadayāhiṃsādyātmaguṇopetasya",
    "GSP33ramvaspu:809": " varṇāśramocitaparamapuruṣārādhanaveṣanityanaimittikakarmopasaṃhṛtiniṣiddhaparihāraniṣṭasya",
    "GSP33ramvaspu:810": " paramapuruṣacaraṇāravindayugalanyastātmātmīyasya",
    "GSP33ramvaspu:811": " tadbhaktikāritānavaratastutismṛtinamaskṛtivandanayatanakīrtanaguṇaśravaṇavacanadhyānārcanapraṇāmādiprītaparamakāruṇikapuruṣottamaprasādavidhvastasvāntadhvāntasyānanyaprayojanānavarataniratiśayapriyaviśadatamapratyakṣatāpannānudhyānarūpabhaktyekalabhyaḥ",
    "GSP33ramvaspu:812": " tad uktaṃ paramagurubhir bhagavadyāmunācāryapādaiḥ ubhayaparikarmitasvāntasyaikāntikātyantikabhaktiyogalabhya iti /",
    "GSP33ramvaspu:813": " jñānayogakarmayogasaṃskṛtāntaḥkaraṇasyetyarthaḥ /",
    "GSP33ramvaspu:814": " tathā ca śrutiḥ /",
    "GSP33ramvaspu:815": " vidyāṃ cāvidyāṃ ca yas tad vedobhyaṃ saha /",
    "GSP33ramvaspu:816": " avidyayā mṛtyuṃ tīrtvā vidyayāmṛtam aśnute //",
    "GSP33ramvaspu:817": " iti/ atrāvidyāśabdena vidyetaratvād varṇāśramācārādi pūrvoktaṃ karmocyate vidyāśabdena ca bhaktirūpāpannaṃ dhyānam ucyate / yathoktam",
    "GSP33ramvaspu:818": " ijāya so 'pi subahūny ajñāñ jñānavyapāśrayaḥ /",
    "GSP33ramvaspu:819": " brahmavidyām adhiṣṭhāya tartuṃ mṛtyum avidyayā //",
    "GSP33ramvaspu:820": " iti / tam evaṃ vidvān amṛta iha bhavati nānyaḥ panthā ayanāya vidyate /",
    "GSP33ramvaspu:821": " ya enaṃ vidur amṛtās te bhavanti /",
    "GSP33ramvaspu:822": " brahmavid āpnoti param /",
    "GSP33ramvaspu:823": " so yo ha vai tat paraṃ veda brahma veda brahmaiva bhavatītyādi /",
    "GSP33ramvaspu:824": " vedanaśabdena dhyānam evābhihitam /",
    "GSP33ramvaspu:825": " nididhyāsitavya ityādināikārthyāt /",
    "GSP33ramvaspu:826": " tad eva dhyānaṃ punar api viśinaṣṭi nāyam ātmā pravacanena labhyo na medhayā na bahudhā śrutena /",
    "GSP33ramvaspu:827": " yam evaiṣa vṛṇute tena labhyas tasyaiṣa ātmā vivṛṇute tanūṃ svām iti /",
    "GSP33ramvaspu:828": " bhaktirūpāpannānudhyānenaiva labhyate na kevala, ,",
    "GSP33ramvaspu:829": " vedanāmātreṇa na medhayeti kevalasya niṣiddhatvāt / (92)",
    "GSP33ramvaspu:830": " etad uktaṃ bhavati yo 'yaṃ mumukṣur vedāntavihitavedanarūpadhyānādiniṣṭho yadā tasya tasminn evānudhyāne niravadhikātiśayā prītir jāyate tadaiva tena labhyate paraḥ puruṣa iti /",
    "GSP33ramvaspu:831": " yathoktaṃ bhagavatā",
    "GSP33ramvaspu:832": " puruṣaḥ sa paraḥ pārtha bhaktyā labhyas tv ananyayā /",
    "GSP33ramvaspu:833": " bhaktyā tv ananyayā śakyo 'ham evaṃvidho 'rjuna /",
    "GSP33ramvaspu:834": " jñātuṃ draṣṭuṃ ca tattvena praveṣṭaṃ ca paraṃtapa //",
    "GSP33ramvaspu:835": " bhaktyā mām abhijānāti yāvān yaś cāsmi tattvataḥ /",
    "GSP33ramvaspu:836": " tato māṃ tattvato jñātvā viśate tadanantaram //",
    "GSP33ramvaspu:837": " iti / tadanantaraṃ tata eva bhaktito viśata ityarthaḥ /",
    "GSP33ramvaspu:838": " bhaktir api niratiśayapriyānanyaprayojanasakaletaravaitṛṇyāvahajñānaviśeṣa eveti /",
    "GSP33ramvaspu:839": " tad yukta eva tena pareṇātmanā varaṇīyo bhavatīti tena labhyata iti śrutyarthaḥ /",
    "GSP33ramvaspu:840": " evaṃvidhaparabhaktirūpajñānaviśeṣasyotpādakaḥ pūrvoktāharaharupacīyamānajñānapūrvakakarmānugṛhītabhaktiyoga eva /",
    "GSP33ramvaspu:841": " yathoktaṃ bhagavatā parāśareṇa",
    "GSP33ramvaspu:842": " varṇāśramācāravatā puruṣeṇa paraḥ pumān /",
    "GSP33ramvaspu:843": " viṣṇur ārādhyate panthā nānyas tattoṣakārakaḥ //",
    "GSP33ramvaspu:844": " iti / nikhilajagaduddhāraṇāyāvanitale 'vatīrṇaḥ parabrahmabhūtaḥ puruṣottamaḥ svayam evaitaduktavān",
    "GSP33ramvaspu:845": " svakarmanirataḥ siddhiṃ yathā vindati tacchṛṇu //",
    "GSP33ramvaspu:846": " yataḥ pravṛttir bhūtānāṃ yena sarvam idaṃ tatam /",
    "GSP33ramvaspu:847": " svakarmaṇā tam abhyarcya siddhiṃ vindati mānavaḥ //",
    "GSP33ramvaspu:848": " iti / yathoditakramapariṇatabhaktyekalabhya eva / (93)",
    "GSP33ramvaspu:849": " bodhāyanaṭaṅkadramiḍaguhadevakapardibhāruciprabhṛtyavigītaśiṣṭaparigṛhītapurātanavedavedāntavyākhyānasuvyaktārthaśrutinikaranidarśito 'yaṃ panthāḥ",
    "GSP33ramvaspu:850": " anena cārvākaśākyāulūkyākṣapādakṣapaṇakakapilapatañjalimatānusāriṇo vedabāhyā vedāvalambikudṛṣṭibhiḥ saha nirastāḥ /",
    "GSP33ramvaspu:851": " vedāvalambinām api yathāvasthitavastuviparyayas tāḍṛśāṃ bāhyasāmyaṃ manunaivoktam",
    "GSP33ramvaspu:852": " yo vedabāhyāḥ smṛtayo yāś ca kāś ca kudṛṣṭayaḥ /",
    "GSP33ramvaspu:853": " sarvas tā niṣphalāḥ pretya tamoniṣṭhā hi tāḥ smṛtāḥ //",
    "GSP33ramvaspu:854": " iti / rajastamobhyām aspṛṣṭam uttamaṃ sattvam eva yeṣāṃ svābhāviko guṇas teṣām eva vaidikī rucir vedārthayāthātmyāvabodhaś cetyarthaḥ / (94)",
    "GSP33ramvaspu:855": " yathoktaṃ mātsye",
    "GSP33ramvaspu:856": " saṃkīrṇāḥ sāttvikāś caiva rājasās tāmasās tathā /",
    "GSP33ramvaspu:857": " iti / kecid brahmakalpāḥ saṃkīrṇāḥ kecit sattvaprāyāḥ kecid rajaḥprāyā kecit tamaḥprāyā",
    "GSP33ramvaspu:858": " iti kalpavibhāgam uktvā sattvarajastamomayānāṃ tattvānāṃ māhātmyavarṇanaṃ ca tattatkalpaproktapurāṇeṣu",
    "GSP33ramvaspu:859": " sattvādiguṇamayena brahmaṇā kriyata iti coktam",
    "GSP33ramvaspu:860": " yasmin kalpe tu yat proktaṃ purāṇaṃ brahmaṇā purā /",
    "GSP33ramvaspu:861": " tasya tasya tu māhātmyaṃ tatsvarūpeṇa varṇyate //",
    "GSP33ramvaspu:862": " iti / viśeṣataś coktam",
    "GSP33ramvaspu:863": " agneḥ śivasya māhātmyaṃ tāmaseṣu prakīrtyate /",
    "GSP33ramvaspu:864": " rājaseṣu ca māhātmyam adhikaṃ brahmaṇo viduḥ //",
    "GSP33ramvaspu:865": " sāttvikeṣu ca kalpeṣu māhātmyam adhikaṃ hareḥ /",
    "GSP33ramvaspu:866": " teṣv eva yogasaṃsiddhā gamiṣyanti parāṃ gatim //",
    "GSP33ramvaspu:867": " saṃkīrṇeṣu sarasvatyāḥ ....................... //",
    "GSP33ramvaspu:868": " ityādi / etaduktaṃ bhavati ādikṣetrajñatvād brahmaṇas tasyāpi keṣucid ahassu sattvamudrikaṃ keṣucid rajaḥ keṣucit tamaḥ /",
    "GSP33ramvaspu:869": " yathoktaṃ bhagavatā",
    "GSP33ramvaspu:870": " na tad asti pṛthivyāṃ vā divi deveṣu vā punaḥ /",
    "GSP33ramvaspu:871": " sattvaṃ prakṛtijair muktaṃ yad ebhiḥ syāt tribhir guṇaiḥ //",
    "GSP33ramvaspu:872": " iti / yo brahmaṇaṃ vidadhati pūrvaṃ yo vai vedāṃś ca prahiṇoti tasmā iti śruteḥ /",
    "GSP33ramvaspu:873": " brahmaṇo 'pi sṛjyatvena śāstravaśyatvena ca kṣetrajñatvaṃ gamyate /",
    "GSP33ramvaspu:874": " sattvaprāyeṣv ahassu taditareṣu yāni purāṇāni brahmaṇā proktāni teṣāṃ parasparavirodhe",
    "GSP33ramvaspu:875": " sati sāttvikāhaḥproktam eva purāṇaṃ yathārthaṃ tadvirodhyanyad ayathārtham iti purāṇanirṇayāyaivedaṃ",
    "GSP33ramvaspu:876": " sattvaniṣṭhena brahmaṇābhihitam iti vijñāyata iti /",
    "GSP33ramvaspu:877": " sattvādīnāṃ kāryaṃ ca bhagavataivoktam",
    "GSP33ramvaspu:878": " sattvāt saṃjāyate jñānaṃ rajaso lobha eva ca /",
    "GSP33ramvaspu:879": " pramādamohau tamaso bhavato 'jñānam eva ca //",
    "GSP33ramvaspu:880": " pravṛttiṃ ca nivṛttiṃ ca kāryākārye bhayābhaye /",
    "GSP33ramvaspu:881": " bandhaṃ mokṣaṃ ca yā vetti buddhiḥ sā pārtha sāttvikī //",
    "GSP33ramvaspu:882": " yathā dharmam adharmaṃ ca kāryaṃ cākāryam eva ca /",
    "GSP33ramvaspu:883": " ayathāvat prajānāti buddhiḥ sā pārtha rājasī //",
    "GSP33ramvaspu:884": " adharmaṃ dharmam iti yā manyate tamasāvṛtā /",
    "GSP33ramvaspu:885": " sarvārthān viparītāṃś ca buddhiḥ sā pārtha tāmasī //",
    "GSP33ramvaspu:886": " iti /",
    "GSP33ramvaspu:887": " sarvān purāṇārthān brahmaṇaḥ sakāśād adhigamyaiva sarvāṇi purāṇāni purāṇakārāś cakruḥ / yathoktam",
    "GSP33ramvaspu:888": " kathayāmi yathā pūrvaṃ dakṣādyair munisattamaiḥ /",
    "GSP33ramvaspu:889": " pṛṣṭaḥ provāca bhagavān abjayoniḥ pitāmahaḥ //",
    "GSP33ramvaspu:890": " iti / (95)",
    "GSP33ramvaspu:891": " apauruṣeyeṣu vedavākyeṣu parasparaviruddheṣu katham iti cet /",
    "GSP33ramvaspu:892": " tātparyaniścayād avirodhaḥ pūrvam evoktaḥ /",
    "GSP33ramvaspu:893": " yad api ced evaṃ viruddhavad dṛśyate prāṇaṃ manasi saha kāraṇair nādānte paramātmani saṃpratiṣṭhāya dhyāyītavyaṃ pradhyāyītavyaṃ sarvam idaṃ,",
    "GSP33ramvaspu:894": " brahmaviṣṇurudrās te sarve saṃprasūyante,",
    "GSP33ramvaspu:895": " na kāraṇaṃ,",
    "GSP33ramvaspu:896": " kāraṇaṃ tu dhyāyaḥ,",
    "GSP33ramvaspu:897": " sarvāiśvaryasaṃpannaḥ sarveśvaraḥ śaṃbhur ākāśamadhye dhyeyaḥ yasmāt paraṃ nāparam",
    "GSP33ramvaspu:898": " asti kiṃcid yasmān nāṇīyo na jyāyo 'sti kaścit vṛkṣa iva stabdho divi tiṣṭhaty ekas",
    "GSP33ramvaspu:899": " tenedaṃ pūrṇaṃ puruṣeṇa sarvam tato yaduttarataraṃ tadarūpam anāmayaṃ ya etadvidur amṛtās te bhavanti,",
    "GSP33ramvaspu:900": " athetare duḥkham evāpiyanti",
    "GSP33ramvaspu:901": " sarvānanaśirogrīvaḥ sarvabhūtaguhāśayaḥ /",
    "GSP33ramvaspu:902": " sarvavyāpī ca bhagavāṃs tasmāt sarvagataḥ śivaḥ //",
    "GSP33ramvaspu:903": " yadā tamas tan na divā na rātrir na san na cāsac chiva eva kevalaḥ /",
    "GSP33ramvaspu:904": " tadakṣaraṃ tatsavitur vareṇyaṃ prajñā ca tasmāt prasṛtā purāṇī //",
    "GSP33ramvaspu:905": " ityādi nārāyaṇaḥ paraṃ brahmeti ca pūrvam eva pratipāditaṃ,",
    "GSP33ramvaspu:906": " tenāsya katham avirodhaḥ / (96)",
    "GSP33ramvaspu:907": " atyalpam etat",
    "GSP33ramvaspu:908": " vedavitpravaraproktavākyanyāyopabṛṃhitāḥ /",
    "GSP33ramvaspu:909": " vedāḥ sāṅgā hariṃ prāhur jagajjanmādikāraṇaṃ //",
    "GSP33ramvaspu:910": " janmādyasya yataḥ yato vā imāni bhūtāni jāyante,",
    "GSP33ramvaspu:911": " yena jātāni jīvanti,",
    "GSP33ramvaspu:912": " yat prayanty abhisaṃviśanti,",
    "GSP33ramvaspu:913": " tad vijijñānasva tad brahmeti jagajjanmādikāraṇaṃ brahmety avagamyate /",
    "GSP33ramvaspu:914": " tac ca jagatsṛṣṭipralayaprakaraṇeṣv avagantavyam /",
    "GSP33ramvaspu:915": " sad eva somyedam agra āsīd ekam evādvitīyam iti jagadupādānatājagannimittatājagadantaryāmitādimukhena paramakāraṇaṃ sacchabdena praitpāditaṃ brahmety avagatam /",
    "GSP33ramvaspu:916": " ayam evārthaḥ brahma vā idam ekam evāgra āsīd iti śākhāntare brahmaśabdena pratipaditaḥ /",
    "GSP33ramvaspu:917": " anena sacchabdenābhihitaṃ brahmety avagatam /",
    "GSP33ramvaspu:918": " ayam evārthas tathā śākhāntara ātmā vā idam eka evāgra āsīn nānyat kiṃcana miṣad iti sadbrahmaśabdābhyām ātmaivābhihita ity avagamyate /",
    "GSP33ramvaspu:919": " tathā ca śākhāntara eko ha vai nārāyaṇa āsīn na brahma neśāno neme dyāvapṛthivī na nakṣatrāṇīti sadbrahmātmādiparamakāraṇavādibhiḥ śabdair nārāyaṇa evābhidhīyata iti niścīyate / (97)",
    "GSP33ramvaspu:920": " yam antaḥ samudre kavayo vayantītyādi nainam ūrdhvaṃ na tiryañcaṃ na madhye parijagrabhat /",
    "GSP33ramvaspu:921": " na tasyeśe kaścana tasya nāma mahadyaśaḥ //",
    "GSP33ramvaspu:922": " na saṃdṛśe tiṣṭhati rūpam asya na cakṣuṣā paśyati kaścanainam,",
    "GSP33ramvaspu:923": " hṛdā manīṣā manasābhikḷpto ya evaṃ vidur amṛtās te bhavantīti sarvasmāt paratvam asya pratipādya,",
    "GSP33ramvaspu:924": " na tasyeśe kaścaneti tasmāt paraṃ kim api na vidyata iti ca pratiṣidhya,",
    "GSP33ramvaspu:925": " adbhyaḥ sambhūto hiraṇyagarbha ityaṣṭāv iti tenaikavākyatāṃ gamayati /",
    "GSP33ramvaspu:926": " tac ca mahāpuruṣaprakaraṇaṃ hrīś ca te lakṣmīś ca patnyāv iti ca nārāyaṇa eveti dyotayati / (98)",
    "GSP33ramvaspu:927": " ayam artho nārāyaṇānuvāke prapañcitaḥ /",
    "GSP33ramvaspu:928": " sahasraśīrṣaṃ devam ityārabhya sa brahma sa śivaḥ sendraḥ so 'kṣaraḥ paramaḥ svarāḍ iti /",
    "GSP33ramvaspu:929": " sarvaśākhāsu paratattvapratipādanaparān akṣaraśivaśaṃbhuparabrahmaparajyotiḥparatattvaparāyaṇaparamātmādisarvaśabdāṃs",
    "GSP33ramvaspu:930": " tattadguṇayogena nārāyaṇa eva prayujya tadvyatiriktasya samastasya tadādhāratāṃ tanniyāmyatāṃ",
    "GSP33ramvaspu:931": " taccheṣatām tadātmakatāṃ ca pratipādya brahmaśivayor apīndrādisamānākāratayā tadvibhūtitvaṃ ca pratipāditam /",
    "GSP33ramvaspu:932": " idaṃ ca vākyaṃ kevalaparatattvapratipādanaikaparam anyat kiṃcid apy atra na vidhīyate / (99)",
    "GSP33ramvaspu:933": " asmin vākye pratipāditasya sarvasmāt paratvenāvasthitasya brahmaṇo vākyāntareṣu brahmavid āpnoti param ityādiṣūpāsanādi vidhīyate /",
    "GSP33ramvaspu:934": " ataḥ prāṇaṃ manasi saha karaṇair ityādi vākyaṃ sarvakāraṇe paramātmani karaṇaprāṇādi",
    "GSP33ramvaspu:935": " sarvaṃ vikārajātam upasaṃhṛtya tam eva paramātmānaṃ sarvasyeśānaṃ dhyāyīteti parabrahmabhūtanārāyaṇasyaiva dhyānaṃ vidadhāti / (100)",
    "GSP33ramvaspu:936": " patiṃ viśvasyeti na tasyeśe kaścaneti ca tasyaiva sarvasyeśānatā pratipāditā /",
    "GSP33ramvaspu:937": " ata eva sarvāiśvaryasaṃpannaḥ sarveśvaraḥ śaṃbhurākāśamadhye dhyeya iti nārāyaṇasyaiva paramakāraṇasya śaṃbhuśabdavācyasya dhyānaṃ vidhīyate",
    "GSP33ramvaspu:938": " kaś ca dhyeya ityārabhya kāraṇaṃ tu dhyeya iti kāryasyādhyeyatāpūrvakakāraṇaikadhyeyatāparatvād vākyasya /",
    "GSP33ramvaspu:939": " tasyaiva nārāyaṇasya paramakāraṇatā śaṃbhuśabdavācyatā ca paramakāraṇapratipādanaikapare",
    "GSP33ramvaspu:940": " nārāyaṇānuvāka eva pratipanneti tadvirodhyarthāntaraparikalpanaṃ kāraṇasyaiva dhyeyatvena",
    "GSP33ramvaspu:941": " vidhivākye na yujyate / (101)",
    "GSP33ramvaspu:942": " yad api tato yaduttaram ity atra puruṣād anyasya parataratvaṃ pratīyata ityabhyadhāyi",
    "GSP33ramvaspu:943": " tad api yasmāt paraṃ nāparam asti kiṃcid yasmān nāṇīyo na jyāyo 'sti kaścit yasmād",
    "GSP33ramvaspu:944": " aparaṃ yasmād anyat kiṃcid api paraṃ nāsti kenāpi prakāreṇa puruṣavyatiriktasya paratvaṃ nāstītyarthaḥ /",
    "GSP33ramvaspu:945": " aṇīyastvaṃ sūkṣmatvam /",
    "GSP33ramvaspu:946": " jyāyastvaṃ sarveśvaratvam /",
    "GSP33ramvaspu:947": " sarvavyāpitvāt sarveśvaratvād asyaitadvyatirikitasya kasyāpy aṇīyastvaṃ jyāyastvaṃ ca nāstītyarthaḥ /",
    "GSP33ramvaspu:948": " yasmān nāṇīyo na jyāyo 'sti kaścid iti puruṣād anyasya kasyāpi jyāyastvaṃ niṣiddham iti tasmād anyasya paratvaṃ na yujyata iti pratyuktam /",
    "GSP33ramvaspu:949": " kas tarhy asya vākyasyārthaḥ /",
    "GSP33ramvaspu:950": " asya prakaraṇasyopakrame tam eva viditvātimṛtyum eti nānyaḥ panthā vidyate 'yanāyāiti",
    "GSP33ramvaspu:951": " puruṣavedanasyāmṛtatvahetutāṃ tadvyatiriktasyāpathatāṃ ca pratijñāya yasmāt paraṃ",
    "GSP33ramvaspu:952": " nāparam asti kiṃcit tenedaṃ pūrṇaṃ puruṣeṇa sarvam ity etad antena sarvasmāt paratvaṃ pratipāditam /",
    "GSP33ramvaspu:953": " yataḥ puruṣatattvam evottarataraṃ tato yaduttarataraṃ puruṣatattvaṃ tad evārūpam anāmayaṃ ya etadvidur amṛtās te bhavanti,",
    "GSP33ramvaspu:954": " athetare duḥkham evāpiyantīti puruṣavedanasyāmṛtatvahetutvaṃ taditarasyāpathatvaṃ pratijñātaṃ sahetukam upasaṃhṛtam /",
    "GSP33ramvaspu:955": " anyathopakramagatapratijñābhyāṃ virudhyate /",
    "GSP33ramvaspu:956": " puruṣasyaiva śuddhiguṇayogena śivaśabdābhiprāyatvaṃ śāśvataṃ śivam acyutam ityādinā jñātam eva /",
    "GSP33ramvaspu:957": " puruṣa eva śivaśabdābhidheya ityanantaram eva vadati mahān prabhur vai puruṣaḥ sattvasyaiṣa pravartaka iti /",
    "GSP33ramvaspu:958": " uktenaiva nyāyena na san na cāsac chiva eva kevala ityādi sarvaṃ neyam / (103)",
    "GSP33ramvaspu:959": " kiṃca na tasyeśe kaścaneti nirastasamābhyadhikasaṃbhāvanasya puruṣasyāṇor aṇīyānityasminn",
    "GSP33ramvaspu:960": " anuvāke vedādyantarūpatayā vedabījabhūtapraṇavasya prakṛtibhūtākāravācyatayā maheśvaratvaṃ",
    "GSP33ramvaspu:961": " pratipādya daharapuṇḍarīkamadhyasthākāśāntarvartitayopāsyatvam uktam /",
    "GSP33ramvaspu:962": " ayam arthaḥ sarvasya vedajātasya prakṛtiḥ praṇava uktaḥ /",
    "GSP33ramvaspu:963": " praṇavasya ca prakṛtir akāraḥ /",
    "GSP33ramvaspu:964": " praṇavavikāro vedaḥ svaprakṛtibhūte praṇave līnaḥ /",
    "GSP33ramvaspu:965": " praṇavo 'py akāravikārabhūtaḥ svaprakṛtāv akāre līnaḥ /",
    "GSP33ramvaspu:966": " tasya praṇavaprakṛtibhūtasyākārasya yaḥ paro vācyaḥ sa eva maheśvara iti sarvavācakajātaprakṛtibhūtākāravācyaḥ sarvavācyajātaprakṛtibhūtanārāyaṇo yaḥ sa maheśavara ityarthaḥ /",
    "GSP33ramvaspu:967": " yathoktaṃ bhagavatā",
    "GSP33ramvaspu:968": " ahaṃ kṛtsnasya jagataḥ prabhavaḥ pralayas tathā /",
    "GSP33ramvaspu:969": " mattaḥ parataraṃ nānyatkiṃcid asti dhanaṃjaya //",
    "GSP33ramvaspu:970": " akṣaraṇām akāro 'smi //",
    "GSP33ramvaspu:971": " iti / a iti brahmeti ca śruteḥ /",
    "GSP33ramvaspu:972": " akāro vai sarvā vāg iti ca /",
    "GSP33ramvaspu:973": " vācakajātasyākāraprakṛtitvaṃ vācyajātasya brahmaprakṛtitvaṃ ca suspaṣṭam /",
    "GSP33ramvaspu:974": " ato brahmaṇo 'kāravācyatāpratipādanād akāravācyo nārāyaṇa eva maheśvara iti siddham / (104)",
    "GSP33ramvaspu:975": " tasyaiva sahasraśīrṣaṃ devam iti kevalaparatattvaviśeṣapratipādanapareṇa nārāyaṇānuvākena sarvasmāt paratvaṃ prapañcitam /",
    "GSP33ramvaspu:976": " anenānanyapareṇa pratipāditam eva paratattvam anyapareṣu sarvavākyeṣu kenāpi śabdena",
    "GSP33ramvaspu:977": " pratīyamānaṃ tad evety avagamya iti śāstradṛṣtyā tūpadeśo vāmadevavad iti sūtrakāreṇa nirṇītam /",
    "GSP33ramvaspu:978": " tad etat paraṃ brahma kvacid brahmaśivādiśabdād avagatam iti kevalabrahmaśivayor na paratvaprasaṅgaḥ /",
    "GSP33ramvaspu:979": " asminn ananyapare 'nuvāke tayor indrāditulyatayā tadvibhūtitvapratipādanāt /",
    "GSP33ramvaspu:980": " kvacid ākāśaprāṇādiśabdena paraṃ brahmābhihitam iti bhūtākāśaprāṇāder yathā na paratvam /",
    "GSP33ramvaspu:981": " yat punar idam āśaṅkitam atha yad idam asmin brahmapure daharaṃ puṇḍarīkaṃ veśma",
    "GSP33ramvaspu:982": " daharo 'sminn antarākāśas tasmin yad antas tad anveṣṭavyaṃ tad vā va vijijñāsitavyam",
    "GSP33ramvaspu:983": " ity atrākāśaśabdena jagadupādānakāraṇaṃ pratipādya tadantarvartinaḥ kasyacit tattvaviśeṣasyānveṣṭavyatā pratipādyate /",
    "GSP33ramvaspu:984": " asyākāśasya nāmarūpayor nivoḍhṛtvaśravaṇāt puruṣasūkte puruṣasya nāmarūpayoḥ kartṛtvadarśanāc",
    "GSP33ramvaspu:985": " cākāśaparyāyabhūtāt puruṣād anyasyānveṣṭavyatayopāsyatvaṃ pratīyata ityanadhītavedānām",
    "GSP33ramvaspu:986": " adṛṣṭaśāstrāṇām idaṃ codyaṃ / (105)",
    "GSP33ramvaspu:987": " yatas tatra śrutir evāsya parihāram āha /",
    "GSP33ramvaspu:988": " vākyakāraś ca daharo 'sminn antarākāśaḥ kiṃ tad atra vidyate yad anveṣṭavyaṃ yad",
    "GSP33ramvaspu:989": " vā va vijijñāsitavyam iti codite yāvān vā ayam ākāśas tāvān eṣo 'ntarhṛdaya ākāśa",
    "GSP33ramvaspu:990": " ityādināsyākāśaśabdavācyasya paramapuruṣasyānavadhikamahattvaṃ sakalajagadādhāratvaṃ",
    "GSP33ramvaspu:991": " ca pratipādya tasmin kāmāḥ samāhitā iti kāmaśabdenāpahatapāpmatvādisatyasaṃkalpaparyantaguṇāṣṭakaṃ",
    "GSP33ramvaspu:992": " nihitam iti paramapuruṣavat paramapuruṣaguṇāṣṭakasyāpi pṛthivijijñāsitavyatāpratipādayiṣayā",
    "GSP33ramvaspu:993": " tasmin yad antas tadanveṣṭavyam ityuktam iti śrutyaiva sarvaṃ parihṛtam / (106)",
    "GSP33ramvaspu:994": " etad uktaṃ bhavati kiṃ tad atra vidyate yad aneṣṭavyam ity asya codyasya tasmin sarvasya",
    "GSP33ramvaspu:995": " jagataḥ sraṣṭṛtvam ādhāratvaṃ niyantṛtvaṃ śeṣitvam apahatapāpmatvādayo guṇāś ca vidyanta iti parihāra iti /",
    "GSP33ramvaspu:996": " tathā ca vākyakāravacanam tasmin yad antar iti kāmavyapadeśa iti /",
    "GSP33ramvaspu:997": " kāmyanta iti kāmāḥ /",
    "GSP33ramvaspu:998": " apahatapāpmatvādayo guṇā ityarthaḥ /",
    "GSP33ramvaspu:999": " etad uktaṃ bhavati yad etad daharākāśaśabdābhidheyaṃ nikhilajagadudayavaibhavalayalīlaṃ",
    "GSP33ramvaspu:1000": " paraṃ brahma tasmin yad antar nihitam anavadhikātiśayam apahatapāpmatvādiguṇāṣṭakaṃ",
    "GSP33ramvaspu:1001": " tad ubhayam apy anveṣṭavyaṃ vijijñāsitavyam iti /",
    "GSP33ramvaspu:1002": " yathāha atha ya ihātmānam anuvidya vrajanty etāṃś ca satyān kāmāṃs teṣāṃ sarveṣu lokeṣu kāmacāro bhavantīti / (107)",
    "GSP33ramvaspu:1003": " yaḥ punaḥ kāraṇasyaiva dhyeyatāpratipādanapare vākye viṣṇor ananyaparavākyapratipāditaparatattvabhūtasya",
    "GSP33ramvaspu:1004": " kāryamadhye niveśaḥ sa svakāryabhūtatattvasaṃkhyāpūraṇaṃ kurvataḥ svalīlayā jagadupakārāya",
    "GSP33ramvaspu:1005": " svecchāvatāra ity avagantavyaḥ /",
    "GSP33ramvaspu:1006": " yathā līlayā devasaṃkhyāpūrṇaṃ kurvata upendratvaṃ parasyaiva,",
    "GSP33ramvaspu:1007": " yathā ca sūryavaṃśodbhavarājasaṃkhyāpūrṇaṃ kurvataḥ parasyaiva brahmaṇo dāśarathirūpeṇa svecchāvatāraḥ,",
    "GSP33ramvaspu:1008": " yathā ca somavaṃśasaṃkhyāpūraṇaṃ kurvato bhagavato bhūbhārāvatāraṇāya svecchayā vasudevagṛhe 'vatāraḥ / (108)",
    "GSP33ramvaspu:1009": " sṛṣṭipralayaprakaraṇeṣu nārāyaṇa eva paramakāraṇatayā pratipādyata iti pūrvam evoktam /",
    "GSP33ramvaspu:1010": " yat punar atharvaśirasi rudreṇa svasarvāiśvaryaṃ prapañcitaṃ tat so 'ntarād antaraṃ prāviśad iti paramātmapraveśād uktam iti śrutyaiva vyaktam",
    "GSP33ramvaspu:1011": " śāstradṛṣṭyā tūpadeśo vāmadevavad iti sūtrakāreṇaivaṃvādinām arthaḥ pratipāditaḥ /",
    "GSP33ramvaspu:1012": " yathoktaṃ prahlādenāpi",
    "GSP33ramvaspu:1013": " sarvagatvād anantarasya sa evāham avasthitaḥ /",
    "GSP33ramvaspu:1014": " mattaḥ sarvam ahaṃ sarvaṃ mayi sarvaṃ sanātane //",
    "GSP33ramvaspu:1015": " ityādi / atra sarvagatvād anantasyeti hetur uktaḥ /",
    "GSP33ramvaspu:1016": " svaśarīrabhūtasya sarvasya cidacidvastuna ātmatvena sarvagaḥ paramātmeti sarve śabdāḥ sarvaśarīraṃ paramātmānam evābhidadhatīty uktam /",
    "GSP33ramvaspu:1017": " ato 'ham iti śabdaḥ svātmaprakāraprakāriṇaṃ paramātmānam evācaṣṭe /",
    "GSP33ramvaspu:1018": " ata idam ucyate /",
    "GSP33ramvaspu:1019": " ātmety eva tu gṛhṇīyāt sarvasya tanniṣpatter ityādināhaṃgrahaṇopāsanaṃ vākyakāreṇa",
    "GSP33ramvaspu:1020": " kāryāvasthaḥ kāraṇāvasthaś ca sthūlasūkṣmacidacidvastuśarīraḥ paramātmaiveti sarvasya",
    "GSP33ramvaspu:1021": " tanniṣpatter ity uktam /",
    "GSP33ramvaspu:1022": " ātmeti tūpagacchanti grāhayanti ceti sūtrakāreṇa ca /",
    "GSP33ramvaspu:1023": " mahābhārate ca brahmarudrasaṃvāde brahmā rudraṃ prayāha",
    "GSP33ramvaspu:1024": " tavāntarātmā mama ca ye cānye dehisaṃjñitāḥ /",
    "GSP33ramvaspu:1025": " iti / rudrasya brahmaṇaś cānyeṣāṃ ca dehināṃ parameśvaro nārāyaṇo 'ntarātmatayāvasthita iti /",
    "GSP33ramvaspu:1026": " tathā tatraiva",
    "GSP33ramvaspu:1027": " viṣṇur ātmā bhagavato bhavasyāmitatejasaḥ /",
    "GSP33ramvaspu:1028": " tasmād dhanurjyāsaṃsparśaṃ sa viṣehe maheśvaraḥ //",
    "GSP33ramvaspu:1029": " iti / tatraiva",
    "GSP33ramvaspu:1030": " etau dvau vibudhaśreṣṭhau prasādakrodhajau smṛtau /",
    "GSP33ramvaspu:1031": " tadādarśitapanthānau sṛṣṭisaṃhārakārakau //",
    "GSP33ramvaspu:1032": " iti / antarātmatayāvasthitanārāyaṇadarśitapathau brahmarudrau sṛṣṭisaṃhārakāryakarāv ityarthaḥ / (109)",
    "GSP33ramvaspu:1033": " nimittopādānayos tu bhedaṃ vadanto vedabāhyā eva syuḥ /",
    "GSP33ramvaspu:1034": " janmādyasya yataḥ prakṛtiś ca pratijñādṛṣṭāntānuparodhād ityādi vedavitpraṇītasūtravirodhāt /",
    "GSP33ramvaspu:1035": " sad eva somyedam agra āsīd ekam evādvitīyam tad aikṣata bahu syāṃ prajāyeyeti brahmavanaṃ",
    "GSP33ramvaspu:1036": " brahma sa vṛkṣa āsīd yato dyāvāpṛthivī niṣṭatakṣuḥ brahmādhyatiṣṭhadbhuvanāni dhārayan",
    "GSP33ramvaspu:1037": " sarve nimeṣā jajñire vidyutaḥ puruṣādadhi na tasyeśe kaścana tasya nāma mahadyaśaḥ",
    "GSP33ramvaspu:1038": " neha nānāsti kiṃcana sarvasya vaśī sarvasyeśānaḥ puruṣa evedaṃ sarvaṃ yad bhūtaṃ",
    "GSP33ramvaspu:1039": " yac ca bhavyam utāmṛtattvasyeśānaḥ nānyaḥ panthā ayanāya vidyata ityādisarvaśrutivirodhāc ca / (110)",
    "GSP33ramvaspu:1040": " itihāsapurāṇeṣu ca sṛṣṭisthitipralayaprakaraṇayor idam eva paratattvam ity avagamyate /",
    "GSP33ramvaspu:1041": " yathā mahābhārate",
    "GSP33ramvaspu:1042": " kutaḥ sṛṣṭam idaṃ sarvaṃ jagatsthāvarajaṅgamam /",
    "GSP33ramvaspu:1043": " pralaye ca kam abhyeti tan to brūhi pitāmaha //",
    "GSP33ramvaspu:1044": " iti pṛṣṭo",
    "GSP33ramvaspu:1045": " nārāyaṇo jaganmūrtir anantātmā sanātana /",
    "GSP33ramvaspu:1046": " ityādi ca vadati",
    "GSP33ramvaspu:1047": " ṛṣayaḥ pitaro devā mahābhūtāni dhātavaḥ /",
    "GSP33ramvaspu:1048": " jaṅgamājaṅgamaṃ cedaṃ jagannārāyaṇodbhavam //",
    "GSP33ramvaspu:1049": " iti ca / prācyodīcyadākṣiṇātyapāścātyasarvaśiṣṭaiḥ sarvadharmasarvatattvavyavasthāyām",
    "GSP33ramvaspu:1050": " idam eva paryāptam ity avigānaparigṛhītaṃ vaiṣṇavaṃ ca purāṇaṃ janmādy asya yata",
    "GSP33ramvaspu:1051": " iti jagajjanmādikāraṇaṃ brahmety avagamyate /",
    "GSP33ramvaspu:1052": " tajjanmādikāraṇaṃ kim iti praśnapūrvakaṃ viṣṇoḥ sakāśād bhūtam ityādinā brahmasvarūpaviśeṣapratipādanaikaparatayā pravṛttam iti sarvasaṃmatam",
    "GSP33ramvaspu:1053": " tathā tatraiva",
    "GSP33ramvaspu:1054": " prakṛtir yā khyātā vyaktāvyaktasvarūpiṇī /",
    "GSP33ramvaspu:1055": " puruṣaś ca+py ubhāv etau līyete paramātmani //",
    "GSP33ramvaspu:1056": " paramātmā ca sarveṣām ādhāraḥ parameśvaraḥ /",
    "GSP33ramvaspu:1057": " viṣṇunāmā sa vedeṣu vedānteṣu ca gīyate //",
    "GSP33ramvaspu:1058": " iti / sarvavedavedānteṣu sarvaiḥ śabdaiḥ paramakāraṇatayāyam eva gīyata ityarthaḥ /",
    "GSP33ramvaspu:1059": " yathā sarvāsu ṣrutiṣu kevalaparabrahmasvarūpaviśeṣapratipādanāyaiva pravṛtto nārāyaṇānuvākas tathedaṃ vaiṣṇavaṃ ca purāṇam",
    "GSP33ramvaspu:1060": " so 'ham icchāmi dharmajña śrotuṃ tvatto yathā jagat /",
    "GSP33ramvaspu:1061": " babhūva bhūyaś ca yathā mahābhāga bhaviṣyati //",
    "GSP33ramvaspu:1062": " yanmayaṃ ca jagadbrahmany ataś caitaccarācaram /",
    "GSP33ramvaspu:1063": " līnam āsīd yathā yatra layam eṣyati yatra ca //",
    "GSP33ramvaspu:1064": " iti paraṃ brahma kim iti prakramya",
    "GSP33ramvaspu:1065": " viṣṇoḥ sakāśād udbhūtaṃ jagat tatraiva ca sthitam /",
    "GSP33ramvaspu:1066": " sthitisaṃyamakartāsau jagato 'sya jagac ca saḥ //",
    "GSP33ramvaspu:1067": " paraḥ parāṇāṃ paramaḥ paramātmātmasaṃsthitaḥ /",
    "GSP33ramvaspu:1068": " rūpavarṇādinirdeśaviśeṣaṇavivarjitaḥ //",
    "GSP33ramvaspu:1069": " apakṣayavināśābhyāṃ pariṇāmarddhijanmabhiḥ /",
    "GSP33ramvaspu:1070": " varjitaḥ śakyate vaktuṃ yaḥ sad astīti kevalam //",
    "GSP33ramvaspu:1071": " sarvatrāsau samastaṃ ca vasaty atreti vai yataḥ /",
    "GSP33ramvaspu:1072": " tataḥ sa vāsudeveti vidvadbhiḥ paripaṭhyate //",
    "GSP33ramvaspu:1073": " tadbrahma paraṃ nityam ajam akṣayam avyayam /",
    "GSP33ramvaspu:1074": " ekasvarūpaṃ ca sadā heyābhāvāc ca nirmalam //",
    "GSP33ramvaspu:1075": " tad eva sarvam evaitadvyaktāvyaktasvarūpavat /",
    "GSP33ramvaspu:1076": " tathā puruṣarūpeṇa kālarūpeṇa ca sthitam //",
    "GSP33ramvaspu:1077": " sa sarvabhūtaprakṛtiṃ vikārān guṇādidoṣāṃś ca mune vyatītaḥ /",
    "GSP33ramvaspu:1078": " atītasarvāvaraṇo 'khilātmā tenāstṛtaṃ yad bhuvanāntarāle //",
    "GSP33ramvaspu:1079": " samastakalyāṇaguṇātmako 'sau svaśaktileśoddhṛtabhūtavargaḥ /",
    "GSP33ramvaspu:1080": " icchāgṛhītābhimatorudehaḥ saṃsādhitāśeṣajagaddhito 'sau //",
    "GSP33ramvaspu:1081": " tejobalāiśvaryamahāvabodhasuvīryaśaktyādiguṇaikarāśiḥ /",
    "GSP33ramvaspu:1082": " paraḥ parāṇāṃ sakalā na yatra kleśādayaḥ santi parāvareśe //",
    "GSP33ramvaspu:1083": " sa īśvaro vyaṣṭisamaṣṭirūpo 'vyaktasvarūpaḥ prakaṭasvarūpaḥ /",
    "GSP33ramvaspu:1084": " sarveśvaraḥ sarvadṛksarvavettā samastaśaktiḥ parameśvarākhyaḥ //",
    "GSP33ramvaspu:1085": " saṃjñāyate yena tad astadoṣaṃ śuddhaṃ paraṃ nirmalam ekarūpam /",
    "GSP33ramvaspu:1086": " saṃdṛśyate vāpy adhigamyate vā tajjñānam ajñānam ato 'nyad uktam //",
    "GSP33ramvaspu:1087": " iti parabrahmasvarūpaviśeṣanirṇayāyaiva pravṛttam / (111)",
    "GSP33ramvaspu:1088": " anyāni sarvāṇi purāṇāny etadavirodhena neyāni /",
    "GSP33ramvaspu:1089": " anyaparatvaṃ ca tattadārambhaprakārair avagamyate /",
    "GSP33ramvaspu:1090": " sarvātmanā viruddhāṃśas tāmasatvād anādaraṇīyaḥ / (112)",
    "GSP33ramvaspu:1091": " nanv asminn api",
    "GSP33ramvaspu:1092": " sṛṣṭisthityantakaraṇīṃ brahmaviṣnuśivātmikāṃ /",
    "GSP33ramvaspu:1093": " sa saṃjñā yāti bhagavān eka janārdanaḥ //",
    "GSP33ramvaspu:1094": " iti trimūrtosāmyaṃ pratīyate /",
    "GSP33ramvaspu:1095": " naitad evam /",
    "GSP33ramvaspu:1096": " eka eva janārdana iti jana ardanasyaiva brahmaśivādikṛtsnaprapañcatādātmyaṃ vidhīyate /",
    "GSP33ramvaspu:1097": " jagac ca sa iti pūrvoktam eva vivṛṇoti sraṣṭā sṛjati cātmānaṃ viṣṇuḥ pālyaṃ ca pāti ca /",
    "GSP33ramvaspu:1098": " upasaṃhriyate cānte saṃhartā ca svatyaṃprabhuḥ //",
    "GSP33ramvaspu:1099": " iti ca sraṣṭṛtvenāvasthitaṃ brahmaṇaṃ sṛjyaṃ ca saṃhartāraṃ saṃhāryaṃ ca yugapan",
    "GSP33ramvaspu:1100": " nirdiśya sarvasya viṣṇutādātmyopadeśāt sṛjyasaṃhāryabhūtād vastunaḥ sraṣṭṛsaṃhartror",
    "GSP33ramvaspu:1101": " janārdanavibhūtitvena viśeṣo dṛśyate /",
    "GSP33ramvaspu:1102": " janārdanaviṣṇuśabdayoḥ paryāyatvena brahmaviṣṇuśivātmikām iti vibhūtim /",
    "GSP33ramvaspu:1103": " ata eva svecchayā līlārthaṃ vibhūtyantarbhāva ucyate /",
    "GSP33ramvaspu:1104": " yathedam anantaram evocyate",
    "GSP33ramvaspu:1105": " pṛthivyāpas tathā tejo vāyur ākāśa eva ca /",
    "GSP33ramvaspu:1106": " sarvendriyāntaḥkaraṇaṃ puruṣākhyaṃ hi yaj jagat //",
    "GSP33ramvaspu:1107": " sa eva sarvabhūtātmā viśvarūpo yato 'vyayaḥ /",
    "GSP33ramvaspu:1108": " sargādikaṃ tato 'syaiva bhūtastham upakārakam //",
    "GSP33ramvaspu:1109": " sa eva sṛjyaḥ sa ca sarvakartā sa eva pātyatti ca pālyate ca /",
    "GSP33ramvaspu:1110": " brahmādyavasthābhir aśeṣamūrtir viṣṇur variṣṭho varado vareṇyaḥ // iti / (113)",
    "GSP33ramvaspu:1111": " atra sāmānādhikaraṇyanirdiṣṭaṃ heyamiśraprapañcatādātmyaṃ niravadyasya nirvikārasya",
    "GSP33ramvaspu:1112": " samastakalyāṇaguṇātmakasya brahmaṇaḥ katham upapadyata ity āśaṅkhya sa eva sarvabhūtātmā",
    "GSP33ramvaspu:1113": " viśvarūpo yato 'vyaya iti svayam evopapādayati /",
    "GSP33ramvaspu:1114": " sa eva sarveśvaraḥ parabrahmabhūto viṣṇur eva sarvaṃ jagad iti pratijñāya sarvabhūtātmā viśvarūpo yato 'vyaya iti hetur uktaḥ /",
    "GSP33ramvaspu:1115": " sarvabhūtānām ayam ātmā viśvaśarīro yato 'vyaya ityarthaḥ /",
    "GSP33ramvaspu:1116": " vakṣyati ca satsarvaṃ vai hares tanur iti /",
    "GSP33ramvaspu:1117": " etad uktaṃ bhavati /",
    "GSP33ramvaspu:1118": " asyāvyayasyāpi parasya brahmaṇo viṣṇor viśvaśarīratayā tādātmyaviruddham ity ātmaśarīrayoś ca svabhāvā vyavasthitā eva /",
    "GSP33ramvaspu:1119": " evaṃbhūtasya sarveśvarasya viṣṇoḥ prapañcāntarbhūtaniyāmyakoṭiniviṣṭabrahmādidevatiryaṅmanuṣyeṣu tat tat samāśrayaṇīyatvāya svecchāvatāraḥ pūrvoktaḥ",
    "GSP33ramvaspu:1120": " tad etad brahmādīnāṃ bhāvanātrayānvayena karmavaśyatvaṃ bhagavataḥ parabrahmabhūtasya",
    "GSP33ramvaspu:1121": " vāsudevasya nikhilajagadupakārāya svecchayā svenaiva rūpeṇa devādiṣv avatāra iti",
    "GSP33ramvaspu:1122": " ca ṣaṣṭe 'ṃśe śubhāśrayaprakaraṇe suvyaktam uktam /",
    "GSP33ramvaspu:1123": " asya devādirūpeṇāvatāreṣv api na prākṛto deha iti mahābhārate na bhūtasaṃghasaṃsthāno deho 'sya paramātmanaḥ /",
    "GSP33ramvaspu:1124": " iti pratipāditaḥ /",
    "GSP33ramvaspu:1125": " śrutibhiś ca ajāyamāno bahudhā vijāyate tasya dhīrāḥ parijānanti yonim iti /",
    "GSP33ramvaspu:1126": " karmavaśyānāṃ brahmādīnām anicchatām api tattatkarmānuguṇaprakṛtipariṇāmarūpabhūtasaṃghasaṃsthānaviśeṣadevādiśarīrapraveśarūpaṃ janmāvarjanīyam",
    "GSP33ramvaspu:1127": " ayaṃ tu sarveśvaraḥ satyasaṃkalpo bhagavān evaṃbhūtaśubhetarajanmākurvann api svecchayā svenaiva niratiśayakalyāṇarūpeṇa devādiṣu jagadupakārāya bahudhā jāyate,",
    "GSP33ramvaspu:1128": " tasyaitasya śubhetarajanmākurvato 'pi svakalyāṇaguṇānantyena bahudhā yoniṃ bahuvidhajanma dhīrādhīramatām agresarā jānantītyarthaḥ / (114)",
    "GSP33ramvaspu:1129": " tadetannikhilajagannimittopādānabhūtāj janmādy asya yataḥ prakṛtiś ca pratijñādṛṣṭāntānuparodhādityādisūtraiḥ",
    "GSP33ramvaspu:1130": " pratipāditāt parasmād brahmaṇaḥ paramapuruṣād anyasya kasyacit parataratvaṃ paramataḥ",
    "GSP33ramvaspu:1131": " setūn mānasaṃbandhabhedavyapadeśebhya ityāśaṅkya sāmānyāt tu buddhyarthaḥ pādavat",
    "GSP33ramvaspu:1132": " sthānaviśeṣāt prakāśādivat upapatteś ca tathānyapratiṣedhāt anena sarvagatatvamāyām",
    "GSP33ramvaspu:1133": " ādiśabdādibhya iti sūtrakāraḥ svayam eva nirākaroti / (115)",
    "GSP33ramvaspu:1134": " mānave ca śāstre",
    "GSP33ramvaspu:1135": " prādurāsīt tamonudaḥ sisṛkṣur vividhāḥ prajāḥ /",
    "GSP33ramvaspu:1136": " apa eva sasarjādau tāsu vīryam apāsṛjat //",
    "GSP33ramvaspu:1137": " tasmiñ jajñe svayaṃ brahma",
    "GSP33ramvaspu:1138": " iti brahmaṇo janmaśravaṇāt kṣetrajñatvam evāvagamyate /",
    "GSP33ramvaspu:1139": " tathā ca sraṣṭuḥ paramapuruṣasya tadvisṛṣṭasya ca brahmaṇaḥ",
    "GSP33ramvaspu:1140": " ayaṃ tasya tāḥ pūrvaṃ tena nārāyaṇaḥ smṛtaḥ /",
    "GSP33ramvaspu:1141": " tadvisṛṣṭaḥ sa puruṣo loke brahmeti kīrtyate //",
    "GSP33ramvaspu:1142": " iti nāmanirdeśāc ca /",
    "GSP33ramvaspu:1143": " tathā ca vaiṣṇave purāṇe hiraṇyagarbhādīnāṃ bhāvanātrayānvayād aśuddhatvena śubhāśrayatvānarhatopapādanāt kṣetrajñatvaṃ niścīyate / (116)",
    "GSP33ramvaspu:1144": " yad api kaiścid uktam sarvasya śabdajātasya vidhyarthavādamantrarūpasya",
    "GSP33ramvaspu:1145": " kāryābhidhāyitvenaiva prāmāṇyaṃ varṇanīyam /",
    "GSP33ramvaspu:1146": " vyavahārād anyatra śabdasya bodhakatvaśaktyavadhāraṇāsaṃbhavād vyavahārasya ca kāryabuddhimūlatvāt kāryarūpa eva śabdārthaḥ /",
    "GSP33ramvaspu:1147": " na pariniṣpanne vastuni śabdaḥ pramāṇam iti /",
    "GSP33ramvaspu:1148": " atrocyate /",
    "GSP33ramvaspu:1149": " pravartakavākyavyavahāra eva śabdānām arthabodhakatvaśaktyavadhāraṇaṃ kartavyam iti kim iyaṃ rājājñā /",
    "GSP33ramvaspu:1150": " siddhavastuṣu śabdasya bodhakatvaśaktigrahaṇam atyantasukaram /",
    "GSP33ramvaspu:1151": " tathā hi kenacid dhastaceṣṭādināpavarake daṇḍaḥ sthita iti devadattāya jñāpayeti preṣitaḥ kaścit tajjñāpane pravṛtto 'pavarake daṇḍaḥ sthita iti śabdaṃ prayuṅkte /",
    "GSP33ramvaspu:1152": " mūkavad dhastaceṣṭām imāṃ jānan pārśvastho 'nyaḥ prāgvyutpanno 'pi tasyārthasya bodhanāyāpavarake",
    "GSP33ramvaspu:1153": " daṇḍaḥ sthita ityasya śabdasya prayogadarśanād asyārthasyāyaṃ śabdo bodhaka iti jānātīti kim atra duṣkaram /",
    "GSP33ramvaspu:1154": " tathā bālas tāto 'yam iyaṃ mātāyaṃ mātulo 'yaṃ manuṣyo 'yaṃ mṛgaś candro 'yam ayaṃ",
    "GSP33ramvaspu:1155": " ca sarpa iti mātāpitṛprabhṛtibhiḥ śabdaiḥ śanaiḥ śanair aṅgulyā nirdeśane tatra tatra",
    "GSP33ramvaspu:1156": " bahuśaḥ śikṣitas tair eva śabdais teṣv artheṣu svātmanaś ca buddhyutpattiṃ dṛṣṭvā",
    "GSP33ramvaspu:1157": " teṣv artheṣu teṣāṃ śabdānām aṅgulyā nirdeśapūrvakaḥ prayogaḥ sambandhāntarābhāvāt",
    "GSP33ramvaspu:1158": " saṃketayitṛpuruṣājñānāc ca bodhakatvanibandhana iti krameṇa niścitya punar apy asya",
    "GSP33ramvaspu:1159": " śabdasyāyam artha iti pūrvavṛddhaiḥ śikṣitaḥ sarvaśabdānām artham avagamya svayam",
    "GSP33ramvaspu:1160": " api sarvaṃ vākyajātaṃ prayuṅkte /",
    "GSP33ramvaspu:1161": " evam eva sarvapadānāṃ svārthābhidhāyitvaṃ saṃghātaviśeṣaṇāṃ ca yathāvasthitasaṃsargaviśeṣavācitvaṃ ca jānātīti kāryārthaiva vyuttipattir ityādinirbandho nirbandhanaḥ /",
    "GSP33ramvaspu:1162": " ataḥ pariṣpannaḥ vastuni śabdasyabodhakatvaśaktyavadhāraṇāt sarvāṇi vedāntavākyāni sakalajagatkāraṇaṃ sarvakalyāṇaguṇākaramuktalakṣaṇaṃ brahma bodhayanty eva / (117)",
    "GSP33ramvaspu:1163": " api ca kāryārtha eva vyutpattir astu /",
    "GSP33ramvaspu:1164": " vedāndavākyāny apy upāsanaviṣayakāryādhikṛtaviśeṣaṇabhūtaphalatvena duḥkhāsaṃbhinnadeśaviśeṣarūpasvargādivad",
    "GSP33ramvaspu:1165": " rātrisatrapratiṣṭhānādivad apagoraṇaśatayātanāsādhyasādhanabhāvavac ca karyopayogitayaiva sarvaṃ bodhayanti /",
    "GSP33ramvaspu:1166": " tathā+hi brahmavid āpnoti param ityatra brahmopāsanaviṣayakāryādhikṛtaviśeṣaṇabhūtaphalatvena",
    "GSP33ramvaspu:1167": " brahmaprāptiḥ śrūyate paraprāptikāmo brahma vidyād ityatra prāpyatayā pratīyamānaṃ",
    "GSP33ramvaspu:1168": " brahmasvarūpaṃ tadviśeṣaṇaṃ ca sarvaṃ kāryopayogitayaiva siddhaṃ bhavati /",
    "GSP33ramvaspu:1169": " tadantargatam eva jagatsraṣṭṛtvaṃ saṃhartṛtvam ādhāratvam antarātmatvam ityādy uktam anuktaṃ ca sarvam iti na kiṃcid anupapannam / (118)",
    "GSP33ramvaspu:1170": " evaṃ ca sati mantrārthavādagatā hy aviruddhā apūrvāś cārthāḥ sarve vidhiśeṣatayaiva siddhā bhavanti /",
    "GSP33ramvaspu:1171": " yathoktaṃ dramiḍabhāṣye ṛṇaṃ hi vai jāyata iti śruter ity upakramya yady apy avadānastutiparaṃ vākyaṃ tathāpi nāsatā stutir upapadyata iti /",
    "GSP33ramvaspu:1172": " etad uktaṃ bhavati sarvo hy arthavādabhāgo devatārādhanabhūtayāgādeḥ sāṅgasyārādhyadevatāyāś cādṛṣṭarūpān guṇān sahasraśo vadan sahasraśaḥ karmaṇi prāśastyabuddhim utpādayati /",
    "GSP33ramvaspu:1173": " teṣām asadbhāve prāśastyabuddhir eva na syād iti karmaṇi prāśastyabuddhyarthaṃ guṇasadbhāvam eva bodhayatīti /",
    "GSP33ramvaspu:1174": " anayaiva diśā sarve mantrārthavādāvagatā arthāḥ siddhāḥ / (119)",
    "GSP33ramvaspu:1175": " api ca kāryavākyārthavādibhiḥ kim idaṃ kāryatvaṃ nāmeti vaktavyam /",
    "GSP33ramvaspu:1176": " kṛtibhāvabhāvitā kṛtyuddeśyatā ceti cet /",
    "GSP33ramvaspu:1177": " kim idaṃ kṛtyuddeśyatvam /",
    "GSP33ramvaspu:1178": " yad adhikṛtya kṛtir vartate tat kṛtyuddeśyatvam iti cet /",
    "GSP33ramvaspu:1179": " puruṣavyāpārarūpāyāḥ kṛteḥ ko 'yam adhikāro nāma /",
    "GSP33ramvaspu:1180": " yatprāptīcchayā kṛtim utpādayati puruṣaḥ tat kṛtyuddeśyatvam iti ced dhanta tarhīṣṭatvam eva kṛtyuddeśyatvam /",
    "GSP33ramvaspu:1181": " athaivaṃ manuṣe iṣṭasyaiva rūpadvayam asti /",
    "GSP33ramvaspu:1182": " icchāviṣayatayā sthitiḥ puruṣaprerakatvaṃ ca /",
    "GSP33ramvaspu:1183": " tatra prerakatvākāraḥ kṛtyuddeśyatvam iti so 'yaṃ svapakṣābhiniveśakārito vṛthāśramaḥ /",
    "GSP33ramvaspu:1184": " tathā hīcchāviṣayatayā pratītasya svaprayatnotpattim antareṇāsiddhir eva prerakatvam /",
    "GSP33ramvaspu:1185": " tata eva pravṛtteḥ /",
    "GSP33ramvaspu:1186": " icchāyāṃ jātāyām iṣṭasya svaprayatnotpattim antareṇāsiddhiḥ pratīyate cet tataś cikīrṣā jāyate tataḥ pravartate puruṣa iti tattvavidāṃ prakriyā",
    "GSP33ramvaspu:1187": " tasmād iṣṭasya kṛtyadhīnātmalābhatvātireki kṛtyuddeśyatvaṃ nāma kim pi na dṛṣyate /",
    "GSP33ramvaspu:1188": " athocyate iṣṭatāhetuś ca puruṣānukūlatā /",
    "GSP33ramvaspu:1189": " tatpuruṣānukūlatvaṃ kṛtyuddeśyatvam iti cet /",
    "GSP33ramvaspu:1190": " naivam /",
    "GSP33ramvaspu:1191": " puruṣānukūlaṃ sukham ity anarthāntaram /",
    "GSP33ramvaspu:1192": " tathā puruṣānukūlaṃ duḥkhaparyāyam /",
    "GSP33ramvaspu:1193": " ataḥ sukhavyatiriktasya kasyāpi puruṣānukūlatvaṃ na saṃbhavati /",
    "GSP33ramvaspu:1194": " nanu ca duḥkhanivṛtter api sukhavyatiriktāyāḥ puruṣānukūlatā dṛṣṭā /",
    "GSP33ramvaspu:1195": " naitat /",
    "GSP33ramvaspu:1196": " ātmānukūlaṃ sukham ātmapratikūlaṃ duḥkham iti hi sukhaduḥkhayor vivekaḥ /",
    "GSP33ramvaspu:1197": " tatrātmānukūlaṃ sukham iṣṭaṃ bhavati /",
    "GSP33ramvaspu:1198": " tatpratikūlaṃ duḥkhaṃ cāniṣṭam /",
    "GSP33ramvaspu:1199": " ato duḥkhasaṃyogasyāsahyatayā tannivṛttir apīṣṭā bhavati /",
    "GSP33ramvaspu:1200": " tata eveṣṭatāsāmyād anukūlatābhramaḥ /",
    "GSP33ramvaspu:1201": " tathā hi prakṛtisaṃsṛṣṭasya saṃsāriṇaḥ puruṣasyānukūlasaṃyogaḥ pratikūlasaṃyogaḥ svarūpeṇāvasthitir iti ca tisro 'vasthāḥ /",
    "GSP33ramvaspu:1202": " tatra pratikūlasaṃbandhanivṛttiś cānukūlasaṃbandhanivṛttiś ca svarūpeṇāvasthitir eva /",
    "GSP33ramvaspu:1203": " tasmāt pratikūlasaṃyoge vartamāne tannivṛttirūpā svarūpeṇāvasthitir apīṣṭā bhavati /",
    "GSP33ramvaspu:1204": " tatreṣṭatāsāmyād anukūlatābhramaḥ / (120)",
    "GSP33ramvaspu:1205": " ataḥ sukharūpatvād anukūlatāyāḥ niyogasyānukūlatāṃ vadantaṃ prāmāṇikāḥ parihasanti /",
    "GSP33ramvaspu:1206": " iṣṭasyārthaviśeṣasya nivartakatayaiva hi niyogasya niyogatvaṃ sthiratvam apūrvatvaṃ ca pratīyate /",
    "GSP33ramvaspu:1207": " svargakāmo yajetety atra kāryasya kriyātiriktā svargakāmapadasamabhivyāhāreṇa svargasādhanatvaniścayād eva bhavanti /",
    "GSP33ramvaspu:1208": " na ca vācyaṃ yajetety atra prathamaṃ niyogaḥ svapradhānatayaiva pratīyate svargakāmapadasamabhivyāhārāt svasiddhaye svargasiddhyanukūlatā ca niyogasyeti /",
    "GSP33ramvaspu:1209": " yajeteti hi dhātvarthasya puruṣaprayatnasādhyatā pratīyate /",
    "GSP33ramvaspu:1210": " svargakāmapadasamabhivyāhārād eva dhātvarthātirekiṇo niyogatvaṃ sthiratvam apūrvatvaṃ cetyādi /",
    "GSP33ramvaspu:1211": " tac ca svargasādhanatvapratītinibandhanam /",
    "GSP33ramvaspu:1212": " samabhivyāhṛtasvargakāmapadārthānvayayogyaṃ svargasādhanam eva kāryaṃ liṅādayo 'bhidadhatīti lokavyutpattir api tiraskṛtā /",
    "GSP33ramvaspu:1213": " etad uktaṃ bhavati samabhivyahṛtapadāntaravācyārthānvayayogyam evetarapadapratipādyam ityanvitābhidhāyipadasaṃghātarūpavākyaśravaṇasaman antaram eva pratīyate /",
    "GSP33ramvaspu:1214": " tac ca svargasādhanarūpam /",
    "GSP33ramvaspu:1215": " ataḥ kriyāvad ananyārthatāpi virodhād eva parityakteti /",
    "GSP33ramvaspu:1216": " ata eva gaṅgāyāṃ ghoṣa ityādau ghoṣaprativāsayogyārthopasthāpanaparatvaṃ gaṅgāpadasyāśrīyate /",
    "GSP33ramvaspu:1217": " prathamaṃ gaṅgāpadena gaṅgārthaḥ smṛta iti gaṅgāpadārthasya peyatvaṃ na vākyārthānvayībhavati /",
    "GSP33ramvaspu:1218": " evam atra api yajetetyetāvanmātraśravaṇe kāryam ananyārthaṃ smṛtam iti vākyārthānvayasamaye kāryasyānanyārthatā nāvatiṣṭhate /",
    "GSP33ramvaspu:1219": " kāryābhidhāyipadaśravaṇavelāyāṃ prathamaṃ kāryam ananyārthaṃ pratītam ity etad api na saṃgacchate /",
    "GSP33ramvaspu:1220": " vyutpattikāle gavānayanādikriyāyā duḥkharūpāyā iṣṭaviśeṣasādhanatayaiva kāryatāpratīteḥ /",
    "GSP33ramvaspu:1221": " ato niyogasya puruṣānukūlatvaṃ sarvalokaviruddhaṃ niyogasya sukharūpapuruṣānukūlatāṃ vadataḥ svānubhavavirodhaś ca /",
    "GSP33ramvaspu:1222": " karīryā vṛṣṭikāmo yajeytetyādiṣu siddhe 'pi niyoge vṛṣṭyādisiddhinimittasya vṛṣṭivyatirekeṇa niyogasyānukūlatā",
    "GSP33ramvaspu:1223": " nānubhūyate /",
    "GSP33ramvaspu:1224": " yady apy asmiñ janmani vṛṣṭyādisiddher aniyamas tathāpy aniyamād eva niyogasiddhir avaśyāśrayaṇīyā /",
    "GSP33ramvaspu:1225": " tasminn anukūlatāparyāyasukhānubhūtir na dṛśyate /",
    "GSP33ramvaspu:1226": " evam uktarītyā kṛtisādhyeṣṭatvātireki kṛtyuddeśyatvaṃ na dṛśyate / (121)",
    "GSP33ramvaspu:1227": " kṛtiṃ prati śeṣitvaṃ kṛtyuddeśyatvam iti cet /",
    "GSP33ramvaspu:1228": " kim idaṃ śeṣitvaṃ kiṃ ca śeṣatvam iti vaktavyam /",
    "GSP33ramvaspu:1229": " kāryaṃ prati saṃbandhī śeṣaḥ /",
    "GSP33ramvaspu:1230": " tatpratisaṃbandhitvaṃ śeṣitvam iti cet /",
    "GSP33ramvaspu:1231": " evaṃ tarhi kāryatvam eva śeṣitvam ity uktaṃ bhavati /",
    "GSP33ramvaspu:1232": " kāryatvam eva vicāryate /",
    "GSP33ramvaspu:1233": " paroddeśapravṛttakṛtivyāptyarhatvam śeṣatvam iti cet /",
    "GSP33ramvaspu:1234": " ko 'yaṃ paroddeśo nāmeti /",
    "GSP33ramvaspu:1235": " ayam eva hi vicāryate /",
    "GSP33ramvaspu:1236": " uddeśyatvaṃ nāmepsitatvasādhyatvam iti cet /",
    "GSP33ramvaspu:1237": " kim idam īpsitatvam /",
    "GSP33ramvaspu:1238": " kṛtiprayojanatvam iti cet puruṣasya kṛtyārambhaprayojanam eva hi kṛtiprayojanam /",
    "GSP33ramvaspu:1239": " sa cecchāviṣayaḥ kṛtyadhīnātmalābha iti pūrvokta eva /",
    "GSP33ramvaspu:1240": " ayam eva hi sarvatra śeṣaśeṣibhāvaḥ /",
    "GSP33ramvaspu:1241": " paragatātiśayādhānecchopādeyatvam eva yasya svarūpaṃ sa śeṣaḥ paraḥ śeṣī /",
    "GSP33ramvaspu:1242": " phalotpattīcchayā yāgādes tatprayatnasya copādeyatvaṃ yāgādisiddhīcchayānyat sarvam upādeyam / (122)",
    "GSP33ramvaspu:1243": " evaṃ garbhadāsādīnām api puruṣaviśeṣātiśayādhānopādeyatvam eva svarūpam /",
    "GSP33ramvaspu:1244": " evam īśvaragatātiśayādhānecchayopādeyatvam eva cetanācetanātmakasya nityasyānityasya",
    "GSP33ramvaspu:1245": " ca sarvasya vastunaḥ svarūpam iti sarvam īśvaraśeṣatvam eva sarvasya ceśvaraḥ śeṣīti",
    "GSP33ramvaspu:1246": " sarvasya vaśī sarvasyeśānaḥ patiṃ viśvasyetyādyuktam /",
    "GSP33ramvaspu:1247": " kṛtisādhyaṃ pradhānaṃ yat tatkāryam abhidhīyata ity ayam arthaḥ śraddadhāneṣv eva śobhate / (123)",
    "GSP33ramvaspu:1248": " api ca svargakāmo yajetetyādiṣu lakāravācyakartṛviśeṣasamarpaṇaparāṇāṃ svargakāmādipadānāṃ niyojyaviśeṣasamarpaṇaparatvaṃ śabdānuśāsanaviruddhaṃ kenāvagamyate /",
    "GSP33ramvaspu:1249": " sādhyasvargaviśiṣṭasya svargasādhane kartṛtvānvayo na ghaṭata iti cet /",
    "GSP33ramvaspu:1250": " niyojyatvānvayo 'pi na ghaṭata iti hi svargasādhanatvaniścayaḥ /",
    "GSP33ramvaspu:1251": " sa tu śāstrasiddhe kartṛtvānvaye svargasādhanatvaniścayaḥ kriyate /",
    "GSP33ramvaspu:1252": " yathā bhoktukāmo devadattagṛhaṃ gacched ityukte bhojanakāmasya devadattagṛhagamane kartṛtvaśravaṇād eva prāgajñātam api bhojanasādhanatvaṃ devadattagṛhagamanasyāvagamyate",
    "GSP33ramvaspu:1253": " evam atrāpi bhavati /",
    "GSP33ramvaspu:1254": " na kriyāntaraṃ prati kartṛtayā śrutasya kriyāntare kartṛtvakalpanaṃ yuktam yajeteti hi yāgakartṛtayā śrutasya biddhau kartṛtvakalpanaṃ kriyate",
    "GSP33ramvaspu:1255": " buddheḥ kartṛtvakalpanam eva hi niyojyatvam / yathoktaṃ",
    "GSP33ramvaspu:1256": " niyojya sarvakāryaṃ yaḥ svakīyatvena budhyate /",
    "GSP33ramvaspu:1257": " iti / yaṣṭṛtvānuguṇaṃ tadbodhṛtvam iti cet /",
    "GSP33ramvaspu:1258": " devadattaḥ paced iti pāke kartṛtayā śrutasya devadattasya pākārthagamanaṃ pākānuguṇam iti gamane kartṛtvakalpanaṃ na yujyate / (124)",
    "GSP33ramvaspu:1259": " kiṃ ca liṅādiśabdavācyaṃ sthāyirūpaṃ kim ity apūrvam āśrīyate /",
    "GSP33ramvaspu:1260": " svargakāmapadasamabhivyāhārānupapatter iti cet /",
    "GSP33ramvaspu:1261": " kātrānupapattiḥ /",
    "GSP33ramvaspu:1262": " siṣādhayiṣitasvargo hi svargakāmaḥ /",
    "GSP33ramvaspu:1263": " tasya svargakāmasya kālāntarabhāvisvargasiddhau kṣaṇabhaṅginī yāgādikriyā na samartheti cet /",
    "GSP33ramvaspu:1264": " anāghrātavedasiddhāntānām iyam anupapattiḥ /",
    "GSP33ramvaspu:1265": " sarvaiḥ karmabhir ārādhitaḥ parameśvaro bhagavān nārāyaṇas tattadiṣṭaṃ phalaṃ dadātīti vedavido vadanti /",
    "GSP33ramvaspu:1266": " yathāhur vedavidagresarā dramiḍācāryāḥ phalasaṃbibhatsayā hi karmabhir ātmānaṃ piprīṣanti sa prīto 'laṃ phalāyeti śāstramaryādā iti /",
    "GSP33ramvaspu:1267": " phalasaṃbandhecchayā karmabhir yāgadānahomādibhir indriyādidevatāmukhena tattadantaryāmirūpeṇāvasthitam indrādiśabdavācyaṃ paramātmānaṃ bhagavantaṃ vāsudevam ārirādhayiṣanti,",
    "GSP33ramvaspu:1268": " sa hi karmabhir ārādhitas teṣām iṣṭāni phalāni prayacchatītyarthaḥ /",
    "GSP33ramvaspu:1269": " tathā ca śrutiḥ iṣṭāpūrtaṃ bahudhā jātaṃ jāyamānaṃ viśvaṃ bibharti bhuvanasya nābhir iti /",
    "GSP33ramvaspu:1270": " iṣṭāpūrtam iti sakalaśrutismṛticoditaṃ karmocyate /",
    "GSP33ramvaspu:1271": " tadviśvaṃ bibharti indrāgnivaruṇādisarvadevatāsaṃbandhitayā pratīyamānaṃ tattadantarātmatayāvasthitaḥ paramapuruṣaḥ svayam eva bibharti svayam eva svīkaroti /",
    "GSP33ramvaspu:1272": " bhuvanasya nābhiḥ brahmakṣatrādisarvavarṇapūrṇasya bhuvanasya dhārakaḥ tais taiḥ karmabhir ārādhitas tattadiṣṭaphalapradānena bhuvanānāṃ dhāraka iti nābhir ityuktaḥ /",
    "GSP33ramvaspu:1273": " agnivāyuprabhṛtidevatāntarātmatayā tattacchabdābhidheyo 'yam evety āha tad evāgnis tadvāyus tatsūryas tad u candramā iti /",
    "GSP33ramvaspu:1274": " yathoktaṃ bhagavatā",
    "GSP33ramvaspu:1275": " yo yo yām yāṃ tanuṃ bhaktaḥ śraddhayārcitum icchati /",
    "GSP33ramvaspu:1276": " tasya tasyācalāṃ śraddhāṃ tām eva vidadhāmy aham //",
    "GSP33ramvaspu:1277": " sa tasya śraddhayā yuktas tasyārādhanam īhate /",
    "GSP33ramvaspu:1278": " labhate ca tataḥ kāmān mayaiva vihitān iha tān // iti /",
    "GSP33ramvaspu:1279": " yāṃ yāṃ tanum itīndrādidevatāviśeṣās tattadantaryāmitayāvasthitasya bhagavatas tanavaḥ śarīrāṇītyarthaḥ /",
    "GSP33ramvaspu:1280": " ahaṃ hi sarvayajñānāṃ bhoktā ca prabhur eva ca /",
    "GSP33ramvaspu:1281": " ityādi / prabhur eva ceti sarvaphalānāṃ pradātā cetyarthaḥ / yathā ca",
    "GSP33ramvaspu:1282": " yajñais tvam ijyase nityaṃ sarvadevamayācyuta /",
    "GSP33ramvaspu:1283": " yaiḥ svadharmaparair nātha narair ādādhito bhavān /",
    "GSP33ramvaspu:1284": " te taranty akhilām etāṃ mayām ātmavimuktaye //",
    "GSP33ramvaspu:1285": " iti / setihāsapurāṇeṣu sarveṣv eva vedeṣu sarvāṇi karmāṇi sarveśvarārādhanarūpāṇi,",
    "GSP33ramvaspu:1286": " tais taiḥ karmabhir ārādhitaḥ puruṣottamas tattadiṣṭaṃ phalaṃ dadātīti tatra tatra prapañcitam /",
    "GSP33ramvaspu:1287": " evam hi sarvaśaktiṃ sarvajñaṃ sarveśvaraṃ bhagavantam indrādidevatāntaryāmirūpeṇa yāgadānahomādivedoditasarvakarmaṇāṃ bhoktāraṃ sarvaphalānāṃ pradātāraṃ ca sarvāḥ śrutayo vadanti /",
    "GSP33ramvaspu:1288": " caturhotāro yatra saṃpadaṃ gacchanti devair ityādyāḥ /",
    "GSP33ramvaspu:1289": " caturhotāro yajñāḥ,",
    "GSP33ramvaspu:1290": " yatra paramātmani deveṣv antaryāmirūpeṇāvasthite,",
    "GSP33ramvaspu:1291": " devaiḥ saṃpadaṃ gacchanti devaiḥ saṃbandhaṃ gacchanti yajñā ityarthaḥ /",
    "GSP33ramvaspu:1292": " antaryāmirūpeṇāvasthitasya paramātmanaḥ śarīratayāvasthitānām indrādīnāṃ yāgādisaṃbandha ity uktaṃ bhavati /",
    "GSP33ramvaspu:1293": " yathoktaṃ bhagavatā",
    "GSP33ramvaspu:1294": " bhoktāraṃ yajñatapasāṃ sarvalokamaheśvaram /",
    "GSP33ramvaspu:1295": " iti / tasmād agnyādidevatāntarātmabhūtaparamapuruṣārādhanarūpabhūtāni sarvāṇi karmāṇi,",
    "GSP33ramvaspu:1296": " sa eva cābhilaṣitaphalapradāteti kim atrāpūrveṇa vyutpattipathadūravartinā vācyatayābhyupagatena kalpitena vā prayojanam /",
    "GSP33ramvaspu:1297": " evaṃ ca sati liṅādeḥ ko 'yam arthaḥ parigṛhīto bhavati /",
    "GSP33ramvaspu:1298": " yaja devapūjāyām iti devatārādhanabhūtayāgādeḥ prakṛtyarthasya kartṛvyāpārasādhyatāṃ vyutpattisiddhāṃ liṅādayo 'bhidadhatīti na kiṃcid anupapannam",
    "GSP33ramvaspu:1299": " kartṛvācināṃ pratyayānāṃ prakṛtyarthasya kartṛvyāpārasaṃbandhaprakāro hi vācyaḥ /",
    "GSP33ramvaspu:1300": " bhūtavartamānādikam anye vadanti /",
    "GSP33ramvaspu:1301": " liṅādayas tu kartṛvyāpārasādhyatāṃ vadanti / (125)",
    "GSP33ramvaspu:1302": " api ca kāminaḥ kartavyatā karma vidhāya karmaṇo devatārādhanarūpatāṃ taddvārā phalasaṃbhavaṃ ca tattatkarmavidhivākyāny eva vadanti /",
    "GSP33ramvaspu:1303": " vāyavyaṃ śvetam ālabhata bhūtikāmo vāyur vai kṣepiṣṭhā devatā vāyum eva svena bhāgadheyenopadhāvati sa evainaṃ bhūtiṃ gamayatītyādīni /",
    "GSP33ramvaspu:1304": " nātra phalasiddhyanupapattiḥ kāpi dṛśyata iti phalasādhanatvāvagatir aupādānikīty api na saṃgacchati /",
    "GSP33ramvaspu:1305": " vidhyapekṣitaṃ yāgādeḥ phalasādhanatvaprakāraṃ vākyaśeṣa eva bodhayatītyarthaḥ /",
    "GSP33ramvaspu:1306": " tasmād brāhmaṇāya nāpaguretety atrāpagoraṇaniṣedhavidhiparavākyaśeṣe śrūyamāṇaṃ niṣedhyasyāpagoraṇasya śatayātanāsādhanatvaṃ niṣedhavidhyupayogīti hi svīkriyate /",
    "GSP33ramvaspu:1307": " atra punaḥ kāminaḥ kartavyatayā vihitasya yāgādeḥ kāmyasvargādisādhanatvaprakāraṃ vākyaśeṣāvagatam anādṛtya kim ity upādānena yāgādeḥ phalasādhanatvaṃ parikalpyate /",
    "GSP33ramvaspu:1308": " hiraṇyanidhim apavarake nidhāya yācate kodravādilubdhaḥ kṛpaṇaṃ janam iti śrūyate tad etad yuṣmāsu dṛśyate /",
    "GSP33ramvaspu:1309": " śatayātanāsādhanatvam api nādṛṣṭadvāreṇa /",
    "GSP33ramvaspu:1310": " coditāny anutiṣṭho vihitaṃ karmākurvato ninditāni ca kurvataḥ sarvāṇi sukhāni duḥkhāni ca paramapuruṣānugrahanigrahābhyām eva bhavanti /",
    "GSP33ramvaspu:1311": " eṣa hy evānandayati atho so 'bhayaṃ gato bhavati atha tasya bhayaṃ bhavati bhīṣāsmād vātaḥ pavate bhīṣodeti sūryo bhīṣāsmād agniś candraś ca mṛtyur dhāvati pañcamaḥ iti /",
    "GSP33ramvaspu:1312": " etasya vā akṣarasya praśāsane gārgi sūryācandramasau vidhṛtau tiṣṭhataḥ etasya vā",
    "GSP33ramvaspu:1313": " akṣarasya praśāsane gārgi dadato manuṣyāḥ praśaṃsanti yajamānaṃ devā darvīṃ pitaro",
    "GSP33ramvaspu:1314": " 'nvāyattā ityādyanekavidhāḥ śrutayaḥ santi /",
    "GSP33ramvaspu:1315": " yathoktaṃ dramiḍabhāṣye tasyājñayā dhāvati vāyur nadyaḥ sravanti tena ca kṛtasīmāno jalāśayāḥ samadā iva meṣavirsapitaṃ kurvantīti /",
    "GSP33ramvaspu:1316": " tatsaṃkalpanibandhanā hīme loke na cyavante na sphuṭante /",
    "GSP33ramvaspu:1317": " svaśāsanānuvartināṃ jñātvā kāruṇyāt",
    "GSP33ramvaspu:1318": " sa bhagavān vardhayeta vidvān karmadakṣa iti ca / (126)",
    "GSP33ramvaspu:1319": " paramapuruṣayāthātmyajñānapūrvakatadupāsanādivihitakarmānuṣṭhāyinas tatprasādāt tatprāptiparyantāni sukhāny abhayaṃ ca yathādhikāraṃ bhavanti",
    "GSP33ramvaspu:1320": " tajjñānapūrvakaṃ tadupāsanādivihitaṃ karmākurvato ninditāni ca kurvatas tannigrahād eva tadaprāptipūrvakāparimitaduḥkhāni bhayaṃ ca bhavanti",
    "GSP33ramvaspu:1321": " yathoktaṃ bhagavatā",
    "GSP33ramvaspu:1322": " niyataṃ kuru karma tvaṃ karma jyāyo hy akarmaṇaḥ /",
    "GSP33ramvaspu:1323": " ityādinā kṛtsnaṃ karma jñānapūrvakam anuṣṭheyaṃ vidhāya",
    "GSP33ramvaspu:1324": " mayi sarvāṇi karmāṇi saṃnyasya",
    "GSP33ramvaspu:1325": " iti sarvasya karmaṇaḥ svārādhanatām ātmanāṃ svaniyāmyatāṃ ca pratipādya",
    "GSP33ramvaspu:1326": " ye me matam idaṃ nityam anutiṣṭhanti mānavāḥ /",
    "GSP33ramvaspu:1327": " śraddhāvanto 'nasūyanto mucyante te 'pi karmabhiḥ //",
    "GSP33ramvaspu:1328": " ye tv etadabhyasūyanto nānutiṣṭhanti me matam /",
    "GSP33ramvaspu:1329": " sarvajñānavimūḍhāṃs tān viddhi naṣṭān acetasaḥ //",
    "GSP33ramvaspu:1330": " iti svājñānuvartinaḥ praśasya viparītān vinindya punar api svājñānupālanam akurvatām āsur aprakṛtyantarbhāvam abhidhāyādhamā gatiś coktā",
    "GSP33ramvaspu:1331": " tān ahaṃ dviṣataḥ krūrān saṃsāreṣu narādhamān /",
    "GSP33ramvaspu:1332": " kṣipāmy ajasram aśubhān āsurīṣv eva yoniṣu //",
    "GSP33ramvaspu:1333": " āsurīṃ yonim āpannā mūḍhā janmani janmani /",
    "GSP33ramvaspu:1334": " mām aprāpyaiva kaunteya tato yānty adhamāṃ gatim // iti /",
    "GSP33ramvaspu:1335": " sarvakarmāṇy api sadā kurvāṇo madvypāśrayaḥ /",
    "GSP33ramvaspu:1336": " matprasādād avāpnoti śāśvataṃ padam avyayam //",
    "GSP33ramvaspu:1337": " iti ca svājñānuvartināṃ śāśvataṃ padaṃ coktam /",
    "GSP33ramvaspu:1338": " aśrutavedāntānāṃ karmaṇy aśraddhā mā bhūd iti devatādhikaraṇe 'tivādāḥ kṛtāḥ karmamātre yathā śraddhā syād iti sarvam ekaśāstram iti vedavitsiddhāntaḥ",
    "GSP33ramvaspu:1339": " tasyaitasya parasya brahmaṇo",
    "GSP33ramvaspu:1340": " nārāyaṇasyāparicchedyajñānānandāmalatvasvarūpavajjñānaśaktibalāiśvaryavīryatejaḥprabhṛtyanavadhikātiśayāsaṃkhyeyakalyāṇaguṇavatsvasaṃkalpapravartyasvetarasamastacidacidvastujātavatsvābhimatasvānurūpaikarūpadivyarūpataducitaniratiśayakalyāṇavividhānaṃtabhūṣaṇasvaśaktisadṛśāparimitānantāścaryanānāvidhāyudhasvābhimatānurūpasvarūpaguṇavibhavāiśvaryaśīlādyanavadhikamahimamahisīsvānurūpakalyāṇajñānakriyādyaparimeyaguṇānantaparijanaparicchedasvocitanikhilabhogyabhogopakaraṇādyanantamahāvibhavāvāṅmanasagocarasvarūpasvabhāvadivyasthānādinityatāniravadyatāgocarāś",
    "GSP33ramvaspu:1341": " ca sahasraśaḥ śrutayaḥ santi /",
    "GSP33ramvaspu:1342": " vedāham etaṃ puruṣaṃ mahāntam ādityavarṇaṃ tamasaḥ parastāt /",
    "GSP33ramvaspu:1343": " ya eṣo 'ntarāditye hiraṇmayaḥ puruṣaḥ /",
    "GSP33ramvaspu:1344": " tasya yathā kapyāsaṃ puṇḍarīkam evam akṣiṇī /",
    "GSP33ramvaspu:1345": " ya eṣo 'ntarhṛdaya ākāśas tasminn ayaṃ puruṣo manomayo 'mṛto hiraṇmayaḥ manomaya",
    "GSP33ramvaspu:1346": " iti manasaiva viśuddhena gṛhyata ityarthaḥ sarve nimeṣā jajñire vidyutaḥ puruṣād",
    "GSP33ramvaspu:1347": " adhi vidyudvarṇāt puruṣād ityarthaḥ nīlatoyadamadhyasthā vidyullekheva bhāsvarā madhyasthanīlatoyadā",
    "GSP33ramvaspu:1348": " vidyullekheva seyaṃ daharapuṇḍarīkamadhyasthākāśavartinī vahnirśikhā svāntarnihitanīlatoyadābhaparamātmasvarūpā",
    "GSP33ramvaspu:1349": " avāntarnihitanīlatoyadā visyud ivābhātītyarthaḥ /",
    "GSP33ramvaspu:1350": " manomayaḥ prāṇaśarīro bhārūpaḥ /",
    "GSP33ramvaspu:1351": " satyakāmaḥ satyasaṃkalpaḥ /",
    "GSP33ramvaspu:1352": " ākāśātmā sarvakāmā sarvakāmaḥ sarvagandhaḥ sarvarasaḥ sarvam idam abhyātto 'vākyānādaraḥ /",
    "GSP33ramvaspu:1353": " māhārajanaṃ vāsa ityādyāḥ /",
    "GSP33ramvaspu:1354": " asyeśānā jagato viṣṇupatnī /",
    "GSP33ramvaspu:1355": " hrīś ca te lakṣmīś ca patnyau /",
    "GSP33ramvaspu:1356": " tadviṣṇoḥ paramaṃ padaṃ sadā paśyanti sūrayaḥ /",
    "GSP33ramvaspu:1357": " kṣayantam asya rajasaḥ parāke /",
    "GSP33ramvaspu:1358": " yad ekam avyaktam anantarūpaṃ viśvaṃ purāṇaṃ tamasaḥ parastāt /",
    "GSP33ramvaspu:1359": " yo veda nihitaṃ guhāyāṃ parame vyoman /",
    "GSP33ramvaspu:1360": " yo 'syādhyakṣaḥ parame vyoman /",
    "GSP33ramvaspu:1361": " tad eva tad u bhavyamā",
    "GSP33ramvaspu:1362": " idaṃ tadakṣare parame vyoman nityādiśrutiśataniścito 'yam arthaḥ / (128)",
    "GSP33ramvaspu:1363": " tadviṣṇoḥ paramaṃ padam iti viṣṇoḥ parasya brahmaṇaḥ paraṃ padaṃ sadā paśyanti sūraya iti vacanāt sarvakāladarśanavantaḥ paripūrṇajñānāḥ kecana santīti vijñāyate /",
    "GSP33ramvaspu:1364": " ye sūrayas te sadā paśyantīti vacanavyaktiḥ,",
    "GSP33ramvaspu:1365": " ye sadā paśyanti te sūraya iti vā /",
    "GSP33ramvaspu:1366": " ubhayapakṣe 'py anekavidhānaṃ na saṃbhavatīti cet / na /",
    "GSP33ramvaspu:1367": " aprāptatvāt sarvasya sarvaviśiṣṭaṃ paramasthānaṃ vidhīyate /",
    "GSP33ramvaspu:1368": " yathoktaṃ tadguṇās te vidhīyerann avibhāgād vidhānārthe na ced anyena śiṣṭā iti /",
    "GSP33ramvaspu:1369": " yathā yadāgneyo 'ṣṭākapāla ityādikarmavidhau karmaṇo guṇānāṃ cāprāptatvena sarvaguṇaviśiṣṭaṃ",
    "GSP33ramvaspu:1370": " karma vidhīyate tathātrāpi sūribhiḥ sadā dṛśyatvena viṣṇoḥ paramasthānam aprāptaṃ",
    "GSP33ramvaspu:1371": " pratipādayatīti na kaścid virodhaḥ /",
    "GSP33ramvaspu:1372": " karaṇamantrāḥ kriyamāṇānuvādinaḥ stotraśastrarūpā japādiṣu viniyuktāś ca prakaraṇapathitāś",
    "GSP33ramvaspu:1373": " cāprakaraṇapathitāś ca svārthaṃ sarvaṃ yathāvasthitam evāprāptam aviruddhaṃ brāhmaṇavad",
    "GSP33ramvaspu:1374": " bodhayantīti hi vaidikāḥ /",
    "GSP33ramvaspu:1375": " pragītamantrasādhyaguṇaguṇiabhimānaṃ stotram /",
    "GSP33ramvaspu:1376": " apragītamantrasādhyaguṇaguṇiniṣṭhaguṇābhidhānaṃ śastram /",
    "GSP33ramvaspu:1377": " niyuktārthaprakāśanāṃ ca devatādiṣv aprāptāviruddhaguṇaviśeṣaprtipādanaṃ viniyogānuguṇam eva /",
    "GSP33ramvaspu:1378": " neyaṃ śrutir muktajanaviṣayā /",
    "GSP33ramvaspu:1379": " teśāṃ sadādarśanānupapatteḥ /",
    "GSP33ramvaspu:1380": " na+pi muktapravāhaviṣayā /",
    "GSP33ramvaspu:1381": " sadā paśyantīty ekaikakartṛkaviṣayatayā pratīteḥ śrutibhaṅgaprasaṅgāt /",
    "GSP33ramvaspu:1382": " mantrārthavādagatā hy arthāḥ kāryaparatve 'pi siddhyantītyuktam /",
    "GSP33ramvaspu:1383": " kiṃ punaḥ siddhavastuny eva tātparye vyutpattisiddha iti sarvam upapannam /",
    "GSP33ramvaspu:1384": " nanu cātra tadviṣṇoḥ paramaṃ padam iti parasvarūpam eva paramapadaśabdenābhidhīyate /",
    "GSP33ramvaspu:1385": " samastaheyarahitaṃ viṣṇvākhyaṃ paraṃ padam ityādiṣv avyatirekadarśanāt /",
    "GSP33ramvaspu:1386": " naivam /",
    "GSP33ramvaspu:1387": " kṣayantam asya rajataḥ parāke,",
    "GSP33ramvaspu:1388": " tadakṣare parame vyoman,",
    "GSP33ramvaspu:1389": " yo asyādhyākṣaḥ parame vyoman,",
    "GSP33ramvaspu:1390": " yo veda nihitaṃ guhāyāṃ parame vyoman nityādiṣu paramasthānasyaiva darśanam /",
    "GSP33ramvaspu:1391": " tadviṣṇoḥ paramaṃ padam iti vyatirekanirdeśāc ca /",
    "GSP33ramvaspu:1392": " viṣṇvākhyaṃ paramaṃ padam iti viśeṣaṇād anyad api paramaṃ padaṃ vidyata iti ca tenaiva jñāyate /",
    "GSP33ramvaspu:1393": " tad idaṃ parasthānaṃ sūribhiḥ sadādṛśyatvena pratipādyate / (129)",
    "GSP33ramvaspu:1394": " etaduktaṃ bhavati kvacitparasthānaṃ paramapadaśabdena pratipādyate,",
    "GSP33ramvaspu:1395": " kvacitprakṛtiviyuktātmasvarūpaṃ,",
    "GSP33ramvaspu:1396": " kvacidbhagavatsvarūpam /",
    "GSP33ramvaspu:1397": " tadviṣṇoḥ paramaṃ padaṃ sadā paśyanti sūraya iti parasthānam /",
    "GSP33ramvaspu:1398": " sargasthityantakāleṣu trividhaiva pravartate /",
    "GSP33ramvaspu:1399": " guṇapravṛttyā paramaṃ padaṃ tasyāguṇaṃ mahat //",
    "GSP33ramvaspu:1400": " ityatra prakṛtiviyuktātmasvarūpam /",
    "GSP33ramvaspu:1401": " samastaheyarahitaṃ viṣṇvākhyaṃ paramaṃ padam /",
    "GSP33ramvaspu:1402": " ityatra bhagavatsvarūpam /",
    "GSP33ramvaspu:1403": " trīṇy apy etāni paramaprāptatvena paramapadaśabdena pratipādyante /",
    "GSP33ramvaspu:1404": " kathaṃ trayāṇāṃ paramaprāpyatvam iti cet /",
    "GSP33ramvaspu:1405": " bhagavatsvarūpaṃ paramaprāpyatvād eva paramaṃ padam /",
    "GSP33ramvaspu:1406": " itarayor api bhagavatprāptigarbhatvād eva paramapadatvam /",
    "GSP33ramvaspu:1407": " sarvakarmabandhavinirmuktātmasvarūpāvāptir bhagavatprāptigarbhā /",
    "GSP33ramvaspu:1408": " ta ime satyāḥ kāmā anṛtāpidhānā iti bhagavato guṇagaṇasya tirodhāyakatvenānṛtaśabdena svakarmaṇaḥ pratipādanam / (130)",
    "GSP33ramvaspu:1409": " anṛtarūpatirodhānaṃ kṣetrajñakarmeti katham avagamyata iti cet /",
    "GSP33ramvaspu:1410": " avidyā karmasaṃjñānyā tṛtīyā śaktir iṣyate /",
    "GSP33ramvaspu:1411": " yathā kṣetrajñaśaktiḥ sā veṣṭitā nṛpa sarvagā //",
    "GSP33ramvaspu:1412": " saṃsāratāpān akhilān avāpnoty atisaṃtatān /",
    "GSP33ramvaspu:1413": " tayā tirohitatvāc ca",
    "GSP33ramvaspu:1414": " ityādivacanāt / (131)",
    "GSP33ramvaspu:1415": " parasthānaprāptir api bhagavatprāptigarbhaiveti suvyaktam /",
    "GSP33ramvaspu:1416": " kṣayantam asya rajasaḥ parāka iti rajataḥśabdena triguṇātmikā prakṛtir ucyate kevalasya rajaso 'navasthānāt /",
    "GSP33ramvaspu:1417": " imāṃ triguṇātmikāṃ prakṛtim atikramya sthite sthāne kṣayantam vasantam ityarthaḥ /",
    "GSP33ramvaspu:1418": " anena triguṇātmakāt kṣetrajñasya bhogyabhūtād vastunaḥ parastād viṣṇor vāsasthānam iti gamyate /",
    "GSP33ramvaspu:1419": " vedāham etaṃ",
    "GSP33ramvaspu:1420": " puruṣaṃ mahāntam ādityavarṇaṃ tamasaḥ parastād ityatrāpi tamaḥśabdena saiva prakṛtir ucyate /",
    "GSP33ramvaspu:1421": " kevalasya tamaso 'navasthānād eva /",
    "GSP33ramvaspu:1422": " rajasaḥ parāke kṣayantam ityanenaikavākyatvāt tamasaḥ parastād vasantaṃ mahāntam ādityavarṇaṃ puruṣam ahaṃ vedety ayam artho 'vagamyate /",
    "GSP33ramvaspu:1423": " satyaṃ jñānam anantaṃ brahma /",
    "GSP33ramvaspu:1424": " yo veda nihitaṃ guhāyāṃ parame vyoman /",
    "GSP33ramvaspu:1425": " tadakṣare parame vyomann iti tatsthānam avikārarūpaṃ paramavyomaśabdābhidheyam iti ca gamyate /",
    "GSP33ramvaspu:1426": " akṣare parame vyoman nityasya sthānasyākṣaratvaśravaṇāt kṣararūpādityamaṇḍalādayo na paramavyomaśabdābhidheyāḥ /",
    "GSP33ramvaspu:1427": " yatra pūrve sādhyāḥ santi devāḥ,",
    "GSP33ramvaspu:1428": " yatra rṣayaḥ prathamajā ye purāṇā ityādiṣu ca ta eva sūraya ity avagamyate /",
    "GSP33ramvaspu:1429": " tadviprāso vipanyavo jāgṛvāṃsaḥ samindhate viṣṇor yatparaṃ padam ityatrāpi viprāso medhāvinaḥ,",
    "GSP33ramvaspu:1430": " vipanyavaḥ stutiśīlāḥ,",
    "GSP33ramvaspu:1431": " jāgṛvāṃsaḥ askhalitajñānās ta evāskhalitajñānās tadviṣṇoḥ paramaṃ padaṃ sadā stuvantaḥ samindhata ityarthaḥ / (132)",
    "GSP33ramvaspu:1432": " eteṣāṃ parijanasthānādīnāṃ sad eva somyedam agra āsīd ityatra jñānabalāiśvaryādikalyāṇaguṇagaṇavatparabrahmasvarūpāntarbhūtatvāt",
    "GSP33ramvaspu:1433": " sad evaikam evādvitīyam iti brahmāntarbhāvo 'vagamyate /",
    "GSP33ramvaspu:1434": " eṣām api kalyāṇaguṇaikadeśatvād eva sad eva somyedam agra āsīd ity atredam iti śabdasya",
    "GSP33ramvaspu:1435": " karmavaśyabhoktṛvargamiśratadbhogyabhūtaprapañcaviṣayatvāc ca sadā paśyanti sūraya",
    "GSP33ramvaspu:1436": " iti sadādarśitvena ca teṣāṃ karmavaśyānantarbhāvāt /",
    "GSP33ramvaspu:1437": " apahatapāpmetyādy apipāsa ityantena salīlopakaraṇabhūtatriguṇaprakṛtiprākṛtatatsaṃsṛṣṭapuruṣagataṃ",
    "GSP33ramvaspu:1438": " heyasvabhāvaṃ sarvaṃ pratiṣidhya satyakāma ityanena svabhogyabhogopakaraṇajātasya",
    "GSP33ramvaspu:1439": " sarvasya satyatā pratipāditā /",
    "GSP33ramvaspu:1440": " asatyāḥ kāmā yasyāsau satyakāmaḥ /",
    "GSP33ramvaspu:1441": " kāmyanta iti kāmāḥ /",
    "GSP33ramvaspu:1442": " tena pareṇa brahmaṇā svabhogyatadupakaraṇādayaḥ svābhimatā ye kāmyante te satyāḥ nityā ityarthaḥ /",
    "GSP33ramvaspu:1443": " anyasya līlopakaraṇasyāpi vastunaḥ pramāṇasaṃbandhayogyatve saty api vikārāspadatvenāsthiratvād tadviparītaṃ sthiratvam eṣāṃ satyapadenocyate",
    "GSP33ramvaspu:1444": " satyasaṃkalpa ityeteṣu bhogyatadupakaraṇādiṣu nityeṣu niratiśayeṣv ananteṣu satsvapyapūrvāṇām aparimitānām arthānām api saṃkalpamātreṇa siddhiṃ vadati /",
    "GSP33ramvaspu:1445": " eṣāṃ ca bhogopakaraṇānāṃ līlopakaraṇānāṃ cetanānām acetanānāṃ sthirāṇām asthirāṇām ca tatsaṃkalpāyattasvarūpasthitipravṛttibhedādi sarvaṃ vāti satyasaṃkalpa iti / (133)",
    "GSP33ramvaspu:1446": " itihāsapurāṇayor vedopabṛṃhaṇayoś cāyam artha ucyate",
    "GSP33ramvaspu:1447": " tau te medhāvinau dṛṣṭvā vedeṣu pariniṣṭhitau /",
    "GSP33ramvaspu:1448": " vedopabṛṃhaṇārthāya tāv agrāhayata prabhuḥ //",
    "GSP33ramvaspu:1449": " iti vedopabṛṃhaṇatayā prārabdhe śrīmadrāmāyaṇe",
    "GSP33ramvaspu:1450": " vyaktam eṣa mahāyogī paramātmā sanātanaḥ /",
    "GSP33ramvaspu:1451": " anādimadhyanidhano mahataḥ paramo mahān //",
    "GSP33ramvaspu:1452": " tamasaḥ paramo dhātā śaṅkhacakragadādharaḥ /",
    "GSP33ramvaspu:1453": " śrīvatsavakṣā nityaśrīr ajayyaḥ śāśvato dhruvaḥ //",
    "GSP33ramvaspu:1454": " śārā nānāvidhāś cāpi dhanur āyatavigraham /",
    "GSP33ramvaspu:1455": " anvagacchanta kākutsthaṃ sarve puruṣavigrahāḥ //",
    "GSP33ramvaspu:1456": " viveśa vaiṣṇavaṃ tejaḥ saśarīraḥ sahānugaḥ //",
    "GSP33ramvaspu:1457": " śrīmadvaiṣṇavapurāṇe",
    "GSP33ramvaspu:1458": " samastāḥ śaktayaś caitā nṛpa yatra pratiṣṭhitāḥ /",
    "GSP33ramvaspu:1459": " tadviśvairūpyaṃ rūpam antyaddharer mahat //",
    "GSP33ramvaspu:1460": " mūrtaṃ brahma mahābhāga sarvabrahmamayo hariḥ //",
    "GSP33ramvaspu:1461": " nityaivaiṣā jaganmātā viṣṇoḥ śrīr anapāyinī /",
    "GSP33ramvaspu:1462": " yathā sarvagato viṣṇus tathaiveyaṃ dvijottama //",
    "GSP33ramvaspu:1463": " devatve devadeheyaṃ manuṣyatve ca mānuṣī /",
    "GSP33ramvaspu:1464": " viṣṇor dehānurūpāṃ vai karoty eṣātmanas tanum //",
    "GSP33ramvaspu:1465": " ekāntinaḥ sadā brahmadhyāyino yogino hi ye /",
    "GSP33ramvaspu:1466": " teṣāṃ tatparaṃ sthānaṃ yad vai paśyanti sūrayaḥ //",
    "GSP33ramvaspu:1467": " kalāmuhūrtādimayaś ca kālo na yadvibhūteḥ pariṇāmahetuḥ //",
    "GSP33ramvaspu:1468": " mahābhārate ca",
    "GSP33ramvaspu:1469": " divyaṃ sthānam ajaraṃ cāprameyaṃ durvijñeya,",
    "GSP33ramvaspu:1470": " cāgamair gamyamādyam /",
    "GSP33ramvaspu:1471": " gaccha prabho rakṣa cāsmān prapannān kalpe kalpe jāyamānaḥ svamūrtyā //",
    "GSP33ramvaspu:1472": " kālaḥ sa pacate tatra na kālas tatra vai prabhuḥ /",
    "GSP33ramvaspu:1473": " iti / parasya brahmaṇo rūpavattvaṃ sūtrakāraś ca vadati antas taddharmopadeśād iti (134)",
    "GSP33ramvaspu:1474": " yo 'sāv ādityamaṇḍalāntarvartī taptakārtasvaragirivaraprabhaḥ sahasrāṃśuśatasahasrakiraṇo",
    "GSP33ramvaspu:1475": " gambhīrāmbhaḥsamudbhūtasumṛṣṭanālavikaravikasitapuṇḍarīkadalāmalāyatekṣaṇaḥ subhrūlalāṭaḥ",
    "GSP33ramvaspu:1476": " sunāsaḥ susmitādharavidrumaḥ surucirakomalagaṇḍaḥ kambugrīvaḥ samunnatāṃsavilambicārurūpadivyakarṇakisalayaḥ",
    "GSP33ramvaspu:1477": " pīnavṛttāyatabhujaś cārutarātamrakaratalānuraktāṅgulībhir alaṃkṛtas tanumadhyo viśālavakṣaḥsthalaḥ",
    "GSP33ramvaspu:1478": " samavibhaktasarvāṅgo 'nirdeśyadivyarūpasaṃhananaḥ snigdhavarṇaḥ prabuddhapuṇḍarīkacārucaraṇayugalaḥ",
    "GSP33ramvaspu:1479": " svānurūpapītāmbaradho 'malakirīṭakuṇḍalahārakaustubhakeyūrakaṭakanūpurodarabandhanādyaparimitāścaryānantadivyabhūṣaṇaḥ",
    "GSP33ramvaspu:1480": " śaṅkhacakragadāsiśrīvatsavanamālālaṅkṛto 'navadhikātiśayasaundaryāhṛtāśeṣamanodṛṣṭivṛttir",
    "GSP33ramvaspu:1481": " lāvaṇyāmṛtapūritāśeṣacarācarabhūtajāto 'tyadbhutācintyanityayauvanaḥ puṣpahāsasukumāraḥ",
    "GSP33ramvaspu:1482": " puṇyagandhavāsitānantadigantarālas trailokyākramaṇapravṛttagambhīrabhāvaḥ karuṇānurāgamadhuralocanāvalokitāśritavargaḥ",
    "GSP33ramvaspu:1483": " puruṣavaro darīdṛśyate /",
    "GSP33ramvaspu:1484": " sa ca nikhilajagadudayavibhavalayalīlo nirastasamastaheyaḥ samastakalyāṇaguṇagaṇanidhiḥ svetarasamastavastuvilakṣaṇaḥ paramātmā paraṃ brahma nārāyaṇa ity avagamyate /",
    "GSP33ramvaspu:1485": " taddharmopadeśāt sa eṣa sarveṣāṃ lokānām īṣṭe sarveṣāṃ kāmānām sa eṣa sarvebhyaḥ pāpabhya udita ityādidarśanāt /",
    "GSP33ramvaspu:1486": " tasyaite guṇāḥ sarvasya vaśī sarvasyeśānaḥ apahatapāpmā vijara ityādi satyasaṃkalpa ityantam viśvataḥ paramaṃ nityaṃ viśvaṃ nārāyaṇaṃ harim",
    "GSP33ramvaspu:1487": " patiṃ viśvasyātmeśvaram ityādivākyapratipāditāḥ / (135)",
    "GSP33ramvaspu:1488": " vākyakāraiś caitatsarvaṃ suspaṣṭam āha hiraṇyamayaḥ puruṣo dṛśyata iti prājñaḥ sarvāntaraḥ syāl lokakāmeśopadeśāt tathodayāt pāpmanām ityādinā",
    "GSP33ramvaspu:1489": " tasya ca rūpasyānityatādi vākyakāreṇaiva pratiṣiddham syāt tadrūpaṃ kṛtakam anugrahārthaṃ",
    "GSP33ramvaspu:1490": " taccetanānām aiśvaryād ity upāsitur anugrahārthaḥ paramapuruṣasya rūpasaṃgraha iti pūrvapakṣaṃ kṛtvā,",
    "GSP33ramvaspu:1491": " rūpaṃ vātīndriyam antaḥkaraṇapratyakṣaṃ tannirdeśād iti /",
    "GSP33ramvaspu:1492": " yathā jñānādayaḥ parasya brahmaṇaḥ svarūpatayā nirdeśāt svarūpabhūtaguṇās tathedam api rūpaṃ śrutyā svarūpatayā nirdeśāt svarūpabhūtam ityarthaḥ",
    "GSP33ramvaspu:1493": " bhāṣyakāreṇaitad vyākhyātam añjasaiva viśvasṛjo rūpaṃ tat tu na cakṣuṣā grāhyaṃ manasā tv akaluṣeṇa sādhanāntaravatā gṛhyate,",
    "GSP33ramvaspu:1494": " na cakṣuṣā gṛhyate nāpi vācā manasā tu viśuddheneti śruteḥ,",
    "GSP33ramvaspu:1495": " na hy rūpāyā devatāyā rūpam upadiśyate,",
    "GSP33ramvaspu:1496": " yathābhūtavādi hi śāstram,",
    "GSP33ramvaspu:1497": " mahārajanaṃ vāsaḥ vedāham etaṃ puruṣaṃ mahāntam ādityavarṇaṃ tamasaḥ parastād iti prakaraṇāntaranirdeśāc ca sākṣiṇa ityādinā hiraṇyamaya iti rūpasāmānyāc candramukhavat,",
    "GSP33ramvaspu:1498": " na mayaḍ atra vikāram ādāya prayujyate,",
    "GSP33ramvaspu:1499": " anārabhyatvād ātmana iti /",
    "GSP33ramvaspu:1500": " yathā jñānādikalyāṇaguṇagaṇānantaryanirdeśād aparimitakalyāṇaguṇagaṇaviśiṣṭaṃ paraṃ",
    "GSP33ramvaspu:1501": " brahmety avagamyata evam ādityavarṇaṃ puruṣam ityādinirdeśāt svābhimatasvānurūpakalyāṇatamarūpaḥ",
    "GSP33ramvaspu:1502": " parabrahmabhūtaḥ puruṣottamo nārāyaṇa iti jñāyate /",
    "GSP33ramvaspu:1503": " tathāsyeśanā jagato viṣṇupatnī hrīś ca te lakṣmīś ca patnyau sadā paśyanti sūrayaḥ",
    "GSP33ramvaspu:1504": " tamasaḥ parastāt kṣayantam asya rajasaḥ parāka ityādinā patnīparijanasthānādīnāṃ",
    "GSP33ramvaspu:1505": " nirdeśād eva tathaiva santīty avagamyate /",
    "GSP33ramvaspu:1506": " yathāha bhāṣyakāra yathābhūtavādi hi śāstram iti / (136)",
    "GSP33ramvaspu:1507": " etaduktaṃ bhavati yathā satyaṃ jñānaṃ anantaṃ brahmeti nirdeśāt paramātmasvarūpaṃ",
    "GSP33ramvaspu:1508": " samastaheyapratyanīkānavadhikānantaikatānatayāparicchedyatayā ca sakaletaravilakṣaṇaṃ",
    "GSP33ramvaspu:1509": " tathā yaḥ sarvajñaḥ sarvavit parāsya śaktir vividhaiva śrūyate svābhāvikī jñānabalakriyā",
    "GSP33ramvaspu:1510": " ca tam eva bhāntam anubhāti sarvaṃ tasya bhāsā sarvam idaṃ vibhātītyādinirdeśān niratiśayāsaṃkhyeyāś",
    "GSP33ramvaspu:1511": " ca guṇāḥ sakaletaravilakṣaṇāḥ /",
    "GSP33ramvaspu:1512": " tathādityavarṇam ityādinirdeśād rūpaparijanasthānādayaś ca sakaletaravilakṣaṇāḥ svāsādhāraṇā anirdeśyasvarūpasvabhāvā iti / (137)",
    "GSP33ramvaspu:1513": " vedāḥ pramāṇaṃ ced vidhyarthavādamantragataṃ sarvam apūrvam aviruddham arthajātaṃ yathāvasthitam eva bodhayanti /",
    "GSP33ramvaspu:1514": " prāmāṇyaṃ ca vedānām autpattikas tu śabdasyārthena saṃbandha ityuktam /",
    "GSP33ramvaspu:1515": " yathāgnijalādīnām auṣṇyādiśaktiyogaḥ svābhāvikaḥ,",
    "GSP33ramvaspu:1516": " yathā ca cakṣurādīnām indriyāṇāṃ buddhiviśeṣajanaśaktiḥ svābhāvikī tathā śabdasyāpi bodhanaśaktiḥ svābhāvikī /",
    "GSP33ramvaspu:1517": " na ca hastaceṣṭādivat saṃketamūlaṃ śabdasya bodhakatvam iti vaktuṃ śakyam /",
    "GSP33ramvaspu:1518": " anādyanusaṃdhānāvicchede 'pi saṃketayitṛpuruṣājñānāt /",
    "GSP33ramvaspu:1519": " yāni saṃketamūlāni tāni sarvāṇi sākṣād vā paraṃparayā vā jñāyante /",
    "GSP33ramvaspu:1520": " na ca devadattādiśabdavat kalpayituṃ yuktam /",
    "GSP33ramvaspu:1521": " teṣu ca sākṣād vā paraṃparayā vā saṃketo jñāyate /",
    "GSP33ramvaspu:1522": " gavādiśabdānāṃ tv anādyanusaṃdhānāvicchede 'pi saṃketājñānād eva bodhakatvaśaktiḥ svābhāvikī /",
    "GSP33ramvaspu:1523": " ato 'gnyādīnāṃ dāhakatvādiśaktivad indriyāṇāṃ bodhakatvaśaktivac ca śabdasyāpi bodhakatvaśaktir āśrayaṇīyā // (138)",
    "GSP33ramvaspu:1524": " nanu cen indriyavac chabdasyāpi bodhakatvaṃ svābhāvikaṃ saṃbandhagrahaṇaṃ bodhakatvāya kim ity apekṣate,",
    "GSP33ramvaspu:1525": " liṅgādivad iti ucyate yathā jñātasaṃbandhaniyamaṃ dhūmādyagnyādivijñānajanakaṃ tathā jñātasaṃbandhaniyamaḥ śabdo 'py arthaviśeṣabuddhijanakaḥ",
    "GSP33ramvaspu:1526": " evaṃ tarhi śabdo 'py arthaviśeṣasya liṅgam ity anumānaṃ syāt naivam /",
    "GSP33ramvaspu:1527": " śabdārthayoḥ saṃbandho bodhyabodhkabhāva eva dhūmādīnāṃ tu saṃbandhāntara iti tasya saṃbandhasya jñānadvāreṇa buddhijanakatvam iti viśeṣaḥ /",
    "GSP33ramvaspu:1528": " evaṃ gṛhītasaṃbandhasya bodhakatvadarśanād anādyanusaṃdhānāvicchede 'pi saṃketājñānād bodhakatvaśaktir eveti niścīyate / (139)",
    "GSP33ramvaspu:1529": " evaṃ bodhakānāṃ padasaṃghātānāṃ saṃsargaviśeṣabodhakatvena vākyaśabdābhidheyānām uccāraṇakramo yatra puruṣabuddhipūrvakas te pauruṣeyāḥ śabdā ity ucyante /",
    "GSP33ramvaspu:1530": " yatra tu taduccāraṇakramaḥ pūrvapūrvoccaraṇakramajanitasaṃskārapūrvakaḥ sarvadāpauruṣeyās te ca vedā ity+ucyante /",
    "GSP33ramvaspu:1531": " etad eva vedānām apauruṣeyatvaṃ nityatvaṃ ca yatpūrvoccāraṇakramajanitasaṃskāreṇa tam eva kramaviśeṣaṃ smṛtvā tenaiva krameṇoccāryamāṇatvam",
    "GSP33ramvaspu:1532": " te cānupūrvīviśeṣeṇa saṃsthitā akṣararāśayo vedā ṛgyajuḥsāmātharvabhedabhinnā anantaśākhā vartante /",
    "GSP33ramvaspu:1533": " te ca vidhyarthavādamantrarūpā vedāḥ parabrahmabhūtanārāyaṇasvarūpaṃ tadārādhanaprakārādhitāt phalaviśeṣaṃ ca bodhayanti /",
    "GSP33ramvaspu:1534": " paramapuruṣavat tatsvarūpatadārādhanatatphalajñāpakavedākhyaśabdajātaṃ nityam eva /",
    "GSP33ramvaspu:1535": " vedānām anantatvād duravagāhatvāc ca paramapuruṣaniyuktāḥ paramarṣayaḥ kalpe kalpe",
    "GSP33ramvaspu:1536": " nikhilajagadupakārārthaṃ vedārthaṃ smṛtvā vidhyarthavādamantramūlāni dharmaśāstrāṇītihāsapurāṇāni ca cakruḥ /",
    "GSP33ramvaspu:1537": " laukikāś ca śabdā vedarāśer uddhṛtyaiva tattadarthaviśeṣanāmatayā pūrvavat prayuktāḥ pāraṃparyeṇa prayujyante /",
    "GSP33ramvaspu:1538": " nanu ca vaidika eva sarve vācakāḥ śabdāś cec chandasyaivaṃ bhāṣāyām evam iti lakṣaṇabhedaḥ katham upapadyate /",
    "GSP33ramvaspu:1539": " ucyate teṣām eva śabdānāṃ tasyām evānupūrvyāṃ vartamānāṃ tathaiva prayogaḥ /",
    "GSP33ramvaspu:1540": " anyatra prayujyamānānām anyatheti na kaścid doṣaḥ / (140)",
    "GSP33ramvaspu:1541": " evam itihāsapurāṇadharmaśāstropabṛṃhitasāṅgavedavedyaḥ parabrahmabhūto nārāyaṇo nikhilaheyapratyanīkaḥ",
    "GSP33ramvaspu:1542": " sakaletaravilakṣaṇo 'paricchinnajñānānandaikasvarūpaḥ svābhāvikānavadhikātiśayāsaṃkhyeyakalyāṇaguṇagaṇākaraḥ",
    "GSP33ramvaspu:1543": " svasaṃkalpānuvidhāyisvarūpasthitipravṛttibhedacidacidvastujāto 'paricchedyasvarūpasvabhāvānantamahāvibhūtir",
    "GSP33ramvaspu:1544": " nānāvidhānantacetanācetanātmakaprapañcalīlopakaraṇa iti pratipāditam /",
    "GSP33ramvaspu:1545": " sarvaṃ khalv idaṃ brahma aitadātmyam idaṃ sarvaṃ tat tvam asi śvetaketo",
    "GSP33ramvaspu:1546": " enam eke vadanty agniṃ maruto 'nyo prajāpatim /",
    "GSP33ramvaspu:1547": " indram eke pare prāṇam apare brahma śāśvatam //",
    "GSP33ramvaspu:1548": " jyotīṃṣi śuklāni ca yāni loke trayo lokā lokapālās trayī ca /",
    "GSP33ramvaspu:1549": " trayo 'gnayaś cāhutayaś ca pañca sarve deva devakīputra eva //",
    "GSP33ramvaspu:1550": " tvaṃ yajñas tvaṃ vaṣaṭkāras tvam oṃkāraḥ paraṃtapaḥ /",
    "GSP33ramvaspu:1551": " ṛtudhāmā vasuḥ pūrvo vasūnāṃ tvaṃ prajāpatiḥ //",
    "GSP33ramvaspu:1552": " jagatsarvaṃ śarīraṃ te sthairyaṃ te vasudhātalam /",
    "GSP33ramvaspu:1553": " agniḥ kopaḥ prasādas te somaḥ śrīvatsalakṣaṇaḥ //",
    "GSP33ramvaspu:1554": " jyotīṃṣi viṣṇur bhuvanāni viṣṇur vanāni viṣṇur girayo diśaś ca /",
    "GSP33ramvaspu:1555": " nadyaḥ samudrāś ca sa eva sarvaṃ yad asti yan nāsti ca vipravarya //",
    "GSP33ramvaspu:1556": " ityādisāmānādhikaraṇyaprayogeṣu sarvaiḥ śabdaiḥ sarvaśarīratayā sarvaprakāraṃ brahmaivābhidhīyata iti coktam /",
    "GSP33ramvaspu:1557": " satyasaṃkalapaṃ paraṃ brahma svayam eva bahuprakāraṃ syām iti saṃkalpyācitsamaṣṭirūpamahābhūtasūkṣmavastu",
    "GSP33ramvaspu:1558": " bhoktṛvargasamūhaṃ ca svasmin pralīnaṃ svayam eva vibhajya tasmād bhūtasūkṣmād vāstuno",
    "GSP33ramvaspu:1559": " mahābhūtāni sṛṣṭvā teṣu ca bhoktṛvargātmatayā praveśya taiścid adhiṣṭhitair mahābhūtair",
    "GSP33ramvaspu:1560": " anyonyasaṃsṛṣṭaiḥ kṛtsnaṃ jagad vidhāya svayam api sarvasyātmatayā praviśya paramātmatvenāvasthitaṃ",
    "GSP33ramvaspu:1561": " sarvaśarīraṃ bahuprakāram avatiṣṭhate /",
    "GSP33ramvaspu:1562": " yad idaṃ mahābhūtasūkṣmaṃ vastu tad eva prakṛtiśabdenābhidhīyate /",
    "GSP33ramvaspu:1563": " bhoktṛvargasamūha eva puruṣaśabdena cocyate /",
    "GSP33ramvaspu:1564": " tau ca prakṛtipuruṣau paramātmaśarīratayā paramātmaprakārabhūtau /",
    "GSP33ramvaspu:1565": " tatprakāraḥ paramātmaiva prakṛtipuruṣaśabdābhideyaḥ /",
    "GSP33ramvaspu:1566": " so 'kāmayata bahu syāṃ prajāyeyeti tatsṛṣṭvā tad evānupraviśat tad anupraviśya sac",
    "GSP33ramvaspu:1567": " ca tyac cābhavan niruktaṃ cāniruktaṃ ca nilayanaṃ cānilayanaṃ ca vijñānaṃ cāvijñānaṃ",
    "GSP33ramvaspu:1568": " ca satyaṃ cānṛtaṃ ca satyam abhavad iti pūrvoktaṃ sarvam anayaiva śrutyā vyaktam / (141)",
    "GSP33ramvaspu:1569": " brahmaprāptyupāyaś ca śāstrādhigatatattvajñānapūrvakasvakarmānugṛhītabhaktiniṣṭhāsādhyānavadhikātiśayapriyaviśadatamapratyakṣatāpannānudhyānarūpaparabhaktir evetyuktam /",
    "GSP33ramvaspu:1570": " bhaktiśabdaś ca prītiviśeṣe vartate /",
    "GSP33ramvaspu:1571": " prītiś ca jñānaviśeṣa eva /",
    "GSP33ramvaspu:1572": " nanu ca sukhaṃ prītir ityanarthāntaram /",
    "GSP33ramvaspu:1573": " sukhaṃ ca jñānaviśeṣasādhyaṃ padārthāntaram iti hi laukikāḥ /",
    "GSP33ramvaspu:1574": " naivam /",
    "GSP33ramvaspu:1575": " yena jñānaviśeṣeṇa tatsādhyam ity ucyate sa eva jñānaviśeṣaḥ sukham / (142)",
    "GSP33ramvaspu:1576": " etad uktaṃ bhavati viṣayajñānāni sukhaduḥkhamadhyasādhāraṇāni /",
    "GSP33ramvaspu:1577": " tāni ca viṣayādhīnaviśeṣāṇi tathā bhavanti /",
    "GSP33ramvaspu:1578": " yena ca viṣayaviśeṣeṇa viśeṣitaṃ jñānaṃ sukhasya janakam ity abhimataṃ tadviṣayaṃ jñānam eva sukhaṃ,",
    "GSP33ramvaspu:1579": " tadatireki padārthāntaraṃ nopalabhyate /",
    "GSP33ramvaspu:1580": " tenaiva sukhitvavyavahāropapatteś ca /",
    "GSP33ramvaspu:1581": " evaṃvidhasukhasvarūpajñānasya viśeṣakatvaṃ brahmavyatiriktasya vastunaḥ sātiśayam asthiraṃ ca /",
    "GSP33ramvaspu:1582": " brahmaṇas tv anavadhikātiśayaṃ sthiraṃ ceti /",
    "GSP33ramvaspu:1583": " ānando brahmety ucyate /",
    "GSP33ramvaspu:1584": " viṣayāyattatvāj jñānasya sukhasvarūpatayā brahmaiva sukham /",
    "GSP33ramvaspu:1585": " tad idam āha raso vai saḥ rasaṃ he evāyaṃ labdhvānandī bhavatīti brahmaiva sukham iti brahma labdhvā sukhī bhavatītyarthaḥ /",
    "GSP33ramvaspu:1586": " paramapuruṣaḥ svenaiva svayam anavadhikātiśayasukhaḥ san parasyāpi sukhaṃ bhavati /",
    "GSP33ramvaspu:1587": " sukhasvarūpatvāviśeṣāt /",
    "GSP33ramvaspu:1588": " brahma yasya jñānaviṣayo bhavati sa sukhī bhavatītyarthaḥ /",
    "GSP33ramvaspu:1589": " tad evaṃ parasya brahmaṇo 'navadhikātiśayāsaṃkhyeyakalyāṇaguṇagaṇākarasya niravadyasyānantamahāvibhūter",
    "GSP33ramvaspu:1590": " anavadhikātiśayasauśīlyasaundaryavātsalyajaladheḥ sarvaśeṣitvād ātmanaḥ śeṣatvāt",
    "GSP33ramvaspu:1591": " pratibaṃdhitayānusaṃdhīyamānam anavadhikātiśayaprītiviṣayaṃ sat paraṃ brahmaivainam",
    "GSP33ramvaspu:1592": " ātmānaṃ prāpayatīti / (143)",
    "GSP33ramvaspu:1593": " nanu cātyantaśeṣataivātmano 'navadhikātiśayasukham ityuktaṃ bhavati /",
    "GSP33ramvaspu:1594": " tad etat sarvalokaviruddham /",
    "GSP33ramvaspu:1595": " tathā hi sarveṣām eva cetanānāṃ svātantryam eva iṣṭatamaṃ dṛśyate,",
    "GSP33ramvaspu:1596": " pāratantryaṃ duḥkhataram / smṛtiś ca",
    "GSP33ramvaspu:1597": " sarvaṃ paravaśam duḥkhaṃ sarvam ātmavaśaṃ sukham /",
    "GSP33ramvaspu:1598": " tathā hi",
    "GSP33ramvaspu:1599": " sevā śvavṛttir ākhyātā tasmāt tāṃ parivarjayet /",
    "GSP33ramvaspu:1600": " iti / tad idam anadhigatadehātiriktātmarūpāṇāṃ śarīrātmābhimānavijṛmbhitam /",
    "GSP33ramvaspu:1601": " tathā hi śarīraṃ hi manuṣyatvādijātiguṇāśrayapiṇḍabhūtaṃ svatantraṃ pratīyate /",
    "GSP33ramvaspu:1602": " tasminn evāham iti saṃsāriṇāṃ pratītiḥ /",
    "GSP33ramvaspu:1603": " ātmābhimāno yādṛśas tadanuguṇaiva puruṣārthapratītiḥ /",
    "GSP33ramvaspu:1604": " siṃhavyāghravarāhamanuṣyayakṣarakṣaḥpiśācadevadānavastrīpuṃsavyavasthitātmābhimānānāṃ sukhāni vyavasthitāni /",
    "GSP33ramvaspu:1605": " tāni ca parasparaviruddhāni /",
    "GSP33ramvaspu:1606": " tasmād ātmābhimānānuguṇapuruṣārthavyavasthayā sarvaṃ samāhitam /",
    "GSP33ramvaspu:1607": " ātmasvarūpaṃ tu devādidehavilakṣaṇaṃ jñānaikākāram /",
    "GSP33ramvaspu:1608": " tac ca paraśeṣataikasvarūpam /",
    "GSP33ramvaspu:1609": " yathāvasthitātmābhimāne tadanuguṇaiva puruṣārthapratītiḥ /",
    "GSP33ramvaspu:1610": " ātmā jñānamayo 'mala iti smṛter jñānaikākāratā pratipannā /",
    "GSP33ramvaspu:1611": " patiṃ viśvasyetyādi śrutiguṇaiḥ paramātmaśeṣataikākāratā ca pratītā /",
    "GSP33ramvaspu:1612": " ataḥ siṃhavyāghrādiśarīrātmābhimānavat svātantryābhimāno 'pi karmakṛtaviparītātmajñānarūpo veditavyaḥ /",
    "GSP33ramvaspu:1613": " ataḥ karmakṛtam eva paramapuruṣavyatiriktaviṣayāṇāṃ sukhatvam /",
    "GSP33ramvaspu:1614": " ata eva teṣām alpatvam asthiratvaṃ ca paramapuruṣasyaiva svata eva sukhatvam /",
    "GSP33ramvaspu:1615": " atas tad eva sthiram anavadhikātiśayaṃ ca kaṃ brahma khaṃ brahma ānando brahma satyaṃ jñānam anantaṃ brahmeti śruteḥ /",
    "GSP33ramvaspu:1616": " brahmavyatiriktasya kṛtsnasya vastunaḥ svarūpeṇa sukhatvābhāvaḥ karmakṛtatvena cāsthiratvaṃ bhagavatā parāśareṇoktam",
    "GSP33ramvaspu:1617": " narakasvargasaṃjñe vai pāpapuṇye dvijottama /",
    "GSP33ramvaspu:1618": " vastv ekam eva duḥkhāya sukhāyerṣyāgamāya ca /",
    "GSP33ramvaspu:1619": " kopāya ca yatas tasmād vastu vastvātmakaṃ kutaḥ //",
    "GSP33ramvaspu:1620": " sukhaduḥkhādyekāntarūpiṇo vastuno vastutvaṃ kutaḥ /",
    "GSP33ramvaspu:1621": " tadekāntatā puṇyapāpakṛtetyarthaḥ /",
    "GSP33ramvaspu:1622": " evam anekapuruṣāpekṣayā kasyacit sukham eva kasyacid duḥkhaṃ bhavatītyavasthāṃ pratipādya,",
    "GSP33ramvaspu:1623": " ekasminn api puruṣe na vyavasthitam ityāha",
    "GSP33ramvaspu:1624": " tad eva prīyate bhūtvā punarsuḥkhāya jāyate /",
    "GSP33ramvaspu:1625": " tad eva kopāya yataḥ prasādāya ca jāyate //",
    "GSP33ramvaspu:1626": " tasmād duḥkhātmakaṃ nāsti na ca kiṃcit sukhātmakam /",
    "GSP33ramvaspu:1627": " iti sukhaduḥkhātmakatvaṃ sarvasya vastunaḥ karmakṛtaṃ na vastusvarūpakṛtam /",
    "GSP33ramvaspu:1628": " ataḥ karmāvasāne tad apaitītyarthaḥ / (144)",
    "GSP33ramvaspu:1629": " yat tu sarvaṃ paravaśaṃ duḥkham ityuktaṃ tatparamapuruṣavyatiriktānāṃ parasparaśeṣaśeṣibhāvābhāvāt tadvyatiriktaṃ prati śeṣatā duḥkham evetyuktam",
    "GSP33ramvaspu:1630": " sevā śvavṛttir ākhyātety atrāpy asevyasevā śvavṛttir evetyuktam /",
    "GSP33ramvaspu:1631": " sa hy āśramaiḥ sadopāsyaḥ samastair eka eva tv iti sarvair ātmayāthātmyavedibhiḥ sevyaḥ puruṣottama eka eva /",
    "GSP33ramvaspu:1632": " yathoktaṃ bhagavatā",
    "GSP33ramvaspu:1633": " māṃ ca yo 'vyabhicāreṇa bhaktiyogena sevate /",
    "GSP33ramvaspu:1634": " sa guṇān samatītyaitān brahmabhūyāya kalpate //",
    "GSP33ramvaspu:1635": " itīyam eva bhaktirūpā sevā brahmavid āpnoti param tam evaṃ vidvān amṛta iha bhavati brahma veda brahmaiva bhavatītyādiṣu vedanaśabdenābhidhīyata ityuktam /",
    "GSP33ramvaspu:1636": " yam evaiṣa vṛṇute tena labhya iti viśeṣaṇād yam evaiṣa vṛṇuta iti bhavagatā varaṇīyatvaṃ pratīyate /",
    "GSP33ramvaspu:1637": " varaṇīyaś ca priyatamaḥ /",
    "GSP33ramvaspu:1638": " yasya bhagavaty anavadhikātiśayā prītir jāyate sa eva bhagavataḥ priyatamaḥ /",
    "GSP33ramvaspu:1639": " tad uktaṃ bhagavatā",
    "GSP33ramvaspu:1640": " priyo hi jñānino 'tyartham ahaṃ sa ca mama priyaḥ /",
    "GSP33ramvaspu:1641": " iti / tasmāt parabhaktirūpāpannam eva vedanaṃ tattvato bhagavatprāptisādhanam /",
    "GSP33ramvaspu:1642": " yathoktaṃ bhagavatā dvaipāyanena mokṣadharme sarvopaniṣadvyākhyānarūpam",
    "GSP33ramvaspu:1643": " na saṃdṛśo tiṣṭhati rūpam asya na cakṣuṣā paśyati kaścanainam /",
    "GSP33ramvaspu:1644": " bhaktyā ca dhṛtyā ca samāhitātmā jñānasvarūpaṃ paripaśyatītīha //",
    "GSP33ramvaspu:1645": " dhṛtyā samāhitātmā bhaktyā puruṣottamaṃ paśyati sākṣātkaroti prāpnotītyarthaḥ /",
    "GSP33ramvaspu:1646": " bhaktyā tv anannyayā śakya ityanenāikārthyāt /",
    "GSP33ramvaspu:1647": " bhaktiś ca jñānaviśeṣa eveti sarvam upapannam / (145)",
    "GSP33ramvaspu:1648": " sārāsāravivekajñā garīyāṃso vimatsarāḥ /",
    "GSP33ramvaspu:1649": " pramāṇatantrāḥ santīti kṛto vedārthasaṅgrahaḥ //"
}