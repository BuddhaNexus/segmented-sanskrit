{
  "GSP33ramvaspu:0": "(1)",
  "GSP33ramvaspu:1": "aśeṣacidacidvastuviśeṣiṇe śeṣaśāyine /",
  "GSP33ramvaspu:2": "nirmalānantakalyāṇanidhaye viṣṇave namaḥ //(1)",
  "GSP33ramvaspu:3": "(2)",
  "GSP33ramvaspu:4": "paraṃ brahmaivājñaṃ bhramaparigataṃ saṃsarati tatparopādhyālīḍhaṃ vivaśamaśubhasyāspadam iti /",
  "GSP33ramvaspu:5": "śrutinyāyāpetaṃ jagati vitataṃ mohanam idaṃ tamo yenāpāstaṃ sa hi vijayate yāmunamuniḥ //(2)",
  "GSP33ramvaspu:6": "(3)",
  "GSP33ramvaspu:7_0": "aśeṣajagaddhitānuśāsanaśrutinikaraśirasi samadhigato 'yam arthaḥ jīvaparamātmayāthātmyajñānapūrvakavarṇāśramadharmetikartavyatākaparamapuruṣacaraṇayugaladhyānārcanapraṇāmādir",
  "GSP33ramvaspu:7_1": "atyarthapriyas tatprāptiphalaḥ /",
  "GSP33ramvaspu:8": "(4)",
  "GSP33ramvaspu:9_0": "asya jīvātmano 'nādyavidyāsaṃcitapuṇyapāparūpakarmapravāhahetukabrahmādisuranaratiryaksthāvarātmakacaturvidhadehapraveśakṛtatattadabhimānajanitāvarjanīyabhavabhayavidhvaṃsanāya",
  "GSP33ramvaspu:9_1": "dehātiriktātmasvarūpatatsvabhāvatadantarayāmiparamātmasvarūpatatsvabhāvatadupāsanatatphalabhūtātmasvarūpāvirbhāvapūrvakānavadhikātiśayānandabrahmānubhavajñāpane",
  "GSP33ramvaspu:9_2": "pravṛttaṃ hi vedāntavākyajātam,",
  "GSP33ramvaspu:10_0": "tat tvam asi / ayam ātmā brahma / ya ātmani tiṣṭhann ātmano 'ntaro yam ātmā na veda",
  "GSP33ramvaspu:10_1": "yasyātmā śarīraṃ ya ātmānam antaro yamayati sa ta ātmāntaryāmy amṛtaḥ / eṣa sarvabhūtāntarātmāpahatapāpmā",
  "GSP33ramvaspu:10_2": "divyo deva eko nārāyaṇaḥ / tam etaṃ vedānuvacanena brāhmaṇā vividiṣanti yajñena dānena",
  "GSP33ramvaspu:10_3": "tapasānāśakena / brahmavid āpnoti param / tam evaṃ vidvān amṛta iha bhavati nānyaḥ",
  "GSP33ramvaspu:10_4": "panthā ayanāya vidyata ityādikam /",
  "GSP33ramvaspu:11": "(5)",
  "GSP33ramvaspu:12": "jīvātmanaḥ svarūpaṃ devamanuṣyādiprakṛtipariṇāmaviśeṣarūpanānāvidhabhedarahitaṃ jñānānandaikaguṇaṃ,",
  "GSP33ramvaspu:13": "tasyaitasya karmakṛtadevādibhede 'padhvaste svarūpabhedo vācām agocaraḥ svasaṃvedyaḥ,",
  "GSP33ramvaspu:14": "jñānasvarūpam ity etāvad eva nirdeśyam / tac ca sarveṣām ātmanāṃ samānam /",
  "GSP33ramvaspu:15": "(6)",
  "GSP33ramvaspu:16_0": "evaṃvidhacidacidātmakaprapañcasyodbhavasthitipralayasaṃsāranirvartanaikahetubhūtaḥ",
  "GSP33ramvaspu:16_1": "samastaheyapratyanīkānantakalyāṇatayā ca svetarasamastavastuvilakṣaṇasvarūpo 'navadhikātiśayāsaṃkhyeyakalyāṇaguṇagaṇaḥ",
  "GSP33ramvaspu:16_2": "sarvātmaparabrahmaparajyotiḥparatattvaparamātmasadādiśabdabhedair nikhilavedāntavedyo",
  "GSP33ramvaspu:16_3": "bhagavān nārāyaṇaḥ puruṣottama ity antaryāmisvarūpam / asya ca vaibhavapratipādanaparāḥ",
  "GSP33ramvaspu:16_4": "śrutayaḥ svetarasamastacidacidvastujātāntarātmatayā nikhilaniyamanaṃ tacchaktitadaṃśatadvibhūtitadrūpataccharīratattanuprabhṛtibhiḥ",
  "GSP33ramvaspu:16_5": "śabdais tatsāmānādhikaraṇyena ca pratipādayanti /",
  "GSP33ramvaspu:17": "(7)",
  "GSP33ramvaspu:18": "tasya vaibhavapratipādanaparāṇām eṣāṃ sāmānādhikaraṇyādīnāṃ vivaraṇe pravṛttāḥ kecana nirviśeṣajñānamātram eva brahma,",
  "GSP33ramvaspu:19": "tac ca nityamuktasvaprakāśasvabhāvam api tat tvam asy ādisāmānādhikaraṇyāvagatajīvāikyaṃ,",
  "GSP33ramvaspu:20": "brahmaivājñaṃ badhyate mucyate ca,",
  "GSP33ramvaspu:21": "nirviśeṣacinmātrātirekeśvareśitavyādyanantavikalparūpaṃ kṛtsnaṃ jaganmithyā,",
  "GSP33ramvaspu:22": "kaścid baddhaḥ,",
  "GSP33ramvaspu:23": "kaścin mukta ity iyam avasthā na vidyate / itaḥ pūrvaṃ kecana muktā ity ayam artho mithyā / ekam eva śarīraṃ jīvavan nirjīvānītarāṇi,",
  "GSP33ramvaspu:24": "taccharīraṃ kim iti na vyavasthitam,",
  "GSP33ramvaspu:25": "ācāryo jñānasyopadeṣṭā mithyā śāstraṃ ca mithyā śāstrapramātā ca mithyā śāstrajanyaṃ jñānaṃ ca mithyā etat sarvaṃ mithyābhūtenaiva śāstreṇāvagamyata iti varṇayanti /",
  "GSP33ramvaspu:26": "(8)",
  "GSP33ramvaspu:27_0": "apare tv apahatapāpmatvādisamastakalyāṇaguṇopetam api brahmaitenaivāikyāvabodhena",
  "GSP33ramvaspu:27_1": "kenacid upādhiviśeṣeṇa saṃbaddhaṃ badhyate mucyate ca nānāvidhamalarūpapariṇāmāspadaṃ ceti vyavasthitāḥ /",
  "GSP33ramvaspu:28": "(9)",
  "GSP33ramvaspu:29_0": "anye punar aikyāvabodhayāthātmyaṃ varṇayantaḥ svābhāvikaniratiśayāparimitodāraguṇasāgaraṃ",
  "GSP33ramvaspu:29_1": "brahmaiva suranaratiryaksthāvaranārakisvargyapavargicetaneṣu svabhāvato vilakṣaṇam",
  "GSP33ramvaspu:29_2": "avilakṣaṇaṃ ca viyadādinānāvidhamalarūpapariṇāmāspadaṃ ceti pratyavatiṣṭhante /",
  "GSP33ramvaspu:30": "(10)",
  "GSP33ramvaspu:31_0": "tatra prathamapakṣasya śrutyarthaparyālocanaparā duṣparihārān doṣān udāharanti /",
  "GSP33ramvaspu:31_1": "prakṛtaparāmarśitacchabdāvagatasvasaṃkalpakṛtajagadudayavibhavavilayādayas tad+aikṣata",
  "GSP33ramvaspu:31_2": "bahu syāṃ prajāyeyetyārabhya sanmūlāḥ somyemāḥ sarvāḥ prajāḥ sadāyatanāḥ satpratiṣṭhā",
  "GSP33ramvaspu:31_3": "ityādibhiḥ padaiḥ pratipāditās tatsaṃbandhitayā prakaraṇāntaranirdiṣṭāḥ sarvajñatāsarvaśaktitvasarveśvaratvasarvaprakāratvasamābhyadhikanivṛttisatyakāmatvasatyasaṃkalpatvasarvāvabhāsakatvādyanavadhikātiśayāsaṃkhyeyakalyāṇaguṇagaṇā",
  "GSP33ramvaspu:31_4": "apahatapāpmetyādyanekavākyāvagatanirastanikhiladoṣatā ca sarve tasmin pakṣe vihanyante /",
  "GSP33ramvaspu:32": "(11)",
  "GSP33ramvaspu:33_0": "atha syāt upakrame 'py ekavijñānena sarvavijñānamukhena kāraṇasyaiva satyatāṃ pratijñāya",
  "GSP33ramvaspu:33_1": "tasya kāraṇabhūtasyaiva brahmaṇaḥ satyatāṃ vikārajātasyāsatyatāṃ mṛddṛṣṭāntena darśayitvā",
  "GSP33ramvaspu:33_2": "satyabhūtasyaiva brahmaṇaḥ sad eva somyedam agra āsīd ekam evādvitīyam iti sajātīyavijātīyanikhilabhedanirasanena",
  "GSP33ramvaspu:33_3": "nirviśeṣataiva pratipāditā / etac chodhakāni prakaraṇāntaragatavākyāny api satyaṃ",
  "GSP33ramvaspu:33_4": "jñānam anantaṃ brahma,",
  "GSP33ramvaspu:34": "niṣkalaṃ niṣkriyaṃ nirguṇaṃ,",
  "GSP33ramvaspu:35_0": "vijñānam ānandam ityādīni sarvaviśeṣapratyanīkaikākāratāṃ bodhayanti / na caikākāratābodhane",
  "GSP33ramvaspu:35_1": "padānāṃ paryāyatā / ekatve 'pi vastunaḥ sarvaviśeṣapratyanīkatopasthāpanena sarvapadānām arthavattvād iti /",
  "GSP33ramvaspu:36": "(12)",
  "GSP33ramvaspu:37_0": "naitad evam / ekavijñānena sarvavijñānaṃ sarvasya mithyātve sarvasya jñātavyasyābhāvān",
  "GSP33ramvaspu:37_1": "na setsyati / satyatvamithyātvayor ekatāprasaktir vā / api tv ekavijñānena sarvavijñānaṃ",
  "GSP33ramvaspu:37_2": "sarvasya tadātmakatvenaiva satyatve sidhyati /",
  "GSP33ramvaspu:38": "(13)",
  "GSP33ramvaspu:39_0": "ayam arthaḥ śvetaketuṃ pratyāha stabdho 'sy uta tam ādeśam aprākṣya iti paripūrṇa",
  "GSP33ramvaspu:39_1": "iva lakṣyase tān ācāryān prati tam apy ādeśaṃ pṛṣṭavān asīti / ādiśyate 'nenety ādeśaḥ /",
  "GSP33ramvaspu:39_2": "ādeṣaḥ praśāsanam / etasya vā akṣarasya gārgi sūryācandramasau vidhṛtau tiṣṭhata",
  "GSP33ramvaspu:39_3": "ity ādibhir aikyarthyāt / tathā ca mānavaṃ vacaḥ praśāsitāraṃ sarveṣām ityādi / atrāpy",
  "GSP33ramvaspu:39_4": "ekam eveti jagadupādānatāṃ pratipādyādvitīyapadenādhiṣṭhātaranivāraṇād asyaivādhiṣṭhātṛtvam",
  "GSP33ramvaspu:39_5": "api pratipādyate /atas taṃ praśāsitāraṃ jagadupādānabhūtam api pṛṣṭavān asi yena",
  "GSP33ramvaspu:39_6": "śrutena matena vijñātenāśrutam amatam avijñānaṃ śrutaṃ mataṃ vijñātaṃ bhavatīty uktaṃ",
  "GSP33ramvaspu:39_7": "syāt / nikhilajagadudayavibhavavilayādikāraṇabhūtaṃ sarvajñatvasatyakāmatvasatyasaṃkalpatvaparimitodāraguṇagaṇasāgaraṃ",
  "GSP33ramvaspu:39_8": "kiṃ brahmāpi tvayā śrutam iti hārdo bhāvaḥ / tasya nikhilakāraṇatayā kāraṇam eva",
  "GSP33ramvaspu:39_9": "nānāsaṃsthānaviśeṣasaṃsthitaṃ kāryam ity ucyata iti kāraṇabhūtasūkṣmacidacidvastuśarīrakabrahmavijñānena",
  "GSP33ramvaspu:39_10": "kārrabhūtam akhilaṃ jagad vijñātaṃ bhavatīti hṛdi nidhāya yenāśrutaṃ śrutaṃ bhavaty",
  "GSP33ramvaspu:39_11": "amataṃ matam avijñātaṃ vijñātaṃ syād iti putraṃ prati pṛṣṭavān pitā / tad etatsakalasya",
  "GSP33ramvaspu:39_12": "vastujātasyaikakāraṇatvaṃ pitṛhṛdi nihitam ajānan putraḥ parasparavilakṣaṇeṣu vastuṣv",
  "GSP33ramvaspu:39_13": "anyasya jñānena tadanyavijñānasyāghaṭamānatāṃ buddhvā paricodayati kathaṃ nu bagavaḥ sa ādeśa iti /",
  "GSP33ramvaspu:40": "(14)",
  "GSP33ramvaspu:41_0": "paricoditaḥ punas tad eva hṛdi nihitaṃ jñānānandāmalatvaikasvarūpam aparicchedyamāhātmyaṃ",
  "GSP33ramvaspu:41_1": "satyasaṃkalpatvamiśrair anavadhikātiśayāsaṃkhyeyakalyāṇaguṇagaṇair juṣṭam avikārasvarūpaṃ",
  "GSP33ramvaspu:41_2": "paraṃ brahmaiva nāmarūpavibhāgānarhasūkṣmacidacidvastuśarīraṃ svalīlāyai svasaṃkalpenānantavicitrasthiratrasasvarūpajagatsaṃsthānaṃ",
  "GSP33ramvaspu:41_3": "svāṃśenāvasthitam iti /",
  "GSP33ramvaspu:42": "(15)",
  "GSP33ramvaspu:43_0": "tajjñānenāsya nikhilasya jñātatāṃ bruvaṃl lokadṛṣṭaṃ kāryakāraṇayor ananyatvaṃ darśayituṃ",
  "GSP33ramvaspu:43_1": "dṛṣṭāntam āha yathā somyaikena mṛtpiṇḍena sarvaṃ mṛnmayaṃ vijñātaṃ syād vācārambhaṇaṃ",
  "GSP33ramvaspu:43_2": "vikāro nāmadheyaṃ mṛttikety eva satyam iti / ekam eva mṛddravyaṃ svaikadeśena nānāvyavahārāspadatvāya",
  "GSP33ramvaspu:43_3": "ghaṭaśarāvādinānāsaṃsthānāvasthārūpavikārāpannaṃ nānānāmadheyam api mṛttikāsaṃsthānaviśeṣatvān",
  "GSP33ramvaspu:43_4": "mṛddravyam evettham avasthitaṃ na vastvantaram iti / yathā mṛtpiṇḍavijñānena tatsaṃsthānaviśeṣarūpam",
  "GSP33ramvaspu:43_5": "ghaṭaśarāvādi sarvaṃ jñātam eva bhavatītyarthaḥ /",
  "GSP33ramvaspu:44": "(16)",
  "GSP33ramvaspu:45_0": "tataḥ kṛtsnasya jagato brahmaikakāraṇatām ajānan putraḥ pṛcchati bhagavāṃs tv eva",
  "GSP33ramvaspu:45_1": "me tad bravītv iti / tataḥ sarvajñaṃ sarvaśakti brahmaiva sarvakāraṇam ity upadiśan",
  "GSP33ramvaspu:45_2": "sa hovāca sad eva somyedam agra āsīd ekam evādvitīyam iti / atredam iti jagan nirdiṣṭam /",
  "GSP33ramvaspu:45_3": "agra iti ca sṛṣṭeḥ pūrvakālaḥ / tasmin kāle jagataḥ sadātmakatāṃ sad eveti pratipādya,",
  "GSP33ramvaspu:46_0": "tatsṛṣṭikāle 'py aviśiṣṭam iti kṛtvaikam eveti sadāpannasya jagatas tadānīm avibhaktanāmarūpatāṃ",
  "GSP33ramvaspu:46_1": "pratipādya tatpratipādanenaiva sato jagadupādānatvaṃ pratipāditam iti svavyatiriktanimittakāraṇam",
  "GSP33ramvaspu:46_2": "advitīyapadena pratiṣiddham /",
  "GSP33ramvaspu:47": "(17)",
  "GSP33ramvaspu:48_0": "tam ādeśam prākṣyo yenāśrutaṃ śrutaṃ bhavatītyādāv eva praśāstitaiva jagadupādānam",
  "GSP33ramvaspu:48_1": "iti hṛdi nihitam idānīm abhivyaktam / svayam eva jagadupādānaṃ jagannimittaṃ ca sat",
  "GSP33ramvaspu:48_2": "tad aikṣata bahu syāṃ prajāyeyeti / tad etacchabdavācyaṃ paraṃ brahma sarvajñaṃ sarvaśakti",
  "GSP33ramvaspu:48_3": "satyasaṅkalpam avāptasamastakāmam api līlārthaṃ vicitrānantacidacinmiśrajagadrūpeṇāham",
  "GSP33ramvaspu:48_4": "eva bahu syāṃ tadarthaṃ prajāyeyeti svayam eva saṃkalpya svāṃśaikadeśād eva viyadādibhūtāni",
  "GSP33ramvaspu:48_5": "sṛṣṭvā punar api saiva sacchabdābhihitā parā devataivam aikṣata hantāham imās tisro",
  "GSP33ramvaspu:48_6": "devatā anena jīvenātmanānupraviśya nāmarūpe vyākaravāṇīti / anena jīvenātmaneti jīvasya",
  "GSP33ramvaspu:48_7": "brahmātmakatvaṃ pratipādya brahmātmajīvānupraveśād eva kṛtsnasyācidvastunaḥ padārthatvam",
  "GSP33ramvaspu:48_8": "evaṃbhūtasyaiva sarvasya vastuno nāmabhāktvam iti ca darśayati / etaduktaṃ bhavati",
  "GSP33ramvaspu:48_9": "jīvātmā tu brahmaṇaḥ śarīratayā prakāratvād brahmātmakaḥ / yasyātmā śarīram iti śrutyantarāt /",
  "GSP33ramvaspu:48_10": "evaṃbhūtasya jīvasya śarīratayā prakārabhūtāni devamanuṣyādisaṃsthānāni vastūnīti",
  "GSP33ramvaspu:48_11": "brahmātmakāni tāni sarvāṇi / ato devo manuṣyo rākṣasaḥ paśur mṛgaḥ pakṣī vṛkṣo latā",
  "GSP33ramvaspu:48_12": "kāṣṭhaṃ śilā tṛṇaṃ ghaṭaḥ paṭa ityādayaḥ sarve prakṛtipratyayayogenābhidhāyakatayā",
  "GSP33ramvaspu:48_13": "prasiddhāḥ śabdā loke tattadvācyatayā pratīyamānatattatsaṃsthānavastumukhena tadabhimānijīvatadantaryāmiparamātmaparyantasaṃghātasyaiva vācakā iti /",
  "GSP33ramvaspu:49": "(18)",
  "GSP33ramvaspu:50_0": "evaṃ samastacidacidātmakaprapañcasya sadupādānatāsannimittatāsadādhāratāsanniyamyatāsaccheṣatādi",
  "GSP33ramvaspu:50_1": "sarvaṃ ca sanmūlāḥ somyemāḥ sarvāḥ prajāḥ sadāyatanāḥ satpratiṣṭhā ityādinā vistareṇa",
  "GSP33ramvaspu:50_2": "pratipādya kāryakāraṇabhāvādimukhenāitadātmyam idaṃ sarvaṃ tatsatyam iti kṛtsnasya",
  "GSP33ramvaspu:50_3": "jagato brahmātmakatvam eva satyam iti pratipādya kṛtsnasya jagataḥ sa evātmā kṛtsnaṃ",
  "GSP33ramvaspu:50_4": "jagat tasya śarīraṃ tasmāt tvaṃśabdavācyam api jīvaprakāraṃ brahmaiveti sarvasya",
  "GSP33ramvaspu:50_5": "brahmātmakatvaṃ pratijñātaṃ tat tvam asīti jīvaviśeṣa upasaṃhṛtam /",
  "GSP33ramvaspu:51": "(19)",
  "GSP33ramvaspu:52": "etad uktaṃ bhavati / aitadātmyam idaṃ sarvam iti cetanācetanaprapañcam idaṃ sarvam iti nirdiśya tasya prapañcasyaiṣa ātmeti pratipāditaḥ,",
  "GSP33ramvaspu:53_0": "prapañcoddeśena brahmātmakatvaṃ patipāditam ityarthaḥ / tad idaṃ brahmātmakatvaṃ",
  "GSP33ramvaspu:53_1": "kim ātmaśarīrabhāvenota svarūpeṇeti vivecanīyam / svarūpeṇa ced brahmaṇaḥ satyasaṅkalpādyaḥ",
  "GSP33ramvaspu:53_2": "tad aikṣata bahu syaṃ prajāyeyety upakramāvagatā bādhitā bhavanti / śarīrātmabhāvena",
  "GSP33ramvaspu:53_3": "ca tad ātmakatvaṃ śrutyantarād viśeṣato 'vagatam antaḥpraviṣṭaḥ śāstā janānāṃ sarvātmeti",
  "GSP33ramvaspu:53_4": "praśāsitṛtvarūpātmatvena sarveṣāṃ janānām antaḥpraviṣṭo 'taḥ sarvātmā sarveṣāṃ janānām",
  "GSP33ramvaspu:53_5": "ātmā sarvaṃ cāsya śarīram iti viśeṣato jñāyate brahmātmakatvam / ya ātmani tiṣṭhann",
  "GSP33ramvaspu:53_6": "ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta",
  "GSP33ramvaspu:53_7": "ātmāntaryāmyamṛta iti ca / atrāpy anena jīvenātmanetīdam eva jñāyata iti pūrvam evoktam /",
  "GSP33ramvaspu:53_8": "ataḥ sarvasya cidacidvastuno brahmaśarīratvāt sarvaprakāraṃ sarvaśabdair brahmaivābhidhīyata",
  "GSP33ramvaspu:53_9": "iti tat tvam iti sāmānādhikaraṇyena jīvaśarīratayā jīvaprakāraṃ brahmaivābhihitam /",
  "GSP33ramvaspu:54": "(20)",
  "GSP33ramvaspu:55_0": "evam abhihite saty ayam artho jñāyate tvam iti yaḥ pūrvaṃ dehasyādhiṣṭhātṛtayā pratītaḥ",
  "GSP33ramvaspu:55_1": "sa paramātmaśarīratayā paramātmaprakārabhūtaḥ paramātmaparyantaḥ / atas tvam iti",
  "GSP33ramvaspu:55_2": "śabdas tvatprakāraviśiṣṭaṃ tvadantaryāmiṇam evācaṣṭa iti / anena jīvenātmanānupraviśya",
  "GSP33ramvaspu:55_3": "nāmarūpe vyākaravāṇīti brahmātmakatayaiva jīvasya śarīriṇaḥ svanāmabhāktvāt tat tvam",
  "GSP33ramvaspu:55_4": "iti sāmānādhikaraṇyapravṛttayor dvayor api padayor brahmaiva vācyam / tatra ca tatpadaṃ",
  "GSP33ramvaspu:55_5": "jagatkāraṇabhūtaṃ sakalakalyāṇaguṇagaṇākaraṃ nirvadyaṃ nirvikāram ācaṣṭe / tvam iti",
  "GSP33ramvaspu:55_6": "ca tad eva brahma jīvāntaryāmirūpeṇa saśarīraprakāraviśiṣṭam ācaṣṭe / tad evaṃ pravṛttinimittabhedenaikasmin",
  "GSP33ramvaspu:55_7": "brahmaṇy eva tat tvam iti dvayoḥ padayor vṛttir uktā / brahmaṇo niravadyaṃ nirvikāraṃ",
  "GSP33ramvaspu:55_8": "sakalakalyāṇaguṇagaṇākaratvaṃ jagatkāraṇatvaṃ cābādhitam /",
  "GSP33ramvaspu:56": "(21)",
  "GSP33ramvaspu:57_0": "aśrutavedāntāḥ puruṣāḥ padārthāḥ sarve jīvātmanaś ca brahmātmakā iti na paśyati sarvaśabdānāṃ",
  "GSP33ramvaspu:57_1": "ca kevaleṣu tattatpadārtheṣu vācyaikadeśeṣu vācyaparyavasānaṃ manyante / idānīṃ vedāntavākyaśravaṇena",
  "GSP33ramvaspu:57_2": "brahmakāryatayā tadantaryāmitayā ca sarvasya brahmātmakatvaṃ sarvaśabdānāṃ tattatprakārasaṃsthitabrahmavācitvaṃ",
  "GSP33ramvaspu:57_3": "ca jānanti / nanv evaṃ gavādiśabdānāṃ tattatpadārthavācitayā vyutpattir bādhitā syāt /",
  "GSP33ramvaspu:57_4": "naivaṃ sarve śabdā acijjīvaviśiṣṭasya paramātmano vācakā ity uktam / nāmarūpe vyākaravāṇīty",
  "GSP33ramvaspu:57_5": "atra / tatra laukikāḥ puruṣāḥ śabdaṃ vyāharantaḥ śabdavācye pradhānāṃśasya paramātmanaḥ",
  "GSP33ramvaspu:57_6": "pratyakṣādyaparicchedyatvād vācyaikadeśabhūte vācyasamāptiṃ manyante / vedāntaśravaṇena",
  "GSP33ramvaspu:57_7": "ca vyutpattiḥ pūryate / evam eva vaidikāḥ sarve śabdāḥ paramātmaparyantān svārthān",
  "GSP33ramvaspu:57_8": "bodhayanti / vaidikā eva sarve śabdā vedādav uddhṛtyoddhṛtya pareṇaiva brahmaṇā sarvapadārthān",
  "GSP33ramvaspu:57_9": "pūrvavat sṛṣṭvā teṣu paramātmaparyanteṣu pūrvavan nāmatayā prayuktāḥ / tad āha manuḥ",
  "GSP33ramvaspu:58": "sarveṣāṃ tu nāmāni karmāṇi ca pṛthak pṛthak /",
  "GSP33ramvaspu:59": "vedaśabdebhya evādau pṛthaksaṃsthāś ca nirmame //",
  "GSP33ramvaspu:60": "iti / saṃsthāḥ saṃsthānāni rūpāṇīti yāvat / āha ca bhagavān parāśaraḥ",
  "GSP33ramvaspu:61": "nāma rūpaṃ bhūtānāṃ kṛtyānāṃ prapañcanam /",
  "GSP33ramvaspu:62": "vedaśabdebhya evādau daivādīnāṃ cakāra saḥ //",
  "GSP33ramvaspu:63": "iti / śrutiś ca sūryācandramasau dhātā yathāpūrvam akalpayad iti / sūryādīn pūrvavat parikalpya nāmāni ca pūrvavac cakāra ityarthaḥ /",
  "GSP33ramvaspu:64": "(22)",
  "GSP33ramvaspu:65_0": "evaṃ jagadbrahmaṇor ananyatvaṃ prapañcitam / tenaikena jñātena sarvasya jñātato 'papāditā",
  "GSP33ramvaspu:65_1": "bhavati / sarvasya brahmakāryatvapratipādanena tadātmakatayaiva satyatvaṃ nānyatheti",
  "GSP33ramvaspu:65_2": "tat satyam ityuktam / yathā dṛṣṭānte sarvasya mṛdvikārasya mṛdātmanaiva satyatvam /",
  "GSP33ramvaspu:66": "(23)",
  "GSP33ramvaspu:67_0": "śodhakavākyāny api niravadyaṃ sarvakalyāṇaguṇākaraṃ paraṃ brahma bodhayanti / sarvapratyanīkākāratābodhane",
  "GSP33ramvaspu:67_1": "'pi tattatpratyanīkākāratāyāṃ bhedasyāvarjanīyatvān na nirviśeṣavastusiddhiḥ /",
  "GSP33ramvaspu:68": "(24)",
  "GSP33ramvaspu:69_0": "nanu ca jñānamātraṃ brahmeti pratipādite nirviśeṣajñānamātraṃ brahmeti niścīyate /",
  "GSP33ramvaspu:69_1": "naivaṃ / svarūpanirūpaṇadharmaśabdā hi dharmamukhena svarūpam api pratipādayanti /",
  "GSP33ramvaspu:69_2": "gavādiśabdavat / tad āha sūtrakāraḥ tadguṇasāratvāt tadvyapadeśaḥ prājñavat / yāvad",
  "GSP33ramvaspu:69_3": "ātmabhāvitatvāc ca na doṣa iti / jñānena dharmeṇa svarūpam api nirūpitaṃ na jñānamātraṃ",
  "GSP33ramvaspu:69_4": "brahmeti / katham idam avagamyata iti ced yaḥ sarvajñaḥ sarvavid ityādijñātṛtvaśruteḥ",
  "GSP33ramvaspu:69_5": "parāsya śaktir vividhaiva śrūyate svābhāvikī jñānabalakriyā ca / vijñātāram are kena",
  "GSP33ramvaspu:69_6": "vijānīyād ityādiśrutiśatasamadhigatam idam / jñānasya dharmamātratvād dharmamātrasyaikasya",
  "GSP33ramvaspu:69_7": "vastutvapratipādanānupapatteś ca / ataḥ satyajñānādipadāni svārthabhūtajñānādiviśiṣṭam",
  "GSP33ramvaspu:69_8": "eva brahma pratipādayanti / tat tvam iti dvayor api padayoḥ svārthaprahāṇena nirviśeṣavastusvarūpopasthāpanaparatve",
  "GSP33ramvaspu:69_9": "mukhyārthaparityāgaś ca /",
  "GSP33ramvaspu:70": "(25)",
  "GSP33ramvaspu:71_0": "nanv aikye tātparyaniścayān na lakṣaṇādoṣaḥ / so 'yaṃ devadatta itivat / yathā so",
  "GSP33ramvaspu:71_1": "'yam ity atra sa iti śabdena deśāntarakālāntarasaṃbandhī puruṣaḥ pratīyata ayam iti",
  "GSP33ramvaspu:71_2": "ca saṃnihitadeśavartamānakālasaṃbandhī,",
  "GSP33ramvaspu:72_0": "tayoḥ sāmānādhikaraṇyenāikyaṃ pratīyate / tatraikasya yugapadviruddhadeśakālasaṃbandhitayā",
  "GSP33ramvaspu:72_1": "pratītir na ghaṭata iti dvayor padayoḥ svarūpamātropasthāpanaparatvaṃ svarūpasya",
  "GSP33ramvaspu:72_2": "cāikyaṃ pratipadyata iti cen naitad evam / so 'yaṃ devadatta ity atrāpi lakṣaṇāgandho",
  "GSP33ramvaspu:72_3": "na vidyate / virodhābhāvāt / ekasya bhūtavartamānakriyādvayasaṃbaṃdho na viruddhaḥ /",
  "GSP33ramvaspu:72_4": "deśāntarasthitir bhūtvā saṃnihitadeśasthitir vartate / ato bhūtavartamānakriyādvayasaṃbandhitayāikyapratipādanam",
  "GSP33ramvaspu:72_5": "aviruddham / deśadvayavirodhaś ca kālabhedena parihṛtaḥ / lakṣaṇāyām api na dvayor",
  "GSP33ramvaspu:72_6": "api padayor lakṣaṇāsamāśrayaṇam / etenaiva lakṣitena virodhaparihārāt / lakṣaṇābhāva",
  "GSP33ramvaspu:72_7": "evoktaḥ / deśāntarasaṃbandhitayā bhūtasyaivānyadeśasaṃbandhitayā vartamānatvāvirodhāt /",
  "GSP33ramvaspu:73": "(26)",
  "GSP33ramvaspu:74_0": "evam atrāpi jagatkāraṇabūtasyaiva parasya brahmaṇo jīvāntaryāmitayā jīvātmatvam aviruddham",
  "GSP33ramvaspu:74_1": "iti pratipāditam / yathā bhūtayor eva hi dvayor aikyaṃ sāmānādhikaraṇyena pratīyate /",
  "GSP33ramvaspu:74_2": "tatparityāgena svarūpamātrāikyaṃ na sāmānādhikaraṇyārthaḥ bhinnapravṛttinimittānāṃ",
  "GSP33ramvaspu:74_3": "śabdānām ekasminn arthe vṛttiḥ sāmānādhikaraṇyam iti hi tadvidaḥ / tathābhūtayor",
  "GSP33ramvaspu:74_4": "aikyam upapāditam asmābhiḥ / upakramavirodhyupasaṃhārapadena vākyatātparyaniścayaś",
  "GSP33ramvaspu:74_5": "ca na ghaṭate / upakrame hi tad aikṣata bahu syām ityādinā satyasaṃkalpatvaṃ jagadekakāraṇatvam",
  "GSP33ramvaspu:74_6": "apy uktam / tadvirodhi cāvidyāśrayatvādi brahmaṇaḥ /",
  "GSP33ramvaspu:75": "(27)",
  "GSP33ramvaspu:76_0": "api cārthabhedatatsaṃsargaviśeṣabodhanakṛtapadavākyasya svarūpatālabdhapramāṇabhāvasya",
  "GSP33ramvaspu:76_1": "śabdasya nirviśeṣavastubodhanāsāmarthān na nirviśeṣavastuni śabdaḥ pramāṇam / nirviśeṣa",
  "GSP33ramvaspu:76_2": "ityādiśabdās tu kenacid viśeṣeṇa viśiṣṭatayāvagatasya vastuno vastvantaragataviśeṣaniṣedhaparatayā",
  "GSP33ramvaspu:76_3": "bodhakāḥ / itarathā teṣam apy anavabodhakatvam eva / prakṛtipratyayarūpeṇa padasyaivānekaviśeṣagarbhatvād",
  "GSP33ramvaspu:76_4": "anekapadārthasaṃsargabodhakatvāc ca vākyasya /",
  "GSP33ramvaspu:77": "(28)",
  "GSP33ramvaspu:78_0": "atha syāt nāsmābhir nirviśeṣe svayaṃprakāśe vastuni śabdaḥ pramāṇam ity ucyate /",
  "GSP33ramvaspu:78_1": "svataḥsiddhasya pramāṇānapekṣatvāt / sarvaiḥ śabdais taduparāgaviśeṣā jñātṛtvādayaḥ",
  "GSP33ramvaspu:78_2": "sarve nirasyante / sarveṣu viśeṣeṣu nivṛtteṣu vastumātram anavacchinnaṃ svayaṃprakāśaṃ",
  "GSP33ramvaspu:78_3": "svata evāvatiṣṭhata iti / naitad evam / kena śabdena tadvastu nirdiśya tadgataviśeṣā",
  "GSP33ramvaspu:78_4": "nirasyante / jñaptimātraśabdeneti cen na / so 'pi saviśeṣam eva vastvavalambate /",
  "GSP33ramvaspu:78_5": "prakṛtipratyayarūpeṇa viśeṣagarbhatvāt / jñā avabodhana iti sakarmakaḥ sakartṛkaḥ",
  "GSP33ramvaspu:78_6": "kriyāviśeṣaḥ kriyāntaravyāvartakasvabhāvaviśeṣaś ca prakṛtyāvagamyate / pratyayena",
  "GSP33ramvaspu:78_7": "ca liṅgasaṃkhyādayaḥ / svataḥsiddhāv apy etatsvabhāvaviśeṣavirahe siddhir eva na",
  "GSP33ramvaspu:78_8": "syāt / anyasādhanasvabhāvatayā hi jñapteḥ svataḥsiddhir ucyate /",
  "GSP33ramvaspu:79": "(29)",
  "GSP33ramvaspu:80_0": "brahmasvarūpaṃ kṛtsnaṃ sarvadā svayam eva prakāśate cen na tasminn anyadharmādhyāsaḥ",
  "GSP33ramvaspu:80_1": "saṃbhavati / na hi rajjusvarūpe 'vabhāsamāne sarpatvādir adhyasyate / ata eva hi",
  "GSP33ramvaspu:80_2": "bhavadbhir ācchādikāvidyābhyupagamyate / tataś ca śāstrīyanivartakajñānasya brahmaṇi",
  "GSP33ramvaspu:80_3": "tirohitāṃśo viṣayaḥ / anyathā tasya nivartakatvaṃ ca na syāt / adhiṣṭhānātirekirajjutvaprakāśanena",
  "GSP33ramvaspu:80_4": "hi sarpatvaṃ bādhyate / ekaś ced viśeṣo jñānamātre vastuni śabdenābhidhīyate sa ca",
  "GSP33ramvaspu:80_5": "brahmaviśeṣaṇaṃ bhavatīti sarvaśrutipratipāditasarvaviśeṣaṇaviśiṣṭaṃ brahma bhavati /",
  "GSP33ramvaspu:81": "(30)",
  "GSP33ramvaspu:82_0": "ataḥ prāmāṇikānāṃ na kenāpi pramāṇena nirviśeṣavastusiddhiḥ / nirvikalpakapratyakṣe",
  "GSP33ramvaspu:82_1": "'pi saviśeṣam eva vastu pratīyate / anyathā savikalpake so 'yam iti pūrvāvagataprakāraviśiṣṭapratyayānupapatteḥ /",
  "GSP33ramvaspu:82_2": "vastusaṃsthānaviśeṣarūpatvād gotvāder nirvikalpatadaśāyām api sasaṃsthānam eva vastv",
  "GSP33ramvaspu:82_3": "ittham iti pratīyate / dvitīyādipratyayeṣu tasya saṃsthānaviśeṣasyānekavastuniṣṭhatāmātraṃ",
  "GSP33ramvaspu:82_4": "pratīyate / saṃsthānarūpaprakārākhyasya padārthasyānekavastuniṣṭhatayānekavastuviśeṣaṇatvaṃ",
  "GSP33ramvaspu:82_5": "dvitīyādipratyayāvagamyam iti dvitīyādipratyayāḥ savikalpakā ity ucyante / ata evaikasya",
  "GSP33ramvaspu:82_6": "padārthasya bhinnābhinnatvarūpeṇa dvyātmakatvaṃ viruddhaṃ pratyuktam / saṃsthānasya",
  "GSP33ramvaspu:82_7": "saṃsthāninaḥ prakāratayā padārthāntaratvam / prakāratvād eva pṛthaksiddhyanarhatvaṃ",
  "GSP33ramvaspu:82_8": "pṛthaganupalambhaś ceti na dvyātmakatvasiddhiḥ /",
  "GSP33ramvaspu:83": "(31)",
  "GSP33ramvaspu:84_0": "api ca nirviśeṣavastvādinā svayaṃprakāśe vastuni taduparāgaviśeṣāḥ sarvaiḥ śabdair",
  "GSP33ramvaspu:84_1": "nirasyanta iti vadatā ke te śabdā niṣedhakā iti vaktavyam / vācārambhaṇaṃ vikāro",
  "GSP33ramvaspu:84_2": "nāmadheyaṃ mṛttikety eva satyam iti vikāranāmadheyayor vācārambhaṇamātratvāt / yat",
  "GSP33ramvaspu:84_3": "tatra kāraṇatayopalakṣyate vastumātraṃ tad eva satyam anyad asatyam itīyaṃ śrutir",
  "GSP33ramvaspu:84_4": "vadatīti cen naitad upapadyate / ekasmin vijñāte sarvaṃ vijñātaṃ bhavatīti pratijñāte",
  "GSP33ramvaspu:84_5": "'nyajñānenānyajñānāsaṃbhavaṃ manvānasyaikam eva vastu vikārādyavasthāviśeṣeṇa pāramārthikenaiva",
  "GSP33ramvaspu:84_6": "nāmarūpam avasthitaṃ cet tatraikasmin vijñāte tasmād vilakṣaṇasaṃsthānāntaram api",
  "GSP33ramvaspu:84_7": "tad eveti tatra dṛṣṭānto 'yaṃ nidarśitaḥ / nātra kasyacid viśeṣasya niṣedhakaḥ ko",
  "GSP33ramvaspu:84_8": "'pi śabdo dṛśyate / vācārambhaṇam iti vācā vyavahāreṇārabhyata ity ārambhaṇam / piṇḍarūpeṇāvasthitāyāḥ",
  "GSP33ramvaspu:84_9": "mṛttikāyā nāma vānyadvyavahāraś cānyaḥ / ghaṭaśarāvādirūpeṇāvasthitāyās tasyā eva",
  "GSP33ramvaspu:84_10": "mṛttikāyā anyāni nāmadheyāni vyavahārāś cānyaddaśāḥ / tathāpi sarvatra mṛttikādravyam",
  "GSP33ramvaspu:84_11": "ekam eva nānāsaṃsthānanānānāmadheyābhyāṃ nānāvyavahāreṇa cārabhyata ityetad eva satyam",
  "GSP33ramvaspu:84_12": "ity anenānyajñānenānyajñānasaṃbhavo nidarśitaḥ / nātra kiṃcid vastu niṣidhyata iti",
  "GSP33ramvaspu:84_13": "pūrvam evāyam arthaḥ prapañcitaḥ /",
  "GSP33ramvaspu:85": "(32)",
  "GSP33ramvaspu:86_0": "api ca yenāśrutaṃ śrutam ityādinā brahmavyatiriktasya sarvasya mithyātvaṃ pratijñātaṃ",
  "GSP33ramvaspu:86_1": "ced yathā somyaikena mṛtpiṇḍenetyādidṛṣṭāntaḥ sādhyavikalaḥ syāt / rajjusarpādivan",
  "GSP33ramvaspu:86_2": "mṛttikāvikārasya ghaṭaśarāvāder asatyatvaṃ śvetaketoḥ śuśrūṣoḥ pramāṇāntareṇa yuktyā",
  "GSP33ramvaspu:86_3": "cāsiddham ity etad api siṣādhayiṣitam iti cet / yatheti dṛṣṭāntayopādānaṃ na ghaṭate /",
  "GSP33ramvaspu:87": "(33)",
  "GSP33ramvaspu:88_0": "sad eva somyedam agra āsīd ekam evādvitīyam evādvitīyam ity atra sad evaikam evety",
  "GSP33ramvaspu:88_1": "avadhāraṇadvayenādvitīyam ity anena ca sanmātrātirekisajātīyavijātīyāḥ sarve viśeṣā",
  "GSP33ramvaspu:88_2": "niṣiddhā iti pratīyata iti cenn etad evam / kāryakāraṇabhāvāvasthādvayāvasthitasyaikasya",
  "GSP33ramvaspu:88_3": "vastuna ekāvasthāvasthitasya jñānenāvasthāntarāvasthitasyāpi vastvaikyena jñātatāṃ",
  "GSP33ramvaspu:88_4": "dṛṣṭāntena darśayitvā śvetaketor aprajñātaṃ sarvasya brahmakāraṇatvaṃ ca vaktuṃ sad",
  "GSP33ramvaspu:88_5": "eva somyedam ity ārabdham / idam agre sad evāsīd iti / agra iti kālaviśeṣaḥ / idaṃśabdavācyasya",
  "GSP33ramvaspu:88_6": "prapañcasya sadāpattirūpāṃ kriyāṃ sadravyatāṃ ca vadati / ekam eveti cāsya nānānāmarūpavikāraprahāṇam /",
  "GSP33ramvaspu:88_7": "etasmin pratipādite 'sya jagataḥ sadupādānatā pratipāditā bhavati / anyatropādānakāraṇasya",
  "GSP33ramvaspu:88_8": "svavyatiriktādhiṣṭhātrapekṣādarśane 'pi sarvavilakṣaṇatvād asya sarvajñasya brahmaṇaḥ",
  "GSP33ramvaspu:88_9": "sarvaśaktiyogo na viruddha ity advitīyapadam adhiṣṭhātrantaraṃ nivārayati / sarvaśaktiyuktatvād",
  "GSP33ramvaspu:88_10": "eva brahmaṇaḥ / kāścana śrutayaḥ prathamam upādānakāraṇatvaṃ pratipādya nimittakāraṇam",
  "GSP33ramvaspu:88_11": "api tad eveti pratipādayanti / yatheyaṃ śrutiḥ / anyāś ca śrutayo brahmaṇo nimittakāraṇatvam",
  "GSP33ramvaspu:88_12": "anujñāyāsyaivopādānatādi katham iti paricodya,",
  "GSP33ramvaspu:89_0": "sarvaśaktiyuktatvād upādānakāraṇaṃ taditarāśeṣopakaraṇaṃ ca brahmaiveti pariharanti",
  "GSP33ramvaspu:89_1": "kiṃsvid vanaṃ ka u sa vṛkṣa āsīd yato dyāvāpṛthivī niṣṭakṣurmaṇīṣiṇo manasā pṛcchated",
  "GSP33ramvaspu:89_2": "utdyad adhyatiṣṭhad bhuvanāni dhārayan / brahma vanaṃ brahma sa vṛkṣa āsīd yato dyāvāpṛthivī",
  "GSP33ramvaspu:89_3": "niṣṭatakṣur manīṣiṇo manasā vibravīmi vaḥ brahmādhyatiṣṭhad bhuvanāni / dhārayann",
  "GSP33ramvaspu:89_4": "iti sāmānyato dṛṣṭena virodham āśaṅkya brahmaṇaḥ sarvavilakṣaṇatvena parihāra uktaḥ /",
  "GSP33ramvaspu:89_5": "ataḥ sad eva somyedam agra āsīd ity atrāpy agra ityādyanekaviśeṣā brahmaṇo pratipāditāḥ /",
  "GSP33ramvaspu:89_6": "bhavadabhimataviśeṣaniṣedhavācī ko 'pi śabdo na dṛśyate / praty uta jagadbrahmaṇoḥ",
  "GSP33ramvaspu:90": "kāryakāraṇabhāvajñāpanāyāgra iti kālaviśeṣasadbhāvaḥ / āsīd iti kriyāviśeṣo,",
  "GSP33ramvaspu:91": "jagadupādānatā jagannimittatā ca,",
  "GSP33ramvaspu:92": "nimittopādānayor bhedanirasanena tasyaiva brahmaṇaḥ sarvaśaktiyogaś cety aprajñātaḥ sahasraśo viśeṣā eva pratipāditāḥ /",
  "GSP33ramvaspu:93": "(34)",
  "GSP33ramvaspu:94_0": "yato vāstavakāryakāraṇabhāvādivijñāne pravṛttam ata evāsad evedam agra āsīd ityārabhyāsatkāryavādaniṣedhaś",
  "GSP33ramvaspu:94_1": "ca kriyate kutas tu khalu somyaivaṃ syād iti / prāgasata utpattir ahetuketyarthaḥ /",
  "GSP33ramvaspu:94_2": "tad evopapādayati katham asataḥ saj jāyeteti / asata utpannam asadātmakam eva bhavatītyarthaḥ /",
  "GSP33ramvaspu:94_3": "yathā mṛd utpannaṃ ghaṭādikaṃ mṛdātmakam / sata utpattir nāma vyavahāraviśeṣahetubhūto",
  "GSP33ramvaspu:94_4": "'vasthāviśeṣayogaḥ /",
  "GSP33ramvaspu:95": "(35)",
  "GSP33ramvaspu:96_0": "etad uktaṃ bhavati / ekam eva kāraṇabhūtaṃ dravyam avasthāntarayogena kāryam ity",
  "GSP33ramvaspu:96_1": "ucyata ity ekavijñānena sarvavijñānaṃ pratipipādayiṣitam / tad asatkāryavāde na setsyati /",
  "GSP33ramvaspu:96_2": "tathā hi nimittasamavāyyasamavāyiprabhṛtiḥ kāraṇair avayavyākhyaṃ kāryaṃ dravyāntaram",
  "GSP33ramvaspu:96_3": "evotpadyata iti kāraṇabhūtād vastunaḥ kāryasya vastvantaratvān na tajjñānenāsya jñātatā",
  "GSP33ramvaspu:96_4": "katham api saṃbhavatīti / katham avayavi dravyāntaraṃ nirasyata iti cet / kāraṇagatāvasthāntarayogasya",
  "GSP33ramvaspu:96_5": "dravyāntarotpattivādinaḥ saṃpratipannasyaivaikatvanāmāntarāder upapādakatvād dravyāntarādarśanāc",
  "GSP33ramvaspu:96_6": "ceti kāraṇam evāvasthāntarāpannaṃ kāryam ity ucyata ity uktam /",
  "GSP33ramvaspu:97": "(36)",
  "GSP33ramvaspu:98_0": "nanu niradhiṣṭhānabhramāsaṃbhavajñāpanāyāsatkāryavādanirāsaḥ kriyate / tathā hy ekaṃ",
  "GSP33ramvaspu:98_1": "cidrūpaṃ satyam evāvidyāc chāditaṃ jagadrūpeṇa vivartata ity avidyāśrayatvāya mūlakāraṇaṃ",
  "GSP33ramvaspu:98_2": "satyam ity abhyupagantavyam ity asatkāryavādanirāsaḥ / naitad evam / ekavijñānena",
  "GSP33ramvaspu:98_3": "sarvavijñānapratijñādṛṣṭāntamukhena satkāryavādasyaiva prasaktatvād ity uktam / bhavatpakṣe",
  "GSP33ramvaspu:98_4": "niradhiṣṭhānabhramāsaṃbhavasya durupapādatvāc ca / yasya hi cetanagatadoṣaḥ pāramārthiko",
  "GSP33ramvaspu:98_5": "doṣāśrayatvaṃ ca pāramārthikaṃ tasya pāramārthikadoṣeṇa yuktasyāpāramārthikagandharvanagarādidarśanam upapannaṃ,",
  "GSP33ramvaspu:99": "yasya tu doṣaś cāpāramārthiko doṣāśrayatvaṃ cāpāramārthikaṃ tasyāpāramārthikenāpy āśrayeṇa tad upapannam iti bhavatpakṣe na niradhiṣṭhānabhramāsaṃbhavaḥ /",
  "GSP33ramvaspu:100": "(37)",
  "GSP33ramvaspu:101": "śodhakeṣv api satyaṃ jñānam anantaṃ brahma,",
  "GSP33ramvaspu:102": "ānando brahmetyādiṣu vākyeṣu sāmānyādhikaraṇyavyutpattisiddhānekaguṇaviśiṣṭaikārthāvabodhanam aviruddham iti sarvaguṇaviśiṣṭaṃ brahmābhidhīyata iti pūrvam evoktam /",
  "GSP33ramvaspu:103": "(38)",
  "GSP33ramvaspu:104_0": "athāta ādeśo neti netīti bahudhā niṣedho dṛṣyata iti cet / kim atra niṣidhyata iti",
  "GSP33ramvaspu:104_1": "vaktavyam / dve vāva brahmaṇo rūpe mūrtaṃ caivāmūrtaṃ ceti mūrtāmūrtātmakaḥ prapañcaḥ",
  "GSP33ramvaspu:104_2": "sarvo 'pi niṣidhyata iti cen naivam / brahmaṇo rūpatayāprajñātaṃ sarvaṃ rūpatayopadiśya",
  "GSP33ramvaspu:104_3": "punar tad eva niṣeddhum ayuktam / prakṣālanād dhi paṅkasya dūrād asparśanaṃ varam",
  "GSP33ramvaspu:104_4": "iti nyāyāt / kas tarhi niṣedhavākyārthaḥ / sūtrakāraḥ svayam eva vadati prakṛtaitāvattvaṃ",
  "GSP33ramvaspu:104_5": "hi pratiṣedhati tato bravīti ca bhūya iti / uttaratra atha nāmadheyaṃ saty asya satyaṃ",
  "GSP33ramvaspu:104_6": "prāṇā vai satyaṃ teṣām eṣa satyam iti satyādiguṇagaṇasya pratipāditatvāt pūrvaprakṛtaitāvanmātraṃ",
  "GSP33ramvaspu:104_7": "na bhavati brahmeti,",
  "GSP33ramvaspu:105": "brahmaṇa etāvanmātratā pratiṣidhyata iti sūtrārthaḥ /",
  "GSP33ramvaspu:106": "(39)",
  "GSP33ramvaspu:107_0": "neha nānāsti kiṃcanetyādinā nānātvapratiṣedha eva dṛṣyata iti cet / atrāpy uttaratra",
  "GSP33ramvaspu:107_1": "sarvasya vaśī sarvasyeśana iti satyasaṅkalpatvasarveśvaratvapratipādanāc cetanavastuśarīra",
  "GSP33ramvaspu:107_2": "īśvara iti sarvaprakārasaṃsthitaḥ sa eka eveti tatpratyanīkābrahmātmakanānātvaṃ pratiṣiddhaṃ",
  "GSP33ramvaspu:107_3": "na bhavadabhimatam / sarvāsv evaṃprakārāsu śrutiṣv iyam eva sthitir iti na kvacid",
  "GSP33ramvaspu:107_4": "api brahmaṇaḥ saviśeṣatvaniṣedhakavācī ko 'pi śabdo dṛśyate /",
  "GSP33ramvaspu:108": "(40)",
  "GSP33ramvaspu:109_0": "api ca nirviśeṣajñānamātraṃ brahma tac cāchādikāvidyātirohitasvarūpaṃ svagatanānātvaṃ",
  "GSP33ramvaspu:109_1": "paśyatīty ayam artho na ghaṭate / tirodhānaṃ nāma prakāśanivāraṇam / svarūpātirekiprakāśadharmānabhyupagamena",
  "GSP33ramvaspu:109_2": "prakāśasyaiva svarūpatvāt svarūpanāśa eva syāt / prakāśaparyāyaṃ jñānaṃ nityaṃ sa",
  "GSP33ramvaspu:109_3": "ca prakāśo 'vidyātirohita iti bāliśabhāṣitam idam / avidyayā prakāśatirohita iti",
  "GSP33ramvaspu:109_4": "prakāśotpattipratibandho vidyamānasya vināśo vā / prakāśasyānutpādyatvād vināśa eva",
  "GSP33ramvaspu:109_5": "syāt / prakāśo nityo nirvikāras tiṣṭhatīti cet / satyām apy avidyāyāṃ brahmaṇi na",
  "GSP33ramvaspu:109_6": "kiṃcit tirohitam iti nānātvaṃ paśyatīti bhavatām ayaṃ vyavahāraḥ satsv anirvacanīya eva /",
  "GSP33ramvaspu:110": "(41)",
  "GSP33ramvaspu:111_0": "nanu ca bhavato 'pi vijñānasvarūpa ātmābhyupagantavyaḥ / sa ca svayaṃprakāśaḥ / tasya",
  "GSP33ramvaspu:111_1": "ca devādisvarūpātmābhimāne svarūpaprakāśatirodhānam avaśyam āśrayaṇīyam / svarūpaprakāśe",
  "GSP33ramvaspu:111_2": "sati svātmany ākārāntarādhyāsāyogāt / ato bhavataś cāyaṃ samāno doṣaḥ / kiṃ cāsmākam",
  "GSP33ramvaspu:111_3": "ekasminn evātmani bhavadudīritaṃ durghaṭatvam bhavatām ātmānantyābhyupagamāt sarveṣv",
  "GSP33ramvaspu:111_4": "ayaṃ doṣaḥ pariharaṇīyaḥ /",
  "GSP33ramvaspu:112": "(42)",
  "GSP33ramvaspu:113_0": "atrocyate svabhāvato malapratyanīkānantajñānānandaikasvarūpaṃ svābhāvikānavadhikātiśayāparimitodāraguṇasāgaraṃ",
  "GSP33ramvaspu:113_1": "nimeṣakāṣṭhākalāmuhūrtādiparārdhaparyantāparimitavyavacchedasvarūpasarvotpattisthitivināśādisarvapariṇāmanimittabhūtakālakṛtapariṇāmāspaṣṭānantamahāvibhūti",
  "GSP33ramvaspu:113_2": "svalīlāparikarasvāṃśabhūtānantabaddhamuktanānāvidhacetanatadbhogyabhūtānantavicitrapariṇāmaśakticetanetaravastujātāntaryāmitvakṛtasarvaśaktiśarīratvasarvaprakarśāvasthānāvasthitaṃ",
  "GSP33ramvaspu:113_3": "paraṃ brahmaiva vedyaṃ,",
  "GSP33ramvaspu:114_0": "tatsākṣātkārakṣamabhagavaddvaipāyanaparāśaravālmīkimanuyājñavalkyagautamāpastambaprabhṛtimunigaṇapraṇītavidhyarthavādamantrasvarūpavedamūletihāsapurāṇadharmaśāstropabhṛṃhitaparamārthabhūtānādinidhanāvicchinnapāṭhasaṃpradāyargyajuḥsāmātharvarūpānantaśākhaṃ",
  "GSP33ramvaspu:114_1": "vedaṃ cābhyupagacchatām asmākaṃ kiṃ na setsyati / yathoktaṃ bhagavatā dvaipāyanena mahābhārate",
  "GSP33ramvaspu:115": "yo mām ajam anādiṃ ca vetti lokamaheśvaram /",
  "GSP33ramvaspu:116": "dvāv imau puraṣau loke kṣaraś cākṣara eva ca /",
  "GSP33ramvaspu:117": "kṣaraḥ sarvāṇi bhūtāni kūṭastho 'kṣara ucyate //",
  "GSP33ramvaspu:118": "uttamaḥ puruṣas tv anyaḥ paramātmety udāhṛtaḥ /",
  "GSP33ramvaspu:119": "yo lokatrayam āviśya vibhartyavyaya īśvaraḥ //",
  "GSP33ramvaspu:120": "kālaṃ ca pacate tatra na kālas tatra vai prabhūḥ /",
  "GSP33ramvaspu:121": "ete vai nirayās tāta sthānasya paramātmanaḥ //",
  "GSP33ramvaspu:122": "avyaktādiviśeṣāntaṃ pariṇāmarddhisaṃyuktam /",
  "GSP33ramvaspu:123": "krīḍā harer idaṃ sarvaṃ kṣaram ity avadhāryatām //",
  "GSP33ramvaspu:124": "kṛṣṇa eva hi lokānām utpattir api cāpyayaḥ /",
  "GSP33ramvaspu:125": "kṛṣṇasya hi kṛte bhūtam idaṃ viśvaṃ carācaram //",
  "GSP33ramvaspu:126": "iti / kṛṣṇasya hi kṛta iti kṛṣṇasya śeṣabhūtaṃ sarvam ityarthaḥ /",
  "GSP33ramvaspu:127": "bhagavatā parāśareṇāpy uktam",
  "GSP33ramvaspu:128": "śuddhe mahāvibhūtyākhye pare brahmaṇi śabdyate /",
  "GSP33ramvaspu:129": "maitreya bhagavacchabdaḥ sarvakāraṇakāraṇe //",
  "GSP33ramvaspu:130": "jñānaśaktibalāiśvaryavīryatejāṃsy aśeṣataḥ /",
  "GSP33ramvaspu:131": "bhagavacchabdavācyāni vinā heyair guṇādibhiḥ //",
  "GSP33ramvaspu:132": "evam eṣa mahāśabdo maitreya bhagavān iti /",
  "GSP33ramvaspu:133": "paramabrahmabhūtasya vāsudevasya nānyagaḥ //",
  "GSP33ramvaspu:134": "tatra pūjyapadārthoktiparibhāṣāsamanvitaḥ /",
  "GSP33ramvaspu:135": "śabdo 'yaṃ nopacāreṇa tv anyatra hy upacārataḥ //",
  "GSP33ramvaspu:136": "evaṃprakāram amalaṃ satyaṃ vyāpakam akṣayam /",
  "GSP33ramvaspu:137": "samastaheyarahitaṃ viṣṇvākhyaṃ paramaṃ padam //",
  "GSP33ramvaspu:138": "kalāmuhūrtādimayaś ca kālo na yadvibhūteḥ pariṇāmahetuḥ //",
  "GSP33ramvaspu:139": "krīḍato bālakasyeva ceṣṭās tasya niśāmaya //",
  "GSP33ramvaspu:140": "ityādi / manunāpi",
  "GSP33ramvaspu:141": "praśāsitāraṃ sarveṣām aṇīyāṃsam aṇīyasām /",
  "GSP33ramvaspu:142": "ityuktam / yājñavalkyenāpi",
  "GSP33ramvaspu:143": "kṣetrasyeśvarajñānād viśuddhiḥ paramā matā /",
  "GSP33ramvaspu:144": "iti / āpastambenāpi pūḥ prāṇinaḥ sarva eva guhāśayasyeti / sarve prāṇino guhāśayas paramātmanaḥ pūḥ puraṃ śarīram ityarthaḥ / prāṇina iti sajīvātmabhūtasaṃghātaḥ /",
  "GSP33ramvaspu:145": "(43)",
  "GSP33ramvaspu:146_0": "nanu ca kim anenāḍambareṇa / codyaṃ tu na parihṛtam / ucyate / evam abhyupagacchatām",
  "GSP33ramvaspu:146_1": "asmākam ātmadharmabhūtasya caitanyasya svābhāvikasyāpi karmaṇā pāramārthikaṃ saṃkocaṃ",
  "GSP33ramvaspu:146_2": "vikāsaṃ ca bruvatāṃ sarvam idaṃ parihṛtam / bhavas tu prakāśa eva svarūpam iti prakāśo",
  "GSP33ramvaspu:146_3": "na dharmabhūtas tasya saṃkocavikāsau vā nābyupagamyete / prakāśaprasārānutpattim",
  "GSP33ramvaspu:146_4": "eva tirodhānabhūtāḥ karmādayaḥ kurvanti / avidyā cet tirodhānaṃ tirodhānabhūtatayāvidyayā",
  "GSP33ramvaspu:146_5": "svarūpabhūtaprakāśanāśa iti pūrvam evoktam / asmākaṃ tv avidyārūpeṇa karmaṇā svarūpanityadharmabhūtaprakāśaḥ",
  "GSP33ramvaspu:146_6": "saṃkucitaḥ / tena devādisvarūpātmābhimāno bhavatīti viśeṣaḥ / yathoktam",
  "GSP33ramvaspu:147": "avidyā karmasaṃjñānyā tṛtīyā śaktir iṣyate //",
  "GSP33ramvaspu:148": "yathā kṣetraśaktiḥ sā veṣṭitā nṛpa sarvagā /",
  "GSP33ramvaspu:149": "saṃsāratāpān akhilān avāpnoty atisaṃtatān //",
  "GSP33ramvaspu:150": "tayā tirohitatvāc ca śaktiḥ kṣetrajñasaṃjñitā /",
  "GSP33ramvaspu:151": "sarvabhūteṣu bhūpāle tāratamyena vartate //",
  "GSP33ramvaspu:152": "iti / kṣetrajñānāṃ svadharmabhūtasya jñānasya karmasaṃjñāvidyayā saṃkocaṃ vikāsaṃ ca darśayati /",
  "GSP33ramvaspu:153": "(44)",
  "GSP33ramvaspu:154_0": "api cācchādikāvidyā śrutibhiś cāikyopadeśabalāc ca brahmasvarūpatirodhānaheyadoṣarūpāśrīyate",
  "GSP33ramvaspu:154_1": "tasyāś ca mithyārūpatvena prapañcavatsvadarśanamūladoṣāpekṣatvāt / na sā mithyā darśanamūladoṣaḥ",
  "GSP33ramvaspu:154_2": "syād iti brahmaiva mithyādarśanamūlaṃ syāt / tasyāś cānāditve 'pi mithyārūpatvād",
  "GSP33ramvaspu:154_3": "eva brahmadṛśyatvenaivānāditvāt taddarśanamūlaparamārthadoṣānabhyupagamāc ca brahmaiva",
  "GSP33ramvaspu:154_4": "taddarśanamūlaṃ syāt / tasya nityatvād anirmokṣa eva /",
  "GSP33ramvaspu:155": "(45)",
  "GSP33ramvaspu:156": "ata evedam api nirastam ekam eva śarīraṃ jīvavat,",
  "GSP33ramvaspu:157_0": "nirjīvānītarāṇi śarīrāṇi svapnadṛṣṭanānāvidhānantaśarīrāṇāṃ yathā nirjīvatvam / tatra",
  "GSP33ramvaspu:157_1": "svapne draṣṭuḥ śarīram ekam eva jīvavat / tasya svapnavelāyāṃ dṛśyabhūtanānāvidhaśarīrāṇāṃ",
  "GSP33ramvaspu:157_2": "nirjīvatvam eva / anenaikenaiva parikalpitatvāj jīvā mithyābhūtā iti brahmaṇā svasvarūpavyatiriktasya",
  "GSP33ramvaspu:157_3": "jīvabhāvasya sarvaśarīrāṇāṃ ca kalpitatvād ekasminn api śarīre śarīravaj jīvabhāvasya",
  "GSP33ramvaspu:157_4": "ca mithyārūpatvāt sarvāṇi śarīrāṇi mithyārūpāṇi,",
  "GSP33ramvaspu:158_0": "tatra jīvabhāvaś ca mithyārūpa ity ekasya śarīrasya tatra jīvabhāvasya ca na kaścid",
  "GSP33ramvaspu:158_1": "viśeṣaḥ / asmākaṃ tu svapne draṣṭuḥ svaśarīrasya tasminn ātmasadbhāvasya ca prabodhavelāyām",
  "GSP33ramvaspu:158_2": "abādhitatvān anyeṣāṃ śarīrāṇāṃ tadgatajīvānāṃ ca bādhitatvāt te sarve mithyābhūtāḥ",
  "GSP33ramvaspu:158_3": "svaśarīram ekaṃ tasmiñ jīvabhāvaś ca paramārtha iti viśeṣaḥ /",
  "GSP33ramvaspu:159": "(46)",
  "GSP33ramvaspu:160_0": "api ca kena vā vidyānivṛttiḥ sā kīdṛśīti vivecanīyam / aikyajñānaṃ nivartakaṃ nivṛttiś",
  "GSP33ramvaspu:160_1": "cānirvacanīyapratyanīkākāreti cet / anirvacanīyapratyanīkaṃ nirvacanīyaṃ tac ca sad",
  "GSP33ramvaspu:160_2": "vāsad vā dvirūpaṃ vā koṭyantaraṃ na vidyate / brahmavyatirekeṇaitadabhyupagame punar",
  "GSP33ramvaspu:160_3": "avidyā na nivṛttā syāt / brahmaiva cen nivṛttis tatprāg apy aviśiṣṭam iti vedāntajñānāt",
  "GSP33ramvaspu:160_4": "pūrvam eva nivṛttiḥ syāt / aikyajñānaṃ nivartakaṃ tadabhāvāt saṃsāra iti bhavaddarśanaṃ vihanyate /",
  "GSP33ramvaspu:161": "(47)",
  "GSP33ramvaspu:162_0": "kiñ ca nivartakajñānasyāpy avidyārūparvāt tannivartanaṃ keneti vaktavyam / nivartakajñānaṃ",
  "GSP33ramvaspu:162_1": "svetarasamastabhedaṃ nivartya kṣaṇikatvād eva svayam eva vinaśyati dāvānalaviṣanāśanaviṣāntaravad",
  "GSP33ramvaspu:162_2": "iti cen na / nivartakajñānasya brahmavyatiriktatvena tatsvarūpatadutpattivināśānāṃ",
  "GSP33ramvaspu:162_3": "mithyārūpatvāt tadvināśarūpā vidyā tiṣṭhaty eveti tadvināśadarśanasya nivartakaṃ",
  "GSP33ramvaspu:162_4": "vaktacyam eva / dāvāgnyādīnām api pūrvāvasthāvirodhipariṇāmaparaṃparāvarjanīyaiva /",
  "GSP33ramvaspu:163": "(48)",
  "GSP33ramvaspu:164_0": "api ca cinmātrabrahmavyatiriktakṛtsnaniṣedhaviṣayajñānasya ko 'yaṃ jñātā / adhyāsarūpa",
  "GSP33ramvaspu:164_1": "iti cen na / tasya niṣedhatayā nivartakajñānakarmatvāt tatkartṛtvānupapatteḥ / brahmasvarūpa",
  "GSP33ramvaspu:164_2": "eveti cen na / brahmaṇo nivartakajñānaṃ prati jñātṛtvaṃ kiṃ svarūpam utādhyastam /",
  "GSP33ramvaspu:164_3": "adhyastaṃ ced ayam adhyāsas tanmūlavidyāntaraṃ ca nivartakajñānaviṣayatayā tiṣṭhaty",
  "GSP33ramvaspu:164_4": "eva / tannivartakāntarābhyupagame tasyāpi trirūpatayānavasthaiva / sarvasya hi jñānasya",
  "GSP33ramvaspu:164_5": "trirūpakatvavirahe jñānatvam eva hīyate / kasyacit kaṃcanārthaviśeṣaṃ prati siddhirūpatvāt /",
  "GSP33ramvaspu:164_6": "jñānasya trirūpatvavirahe bhavatāṃ svarūpabhūtajñānavan nivartakajñānam apy anivartakaṃ",
  "GSP33ramvaspu:164_7": "syāt / brahmasvarūpasyaiva jñātṛtvābhyupagame 'smadīya eva pakṣaḥ parigṛhītaḥ syāt /",
  "GSP33ramvaspu:164_8": "nivartakajñānasvarūpajñātṛtvaṃ ca svanivartyāntargatam iti vacanaṃ bhūtalavyatiriktaṃ",
  "GSP33ramvaspu:164_9": "kṛtsnaṃ chinnaṃ devadattenety asyām eva chedanakriyāyām asyāś chedanakriyāyāś chettṛtvasya",
  "GSP33ramvaspu:164_10": "ca chedyāntarbhāvavacanavad upahāsyam /",
  "GSP33ramvaspu:165": "(49)",
  "GSP33ramvaspu:166_0": "api ca nikhilabhedanivartakam idam aikyajñānaṃ kena jātam iti vimarśanīyam / śrutyaiveti",
  "GSP33ramvaspu:166_1": "cen na / tasyā brahmavyatiriktāyā avidyāparikalpitatvāt prapañcabādhakajñānasyotpādakatvaṃ",
  "GSP33ramvaspu:166_2": "na saṃbhavati / tathā hi duṣṭakāraṇajātam api rajjusarpajñānaṃ na duṣṭakāraṇajanyena",
  "GSP33ramvaspu:166_3": "rajjur iyaṃ na sarpa iti jñānena bādhyate / rajjusarpajñānabhaye vartamāne kenacidbhrāntena",
  "GSP33ramvaspu:166_4": "puruṣeṇa rajjur iyaṃ na sarpa ityukte 'py ayaṃ bhrānta iti jñāte sati tadvacanaṃ",
  "GSP33ramvaspu:166_5": "rajjusarpajñānasya bādhakaṃ na bhavati bhayaṃ ca na nivartate / prayojakajñānavataḥ",
  "GSP33ramvaspu:166_6": "śravaṇavelāyām eva hi brahmavyatiriktatvena śruter api bhrāntimūlatvaṃ jñātam iti /",
  "GSP33ramvaspu:166_7": "nivartakajñānasya jñātus tatsāmagrībhūtaśāstrasya ca brahmavyatiriktatayā yadi bādhyatvam",
  "GSP33ramvaspu:166_8": "ucyate hanta tarhi prapañcanivṛtter mithyātvam āpatatīti prapañcasya satyatā syāt /",
  "GSP33ramvaspu:166_9": "svapnadṛṣṭapuruṣavākyāvagatapitrādimaraṇasya mithyātvena pitrādisatyatāvat / kiñca",
  "GSP33ramvaspu:166_10": "tat tvam asy ādivākyaṃ na prapañcasya bādhakam / bhrāntimūlatvād bhrāntaprayuktarajjusarpabādhakavākyavat /",
  "GSP33ramvaspu:167": "(50)",
  "GSP33ramvaspu:168_0": "nanu ca svapne kasmiṃścid bhaye vartamāne svapnadaśāyām evāyaṃ svapna iti jñāte sati",
  "GSP33ramvaspu:168_1": "pūrvabhayanivṛttir dṛṣṭā / tadvad atrāpi saṃbhavatīti / naivam / svapnavelāyām eva",
  "GSP33ramvaspu:168_2": "so 'pi svapna iti jñāte sati punarbhayānivṛttir eva dṛṣṭeti na kaścid viśeṣaḥ /",
  "GSP33ramvaspu:169": "(51)",
  "GSP33ramvaspu:170_0": "śravaṇavelāyām eva so'pi svapna iti jñātam evetyuktam / yad api cedam uktaṃ bhrāntiparikalpitatvena",
  "GSP33ramvaspu:170_1": "mithyārūpam api śāstram advitīyaṃ brahmeti bodhayati tasya sato brahmaṇo viṣayasya",
  "GSP33ramvaspu:170_2": "paścāt tanabādhādarśanād brahma susthitam eveti / tad ayuktam / śūnyam eva tat tvam",
  "GSP33ramvaspu:170_3": "iti vākyena tasyāpi bādhitatvāt / idaṃ bhrāntimūlavākyam iti cet / sad advitīyaṃ",
  "GSP33ramvaspu:170_4": "brahmeti vākyam api bhrāntimūlam iti tvayaivoktam / paścāt tanabādhādarśanaṃ tu sarvaśūnyavākyasyaiveti",
  "GSP33ramvaspu:170_5": "viśeṣaḥ / sarvaśūnyavādino brahmavyatiriktavastumithyātvavādinaś ca svapakṣasādhanapramāṇapāramārthyānabyupagamenābhiyuktair",
  "GSP33ramvaspu:170_6": "vādānadhikāra eva pratipāditaḥ / adhikāro 'nabhyupāyatvān na vāde śūnyavādinaḥ / iti /",
  "GSP33ramvaspu:171": "(52)",
  "GSP33ramvaspu:172_0": "api ca pratyakṣadṛṣṭasya prapañcasya mithyātvaṃ kena pramāṇena sādhyate / pratyakṣasya",
  "GSP33ramvaspu:172_1": "doṣamūlatvenānyathāsiddhisaṃbhavān nirdoṣaṃ śāstram ananyathāsiddhaṃ pratyakṣasya",
  "GSP33ramvaspu:172_2": "bādhakam iti cet / kena doṣeṇa jātaṃ pratyakṣam anantabhedaviṣayam iti vaktavyam /",
  "GSP33ramvaspu:172_3": "anādibhedavāsanākhyadoṣajātaṃ pratyakṣam iti cet / hanta tarhy anenaiva doṣeṇa jātaṃ",
  "GSP33ramvaspu:172_4": "śāstram apīty ekadoṣamūlatvāc chāstrapratyakṣayor na bādhyabādhakabhāvasiddhiḥ /",
  "GSP33ramvaspu:173": "(53)",
  "GSP33ramvaspu:174_0": "ākāśavāyvādibhūtatadārabdhaśabdasparśādiyuktamanuṣyatvādisaṃsthānasaṃsthitapadārthagrāhi",
  "GSP33ramvaspu:174_1": "pratyakṣam / śāstraṃ tu pratyakṣādyaparicchedyasarvāntarātmatvasatyatvādyanantaviśeṣaṇaviśiṣṭabrahmasvarūpatadupāsanādyārādhanaprakāratatprāptipūrvakatatprasādalabhyaphalaviśeṣatadaniṣṭakaraṇamūlanigrahaviśeṣaviṣayam",
  "GSP33ramvaspu:174_2": "iti na śātrapratyakṣayor virodhaḥ / anādinidhanāvicchinnapāṭasaṃpradāyatādyanekaguṇaviśiṣṭasya",
  "GSP33ramvaspu:174_3": "śāstrasya balīyastvaṃ vadatā pratyakṣapāramārthyam avaśyam abhyupagantavyam ity alam",
  "GSP33ramvaspu:174_4": "anena śrutiśatavitativātavegaparāhatakudṛṣṭiduṣṭayuktijālatūlanirasanenety uparamyate /",
  "GSP33ramvaspu:175": "(54)",
  "GSP33ramvaspu:176_0": "dvitīye tu pakṣa upādhibrahmavyatiriktavastvantarānabhyupagamād brahmaṇy evopādhisaṃsargād",
  "GSP33ramvaspu:176_1": "aupādhikāḥ sarve doṣā brahmaṇy eva bhaveyuḥ / tataś cāpahatapāpmatvādinirdoṣatvaśrutayaḥ sarve vihanyante /",
  "GSP33ramvaspu:177": "(55)",
  "GSP33ramvaspu:178_0": "yathā ghaṭākāśādeḥ paricchinnatayā mahākāśād vailakṣaṇyaṃ parasparabhedaś ca dṛśyate",
  "GSP33ramvaspu:178_1": "tatrasthā guṇā vā doṣā vānavacchinne mahākāśe na saṃbadhyante evam upādhikṛtabhedavyavasthitajīvagatā",
  "GSP33ramvaspu:178_2": "doṣā anupahite pare brahmaṇi na saṃbadhyanta iti cet / naitad upapadyate / niravayavasyākāśasyānavacchedyasya",
  "GSP33ramvaspu:178_3": "ghaṭādibhiś chedāsaṃbhavāt tenaivākāśena ghaṭādayaḥ saṃyuktā iti brahmaṇo 'py acchedyatvād",
  "GSP33ramvaspu:178_4": "brahmaivopādhisaṃyuktaṃ syāt / ghaṭasaṃyuktākāśapradeśo 'nyasmād ākāśapradeśād bhidyata",
  "GSP33ramvaspu:178_5": "ic cet / ākāśasyaikasyaiva pradeśabhedena ghaṭādisaṃyogād ghaṭādau gacchati tasya",
  "GSP33ramvaspu:178_6": "ca pradeśabhedasyāniyama iti tadvad brahmaṇy eva pradeśabhedāniyamenopādhisaṃsargād",
  "GSP33ramvaspu:178_7": "upādhau gacchati saṃyuktaviyuktabrahmapradeśabhedāc ca brahmaṇy evopādhisaṃsargaḥ",
  "GSP33ramvaspu:178_8": "kṣaṇe kṣaṇe bandhamokṣau syātām iti santaḥ parihasanti /",
  "GSP33ramvaspu:179": "(56)",
  "GSP33ramvaspu:180_0": "niravayavasyaivākāśasya śrotrendriyatve 'pīndriyavyavasthāvad brahmaṇy api vyavasthopapadyata",
  "GSP33ramvaspu:180_1": "iti cet / na vāyuviśeṣasaṃskṛtakarṇapradeśasaṃyuktasyaivākāśapradeśasyendriyatvāt",
  "GSP33ramvaspu:180_2": "tasya ca pradeśāntarābhede 'pīndriyavyavasthopapadyate / ākāśasya tu sarveṣāṃ śarīreṣu",
  "GSP33ramvaspu:180_3": "gacchat svaniyamena sarvapradeśasaṃyoga iti brahmaṇy upādhisaṃyogapradeśāniyama eva /",
  "GSP33ramvaspu:181": "(57)",
  "GSP33ramvaspu:182_0": "ākāśasya svarūpeṇaiva śrotrendriyatvam abhyupagamyāpīndriyavyavasthokatā / paramārthatas",
  "GSP33ramvaspu:182_1": "tv ākāśo na śrotrendriyam / vaikārikād ahaṃkārād ekādaśendriyāṇi jāyanta iti hi vaidikāḥ /",
  "GSP33ramvaspu:182_2": "yathoktaṃ bhagavatā parāśareṇa",
  "GSP33ramvaspu:183": "taijasānīndriyāṇy āhur devā vaikārikā daśa /",
  "GSP33ramvaspu:184": "ekādaśaṃ manaś cātra devā vaikārikāḥ smṛtāḥ // iti /",
  "GSP33ramvaspu:185_0": "ayam arthaḥ / vaikārikas taijaso bhūtādir iti trividho 'haṃkāraḥ / sa ca kramāt sāttviko",
  "GSP33ramvaspu:185_1": "rājasas tāmasaś ca / tatra tāmasād bhūtāder ākāśādīni bhūtāni jāyanta iti sṛṣṭikramam",
  "GSP33ramvaspu:185_2": "uktvā taijasād rājasād ahaṃkārād ekadaśendriyāṇi jāyanta iti paramatam upanyasya",
  "GSP33ramvaspu:185_3": "sāttvikāhaṃkārād vaikārikānīndriyāṇi jāyanta iti svamatam ucyate devā vaikārikāḥ",
  "GSP33ramvaspu:185_4": "smṛtā iti / devā indriyāṇi / evam indriyāṇām āhaṃkārikāṇāṃ bhūtaiś cāpy āyanaṃ mahābhārata",
  "GSP33ramvaspu:185_5": "ucyate / bhautikatve 'pīndriyāṇām ākāśādibhūtavikāratvād evākāśādibhūtapariṇāmaviśeṣā",
  "GSP33ramvaspu:185_6": "vyavasthitā eva śarīravat puruṣāṇām indriyāṇi bhavantīti brahmaṇy acchedye niravayave",
  "GSP33ramvaspu:185_7": "nirvikāre tv aniyamenānantaheyopādhisaṃsargadoṣo duṣparihara eveti śraddadhānānām",
  "GSP33ramvaspu:185_8": "evāyam pakṣa iti śāstravido na bahu manyante / svarūpapariṇāmābhyupagamād avikāratvaśrutir",
  "GSP33ramvaspu:185_9": "bādhyate / niravadyatā ca brahmaṇaḥ śaktipariṇāma iti cet / keyaṃ śaktir ucyate /",
  "GSP33ramvaspu:185_10": "kiṃ brahmapariṇāmarūpā / uta brahmaṇo 'nanyā kāpīti / ubhayapakṣe 'pi svarūpapariṇāmo 'varjanīya eva /",
  "GSP33ramvaspu:186": "(58)",
  "GSP33ramvaspu:187_0": "tṛtīye 'pi pakṣe jīvabrahmaṇor bhedavad abhedasya cābhyupagamāt tasya ca tadbhāvāt",
  "GSP33ramvaspu:187_1": "saubharibhedavac ca svāvatārabhedavac ca sarvasyeśvarabhedatāt sarve jīvagatā doṣās",
  "GSP33ramvaspu:187_2": "tasyaiva syuḥ / etad uktaṃ bhavati / īśvaraḥ svarūpeṇaiva suranaratiryaksthāvarādibhedenāvasthita",
  "GSP33ramvaspu:187_3": "iti hi tadātmakatvavarṇanaṃ kriyate / tathā saty ekamṛtpiṇḍārabdhaghaṭaśarāvādigatāny",
  "GSP33ramvaspu:187_4": "udakāharaṇādīni sarvakāryāṇi yathā tasyaiva bhavanti,",
  "GSP33ramvaspu:188": "evaṃ sarvajīvagatasukhaduḥkhādi sarvam īśvaragatam eva syāt /",
  "GSP33ramvaspu:189": "(59)",
  "GSP33ramvaspu:190_0": "ghaṭaśarāvādisaṃsthānānupayuktamṛddravyaṃ yathā kāryāntarānvitam evam eva surapaśumanujādijīvatvānupayukteśvaraḥ",
  "GSP33ramvaspu:190_1": "sarvajñaḥ satyasaṃkalpatvādikalyāṇaguṇākara iti cet satyaṃ sa eveśvara ekenāṃśena",
  "GSP33ramvaspu:190_2": "kalyāṇaguṇagaṇākaraḥ sa evānyenāṃśena heyaguṇākara ity uktam / dvayor aṃśayor īśvarāviśeṣāt /",
  "GSP33ramvaspu:190_3": "dvav aṃśau vyavasthitav iti cet / kas tena lābhaḥ / ekasyaivānekāṃśena nityaduḥkhitvād",
  "GSP33ramvaspu:190_4": "aṃśāntareṇa sukhitvam api neśvaratvāya kalpate / yathā devadattasyaikasmin haste",
  "GSP33ramvaspu:190_5": "candanapaṅkānulepakeyūrakaṭakāṅgulīyālaṃkāras tasyaivānyasmin haste mudgarābhighātaḥ",
  "GSP33ramvaspu:190_6": "kālānalajvālānupraveśaś ca tadvad eveśvarasya syād iti brahmājñānapakṣād api pāpīyān",
  "GSP33ramvaspu:190_7": "ayaṃ bhedābhedapakṣaḥ / aparimitaduḥkhasya pāramārthikatvāt saṃsāriṇām anantatvena dustaratvāc ca /",
  "GSP33ramvaspu:191": "(60)",
  "GSP33ramvaspu:192_0": "tasmād vilakṣaṇo 'yaṃ jīvāṃśa iti cet / āgato 'si tarhi madīyaṃ panthānam / īśvarasya",
  "GSP33ramvaspu:192_1": "svarūpeṇa tādātmyavarṇane syād ayaṃ doṣaḥ / ātmaśarīrabhāvena tu tādātmyapratipādane",
  "GSP33ramvaspu:192_2": "na kaścid doṣaḥ / praty uta nikhilabhuvananiyamanādir mahān ayaṃ guṇagaṇaḥ pratipādito",
  "GSP33ramvaspu:192_3": "bhavati / sāmānādhikaraṇyaṃ ca mukhyavṛttam /",
  "GSP33ramvaspu:193": "(61)",
  "GSP33ramvaspu:194_0": "api caikasya vastuno bhinnābhinnatvaṃ viruddhatvān na saṃbhavatītyuktam / ghaṭasya",
  "GSP33ramvaspu:194_1": "paṭād bhinnatve sati tasya tasminn abhāvaḥ / abhinnatve sati tasya ca bhāva iti /",
  "GSP33ramvaspu:194_2": "ekasmin kāle caikasmin deśe caikasya hi padārthasya yugapatsadbhāvo 'sadbhāvaś ca viruddhaḥ /",
  "GSP33ramvaspu:195": "(62)",
  "GSP33ramvaspu:196_0": "jātyātmanā bhāvo vyaktyātmanā cābhāva iti cet / jāter muṇḍena cābhāve sati khaṇḍe",
  "GSP33ramvaspu:196_1": "muṇḍasyāpi sadbhāvaprasaṅgaḥ / khaṇḍena ca jāter abhinnatve sadbhāvo bhinnatve cāsadbhāvaḥ",
  "GSP33ramvaspu:196_2": "aśve mahiśatvasyaiveti virodho duṣparihara eva / jātyāder vastusaṃsthānatayā vastunaḥ",
  "GSP33ramvaspu:196_3": "prakāratvāt prakāraprakāriṇoś ca padārthāntaratvaṃ prakārasya pṛthaksiddhyanarhatvaṃ",
  "GSP33ramvaspu:196_4": "pṛthaganupalambhaś ca tasya ca saṃsthānasya cānekavastuṣu prakāratayāvasthitaś cetyādi pūrvam uktam /",
  "GSP33ramvaspu:197": "(63)",
  "GSP33ramvaspu:198_0": "so 'yam iti buddhiḥ prakārāikyād ayam api daṇḍīti buddhimat / ayam ca jātyādiprakāro",
  "GSP33ramvaspu:198_1": "vastuno bheda ity ucyate / tadyoga eva vastuno bhinnam iti vyavahārahetur ityarthaḥ /",
  "GSP33ramvaspu:198_2": "sa ca vastuno bhedavyavahārahetuḥ svasya ca saṃvedanavat / yathā saṃvedanaṃ vastuno",
  "GSP33ramvaspu:198_3": "vyavahārahetuḥ svasya vyavahārahetuś ca bhavati /",
  "GSP33ramvaspu:199": "(64)",
  "GSP33ramvaspu:200_0": "ata eva sanmātragrāhi pratyakṣaṃ na bhedagrāhītyādivādā nirastāḥ / jātyādisaṃsthānasaṃsthitasyaiva",
  "GSP33ramvaspu:200_1": "vastunaḥ pratyakṣeṇa gṛhītatvāt tasyaiva saṃsthānarūpajātyādeḥ pratiyogyapekṣayā",
  "GSP33ramvaspu:200_2": "bhedavyavahārahetutvāc ca / svarūpapariṇāmadoṣaś ca pūrvam evoktaḥ /",
  "GSP33ramvaspu:201": "(65)",
  "GSP33ramvaspu:202_0": "yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ",
  "GSP33ramvaspu:202_1": "pṛthivīm antaro yamayati eṣa ta ātmāntaryāmyamṛtaḥ / ya ātmani tiṣṭhann ātmano 'ntaro",
  "GSP33ramvaspu:202_2": "ya ātmā na veda yasyātmā śarīraṃ ya ātmānam antaro yamayati eṣa ta ātmāntaryāmyamṛtaḥ /",
  "GSP33ramvaspu:202_3": "yaḥ pṛthivīm antare saṃcaran yasya pṛthivī śarīraṃ yaṃ pṛthivī na vedetyādi yo 'kṣaram",
  "GSP33ramvaspu:202_4": "antare saṃcaran yasyākṣaraṃ śarīraṃ akṣaraṃ na veda yo mṛtyum antare saṃcaran yasya",
  "GSP33ramvaspu:202_5": "mṛtyuḥ śarīraṃ yaṃ mṛtyur na veda eṣa sarvabhūtāntarātmāpahatapāpmā divyo deva eko",
  "GSP33ramvaspu:202_6": "nārāyaṇaḥ / dvā suparṇā sayujā sakhāyā samānaṃ vṛkṣaṃ pariṣasvajāte / tayor anyaḥ",
  "GSP33ramvaspu:202_7": "pippalaṃ svādv atty anaśnann anyo 'bhicākaśīti / antaḥ praviṣṭaḥ śāstā janānāṃ sarvātmā /",
  "GSP33ramvaspu:202_8": "tatsṛṣṭvā tad evānuprāviśat / tadanupraviśya sac ca tyac cānṛtaṃ ca satyam abhavat /",
  "GSP33ramvaspu:202_9": "anena jīvenātmanetyādi / pṛthagātmānaṃ preritāraṃ matvā jaṣṭas tatas tenāmṛtatvam",
  "GSP33ramvaspu:202_10": "eti / bhoktā bhogyaṃ preritāraṃ ca matvā sarvaṃ proktaṃ trividhaṃ brahma,",
  "GSP33ramvaspu:203": "etat / nityo nityānāṃ cetanaś cetanānām eko bahūnāṃ yo vidadhāti kāmān / pradhānakṣetrajñapatir guṇeśaḥ / jñājñau dvav ajav īśānīśav ityādiśrutiśatais tadupabṛṃhaṇaiḥ",
  "GSP33ramvaspu:204": "jagat sarvaṃ śarīraṃ te sthairyaṃ te vasudhātalam //",
  "GSP33ramvaspu:205": "yat kiṃcit sṛjyate yena sattvajātena vai dvija /",
  "GSP33ramvaspu:206": "tasya sṛjyasya saṃbhūtau tatsarvaṃ vai hares tanuḥ //",
  "GSP33ramvaspu:207": "aham ātmā guḍākeśa sarvabhūtāśayasthitaḥ //",
  "GSP33ramvaspu:208": "sarvasya cāhaṃ hṛdi saṃniviṣṭo",
  "GSP33ramvaspu:209": "mattaḥ smṛtir jñānam apohanaṃ ca //",
  "GSP33ramvaspu:210_0": "ityādivedavidagresaravālmīkiparāśaradvaipāyanavacobhiś ca parasya brahmaṇaḥ sarvasyātmatvāvagamāc",
  "GSP33ramvaspu:210_1": "cidacidātmakasya vastunas taccharīratvāvagamāc ca śarīrasya śarīriṇaṃ prati prakāratayaiva",
  "GSP33ramvaspu:210_2": "padārthatvāc śarīraśarīriṇoś ca dharmabhede 'pi tayor asaṃkarāt sarvaśarīraṃ brahmeti",
  "GSP33ramvaspu:210_3": "brahmaṇo vaibhavaṃ pratipādayadbhiḥ sāmānādhikaraṇyādibhir mukhyavṛttaiḥ sarvacetanācetanaprakāraṃ",
  "GSP33ramvaspu:210_4": "brahmaivābhidhīyate / sāmānādhikaraṇyaṃ hi dvayoḥ padayoḥ prakāradvayamukhenaikārthaniṣṭhatvaṃ /",
  "GSP33ramvaspu:210_5": "tasya caitasmin pakṣe mukhyatā / tathā hi tat tvam iti sāmānādhikaraṇye tad ityanena",
  "GSP33ramvaspu:210_6": "jagatkāraṇaṃ sarvakalyāṇaguṇagaṇākaraṃ niravadyaṃ brahmocyate / tvam iti ca cetanasāmānādhikaraṇyavṛttena",
  "GSP33ramvaspu:210_7": "jīvāntaryānirūpi taccharīraṃ tadātmatayāvasthitaṃ tatprakāraṃ brahmocyate / itareṣu",
  "GSP33ramvaspu:210_8": "pakṣeṣu sāmānādhikaraṇyahānir brahmaṇaḥ sadeṣatā ca syāt /",
  "GSP33ramvaspu:211": "(66)",
  "GSP33ramvaspu:212_0": "etad uktaṃ bhavati / brahmaivam avasthitam ity atraivaṃśabdārthabhūtaprakāratayaiva",
  "GSP33ramvaspu:212_1": "vicitracetanācetanātmakaprapañcasya sthūlasya sūkṣmasya ca sadbhāvaḥ / tathā ca bahu",
  "GSP33ramvaspu:212_2": "syāṃ prajāyeyety ayam arthaḥ saṃpanno bhavati / tasyaiveśvarasya kāryatayā kāraṇatayā",
  "GSP33ramvaspu:212_3": "ca nānāsaṃsthānasaṃsthitasya saṃsthānatayā cidacidvastujātam avasthitam iti /",
  "GSP33ramvaspu:213": "(67)",
  "GSP33ramvaspu:214_0": "nanu ca saṃsthānarūpeṇa prakāratayaivaṃśabdārthatvam jātiguṇayor eva dṛṣṭaṃ na dravyasya /",
  "GSP33ramvaspu:214_1": "svatantrasiddhiyogyasya padārthasyaivaṃśabdārthatayeśvarasya prakāramātratvam ayuktaṃ /",
  "GSP33ramvaspu:214_2": "ucyate dravyasyāpi daṇḍakuṇḍalāder dravyāntaraprakāratvaṃ dṛṣṭam eva / nanu ca daṇḍādeḥ",
  "GSP33ramvaspu:214_3": "svatantrasya dravyāntaraprakāratve matvarthīyapratyayo dṛṣṭaḥ / yathā daṇḍī kuṇḍalīti /",
  "GSP33ramvaspu:214_4": "ato gotvāditulyatayā cetanācetanasya dravyabhūtasya vastuna īśvaraprakāratayā sāmānādhikaraṇyena",
  "GSP33ramvaspu:214_5": "pratipādanaṃ na yujyate / atrocyate gaur aśvo manuṣyo deva iti bhūtasaṃghātarūpāṇāṃ",
  "GSP33ramvaspu:214_6": "dravyāṇām eva devadatto manuṣyo jātaḥ puṇyaviśeṣeṇa yajñadatto gaurjātaḥ pāpena,",
  "GSP33ramvaspu:215": "anyaś cetanaḥ puṇyātirekeṇa devo jāta ityādidevādiśarīrāṇāṃ cetanaprakāratayā lokadevayoḥ sāmānādhikaraṇyena pratipādanaṃ dṛṣṭam /",
  "GSP33ramvaspu:216": "(68)",
  "GSP33ramvaspu:217_0": "ayam arthaḥ jātir vā guṇo vā dravyaṃ vā na tatrādaraḥ / kaṃcana dravyaviśeṣaṃ prati",
  "GSP33ramvaspu:217_1": "viśeṣaṇatayaiva yasya sadbhāvas tasya tadapṛthaksiddhes tatprakāratayā tatsāmānādhikaraṇyena",
  "GSP33ramvaspu:217_2": "pratipādanaṃ yuktam / yasya punar dravyasya pṛthaksiddhasyaiva kadācitkvaciddravyāntaraprakāratvam",
  "GSP33ramvaspu:217_3": "iṣyate tatra matvarthīyapratyaya iti viśeṣaḥ / evam eva sthāvarajaṅgamātmakasya sarvasya",
  "GSP33ramvaspu:217_4": "vastuna īśvaraśarīratvena tatprakāratayaiva svarūpasadbhāva iti / tatprakārīśvara",
  "GSP33ramvaspu:217_5": "eva tattacchabdenābhidhīyata iti tatsāmānādhikaraṇyena pratipādanaṃ yuktaṃ / tad",
  "GSP33ramvaspu:217_6": "evaitat sarvaṃ pūrvam eva nāmarūpavyākaraṇaśrutivivaraṇe prapañcitam /",
  "GSP33ramvaspu:218": "(69)",
  "GSP33ramvaspu:219_0": "ataḥ prakṛtipuruṣamahadahaṃkāratanmātrabhūtendriyatadārabdhacaturdaśabhuvanātmakabrahmāṇḍatadantarvartidevatiryaṅmanuṣyasthāvarādisarvaprakārasaṃsthānasaṃsthitaṃ",
  "GSP33ramvaspu:219_1": "kāryam api sarvaṃ brahmaiveti kāraṇabhūtabrahmavijñānād eva sarvaṃ vijñātaṃ bhavatīty",
  "GSP33ramvaspu:219_2": "ekavijñānena sarvavijñānam upapannataram / tad evaṃ kāryakāraṇabhāvādimukhena kṛtsnasya",
  "GSP33ramvaspu:219_3": "cidacidvastunaḥ parabrahmaprakāratayā tadātmakatvam uktam /",
  "GSP33ramvaspu:220": "(70)",
  "GSP33ramvaspu:221_0": "nanu ca parasya brahmaṇaḥ svarūpeṇa pariṇāmāspadatvaṃ nirvikāratvaniravadyatvaśrutivyākopaprasañgena",
  "GSP33ramvaspu:221_1": "nivāritam / prakṛtiś ca pratijñādṛṣṭāntānuparodhād ity ekavijñānena sarvavijñānapratijñānamṛttatkāryadṛṣṭāntābhyāṃ",
  "GSP33ramvaspu:221_2": "paramapuruṣasya jagadupādānakāraṇatvaṃ ca pratipāditam / upādānakāraṇatvaṃ ca pariṇāmāspadatvam",
  "GSP33ramvaspu:221_3": "eva / katham idam upapadyate /",
  "GSP33ramvaspu:222": "(71)",
  "GSP33ramvaspu:223_0": "atrocyate sajīvasya prapañcasyāviśeṣeṇa kāraṇatvam uktam / tatreśvarasya jīvarūpapariṇāmābhyupagamena",
  "GSP33ramvaspu:223_1": "nātmā śruter nityatvāc ca tābhya iti virudhyate / vaiṣamyanairghṛṇyaparihāraś ca",
  "GSP33ramvaspu:223_2": "jīvanam anāditvābhyupagamena tatkarmanimittatayā pratipāditaḥ vaiṣamyanairghṛṇye",
  "GSP33ramvaspu:223_3": "na sāpekṣatvān na karmavibhāgād iti cen na anāditvād upapadyate cāpy upalabhyate",
  "GSP33ramvaspu:223_4": "cetyakṛtābhyāgamakṛtavipraṇāśaprasaṅgaś cānityatve 'bhihitaḥ /",
  "GSP33ramvaspu:224": "(72)",
  "GSP33ramvaspu:225": "tathā prakṛter apy anāditā śrutibhiḥ pratipaditā",
  "GSP33ramvaspu:226": "ajām ekāṃ lohitaśuklakṛṣṇāṃ bahnīṃ prajāṃ janayantīṃ sarūpām /",
  "GSP33ramvaspu:227": "ajo hy eko juṣamāṇo 'nuśete jahāty enāṃ bhuktabhogām ajo 'nyaḥ //",
  "GSP33ramvaspu:228_0": "iti prakṛtipuruṣayor ajatvaṃ darśayati / asmān māyī sṛjate viśvam etat tasmiṃś cānyo",
  "GSP33ramvaspu:228_1": "māyayā saṃniruddhaḥ māyāṃ tu prakṛtiṃ vidyān māyinaṃ tu maheśvaram iti prakṛtir eva",
  "GSP33ramvaspu:228_2": "svarūpeṇa vikārāspadam iti ca darśayati / gaur anādyantavatī sā janitrī bhūtabhāvinīti",
  "GSP33ramvaspu:228_3": "ca / smṛtiś ca bhavati",
  "GSP33ramvaspu:229": "prakṛtiṃ puruṣaṃ caiva viddhy anādī ubhav api /",
  "GSP33ramvaspu:230": "vikārāṃś ca guṇāṃś caiva viddhi prakṛtisaṃbhavān //",
  "GSP33ramvaspu:231": "bhūmir āpo 'nalo vāyuḥ khaṃ mano buddhir eva ca /",
  "GSP33ramvaspu:232": "ahaṃkāra itīyaṃ me bhinnā prakṛtir aṣṭadhā //",
  "GSP33ramvaspu:233": "apareyam itas tv anyāṃ prakṛtiṃ viddhi me parām /",
  "GSP33ramvaspu:234": "jīvabhūtāṃ mahābāho yayedaṃ dhāryate jagat //",
  "GSP33ramvaspu:235": "prakṛtiṃ svām avaṣṭabhya visṛjāmi punaḥ punaḥ /",
  "GSP33ramvaspu:236": "mayādhyakṣeṇa prakṛtiḥ sūyate sacarācaram //",
  "GSP33ramvaspu:237": "ityādikā /",
  "GSP33ramvaspu:238": "(73)",
  "GSP33ramvaspu:239_0": "evaṃ ca prakṛter apīśvaraśarīratvāt prakṛtiśabdo 'pi tadātmabhūtasyeśvarasya tatprakārasaṃsthitasya",
  "GSP33ramvaspu:239_1": "vācakaḥ / puruṣaśabdo 'pi tadātmabhūtasyeśvarasya puruṣaprakārasaṃsthitasya vācakaḥ /",
  "GSP33ramvaspu:239_2": "atas tadvikārāṇām api tatheśvara evātmā / tad āha",
  "GSP33ramvaspu:240": "vyaktaṃ viṣṇus tathāvyaktaṃ puruṣaḥ kāla eva ca /",
  "GSP33ramvaspu:241": "sā eva kṣobhako brahman kṣobhyaś ca parameśvaraḥ //",
  "GSP33ramvaspu:242_0": "iti / ataḥ prakṛtiprakārasaṃsthite paramātmani prakārabhūtaprakṛtyaṃse vikāraḥ prakāryaṃse",
  "GSP33ramvaspu:242_1": "cāvikāraḥ / evam eva jīvaprakārasaṃsthite paramātmani ca prakārabhūtajīvāṃśe sarve",
  "GSP33ramvaspu:242_2": "cāpuruṣārthāḥ prakāryaṃśo niyantā niravadyaḥ sarvakalyāṇaguṇākaraḥ satyasaṃkalpa eva /",
  "GSP33ramvaspu:243": "(74)",
  "GSP33ramvaspu:244_0": "tathā ca sati kāraṇāvastha īśvara eveti tadupādānakajagatkāryāvastho 'pi sa eveti",
  "GSP33ramvaspu:244_1": "kāryakāraṇayor ananyatvaṃ sarvaśrutyavirodhaś ca bhavati / tad evaṃ nāmarūpavibhāgānarhasūkṣmadaśāpannaprakṛtipuruṣaśarīraṃ",
  "GSP33ramvaspu:244_2": "brahma kāraṇāvasthaṃ,",
  "GSP33ramvaspu:245": "jagatas tadāpattir eva ca pralayaḥ / nāmarūpavibhāgavibhaktasthūlacidacidvastuśarīraṃ brahma kāryatvaṃ,",
  "GSP33ramvaspu:246": "brahmaṇas tathāvidhasthūlabhāva eva jagataḥ sṛṣṭir ity ucyate / yathoktaṃ bhagavatā parāśareṇa",
  "GSP33ramvaspu:247": "pradhānapuṃsor ajayoḥ kāraṇaṃ kāryabhūtayoḥ / iti /",
  "GSP33ramvaspu:248": "(75)",
  "GSP33ramvaspu:249_0": "tasmād īśvaraprakārabhūtasarvāvasthaprakṛtipuruṣavācinaḥ śabdās tatprakāraviśiṣṭatayāvasthite",
  "GSP33ramvaspu:249_1": "paramātmani mukhyatayā vartante / jīvātmavācidevamanuṣyaśabdavat / yathā devamanuṣyādiśabdā",
  "GSP33ramvaspu:249_2": "devamanuṣyādiprakṛtipariṇāmaviśeṣāṇāṃ jīvātmaprakāratayaiva padārthatvāt prakāriṇi",
  "GSP33ramvaspu:249_3": "jīvātmani mukhyatayā vartante / tasmāt sarvasya cidacidvastunaḥ paramātmaśarīratayā",
  "GSP33ramvaspu:249_4": "tatprakāratvāt paramātmani mukhyatayā vartante sarve vācakāḥ śabdāḥ /",
  "GSP33ramvaspu:250": "(76)",
  "GSP33ramvaspu:251_0": "ayam eva cātmaśarīrabhāvaḥ pṛthaksiddhyanarhādhārādheyabhāvo niyantṛniyāmyabhāvaḥ",
  "GSP33ramvaspu:251_1": "śeṣaśeṣibhāvaś ca / sarvātmanādhāratayā niyantṛtayā śeṣitayā ca āpnotīty ātmā sarvātmanādheyatayā",
  "GSP33ramvaspu:251_2": "niyāmyatayā śeṣatayā ca apṛthaksiddhaṃ prakārabhūtam ity ākāraḥ śarīram iti cocyate /",
  "GSP33ramvaspu:251_3": "evam eva hi jīvātmanaḥ svaśarīrasaṃbandhaḥ / evam eva paramātmanaḥ sarvaśarīratvena",
  "GSP33ramvaspu:251_4": "sarvaśabdavācyatvam /",
  "GSP33ramvaspu:252": "(77)",
  "GSP33ramvaspu:253": "tad āha śrutigaṇaḥ sarve vedā yatpadam āmananti sarve vedā yatraikaṃ bhavantīti / tasyaikasya vācyatvād ekārthavācino bhavantītyarthaḥ / eko devo bahudhā niviṣṭaḥ,",
  "GSP33ramvaspu:254_0": "sahaiva santaṃ na vijānanti devā ityādi / devā indriyāṇi / devamanuṣyādīnām antaryāmitayātmatvena",
  "GSP33ramvaspu:254_1": "niviśya sahaiva santaṃ teṣām indriyāṇi manaḥparyantāni na vijānantītyarthaḥ / tathā",
  "GSP33ramvaspu:254_2": "ca paurāṇikāni vacāṃsi",
  "GSP33ramvaspu:255": "natāḥ sma sarvavacasāṃ pratiṣṭhā yatra śaśvatī /",
  "GSP33ramvaspu:256": "vācye hi vacasaḥ pratiṣṭhā /",
  "GSP33ramvaspu:257": "kāryāṇāṃ kāraṇāṃ pūrvaṃ vacasāṃ vācyam uttamam /",
  "GSP33ramvaspu:258": "vedaiś ca sarvair aham eva vedyaḥ /",
  "GSP33ramvaspu:259_0": "ityādīni sarvāṇi hi vacāṃsi saśarīrātmaviśiṣṭam antaryāmiṇam evācakṣate / hantāham",
  "GSP33ramvaspu:259_1": "imās tisro devatā anena jīvenātmānupraviśya nāmarūpe vyākaravāṇīti hi śrutiḥ / tathā ca mānavaṃ vacaḥ",
  "GSP33ramvaspu:260": "praśāsitāraṃ sarveṣām aṇīyāṃsam aṇīyasām",
  "GSP33ramvaspu:261": "rukmābhaṃ svapnadhīgamyaṃ vidyāt taṃ puruṣaṃ param //",
  "GSP33ramvaspu:262_0": "antaḥ praviśyāntaryāmitayā sarveṣāṃ praśāsitāraṃ niyantāram aṇīyāṃsa ātmānaḥ kṛtsnasyācetanasya",
  "GSP33ramvaspu:262_1": "vyāpakatayā sūkṣmabhūtās te teṣām api vyāpakatvāt tebhyo 'pi sūkṣmatara ityarthaḥ",
  "GSP33ramvaspu:262_2": "rukmābhaḥ ādityavarṇaḥ svapnakalpabuddhiprāpyaḥ,",
  "GSP33ramvaspu:263": "viśadatamapratyakṣatāpannānudhyānaikalabhya ityarthaḥ /",
  "GSP33ramvaspu:264": "enam eke vadanty agniṃ māruto 'nye prajāpatim /",
  "GSP33ramvaspu:265": "indram eke pare pramāṇam apare brahma śāśvatam //",
  "GSP33ramvaspu:266_0": "iti / eke vedā ityarthaḥ / uktarītyā parasyaiva brahmaṇaḥ sarvasya praśāsitṛtvena",
  "GSP33ramvaspu:266_1": "sarvāntarātmatayā praviśyāvasthitatvād agnyādayaḥ śabdā api śāśvatabrahmaśabdavat",
  "GSP33ramvaspu:266_2": "tasyaiva vācakā bhavantītyarthaḥ / tathā ca smṛtyantaram",
  "GSP33ramvaspu:267": "ye yajanti pitQn devān brāhmaṇān sahutāśanān /",
  "GSP33ramvaspu:268": "sarvabhūtāntarātmānaṃ viṣṇum eva yajanti te //",
  "GSP33ramvaspu:269": "iti / pitṛdevabrāhmaṇahutāśanādiśabdās tanmukhena tadantarātmabhūtasya viṣṇor eva vācakā ityuktaṃ bhavati /",
  "GSP33ramvaspu:270": "(78)",
  "GSP33ramvaspu:271": "atredaṃ sarvaśāstrahṛdayam jīvātmānaḥ svayam asaṃkucitāparicchinnanirmalajñānasvarūpāḥ santaḥ karmarūpāvidyāveṣṭitās tattatkarmānurūpajñānasaṃkocam āpannāḥ,",
  "GSP33ramvaspu:272_0": "brahmādistambaparyantavividhavicitradeheṣu praviśṭās tattaddehocitalabdhajñānaprasarās",
  "GSP33ramvaspu:272_1": "tattaddehātmābhimāninas taducitakarmāṇi kurvāṇās tadanuguṇasukhaduḥkhopabhogarūpasaṃsārapravāhaṃ",
  "GSP33ramvaspu:272_2": "pratipadyante / eteṣāṃ saṃsāramocanaṃ bhagavatprapattim antareṇa nopapadyata iti",
  "GSP33ramvaspu:272_3": "tadarthaḥ prathamam eṣāṃ devādibhedarahitajñānaikākāratayā sarveṣāṃ sāmyaṃ pratipādya,",
  "GSP33ramvaspu:273": "tasyāpi svarūpasya bhagavaccheṣataikarasatayā bhagavadātmakatām api pratipādya,",
  "GSP33ramvaspu:274_0": "bhagavatsvarūpaṃ ca heyapratyanīlakalyāṇaikatānatayā sakaletaravisajātīyam anavadhikātiśayāsaṃkhyeyakalyāṇaguṇagaṇāśrayaṃ",
  "GSP33ramvaspu:274_1": "svasaṃkalpapravṛttasamastacidacidvastujātatayā sarvasyātmabhūtaṃ pratipādya,",
  "GSP33ramvaspu:275": "tadupāsana sāṅgaṃ tatprāpakaṃ pratipadayanti śāstrāṇīti /",
  "GSP33ramvaspu:276": "(79)",
  "GSP33ramvaspu:277": "yathoktam",
  "GSP33ramvaspu:278": "nirvāṇamaya evāyam ātmā jñānamayo 'malaḥ /",
  "GSP33ramvaspu:279": "duḥkhājñānamalā dharmā prakṛtes te na cātmanaḥ /",
  "GSP33ramvaspu:280": "iti prakṛtisaṃsargakṛtakarmamūlatvān nātmadvarūpaprayuktā dharmā ityarthaḥ / prāptāprāptavivekena prakṛter eva dharmā ityuktam /",
  "GSP33ramvaspu:281": "vidyāvinayasaṃpanne brāhmaṇe gavi hastini /",
  "GSP33ramvaspu:282": "śuni caiva śvapāke ca pāṇḍitāḥ samadarśinaḥ /",
  "GSP33ramvaspu:283_0": "iti / devatiryaṅmanuṣyasthāvararūpaprakṛtisaṃsṛṣṭasyātmanaḥ svarūpavivecanī buddhir",
  "GSP33ramvaspu:283_1": "eṣāṃ te paṇḍitāḥ / tattat prakṛtiviśeṣaviyuktātmayāthātmyajñānavantas tatra tatrātyantaviṣamākāre",
  "GSP33ramvaspu:283_2": "vartamānam ātmānaṃ samānākāraṃ paśyantīti samadarśina ity uktam / tad idam āha",
  "GSP33ramvaspu:284": "ihaiva tair jitaḥ sargo yeṣāṃ sāmye sthitaṃ manaḥ /",
  "GSP33ramvaspu:285": "nirdoṣaṃ hi samaṃ brahma tasmād brahmaṇi te sthitāḥ //",
  "GSP33ramvaspu:286": "iti / nirdoṣaṃ devādiprakṛtiviśeṣasaṃsargarūpadoṣarahitaṃ svarūpeṇāvasthitaṃ sarvam ātmavastu nirvāṇarūpajñānaikākāratayā samam ityarthaḥ /",
  "GSP33ramvaspu:287": "(80)",
  "GSP33ramvaspu:288_0": "tasyaivaṃbhūtasyātmano bhagavaccheṣataikarasatā tanniyāmyatā tadekādhāratā ca taccharīratattanuprabhṛtibhiḥ",
  "GSP33ramvaspu:288_1": "śabdais tatsamānādhikaraṇyena ca śrutismṛtītihāsapurāṇeṣu pratipādyata iti pūrvam evoktam /",
  "GSP33ramvaspu:289": "(81)",
  "GSP33ramvaspu:290": "daivī hy eṣā guṇamayī mama māyā duratyayā /",
  "GSP33ramvaspu:291": "mām eva ye prapadyante māyām etāṃ taranti te //",
  "GSP33ramvaspu:292_0": "iti tasyātmanaḥ karmakṛtavicitraguṇamayaprakṛtisaṃsargarūpāt saṃsārān mokṣo bhagavatprapattim",
  "GSP33ramvaspu:292_1": "antareṇa nopapadayata ityuktaṃ bhavati / nānyaḥ panthā ayanāya vidyata ityādiśrutibhiś ca /",
  "GSP33ramvaspu:293": "mayā tatam idaṃ sarvaṃ jagad avyaktamūrtinā /",
  "GSP33ramvaspu:294": "matsthāni sarvabhūtāni na cāhaṃ teṣu avasthitaḥ //",
  "GSP33ramvaspu:295": "na ca matsthāni bhūtāni paśya me yogam aiśvaram //",
  "GSP33ramvaspu:296": "iti sarvaśaktiyogāt svāiśvaryavaicitryam uktam / tad āha",
  "GSP33ramvaspu:297": "viṣṭabhyāham idaṃ kṛtsnam ekāṃśena sthito jagat /",
  "GSP33ramvaspu:298_0": "iti anantavicitramahāścaryarūpaṃ jagan mamāyutāṃśenātmatayā praviśya sarvaṃ matsaṃkalpena",
  "GSP33ramvaspu:298_1": "viṣṭabhyānena rūpeṇānantamahāvibhūtiparimitodāraguṇasāgaro niratiśayāścaryabhūtaḥ",
  "GSP33ramvaspu:298_2": "sthito 'ham ityarthaḥ / tad idam āha",
  "GSP33ramvaspu:299": "ekatve sati nānātvaṃ nānātve sati caikatā /",
  "GSP33ramvaspu:300": "acintyaṃ brahmaṇo rūpaṃ kutas tadveditum arhati //",
  "GSP33ramvaspu:301_0": "iti / praśāsitṛtvenaika eva sanvicitracidacidvastuṣv antarātmatayā praviśya tattadrūpeṇa",
  "GSP33ramvaspu:301_1": "vicitraprakāro vicitrakarma kārayan nānārūpāṃ bhajate / evaṃ svalpāṃśena tu sarvāścaryaṃ",
  "GSP33ramvaspu:301_2": "nānārūpaṃ jagattadantarātmatayā praviśya viṣṭabhya nānātvenāvasthito 'pi sann anavadhikātiśayāsaṃkhyeyakalyāṇaguṇagaṇaḥ",
  "GSP33ramvaspu:301_3": "sarveśvaraḥ parabrahmabhūtaḥ puruṣottamo nārāyaṇo niratiśayāścaryabhūto nīlatoyadasaṃkāśaḥ",
  "GSP33ramvaspu:301_4": "puṇḍarīkadalāmalāyatekṣaṇaḥ sahasrāṃśusahasrakiraṇaḥ parame vyomni yo veda nihitaṃ",
  "GSP33ramvaspu:301_5": "guhāyāṃ parame vyomaṃs tadakṣare parame vyomann ityādiśrutisiddha eka evātiṣṭhate /",
  "GSP33ramvaspu:302": "(82)",
  "GSP33ramvaspu:303_0": "brahmavyatiriktasya kasyacid api vastuna ekasvabhāvasyaikakāryaśaktiyuktasyaikarūpasya",
  "GSP33ramvaspu:303_1": "rūpāntarayogaḥ svabhāvāntarayogaḥ śaktyantarayogaś ca na ghaṭate / tasyaitasya parabrahmaṇaḥ",
  "GSP33ramvaspu:303_2": "sarvavastuvijātīyatayā sarvasvabhāvatvaṃ sarvaśaktiyogaś cety ekasyaiva vicitrānantarūpatā",
  "GSP33ramvaspu:303_3": "ca punar apy anantāparimitāścaryayogenaikarūpatā ca na viruddheti vastumātrasāmyād",
  "GSP33ramvaspu:303_4": "virodhacintā na yuktetyarthaḥ / yathoktaṃ",
  "GSP33ramvaspu:304": "śaktayaḥ sarvabhāvānām acintyajñānagocarāḥ /",
  "GSP33ramvaspu:305": "yato 'to brahmaṇas tās tu sargādyā bhāvaśaktayaḥ //",
  "GSP33ramvaspu:306": "bhavanti tapasāṃ śreṣṭa pāvakasya yathoṣṇatā //iti /",
  "GSP33ramvaspu:307_0": "etad uktaṃ bhavati sarveṣām agnijalādīnāṃ bhāvānām ekasminn api bhāve dṛṣṭaiva śaktis",
  "GSP33ramvaspu:307_1": "tadvijātīyabhāvāntare 'pīti na cintayituṃ yuktā jalādāv adṛṣṭāpi tadvijātīyapāvake",
  "GSP33ramvaspu:307_2": "bhāsvaratvoṣṇatādiśaktir yathā dṛśyate,",
  "GSP33ramvaspu:308": "evam eva sarvavastuvisajātīye brahmaṇi sarvasāmyaṃ nānumātuṃ yuktam iti / ato vicitrānantaśaktiyuktaṃ brahmaivetyarthaḥ tad āha",
  "GSP33ramvaspu:309": "jagad etan mahāścaryaṃ rūpaṃ yasya mahātmanaḥ /",
  "GSP33ramvaspu:310": "tenāścaryavareṇāhaṃ bhavatā kṛṣṇa saṃgataḥ //",
  "GSP33ramvaspu:311": "iti /",
  "GSP33ramvaspu:312": "(83)",
  "GSP33ramvaspu:313_0": "tad etan nānāvidhānantaśrutinikaraśiṣṭaparigṛhītatadvyākhyānapariśramād avadhāritam /",
  "GSP33ramvaspu:313_1": "tathā hi pramāṇāntarāparidṛṣṭāparimitapariṇāmān ekatattvaniyatakramaviśiṣṭau sṛṣṭipralayau",
  "GSP33ramvaspu:313_2": "brahmaṇo 'nekavidhāḥ śrutayo vadanti niravadyaṃ nirañjanaṃ vijñānam ānandaṃ nirvikāraṃ",
  "GSP33ramvaspu:313_3": "niṣkalaṃ niṣkriyaṃ śāntaṃ nirguṇam ity ādikāḥ nirguṇaṃ jñānasvarūpaṃ brahmeti kāścana",
  "GSP33ramvaspu:313_4": "śrutayo 'bhidadhati / neha nānāsti kiṃcana mṛtyoḥ sa mṛtyum āpnoti ya iha nāneva",
  "GSP33ramvaspu:313_5": "paśyati yatra tv asya sarvam ātmaivābhūt tat kena kaṃ paśyet tat kena kaṃ vijātīyād",
  "GSP33ramvaspu:313_6": "ityādikā nānātvaniṣedhavādinyaḥ santi kāścana śrutayaḥ / yaḥ sarvajñaḥ sarvavit yasya",
  "GSP33ramvaspu:313_7": "jñānamayaṃ tapaḥ sarvāṇi rūpāṇi vicitya dhīro nāmāni kṛtvābhivadan yad āste sarve",
  "GSP33ramvaspu:313_8": "nimeṣā jajñire vidyutaḥ puruṣādadhi apahatapāpmā vijaro vimṛtyur viśoko vijaghatso",
  "GSP33ramvaspu:313_9": "'pipāsaḥ satyakāmaḥ satyasaṃkalpa iti sarvasmiñ jagati heyatayāvagataṃ sarvaguṇaṃ",
  "GSP33ramvaspu:313_10": "pratiṣidhya niratiśayakalyāṇaguṇānantyaṃ sarvajñatā sarvaśaktiyogaṃ sarvanāmarūpavyākaraṇaṃ",
  "GSP33ramvaspu:313_11": "sarvasyāvadhāratāṃ ca kāścana śrutayo bruvate / sarvaṃ khalv idaṃ brahma tajjalān",
  "GSP33ramvaspu:313_12": "iti aitadātmyam idaṃ sarvaṃ ekaḥ san bahudhā vicāra ityādikā brahmasṛṣṭaṃ jagan nānākāraṃ",
  "GSP33ramvaspu:313_13": "pratipādya tadaikyaṃ ca pratipādayanti kāścana / pṛthagātmānaṃ preritāraṃ ca matvā",
  "GSP33ramvaspu:313_14": "bhoktā bhogyaṃ preritāraṃ ca matvā prajāpatir akāmayata prajāḥ sṛjeyeti patiṃ viśvasyātmeśvaraṃ",
  "GSP33ramvaspu:313_15": "śvāstaṃ śivam acyutaṃ tam īśvarāṇāṃ paraṃ maheśvaraṃ taṃ devatānāṃ paraṃ ca daivataṃ",
  "GSP33ramvaspu:313_16": "sarvasya vaśī sarvasyeśāna ityādikā brahmaṇaḥ sarvasmād anyatvaṃ sarvasyeśitavyam",
  "GSP33ramvaspu:313_17": "īśvaratvaṃ ca brahmaṇaḥ sarvasya śeṣatāṃ patitvaṃ ceśvarasya kāścana / antaḥ praviṣṭaḥ",
  "GSP33ramvaspu:313_18": "śāstā janānāṃ sarvātmā eṣa ta ātmāntaryāmy amṛtaḥ yasya pṛthivī śarīraṃ yasyāpaḥ śarīraṃ",
  "GSP33ramvaspu:314_0": "yasya tejaḥ śarīram ityādi yasyāvyaktaṃ śarīraṃ yasyākṣaraṃ śarīraṃ yasya mṛtyuḥ",
  "GSP33ramvaspu:314_1": "śarīraṃ yasyātmā śarīram iti brahmavyatiriktasya sarvasya vastuno brahmaṇaś ca śarīrātmabhāvaṃ",
  "GSP33ramvaspu:314_2": "darśayanti kāścaneti /",
  "GSP33ramvaspu:315": "(84)",
  "GSP33ramvaspu:316_0": "nānārūpāṇāṃ vākyānām avirodho mukhyārthāparityāgaś ca yathā saṃbhavati tathā varṇanīyam /",
  "GSP33ramvaspu:316_1": "varṇitaṃ ca avikāraśrutayaḥ svarūpapariṇāmaparihārād eva mukhyārthāḥ / nirguṇavādāś",
  "GSP33ramvaspu:316_2": "ca prākṛtaheyaguṇaniṣedhaparatayā vyavasthitāḥ / nānātvaniṣedhavādāś caikasya brahmaṇaḥ",
  "GSP33ramvaspu:316_3": "śarīratayā prakārabhūtaṃ sarvaṃ cetanācetanaṃ vastv iti sarvasyātmatayā sarvaprakāraṃ",
  "GSP33ramvaspu:316_4": "brahmaivāvasthitam iti surakṣitāḥ / sarvaprakāravilakṣaṇatvapatitveśvaratvasarvakalyāṇaguṇagaṇākāratvasatyakāmatvasatyasaṃkalpatvādivākyaṃ",
  "GSP33ramvaspu:316_5": "tadabhyupagamād eva surakṣitam / jñānānandamātravādi ca sarvasmād anyasya sarvakalyāṇaguṇagaṇāśrayasya",
  "GSP33ramvaspu:316_6": "sarveśvarasya sarvaśeṣiṇaḥ sarvādhārasya sarvotpattisthitipralayahetubhūtasya niravadyasya",
  "GSP33ramvaspu:316_7": "nirvikārasya sarvātmabhūtasya parasya brahmaṇaḥ svarūpanirūpakadharmo malapratyanīkānandarūpajñānam",
  "GSP33ramvaspu:316_8": "eveti svaprakāśatayā svarūpam api jñānam eveti ca pratipādanād anupālitam / aikyavādāś",
  "GSP33ramvaspu:316_9": "ca śarīrātmabhāvena sāmānādhikaraṇyamukhyārthatopapādanād eva susthitāḥ /",
  "GSP33ramvaspu:317": "(85)",
  "GSP33ramvaspu:318_0": "evaṃ ca saty abhedo vā bhedo vā dvyātmakatā vā vedāntavedyaḥ ko 'yam arthaḥ samarthito",
  "GSP33ramvaspu:318_1": "bhavati / sarvasya vedavedyatvāt sarvaṃ samarthitam / sarvaśarīratayā sarvaprakāraṃ",
  "GSP33ramvaspu:318_2": "brahmaivāvasthitam ity abhedaḥ samarthitaḥ / ekam eva brahma nānābhūtacidacidvastuprakāraṃ",
  "GSP33ramvaspu:318_3": "nānātvenāvasthitam iti bhedābhedau / acidvastunaś cidvastunaś ceśvarasya ca svarūpasvabhāvavailakṣaṇyād",
  "GSP33ramvaspu:318_4": "asaṃkarāc ca bhedaḥ samarthitaḥ /",
  "GSP33ramvaspu:319": "(86)",
  "GSP33ramvaspu:320_0": "nanu ca tat tvam asi śvetaketo tasya tāvad eva ciram ity aikyajñānam eva paramapuruṣārthalakṣaṇamokṣasādhanam",
  "GSP33ramvaspu:320_1": "iti gamyate / naitad evam / pṛthagātmānaṃ preritāraṃ ca matvā juṣṭas tatas tenāmṛtatvam",
  "GSP33ramvaspu:320_2": "etīty ātmānaṃ preritāraṃ cāntaryāmiṇaṃ pṛthag matvā tataḥ pṛthaktvajñānād dhetos",
  "GSP33ramvaspu:320_3": "tena paramātmanā juṣṭo 'mṛtatvam etīti sākṣādamṛtatvaprāptisādhanam ātmano niyantuś",
  "GSP33ramvaspu:320_4": "ca pṛthagbhāvajñānam evety avagamyate /",
  "GSP33ramvaspu:321": "(87)",
  "GSP33ramvaspu:322": "aikyavākyavirodhād etadaparamārthasaguṇabrahmaprāptiviṣayam ity abhyupagantavyam iti cet / pṛthaktvajñānasyaiva sākṣādamṛtatvaprāptisādhanatvaśravaṇād viparītaṃ kasmān na bhavati /",
  "GSP33ramvaspu:323_0": "etad uktaṃ bhavati / dvayor tulyayor virodhe saty avirodhena tayor viṣayo vivecanīya",
  "GSP33ramvaspu:323_1": "iti / katham avirodha iti cet / antaryāmirūpeṇāvasthitasya parasya brahmaṇaḥ śarīratayā",
  "GSP33ramvaspu:323_2": "prakāratvāj jīvātmanas tatprakāraṃ brahmaiva tvam iti śabdenābhidhīyate / tathaiva",
  "GSP33ramvaspu:323_3": "jñātavyam iti tasya vākyasya viṣayaḥ / evaṃbhūtāj jīvāt tadātmatayāvasthitasya paramātmano",
  "GSP33ramvaspu:323_4": "nikhiladoṣarahitatayā satyasaṃkalpatvād anavadhikātiśayāsaṃkhyeyakalyāṇaguṇagaṇākaratvena",
  "GSP33ramvaspu:323_5": "ca yaḥ pṛthagbhāvaḥ so 'nusaṃdheya ity asya vākyasya viṣaya ity ayam arthaḥ pūrvam",
  "GSP33ramvaspu:323_6": "asakṛduktaḥ / bhoktā bhogyaṃ preritāraṃ ca matveti bhogyarūpasya vastuno 'cetanatvaṃ",
  "GSP33ramvaspu:323_7": "paramārthatvaṃ satataṃ vikārāspadatvam ityādayaḥ svabhāvāḥ,",
  "GSP33ramvaspu:324_0": "bhoktur jīvātmanaś cāmalāparicchinnajñānānandasvabhāvasyaivānādikarmarūpāvidyākṛtanānāvidhajñānasaṃkocavikāsau",
  "GSP33ramvaspu:324_1": "bhogyabhūtācidvastusaṃsargaś ca paramātmopāsanān mokṣaś cetyādayaḥ svabhāvāḥ,",
  "GSP33ramvaspu:325": "evaṃbhūtabhoktṛbhogyayor antaryāmirūpeṇāvasthānaṃ svarūpeṇa cāparimitaguṇaughāśrayatvenāvasthānam iti parasya brahmas trividhāvasthānaṃ jñātavyam ityarthaḥ //",
  "GSP33ramvaspu:326": "(88)",
  "GSP33ramvaspu:327_0": "tat tvam asīti sadvidyāyām upāsyaṃ brahma saguṇaṃ saguṇabrahmaprāptiś ca phalam ity",
  "GSP33ramvaspu:327_1": "abhiyuktaiḥ pūrvācāryair vyākhyātam / yathoktaṃ vākyakāreṇa yuktaṃ tadguṇakopāsanād",
  "GSP33ramvaspu:327_2": "iti / vyākhyātaṃ ca dramiḍācāryeṇa vidyāvikalpaṃ vadatā yady api saccito na nirbhugnadaivataṃ",
  "GSP33ramvaspu:327_3": "guṇagaṇaṃ manasānudhāvet tathāpy antarguṇām eva devatāṃ bhajata iti tatrāpi saguṇaiva",
  "GSP33ramvaspu:327_4": "devatā prāpyata iti / saccittaḥ sadvidyāniṣṭhaḥ / na nirbhugnadaivataṃ guṇagaṇaṃ",
  "GSP33ramvaspu:327_5": "manasānudhāvet apahatapāpmatvādikalyāṇaguṇagaṇaṃ daivatād vibhaktaṃ yady api daharavidyāniṣṭha",
  "GSP33ramvaspu:327_6": "iva saccito na smaret / tathāpy antarguṇām eva devatāṃ bhajate devatāsvarūpānubandhitvāt",
  "GSP33ramvaspu:327_7": "sakalakalyāṇaguṇagaṇasya kenacid paradevatāsādhāraṇena nikhilajagatkāraṇatvādinā",
  "GSP33ramvaspu:327_8": "guṇenopāsyamānāpi devatā vastutaḥ svarūpānubandhi sarvakalyāṇaguṇagaṇaviśiṣṭaivopāsyate /",
  "GSP33ramvaspu:327_9": "ataḥ saguṇam eva brahma tatrāpi prāpyam iti sadvidyādaharavidyayor vikalpa ityarthaḥ /",
  "GSP33ramvaspu:328": "(89)",
  "GSP33ramvaspu:329_0": "nanu ca sarvasya jantoḥ paramātmāntaryāmī tanniyāmyaṃ ca sarvam evety uktam / evaṃ",
  "GSP33ramvaspu:329_1": "ca sati vidhiniṣedhaśāstrāṇām adhikārī na dṛśyate / yaḥ svabuddhyaiva pravṛttinivṛttiśaktaḥ",
  "GSP33ramvaspu:329_2": "sa evaṃ kuryān na kuryād iti vidhiniṣedhayogyaḥ / na caiṣa dṛśyate / sarvasmin pravṛttijāte",
  "GSP33ramvaspu:329_3": "sarvasya prerakaḥ paramātmā kārayiteti tasya sarvaniyamanaṃ pratipāditam / tathā",
  "GSP33ramvaspu:329_4": "ca śrūyate eṣa eva sādhu karma kārayati te yam ebhyo lokebhya unninīṣati / eṣa evāsādhu",
  "GSP33ramvaspu:329_5": "karma kārayati taṃ yam adho ninīṣatīti / sādhvasādhukarmakārayitṛtvān nairghṛṇyaṃ ca /",
  "GSP33ramvaspu:330": "(90)",
  "GSP33ramvaspu:331_0": "atrocyate sarveṣām eva cetanānāṃ cicchaktiyogaḥ pravṛttiśaktiyoga ityādi sarvaṃ pravṛttinivṛttiparikaraṃ",
  "GSP33ramvaspu:331_1": "sāmānyena saṃvidhāya tannirvahaṇāya tadādhāro bhūtvāntaḥ praviśyānumantṛtayā ca niyamanaṃ",
  "GSP33ramvaspu:331_2": "kurvañ śeṣitvenāvasthitaḥ paramātmaitadāhitaśaktiḥ sanpravṛttinivṛttyādi svayam eva",
  "GSP33ramvaspu:331_3": "kurute / evaṃ kurvāṇam īkṣamāṇaḥ paramātmodāsīna āste / ataḥ sarvam upapannam / sādhvasādhukarmaṇoḥ",
  "GSP33ramvaspu:331_4": "kārayitṛtvaṃ tu vyavasthitaviṣayaṃ na sarvasādhāraṇam / yas tu sarvaṃ svayam evātimātram",
  "GSP33ramvaspu:331_5": "ānukūlye pravṛttas taṃ prati prītaḥ svayam eva bhagavān kalyāṇabuddhiyogadānaṃ kurvan",
  "GSP33ramvaspu:331_6": "kalyāṇe pravartayati / yaḥ punar atimātraṃ prātikūlye pravṛttas tasya krūrāṃ buddhiṃ",
  "GSP33ramvaspu:331_7": "dadan svayam eva krūreṣv eva karmasu prerayati bhagavān / yathoktaṃ bhagavatā",
  "GSP33ramvaspu:332": "teṣāṃ satatayuktānāṃ bhajatāṃ prītipūrvakam /",
  "GSP33ramvaspu:333": "dadāmi buddhiyogaṃ taṃ yena mām upayānti te //",
  "GSP33ramvaspu:334": "teṣām evānukampārtham aham ajñānajaṃ tamaḥ /",
  "GSP33ramvaspu:335": "nāśayāmy ātmabhāvastho jñānadīpena bhāsvatā //",
  "GSP33ramvaspu:336": "tān ahaṃ dviṣataḥ krūrān saṃsāreṣu narādhamān /",
  "GSP33ramvaspu:337": "kṣipāmy ajasram aśubhān āsurīṣv eva yoniṣu // iti /",
  "GSP33ramvaspu:338": "(91)",
  "GSP33ramvaspu:339_0": "so 'yaṃ parabrahmabhūtaḥ puruṣottamo niratiśayapuṇyasaṃcayakṣīṇāśeṣajanmopacitapāparāśeḥ",
  "GSP33ramvaspu:339_1": "paramapuruṣacaraṇāravindaśaraṇāgatijanitatadabhimukhyasya sadācāryopadeśopabṛṃhitaśāstrādhigatatattvayāthātmyāvabodhapūrvakāharaharupacīyamānaśamadamatapaḥśaucakṣamārjavabhayābhayasthānavivekadayāhiṃsādyātmaguṇopetasya",
  "GSP33ramvaspu:339_2": "varṇāśramocitaparamapuruṣārādhanaveṣanityanaimittikakarmopasaṃhṛtiniṣiddhaparihāraniṣṭasya",
  "GSP33ramvaspu:339_3": "paramapuruṣacaraṇāravindayugalanyastātmātmīyasya tadbhaktikāritānavaratastutismṛtinamaskṛtivandanayatanakīrtanaguṇaśravaṇavacanadhyānārcanapraṇāmādiprītaparamakāruṇikapuruṣottamaprasādavidhvastasvāntadhvāntasyānanyaprayojanānavarataniratiśayapriyaviśadatamapratyakṣatāpannānudhyānarūpabhaktyekalabhyaḥ /",
  "GSP33ramvaspu:339_4": "tad uktaṃ paramagurubhir bhagavadyāmunācāryapādaiḥ ubhayaparikarmitasvāntasyaikāntikātyantikabhaktiyogalabhya",
  "GSP33ramvaspu:339_5": "iti / jñānayogakarmayogasaṃskṛtāntaḥkaraṇasyetyarthaḥ / tathā ca śrutiḥ /",
  "GSP33ramvaspu:340": "vidyāṃ cāvidyāṃ ca yas tad vedobhyaṃ saha /",
  "GSP33ramvaspu:341": "avidyayā mṛtyuṃ tīrtvā vidyayāmṛtam aśnute //",
  "GSP33ramvaspu:342": "iti/ atrāvidyāśabdena vidyetaratvād varṇāśramācārādi pūrvoktaṃ karmocyate vidyāśabdena ca bhaktirūpāpannaṃ dhyānam ucyate / yathoktam",
  "GSP33ramvaspu:343": "ijāya so 'pi subahūny ajñāñ jñānavyapāśrayaḥ /",
  "GSP33ramvaspu:344": "brahmavidyām adhiṣṭhāya tartuṃ mṛtyum avidyayā //",
  "GSP33ramvaspu:345_0": "iti / tam evaṃ vidvān amṛta iha bhavati nānyaḥ panthā ayanāya vidyate / ya enaṃ vidur",
  "GSP33ramvaspu:345_1": "amṛtās te bhavanti / brahmavid āpnoti param / so yo ha vai tat paraṃ veda brahma",
  "GSP33ramvaspu:345_2": "veda brahmaiva bhavatītyādi / vedanaśabdena dhyānam evābhihitam / nididhyāsitavya",
  "GSP33ramvaspu:345_3": "ityādināikārthyāt / tad eva dhyānaṃ punar api viśinaṣṭi nāyam ātmā pravacanena labhyo",
  "GSP33ramvaspu:345_4": "na medhayā na bahudhā śrutena / yam evaiṣa vṛṇute tena labhyas tasyaiṣa ātmā vivṛṇute",
  "GSP33ramvaspu:345_5": "tanūṃ svām iti / bhaktirūpāpannānudhyānenaiva labhyate na kevala,",
  "GSP33ramvaspu:346": ",",
  "GSP33ramvaspu:347": "vedanāmātreṇa na medhayeti kevalasya niṣiddhatvāt /",
  "GSP33ramvaspu:348": "(92)",
  "GSP33ramvaspu:349_0": "etad uktaṃ bhavati yo 'yaṃ mumukṣur vedāntavihitavedanarūpadhyānādiniṣṭho yadā tasya",
  "GSP33ramvaspu:349_1": "tasminn evānudhyāne niravadhikātiśayā prītir jāyate tadaiva tena labhyate paraḥ puruṣa",
  "GSP33ramvaspu:349_2": "iti / yathoktaṃ bhagavatā",
  "GSP33ramvaspu:350": "puruṣaḥ sa paraḥ pārtha bhaktyā labhyas tv ananyayā /",
  "GSP33ramvaspu:351": "bhaktyā tv ananyayā śakyo 'ham evaṃvidho 'rjuna /",
  "GSP33ramvaspu:352": "jñātuṃ draṣṭuṃ ca tattvena praveṣṭaṃ ca paraṃtapa //",
  "GSP33ramvaspu:353": "bhaktyā mām abhijānāti yāvān yaś cāsmi tattvataḥ /",
  "GSP33ramvaspu:354": "tato māṃ tattvato jñātvā viśate tadanantaram //",
  "GSP33ramvaspu:355_0": "iti / tadanantaraṃ tata eva bhaktito viśata ityarthaḥ / bhaktir api niratiśayapriyānanyaprayojanasakaletaravaitṛṇyāvahajñānaviśeṣa",
  "GSP33ramvaspu:355_1": "eveti / tad yukta eva tena pareṇātmanā varaṇīyo bhavatīti tena labhyata iti śrutyarthaḥ /",
  "GSP33ramvaspu:355_2": "evaṃvidhaparabhaktirūpajñānaviśeṣasyotpādakaḥ pūrvoktāharaharupacīyamānajñānapūrvakakarmānugṛhītabhaktiyoga",
  "GSP33ramvaspu:355_3": "eva / yathoktaṃ bhagavatā parāśareṇa",
  "GSP33ramvaspu:356": "varṇāśramācāravatā puruṣeṇa paraḥ pumān /",
  "GSP33ramvaspu:357": "viṣṇur ārādhyate panthā nānyas tattoṣakārakaḥ //",
  "GSP33ramvaspu:358": "iti / nikhilajagaduddhāraṇāyāvanitale 'vatīrṇaḥ parabrahmabhūtaḥ puruṣottamaḥ svayam evaitaduktavān",
  "GSP33ramvaspu:359": "svakarmanirataḥ siddhiṃ yathā vindati tacchṛṇu //",
  "GSP33ramvaspu:360": "yataḥ pravṛttir bhūtānāṃ yena sarvam idaṃ tatam /",
  "GSP33ramvaspu:361": "svakarmaṇā tam abhyarcya siddhiṃ vindati mānavaḥ //",
  "GSP33ramvaspu:362": "iti / yathoditakramapariṇatabhaktyekalabhya eva /",
  "GSP33ramvaspu:363": "(93)",
  "GSP33ramvaspu:364_0": "bodhāyanaṭaṅkadramiḍaguhadevakapardibhāruciprabhṛtyavigītaśiṣṭaparigṛhītapurātanavedavedāntavyākhyānasuvyaktārthaśrutinikaranidarśito",
  "GSP33ramvaspu:364_1": "'yaṃ panthāḥ / anena cārvākaśākyāulūkyākṣapādakṣapaṇakakapilapatañjalimatānusāriṇo",
  "GSP33ramvaspu:364_2": "vedabāhyā vedāvalambikudṛṣṭibhiḥ saha nirastāḥ / vedāvalambinām api yathāvasthitavastuviparyayas",
  "GSP33ramvaspu:364_3": "tāḍṛśāṃ bāhyasāmyaṃ manunaivoktam",
  "GSP33ramvaspu:365": "yo vedabāhyāḥ smṛtayo yāś ca kāś ca kudṛṣṭayaḥ /",
  "GSP33ramvaspu:366": "sarvas tā niṣphalāḥ pretya tamoniṣṭhā hi tāḥ smṛtāḥ //",
  "GSP33ramvaspu:367": "iti / rajastamobhyām aspṛṣṭam uttamaṃ sattvam eva yeṣāṃ svābhāviko guṇas teṣām eva vaidikī rucir vedārthayāthātmyāvabodhaś cetyarthaḥ /",
  "GSP33ramvaspu:368": "(94)",
  "GSP33ramvaspu:369": "yathoktaṃ mātsye",
  "GSP33ramvaspu:370": "saṃkīrṇāḥ sāttvikāś caiva rājasās tāmasās tathā /",
  "GSP33ramvaspu:371_0": "iti / kecid brahmakalpāḥ saṃkīrṇāḥ kecit sattvaprāyāḥ kecid rajaḥprāyā kecit tamaḥprāyā",
  "GSP33ramvaspu:371_1": "iti kalpavibhāgam uktvā sattvarajastamomayānāṃ tattvānāṃ māhātmyavarṇanaṃ ca tattatkalpaproktapurāṇeṣu",
  "GSP33ramvaspu:371_2": "sattvādiguṇamayena brahmaṇā kriyata iti coktam",
  "GSP33ramvaspu:372": "yasmin kalpe tu yat proktaṃ purāṇaṃ brahmaṇā purā /",
  "GSP33ramvaspu:373": "tasya tasya tu māhātmyaṃ tatsvarūpeṇa varṇyate //",
  "GSP33ramvaspu:374": "iti / viśeṣataś coktam",
  "GSP33ramvaspu:375": "agneḥ śivasya māhātmyaṃ tāmaseṣu prakīrtyate /",
  "GSP33ramvaspu:376": "rājaseṣu ca māhātmyam adhikaṃ brahmaṇo viduḥ //",
  "GSP33ramvaspu:377": "sāttvikeṣu ca kalpeṣu māhātmyam adhikaṃ hareḥ /",
  "GSP33ramvaspu:378": "teṣv eva yogasaṃsiddhā gamiṣyanti parāṃ gatim //",
  "GSP33ramvaspu:379": "saṃkīrṇeṣu sarasvatyāḥ ....................... //",
  "GSP33ramvaspu:380": "ityādi / etaduktaṃ bhavati ādikṣetrajñatvād brahmaṇas tasyāpi keṣucid ahassu sattvamudrikaṃ keṣucid rajaḥ keṣucit tamaḥ / yathoktaṃ bhagavatā",
  "GSP33ramvaspu:381": "na tad asti pṛthivyāṃ vā divi deveṣu vā punaḥ /",
  "GSP33ramvaspu:382": "sattvaṃ prakṛtijair muktaṃ yad ebhiḥ syāt tribhir guṇaiḥ //",
  "GSP33ramvaspu:383_0": "iti / yo brahmaṇaṃ vidadhati pūrvaṃ yo vai vedāṃś ca prahiṇoti tasmā iti śruteḥ /",
  "GSP33ramvaspu:383_1": "brahmaṇo 'pi sṛjyatvena śāstravaśyatvena ca kṣetrajñatvaṃ gamyate / sattvaprāyeṣv",
  "GSP33ramvaspu:383_2": "ahassu taditareṣu yāni purāṇāni brahmaṇā proktāni teṣāṃ parasparavirodhe sati sāttvikāhaḥproktam",
  "GSP33ramvaspu:383_3": "eva purāṇaṃ yathārthaṃ tadvirodhyanyad ayathārtham iti purāṇanirṇayāyaivedaṃ sattvaniṣṭhena",
  "GSP33ramvaspu:383_4": "brahmaṇābhihitam iti vijñāyata iti /",
  "GSP33ramvaspu:384": "sattvādīnāṃ kāryaṃ ca bhagavataivoktam",
  "GSP33ramvaspu:385": "sattvāt saṃjāyate jñānaṃ rajaso lobha eva ca /",
  "GSP33ramvaspu:386": "pramādamohau tamaso bhavato 'jñānam eva ca //",
  "GSP33ramvaspu:387": "pravṛttiṃ ca nivṛttiṃ ca kāryākārye bhayābhaye /",
  "GSP33ramvaspu:388": "bandhaṃ mokṣaṃ ca yā vetti buddhiḥ sā pārtha sāttvikī //",
  "GSP33ramvaspu:389": "yathā dharmam adharmaṃ ca kāryaṃ cākāryam eva ca /",
  "GSP33ramvaspu:390": "ayathāvat prajānāti buddhiḥ sā pārtha rājasī //",
  "GSP33ramvaspu:391": "adharmaṃ dharmam iti yā manyate tamasāvṛtā /",
  "GSP33ramvaspu:392": "sarvārthān viparītāṃś ca buddhiḥ sā pārtha tāmasī //",
  "GSP33ramvaspu:393": "iti /",
  "GSP33ramvaspu:394": "sarvān purāṇārthān brahmaṇaḥ sakāśād adhigamyaiva sarvāṇi purāṇāni purāṇakārāś cakruḥ / yathoktam",
  "GSP33ramvaspu:395": "kathayāmi yathā pūrvaṃ dakṣādyair munisattamaiḥ /",
  "GSP33ramvaspu:396": "pṛṣṭaḥ provāca bhagavān abjayoniḥ pitāmahaḥ //",
  "GSP33ramvaspu:397": "iti /",
  "GSP33ramvaspu:398": "(95)",
  "GSP33ramvaspu:399_0": "apauruṣeyeṣu vedavākyeṣu parasparaviruddheṣu katham iti cet / tātparyaniścayād avirodhaḥ",
  "GSP33ramvaspu:399_1": "pūrvam evoktaḥ / yad api ced evaṃ viruddhavad dṛśyate prāṇaṃ manasi saha kāraṇair",
  "GSP33ramvaspu:399_2": "nādānte paramātmani saṃpratiṣṭhāya dhyāyītavyaṃ pradhyāyītavyaṃ sarvam idaṃ,",
  "GSP33ramvaspu:400": "brahmaviṣṇurudrās te sarve saṃprasūyante,",
  "GSP33ramvaspu:401": "na kāraṇaṃ,",
  "GSP33ramvaspu:402": "kāraṇaṃ tu dhyāyaḥ,",
  "GSP33ramvaspu:403_0": "sarvāiśvaryasaṃpannaḥ sarveśvaraḥ śaṃbhur ākāśamadhye dhyeyaḥ yasmāt paraṃ nāparam",
  "GSP33ramvaspu:403_1": "asti kiṃcid yasmān nāṇīyo na jyāyo 'sti kaścit vṛkṣa iva stabdho divi tiṣṭhaty ekas",
  "GSP33ramvaspu:403_2": "tenedaṃ pūrṇaṃ puruṣeṇa sarvam tato yaduttarataraṃ tadarūpam anāmayaṃ ya etadvidur amṛtās te bhavanti,",
  "GSP33ramvaspu:404": "athetare duḥkham evāpiyanti",
  "GSP33ramvaspu:405": "sarvānanaśirogrīvaḥ sarvabhūtaguhāśayaḥ /",
  "GSP33ramvaspu:406": "sarvavyāpī ca bhagavāṃs tasmāt sarvagataḥ śivaḥ //",
  "GSP33ramvaspu:407": "yadā tamas tan na divā na rātrir na san na cāsac chiva eva kevalaḥ /",
  "GSP33ramvaspu:408": "tadakṣaraṃ tatsavitur vareṇyaṃ prajñā ca tasmāt prasṛtā purāṇī //",
  "GSP33ramvaspu:409": "ityādi nārāyaṇaḥ paraṃ brahmeti ca pūrvam eva pratipāditaṃ, tenāsya katham avirodhaḥ /",
  "GSP33ramvaspu:410": "(96)",
  "GSP33ramvaspu:411": "atyalpam etat",
  "GSP33ramvaspu:412": "vedavitpravaraproktavākyanyāyopabṛṃhitāḥ /",
  "GSP33ramvaspu:413": "vedāḥ sāṅgā hariṃ prāhur jagajjanmādikāraṇaṃ //",
  "GSP33ramvaspu:414": "janmādyasya yataḥ yato vā imāni bhūtāni jāyante,",
  "GSP33ramvaspu:415": "yena jātāni jīvanti,",
  "GSP33ramvaspu:416": "yat prayanty abhisaṃviśanti,",
  "GSP33ramvaspu:417_0": "tad vijijñānasva tad brahmeti jagajjanmādikāraṇaṃ brahmety avagamyate / tac ca jagatsṛṣṭipralayaprakaraṇeṣv",
  "GSP33ramvaspu:417_1": "avagantavyam / sad eva somyedam agra āsīd ekam evādvitīyam iti jagadupādānatājagannimittatājagadantaryāmitādimukhena",
  "GSP33ramvaspu:417_2": "paramakāraṇaṃ sacchabdena praitpāditaṃ brahmety avagatam / ayam evārthaḥ brahma vā",
  "GSP33ramvaspu:417_3": "idam ekam evāgra āsīd iti śākhāntare brahmaśabdena pratipaditaḥ / anena sacchabdenābhihitaṃ",
  "GSP33ramvaspu:417_4": "brahmety avagatam / ayam evārthas tathā śākhāntara ātmā vā idam eka evāgra āsīn nānyat",
  "GSP33ramvaspu:417_5": "kiṃcana miṣad iti sadbrahmaśabdābhyām ātmaivābhihita ity avagamyate / tathā ca śākhāntara",
  "GSP33ramvaspu:417_6": "eko ha vai nārāyaṇa āsīn na brahma neśāno neme dyāvapṛthivī na nakṣatrāṇīti sadbrahmātmādiparamakāraṇavādibhiḥ",
  "GSP33ramvaspu:417_7": "śabdair nārāyaṇa evābhidhīyata iti niścīyate /",
  "GSP33ramvaspu:418": "(97)",
  "GSP33ramvaspu:419_0": "yam antaḥ samudre kavayo vayantītyādi nainam ūrdhvaṃ na tiryañcaṃ na madhye parijagrabhat /",
  "GSP33ramvaspu:419_1": "na tasyeśe kaścana tasya nāma mahadyaśaḥ // na saṃdṛśe tiṣṭhati rūpam asya na cakṣuṣā",
  "GSP33ramvaspu:419_2": "paśyati kaścanainam,",
  "GSP33ramvaspu:420": "hṛdā manīṣā manasābhikḷpto ya evaṃ vidur amṛtās te bhavantīti sarvasmāt paratvam asya pratipādya,",
  "GSP33ramvaspu:421": "na tasyeśe kaścaneti tasmāt paraṃ kim api na vidyata iti ca pratiṣidhya,",
  "GSP33ramvaspu:422": "adbhyaḥ sambhūto hiraṇyagarbha ityaṣṭāv iti tenaikavākyatāṃ gamayati / tac ca mahāpuruṣaprakaraṇaṃ hrīś ca te lakṣmīś ca patnyāv iti ca nārāyaṇa eveti dyotayati /",
  "GSP33ramvaspu:423": "(98)",
  "GSP33ramvaspu:424_0": "ayam artho nārāyaṇānuvāke prapañcitaḥ / sahasraśīrṣaṃ devam ityārabhya sa brahma",
  "GSP33ramvaspu:424_1": "sa śivaḥ sendraḥ so 'kṣaraḥ paramaḥ svarāḍ iti / sarvaśākhāsu paratattvapratipādanaparān",
  "GSP33ramvaspu:424_2": "akṣaraśivaśaṃbhuparabrahmaparajyotiḥparatattvaparāyaṇaparamātmādisarvaśabdāṃs tattadguṇayogena",
  "GSP33ramvaspu:424_3": "nārāyaṇa eva prayujya tadvyatiriktasya samastasya tadādhāratāṃ tanniyāmyatāṃ taccheṣatām",
  "GSP33ramvaspu:424_4": "tadātmakatāṃ ca pratipādya brahmaśivayor apīndrādisamānākāratayā tadvibhūtitvaṃ ca",
  "GSP33ramvaspu:424_5": "pratipāditam / idaṃ ca vākyaṃ kevalaparatattvapratipādanaikaparam anyat kiṃcid apy atra na vidhīyate /",
  "GSP33ramvaspu:425": "(99)",
  "GSP33ramvaspu:426_0": "asmin vākye pratipāditasya sarvasmāt paratvenāvasthitasya brahmaṇo vākyāntareṣu brahmavid",
  "GSP33ramvaspu:426_1": "āpnoti param ityādiṣūpāsanādi vidhīyate / ataḥ prāṇaṃ manasi saha karaṇair ityādi",
  "GSP33ramvaspu:426_2": "vākyaṃ sarvakāraṇe paramātmani karaṇaprāṇādi sarvaṃ vikārajātam upasaṃhṛtya tam eva",
  "GSP33ramvaspu:426_3": "paramātmānaṃ sarvasyeśānaṃ dhyāyīteti parabrahmabhūtanārāyaṇasyaiva dhyānaṃ vidadhāti /",
  "GSP33ramvaspu:427": "(100)",
  "GSP33ramvaspu:428_0": "patiṃ viśvasyeti na tasyeśe kaścaneti ca tasyaiva sarvasyeśānatā pratipāditā / ata",
  "GSP33ramvaspu:428_1": "eva sarvāiśvaryasaṃpannaḥ sarveśvaraḥ śaṃbhurākāśamadhye dhyeya iti nārāyaṇasyaiva",
  "GSP33ramvaspu:428_2": "paramakāraṇasya śaṃbhuśabdavācyasya dhyānaṃ vidhīyate / kaś ca dhyeya ityārabhya",
  "GSP33ramvaspu:428_3": "kāraṇaṃ tu dhyeya iti kāryasyādhyeyatāpūrvakakāraṇaikadhyeyatāparatvād vākyasya /",
  "GSP33ramvaspu:428_4": "tasyaiva nārāyaṇasya paramakāraṇatā śaṃbhuśabdavācyatā ca paramakāraṇapratipādanaikapare",
  "GSP33ramvaspu:428_5": "nārāyaṇānuvāka eva pratipanneti tadvirodhyarthāntaraparikalpanaṃ kāraṇasyaiva dhyeyatvena",
  "GSP33ramvaspu:428_6": "vidhivākye na yujyate /",
  "GSP33ramvaspu:429": "(101)",
  "GSP33ramvaspu:430_0": "yad api tato yaduttaram ity atra puruṣād anyasya parataratvaṃ pratīyata ityabhyadhāyi",
  "GSP33ramvaspu:430_1": "tad api yasmāt paraṃ nāparam asti kiṃcid yasmān nāṇīyo na jyāyo 'sti kaścit yasmād",
  "GSP33ramvaspu:430_2": "aparaṃ yasmād anyat kiṃcid api paraṃ nāsti kenāpi prakāreṇa puruṣavyatiriktasya paratvaṃ",
  "GSP33ramvaspu:430_3": "nāstītyarthaḥ / aṇīyastvaṃ sūkṣmatvam / jyāyastvaṃ sarveśvaratvam / sarvavyāpitvāt",
  "GSP33ramvaspu:430_4": "sarveśvaratvād asyaitadvyatirikitasya kasyāpy aṇīyastvaṃ jyāyastvaṃ ca nāstītyarthaḥ /",
  "GSP33ramvaspu:430_5": "yasmān nāṇīyo na jyāyo 'sti kaścid iti puruṣād anyasya kasyāpi jyāyastvaṃ niṣiddham",
  "GSP33ramvaspu:430_6": "iti tasmād anyasya paratvaṃ na yujyata iti pratyuktam /",
  "GSP33ramvaspu:431": "(102)",
  "GSP33ramvaspu:432_0": "kas tarhy asya vākyasyārthaḥ / asya prakaraṇasyopakrame tam eva viditvātimṛtyum eti",
  "GSP33ramvaspu:432_1": "nānyaḥ panthā vidyate 'yanāyāiti puruṣavedanasyāmṛtatvahetutāṃ tadvyatiriktasyāpathatāṃ",
  "GSP33ramvaspu:432_2": "ca pratijñāya yasmāt paraṃ nāparam asti kiṃcit tenedaṃ pūrṇaṃ puruṣeṇa sarvam ity",
  "GSP33ramvaspu:432_3": "etad antena sarvasmāt paratvaṃ pratipāditam / yataḥ puruṣatattvam evottarataraṃ tato",
  "GSP33ramvaspu:432_4": "yaduttarataraṃ puruṣatattvaṃ tad evārūpam anāmayaṃ ya etadvidur amṛtās te bhavanti,",
  "GSP33ramvaspu:433_0": "athetare duḥkham evāpiyantīti puruṣavedanasyāmṛtatvahetutvaṃ taditarasyāpathatvaṃ",
  "GSP33ramvaspu:433_1": "pratijñātaṃ sahetukam upasaṃhṛtam / anyathopakramagatapratijñābhyāṃ virudhyate /",
  "GSP33ramvaspu:433_2": "puruṣasyaiva śuddhiguṇayogena śivaśabdābhiprāyatvaṃ śāśvataṃ śivam acyutam ityādinā",
  "GSP33ramvaspu:433_3": "jñātam eva / puruṣa eva śivaśabdābhidheya ityanantaram eva vadati mahān prabhur vai",
  "GSP33ramvaspu:433_4": "puruṣaḥ sattvasyaiṣa pravartaka iti / uktenaiva nyāyena na san na cāsac chiva eva",
  "GSP33ramvaspu:433_5": "kevala ityādi sarvaṃ neyam /",
  "GSP33ramvaspu:434": "(103)",
  "GSP33ramvaspu:435_0": "kiṃca na tasyeśe kaścaneti nirastasamābhyadhikasaṃbhāvanasya puruṣasyāṇor aṇīyānityasminn",
  "GSP33ramvaspu:435_1": "anuvāke vedādyantarūpatayā vedabījabhūtapraṇavasya prakṛtibhūtākāravācyatayā maheśvaratvaṃ",
  "GSP33ramvaspu:435_2": "pratipādya daharapuṇḍarīkamadhyasthākāśāntarvartitayopāsyatvam uktam / ayam arthaḥ",
  "GSP33ramvaspu:435_3": "sarvasya vedajātasya prakṛtiḥ praṇava uktaḥ / praṇavasya ca prakṛtir akāraḥ / praṇavavikāro",
  "GSP33ramvaspu:435_4": "vedaḥ svaprakṛtibhūte praṇave līnaḥ / praṇavo 'py akāravikārabhūtaḥ svaprakṛtāv akāre",
  "GSP33ramvaspu:435_5": "līnaḥ / tasya praṇavaprakṛtibhūtasyākārasya yaḥ paro vācyaḥ sa eva maheśvara iti",
  "GSP33ramvaspu:435_6": "sarvavācakajātaprakṛtibhūtākāravācyaḥ sarvavācyajātaprakṛtibhūtanārāyaṇo yaḥ sa maheśavara",
  "GSP33ramvaspu:435_7": "ityarthaḥ / yathoktaṃ bhagavatā",
  "GSP33ramvaspu:436": "ahaṃ kṛtsnasya jagataḥ prabhavaḥ pralayas tathā /",
  "GSP33ramvaspu:437": "mattaḥ parataraṃ nānyatkiṃcid asti dhanaṃjaya //",
  "GSP33ramvaspu:438": "akṣaraṇām akāro 'smi //",
  "GSP33ramvaspu:439_0": "iti / a iti brahmeti ca śruteḥ / akāro vai sarvā vāg iti ca / vācakajātasyākāraprakṛtitvaṃ",
  "GSP33ramvaspu:439_1": "vācyajātasya brahmaprakṛtitvaṃ ca suspaṣṭam / ato brahmaṇo 'kāravācyatāpratipādanād",
  "GSP33ramvaspu:439_2": "akāravācyo nārāyaṇa eva maheśvara iti siddham /",
  "GSP33ramvaspu:440": "(104)",
  "GSP33ramvaspu:441_0": "tasyaiva sahasraśīrṣaṃ devam iti kevalaparatattvaviśeṣapratipādanapareṇa nārāyaṇānuvākena",
  "GSP33ramvaspu:441_1": "sarvasmāt paratvaṃ prapañcitam / anenānanyapareṇa pratipāditam eva paratattvam anyapareṣu",
  "GSP33ramvaspu:441_2": "sarvavākyeṣu kenāpi śabdena pratīyamānaṃ tad evety avagamya iti śāstradṛṣtyā tūpadeśo",
  "GSP33ramvaspu:441_3": "vāmadevavad iti sūtrakāreṇa nirṇītam / tad etat paraṃ brahma kvacid brahmaśivādiśabdād",
  "GSP33ramvaspu:441_4": "avagatam iti kevalabrahmaśivayor na paratvaprasaṅgaḥ / asminn ananyapare 'nuvāke",
  "GSP33ramvaspu:441_5": "tayor indrāditulyatayā tadvibhūtitvapratipādanāt / kvacid ākāśaprāṇādiśabdena paraṃ",
  "GSP33ramvaspu:441_6": "brahmābhihitam iti bhūtākāśaprāṇāder yathā na paratvam / yat punar idam āśaṅkitam",
  "GSP33ramvaspu:441_7": "atha yad idam asmin brahmapure daharaṃ puṇḍarīkaṃ veśma daharo 'sminn antarākāśas",
  "GSP33ramvaspu:441_8": "tasmin yad antas tad anveṣṭavyaṃ tad vā va vijijñāsitavyam ity atrākāśaśabdena jagadupādānakāraṇaṃ",
  "GSP33ramvaspu:441_9": "pratipādya tadantarvartinaḥ kasyacit tattvaviśeṣasyānveṣṭavyatā pratipādyate / asyākāśasya",
  "GSP33ramvaspu:441_10": "nāmarūpayor nivoḍhṛtvaśravaṇāt puruṣasūkte puruṣasya nāmarūpayoḥ kartṛtvadarśanāc",
  "GSP33ramvaspu:441_11": "cākāśaparyāyabhūtāt puruṣād anyasyānveṣṭavyatayopāsyatvaṃ pratīyata ityanadhītavedānām",
  "GSP33ramvaspu:441_12": "adṛṣṭaśāstrāṇām idaṃ codyaṃ /",
  "GSP33ramvaspu:442": "(105)",
  "GSP33ramvaspu:443_0": "yatas tatra śrutir evāsya parihāram āha / vākyakāraś ca daharo 'sminn antarākāśaḥ",
  "GSP33ramvaspu:443_1": "kiṃ tad atra vidyate yad anveṣṭavyaṃ yad vā va vijijñāsitavyam iti codite yāvān vā",
  "GSP33ramvaspu:443_2": "ayam ākāśas tāvān eṣo 'ntarhṛdaya ākāśa ityādināsyākāśaśabdavācyasya paramapuruṣasyānavadhikamahattvaṃ",
  "GSP33ramvaspu:443_3": "sakalajagadādhāratvaṃ ca pratipādya tasmin kāmāḥ samāhitā iti kāmaśabdenāpahatapāpmatvādisatyasaṃkalpaparyantaguṇāṣṭakaṃ",
  "GSP33ramvaspu:443_4": "nihitam iti paramapuruṣavat paramapuruṣaguṇāṣṭakasyāpi pṛthivijijñāsitavyatāpratipādayiṣayā",
  "GSP33ramvaspu:443_5": "tasmin yad antas tadanveṣṭavyam ityuktam iti śrutyaiva sarvaṃ parihṛtam /",
  "GSP33ramvaspu:444": "(106)",
  "GSP33ramvaspu:445_0": "etad uktaṃ bhavati kiṃ tad atra vidyate yad aneṣṭavyam ity asya codyasya tasmin sarvasya",
  "GSP33ramvaspu:445_1": "jagataḥ sraṣṭṛtvam ādhāratvaṃ niyantṛtvaṃ śeṣitvam apahatapāpmatvādayo guṇāś ca vidyanta",
  "GSP33ramvaspu:445_2": "iti parihāra iti / tathā ca vākyakāravacanam tasmin yad antar iti kāmavyapadeśa iti /",
  "GSP33ramvaspu:445_3": "kāmyanta iti kāmāḥ / apahatapāpmatvādayo guṇā ityarthaḥ / etad uktaṃ bhavati yad",
  "GSP33ramvaspu:445_4": "etad daharākāśaśabdābhidheyaṃ nikhilajagadudayavaibhavalayalīlaṃ paraṃ brahma tasmin",
  "GSP33ramvaspu:445_5": "yad antar nihitam anavadhikātiśayam apahatapāpmatvādiguṇāṣṭakaṃ tad ubhayam apy anveṣṭavyaṃ",
  "GSP33ramvaspu:445_6": "vijijñāsitavyam iti / yathāha atha ya ihātmānam anuvidya vrajanty etāṃś ca satyān",
  "GSP33ramvaspu:445_7": "kāmāṃs teṣāṃ sarveṣu lokeṣu kāmacāro bhavantīti /",
  "GSP33ramvaspu:446": "(107)",
  "GSP33ramvaspu:447_0": "yaḥ punaḥ kāraṇasyaiva dhyeyatāpratipādanapare vākye viṣṇor ananyaparavākyapratipāditaparatattvabhūtasya",
  "GSP33ramvaspu:447_1": "kāryamadhye niveśaḥ sa svakāryabhūtatattvasaṃkhyāpūraṇaṃ kurvataḥ svalīlayā jagadupakārāya",
  "GSP33ramvaspu:447_2": "svecchāvatāra ity avagantavyaḥ / yathā līlayā devasaṃkhyāpūrṇaṃ kurvata upendratvaṃ parasyaiva,",
  "GSP33ramvaspu:448": "yathā ca sūryavaṃśodbhavarājasaṃkhyāpūrṇaṃ kurvataḥ parasyaiva brahmaṇo dāśarathirūpeṇa svecchāvatāraḥ,",
  "GSP33ramvaspu:449": "yathā ca somavaṃśasaṃkhyāpūraṇaṃ kurvato bhagavato bhūbhārāvatāraṇāya svecchayā vasudevagṛhe 'vatāraḥ /",
  "GSP33ramvaspu:450": "(108)",
  "GSP33ramvaspu:451_0": "sṛṣṭipralayaprakaraṇeṣu nārāyaṇa eva paramakāraṇatayā pratipādyata iti pūrvam evoktam /",
  "GSP33ramvaspu:451_1": "yat punar atharvaśirasi rudreṇa svasarvāiśvaryaṃ prapañcitaṃ tat so 'ntarād antaraṃ",
  "GSP33ramvaspu:451_2": "prāviśad iti paramātmapraveśād uktam iti śrutyaiva vyaktam / śāstradṛṣṭyā tūpadeśo",
  "GSP33ramvaspu:451_3": "vāmadevavad iti sūtrakāreṇaivaṃvādinām arthaḥ pratipāditaḥ / yathoktaṃ prahlādenāpi",
  "GSP33ramvaspu:452": "sarvagatvād anantarasya sa evāham avasthitaḥ /",
  "GSP33ramvaspu:453": "mattaḥ sarvam ahaṃ sarvaṃ mayi sarvaṃ sanātane //",
  "GSP33ramvaspu:454_0": "ityādi / atra sarvagatvād anantasyeti hetur uktaḥ / svaśarīrabhūtasya sarvasya cidacidvastuna",
  "GSP33ramvaspu:454_1": "ātmatvena sarvagaḥ paramātmeti sarve śabdāḥ sarvaśarīraṃ paramātmānam evābhidadhatīty",
  "GSP33ramvaspu:454_2": "uktam / ato 'ham iti śabdaḥ svātmaprakāraprakāriṇaṃ paramātmānam evācaṣṭe / ata idam",
  "GSP33ramvaspu:454_3": "ucyate / ātmety eva tu gṛhṇīyāt sarvasya tanniṣpatter ityādināhaṃgrahaṇopāsanaṃ vākyakāreṇa",
  "GSP33ramvaspu:454_4": "kāryāvasthaḥ kāraṇāvasthaś ca sthūlasūkṣmacidacidvastuśarīraḥ paramātmaiveti sarvasya",
  "GSP33ramvaspu:454_5": "tanniṣpatter ity uktam / ātmeti tūpagacchanti grāhayanti ceti sūtrakāreṇa ca / mahābhārate",
  "GSP33ramvaspu:454_6": "ca brahmarudrasaṃvāde brahmā rudraṃ prayāha",
  "GSP33ramvaspu:455": "tavāntarātmā mama ca ye cānye dehisaṃjñitāḥ /",
  "GSP33ramvaspu:456": "iti / rudrasya brahmaṇaś cānyeṣāṃ ca dehināṃ parameśvaro nārāyaṇo 'ntarātmatayāvasthita iti / tathā tatraiva",
  "GSP33ramvaspu:457": "viṣṇur ātmā bhagavato bhavasyāmitatejasaḥ /",
  "GSP33ramvaspu:458": "tasmād dhanurjyāsaṃsparśaṃ sa viṣehe maheśvaraḥ //",
  "GSP33ramvaspu:459": "iti / tatraiva",
  "GSP33ramvaspu:460": "etau dvau vibudhaśreṣṭhau prasādakrodhajau smṛtau /",
  "GSP33ramvaspu:461": "tadādarśitapanthānau sṛṣṭisaṃhārakārakau //",
  "GSP33ramvaspu:462": "iti / antarātmatayāvasthitanārāyaṇadarśitapathau brahmarudrau sṛṣṭisaṃhārakāryakarāv ityarthaḥ /",
  "GSP33ramvaspu:463": "(109)",
  "GSP33ramvaspu:464_0": "nimittopādānayos tu bhedaṃ vadanto vedabāhyā eva syuḥ / janmādyasya yataḥ prakṛtiś",
  "GSP33ramvaspu:464_1": "ca pratijñādṛṣṭāntānuparodhād ityādi vedavitpraṇītasūtravirodhāt / sad eva somyedam",
  "GSP33ramvaspu:464_2": "agra āsīd ekam evādvitīyam tad aikṣata bahu syāṃ prajāyeyeti brahmavanaṃ brahma sa",
  "GSP33ramvaspu:464_3": "vṛkṣa āsīd yato dyāvāpṛthivī niṣṭatakṣuḥ brahmādhyatiṣṭhadbhuvanāni dhārayan sarve",
  "GSP33ramvaspu:464_4": "nimeṣā jajñire vidyutaḥ puruṣādadhi na tasyeśe kaścana tasya nāma mahadyaśaḥ neha",
  "GSP33ramvaspu:464_5": "nānāsti kiṃcana sarvasya vaśī sarvasyeśānaḥ puruṣa evedaṃ sarvaṃ yad bhūtaṃ yac ca",
  "GSP33ramvaspu:464_6": "bhavyam utāmṛtattvasyeśānaḥ nānyaḥ panthā ayanāya vidyata ityādisarvaśrutivirodhāc ca /",
  "GSP33ramvaspu:465": "(110)",
  "GSP33ramvaspu:466": "itihāsapurāṇeṣu ca sṛṣṭisthitipralayaprakaraṇayor idam eva paratattvam ity avagamyate / yathā mahābhārate",
  "GSP33ramvaspu:467": "kutaḥ sṛṣṭam idaṃ sarvaṃ jagatsthāvarajaṅgamam /",
  "GSP33ramvaspu:468": "pralaye ca kam abhyeti tan to brūhi pitāmaha //",
  "GSP33ramvaspu:469": "iti pṛṣṭo",
  "GSP33ramvaspu:470": "nārāyaṇo jaganmūrtir anantātmā sanātana /",
  "GSP33ramvaspu:471": "ityādi ca vadati",
  "GSP33ramvaspu:472": "ṛṣayaḥ pitaro devā mahābhūtāni dhātavaḥ /",
  "GSP33ramvaspu:473": "jaṅgamājaṅgamaṃ cedaṃ jagannārāyaṇodbhavam //",
  "GSP33ramvaspu:474_0": "iti ca / prācyodīcyadākṣiṇātyapāścātyasarvaśiṣṭaiḥ sarvadharmasarvatattvavyavasthāyām",
  "GSP33ramvaspu:474_1": "idam eva paryāptam ity avigānaparigṛhītaṃ vaiṣṇavaṃ ca purāṇaṃ janmādy asya yata",
  "GSP33ramvaspu:474_2": "iti jagajjanmādikāraṇaṃ brahmety avagamyate / tajjanmādikāraṇaṃ kim iti praśnapūrvakaṃ",
  "GSP33ramvaspu:474_3": "viṣṇoḥ sakāśād bhūtam ityādinā brahmasvarūpaviśeṣapratipādanaikaparatayā pravṛttam",
  "GSP33ramvaspu:474_4": "iti sarvasaṃmatam / tathā tatraiva",
  "GSP33ramvaspu:475": "prakṛtir yā khyātā vyaktāvyaktasvarūpiṇī /",
  "GSP33ramvaspu:476": "puruṣaś ca+py ubhāv etau līyete paramātmani //",
  "GSP33ramvaspu:477": "paramātmā ca sarveṣām ādhāraḥ parameśvaraḥ /",
  "GSP33ramvaspu:478": "viṣṇunāmā sa vedeṣu vedānteṣu ca gīyate //",
  "GSP33ramvaspu:479_0": "iti / sarvavedavedānteṣu sarvaiḥ śabdaiḥ paramakāraṇatayāyam eva gīyata ityarthaḥ /",
  "GSP33ramvaspu:479_1": "yathā sarvāsu ṣrutiṣu kevalaparabrahmasvarūpaviśeṣapratipādanāyaiva pravṛtto nārāyaṇānuvākas",
  "GSP33ramvaspu:479_2": "tathedaṃ vaiṣṇavaṃ ca purāṇam",
  "GSP33ramvaspu:480": "so 'ham icchāmi dharmajña śrotuṃ tvatto yathā jagat /",
  "GSP33ramvaspu:481": "babhūva bhūyaś ca yathā mahābhāga bhaviṣyati //",
  "GSP33ramvaspu:482": "yanmayaṃ ca jagadbrahmany ataś caitaccarācaram /",
  "GSP33ramvaspu:483": "līnam āsīd yathā yatra layam eṣyati yatra ca //",
  "GSP33ramvaspu:484": "iti paraṃ brahma kim iti prakramya",
  "GSP33ramvaspu:485": "viṣṇoḥ sakāśād udbhūtaṃ jagat tatraiva ca sthitam /",
  "GSP33ramvaspu:486": "sthitisaṃyamakartāsau jagato 'sya jagac ca saḥ //",
  "GSP33ramvaspu:487": "paraḥ parāṇāṃ paramaḥ paramātmātmasaṃsthitaḥ /",
  "GSP33ramvaspu:488": "rūpavarṇādinirdeśaviśeṣaṇavivarjitaḥ //",
  "GSP33ramvaspu:489": "apakṣayavināśābhyāṃ pariṇāmarddhijanmabhiḥ /",
  "GSP33ramvaspu:490": "varjitaḥ śakyate vaktuṃ yaḥ sad astīti kevalam //",
  "GSP33ramvaspu:491": "sarvatrāsau samastaṃ ca vasaty atreti vai yataḥ /",
  "GSP33ramvaspu:492": "tataḥ sa vāsudeveti vidvadbhiḥ paripaṭhyate //",
  "GSP33ramvaspu:493": "tadbrahma paraṃ nityam ajam akṣayam avyayam /",
  "GSP33ramvaspu:494": "ekasvarūpaṃ ca sadā heyābhāvāc ca nirmalam //",
  "GSP33ramvaspu:495": "tad eva sarvam evaitadvyaktāvyaktasvarūpavat /",
  "GSP33ramvaspu:496": "tathā puruṣarūpeṇa kālarūpeṇa ca sthitam //",
  "GSP33ramvaspu:497": "sa sarvabhūtaprakṛtiṃ vikārān guṇādidoṣāṃś ca mune vyatītaḥ /",
  "GSP33ramvaspu:498": "atītasarvāvaraṇo 'khilātmā tenāstṛtaṃ yad bhuvanāntarāle //",
  "GSP33ramvaspu:499": "samastakalyāṇaguṇātmako 'sau svaśaktileśoddhṛtabhūtavargaḥ /",
  "GSP33ramvaspu:500": "icchāgṛhītābhimatorudehaḥ saṃsādhitāśeṣajagaddhito 'sau //",
  "GSP33ramvaspu:501": "tejobalāiśvaryamahāvabodhasuvīryaśaktyādiguṇaikarāśiḥ /",
  "GSP33ramvaspu:502": "paraḥ parāṇāṃ sakalā na yatra kleśādayaḥ santi parāvareśe //",
  "GSP33ramvaspu:503": "sa īśvaro vyaṣṭisamaṣṭirūpo 'vyaktasvarūpaḥ prakaṭasvarūpaḥ /",
  "GSP33ramvaspu:504": "sarveśvaraḥ sarvadṛksarvavettā samastaśaktiḥ parameśvarākhyaḥ //",
  "GSP33ramvaspu:505": "saṃjñāyate yena tad astadoṣaṃ śuddhaṃ paraṃ nirmalam ekarūpam /",
  "GSP33ramvaspu:506": "saṃdṛśyate vāpy adhigamyate vā tajjñānam ajñānam ato 'nyad uktam //",
  "GSP33ramvaspu:507": "iti parabrahmasvarūpaviśeṣanirṇayāyaiva pravṛttam /",
  "GSP33ramvaspu:508": "(111)",
  "GSP33ramvaspu:509": "anyāni sarvāṇi purāṇāny etadavirodhena neyāni / anyaparatvaṃ ca tattadārambhaprakārair avagamyate / sarvātmanā viruddhāṃśas tāmasatvād anādaraṇīyaḥ /",
  "GSP33ramvaspu:510": "(112)",
  "GSP33ramvaspu:511": "nanv asminn api",
  "GSP33ramvaspu:512": "sṛṣṭisthityantakaraṇīṃ brahmaviṣnuśivātmikāṃ /",
  "GSP33ramvaspu:513": "sa saṃjñā yāti bhagavān eka janārdanaḥ //",
  "GSP33ramvaspu:514_0": "iti trimūrtosāmyaṃ pratīyate / naitad evam / eka eva janārdana iti jana ardanasyaiva",
  "GSP33ramvaspu:514_1": "brahmaśivādikṛtsnaprapañcatādātmyaṃ vidhīyate / jagac ca sa iti pūrvoktam eva vivṛṇoti",
  "GSP33ramvaspu:514_2": "sraṣṭā sṛjati cātmānaṃ viṣṇuḥ pālyaṃ ca pāti ca /",
  "GSP33ramvaspu:515": "upasaṃhriyate cānte saṃhartā ca svatyaṃprabhuḥ //",
  "GSP33ramvaspu:516_0": "iti ca sraṣṭṛtvenāvasthitaṃ brahmaṇaṃ sṛjyaṃ ca saṃhartāraṃ saṃhāryaṃ ca yugapan",
  "GSP33ramvaspu:516_1": "nirdiśya sarvasya viṣṇutādātmyopadeśāt sṛjyasaṃhāryabhūtād vastunaḥ sraṣṭṛsaṃhartror",
  "GSP33ramvaspu:516_2": "janārdanavibhūtitvena viśeṣo dṛśyate / janārdanaviṣṇuśabdayoḥ paryāyatvena brahmaviṣṇuśivātmikām",
  "GSP33ramvaspu:516_3": "iti vibhūtim / ata eva svecchayā līlārthaṃ vibhūtyantarbhāva ucyate / yathedam anantaram evocyate",
  "GSP33ramvaspu:517": "pṛthivyāpas tathā tejo vāyur ākāśa eva ca /",
  "GSP33ramvaspu:518": "sarvendriyāntaḥkaraṇaṃ puruṣākhyaṃ hi yaj jagat //",
  "GSP33ramvaspu:519": "sa eva sarvabhūtātmā viśvarūpo yato 'vyayaḥ /",
  "GSP33ramvaspu:520": "sargādikaṃ tato 'syaiva bhūtastham upakārakam //",
  "GSP33ramvaspu:521": "sa eva sṛjyaḥ sa ca sarvakartā sa eva pātyatti ca pālyate ca /",
  "GSP33ramvaspu:522": "brahmādyavasthābhir aśeṣamūrtir viṣṇur variṣṭho varado vareṇyaḥ // iti /",
  "GSP33ramvaspu:523": "(113)",
  "GSP33ramvaspu:524_0": "atra sāmānādhikaraṇyanirdiṣṭaṃ heyamiśraprapañcatādātmyaṃ niravadyasya nirvikārasya",
  "GSP33ramvaspu:524_1": "samastakalyāṇaguṇātmakasya brahmaṇaḥ katham upapadyata ity āśaṅkhya sa eva sarvabhūtātmā",
  "GSP33ramvaspu:524_2": "viśvarūpo yato 'vyaya iti svayam evopapādayati / sa eva sarveśvaraḥ parabrahmabhūto",
  "GSP33ramvaspu:524_3": "viṣṇur eva sarvaṃ jagad iti pratijñāya sarvabhūtātmā viśvarūpo yato 'vyaya iti hetur",
  "GSP33ramvaspu:524_4": "uktaḥ / sarvabhūtānām ayam ātmā viśvaśarīro yato 'vyaya ityarthaḥ / vakṣyati ca satsarvaṃ",
  "GSP33ramvaspu:524_5": "vai hares tanur iti /",
  "GSP33ramvaspu:525_0": "etad uktaṃ bhavati / asyāvyayasyāpi parasya brahmaṇo viṣṇor viśvaśarīratayā tādātmyaviruddham",
  "GSP33ramvaspu:525_1": "ity ātmaśarīrayoś ca svabhāvā vyavasthitā eva / evaṃbhūtasya sarveśvarasya viṣṇoḥ",
  "GSP33ramvaspu:525_2": "prapañcāntarbhūtaniyāmyakoṭiniviṣṭabrahmādidevatiryaṅmanuṣyeṣu tat tat samāśrayaṇīyatvāya",
  "GSP33ramvaspu:525_3": "svecchāvatāraḥ pūrvoktaḥ / tad etad brahmādīnāṃ bhāvanātrayānvayena karmavaśyatvaṃ",
  "GSP33ramvaspu:525_4": "bhagavataḥ parabrahmabhūtasya vāsudevasya nikhilajagadupakārāya svecchayā svenaiva",
  "GSP33ramvaspu:525_5": "rūpeṇa devādiṣv avatāra iti ca ṣaṣṭe 'ṃśe śubhāśrayaprakaraṇe suvyaktam uktam / asya",
  "GSP33ramvaspu:525_6": "devādirūpeṇāvatāreṣv api na prākṛto deha iti mahābhārate na bhūtasaṃghasaṃsthāno",
  "GSP33ramvaspu:525_7": "deho 'sya paramātmanaḥ / iti pratipāditaḥ / śrutibhiś ca ajāyamāno bahudhā vijāyate",
  "GSP33ramvaspu:525_8": "tasya dhīrāḥ parijānanti yonim iti / karmavaśyānāṃ brahmādīnām anicchatām api tattatkarmānuguṇaprakṛtipariṇāmarūpabhūtasaṃghasaṃsthānaviśeṣadevādiśarīrapraveśarūpaṃ",
  "GSP33ramvaspu:525_9": "janmāvarjanīyam / ayaṃ tu sarveśvaraḥ satyasaṃkalpo bhagavān evaṃbhūtaśubhetarajanmākurvann",
  "GSP33ramvaspu:525_10": "api svecchayā svenaiva niratiśayakalyāṇarūpeṇa devādiṣu jagadupakārāya bahudhā jāyate,",
  "GSP33ramvaspu:526": "tasyaitasya śubhetarajanmākurvato 'pi svakalyāṇaguṇānantyena bahudhā yoniṃ bahuvidhajanma dhīrādhīramatām agresarā jānantītyarthaḥ /",
  "GSP33ramvaspu:527": "(114)",
  "GSP33ramvaspu:528_0": "tadetannikhilajagannimittopādānabhūtāj janmādy asya yataḥ prakṛtiś ca pratijñādṛṣṭāntānuparodhādityādisūtraiḥ",
  "GSP33ramvaspu:528_1": "pratipāditāt parasmād brahmaṇaḥ paramapuruṣād anyasya kasyacit parataratvaṃ paramataḥ",
  "GSP33ramvaspu:528_2": "setūn mānasaṃbandhabhedavyapadeśebhya ityāśaṅkya sāmānyāt tu buddhyarthaḥ pādavat",
  "GSP33ramvaspu:528_3": "sthānaviśeṣāt prakāśādivat upapatteś ca tathānyapratiṣedhāt anena sarvagatatvamāyām",
  "GSP33ramvaspu:528_4": "ādiśabdādibhya iti sūtrakāraḥ svayam eva nirākaroti /",
  "GSP33ramvaspu:529": "(115)",
  "GSP33ramvaspu:530": "mānave ca śāstre",
  "GSP33ramvaspu:531": "prādurāsīt tamonudaḥ sisṛkṣur vividhāḥ prajāḥ /",
  "GSP33ramvaspu:532": "apa eva sasarjādau tāsu vīryam apāsṛjat //",
  "GSP33ramvaspu:533": "tasmiñ jajñe svayaṃ brahma",
  "GSP33ramvaspu:534": "iti brahmaṇo janmaśravaṇāt kṣetrajñatvam evāvagamyate / tathā ca sraṣṭuḥ paramapuruṣasya tadvisṛṣṭasya ca brahmaṇaḥ",
  "GSP33ramvaspu:535": "ayaṃ tasya tāḥ pūrvaṃ tena nārāyaṇaḥ smṛtaḥ /",
  "GSP33ramvaspu:536": "tadvisṛṣṭaḥ sa puruṣo loke brahmeti kīrtyate //",
  "GSP33ramvaspu:537": "iti nāmanirdeśāc ca / tathā ca vaiṣṇave purāṇe hiraṇyagarbhādīnāṃ bhāvanātrayānvayād aśuddhatvena śubhāśrayatvānarhatopapādanāt kṣetrajñatvaṃ niścīyate /",
  "GSP33ramvaspu:538": "(116)",
  "GSP33ramvaspu:539": "yad api kaiścid uktam sarvasya śabdajātasya vidhyarthavādamantrarūpasya",
  "GSP33ramvaspu:540_0": "kāryābhidhāyitvenaiva prāmāṇyaṃ varṇanīyam / vyavahārād anyatra śabdasya bodhakatvaśaktyavadhāraṇāsaṃbhavād",
  "GSP33ramvaspu:540_1": "vyavahārasya ca kāryabuddhimūlatvāt kāryarūpa eva śabdārthaḥ / na pariniṣpanne vastuni",
  "GSP33ramvaspu:540_2": "śabdaḥ pramāṇam iti / atrocyate / pravartakavākyavyavahāra eva śabdānām arthabodhakatvaśaktyavadhāraṇaṃ",
  "GSP33ramvaspu:540_3": "kartavyam iti kim iyaṃ rājājñā / siddhavastuṣu śabdasya bodhakatvaśaktigrahaṇam atyantasukaram /",
  "GSP33ramvaspu:540_4": "tathā hi kenacid dhastaceṣṭādināpavarake daṇḍaḥ sthita iti devadattāya jñāpayeti",
  "GSP33ramvaspu:540_5": "preṣitaḥ kaścit tajjñāpane pravṛtto 'pavarake daṇḍaḥ sthita iti śabdaṃ prayuṅkte /",
  "GSP33ramvaspu:540_6": "mūkavad dhastaceṣṭām imāṃ jānan pārśvastho 'nyaḥ prāgvyutpanno 'pi tasyārthasya bodhanāyāpavarake",
  "GSP33ramvaspu:540_7": "daṇḍaḥ sthita ityasya śabdasya prayogadarśanād asyārthasyāyaṃ śabdo bodhaka iti jānātīti",
  "GSP33ramvaspu:540_8": "kim atra duṣkaram / tathā bālas tāto 'yam iyaṃ mātāyaṃ mātulo 'yaṃ manuṣyo 'yaṃ mṛgaś",
  "GSP33ramvaspu:540_9": "candro 'yam ayaṃ ca sarpa iti mātāpitṛprabhṛtibhiḥ śabdaiḥ śanaiḥ śanair aṅgulyā",
  "GSP33ramvaspu:540_10": "nirdeśane tatra tatra bahuśaḥ śikṣitas tair eva śabdais teṣv artheṣu svātmanaś ca",
  "GSP33ramvaspu:540_11": "buddhyutpattiṃ dṛṣṭvā teṣv artheṣu teṣāṃ śabdānām aṅgulyā nirdeśapūrvakaḥ prayogaḥ",
  "GSP33ramvaspu:540_12": "sambandhāntarābhāvāt saṃketayitṛpuruṣājñānāc ca bodhakatvanibandhana iti krameṇa",
  "GSP33ramvaspu:540_13": "niścitya punar apy asya śabdasyāyam artha iti pūrvavṛddhaiḥ śikṣitaḥ sarvaśabdānām",
  "GSP33ramvaspu:540_14": "artham avagamya svayam api sarvaṃ vākyajātaṃ prayuṅkte / evam eva sarvapadānāṃ svārthābhidhāyitvaṃ",
  "GSP33ramvaspu:540_15": "saṃghātaviśeṣaṇāṃ ca yathāvasthitasaṃsargaviśeṣavācitvaṃ ca jānātīti kāryārthaiva",
  "GSP33ramvaspu:540_16": "vyuttipattir ityādinirbandho nirbandhanaḥ / ataḥ pariṣpannaḥ vastuni śabdasyabodhakatvaśaktyavadhāraṇāt",
  "GSP33ramvaspu:540_17": "sarvāṇi vedāntavākyāni sakalajagatkāraṇaṃ sarvakalyāṇaguṇākaramuktalakṣaṇaṃ brahma bodhayanty eva /",
  "GSP33ramvaspu:541": "(117)",
  "GSP33ramvaspu:542_0": "api ca kāryārtha eva vyutpattir astu / vedāndavākyāny apy upāsanaviṣayakāryādhikṛtaviśeṣaṇabhūtaphalatvena",
  "GSP33ramvaspu:542_1": "duḥkhāsaṃbhinnadeśaviśeṣarūpasvargādivad rātrisatrapratiṣṭhānādivad apagoraṇaśatayātanāsādhyasādhanabhāvavac",
  "GSP33ramvaspu:542_2": "ca karyopayogitayaiva sarvaṃ bodhayanti / tathā+hi brahmavid āpnoti param ityatra",
  "GSP33ramvaspu:542_3": "brahmopāsanaviṣayakāryādhikṛtaviśeṣaṇabhūtaphalatvena brahmaprāptiḥ śrūyate paraprāptikāmo",
  "GSP33ramvaspu:542_4": "brahma vidyād ityatra prāpyatayā pratīyamānaṃ brahmasvarūpaṃ tadviśeṣaṇaṃ ca sarvaṃ",
  "GSP33ramvaspu:542_5": "kāryopayogitayaiva siddhaṃ bhavati / tadantargatam eva jagatsraṣṭṛtvaṃ saṃhartṛtvam",
  "GSP33ramvaspu:542_6": "ādhāratvam antarātmatvam ityādy uktam anuktaṃ ca sarvam iti na kiṃcid anupapannam /",
  "GSP33ramvaspu:543": "(118)",
  "GSP33ramvaspu:544_0": "evaṃ ca sati mantrārthavādagatā hy aviruddhā apūrvāś cārthāḥ sarve vidhiśeṣatayaiva",
  "GSP33ramvaspu:544_1": "siddhā bhavanti / yathoktaṃ dramiḍabhāṣye ṛṇaṃ hi vai jāyata iti śruter ity upakramya",
  "GSP33ramvaspu:544_2": "yady apy avadānastutiparaṃ vākyaṃ tathāpi nāsatā stutir upapadyata iti / etad uktaṃ",
  "GSP33ramvaspu:544_3": "bhavati sarvo hy arthavādabhāgo devatārādhanabhūtayāgādeḥ sāṅgasyārādhyadevatāyāś",
  "GSP33ramvaspu:544_4": "cādṛṣṭarūpān guṇān sahasraśo vadan sahasraśaḥ karmaṇi prāśastyabuddhim utpādayati /",
  "GSP33ramvaspu:544_5": "teṣām asadbhāve prāśastyabuddhir eva na syād iti karmaṇi prāśastyabuddhyarthaṃ guṇasadbhāvam",
  "GSP33ramvaspu:544_6": "eva bodhayatīti / anayaiva diśā sarve mantrārthavādāvagatā arthāḥ siddhāḥ /",
  "GSP33ramvaspu:545": "(119)",
  "GSP33ramvaspu:546_0": "api ca kāryavākyārthavādibhiḥ kim idaṃ kāryatvaṃ nāmeti vaktavyam / kṛtibhāvabhāvitā",
  "GSP33ramvaspu:546_1": "kṛtyuddeśyatā ceti cet / kim idaṃ kṛtyuddeśyatvam / yad adhikṛtya kṛtir vartate tat",
  "GSP33ramvaspu:546_2": "kṛtyuddeśyatvam iti cet / puruṣavyāpārarūpāyāḥ kṛteḥ ko 'yam adhikāro nāma / yatprāptīcchayā",
  "GSP33ramvaspu:546_3": "kṛtim utpādayati puruṣaḥ tat kṛtyuddeśyatvam iti ced dhanta tarhīṣṭatvam eva kṛtyuddeśyatvam /",
  "GSP33ramvaspu:546_4": "athaivaṃ manuṣe iṣṭasyaiva rūpadvayam asti / icchāviṣayatayā sthitiḥ puruṣaprerakatvaṃ",
  "GSP33ramvaspu:546_5": "ca / tatra prerakatvākāraḥ kṛtyuddeśyatvam iti so 'yaṃ svapakṣābhiniveśakārito vṛthāśramaḥ /",
  "GSP33ramvaspu:546_6": "tathā hīcchāviṣayatayā pratītasya svaprayatnotpattim antareṇāsiddhir eva prerakatvam /",
  "GSP33ramvaspu:546_7": "tata eva pravṛtteḥ / icchāyāṃ jātāyām iṣṭasya svaprayatnotpattim antareṇāsiddhiḥ",
  "GSP33ramvaspu:546_8": "pratīyate cet tataś cikīrṣā jāyate tataḥ pravartate puruṣa iti tattvavidāṃ prakriyā /",
  "GSP33ramvaspu:546_9": "tasmād iṣṭasya kṛtyadhīnātmalābhatvātireki kṛtyuddeśyatvaṃ nāma kim pi na dṛṣyate /",
  "GSP33ramvaspu:546_10": "athocyate iṣṭatāhetuś ca puruṣānukūlatā / tatpuruṣānukūlatvaṃ kṛtyuddeśyatvam iti",
  "GSP33ramvaspu:546_11": "cet / naivam / puruṣānukūlaṃ sukham ity anarthāntaram / tathā puruṣānukūlaṃ duḥkhaparyāyam /",
  "GSP33ramvaspu:546_12": "ataḥ sukhavyatiriktasya kasyāpi puruṣānukūlatvaṃ na saṃbhavati /",
  "GSP33ramvaspu:547_0": "nanu ca duḥkhanivṛtter api sukhavyatiriktāyāḥ puruṣānukūlatā dṛṣṭā / naitat / ātmānukūlaṃ",
  "GSP33ramvaspu:547_1": "sukham ātmapratikūlaṃ duḥkham iti hi sukhaduḥkhayor vivekaḥ / tatrātmānukūlaṃ sukham",
  "GSP33ramvaspu:547_2": "iṣṭaṃ bhavati / tatpratikūlaṃ duḥkhaṃ cāniṣṭam / ato duḥkhasaṃyogasyāsahyatayā tannivṛttir",
  "GSP33ramvaspu:547_3": "apīṣṭā bhavati / tata eveṣṭatāsāmyād anukūlatābhramaḥ / tathā hi prakṛtisaṃsṛṣṭasya",
  "GSP33ramvaspu:547_4": "saṃsāriṇaḥ puruṣasyānukūlasaṃyogaḥ pratikūlasaṃyogaḥ svarūpeṇāvasthitir iti ca tisro",
  "GSP33ramvaspu:547_5": "'vasthāḥ / tatra pratikūlasaṃbandhanivṛttiś cānukūlasaṃbandhanivṛttiś ca svarūpeṇāvasthitir",
  "GSP33ramvaspu:547_6": "eva / tasmāt pratikūlasaṃyoge vartamāne tannivṛttirūpā svarūpeṇāvasthitir apīṣṭā",
  "GSP33ramvaspu:547_7": "bhavati / tatreṣṭatāsāmyād anukūlatābhramaḥ /",
  "GSP33ramvaspu:548": "(120)",
  "GSP33ramvaspu:549_0": "ataḥ sukharūpatvād anukūlatāyāḥ niyogasyānukūlatāṃ vadantaṃ prāmāṇikāḥ parihasanti /",
  "GSP33ramvaspu:549_1": "iṣṭasyārthaviśeṣasya nivartakatayaiva hi niyogasya niyogatvaṃ sthiratvam apūrvatvaṃ",
  "GSP33ramvaspu:549_2": "ca pratīyate / svargakāmo yajetety atra kāryasya kriyātiriktā svargakāmapadasamabhivyāhāreṇa",
  "GSP33ramvaspu:549_3": "svargasādhanatvaniścayād eva bhavanti / na ca vācyaṃ yajetety atra prathamaṃ niyogaḥ",
  "GSP33ramvaspu:549_4": "svapradhānatayaiva pratīyate svargakāmapadasamabhivyāhārāt svasiddhaye svargasiddhyanukūlatā",
  "GSP33ramvaspu:549_5": "ca niyogasyeti / yajeteti hi dhātvarthasya puruṣaprayatnasādhyatā pratīyate / svargakāmapadasamabhivyāhārād",
  "GSP33ramvaspu:549_6": "eva dhātvarthātirekiṇo niyogatvaṃ sthiratvam apūrvatvaṃ cetyādi / tac ca svargasādhanatvapratītinibandhanam /",
  "GSP33ramvaspu:549_7": "samabhivyāhṛtasvargakāmapadārthānvayayogyaṃ svargasādhanam eva kāryaṃ liṅādayo 'bhidadhatīti",
  "GSP33ramvaspu:549_8": "lokavyutpattir api tiraskṛtā / etad uktaṃ bhavati samabhivyahṛtapadāntaravācyārthānvayayogyam",
  "GSP33ramvaspu:549_9": "evetarapadapratipādyam ityanvitābhidhāyipadasaṃghātarūpavākyaśravaṇasaman antaram",
  "GSP33ramvaspu:549_10": "eva pratīyate / tac ca svargasādhanarūpam / ataḥ kriyāvad ananyārthatāpi virodhād",
  "GSP33ramvaspu:549_11": "eva parityakteti / ata eva gaṅgāyāṃ ghoṣa ityādau ghoṣaprativāsayogyārthopasthāpanaparatvaṃ",
  "GSP33ramvaspu:549_12": "gaṅgāpadasyāśrīyate / prathamaṃ gaṅgāpadena gaṅgārthaḥ smṛta iti gaṅgāpadārthasya",
  "GSP33ramvaspu:549_13": "peyatvaṃ na vākyārthānvayībhavati / evam atra api yajetetyetāvanmātraśravaṇe kāryam",
  "GSP33ramvaspu:549_14": "ananyārthaṃ smṛtam iti vākyārthānvayasamaye kāryasyānanyārthatā nāvatiṣṭhate / kāryābhidhāyipadaśravaṇavelāyāṃ",
  "GSP33ramvaspu:549_15": "prathamaṃ kāryam ananyārthaṃ pratītam ity etad api na saṃgacchate / vyutpattikāle",
  "GSP33ramvaspu:549_16": "gavānayanādikriyāyā duḥkharūpāyā iṣṭaviśeṣasādhanatayaiva kāryatāpratīteḥ / ato niyogasya",
  "GSP33ramvaspu:549_17": "puruṣānukūlatvaṃ sarvalokaviruddhaṃ niyogasya sukharūpapuruṣānukūlatāṃ vadataḥ svānubhavavirodhaś",
  "GSP33ramvaspu:549_18": "ca / karīryā vṛṣṭikāmo yajeytetyādiṣu siddhe 'pi niyoge vṛṣṭyādisiddhinimittasya",
  "GSP33ramvaspu:549_19": "vṛṣṭivyatirekeṇa niyogasyānukūlatā",
  "GSP33ramvaspu:550_0": "nānubhūyate / yady apy asmiñ janmani vṛṣṭyādisiddher aniyamas tathāpy aniyamād eva",
  "GSP33ramvaspu:550_1": "niyogasiddhir avaśyāśrayaṇīyā / tasminn anukūlatāparyāyasukhānubhūtir na dṛśyate /",
  "GSP33ramvaspu:550_2": "evam uktarītyā kṛtisādhyeṣṭatvātireki kṛtyuddeśyatvaṃ na dṛśyate /",
  "GSP33ramvaspu:551": "(121)",
  "GSP33ramvaspu:552_0": "kṛtiṃ prati śeṣitvaṃ kṛtyuddeśyatvam iti cet / kim idaṃ śeṣitvaṃ kiṃ ca śeṣatvam",
  "GSP33ramvaspu:552_1": "iti vaktavyam / kāryaṃ prati saṃbandhī śeṣaḥ / tatpratisaṃbandhitvaṃ śeṣitvam iti",
  "GSP33ramvaspu:552_2": "cet / evaṃ tarhi kāryatvam eva śeṣitvam ity uktaṃ bhavati / kāryatvam eva vicāryate /",
  "GSP33ramvaspu:552_3": "paroddeśapravṛttakṛtivyāptyarhatvam śeṣatvam iti cet / ko 'yaṃ paroddeśo nāmeti /",
  "GSP33ramvaspu:552_4": "ayam eva hi vicāryate / uddeśyatvaṃ nāmepsitatvasādhyatvam iti cet / kim idam īpsitatvam /",
  "GSP33ramvaspu:552_5": "kṛtiprayojanatvam iti cet puruṣasya kṛtyārambhaprayojanam eva hi kṛtiprayojanam /",
  "GSP33ramvaspu:552_6": "sa cecchāviṣayaḥ kṛtyadhīnātmalābha iti pūrvokta eva / ayam eva hi sarvatra śeṣaśeṣibhāvaḥ /",
  "GSP33ramvaspu:552_7": "paragatātiśayādhānecchopādeyatvam eva yasya svarūpaṃ sa śeṣaḥ paraḥ śeṣī / phalotpattīcchayā",
  "GSP33ramvaspu:552_8": "yāgādes tatprayatnasya copādeyatvaṃ yāgādisiddhīcchayānyat sarvam upādeyam /",
  "GSP33ramvaspu:553": "(122)",
  "GSP33ramvaspu:554_0": "evaṃ garbhadāsādīnām api puruṣaviśeṣātiśayādhānopādeyatvam eva svarūpam / evam īśvaragatātiśayādhānecchayopādeyatvam",
  "GSP33ramvaspu:554_1": "eva cetanācetanātmakasya nityasyānityasya ca sarvasya vastunaḥ svarūpam iti sarvam",
  "GSP33ramvaspu:554_2": "īśvaraśeṣatvam eva sarvasya ceśvaraḥ śeṣīti sarvasya vaśī sarvasyeśānaḥ patiṃ viśvasyetyādyuktam /",
  "GSP33ramvaspu:554_3": "kṛtisādhyaṃ pradhānaṃ yat tatkāryam abhidhīyata ity ayam arthaḥ śraddadhāneṣv eva śobhate /",
  "GSP33ramvaspu:555": "(123)",
  "GSP33ramvaspu:556_0": "api ca svargakāmo yajetetyādiṣu lakāravācyakartṛviśeṣasamarpaṇaparāṇāṃ svargakāmādipadānāṃ",
  "GSP33ramvaspu:556_1": "niyojyaviśeṣasamarpaṇaparatvaṃ śabdānuśāsanaviruddhaṃ kenāvagamyate / sādhyasvargaviśiṣṭasya",
  "GSP33ramvaspu:556_2": "svargasādhane kartṛtvānvayo na ghaṭata iti cet / niyojyatvānvayo 'pi na ghaṭata iti",
  "GSP33ramvaspu:556_3": "hi svargasādhanatvaniścayaḥ / sa tu śāstrasiddhe kartṛtvānvaye svargasādhanatvaniścayaḥ",
  "GSP33ramvaspu:556_4": "kriyate / yathā bhoktukāmo devadattagṛhaṃ gacched ityukte bhojanakāmasya devadattagṛhagamane",
  "GSP33ramvaspu:556_5": "kartṛtvaśravaṇād eva prāgajñātam api bhojanasādhanatvaṃ devadattagṛhagamanasyāvagamyate /",
  "GSP33ramvaspu:556_6": "evam atrāpi bhavati / na kriyāntaraṃ prati kartṛtayā śrutasya kriyāntare kartṛtvakalpanaṃ",
  "GSP33ramvaspu:556_7": "yuktam yajeteti hi yāgakartṛtayā śrutasya biddhau kartṛtvakalpanaṃ kriyate / buddheḥ",
  "GSP33ramvaspu:556_8": "kartṛtvakalpanam eva hi niyojyatvam / yathoktaṃ",
  "GSP33ramvaspu:557": "niyojya sarvakāryaṃ yaḥ svakīyatvena budhyate /",
  "GSP33ramvaspu:558": "iti / yaṣṭṛtvānuguṇaṃ tadbodhṛtvam iti cet / devadattaḥ paced iti pāke kartṛtayā śrutasya devadattasya pākārthagamanaṃ pākānuguṇam iti gamane kartṛtvakalpanaṃ na yujyate /",
  "GSP33ramvaspu:559": "(124)",
  "GSP33ramvaspu:560_0": "kiṃ ca liṅādiśabdavācyaṃ sthāyirūpaṃ kim ity apūrvam āśrīyate / svargakāmapadasamabhivyāhārānupapatter",
  "GSP33ramvaspu:560_1": "iti cet / kātrānupapattiḥ / siṣādhayiṣitasvargo hi svargakāmaḥ / tasya svargakāmasya",
  "GSP33ramvaspu:560_2": "kālāntarabhāvisvargasiddhau kṣaṇabhaṅginī yāgādikriyā na samartheti cet / anāghrātavedasiddhāntānām",
  "GSP33ramvaspu:560_3": "iyam anupapattiḥ / sarvaiḥ karmabhir ārādhitaḥ parameśvaro bhagavān nārāyaṇas tattadiṣṭaṃ",
  "GSP33ramvaspu:560_4": "phalaṃ dadātīti vedavido vadanti / yathāhur vedavidagresarā dramiḍācāryāḥ phalasaṃbibhatsayā",
  "GSP33ramvaspu:560_5": "hi karmabhir ātmānaṃ piprīṣanti sa prīto 'laṃ phalāyeti śāstramaryādā iti / phalasaṃbandhecchayā",
  "GSP33ramvaspu:560_6": "karmabhir yāgadānahomādibhir indriyādidevatāmukhena tattadantaryāmirūpeṇāvasthitam",
  "GSP33ramvaspu:560_7": "indrādiśabdavācyaṃ paramātmānaṃ bhagavantaṃ vāsudevam ārirādhayiṣanti,",
  "GSP33ramvaspu:561_0": "sa hi karmabhir ārādhitas teṣām iṣṭāni phalāni prayacchatītyarthaḥ / tathā ca śrutiḥ",
  "GSP33ramvaspu:561_1": "iṣṭāpūrtaṃ bahudhā jātaṃ jāyamānaṃ viśvaṃ bibharti bhuvanasya nābhir iti / iṣṭāpūrtam",
  "GSP33ramvaspu:561_2": "iti sakalaśrutismṛticoditaṃ karmocyate / tadviśvaṃ bibharti indrāgnivaruṇādisarvadevatāsaṃbandhitayā",
  "GSP33ramvaspu:561_3": "pratīyamānaṃ tattadantarātmatayāvasthitaḥ paramapuruṣaḥ svayam eva bibharti svayam",
  "GSP33ramvaspu:561_4": "eva svīkaroti / bhuvanasya nābhiḥ brahmakṣatrādisarvavarṇapūrṇasya bhuvanasya dhārakaḥ",
  "GSP33ramvaspu:561_5": "tais taiḥ karmabhir ārādhitas tattadiṣṭaphalapradānena bhuvanānāṃ dhāraka iti nābhir",
  "GSP33ramvaspu:561_6": "ityuktaḥ / agnivāyuprabhṛtidevatāntarātmatayā tattacchabdābhidheyo 'yam evety āha",
  "GSP33ramvaspu:561_7": "tad evāgnis tadvāyus tatsūryas tad u candramā iti / yathoktaṃ bhagavatā",
  "GSP33ramvaspu:562": "yo yo yām yāṃ tanuṃ bhaktaḥ śraddhayārcitum icchati /",
  "GSP33ramvaspu:563": "tasya tasyācalāṃ śraddhāṃ tām eva vidadhāmy aham //",
  "GSP33ramvaspu:564": "sa tasya śraddhayā yuktas tasyārādhanam īhate /",
  "GSP33ramvaspu:565": "labhate ca tataḥ kāmān mayaiva vihitān iha tān // iti /",
  "GSP33ramvaspu:566": "yāṃ yāṃ tanum itīndrādidevatāviśeṣās tattadantaryāmitayāvasthitasya bhagavatas tanavaḥ śarīrāṇītyarthaḥ /",
  "GSP33ramvaspu:567": "ahaṃ hi sarvayajñānāṃ bhoktā ca prabhur eva ca /",
  "GSP33ramvaspu:568": "ityādi / prabhur eva ceti sarvaphalānāṃ pradātā cetyarthaḥ / yathā ca",
  "GSP33ramvaspu:569": "yajñais tvam ijyase nityaṃ sarvadevamayācyuta /",
  "GSP33ramvaspu:570": "yaiḥ svadharmaparair nātha narair ādādhito bhavān /",
  "GSP33ramvaspu:571": "te taranty akhilām etāṃ mayām ātmavimuktaye //",
  "GSP33ramvaspu:572": "iti / setihāsapurāṇeṣu sarveṣv eva vedeṣu sarvāṇi karmāṇi sarveśvarārādhanarūpāṇi,",
  "GSP33ramvaspu:573_0": "tais taiḥ karmabhir ārādhitaḥ puruṣottamas tattadiṣṭaṃ phalaṃ dadātīti tatra tatra",
  "GSP33ramvaspu:573_1": "prapañcitam / evam hi sarvaśaktiṃ sarvajñaṃ sarveśvaraṃ bhagavantam indrādidevatāntaryāmirūpeṇa",
  "GSP33ramvaspu:573_2": "yāgadānahomādivedoditasarvakarmaṇāṃ bhoktāraṃ sarvaphalānāṃ pradātāraṃ ca sarvāḥ",
  "GSP33ramvaspu:573_3": "śrutayo vadanti / caturhotāro yatra saṃpadaṃ gacchanti devair ityādyāḥ / caturhotāro yajñāḥ,",
  "GSP33ramvaspu:574": "yatra paramātmani deveṣv antaryāmirūpeṇāvasthite,",
  "GSP33ramvaspu:575_0": "devaiḥ saṃpadaṃ gacchanti devaiḥ saṃbandhaṃ gacchanti yajñā ityarthaḥ / antaryāmirūpeṇāvasthitasya",
  "GSP33ramvaspu:575_1": "paramātmanaḥ śarīratayāvasthitānām indrādīnāṃ yāgādisaṃbandha ity uktaṃ bhavati / yathoktaṃ bhagavatā",
  "GSP33ramvaspu:576": "bhoktāraṃ yajñatapasāṃ sarvalokamaheśvaram /",
  "GSP33ramvaspu:577": "iti / tasmād agnyādidevatāntarātmabhūtaparamapuruṣārādhanarūpabhūtāni sarvāṇi karmāṇi,",
  "GSP33ramvaspu:578_0": "sa eva cābhilaṣitaphalapradāteti kim atrāpūrveṇa vyutpattipathadūravartinā vācyatayābhyupagatena",
  "GSP33ramvaspu:578_1": "kalpitena vā prayojanam / evaṃ ca sati liṅādeḥ ko 'yam arthaḥ parigṛhīto bhavati /",
  "GSP33ramvaspu:578_2": "yaja devapūjāyām iti devatārādhanabhūtayāgādeḥ prakṛtyarthasya kartṛvyāpārasādhyatāṃ",
  "GSP33ramvaspu:578_3": "vyutpattisiddhāṃ liṅādayo 'bhidadhatīti na kiṃcid anupapannam / kartṛvācināṃ pratyayānāṃ",
  "GSP33ramvaspu:578_4": "prakṛtyarthasya kartṛvyāpārasaṃbandhaprakāro hi vācyaḥ / bhūtavartamānādikam anye",
  "GSP33ramvaspu:578_5": "vadanti / liṅādayas tu kartṛvyāpārasādhyatāṃ vadanti /",
  "GSP33ramvaspu:579": "(125)",
  "GSP33ramvaspu:580_0": "api ca kāminaḥ kartavyatā karma vidhāya karmaṇo devatārādhanarūpatāṃ taddvārā phalasaṃbhavaṃ",
  "GSP33ramvaspu:580_1": "ca tattatkarmavidhivākyāny eva vadanti / vāyavyaṃ śvetam ālabhata bhūtikāmo vāyur",
  "GSP33ramvaspu:580_2": "vai kṣepiṣṭhā devatā vāyum eva svena bhāgadheyenopadhāvati sa evainaṃ bhūtiṃ gamayatītyādīni /",
  "GSP33ramvaspu:580_3": "nātra phalasiddhyanupapattiḥ kāpi dṛśyata iti phalasādhanatvāvagatir aupādānikīty",
  "GSP33ramvaspu:580_4": "api na saṃgacchati / vidhyapekṣitaṃ yāgādeḥ phalasādhanatvaprakāraṃ vākyaśeṣa eva",
  "GSP33ramvaspu:580_5": "bodhayatītyarthaḥ / tasmād brāhmaṇāya nāpaguretety atrāpagoraṇaniṣedhavidhiparavākyaśeṣe",
  "GSP33ramvaspu:580_6": "śrūyamāṇaṃ niṣedhyasyāpagoraṇasya śatayātanāsādhanatvaṃ niṣedhavidhyupayogīti hi",
  "GSP33ramvaspu:580_7": "svīkriyate / atra punaḥ kāminaḥ kartavyatayā vihitasya yāgādeḥ kāmyasvargādisādhanatvaprakāraṃ",
  "GSP33ramvaspu:580_8": "vākyaśeṣāvagatam anādṛtya kim ity upādānena yāgādeḥ phalasādhanatvaṃ parikalpyate /",
  "GSP33ramvaspu:580_9": "hiraṇyanidhim apavarake nidhāya yācate kodravādilubdhaḥ kṛpaṇaṃ janam iti śrūyate",
  "GSP33ramvaspu:580_10": "tad etad yuṣmāsu dṛśyate / śatayātanāsādhanatvam api nādṛṣṭadvāreṇa / coditāny anutiṣṭho",
  "GSP33ramvaspu:580_11": "vihitaṃ karmākurvato ninditāni ca kurvataḥ sarvāṇi sukhāni duḥkhāni ca paramapuruṣānugrahanigrahābhyām",
  "GSP33ramvaspu:580_12": "eva bhavanti / eṣa hy evānandayati atho so 'bhayaṃ gato bhavati atha tasya bhayaṃ",
  "GSP33ramvaspu:580_13": "bhavati bhīṣāsmād vātaḥ pavate bhīṣodeti sūryo bhīṣāsmād agniś candraś ca mṛtyur",
  "GSP33ramvaspu:580_14": "dhāvati pañcamaḥ iti / etasya vā akṣarasya praśāsane gārgi sūryācandramasau vidhṛtau",
  "GSP33ramvaspu:580_15": "tiṣṭhataḥ etasya vā akṣarasya praśāsane gārgi dadato manuṣyāḥ praśaṃsanti yajamānaṃ",
  "GSP33ramvaspu:580_16": "devā darvīṃ pitaro 'nvāyattā ityādyanekavidhāḥ śrutayaḥ santi / yathoktaṃ dramiḍabhāṣye",
  "GSP33ramvaspu:580_17": "tasyājñayā dhāvati vāyur nadyaḥ sravanti tena ca kṛtasīmāno jalāśayāḥ samadā iva",
  "GSP33ramvaspu:580_18": "meṣavirsapitaṃ kurvantīti / tatsaṃkalpanibandhanā hīme loke na cyavante na sphuṭante /",
  "GSP33ramvaspu:580_19": "svaśāsanānuvartināṃ jñātvā kāruṇyāt",
  "GSP33ramvaspu:581": "sa bhagavān vardhayeta vidvān karmadakṣa iti ca /",
  "GSP33ramvaspu:582": "(126)",
  "GSP33ramvaspu:583_0": "paramapuruṣayāthātmyajñānapūrvakatadupāsanādivihitakarmānuṣṭhāyinas tatprasādāt tatprāptiparyantāni",
  "GSP33ramvaspu:583_1": "sukhāny abhayaṃ ca yathādhikāraṃ bhavanti / tajjñānapūrvakaṃ tadupāsanādivihitaṃ",
  "GSP33ramvaspu:583_2": "karmākurvato ninditāni ca kurvatas tannigrahād eva tadaprāptipūrvakāparimitaduḥkhāni",
  "GSP33ramvaspu:583_3": "bhayaṃ ca bhavanti / yathoktaṃ bhagavatā",
  "GSP33ramvaspu:584": "niyataṃ kuru karma tvaṃ karma jyāyo hy akarmaṇaḥ /",
  "GSP33ramvaspu:585": "ityādinā kṛtsnaṃ karma jñānapūrvakam anuṣṭheyaṃ vidhāya",
  "GSP33ramvaspu:586": "mayi sarvāṇi karmāṇi saṃnyasya",
  "GSP33ramvaspu:587": "iti sarvasya karmaṇaḥ svārādhanatām ātmanāṃ svaniyāmyatāṃ ca pratipādya",
  "GSP33ramvaspu:588": "ye me matam idaṃ nityam anutiṣṭhanti mānavāḥ /",
  "GSP33ramvaspu:589": "śraddhāvanto 'nasūyanto mucyante te 'pi karmabhiḥ //",
  "GSP33ramvaspu:590": "ye tv etadabhyasūyanto nānutiṣṭhanti me matam /",
  "GSP33ramvaspu:591": "sarvajñānavimūḍhāṃs tān viddhi naṣṭān acetasaḥ //",
  "GSP33ramvaspu:592": "iti svājñānuvartinaḥ praśasya viparītān vinindya punar api svājñānupālanam akurvatām āsur aprakṛtyantarbhāvam abhidhāyādhamā gatiś coktā",
  "GSP33ramvaspu:593": "tān ahaṃ dviṣataḥ krūrān saṃsāreṣu narādhamān /",
  "GSP33ramvaspu:594": "kṣipāmy ajasram aśubhān āsurīṣv eva yoniṣu //",
  "GSP33ramvaspu:595": "āsurīṃ yonim āpannā mūḍhā janmani janmani /",
  "GSP33ramvaspu:596": "mām aprāpyaiva kaunteya tato yānty adhamāṃ gatim // iti /",
  "GSP33ramvaspu:597": "sarvakarmāṇy api sadā kurvāṇo madvypāśrayaḥ /",
  "GSP33ramvaspu:598": "matprasādād avāpnoti śāśvataṃ padam avyayam //",
  "GSP33ramvaspu:599_0": "iti ca svājñānuvartināṃ śāśvataṃ padaṃ coktam / aśrutavedāntānāṃ karmaṇy aśraddhā",
  "GSP33ramvaspu:599_1": "mā bhūd iti devatādhikaraṇe 'tivādāḥ kṛtāḥ karmamātre yathā śraddhā syād iti sarvam",
  "GSP33ramvaspu:599_2": "ekaśāstram iti vedavitsiddhāntaḥ /",
  "GSP33ramvaspu:600": "(127)",
  "GSP33ramvaspu:601_0": "tasyaitasya parasya brahmaṇo nārāyaṇasyāparicchedyajñānānandāmalatvasvarūpavajjñānaśaktibalāiśvaryavīryatejaḥprabhṛtyanavadhikātiśayāsaṃkhyeyakalyāṇaguṇavatsvasaṃkalpapravartyasvetarasamastacidacidvastujātavatsvābhimatasvānurūpaikarūpadivyarūpataducitaniratiśayakalyāṇavividhānaṃtabhūṣaṇasvaśaktisadṛśāparimitānantāścaryanānāvidhāyudhasvābhimatānurūpasvarūpaguṇavibhavāiśvaryaśīlādyanavadhikamahimamahisīsvānurūpakalyāṇajñānakriyādyaparimeyaguṇānantaparijanaparicchedasvocitanikhilabhogyabhogopakaraṇādyanantamahāvibhavāvāṅmanasagocarasvarūpasvabhāvadivyasthānādinityatāniravadyatāgocarāś",
  "GSP33ramvaspu:601_1": "ca sahasraśaḥ śrutayaḥ santi / vedāham etaṃ puruṣaṃ mahāntam ādityavarṇaṃ tamasaḥ",
  "GSP33ramvaspu:601_2": "parastāt / ya eṣo 'ntarāditye hiraṇmayaḥ puruṣaḥ / tasya yathā kapyāsaṃ puṇḍarīkam",
  "GSP33ramvaspu:601_3": "evam akṣiṇī / ya eṣo 'ntarhṛdaya ākāśas tasminn ayaṃ puruṣo manomayo 'mṛto hiraṇmayaḥ",
  "GSP33ramvaspu:601_4": "manomaya iti manasaiva viśuddhena gṛhyata ityarthaḥ sarve nimeṣā jajñire vidyutaḥ",
  "GSP33ramvaspu:601_5": "puruṣād adhi vidyudvarṇāt puruṣād ityarthaḥ nīlatoyadamadhyasthā vidyullekheva bhāsvarā",
  "GSP33ramvaspu:601_6": "madhyasthanīlatoyadā vidyullekheva seyaṃ daharapuṇḍarīkamadhyasthākāśavartinī vahnirśikhā",
  "GSP33ramvaspu:601_7": "svāntarnihitanīlatoyadābhaparamātmasvarūpā avāntarnihitanīlatoyadā visyud ivābhātītyarthaḥ /",
  "GSP33ramvaspu:601_8": "manomayaḥ prāṇaśarīro bhārūpaḥ / satyakāmaḥ satyasaṃkalpaḥ / ākāśātmā sarvakāmā sarvakāmaḥ",
  "GSP33ramvaspu:601_9": "sarvagandhaḥ sarvarasaḥ sarvam idam abhyātto 'vākyānādaraḥ / māhārajanaṃ vāsa ityādyāḥ /",
  "GSP33ramvaspu:601_10": "asyeśānā jagato viṣṇupatnī / hrīś ca te lakṣmīś ca patnyau /tadviṣṇoḥ paramaṃ padaṃ",
  "GSP33ramvaspu:601_11": "sadā paśyanti sūrayaḥ / kṣayantam asya rajasaḥ parāke / yad ekam avyaktam anantarūpaṃ",
  "GSP33ramvaspu:601_12": "viśvaṃ purāṇaṃ tamasaḥ parastāt / yo veda nihitaṃ guhāyāṃ parame vyoman / yo 'syādhyakṣaḥ",
  "GSP33ramvaspu:601_13": "parame vyoman / tad eva tad u bhavyamā",
  "GSP33ramvaspu:602": "idaṃ tadakṣare parame vyoman nityādiśrutiśataniścito 'yam arthaḥ /",
  "GSP33ramvaspu:603": "(128)",
  "GSP33ramvaspu:604_0": "tadviṣṇoḥ paramaṃ padam iti viṣṇoḥ parasya brahmaṇaḥ paraṃ padaṃ sadā paśyanti sūraya",
  "GSP33ramvaspu:604_1": "iti vacanāt sarvakāladarśanavantaḥ paripūrṇajñānāḥ kecana santīti vijñāyate / ye",
  "GSP33ramvaspu:604_2": "sūrayas te sadā paśyantīti vacanavyaktiḥ,",
  "GSP33ramvaspu:605_0": "ye sadā paśyanti te sūraya iti vā / ubhayapakṣe 'py anekavidhānaṃ na saṃbhavatīti",
  "GSP33ramvaspu:605_1": "cet / na / aprāptatvāt sarvasya sarvaviśiṣṭaṃ paramasthānaṃ vidhīyate / yathoktaṃ",
  "GSP33ramvaspu:605_2": "tadguṇās te vidhīyerann avibhāgād vidhānārthe na ced anyena śiṣṭā iti / yathā yadāgneyo",
  "GSP33ramvaspu:605_3": "'ṣṭākapāla ityādikarmavidhau karmaṇo guṇānāṃ cāprāptatvena sarvaguṇaviśiṣṭaṃ karma",
  "GSP33ramvaspu:605_4": "vidhīyate tathātrāpi sūribhiḥ sadā dṛśyatvena viṣṇoḥ paramasthānam aprāptaṃ pratipādayatīti",
  "GSP33ramvaspu:605_5": "na kaścid virodhaḥ / karaṇamantrāḥ kriyamāṇānuvādinaḥ stotraśastrarūpā japādiṣu viniyuktāś",
  "GSP33ramvaspu:605_6": "ca prakaraṇapathitāś cāprakaraṇapathitāś ca svārthaṃ sarvaṃ yathāvasthitam evāprāptam",
  "GSP33ramvaspu:605_7": "aviruddhaṃ brāhmaṇavad bodhayantīti hi vaidikāḥ / pragītamantrasādhyaguṇaguṇiabhimānaṃ",
  "GSP33ramvaspu:605_8": "stotram / apragītamantrasādhyaguṇaguṇiniṣṭhaguṇābhidhānaṃ śastram / niyuktārthaprakāśanāṃ",
  "GSP33ramvaspu:605_9": "ca devatādiṣv aprāptāviruddhaguṇaviśeṣaprtipādanaṃ viniyogānuguṇam eva / neyaṃ śrutir",
  "GSP33ramvaspu:605_10": "muktajanaviṣayā / teśāṃ sadādarśanānupapatteḥ / na+pi muktapravāhaviṣayā / sadā paśyantīty",
  "GSP33ramvaspu:605_11": "ekaikakartṛkaviṣayatayā pratīteḥ śrutibhaṅgaprasaṅgāt / mantrārthavādagatā hy arthāḥ",
  "GSP33ramvaspu:605_12": "kāryaparatve 'pi siddhyantītyuktam / kiṃ punaḥ siddhavastuny eva tātparye vyutpattisiddha",
  "GSP33ramvaspu:605_13": "iti sarvam upapannam / nanu cātra tadviṣṇoḥ paramaṃ padam iti parasvarūpam eva paramapadaśabdenābhidhīyate /",
  "GSP33ramvaspu:605_14": "samastaheyarahitaṃ viṣṇvākhyaṃ paraṃ padam ityādiṣv avyatirekadarśanāt / naivam /",
  "GSP33ramvaspu:605_15": "kṣayantam asya rajataḥ parāke,",
  "GSP33ramvaspu:606": "tadakṣare parame vyoman,",
  "GSP33ramvaspu:607": "yo asyādhyākṣaḥ parame vyoman,",
  "GSP33ramvaspu:608": "yo veda nihitaṃ guhāyāṃ parame vyoman nityādiṣu paramasthānasyaiva darśanam /",
  "GSP33ramvaspu:609_0": "tadviṣṇoḥ paramaṃ padam iti vyatirekanirdeśāc ca / viṣṇvākhyaṃ paramaṃ padam iti",
  "GSP33ramvaspu:609_1": "viśeṣaṇād anyad api paramaṃ padaṃ vidyata iti ca tenaiva jñāyate / tad idaṃ parasthānaṃ",
  "GSP33ramvaspu:609_2": "sūribhiḥ sadādṛśyatvena pratipādyate /",
  "GSP33ramvaspu:610": "(129)",
  "GSP33ramvaspu:611": "etaduktaṃ bhavati kvacitparasthānaṃ paramapadaśabdena pratipādyate,",
  "GSP33ramvaspu:612": "kvacitprakṛtiviyuktātmasvarūpaṃ,",
  "GSP33ramvaspu:613": "kvacidbhagavatsvarūpam / tadviṣṇoḥ paramaṃ padaṃ sadā paśyanti sūraya iti parasthānam /",
  "GSP33ramvaspu:614": "sargasthityantakāleṣu trividhaiva pravartate /",
  "GSP33ramvaspu:615": "guṇapravṛttyā paramaṃ padaṃ tasyāguṇaṃ mahat //",
  "GSP33ramvaspu:616": "ityatra prakṛtiviyuktātmasvarūpam /",
  "GSP33ramvaspu:617": "samastaheyarahitaṃ viṣṇvākhyaṃ paramaṃ padam /",
  "GSP33ramvaspu:618_0": "ityatra bhagavatsvarūpam / trīṇy apy etāni paramaprāptatvena paramapadaśabdena pratipādyante /",
  "GSP33ramvaspu:618_1": "kathaṃ trayāṇāṃ paramaprāpyatvam iti cet / bhagavatsvarūpaṃ paramaprāpyatvād eva",
  "GSP33ramvaspu:618_2": "paramaṃ padam / itarayor api bhagavatprāptigarbhatvād eva paramapadatvam / sarvakarmabandhavinirmuktātmasvarūpāvāptir",
  "GSP33ramvaspu:618_3": "bhagavatprāptigarbhā / ta ime satyāḥ kāmā anṛtāpidhānā iti bhagavato guṇagaṇasya",
  "GSP33ramvaspu:618_4": "tirodhāyakatvenānṛtaśabdena svakarmaṇaḥ pratipādanam /",
  "GSP33ramvaspu:619": "(130)",
  "GSP33ramvaspu:620": "anṛtarūpatirodhānaṃ kṣetrajñakarmeti katham avagamyata iti cet /",
  "GSP33ramvaspu:621": "avidyā karmasaṃjñānyā tṛtīyā śaktir iṣyate /",
  "GSP33ramvaspu:622": "yathā kṣetrajñaśaktiḥ sā veṣṭitā nṛpa sarvagā //",
  "GSP33ramvaspu:623": "saṃsāratāpān akhilān avāpnoty atisaṃtatān /",
  "GSP33ramvaspu:624": "tayā tirohitatvāc ca",
  "GSP33ramvaspu:625": "ityādivacanāt /",
  "GSP33ramvaspu:626": "(131)",
  "GSP33ramvaspu:627_0": "parasthānaprāptir api bhagavatprāptigarbhaiveti suvyaktam / kṣayantam asya rajasaḥ",
  "GSP33ramvaspu:627_1": "parāka iti rajataḥśabdena triguṇātmikā prakṛtir ucyate kevalasya rajaso 'navasthānāt /",
  "GSP33ramvaspu:627_2": "imāṃ triguṇātmikāṃ prakṛtim atikramya sthite sthāne kṣayantam vasantam ityarthaḥ /",
  "GSP33ramvaspu:627_3": "anena triguṇātmakāt kṣetrajñasya bhogyabhūtād vastunaḥ parastād viṣṇor vāsasthānam",
  "GSP33ramvaspu:627_4": "iti gamyate / vedāham etaṃ",
  "GSP33ramvaspu:628_0": "puruṣaṃ mahāntam ādityavarṇaṃ tamasaḥ parastād ityatrāpi tamaḥśabdena saiva prakṛtir",
  "GSP33ramvaspu:628_1": "ucyate / kevalasya tamaso 'navasthānād eva / rajasaḥ parāke kṣayantam ityanenaikavākyatvāt",
  "GSP33ramvaspu:628_2": "tamasaḥ parastād vasantaṃ mahāntam ādityavarṇaṃ puruṣam ahaṃ vedety ayam artho 'vagamyate /",
  "GSP33ramvaspu:628_3": "satyaṃ jñānam anantaṃ brahma / yo veda nihitaṃ guhāyāṃ parame vyoman / tadakṣare",
  "GSP33ramvaspu:628_4": "parame vyomann iti tatsthānam avikārarūpaṃ paramavyomaśabdābhidheyam iti ca gamyate /",
  "GSP33ramvaspu:628_5": "akṣare parame vyoman nityasya sthānasyākṣaratvaśravaṇāt kṣararūpādityamaṇḍalādayo",
  "GSP33ramvaspu:628_6": "na paramavyomaśabdābhidheyāḥ / yatra pūrve sādhyāḥ santi devāḥ,",
  "GSP33ramvaspu:629": "yatra rṣayaḥ prathamajā ye purāṇā ityādiṣu ca ta eva sūraya ity avagamyate / tadviprāso vipanyavo jāgṛvāṃsaḥ samindhate viṣṇor yatparaṃ padam ityatrāpi viprāso medhāvinaḥ,",
  "GSP33ramvaspu:630": "vipanyavaḥ stutiśīlāḥ,",
  "GSP33ramvaspu:631": "jāgṛvāṃsaḥ askhalitajñānās ta evāskhalitajñānās tadviṣṇoḥ paramaṃ padaṃ sadā stuvantaḥ samindhata ityarthaḥ /",
  "GSP33ramvaspu:632": "(132)",
  "GSP33ramvaspu:633_0": "eteṣāṃ parijanasthānādīnāṃ sad eva somyedam agra āsīd ityatra jñānabalāiśvaryādikalyāṇaguṇagaṇavatparabrahmasvarūpāntarbhūtatvāt",
  "GSP33ramvaspu:633_1": "sad evaikam evādvitīyam iti brahmāntarbhāvo 'vagamyate / eṣām api kalyāṇaguṇaikadeśatvād",
  "GSP33ramvaspu:633_2": "eva sad eva somyedam agra āsīd ity atredam iti śabdasya karmavaśyabhoktṛvargamiśratadbhogyabhūtaprapañcaviṣayatvāc",
  "GSP33ramvaspu:633_3": "ca sadā paśyanti sūraya iti sadādarśitvena ca teṣāṃ karmavaśyānantarbhāvāt / apahatapāpmetyādy",
  "GSP33ramvaspu:633_4": "apipāsa ityantena salīlopakaraṇabhūtatriguṇaprakṛtiprākṛtatatsaṃsṛṣṭapuruṣagataṃ",
  "GSP33ramvaspu:633_5": "heyasvabhāvaṃ sarvaṃ pratiṣidhya satyakāma ityanena svabhogyabhogopakaraṇajātasya",
  "GSP33ramvaspu:633_6": "sarvasya satyatā pratipāditā / asatyāḥ kāmā yasyāsau satyakāmaḥ / kāmyanta iti kāmāḥ /",
  "GSP33ramvaspu:633_7": "tena pareṇa brahmaṇā svabhogyatadupakaraṇādayaḥ svābhimatā ye kāmyante te satyāḥ",
  "GSP33ramvaspu:633_8": "nityā ityarthaḥ / anyasya līlopakaraṇasyāpi vastunaḥ pramāṇasaṃbandhayogyatve saty",
  "GSP33ramvaspu:633_9": "api vikārāspadatvenāsthiratvād tadviparītaṃ sthiratvam eṣāṃ satyapadenocyate / satyasaṃkalpa",
  "GSP33ramvaspu:633_10": "ityeteṣu bhogyatadupakaraṇādiṣu nityeṣu niratiśayeṣv ananteṣu satsvapyapūrvāṇām aparimitānām",
  "GSP33ramvaspu:633_11": "arthānām api saṃkalpamātreṇa siddhiṃ vadati / eṣāṃ ca bhogopakaraṇānāṃ līlopakaraṇānāṃ",
  "GSP33ramvaspu:633_12": "cetanānām acetanānāṃ sthirāṇām asthirāṇām ca tatsaṃkalpāyattasvarūpasthitipravṛttibhedādi",
  "GSP33ramvaspu:633_13": "sarvaṃ vāti satyasaṃkalpa iti /",
  "GSP33ramvaspu:634": "(133)",
  "GSP33ramvaspu:635": "itihāsapurāṇayor vedopabṛṃhaṇayoś cāyam artha ucyate",
  "GSP33ramvaspu:636": "tau te medhāvinau dṛṣṭvā vedeṣu pariniṣṭhitau /",
  "GSP33ramvaspu:637": "vedopabṛṃhaṇārthāya tāv agrāhayata prabhuḥ //",
  "GSP33ramvaspu:638": "iti vedopabṛṃhaṇatayā prārabdhe śrīmadrāmāyaṇe",
  "GSP33ramvaspu:639": "vyaktam eṣa mahāyogī paramātmā sanātanaḥ /",
  "GSP33ramvaspu:640": "anādimadhyanidhano mahataḥ paramo mahān //",
  "GSP33ramvaspu:641": "tamasaḥ paramo dhātā śaṅkhacakragadādharaḥ /",
  "GSP33ramvaspu:642": "śrīvatsavakṣā nityaśrīr ajayyaḥ śāśvato dhruvaḥ //",
  "GSP33ramvaspu:643": "śārā nānāvidhāś cāpi dhanur āyatavigraham /",
  "GSP33ramvaspu:644": "anvagacchanta kākutsthaṃ sarve puruṣavigrahāḥ //",
  "GSP33ramvaspu:645": "viveśa vaiṣṇavaṃ tejaḥ saśarīraḥ sahānugaḥ //",
  "GSP33ramvaspu:646": "śrīmadvaiṣṇavapurāṇe",
  "GSP33ramvaspu:647": "samastāḥ śaktayaś caitā nṛpa yatra pratiṣṭhitāḥ /",
  "GSP33ramvaspu:648": "tadviśvairūpyaṃ rūpam antyaddharer mahat //",
  "GSP33ramvaspu:649": "mūrtaṃ brahma mahābhāga sarvabrahmamayo hariḥ //",
  "GSP33ramvaspu:650": "nityaivaiṣā jaganmātā viṣṇoḥ śrīr anapāyinī /",
  "GSP33ramvaspu:651": "yathā sarvagato viṣṇus tathaiveyaṃ dvijottama //",
  "GSP33ramvaspu:652": "devatve devadeheyaṃ manuṣyatve ca mānuṣī /",
  "GSP33ramvaspu:653": "viṣṇor dehānurūpāṃ vai karoty eṣātmanas tanum //",
  "GSP33ramvaspu:654": "ekāntinaḥ sadā brahmadhyāyino yogino hi ye /",
  "GSP33ramvaspu:655": "teṣāṃ tatparaṃ sthānaṃ yad vai paśyanti sūrayaḥ //",
  "GSP33ramvaspu:656": "kalāmuhūrtādimayaś ca kālo na yadvibhūteḥ pariṇāmahetuḥ //",
  "GSP33ramvaspu:657": "mahābhārate ca",
  "GSP33ramvaspu:658": "divyaṃ sthānam ajaraṃ cāprameyaṃ durvijñeya, cāgamair gamyamādyam /",
  "GSP33ramvaspu:659": "gaccha prabho rakṣa cāsmān prapannān kalpe kalpe jāyamānaḥ svamūrtyā //",
  "GSP33ramvaspu:660": "kālaḥ sa pacate tatra na kālas tatra vai prabhuḥ /",
  "GSP33ramvaspu:661": "iti / parasya brahmaṇo rūpavattvaṃ sūtrakāraś ca vadati antas taddharmopadeśād iti",
  "GSP33ramvaspu:662": "(134)",
  "GSP33ramvaspu:663_0": "yo 'sāv ādityamaṇḍalāntarvartī taptakārtasvaragirivaraprabhaḥ sahasrāṃśuśatasahasrakiraṇo",
  "GSP33ramvaspu:663_1": "gambhīrāmbhaḥsamudbhūtasumṛṣṭanālavikaravikasitapuṇḍarīkadalāmalāyatekṣaṇaḥ subhrūlalāṭaḥ",
  "GSP33ramvaspu:663_2": "sunāsaḥ susmitādharavidrumaḥ surucirakomalagaṇḍaḥ kambugrīvaḥ samunnatāṃsavilambicārurūpadivyakarṇakisalayaḥ",
  "GSP33ramvaspu:663_3": "pīnavṛttāyatabhujaś cārutarātamrakaratalānuraktāṅgulībhir alaṃkṛtas tanumadhyo viśālavakṣaḥsthalaḥ",
  "GSP33ramvaspu:663_4": "samavibhaktasarvāṅgo 'nirdeśyadivyarūpasaṃhananaḥ snigdhavarṇaḥ prabuddhapuṇḍarīkacārucaraṇayugalaḥ",
  "GSP33ramvaspu:663_5": "svānurūpapītāmbaradho 'malakirīṭakuṇḍalahārakaustubhakeyūrakaṭakanūpurodarabandhanādyaparimitāścaryānantadivyabhūṣaṇaḥ",
  "GSP33ramvaspu:663_6": "śaṅkhacakragadāsiśrīvatsavanamālālaṅkṛto 'navadhikātiśayasaundaryāhṛtāśeṣamanodṛṣṭivṛttir",
  "GSP33ramvaspu:663_7": "lāvaṇyāmṛtapūritāśeṣacarācarabhūtajāto 'tyadbhutācintyanityayauvanaḥ puṣpahāsasukumāraḥ",
  "GSP33ramvaspu:663_8": "puṇyagandhavāsitānantadigantarālas trailokyākramaṇapravṛttagambhīrabhāvaḥ karuṇānurāgamadhuralocanāvalokitāśritavargaḥ",
  "GSP33ramvaspu:663_9": "puruṣavaro darīdṛśyate / sa ca nikhilajagadudayavibhavalayalīlo nirastasamastaheyaḥ",
  "GSP33ramvaspu:663_10": "samastakalyāṇaguṇagaṇanidhiḥ svetarasamastavastuvilakṣaṇaḥ paramātmā paraṃ brahma",
  "GSP33ramvaspu:663_11": "nārāyaṇa ity avagamyate / taddharmopadeśāt sa eṣa sarveṣāṃ lokānām īṣṭe sarveṣāṃ",
  "GSP33ramvaspu:663_12": "kāmānām sa eṣa sarvebhyaḥ pāpabhya udita ityādidarśanāt / tasyaite guṇāḥ sarvasya",
  "GSP33ramvaspu:663_13": "vaśī sarvasyeśānaḥ apahatapāpmā vijara ityādi satyasaṃkalpa ityantam viśvataḥ paramaṃ",
  "GSP33ramvaspu:663_14": "nityaṃ viśvaṃ nārāyaṇaṃ harim / patiṃ viśvasyātmeśvaram ityādivākyapratipāditāḥ /",
  "GSP33ramvaspu:664": "(135)",
  "GSP33ramvaspu:665_0": "vākyakāraiś caitatsarvaṃ suspaṣṭam āha hiraṇyamayaḥ puruṣo dṛśyata iti prājñaḥ sarvāntaraḥ",
  "GSP33ramvaspu:665_1": "syāl lokakāmeśopadeśāt tathodayāt pāpmanām ityādinā / tasya ca rūpasyānityatādi vākyakāreṇaiva",
  "GSP33ramvaspu:665_2": "pratiṣiddham syāt tadrūpaṃ kṛtakam anugrahārthaṃ taccetanānām aiśvaryād ity upāsitur",
  "GSP33ramvaspu:665_3": "anugrahārthaḥ paramapuruṣasya rūpasaṃgraha iti pūrvapakṣaṃ kṛtvā,",
  "GSP33ramvaspu:666_0": "rūpaṃ vātīndriyam antaḥkaraṇapratyakṣaṃ tannirdeśād iti / yathā jñānādayaḥ parasya",
  "GSP33ramvaspu:666_1": "brahmaṇaḥ svarūpatayā nirdeśāt svarūpabhūtaguṇās tathedam api rūpaṃ śrutyā svarūpatayā",
  "GSP33ramvaspu:666_2": "nirdeśāt svarūpabhūtam ityarthaḥ / bhāṣyakāreṇaitad vyākhyātam añjasaiva viśvasṛjo",
  "GSP33ramvaspu:666_3": "rūpaṃ tat tu na cakṣuṣā grāhyaṃ manasā tv akaluṣeṇa sādhanāntaravatā gṛhyate,",
  "GSP33ramvaspu:667": "na cakṣuṣā gṛhyate nāpi vācā manasā tu viśuddheneti śruteḥ,",
  "GSP33ramvaspu:668": "na hy rūpāyā devatāyā rūpam upadiśyate,",
  "GSP33ramvaspu:669": "yathābhūtavādi hi śāstram,",
  "GSP33ramvaspu:670": "mahārajanaṃ vāsaḥ vedāham etaṃ puruṣaṃ mahāntam ādityavarṇaṃ tamasaḥ parastād iti prakaraṇāntaranirdeśāc ca sākṣiṇa ityādinā hiraṇyamaya iti rūpasāmānyāc candramukhavat,",
  "GSP33ramvaspu:671": "na mayaḍ atra vikāram ādāya prayujyate,",
  "GSP33ramvaspu:672_0": "anārabhyatvād ātmana iti / yathā jñānādikalyāṇaguṇagaṇānantaryanirdeśād aparimitakalyāṇaguṇagaṇaviśiṣṭaṃ",
  "GSP33ramvaspu:672_1": "paraṃ brahmety avagamyata evam ādityavarṇaṃ puruṣam ityādinirdeśāt svābhimatasvānurūpakalyāṇatamarūpaḥ",
  "GSP33ramvaspu:672_2": "parabrahmabhūtaḥ puruṣottamo nārāyaṇa iti jñāyate / tathāsyeśanā jagato viṣṇupatnī",
  "GSP33ramvaspu:672_3": "hrīś ca te lakṣmīś ca patnyau sadā paśyanti sūrayaḥ tamasaḥ parastāt kṣayantam asya",
  "GSP33ramvaspu:672_4": "rajasaḥ parāka ityādinā patnīparijanasthānādīnāṃ nirdeśād eva tathaiva santīty avagamyate /",
  "GSP33ramvaspu:672_5": "yathāha bhāṣyakāra yathābhūtavādi hi śāstram iti /",
  "GSP33ramvaspu:673": "(136)",
  "GSP33ramvaspu:674_0": "etaduktaṃ bhavati yathā satyaṃ jñānaṃ anantaṃ brahmeti nirdeśāt paramātmasvarūpaṃ",
  "GSP33ramvaspu:674_1": "samastaheyapratyanīkānavadhikānantaikatānatayāparicchedyatayā ca sakaletaravilakṣaṇaṃ",
  "GSP33ramvaspu:674_2": "tathā yaḥ sarvajñaḥ sarvavit parāsya śaktir vividhaiva śrūyate svābhāvikī jñānabalakriyā",
  "GSP33ramvaspu:674_3": "ca tam eva bhāntam anubhāti sarvaṃ tasya bhāsā sarvam idaṃ vibhātītyādinirdeśān niratiśayāsaṃkhyeyāś",
  "GSP33ramvaspu:674_4": "ca guṇāḥ sakaletaravilakṣaṇāḥ / tathādityavarṇam ityādinirdeśād rūpaparijanasthānādayaś",
  "GSP33ramvaspu:674_5": "ca sakaletaravilakṣaṇāḥ svāsādhāraṇā anirdeśyasvarūpasvabhāvā iti /",
  "GSP33ramvaspu:675": "(137)",
  "GSP33ramvaspu:676_0": "vedāḥ pramāṇaṃ ced vidhyarthavādamantragataṃ sarvam apūrvam aviruddham arthajātaṃ",
  "GSP33ramvaspu:676_1": "yathāvasthitam eva bodhayanti / prāmāṇyaṃ ca vedānām autpattikas tu śabdasyārthena",
  "GSP33ramvaspu:676_2": "saṃbandha ityuktam / yathāgnijalādīnām auṣṇyādiśaktiyogaḥ svābhāvikaḥ,",
  "GSP33ramvaspu:677_0": "yathā ca cakṣurādīnām indriyāṇāṃ buddhiviśeṣajanaśaktiḥ svābhāvikī tathā śabdasyāpi",
  "GSP33ramvaspu:677_1": "bodhanaśaktiḥ svābhāvikī / na ca hastaceṣṭādivat saṃketamūlaṃ śabdasya bodhakatvam",
  "GSP33ramvaspu:677_2": "iti vaktuṃ śakyam / anādyanusaṃdhānāvicchede 'pi saṃketayitṛpuruṣājñānāt / yāni saṃketamūlāni",
  "GSP33ramvaspu:677_3": "tāni sarvāṇi sākṣād vā paraṃparayā vā jñāyante / na ca devadattādiśabdavat kalpayituṃ",
  "GSP33ramvaspu:677_4": "yuktam / teṣu ca sākṣād vā paraṃparayā vā saṃketo jñāyate / gavādiśabdānāṃ tv anādyanusaṃdhānāvicchede",
  "GSP33ramvaspu:677_5": "'pi saṃketājñānād eva bodhakatvaśaktiḥ svābhāvikī / ato 'gnyādīnāṃ dāhakatvādiśaktivad",
  "GSP33ramvaspu:677_6": "indriyāṇāṃ bodhakatvaśaktivac ca śabdasyāpi bodhakatvaśaktir āśrayaṇīyā //",
  "GSP33ramvaspu:678": "(138)",
  "GSP33ramvaspu:679": "nanu cen indriyavac chabdasyāpi bodhakatvaṃ svābhāvikaṃ saṃbandhagrahaṇaṃ bodhakatvāya kim ity apekṣate,",
  "GSP33ramvaspu:680_0": "liṅgādivad iti ucyate yathā jñātasaṃbandhaniyamaṃ dhūmādyagnyādivijñānajanakaṃ tathā",
  "GSP33ramvaspu:680_1": "jñātasaṃbandhaniyamaḥ śabdo 'py arthaviśeṣabuddhijanakaḥ / evaṃ tarhi śabdo 'py arthaviśeṣasya",
  "GSP33ramvaspu:680_2": "liṅgam ity anumānaṃ syāt naivam / śabdārthayoḥ saṃbandho bodhyabodhkabhāva eva dhūmādīnāṃ",
  "GSP33ramvaspu:680_3": "tu saṃbandhāntara iti tasya saṃbandhasya jñānadvāreṇa buddhijanakatvam iti viśeṣaḥ /",
  "GSP33ramvaspu:680_4": "evaṃ gṛhītasaṃbandhasya bodhakatvadarśanād anādyanusaṃdhānāvicchede 'pi saṃketājñānād",
  "GSP33ramvaspu:680_5": "bodhakatvaśaktir eveti niścīyate /",
  "GSP33ramvaspu:681": "(139)",
  "GSP33ramvaspu:682_0": "evaṃ bodhakānāṃ padasaṃghātānāṃ saṃsargaviśeṣabodhakatvena vākyaśabdābhidheyānām",
  "GSP33ramvaspu:682_1": "uccāraṇakramo yatra puruṣabuddhipūrvakas te pauruṣeyāḥ śabdā ity ucyante / yatra",
  "GSP33ramvaspu:682_2": "tu taduccāraṇakramaḥ pūrvapūrvoccaraṇakramajanitasaṃskārapūrvakaḥ sarvadāpauruṣeyās",
  "GSP33ramvaspu:682_3": "te ca vedā ity+ucyante / etad eva vedānām apauruṣeyatvaṃ nityatvaṃ ca yatpūrvoccāraṇakramajanitasaṃskāreṇa",
  "GSP33ramvaspu:682_4": "tam eva kramaviśeṣaṃ smṛtvā tenaiva krameṇoccāryamāṇatvam / te cānupūrvīviśeṣeṇa",
  "GSP33ramvaspu:682_5": "saṃsthitā akṣararāśayo vedā ṛgyajuḥsāmātharvabhedabhinnā anantaśākhā vartante / te",
  "GSP33ramvaspu:682_6": "ca vidhyarthavādamantrarūpā vedāḥ parabrahmabhūtanārāyaṇasvarūpaṃ tadārādhanaprakārādhitāt",
  "GSP33ramvaspu:682_7": "phalaviśeṣaṃ ca bodhayanti / paramapuruṣavat tatsvarūpatadārādhanatatphalajñāpakavedākhyaśabdajātaṃ",
  "GSP33ramvaspu:682_8": "nityam eva / vedānām anantatvād duravagāhatvāc ca paramapuruṣaniyuktāḥ paramarṣayaḥ",
  "GSP33ramvaspu:682_9": "kalpe kalpe nikhilajagadupakārārthaṃ vedārthaṃ smṛtvā vidhyarthavādamantramūlāni",
  "GSP33ramvaspu:682_10": "dharmaśāstrāṇītihāsapurāṇāni ca cakruḥ / laukikāś ca śabdā vedarāśer uddhṛtyaiva",
  "GSP33ramvaspu:682_11": "tattadarthaviśeṣanāmatayā pūrvavat prayuktāḥ pāraṃparyeṇa prayujyante / nanu ca vaidika",
  "GSP33ramvaspu:682_12": "eva sarve vācakāḥ śabdāś cec chandasyaivaṃ bhāṣāyām evam iti lakṣaṇabhedaḥ katham",
  "GSP33ramvaspu:682_13": "upapadyate / ucyate teṣām eva śabdānāṃ tasyām evānupūrvyāṃ vartamānāṃ tathaiva prayogaḥ /",
  "GSP33ramvaspu:682_14": "anyatra prayujyamānānām anyatheti na kaścid doṣaḥ /",
  "GSP33ramvaspu:683": "(140)",
  "GSP33ramvaspu:684_0": "evam itihāsapurāṇadharmaśāstropabṛṃhitasāṅgavedavedyaḥ parabrahmabhūto nārāyaṇo nikhilaheyapratyanīkaḥ",
  "GSP33ramvaspu:684_1": "sakaletaravilakṣaṇo 'paricchinnajñānānandaikasvarūpaḥ svābhāvikānavadhikātiśayāsaṃkhyeyakalyāṇaguṇagaṇākaraḥ",
  "GSP33ramvaspu:684_2": "svasaṃkalpānuvidhāyisvarūpasthitipravṛttibhedacidacidvastujāto 'paricchedyasvarūpasvabhāvānantamahāvibhūtir",
  "GSP33ramvaspu:684_3": "nānāvidhānantacetanācetanātmakaprapañcalīlopakaraṇa iti pratipāditam / sarvaṃ khalv",
  "GSP33ramvaspu:684_4": "idaṃ brahma aitadātmyam idaṃ sarvaṃ tat tvam asi śvetaketo",
  "GSP33ramvaspu:685": "enam eke vadanty agniṃ maruto 'nyo prajāpatim /",
  "GSP33ramvaspu:686": "indram eke pare prāṇam apare brahma śāśvatam //",
  "GSP33ramvaspu:687": "jyotīṃṣi śuklāni ca yāni loke trayo lokā lokapālās trayī ca /",
  "GSP33ramvaspu:688": "trayo 'gnayaś cāhutayaś ca pañca sarve deva devakīputra eva //",
  "GSP33ramvaspu:689": "tvaṃ yajñas tvaṃ vaṣaṭkāras tvam oṃkāraḥ paraṃtapaḥ /",
  "GSP33ramvaspu:690": "ṛtudhāmā vasuḥ pūrvo vasūnāṃ tvaṃ prajāpatiḥ //",
  "GSP33ramvaspu:691": "jagatsarvaṃ śarīraṃ te sthairyaṃ te vasudhātalam /",
  "GSP33ramvaspu:692": "agniḥ kopaḥ prasādas te somaḥ śrīvatsalakṣaṇaḥ //",
  "GSP33ramvaspu:693": "jyotīṃṣi viṣṇur bhuvanāni viṣṇur vanāni viṣṇur girayo diśaś ca /",
  "GSP33ramvaspu:694": "nadyaḥ samudrāś ca sa eva sarvaṃ yad asti yan nāsti ca vipravarya //",
  "GSP33ramvaspu:695_0": "ityādisāmānādhikaraṇyaprayogeṣu sarvaiḥ śabdaiḥ sarvaśarīratayā sarvaprakāraṃ brahmaivābhidhīyata",
  "GSP33ramvaspu:695_1": "iti coktam / satyasaṃkalapaṃ paraṃ brahma svayam eva bahuprakāraṃ syām iti saṃkalpyācitsamaṣṭirūpamahābhūtasūkṣmavastu",
  "GSP33ramvaspu:695_2": "bhoktṛvargasamūhaṃ ca svasmin pralīnaṃ svayam eva vibhajya tasmād bhūtasūkṣmād vāstuno",
  "GSP33ramvaspu:695_3": "mahābhūtāni sṛṣṭvā teṣu ca bhoktṛvargātmatayā praveśya taiścid adhiṣṭhitair mahābhūtair",
  "GSP33ramvaspu:695_4": "anyonyasaṃsṛṣṭaiḥ kṛtsnaṃ jagad vidhāya svayam api sarvasyātmatayā praviśya paramātmatvenāvasthitaṃ",
  "GSP33ramvaspu:695_5": "sarvaśarīraṃ bahuprakāram avatiṣṭhate / yad idaṃ mahābhūtasūkṣmaṃ vastu tad eva prakṛtiśabdenābhidhīyate /",
  "GSP33ramvaspu:695_6": "bhoktṛvargasamūha eva puruṣaśabdena cocyate / tau ca prakṛtipuruṣau paramātmaśarīratayā",
  "GSP33ramvaspu:695_7": "paramātmaprakārabhūtau / tatprakāraḥ paramātmaiva prakṛtipuruṣaśabdābhideyaḥ / so",
  "GSP33ramvaspu:695_8": "'kāmayata bahu syāṃ prajāyeyeti tatsṛṣṭvā tad evānupraviśat tad anupraviśya sac ca",
  "GSP33ramvaspu:695_9": "tyac cābhavan niruktaṃ cāniruktaṃ ca nilayanaṃ cānilayanaṃ ca vijñānaṃ cāvijñānaṃ",
  "GSP33ramvaspu:695_10": "ca satyaṃ cānṛtaṃ ca satyam abhavad iti pūrvoktaṃ sarvam anayaiva śrutyā vyaktam /",
  "GSP33ramvaspu:696": "(141)",
  "GSP33ramvaspu:697_0": "brahmaprāptyupāyaś ca śāstrādhigatatattvajñānapūrvakasvakarmānugṛhītabhaktiniṣṭhāsādhyānavadhikātiśayapriyaviśadatamapratyakṣatāpannānudhyānarūpaparabhaktir",
  "GSP33ramvaspu:697_1": "evetyuktam / bhaktiśabdaś ca prītiviśeṣe vartate / prītiś ca jñānaviśeṣa eva / nanu",
  "GSP33ramvaspu:697_2": "ca sukhaṃ prītir ityanarthāntaram / sukhaṃ ca jñānaviśeṣasādhyaṃ padārthāntaram iti",
  "GSP33ramvaspu:697_3": "hi laukikāḥ / naivam / yena jñānaviśeṣeṇa tatsādhyam ity ucyate sa eva jñānaviśeṣaḥ sukham /",
  "GSP33ramvaspu:698": "(142)",
  "GSP33ramvaspu:699_0": "etad uktaṃ bhavati viṣayajñānāni sukhaduḥkhamadhyasādhāraṇāni / tāni ca viṣayādhīnaviśeṣāṇi",
  "GSP33ramvaspu:699_1": "tathā bhavanti / yena ca viṣayaviśeṣeṇa viśeṣitaṃ jñānaṃ sukhasya janakam ity abhimataṃ",
  "GSP33ramvaspu:699_2": "tadviṣayaṃ jñānam eva sukhaṃ,",
  "GSP33ramvaspu:700_0": "tadatireki padārthāntaraṃ nopalabhyate / tenaiva sukhitvavyavahāropapatteś ca / evaṃvidhasukhasvarūpajñānasya",
  "GSP33ramvaspu:700_1": "viśeṣakatvaṃ brahmavyatiriktasya vastunaḥ sātiśayam asthiraṃ ca / brahmaṇas tv anavadhikātiśayaṃ",
  "GSP33ramvaspu:700_2": "sthiraṃ ceti / ānando brahmety ucyate / viṣayāyattatvāj jñānasya sukhasvarūpatayā",
  "GSP33ramvaspu:700_3": "brahmaiva sukham / tad idam āha raso vai saḥ rasaṃ he evāyaṃ labdhvānandī bhavatīti",
  "GSP33ramvaspu:700_4": "brahmaiva sukham iti brahma labdhvā sukhī bhavatītyarthaḥ / paramapuruṣaḥ svenaiva",
  "GSP33ramvaspu:700_5": "svayam anavadhikātiśayasukhaḥ san parasyāpi sukhaṃ bhavati / sukhasvarūpatvāviśeṣāt /",
  "GSP33ramvaspu:700_6": "brahma yasya jñānaviṣayo bhavati sa sukhī bhavatītyarthaḥ / tad evaṃ parasya brahmaṇo",
  "GSP33ramvaspu:700_7": "'navadhikātiśayāsaṃkhyeyakalyāṇaguṇagaṇākarasya niravadyasyānantamahāvibhūter anavadhikātiśayasauśīlyasaundaryavātsalyajaladheḥ",
  "GSP33ramvaspu:700_8": "sarvaśeṣitvād ātmanaḥ śeṣatvāt pratibaṃdhitayānusaṃdhīyamānam anavadhikātiśayaprītiviṣayaṃ",
  "GSP33ramvaspu:700_9": "sat paraṃ brahmaivainam ātmānaṃ prāpayatīti /",
  "GSP33ramvaspu:701": "(143)",
  "GSP33ramvaspu:702": "nanu cātyantaśeṣataivātmano 'navadhikātiśayasukham ityuktaṃ bhavati / tad etat sarvalokaviruddham / tathā hi sarveṣām eva cetanānāṃ svātantryam eva iṣṭatamaṃ dṛśyate,",
  "GSP33ramvaspu:703": "pāratantryaṃ duḥkhataram / smṛtiś ca",
  "GSP33ramvaspu:704": "sarvaṃ paravaśam duḥkhaṃ sarvam ātmavaśaṃ sukham /",
  "GSP33ramvaspu:705": "tathā hi",
  "GSP33ramvaspu:706": "sevā śvavṛttir ākhyātā tasmāt tāṃ parivarjayet /",
  "GSP33ramvaspu:707_0": "iti / tad idam anadhigatadehātiriktātmarūpāṇāṃ śarīrātmābhimānavijṛmbhitam / tathā",
  "GSP33ramvaspu:707_1": "hi śarīraṃ hi manuṣyatvādijātiguṇāśrayapiṇḍabhūtaṃ svatantraṃ pratīyate / tasminn",
  "GSP33ramvaspu:707_2": "evāham iti saṃsāriṇāṃ pratītiḥ / ātmābhimāno yādṛśas tadanuguṇaiva puruṣārthapratītiḥ /",
  "GSP33ramvaspu:707_3": "siṃhavyāghravarāhamanuṣyayakṣarakṣaḥpiśācadevadānavastrīpuṃsavyavasthitātmābhimānānāṃ",
  "GSP33ramvaspu:707_4": "sukhāni vyavasthitāni / tāni ca parasparaviruddhāni / tasmād ātmābhimānānuguṇapuruṣārthavyavasthayā",
  "GSP33ramvaspu:707_5": "sarvaṃ samāhitam / ātmasvarūpaṃ tu devādidehavilakṣaṇaṃ jñānaikākāram / tac ca paraśeṣataikasvarūpam /",
  "GSP33ramvaspu:707_6": "yathāvasthitātmābhimāne tadanuguṇaiva puruṣārthapratītiḥ / ātmā jñānamayo 'mala iti",
  "GSP33ramvaspu:707_7": "smṛter jñānaikākāratā pratipannā / patiṃ viśvasyetyādi śrutiguṇaiḥ paramātmaśeṣataikākāratā",
  "GSP33ramvaspu:707_8": "ca pratītā / ataḥ siṃhavyāghrādiśarīrātmābhimānavat svātantryābhimāno 'pi karmakṛtaviparītātmajñānarūpo",
  "GSP33ramvaspu:707_9": "veditavyaḥ / ataḥ karmakṛtam eva paramapuruṣavyatiriktaviṣayāṇāṃ sukhatvam / ata",
  "GSP33ramvaspu:707_10": "eva teṣām alpatvam asthiratvaṃ ca paramapuruṣasyaiva svata eva sukhatvam / atas tad",
  "GSP33ramvaspu:707_11": "eva sthiram anavadhikātiśayaṃ ca kaṃ brahma khaṃ brahma ānando brahma satyaṃ jñānam",
  "GSP33ramvaspu:707_12": "anantaṃ brahmeti śruteḥ / brahmavyatiriktasya kṛtsnasya vastunaḥ svarūpeṇa sukhatvābhāvaḥ",
  "GSP33ramvaspu:707_13": "karmakṛtatvena cāsthiratvaṃ bhagavatā parāśareṇoktam",
  "GSP33ramvaspu:708": "narakasvargasaṃjñe vai pāpapuṇye dvijottama /",
  "GSP33ramvaspu:709": "vastv ekam eva duḥkhāya sukhāyerṣyāgamāya ca /",
  "GSP33ramvaspu:710": "kopāya ca yatas tasmād vastu vastvātmakaṃ kutaḥ //",
  "GSP33ramvaspu:711": "sukhaduḥkhādyekāntarūpiṇo vastuno vastutvaṃ kutaḥ / tadekāntatā puṇyapāpakṛtetyarthaḥ / evam anekapuruṣāpekṣayā kasyacit sukham eva kasyacid duḥkhaṃ bhavatītyavasthāṃ pratipādya,",
  "GSP33ramvaspu:712": "ekasminn api puruṣe na vyavasthitam ityāha",
  "GSP33ramvaspu:713": "tad eva prīyate bhūtvā punarsuḥkhāya jāyate /",
  "GSP33ramvaspu:714": "tad eva kopāya yataḥ prasādāya ca jāyate //",
  "GSP33ramvaspu:715": "tasmād duḥkhātmakaṃ nāsti na ca kiṃcit sukhātmakam /",
  "GSP33ramvaspu:716": "iti sukhaduḥkhātmakatvaṃ sarvasya vastunaḥ karmakṛtaṃ na vastusvarūpakṛtam / ataḥ karmāvasāne tad apaitītyarthaḥ /",
  "GSP33ramvaspu:717": "(144)",
  "GSP33ramvaspu:718_0": "yat tu sarvaṃ paravaśaṃ duḥkham ityuktaṃ tatparamapuruṣavyatiriktānāṃ parasparaśeṣaśeṣibhāvābhāvāt",
  "GSP33ramvaspu:718_1": "tadvyatiriktaṃ prati śeṣatā duḥkham evetyuktam / sevā śvavṛttir ākhyātety atrāpy",
  "GSP33ramvaspu:718_2": "asevyasevā śvavṛttir evetyuktam / sa hy āśramaiḥ sadopāsyaḥ samastair eka eva tv",
  "GSP33ramvaspu:718_3": "iti sarvair ātmayāthātmyavedibhiḥ sevyaḥ puruṣottama eka eva / yathoktaṃ bhagavatā",
  "GSP33ramvaspu:719": "māṃ ca yo 'vyabhicāreṇa bhaktiyogena sevate /",
  "GSP33ramvaspu:720": "sa guṇān samatītyaitān brahmabhūyāya kalpate //",
  "GSP33ramvaspu:721_0": "itīyam eva bhaktirūpā sevā brahmavid āpnoti param tam evaṃ vidvān amṛta iha bhavati",
  "GSP33ramvaspu:721_1": "brahma veda brahmaiva bhavatītyādiṣu vedanaśabdenābhidhīyata ityuktam / yam evaiṣa",
  "GSP33ramvaspu:721_2": "vṛṇute tena labhya iti viśeṣaṇād yam evaiṣa vṛṇuta iti bhavagatā varaṇīyatvaṃ pratīyate /",
  "GSP33ramvaspu:721_3": "varaṇīyaś ca priyatamaḥ / yasya bhagavaty anavadhikātiśayā prītir jāyate sa eva bhagavataḥ",
  "GSP33ramvaspu:721_4": "priyatamaḥ / tad uktaṃ bhagavatā",
  "GSP33ramvaspu:722": "priyo hi jñānino 'tyartham ahaṃ sa ca mama priyaḥ /",
  "GSP33ramvaspu:723": "iti / tasmāt parabhaktirūpāpannam eva vedanaṃ tattvato bhagavatprāptisādhanam / yathoktaṃ bhagavatā dvaipāyanena mokṣadharme sarvopaniṣadvyākhyānarūpam",
  "GSP33ramvaspu:724": "na saṃdṛśo tiṣṭhati rūpam asya na cakṣuṣā paśyati kaścanainam /",
  "GSP33ramvaspu:725": "bhaktyā ca dhṛtyā ca samāhitātmā jñānasvarūpaṃ paripaśyatītīha //",
  "GSP33ramvaspu:726": "dhṛtyā samāhitātmā bhaktyā puruṣottamaṃ paśyati sākṣātkaroti prāpnotītyarthaḥ / bhaktyā tv anannyayā śakya ityanenāikārthyāt / bhaktiś ca jñānaviśeṣa eveti sarvam upapannam /",
  "GSP33ramvaspu:727": "(145)",
  "GSP33ramvaspu:728": "sārāsāravivekajñā garīyāṃso vimatsarāḥ /",
  "GSP33ramvaspu:729": "pramāṇatantrāḥ santīti kṛto vedārthasaṅgrahaḥ //"
}