{
  "GV05aitupsbu:0": "aitareyopaniṣad",
  "GV05aitupsbu:1": "śāntipāṭhaḥ",
  "GV05aitupsbu:2": "oṃ vāṅ me manasi pratiṣṭhitā mano me vāci pratiṣṭhitamāvirāvīrmā edhi /",
  "GV05aitupsbu:3": "vedasya me āṇīsthaḥ śrutaṃ me mā prahāsīḥ /",
  "GV05aitupsbu:4": "anenādhītenāhorātrānsandadhāmyṛtaṃ vadiṣyāmi /",
  "GV05aitupsbu:5": "satyaṃ vadiṣyāmi /",
  "GV05aitupsbu:6": "tanmāmavatu /",
  "GV05aitupsbu:7": "tadvaktāramavatu /",
  "GV05aitupsbu:8": "avatu māmavatu vaktāramavatu vaktāram //",
  "GV05aitupsbu:9": "oṃ śāntiḥ/ śānti// śāntiḥ///",
  "GV05aitupsbu:10": "sambandhabhāṣya-",
  "GV05aitupsbu:11": "parisamāptaṃ karma sahāparabrahmaviṣayavijñānena /",
  "GV05aitupsbu:12": "saiṣā karmaṇo jñānasahitasya parā gatirukthavijñānadvāreṇopasaṃhṛtā /",
  "GV05aitupsbu:13": "“etatsatyaṃ brahma prāṇākhyam““eṣa eko devaḥ““etasyaiva prāṇasya sarve devā vibhūtayaḥ““etasya prāṇasyātmabhāvaṃ gacchandevatā apyeti“ityuktam /",
  "GV05aitupsbu:14": "so 'yaṃ devatāpyayalakṣaṇaḥ paraḥ puruṣārthaḥ, eṣa mokṣaḥ /",
  "GV05aitupsbu:15": "sa cāyaṃ yathoktena jñānakarmasamuccayasādhanena prāptavyo nātaḥ paramastītyeke pratipannāḥ /",
  "GV05aitupsbu:16": "tānnirācikīrṣuruttaraṃ kevalātmajñānavidhānārtham 'ātmā vā idam' ityādyāha /",
  "GV05aitupsbu:17": "kathaṃ punarakarmasambandhikevalātmavijñānavidhānārtha uttaro grantha iti gamyate?",
  "GV05aitupsbu:18": "anyārthānavagamāt /",
  "GV05aitupsbu:19": "tathā ca pūrvoktānāṃ devatānāmagnyādīnāṃ saṃsāritvaṃ darśayiṣyatyaśanāyādidoṣavattvena“tamaśanāpipāsābhyāmanvavārjam“(1 / 2 / 1) ityādinā /",
  "GV05aitupsbu:20": "aśanāyādimatsarvaṃ saṃsāra eva parasya tu brahmaṇo 'śanāyādyatyayaśruteḥ /",
  "GV05aitupsbu:21": "bhavatyevaṃ kevalātmajñānaṃ mokṣasādhanaṃ na tvatrākarmyevādhikriyate viśeṣāśravaṇāt /",
  "GV05aitupsbu:22": "akarmiṇa āśramyantarasyehāśravaṇāt /",
  "GV05aitupsbu:23": "karma ca bṛhatīsahasralakṣaṇaṃ prastutyānantaramevātmajñānaṃ prārabhyate /",
  "GV05aitupsbu:24": "tasmāt karmyevādhikriyate /",
  "GV05aitupsbu:25": "na ca karmāsaṃbandhyātmavijñānaṃ pūrvavadanta upasaṃhārāt /",
  "GV05aitupsbu:26": "yathā karmasaṃbandhinaḥ puruṣasya sūryātmanaḥ sthāvarajaṅgamādisarvaprāṇyātmatvamuktaṃ brāhmaṇena mantreṇa ca“sūrya ātmā“(ṛ.saṃ.1 /",
  "GV05aitupsbu:27": "114 /",
  "GV05aitupsbu:28": "1) ityādinā, tathaiva 'eṣa brahmaiṣa indraḥ' (3 /",
  "GV05aitupsbu:29": "1 /",
  "GV05aitupsbu:30": "3) ityādyupakramya sarvaprāṇyātmatvam 'yacca sthāvaraṃ sarvaṃ tatprajñānetram, (3 /",
  "GV05aitupsbu:31": "1 /",
  "GV05aitupsbu:32": "3) ityupasaṃhariṣyati /",
  "GV05aitupsbu:33": "tathā ca saṃhitopaniṣadi“etaṃ hyeva bahuvṛcā mahatyukthe mīmāṃsante“(ai.ā.3 /",
  "GV05aitupsbu:34": "2 /",
  "GV05aitupsbu:35": "3 /",
  "GV05aitupsbu:36": "12) ityādinā karmasaṃbandhitvamuktvā“sarveṣu bhūteṣvetameva brahmetyācakṣate“ityupasaṃharati /",
  "GV05aitupsbu:37": "tathā tasyaiva“yo 'yamaśarīraḥ prajñātmā“ityuktasya“yaścāsāvāditya ekameva taditi vidyāt“ityekatvamuktam /",
  "GV05aitupsbu:38": "ihāpi“ko 'yamātmā“(3 /",
  "GV05aitupsbu:39": "1 /",
  "GV05aitupsbu:40": "1) ityupakramya prajñātmatvameva“prajñānaṃ brahma“(3 /",
  "GV05aitupsbu:41": "1 /",
  "GV05aitupsbu:42": "3) iti darśayiṣyati /",
  "GV05aitupsbu:43": "tasmānnākarmasaṃbandhyātmajñānam /",
  "GV05aitupsbu:44": "punaruktyānarthakyamiti cet /",
  "GV05aitupsbu:45": "katham?“prāṇo vā ahamasmyṛṣe“ityādibrāhmaṇena“sūrya ātmā“iti mantreṇa ca nirdhāritasyātmanaḥ (3 /",
  "GV05aitupsbu:46": "1 /",
  "GV05aitupsbu:47": "1) iti praśnapūrvakaṃ punarnirdhāraṇaṃ punaruktamanarthakamiti cet na;",
  "GV05aitupsbu:48": "tasyaiva dharmāntaraviśeṣanirdhāraṇārthatvānna punaruktatādoṣaḥ /",
  "GV05aitupsbu:49": "katham? tasyaiva karmasaṃbandhino jagatsṛṣṭisthitisaṃhārādidharmaviśeṣanirdhāraṇārthatvāt kevalopāstyarthatvādvā /",
  "GV05aitupsbu:50": "athavā ātmetyādiparo granthasandarbha ātmanaḥ karmiṇaḥ karmaṇo 'nyatropāsanāprāptau karmaprastāve 'vihitatvātkevalo 'pyātmopāsya ityevamarthaḥ /",
  "GV05aitupsbu:51": "bhedābhedopāsyatvādvaika evātmā karmaviṣaye bhedadṛṣṭibhāk,",
  "GV05aitupsbu:52": "sa evākarmakāle 'bhedenāpyupāsya ityevamapunaruktatā /",
  "GV05aitupsbu:53": "“vidyāṃ cāvidyāṃ ca yastadvedobhayaṃ saha /",
  "GV05aitupsbu:54": "avidyayā mṛtyuṃ tīrtvā vidyayāmṛtamaśnute“(ī.u.11)",
  "GV05aitupsbu:55": "iti,“kurvanneveha karmāṇi jijīviṣecchataṃ samāḥ“(ī.u.2)",
  "GV05aitupsbu:56": "iti ca vājinām /",
  "GV05aitupsbu:57": "na ca varṣaśatātparamāyurmartyānām /",
  "GV05aitupsbu:58": "yena karmaparityāgenātmānamupāsīta /",
  "GV05aitupsbu:59": "darśitaṃ ca“tāvanti puruṣāyuṣo 'hnāṃ sahasrāṇi bhavanti“iti /",
  "GV05aitupsbu:60": "varṣaśataṃ cāyuḥ karmaṇaiva vyāptam /",
  "GV05aitupsbu:61": "darśitaśca mantraḥ“kurvanneveha karmāṇi“ityādiḥ /",
  "GV05aitupsbu:62": "tathā“yāvajjīvamagnihotrañjuhoti““yāvajjīvaṃ darśapūrṇamāsābhyāṃ yajeta“ityādyāśca /",
  "GV05aitupsbu:63": "“taṃ yajñapātrairdahanti“iti ca /",
  "GV05aitupsbu:64": "ṛṇatrayaśruteśca /",
  "GV05aitupsbu:65": "tatra pārivrājyādi śāstraṃ vyutthāyātha bhikṣācaryaṃ caranti (bṛ.u.3 /",
  "GV05aitupsbu:66": "5 /",
  "GV05aitupsbu:67": "1, 4 /",
  "GV05aitupsbu:68": "4 /",
  "GV05aitupsbu:69": "22) iti ātmajñānastutiparor'thavādaḥ /",
  "GV05aitupsbu:70": "anadhikṛtārtho vā /",
  "GV05aitupsbu:71": "na; paramārthavijñāne phalādarśane kriyānupapatteḥ /",
  "GV05aitupsbu:72": "yaduktaṃ karmiṇa ātmajñānaṃ karmasaṃbandhi ca ityādi tanna /",
  "GV05aitupsbu:73": "paraṃ hyāptakāmaṃ sarvasaṃsāradoṣavarjitaṃ brahmāhamasmītyātmatvena vijñāne,",
  "GV05aitupsbu:74": "kṛtena kartavyena vā prayojanamātmano 'paśyata phalādarśane kriyā nopapadyate /",
  "GV05aitupsbu:75": "phalādarśane 'pi niyuktatvātkarotīti cenna niyogāviṣayātmadarśanāt /",
  "GV05aitupsbu:76": "iṣṭayogamaniṣṭaviyogaṃ cātmanaḥ prayojanaṃ paśyaṃstadupāyārthī yo bhavati sa niyogasya viṣayo dṛṣṭo loke /",
  "GV05aitupsbu:77": "na tu tadviparītaniyogāviṣayabrahmātmatvadarśī /",
  "GV05aitupsbu:78": "brahmātmatvadarśyapi saṃścenniyujyeta niyogāviṣayo 'pi sanna kaścinna niyukta iti sarvaṃ karma sarveṇa sarvadā kartavyaṃ prapnoti /",
  "GV05aitupsbu:79": "taccāniṣṭam /",
  "GV05aitupsbu:80": "na ca sa niyoktuṃ śakyate kenacit;",
  "GV05aitupsbu:81": "āmnāyasyāpi tatprabhavatvāt /",
  "GV05aitupsbu:82": "ma hi svavijñānotthena vacasā svayaṃ niyujyate /",
  "GV05aitupsbu:83": "nāpi bṛhavitsvāmyavivekinā bhṛtyena /",
  "GV05aitupsbu:84": "āmnāyasya nityatve sati svātaṃntryātsarvānprati niyoktṛtvasāmarthyamiti cenna uktadoṣāt /",
  "GV05aitupsbu:85": "tathāpi sarveṇa sarvadā sarvamaviśiṣṭaṃ karma kartavyamityukto doṣo 'pyaparihārya eva /",
  "GV05aitupsbu:86": "tadapi śāstreṇaiva vidhīyata iti ced yathākarmakartavyatā śāstreṇa kṛtā tathā tadapyātmajñānaṃ tasyaiva karmiṇaḥ śāstreṇa vidhīyata iti cet,",
  "GV05aitupsbu:87": "na; viruddhārthabodhakatvānupapatteḥ /",
  "GV05aitupsbu:88": "na hyekasminkṛtākṛtasaṃbandhitvaṃ tadviparītatvaṃ ca bodhayituṃ śakyam,",
  "GV05aitupsbu:89": "śītoṣṇatāmivāgneḥ /",
  "GV05aitupsbu:90": "na ceṣṭayogacikīrṣā ātmano 'niṣṭaviyogācikīrṣā ca śāstrakṛtā,",
  "GV05aitupsbu:91": "sarvaprāṇināṃ taddarśanāt /",
  "GV05aitupsbu:92": "śāstrakṛtaṃ cettadubhayaṃ gopālādīnāṃ na dṛśyeta,",
  "GV05aitupsbu:93": "aśāstrajñatvātteṣām /",
  "GV05aitupsbu:94": "yaddhi svato 'prāptaṃ tacchāstreṇa bodhayitavyam /",
  "GV05aitupsbu:95": "taccetkṛtakartavyatāvirodhyātmajñānaṃ śāstreṇa kṛtam,",
  "GV05aitupsbu:96": "kathaṃ tadviruddhāṃ kartavyatāṃ punarutpādayecchītatāmivāgnau tama iva ca bhānau /",
  "GV05aitupsbu:97": "na bodhayatyeveti cenna,",
  "GV05aitupsbu:98": "“sa ma ātmeti vidyāt“(kau.u.3 /",
  "GV05aitupsbu:99": "9) “prajñānaṃ brahma“(3 /",
  "GV05aitupsbu:100": "1 /",
  "GV05aitupsbu:101": "3) iti copasaṃhārāt /",
  "GV05aitupsbu:102": "“tadātmānamevāvet“(bṛ.u.1 /",
  "GV05aitupsbu:103": "4 /",
  "GV05aitupsbu:104": "9) “tattvamasi“(chā.u.6 /",
  "GV05aitupsbu:105": "8 -16) ityevamādivākyānāṃ tatparatvāt /",
  "GV05aitupsbu:106": "utpannasya ca brahmātmavijñānasyābādhyamānatvānnānutpannaṃ bhrāntaṃ veti śakyaṃ vaktum /",
  "GV05aitupsbu:107": "tyāge 'pi prayojanābhāvasya tulyatvamiti cet“nākṛteneha kaścana“(gītā 3 /",
  "GV05aitupsbu:108": "28) iti smṛteḥ ya āhurviditvā brahma vyutthānameva kuryāditi teṣāmapyeṣa samāno doṣaḥ prayojanābhāva iti cenna;",
  "GV05aitupsbu:109": "akriyāmātratvād vyutthānasya /",
  "GV05aitupsbu:110": "avidyānimitto hi prayojanasya bhāvo na vastudharmaḥ sarvaprāṇināṃ taddarśanāt /",
  "GV05aitupsbu:111": "prayojanatṛṣṇayā ca preryamāṇasya vāṅmanaḥkāyaiḥ pravṛttidarśanāt /",
  "GV05aitupsbu:112": "“so 'kāmayata jāyā me syāt“(bṛ.u.1 /",
  "GV05aitupsbu:113": "4 /",
  "GV05aitupsbu:114": "17) ityādinā putravittādi pāṅktalakṣaṇaṃ kāmyameveti“ubhe hyete eṣaṇe eva“(bṛ.u.3 /",
  "GV05aitupsbu:115": "5 /",
  "GV05aitupsbu:116": "1 ; 4 /",
  "GV05aitupsbu:117": "4 /",
  "GV05aitupsbu:118": "22) iti vājasaneyibrāhmaṇe 'vadhāraṇāt /",
  "GV05aitupsbu:119": "avidyākāmadoṣanimittāyā vāṅmanaḥkāyapravṛtteḥ pāṅktalakṣaṇāyā viduṣo 'vidyādidoṣābhāvādanupapatteḥ kriyābhāvamātraṃ vyutthānam,",
  "GV05aitupsbu:120": "na tu yāgādivadanuṣṭheyarūpaṃ bhāvātmakam /",
  "GV05aitupsbu:121": "tacca vidyāvatpuruṣadharma iti na prayojanamanveṣṭavyam /",
  "GV05aitupsbu:122": "na hi tamasi pravṛttasyodita āloke yadgartapaṅkakaṇṭakādyatapanaṃ tatkiṃprayojanamiti praśnārham /",
  "GV05aitupsbu:123_0": "vyutthānaṃ tarhyarthaprāptatvānna codanārhamiti gārhasthye cetparaṃ brahmavijñānaṃ",
  "GV05aitupsbu:123_1": "jātaṃ tatraivāstvakurvata āsanaṃ na tato 'nyatra gamanamiti cenna kāmaprayuktatvādgārhasthyasya“etāvānvai kāmaḥ“(bṛ.u.1 /",
  "GV05aitupsbu:124": "4 /",
  "GV05aitupsbu:125": "17) iti“ubhe hyete eṣaṇe eva“(bṛ,u.3 /",
  "GV05aitupsbu:126": "5 /",
  "GV05aitupsbu:127": "1 ; 4 /",
  "GV05aitupsbu:128": "4 /",
  "GV05aitupsbu:129": "22) ityavadhāraṇāt /",
  "GV05aitupsbu:130": "kāmanimittaputravittādisaṃbandhaniyamābhāvamātraṃ na hi tato 'nyatra gamanaṃ vyutthānamucyate /",
  "GV05aitupsbu:131": "ato na gārhasthya evākurvata āsanamutpannavidyasya /",
  "GV05aitupsbu:132": "etena guruśuśrūṣātapasorapyapratipattirviduṣaḥsiddhā /",
  "GV05aitupsbu:133_0": "atra kecid gṛhasthā bhikṣāṭanādibhayātparibhavācca trasyamānāḥ sūkṣmadṛṣṭitāṃ darśayanta",
  "GV05aitupsbu:133_1": "uttaramāhuḥ bhikṣorapi bhikṣāṭanadiniyamadarśanāddehadhāraṇamātrārthino gṛhasthasyāpi",
  "GV05aitupsbu:133_2": "sādhyasādhanaiṣaṇobhayavinirmuktasya dehamātradhāraṇarthamaśanācchādanamātramupajīvato",
  "GV05aitupsbu:133_3": "gṛha evāstvāsanamiti /",
  "GV05aitupsbu:134": "na, svagṛhaviśeṣaparigrahaniyamasya kāmaprayuktatvādityuktottarametat /",
  "GV05aitupsbu:135": "svagṛhaviśeṣaparigrahābhāve ca śarīradhāraṇamātraprayuktāśanācchādanārthinaḥ svaparigrahaviśeṣābhāver'thādbhikṣukatvameva /",
  "GV05aitupsbu:136": "śarīradhāraṇārthāyāṃ bhikṣāṭanādipravṛttau yathā niyamo bhikṣoḥ śaucādau ca,",
  "GV05aitupsbu:137": "tathā gṛhiṇo 'pi viduṣo 'kāmino 'stu nityakarmasu niyamena pravṛttiryāvajjīvādiśrutiniyuktatvāt pratyavāyaparihārāyeti /",
  "GV05aitupsbu:138": "etanniyogāviṣayatvena viduṣaḥ pratyuktamaśakyaniyojyatvācceti /",
  "GV05aitupsbu:139": "yāvajjīvādinityacodanānarthakyamiti cet?",
  "GV05aitupsbu:140": "na, avidvadviṣayatvenārthavattvāt /",
  "GV05aitupsbu:141": "yattu bhikṣoḥ śarīradhāraṇamātrapravṛttasya pravṛtterniyatatvaṃ tatpravṛtterna prayojakam /",
  "GV05aitupsbu:142": "ācamanapravṛttasya pipāsāpagamavannānyaprayojanārthatvamavagamyate /",
  "GV05aitupsbu:143": "na cāgnihotrādīnāṃ tadvadarthaprāptapravṛttiniyatatvopapattiḥ /",
  "GV05aitupsbu:144": "arthaprāptapravṛttiniyamo 'pi prayojanābhāve 'nupapanna eveti cet?",
  "GV05aitupsbu:145": "na, tanniyamasya pūrvapravṛttisiddhatvāttadatikrame yatnagauravāt /",
  "GV05aitupsbu:146": "arthaprāptasya vyutthānasya punarvacanādviduṣaḥ kartavyatvopapattiḥ /",
  "GV05aitupsbu:147": "aviduṣopi mumukṣuṇā pārivrājyaṃ kartavyameva /",
  "GV05aitupsbu:148": "tathā ca“śānto dāntaḥ“(bṛ.u.4 /",
  "GV05aitupsbu:149": "4 /",
  "GV05aitupsbu:150": "23) ityādivacanaṃ pramāṇam /",
  "GV05aitupsbu:151": "śamadamādīnāṃ cātmadarśanasādhanānāmanyāśrameṣvanupapatteḥ /",
  "GV05aitupsbu:152": "“atyāśramibhyaḥ parama pavitraṃ provāca samyagṛṣisaṃghajuṣṭam“(6 /",
  "GV05aitupsbu:153": "21) iti ca śvetāśvatare vijñāyate /",
  "GV05aitupsbu:154": "'na karmaṇā na prajayā dhanena tyāgenaike amṛtatvamānaśuḥ' (kaivalya.2)",
  "GV05aitupsbu:155": "iti ca kaivalyaśrutiḥ /",
  "GV05aitupsbu:156": "“jñātvā naiṣkarmyamācaret“iti ca smṛteḥ /",
  "GV05aitupsbu:157": "“brahmāśramapade vaset“iti ca brahmacaryādividyāsādhanānāṃ ca sākalyenātyāśramiṣūpapattergrārhasthye 'saṃbhavāt /",
  "GV05aitupsbu:158": "na cāsaṃpannaṃ sādhanaṃ kasyacidarthasya sādhanāyālam /",
  "GV05aitupsbu:159": "yadvijñānopayogīni ca gārhasthyāśramakarmāṇi teṣāṃ paramaphalamupasaṃhṛtaṃ devatāpyayalakṣaṇaṃ saṃsāraviṣayameva /",
  "GV05aitupsbu:160": "yadi karmiṇa eva paramātmavijñānamabhaviṣyat saṃsāraviṣayasyaiva phalasyopasaṃhāro nopāpātsyat /",
  "GV05aitupsbu:161": "aṅgaphalaṃ taditi cenna tadvirodhyātmavastuviṣayatvādātmavidyāyāḥ /",
  "GV05aitupsbu:162": "nirākṛtasarvanāmarūpakarmaparamārthātmavastuviṣayaṃ jñānamamṛtatvasādhanam /",
  "GV05aitupsbu:163": "guṇaphalasaṃbandhe hi nirākṛtasarvaviśeṣātmavastuviṣayatvaṃ jñānasya na prāpnoti /",
  "GV05aitupsbu:164": "taccāniṣṭam,",
  "GV05aitupsbu:165": "“yatra tvasya sarvamātmaivābhūt“",
  "GV05aitupsbu:166": "(bṛ.u.2 / 4 / 14) ityadhikṛtya kriyākārakaphalādisarvavyavahāranirākāraṇādviduṣaḥ /",
  "GV05aitupsbu:167": "tadviparītasyāviduṣo“yatra hi dvaitamiva“(bṛ.u.2 /",
  "GV05aitupsbu:168": "4 /",
  "GV05aitupsbu:169": "14) ityuktvā kriyākārakaphalarūpasyaiva saṃsārasya darśitatvācca vājasaneyibrāhmaṇe /",
  "GV05aitupsbu:170": "tathehāpi devatāpyayaṃ saṃsāraviṣayaṃ yatphalamaśanāyādimadvastvātmakaṃ tatphalamupasaṃhṛtya kevalaṃ sarvātmakavastuviṣayaṃ jñānamamṛtatvāya vakṣyāmīti pravartate /",
  "GV05aitupsbu:171": "ṛṇapratibandhasyāviduṣa eva manuṣyapitṛdevalokaprāptiṃ prati, na viduṣaḥ /",
  "GV05aitupsbu:172": "“so 'yaṃ manuṣyalokaḥ putreṇaiva“(bṛ.u.1 /",
  "GV05aitupsbu:173": "5 /",
  "GV05aitupsbu:174": "16) ityādilokatrayasādhananiyamaśruteḥ /",
  "GV05aitupsbu:175": "viduṣaśca ṛṇapratibandhābhāvo darśita ātmalokārthinaḥ“kiṃ prajayā kariṣyāmaḥ“(bṛ.u.4 / 4 / 22) ityādinā /",
  "GV05aitupsbu:176": "tathā“etadva sma vai tadvidvāṃsa āhurṛṣaḥ kāvaṣeyāḥ“ityādi /",
  "GV05aitupsbu:177": "“etaddha sma vai tatpūrve vidvāṃso 'gnihotraṃ na juhavāñcakruḥ“(kauṣī. 2 /",
  "GV05aitupsbu:178": "5) iti ca kauṣītakinām /",
  "GV05aitupsbu:179": "aviduṣastarhi ṛṇānapākaraṇe pārivrājyānupapattiriti cet?",
  "GV05aitupsbu:180": "na; prāggārhasthyapratipatterṛṇitvāsaṃbhavāt /",
  "GV05aitupsbu:181_0": "adhikārānārūḍho 'pyṛṇī ca syāt sarvasya ṛṇitvamityaniṣṭaṃ prasajyetāpratipannagārhasthyasyāpi“gṛhādvanībhūtvā",
  "GV05aitupsbu:181_1": "pravrajedyadi vetarathā brahmacaryādeva pravrajed gṛhādvā vanādvā“(jā.u.4)",
  "GV05aitupsbu:182": "ityātmadarśanopāyasādhanatveneṣyata eva pārivrājyam /",
  "GV05aitupsbu:183": "yāvajjīvādiśrutīnāmavidvadamumukṣuviṣaye kṛtārthatā /",
  "GV05aitupsbu:184": "chāndogye ca keṣāñcid dvādaśarātramagnihotraṃ hutvā tata ūrdhva parityāgaḥ śrūyate /",
  "GV05aitupsbu:185": "yattvanadhikṛtānāṃ pārivrājyamiti,",
  "GV05aitupsbu:186": "tanna,",
  "GV05aitupsbu:187": "teṣāṃ pṛthageva,",
  "GV05aitupsbu:188": "“utsannāgniranagniko vā“ityādiśravaṇāt /",
  "GV05aitupsbu:189": "sarvasmṛtiṣu cāviśeṣeṇāśramavikalpaḥ prasiddhaḥ samuccayaśca /",
  "GV05aitupsbu:190": "yattu viduṣor'thaprāptaṃ vyutthānamityaśāstrārthatve,",
  "GV05aitupsbu:191": "gṛhe vane vā tiṣṭhato na viśeṣa iti,",
  "GV05aitupsbu:192": "tadasat vyutthānasyaivārthaprāptatvānnānyatrāvasthānaṃ syāt /",
  "GV05aitupsbu:193": "anyatrāvasthānasya kāmakarmaprayuktatvaṃ hyavocāma,",
  "GV05aitupsbu:194": "tadabhāvamātraṃ vyutthānamiti ca /",
  "GV05aitupsbu:195": "yathākāmitvaṃ tu viduṣo 'tyantamaprāptaṃ atyantamūḍhaviṣayatvenāvagamāt /",
  "GV05aitupsbu:196": "tathā śāstracoditamapi karma ātmavido 'prāptaṃ gurubhāratayāvagamyate /",
  "GV05aitupsbu:197": "kimutātyantāvivekanimittaṃ yathākarmitvam /",
  "GV05aitupsbu:198": "na hi unmādatimiradṛṣṭyupalabdhaṃ vastu tadapagame 'pi tathaiva syāt /",
  "GV05aitupsbu:199": "unmādatimiradṛṣṭinimittatvādeva tasya /",
  "GV05aitupsbu:200": "tasmādātmavido vyutthānavyatirekeṃ na yathākāmitvaṃ na cānyatkartavyamityetatsiddham /",
  "GV05aitupsbu:201": "yattu“vidyāṃ cāvidyāṃ ca yasyadvedobhayaṃ saha“(ī.u.11)",
  "GV05aitupsbu:202": "iti na vidyāvato vidyayā sahāvidyāpi vartate ityayamarthaḥ kastarhi ekasminpuruṣe ete ekadaiva na saha saṃbadhyeyātāmityarthaḥ /",
  "GV05aitupsbu:203": "yathā śuktikāyāṃ rajataśuktikājñāne ekasya puruṣasya /",
  "GV05aitupsbu:204": "“dūramete viparīte viṣūcī avidyā yā ca vidyeti jñātā“(ka.u.1 /",
  "GV05aitupsbu:205": "2 /",
  "GV05aitupsbu:206": "4) iti hi kāṭhake /",
  "GV05aitupsbu:207": "tasmānna vidyāyāṃ satyāmavidyāsaṃbhavo 'sti /",
  "GV05aitupsbu:208": "“tapasā brahma vijijñāsasva“(tai.u.3 /",
  "GV05aitupsbu:209": "2) ityādiśruteḥ tapa ādi vidyotpattisādhanaṃ gurūpāsanādi ca karma avidyātmakatvādavidyocyate tena vidyāmutpādya mṛtyuṃ kāmamatitarati /",
  "GV05aitupsbu:210": "tato niṣkāmastyaktaiṣaṇobrahmavidyayā amṛtatvamaśnuta itye 'tamartha darśayannāha -“avidyayā mṛtyuṃ tīrtvā vidyayāmṛtamaśnute“(ī.u.11) iti /",
  "GV05aitupsbu:211": "yattu puruṣāyuḥ sarvaṃ karmaṇaiva vyāptaṃ“kuvenneveha karmāṇi jijīviṣecchataṃ samāḥ“(ī.u.2)",
  "GV05aitupsbu:212": "iti tadavidvadviṣayatvena parihṛtamitarathāsaṃbhavāt /",
  "GV05aitupsbu:213": "yattu vakṣyamāṇamapi pūrvoktatulyatvātkarmaṇāviruddhamātmajñānamiti,",
  "GV05aitupsbu:214": "tatsaviśeṣanirviśeṣātmatayā pratyuktam,",
  "GV05aitupsbu:215": "uttaratra vyākhyāne ca darśayiṣyāmaḥ /",
  "GV05aitupsbu:216": "ataḥ kevalaniṣkriyabrahmātmakatvavidyādarśanārthamuttaro grantha ārabhyate -",
  "GV05aitupsbu:217": "START 1,1.1",
  "GV05aitupsbu:218": "ātmā vā idam eka evāgra āsīt /",
  "GV05aitupsbu:219": "nānyat kiñcana miṣat /",
  "GV05aitupsbu:220": "sa īkṣata lokān nu sṛjā iti // AitUp_1,1.1 //",
  "GV05aitupsbu:221": "__________",
  "GV05aitupsbu:222": "AitUpBh_1,1.1",
  "GV05aitupsbu:223_0": "ātmā āpnoteratteratatervā paraḥ sarvajñaḥ sarvaśaktiraśanāyādisarvasaṃsāradharmavarjito",
  "GV05aitupsbu:223_1": "nityaśuddhabuddhamuktasvabhāvo 'jo 'jaro 'maromṛto 'bhayo 'dvayo vai idaṃ yaduktaṃ",
  "GV05aitupsbu:223_2": "nāmarūpakarmabhedabhinnañjagadātmaivaiko 'gre jagataḥ sṛṣṭeḥ prāgāsīt /",
  "GV05aitupsbu:224": "kiṃ nedānīṃ sa evaikaḥ",
  "GV05aitupsbu:225": "na /",
  "GV05aitupsbu:226": "kathaṃ tarhyāsīdityucyate yadyapīdānīṃ sa evaikastathāpyasti viśeṣaḥ /",
  "GV05aitupsbu:227": "prāgutpatteravyākṛtanāmarūpabhedamātmabhūtamātmaikaśabdapratyayagocaraṃ jagadidānīṃ vyākṛtanāmarūpabhedatvādanekaśabdapratyayagocaramātmaikaśabdapratyayagocara ceti viśeṣaḥ /",
  "GV05aitupsbu:228": "yathā salilātpṛthakphenanāmarūpavyākaraṇātprāksalilaikaśabdapratyayagocarameva phenam,",
  "GV05aitupsbu:229": "yadā salilātpṛthaṅnāmarūpabhedena vyākṛtaṃ bhavati tadā salilaṃ phenaṃ cetyanekaśabdapratyayabhāksalilameveti caikaśabdapratyayabhākca phenaṃ bhavati tadvat /",
  "GV05aitupsbu:230": "nānyatkiñcana na kiñcidapi miṣannimiṣadvyāpāravaditaradvā /",
  "GV05aitupsbu:231": "yathā sāṃkhyānāmanātmapakṣapāti svatantraṃ pradhānaṃ yathā ca kāṇādānāmaṇavo na tadvadihānyadātmanaḥ kiñcidapi vastu vidyate kiṃ tarhi /",
  "GV05aitupsbu:232": "ātmaivaika āsīdityabhiprāyaḥ /",
  "GV05aitupsbu:233": "sa sarvajñasvābhāvyād ātmā eka eva sannīkṣata /",
  "GV05aitupsbu:234": "nanu prāgutpatterakāryakaraṇatvātkathamīkṣitavān /",
  "GV05aitupsbu:235": "nāyaṃ doṣaḥ sarvajñasvābhāvyāt tathā ca mantravarṇaḥ-“apāṇipādo javano grahītā“(śve.u.3 / 19) ityādiḥ /",
  "GV05aitupsbu:236": "kenābhiprāyeṇetyāha - lokān ambhaḥprabhṛtīn prāṇikarmaphalopabhogasthānabhūtānnu sṛjai sṛje 'hamiti //1//",
  "GV05aitupsbu:237": "_______________________________________________________________________",
  "GV05aitupsbu:238": "START 1,1.2",
  "GV05aitupsbu:239": "evamīkṣitvā ālocya -",
  "GV05aitupsbu:240": "sa imāṃl lokān asṛjatāmbho marīcīr maram āpaḥ /",
  "GV05aitupsbu:241": "ado 'mbhaḥ pareṇa divam /",
  "GV05aitupsbu:242": "dyauḥ pratiṣṭhā /",
  "GV05aitupsbu:243": "antarikṣaṃ marīcayaḥ /",
  "GV05aitupsbu:244": "pṛthivī maraḥ /",
  "GV05aitupsbu:245": "yā adhastāt tā āpaḥ // AitUp_1,1.2 //",
  "GV05aitupsbu:246": "__________",
  "GV05aitupsbu:247": "AitUpBh_1,1.2",
  "GV05aitupsbu:248": "sa ātmemāṃllokānasṛjata sṛṣṭavān /",
  "GV05aitupsbu:249": "yatheha buddhimāṃstakṣādirevaṃprakārānprāsādādīnsṛja iti īkṣitvekṣānantara prāsādādīnsṛjati tadvat /",
  "GV05aitupsbu:250": "nanu sopādānastakṣādiḥ prāsādādīnsṛjatīti yuktaṃ nirupādānastvātmā kathaṃ lokān sṛjati ?",
  "GV05aitupsbu:251": "naiṣa doṣaḥ,",
  "GV05aitupsbu:252": "salilaphenasthānīye ātmabhūte nāmarūpe avyākṛte ātmaikaśabdavācye vyākṛtaphenasthānīyasya /",
  "GV05aitupsbu:253": "jagataḥ upādānabhūte saṃbhavataḥ /",
  "GV05aitupsbu:254": "tasmād ātmabhūtanāmarupopādānabhūtaḥ sansarvajño jagannirmimīta ityaviruddham /",
  "GV05aitupsbu:255": "athavā, yathā vijñānavānmāyāvī nirupādāna ātmānameva ātmāntaratvenākāśena gacchantamiva nirmimīte,",
  "GV05aitupsbu:256": "tathā sarvajño devaḥ sarvaśaktirmahāmāya ātmānamevātmāntaratvena jagadrūpeṇa nirmimīta iti yuktataram /",
  "GV05aitupsbu:257": "evaṃ ca sati kāryakāraṇobhayāsadvādyādipakṣāśca na prasajjante sunirākṛtāśca bhavanti /",
  "GV05aitupsbu:258": "kāṃllokānasṛjatetyāha - ambho marīcirmaramāpa iti /",
  "GV05aitupsbu:259": "ākāśādikrameṇa aṇḍamutpādyāmbhaḥprabhṛtīn lokānasṛjata /",
  "GV05aitupsbu:260": "tatrāmbhaḥprabhṛtīn svayameva vyācaṣṭe śrutiḥ /",
  "GV05aitupsbu:261": "adastadambhaḥ śabdavācyo lokaḥ pareṇa divaṃ dyulokātpareṇa parastāt ;",
  "GV05aitupsbu:262": "so 'mbhaḥśabdavācya ambho bharaṇāt /",
  "GV05aitupsbu:263": "dyauḥpratiṣṭhāśrayastasyāmbhaso lokasya /",
  "GV05aitupsbu:264": "dyulokādadhastādantarikṣaṃ yattanmarīcayaḥ /",
  "GV05aitupsbu:265": "eko 'pyanekasthānabhedatvādbahuvacanabhāk - marīcaya iti ;",
  "GV05aitupsbu:266": "marīcibhirvā raśmibhiḥsambandhāt /",
  "GV05aitupsbu:267": "pṛthivī maro mriyante 'smin bhūtānīti /",
  "GV05aitupsbu:268": "yā adhastāt pṛthivyāstā āpa ucyante ;",
  "GV05aitupsbu:269": "āpnoteḥ, lokāḥ /",
  "GV05aitupsbu:270": "yadyapi pañcabhūtātmakatvaṃ lokānāṃ tathāpyabbāhulyādabnāmabhirevāmbho marīcirmaramāpa ityucyante //2//",
  "GV05aitupsbu:271": "_______________________________________________________________________",
  "GV05aitupsbu:272": "START 1,1.3",
  "GV05aitupsbu:273": "sarvaprāṇikarmaphalopādānādhiṣṭhānabhūtāṃścaturo lokān sṛṣṭvā -",
  "GV05aitupsbu:274": "sa īkṣateme nu lokāḥ /",
  "GV05aitupsbu:275": "lokapālān nu sṛjā iti /",
  "GV05aitupsbu:276": "so 'dbhya eva puruṣaṃ samuddhṛtyāmūrcchayat // AitUp_1,1.3 //",
  "GV05aitupsbu:277": "__________",
  "GV05aitupsbu:278": "AitUpBh_1,1.3",
  "GV05aitupsbu:279": "sa īśvaraḥ punarevekṣata /",
  "GV05aitupsbu:280": "ime nu ambhaḥprabhṛtayo mayā sṛṣṭā lokāḥ paripālayitṛvarjitā vinaśyeyuḥ tasmādeṣāṃ rakṣaṇārthaṃ lokapālāṃllokānāṃ pālayitṛ sṛjai sṛje 'hamiti /",
  "GV05aitupsbu:281": "evamīkṣitvā so 'dbhya evaṃ appradhānebhya eva pañcabhūtebhyo yebhyo 'mbhaḥprabhṛtīnsṛṣṭavāṃstebhya evetyarthaḥ /",
  "GV05aitupsbu:282": "puruṣaṃ puruṣākāraṃ śiraḥpāṇyādimantaṃ samuddhṛtya adbhyaḥ samupādāya mṛtpiṇḍamiva kulālāḥ pṛthivyāḥ,",
  "GV05aitupsbu:283": "amūrchayat mūrchitavān saṃpiṇḍitavān svāvayavasaṃyojanenetyarthaḥ //3//",
  "GV05aitupsbu:284": "_______________________________________________________________________",
  "GV05aitupsbu:285": "START 1,1.4",
  "GV05aitupsbu:286": "tam abhyatapat /",
  "GV05aitupsbu:287": "tasyābhitaptasya mukhaṃ nirabhidyata yathāṇḍam /",
  "GV05aitupsbu:288": "mukhād vāk /",
  "GV05aitupsbu:289": "vāco 'gniḥ /",
  "GV05aitupsbu:290": "nāsike nirabhidyetām /",
  "GV05aitupsbu:291": "nāsikābhyāṃ prāṇaḥ /",
  "GV05aitupsbu:292": "prāṇād vāyuḥ /",
  "GV05aitupsbu:293": "akṣiṇī nirabhidyetām /",
  "GV05aitupsbu:294": "akṣībhyāṃ cakṣuḥ /",
  "GV05aitupsbu:295": "cakṣuṣa ādityaḥ /",
  "GV05aitupsbu:296": "karṇau nirabhidyetām /",
  "GV05aitupsbu:297": "karṇābhyāṃ śrotram /",
  "GV05aitupsbu:298": "śrotrād diśaḥ /",
  "GV05aitupsbu:299": "tvaṅ nirabhidyata /",
  "GV05aitupsbu:300": "tvaco lomāni /",
  "GV05aitupsbu:301": "lomabhya oṣadhivanaspatayaḥ /",
  "GV05aitupsbu:302": "hṛdayaṃ nirabhidyata /",
  "GV05aitupsbu:303": "hṛdayān manaḥ /",
  "GV05aitupsbu:304": "manasaś candramāḥ /",
  "GV05aitupsbu:305": "nābhir nirabhidyata /",
  "GV05aitupsbu:306": "nābhyā apānaḥ /",
  "GV05aitupsbu:307": "apānān mṛtyuḥ /",
  "GV05aitupsbu:308": "śiśnaṃ nirabhidyata /",
  "GV05aitupsbu:309": "śiśnād retaḥ /",
  "GV05aitupsbu:310": "retasa āpaḥ // AitUp_1,1.4 //",
  "GV05aitupsbu:311": "__________",
  "GV05aitupsbu:312": "AitUpBh_1,1.4",
  "GV05aitupsbu:313": "taṃ piṇḍaṃ puruṣavidhamuddiśyābhyatapat /",
  "GV05aitupsbu:314": "tadabhidhyānaṃ saṃkalpaṃ kṛtavānityarthaḥ,",
  "GV05aitupsbu:315": "“yasya jñānamayaṃ tapaḥ“(mu.u.1 /",
  "GV05aitupsbu:316": "1 /",
  "GV05aitupsbu:317": "9) ityādiśruteḥ /",
  "GV05aitupsbu:318": "tasyābhitaptasyeśvarasaṃkalpena tapasābhitaptasya piṇḍasya mukhaṃ nirabhidyata mukhākāraṃ suṣiramajāyata yathā pakṣiṇo 'ṇḍaṃ nirbhidyata evam /",
  "GV05aitupsbu:319": "tasmānnirbhinnātmukhādvākkaraṇamindriyaṃ niravartata;",
  "GV05aitupsbu:320": "tadadhiṣṭhātāgnistato vāco lokapālaḥ /",
  "GV05aitupsbu:321": "tathā nāsike nirabhidyetām /",
  "GV05aitupsbu:322": "nāsikābhyāṃ prāṇaḥ;",
  "GV05aitupsbu:323": "prāṇadvāyuḥ;",
  "GV05aitupsbu:324": "iti sarvatrādhiṣṭhānaṃ karaṇaṃ devatā ca trayaṃ krameṇa nirbhinnamiti /",
  "GV05aitupsbu:325": "akṣiṇī karṇau tvag hṛdayamantaḥkaraṇādhiṣṭhānam,",
  "GV05aitupsbu:326": "mano 'ntaḥkaraṇam :",
  "GV05aitupsbu:327": "nābhiḥ sarvaprāṇabandhanasthānam /",
  "GV05aitupsbu:328": "apānasaṃyuktatvādapāna iti pāyvindriyamucyate /",
  "GV05aitupsbu:329": "tasmāt tasyādhiṣṭhātrī devatā mṛtyuḥ /",
  "GV05aitupsbu:330": "yathānyatra,",
  "GV05aitupsbu:331": "tathā śiśnaṃ nirabhidyata prajananendriyasthānam /",
  "GV05aitupsbu:332": "indriyaṃ reto retovisargārthatvātsaha retasocyate /",
  "GV05aitupsbu:333": "retasa āpa iti //4//",
  "GV05aitupsbu:334": "iti prathamādhyāye prathamaḥ khaṇḍaḥ samāptaḥ //1//",
  "GV05aitupsbu:335": "=======================================================================",
  "GV05aitupsbu:336": "START 1,2.1",
  "GV05aitupsbu:337": "tā etā devatāḥ sṛṣṭā asmin mahaty arṇave prāpatan /",
  "GV05aitupsbu:338": "tam aśanāpipāsābhyām anvavārjat /",
  "GV05aitupsbu:339": "tā enam abruvann āyatanaṃ naḥ prajānīhi /",
  "GV05aitupsbu:340": "yasmin pratiṣṭhitā annam adāmeti // AitUp_1,2.1 //",
  "GV05aitupsbu:341": "__________",
  "GV05aitupsbu:342": "AitUpBh_1,2.1",
  "GV05aitupsbu:343_0": "tā etā agnyādayo devatā lokapālatvena saṃkalpya sṛṣṭā īśvareṇāsminsaṃsārarṇave saṃsārasamudre",
  "GV05aitupsbu:343_1": "mahatyavidyākāmakarmaprabhava duḥkhodake tīvrarogajarāmṛtyumahāgrāhe 'nādāvanante",
  "GV05aitupsbu:343_2": "'pāre nirālambe viṣayendriyajanitasukhalavakṣaṇaviśrāme pañcendriyārthatṛṇmārutavikṣobhotthitānarthaśatamahormau",
  "GV05aitupsbu:343_3": "mahārauravādyanekanirayagatahāhetyādikūjitākrośanodbhūtamahārave satyārjavadānadayāhiṃsāśamadamadhṛtyādyātmaguṇapātheyapūrṇajñānoḍupe",
  "GV05aitupsbu:343_4": "satsaṅgasarvatyāgamārge mokṣatīre etasminmahatyarṇave prāpatanpatitatavatyaḥ /",
  "GV05aitupsbu:344": "tasmādagnyādidevatāpyayalakṣaṇāpi yā gatirvyākhyātā jñānakarmasamuccayānuṣṭhānaphalabhūtā sāpi nālaṃ saṃsāraduḥkhopaśamāya,",
  "GV05aitupsbu:345": "ityayaṃ vivakṣitor'the 'tra /",
  "GV05aitupsbu:346_0": "yata evaṃ tasmādevaṃ viditvā paraṃ brahma ātmātmanaḥ sarvabhūtānāṃ ca yo vakṣyamāṇaviśeṣaṇaḥ",
  "GV05aitupsbu:346_1": "prakṛtaśca jagadutpattisthitisaṃhārahetutvena sa sarvasaṃsāraduḥkhopaśamanāya veditavyaḥ /",
  "GV05aitupsbu:347": "tasmāt“eṣa panthā etatkamaitad brahmaitat satyam“(ai.u.2 /",
  "GV05aitupsbu:348": "1 /",
  "GV05aitupsbu:349": "1) yadetatparabrahmātmajñānam“nānyaḥ panthā vidyate 'yanāya“(śve.u.3 /",
  "GV05aitupsbu:350": "8.6 /",
  "GV05aitupsbu:351": "15) iti mantravarṇāt /",
  "GV05aitupsbu:352": "taṃ sthānakaraṇadevatotpattibījabhūtaṃ puruṣaṃ prathamotpāditaṃ piṇḍamātmānamaśanāyāpipāsābhyāmanvavārjadanugamitavānsaṃyojitavānityatheḥ /",
  "GV05aitupsbu:353": "tasya kāraṇabhūtasyāśanāyādidoṣavattvāttatkāryabhūtānāmapi devatānāmaśanāyādimattvam /",
  "GV05aitupsbu:354": "tāstato 'śanāyāpipāsābhyāṃ pīḍyamānā enaṃ pitāmahaṃ sraṣṭāramabruvannuktavatyaḥ āyatanamadhiṣṭhānaṃ no 'smabhyaṃ prajānīhi vidhatsva /",
  "GV05aitupsbu:355": "yasminnāyatane pratiṣṭhitāḥ samarthāḥ satyo 'nnamadāma bhakṣayāma iti //1//",
  "GV05aitupsbu:356": "_______________________________________________________________________",
  "GV05aitupsbu:357": "START 1,2.2",
  "GV05aitupsbu:358": "evamukta īśvaraḥ -",
  "GV05aitupsbu:359": "tābhyo gām ānayat /",
  "GV05aitupsbu:360": "tā abruvan na vai no 'yam alam iti /",
  "GV05aitupsbu:361": "tābhyo 'śvam ānayat /",
  "GV05aitupsbu:362": "tā abruvan na vai no 'yam alam iti // AitUp_1,2.2 //",
  "GV05aitupsbu:363": "__________",
  "GV05aitupsbu:364": "tābhyo devatābhyo gāṃ gavākṛtiviśiṣṭaṃ piṇḍaṃ tābhya aivādbhyaḥ pūrvavatpiṇḍaṃ samuddhṛtya mūrchayitvānayaddarśitavān /",
  "GV05aitupsbu:365": "tāḥ punargavākṛtiṃ dṛṣṭavānbruvan - na vai no 'smadarthamadhiṣṭhānāyānnamattumayaṃ piṇḍo 'laṃ na vai /",
  "GV05aitupsbu:366": "alaṃ paryāptaḥ attuṃ na yogya ityarthaḥ /",
  "GV05aitupsbu:367": "gavi pratyākhyāte tābhyo 'śvamānayattā abruvanna vai no 'yamalamiti pūrvavat //2//",
  "GV05aitupsbu:368": "_______________________________________________________________________",
  "GV05aitupsbu:369": "START 1,2.3",
  "GV05aitupsbu:370": "sarvapratyākhyāne -",
  "GV05aitupsbu:371": "tābhyaḥ puruṣam ānayat /",
  "GV05aitupsbu:372": "tā abruvan sukṛtaṃ bateti /",
  "GV05aitupsbu:373": "puruṣo vāva sukṛtam /",
  "GV05aitupsbu:374": "tā abravīd yathāyatanaṃ praviśateti // AitUp_1,2.3 //",
  "GV05aitupsbu:375": "__________",
  "GV05aitupsbu:376": "AitUpBh_1,2.3",
  "GV05aitupsbu:377": "tābhyaḥ puruṣamānayatsvayonibhūtam /",
  "GV05aitupsbu:378": "tāḥ svayoniṃ puruṣaṃ dṛṣṭvā akhinnāḥ satyaḥ sukṛtaṃ śobhanaṃ kṛtamidamadhiṣṭhānaṃ batetyabruvan tasmātpuruṣo vāva puruṣa eva sukṛtaṃ sarvapuṇyakarmahetutvāt /",
  "GV05aitupsbu:379": "svayaṃ vā svenevātmanā svamāyābhiḥ kṛtatvātsukṛtamityucyate /",
  "GV05aitupsbu:380": "tā devatā īśvaro 'bravīdiṣṭamāsāmidamadhiṣṭhānamiti matvā sarve hi svayoniṣu ramante,",
  "GV05aitupsbu:381": "ato yathāyatanaṃ yasya yadvadanādikriyāyogyamāyatanaṃ tatpraviśateti //3//",
  "GV05aitupsbu:382": "_______________________________________________________________________",
  "GV05aitupsbu:383": "START 1,2.4",
  "GV05aitupsbu:384": "tathāstvityanujñāṃ pratilabhyeśvarasya nagaryāmiva balādhikṛtādayaḥ -",
  "GV05aitupsbu:385": "agnir vāg bhūtvā mukhaṃ prāviśat /",
  "GV05aitupsbu:386": "vāyuḥ prāṇo bhūtvā nāsike prāviśat /",
  "GV05aitupsbu:387": "ādityaś cakṣur bhūtvākṣiṇī prāviśat /",
  "GV05aitupsbu:388": "diśaḥ śrotraṃ bhūtvā karṇau prāviśan /",
  "GV05aitupsbu:389": "oṣadhivanaspatayo lomāni bhūtvā tvacaṃ prāviśan /",
  "GV05aitupsbu:390": "candramā mano bhūtvā hṛdayaṃ prāviśat /",
  "GV05aitupsbu:391": "mṛtyur apāno bhūtvā nābhiṃ prāviśat /",
  "GV05aitupsbu:392": "āpo reto bhūtvā śiśnaṃ prāviśan // AitUp_1,2.4 //",
  "GV05aitupsbu:393": "__________",
  "GV05aitupsbu:394": "AitUpBh_1,2.4",
  "GV05aitupsbu:395": "agnirvāgabhimānī vāgeva bhūtvā svāṃ yoniṃ mukhaṃ prāviśattathoktārthamanyat /",
  "GV05aitupsbu:396": "vāyurnāsike ādityo 'kṣiṇī diśaḥ karṇau oṣadhivanasyatayastvacaṃ candramā hṛdayaṃ mṛtyurnābhimāpaḥ śiśnaṃ prāviśan //4//",
  "GV05aitupsbu:397": "_______________________________________________________________________",
  "GV05aitupsbu:398": "START 1,2.5",
  "GV05aitupsbu:399": "evaṃ labdhādhiṣṭhānāsu devatāsu -",
  "GV05aitupsbu:400": "tam aśanāpipāse abrūtām avābhyām abhiprajānīhīti /",
  "GV05aitupsbu:401": "te abravīd etāsv eva vāṃ devatāsv ābhajāmy etāsu bhāginyau karomīti /",
  "GV05aitupsbu:402": "tasmād yasyai kasyai ca devatāyai havir gṛhyate bhāginyāv evāsyām aśanāpipāse bhavataḥ // AitUp_1,2.5 //",
  "GV05aitupsbu:403": "__________",
  "GV05aitupsbu:404": "AitUpBh_1,2.5",
  "GV05aitupsbu:405": "niradhiṣṭhāne satyau aśanāyāpipāse tamīśvaramabrūtāmuktavatyau /",
  "GV05aitupsbu:406": "āvābhyāmadhiṣṭhānamabhiprajānīhi cintaya vidhatsvetyarthaḥ /",
  "GV05aitupsbu:407": "sa īśvara evamuktaste aśanāyāpipāse abravīt /",
  "GV05aitupsbu:408": "na hi yuvayorbhāvarūpatvāccetanāvadvastvanāśrityānnārttṛtvaṃ saṃbhavati /",
  "GV05aitupsbu:409": "tasmādetāsvevāgnyādyāsu vāṃ yuvāṃ devatāsvadhyātmādhidevatāsvābhajāmi vṛttisaṃvibhāgenānugṛhṇāmi /",
  "GV05aitupsbu:410": "etāsu bhāginyai yaddevatyo yo bhāgo havirādilakṣaṇaḥ syāttasyāstenaiva,",
  "GV05aitupsbu:411": "bhāgena bhāginyau bhāgavatyau vāṃ karomīti /",
  "GV05aitupsbu:412_0": "sṛṣṭyādāvīśvara evaṃ vyadadhādyasmāttasmādidānīmapi yasyai kasyai ca devatāyai arthāya",
  "GV05aitupsbu:412_1": "havirgṛhyate carupuroḍāśādilakṣaṇaṃ bhāginyādeva bhāgavatyāvevāsyāṃ devatāyāmaśanāyapipāse bhavataḥ //5 //",
  "GV05aitupsbu:413": "iti prathamādhyāye dvitīyaḥ khaṇḍaḥ samāptaḥ //2//",
  "GV05aitupsbu:414": "=======================================================================",
  "GV05aitupsbu:415": "START 1,3.1",
  "GV05aitupsbu:416": "sa īkṣateme nu lokāś ca lokapālāś ca /",
  "GV05aitupsbu:417": "annam ebhyaḥ sṛjā iti // AitUp_1,3.1 //",
  "GV05aitupsbu:418": "__________",
  "GV05aitupsbu:419": "AitUpBh_1,3.1",
  "GV05aitupsbu:420": "evaṃ hi loke īśvarāṇāmanugrahe nigrahe ca svātantryaṃ dṛṣṭaṃ sveṣu /",
  "GV05aitupsbu:421": "tadvanmaheśvarasyāpi sarveśvaratvātsarvānprati nigrahānugrahe 'pi svātantryameva //1//",
  "GV05aitupsbu:422": "_______________________________________________________________________",
  "GV05aitupsbu:423": "START 1,3.2",
  "GV05aitupsbu:424": "so 'po 'bhyatapat /",
  "GV05aitupsbu:425": "tābhyo 'bhitaptābhyo mūrtir ajāyata /",
  "GV05aitupsbu:426": "yā vai sā mūrtir ajāyatānnaṃ vai tat // AitUp_1,3.2 //",
  "GV05aitupsbu:427": "__________",
  "GV05aitupsbu:428": "AitUpBh_1,3.2",
  "GV05aitupsbu:429": "sa īśaro 'nnaṃ sisṛkṣustā eva pūrvoktā apa uddiśyābhyatapat /",
  "GV05aitupsbu:430": "tābhyo 'bhitaptābhya upādānabhūtābhyo mūrtirghanarūpaṃ dhāraṇasamartha carācaralakṣaṇamajāyatotpannam /",
  "GV05aitupsbu:431": "annaṃ vai tanmūrtirūpaṃ yā vai sā mūrtirajāyata //2//",
  "GV05aitupsbu:432": "_______________________________________________________________________",
  "GV05aitupsbu:433": "START 1,3.3",
  "GV05aitupsbu:434": "tad enat sṛṣṭaṃ parāṅ atyajighāṃsat /",
  "GV05aitupsbu:435": "tad vācājighṛkṣat /",
  "GV05aitupsbu:436": "tan nāśaknod vācā grahītum /",
  "GV05aitupsbu:437": "sa yad dhainad vācāgrahaiṣyad abhivyāhṛtya haivānnam atrapsyat // AitUp_1,3.3 //",
  "GV05aitupsbu:438": "__________",
  "GV05aitupsbu:439": "AitUpBh_1,3.3",
  "GV05aitupsbu:440": "tadenadannaṃ lokalokapālānāmarthe 'bhimukhe sṛṣṭaṃ tadyathā mūṣakādirmārjārādigocare,",
  "GV05aitupsbu:441": "sanmama mṛtyurannāda iti matvā parāgañcatīti parāṅsadattṝnatītyājighāṃsadatigantumaicchat palāyituṃ prārabhatetyarthaḥ /",
  "GV05aitupsbu:442": "tadannābhiprāyaṃ matvā sa lokalokapālasaṃghātaḥ kāryakaraṇalakṣaṇaḥ piṇḍaḥ prathamajatvād anyāṃścānnādānapaśyaṃstadannaṃ vācā vadanavyāpāreṇājighṛkṣad grahītumaicchat /",
  "GV05aitupsbu:443": "tadannaṃ nāśaknonna samartho 'bhadvācā vadanakriyayā grahītumupādātum /",
  "GV05aitupsbu:444": "sa prathamajaḥ śarīrī yadyadi hainadvācāgrahaiṣyadgṛhītavānsyādannaṃ sarvo 'pi lokastatkāryabhūtatvādabhivyāhṛtya haivānnamatrapsyattṛpto 'bhaviṣyat,",
  "GV05aitupsbu:445": "na caitadasti,",
  "GV05aitupsbu:446": "ato nāśaknodvācā grahītumityavagacchāmaḥ pūrvajo 'pi //3//",
  "GV05aitupsbu:447": "_______________________________________________________________________",
  "GV05aitupsbu:448": "START 1,3.4-10",
  "GV05aitupsbu:449": "samānamuttaram -",
  "GV05aitupsbu:450": "tat prāṇenājighṛkṣat /",
  "GV05aitupsbu:451": "tan nāśaknot prāṇena grahītum /",
  "GV05aitupsbu:452": "sa yad dhainat prāṇenāgrahaiṣyad abhiprāṇya haivānnam atrapsyat // AitUp_1,3.4 //",
  "GV05aitupsbu:453": "tac cakṣuṣājighṛkṣat /",
  "GV05aitupsbu:454": "tan nāśaknoc cakṣuṣā grahītum /",
  "GV05aitupsbu:455": "sa yad dhainac cakṣuṣāgrahaiṣyad dṛṣṭvā haivānnam atrapsyat // AitUp_1,3.5 //",
  "GV05aitupsbu:456": "tac chrotreṇājighṛkṣat /",
  "GV05aitupsbu:457": "tan nāśaknoc chrotreṇa grahītum /",
  "GV05aitupsbu:458": "sa yad dhainac chrotreṇāgrahaiṣyac chrutvā haivānnam atrapsyat // AitUp_1,3.6 //",
  "GV05aitupsbu:459": "tat tvacājighṛkṣat /",
  "GV05aitupsbu:460": "tan nāśaknot tvacā grahītum /",
  "GV05aitupsbu:461": "sa yad dhainat tvacāgrahaiṣyat spṛṣṭvā haivānnam atrapsyat // AitUp_1,3.7 //",
  "GV05aitupsbu:462": "tan manasājighṛkṣat /",
  "GV05aitupsbu:463": "tan nāśaknon manasā grahītum /",
  "GV05aitupsbu:464": "sa yad dhainan manasāgrahaiṣyad dhyātvā haivānnam atrapsyat // AitUp_1,3.8 //",
  "GV05aitupsbu:465": "tac chiśnenājighṛkṣat /",
  "GV05aitupsbu:466": "tan nāśaknoc chiśnena grahītum /",
  "GV05aitupsbu:467": "sa yad dhainac chiśnenāgrahaiṣyad visṛjya haivānnam atrapsyat // AitUp_1,3.9 //",
  "GV05aitupsbu:468": "tad apānenājighṛkṣat /",
  "GV05aitupsbu:469": "tad āvayat /",
  "GV05aitupsbu:470": "saiṣo 'nnasya graho yad vāyuḥ /",
  "GV05aitupsbu:471": "annāyur vā eṣa yad vāyuḥ // AitUp_1,3.10 //",
  "GV05aitupsbu:472": "__________",
  "GV05aitupsbu:473": "AitUpBh_1,3.4-10",
  "GV05aitupsbu:474": "tatprāṇena taccakṣuṣā tacchrotreṇa tattvacā tanmanasā tacchiśnena tena tena karaṇavyāpāreṇānnaṃ grahītumaśaknuvanpaścādapānena vāyunā mukhacchidreṇa tadannamajighṛkṣat /",
  "GV05aitupsbu:475": "tadāvayāttadannamevaṃ jagrāha āśitavān /",
  "GV05aitupsbu:476": "tena sa eṣo 'pānavāyurannasya graho 'nnagrāhaka ityetat /",
  "GV05aitupsbu:477": "yadvāyuryo vāyurannāyuḥ annabandhano 'nnajīvano vai prasiddhaḥ sa eṣa yo vāyuḥ //4-10 //",
  "GV05aitupsbu:478": "_______________________________________________________________________",
  "GV05aitupsbu:479": "START 1,3.11",
  "GV05aitupsbu:480": "sa īkṣata kathaṃ nv idaṃ mad ṛte syād iti /",
  "GV05aitupsbu:481": "sa īkṣata katareṇa prapadyā iti /",
  "GV05aitupsbu:482_0": "sa īkṣata yadi vācābhivyāhṛtaṃ yadi prāṇenābhiprāṇitaṃ yadi cakṣuṣā dṛṣṭaṃ yadi śrotreṇa",
  "GV05aitupsbu:482_1": "śrutaṃ yadi tvacā spṛṣṭaṃ yadi manasā dhyātaṃ yady apānenābhyapānitaṃ yadi śiśnena",
  "GV05aitupsbu:482_2": "visṛṣṭam atha ko 'ham iti // AitUp_1,3.11 //",
  "GV05aitupsbu:483": "__________",
  "GV05aitupsbu:484": "AitUpBh_1,3.11",
  "GV05aitupsbu:485": "sa evaṃ lokalokapālasaṃghātasthitimannanimittaṃ kṛtvā purapauratatpālayita sthitisamāṃ svāmīva īkṣata - kathaṃ nu kena prakāreṇeti vitarkayannidaṃ madṛte māmantareṇa purasvāminam,",
  "GV05aitupsbu:486": "yadidaṃ kāryakaraṇasaṃghātakāya vakṣyamāṇaṃ kathaṃ nu khalu māmantareṇa syātparārthaṃ sat /",
  "GV05aitupsbu:487": "yadi vācābhivyāhṛtamityādi kevalameva vāgvyavaharaṇādi tannirarthakaṃ na kathañcana bhavedbalistutyādivat,",
  "GV05aitupsbu:488": "pauravandyādibhiḥ prayujyamānaṃ svāmyarthaṃ sattatsvāminamantareṇāsatyeva svāmini tadvat /",
  "GV05aitupsbu:489": "tasmānmayā pareṇa svāminādhiṣṭhātrā kṛtākṛtaphalasākṣibhūtena bhoktā bhavitavyaṃ purasyeva rājñā /",
  "GV05aitupsbu:490": "yadi nāmaitatsaṃhatakāryasya parārthatvaṃ parārthinaṃ māṃ cetanamantareṇa bhavetpurapaurakāryamiva tatsvāminam,",
  "GV05aitupsbu:491": "atha ko 'haṃ kiṃsvarūpaḥ kasya vā svāmī?",
  "GV05aitupsbu:492_0": "yadyahaṃ kāryakaraṇasaṃghātamanupraviśya vāgādyabhivyāhṛtādiphalaṃ nopalabheya rājeva",
  "GV05aitupsbu:492_1": "puramāviśyādhikṛtapuruṣakṛtākṛtāvekṣaṇam na kaścinmāmayaṃ sannevaṃrūpaścetyadhigacchedvicārayet /",
  "GV05aitupsbu:493": "viparyaye tu yo 'yaṃ vāgādyabhivyāhṛtādīdamiti veda,",
  "GV05aitupsbu:494": "sa sanvedanarūpaścetyadhigantavyo 'haṃ syām,",
  "GV05aitupsbu:495": "yadarthamidaṃ saṃhatānāṃ vāgādīnāmabhivyāhṛtādi,",
  "GV05aitupsbu:496": "yathā stambhakuḍyādīnāṃ prāsādādisaṃhatānāṃ svāvayavairasaṃhataparārthatvaṃ tadvaditi /",
  "GV05aitupsbu:497": "evamīkṣitvātaḥ katareṇa prapadyā iti /",
  "GV05aitupsbu:498": "prapadaṃ ca mūrdhā cāsya saṃghātasya praveśamārgau /",
  "GV05aitupsbu:499": "anayoḥ katareṇa mārgeṇedaṃ kāryakaraṇasaṃghātalakṣaṇaṃ puraṃ prapadyai prapadyeyeti //11//",
  "GV05aitupsbu:500": "_______________________________________________________________________",
  "GV05aitupsbu:501": "START 1,3.12",
  "GV05aitupsbu:502": "evamīkṣitvā na tāvanmadbhṛtyasya prāṇasya mama sarvārthādhikṛtasya praveśamārgeṇa prapadābhyāmadhaḥ prapadye /",
  "GV05aitupsbu:503": "kiṃ tarhi pāriśeṣyādasya mūrdhānaṃ vidārya prapadyeyamiti loka ivekṣitakārī -",
  "GV05aitupsbu:504": "sa etam eva sīmānaṃ vidāryaitayā dvārā prāpadyata /",
  "GV05aitupsbu:505": "saiṣā vidṛtir nāma dvāḥ /",
  "GV05aitupsbu:506": "tad etan nāndanam /",
  "GV05aitupsbu:507": "tasya traya āvasathās trayaḥ svapnā ayam āvasatho 'yam āvasatho 'yam āvasatha iti // AitUp_1,3.12 //",
  "GV05aitupsbu:508": "__________",
  "GV05aitupsbu:509": "AitUpBh_1,3.12",
  "GV05aitupsbu:510": "sa iṣṭeśvara etameva mūrdhasīmānaṃ keśavibhāgāvasānaṃ vidārya cchidrīkṛtvaitayā dvārā mārgeṇemaṃ lokaṃ kāryakaraṇasaṃghātaṃ prāpadyata praviveśa /",
  "GV05aitupsbu:511": "seyaṃ hi prasiddhā dvāḥ mūrdhni tailādidhāraṇakāle antastadrasādisaṃvedanāt /",
  "GV05aitupsbu:512": "saiṣā vidṛtirvidāritatvādvidṛtirnāma prasiddhā dvāḥ /",
  "GV05aitupsbu:513": "itarāṇi tu śrotrādidvārāṇi bhṛtyādisthānīyasādhāraṇamārgatvānna samṛddhīni nānandahetūni /",
  "GV05aitupsbu:514": "idaṃ tu dvāraṃ parameśvarasyaiva kevalasyeti tadetannāndanaṃ nandanameva /",
  "GV05aitupsbu:515": "nāndanamiti daidhyaṃ chāndasam nandatyanena dvāreṇa gatvā parasminbrahmaṇīti /",
  "GV05aitupsbu:516": "tasyaivaṃ sṛṣṭvā praviṣṭasya jīvenātmanā rājña iva puraṃ traya āvasathāḥ /",
  "GV05aitupsbu:517": "jāgaritakāsa indriyasthānaṃ dakṣiṇaṃ cakṣuḥ svapnakāle 'ntarmanaḥ,",
  "GV05aitupsbu:518": "suṣuptikāle hṛdayākāśa ityetat /",
  "GV05aitupsbu:519": "vakṣyamāṇā vā traya āvasthāḥ pitṛśarīraṃ mātṛgarbhāśayaḥ svaṃ ca śarīramiti /",
  "GV05aitupsbu:520": "trayaḥ svapnā jāgratsvapnasuṣuptyākhyāḥ /",
  "GV05aitupsbu:521": "nanu jāgaritaṃ prabodharūpatvānna svapnaḥ,",
  "GV05aitupsbu:522": "naivam, svapna eva /",
  "GV05aitupsbu:523": "katham? paramārthasvātmaprabodhābhāvātsvapnavadasadvastudarśanācca /",
  "GV05aitupsbu:524": "ayamevāvasathaścakṣurdakṣiṇaṃ prathamaḥ,",
  "GV05aitupsbu:525": "mano 'ntaraṃ dvitīyaḥ,",
  "GV05aitupsbu:526": "hṛdayākāśastṛtīyaḥ /",
  "GV05aitupsbu:527": "ayamāvasatha ityuktānukīrtanameva /",
  "GV05aitupsbu:528_0": "teṣu hyayamāvasatheṣu paryāyeṇātmabhāvena vartamāno 'vidyayā dīrghakālaṃ gāḍhaprasuptaḥ",
  "GV05aitupsbu:528_1": "svābhāvikyā na prabudhyate 'nekaśatasahasrānarthasaṃnipātajaduḥkhamudgarābhighātānubhavairapi //12 //",
  "GV05aitupsbu:529": "_______________________________________________________________________",
  "GV05aitupsbu:530": "START 1,3.13",
  "GV05aitupsbu:531": "sa jāto bhūtāny abhivyaikhyat kim ihānyaṃ vāvadiṣad iti /",
  "GV05aitupsbu:532": "sa etam eva puruṣaṃ brahma tatamam apaśyad idam adarśam itī 3 // AitUp_1,3.13 //",
  "GV05aitupsbu:533": "__________",
  "GV05aitupsbu:534": "AitUpBh_1,3.13",
  "GV05aitupsbu:535": "sa jātaḥ śarīre praviṣṭo jīvātmanā bhūtānyabhivyaikhyadvyākarot /",
  "GV05aitupsbu:536_0": "sa kadācitparamakāruṇikenācāryeṇātmajñānaprabodhakṛcchabdikāyāṃ vedāntamahāvākyabheryāṃ",
  "GV05aitupsbu:536_1": "tatkarṇamūle tāḍyamānāyāmetameva sṛṣṭyādikartṛtvena prakṛtaṃ puruṣaṃ puri śayānamātmānaṃ",
  "GV05aitupsbu:536_2": "brahma bṛhattatamaṃ takāreṇaikena luptena tatatamaṃ vyāptatamaṃ paripūrṇamākāśavatpratyabudhyatāpaśyat /",
  "GV05aitupsbu:537": "katham? idaṃ brahma mamātmanaḥ /",
  "GV05aitupsbu:538": "svarūpamadarśaṃ dṛṣṭavānasmi,",
  "GV05aitupsbu:539": "aho iti,",
  "GV05aitupsbu:540": "ṝ.1.3.12vicāraṇārthā plutiḥ pūrvam //13//",
  "GV05aitupsbu:541": "_______________________________________________________________________",
  "GV05aitupsbu:542": "START 1,3.14",
  "GV05aitupsbu:543": "yasmādidamityeva yatsākṣādaparokṣādbrahma sarvāntaramapaśyat parokṣeṇa -",
  "GV05aitupsbu:544": "tasmād idandro nāma /",
  "GV05aitupsbu:545": "idandro ha vai nāma /",
  "GV05aitupsbu:546": "tam idandraṃ santam indra ity ācakṣate parokṣeṇa /",
  "GV05aitupsbu:547": "parokṣapriyā iva hi devāḥ parokṣapriyā iva hi devāḥ // AitUp_1,3.14 //",
  "GV05aitupsbu:548": "__________",
  "GV05aitupsbu:549": "AitUpBh_1,3.14",
  "GV05aitupsbu:550": "tasmādidaṃ paśyatītīdandro nāma paramātmā /",
  "GV05aitupsbu:551": "idandro ha vai nāma prasiddho loka īśvaraḥ /",
  "GV05aitupsbu:552": "tamevamidandraṃ santamindra iti parokṣeṇa parokṣābhidhānenācakṣate brahmavidaḥ saṃvyavahārārtham -",
  "GV05aitupsbu:553": "pūjyatamatvātpratyakṣanāmagrahaṇabhayāt /",
  "GV05aitupsbu:554": "tathā hi parokṣāpriyāḥ parokṣanāmagrahaṇapriyā iva eva hi yasmāddevāḥ,",
  "GV05aitupsbu:555": "kimuta sarvadevānāmapi devo maheśvaraḥ /",
  "GV05aitupsbu:556": "dvivacanaṃ prakṛtādhyāyaparisamāptyartham //14//",
  "GV05aitupsbu:557": "iti prathamādhyāye tṛtīyaḥ khaṇḍaḥ samāptaḥ //3//",
  "GV05aitupsbu:558": "_____________________________________________________________",
  "GV05aitupsbu:559": "dvitīya adhyāya",
  "GV05aitupsbu:560": "prathama khaṇḍa",
  "GV05aitupsbu:561_0": "asmiṃścaturthe 'dhyāya eṣa vākyārthaḥ - jagadutpattisthitipralayakṛdasaṃsārī sarvajñaḥ",
  "GV05aitupsbu:561_1": "sarvaśaktiḥ sarvavitsarvamidaṃ jagatsvato 'nyadvastvantaramanupādāyaiva ākāśādikrameṇa",
  "GV05aitupsbu:561_2": "sṛṣṭvā svātmaprabodhanārthaṃ sarvāṇi ca prāṇādimaccharīrāṇi svayaṃ praviveśa /",
  "GV05aitupsbu:562": "praviśya ca svamātmānaṃ yathāmṛtamidaṃ brahmāsmīti sākṣātpratyabudhyata /",
  "GV05aitupsbu:563": "tasmātsa eva sarvaśarīreṣveka evātmā nānya iti /",
  "GV05aitupsbu:564": "anyo 'pi“sama ātmā brahmāsmītyevaṃ vidyāt“iti /",
  "GV05aitupsbu:565": "“ātmā vā idameka evāgra āsīt“(1 /",
  "GV05aitupsbu:566": "1 /",
  "GV05aitupsbu:567": "1) iti“brahma tatamam“(1 / 3 / 13) iti coktam /",
  "GV05aitupsbu:568": "anyatra ca /",
  "GV05aitupsbu:569": "sarvagatasya sarvātmano bālāgramātramapyapraviṣṭaṃ nāstīti kathaṃ sīmānaṃ vidārya prāpadyata pipīlikeva suṣiram /",
  "GV05aitupsbu:570": "nanvatyalpamidaṃ codyaṃ bahu cātra codayitavyam /",
  "GV05aitupsbu:571": "akaraṇaḥ sannīkṣata /",
  "GV05aitupsbu:572": "anupādāya kiñcillokānasṛjata /",
  "GV05aitupsbu:573": "adbhyaḥ puruṣaṃ samuddhṛtyāmūrchayat /",
  "GV05aitupsbu:574_0": "tasmābhidhyānānmukhādi nirbhinnaṃ mukhādibhyaścāgnyādayo lokapālāsteṣāṃ cāśanāyāpipāsādisaṃyojanaṃ",
  "GV05aitupsbu:574_1": "tadāyatanaprārthanaṃ tadarthaṃ gavādipradarśanaṃ teṣāṃ yathāyatanapraveśanaṃ sṛṣṭasyānnasya",
  "GV05aitupsbu:574_2": "palāyanaṃ vāgādibhistajjighṛkṣāḥ,",
  "GV05aitupsbu:575": "etatsarvaṃ sīmāvidāraṇapraveśasamameva /",
  "GV05aitupsbu:576": "astu tarhi sarvamevedamanupapannam /",
  "GV05aitupsbu:577": "na, atrātmāvabodhamātrasya vivakṣitatvātsarvo 'yamarthavāda ityadoṣaḥ /",
  "GV05aitupsbu:578": "māyāvivadvā mahāmāyāvī devaḥ sarvajñaḥ sarvaśaktiḥ sarvametaccakāra /",
  "GV05aitupsbu:579": "sukhāvabodhanapratipattyarthaṃ lokavadākhyāyikādiprapañca iti yuktataraḥ pakṣaḥ /",
  "GV05aitupsbu:580": "na hi sṛṣṭyākhyāyikādiparijñānātkiñcitphalamiṣyate /",
  "GV05aitupsbu:581": "aikātmyasvarūpaparijñānāttu amṛtatvaṃ phalaṃ sarvopaniṣatprasiddham /",
  "GV05aitupsbu:582": "smṛtiṣu ca gītādyāsu“samaṃsarveṣu bhūteṣu tiṣṭhantaṃ parameśvaram“(gītā 13 / 27) ityādinā /",
  "GV05aitupsbu:583": "nanu traya ātmānaḥ /",
  "GV05aitupsbu:584": "bhoktā kartā saṃsārī jīva ekaḥ sarvalokaśāstraprasiddhaḥ /",
  "GV05aitupsbu:585_0": "anekaprāṇikarmaphalopabhogayogyānekādhiṣṭhānavallokadehanirmāṇena liṅgena yathāśāstrapradarśitena",
  "GV05aitupsbu:585_1": "puraprāsādādinirmāṇaliṅgena tadviṣayakauśalajñānavāṃstatkartā takṣādiriveśvaraḥ sarvajño",
  "GV05aitupsbu:585_2": "jagataḥ kartā dvitīyaścetana ātmā avagamyate /",
  "GV05aitupsbu:586": "“yato vāco nivartante“(tai.u.2 /",
  "GV05aitupsbu:587": "4 /",
  "GV05aitupsbu:588": "1) “neti neti“(bṛ.u.3 /",
  "GV05aitupsbu:589": "9 /",
  "GV05aitupsbu:590": "23) ityādiśāstraprasiddha aupaniṣadaḥ puruṣastṛtīyaḥ evamete traya ātmānānyonyavilakṣaṇāḥ tatra kathameka eva ātmā advitīyaḥ asaṃsārīti jñātuṃ śakyate?",
  "GV05aitupsbu:591": "tatra jīva eva tāvatkathaṃ jñāyate?",
  "GV05aitupsbu:592": "nanvevaṃ jñāyate śrotā mantā draṣṭā ādeṣṭā āghoṣṭā vijñātā prajñāteti /",
  "GV05aitupsbu:593": "nanu vipratiṣiddhaṃ jñāyate yaḥ śravaṇādikartṛtvenāmato mantāvijñāto vijñāteti ca /",
  "GV05aitupsbu:594": "tathā“na matermantāraṃ manvīthā na vijñātevijñātāraṃ vijānīyāḥ“(bṛ.u.3 / 4 / 2) ityādi ca /",
  "GV05aitupsbu:595": "satyaṃ vipratiṣiddham,",
  "GV05aitupsbu:596": "yadi pratyakṣeṇa jñāyeta sukhādivat /",
  "GV05aitupsbu:597": "pratyakṣajñānaṃ ca nivāryate“na matermantāraṃ manvīthāḥ“(bṛ.u.3 / 3 / 2) ityādinā /",
  "GV05aitupsbu:598": "jñāyate tu śravaṇādiliṅgena,",
  "GV05aitupsbu:599": "tatra kuto vipratiṣedhaḥ /",
  "GV05aitupsbu:600": "nanu śravaṇādiliṅgenāpi kathaṃ jñāyate?",
  "GV05aitupsbu:601": "yāvatā yadā śṛṇotyātmā śrotavyaṃ śabdaṃ tadā tasya śravaṇakriyayaiva vartamānatvānmananavijñānakriye na saṃbhavataḥ ātmani paratra vā /",
  "GV05aitupsbu:602": "tathānyatrāpi mananādikriyāsu /",
  "GV05aitupsbu:603": "śravaṇādikriyāśca svaviṣayeṣveva /",
  "GV05aitupsbu:604": "na hi mantavyādanyatra manturmananakriyā saṃbhavati /",
  "GV05aitupsbu:605": "nanu manasā sarvameva mantavyam /",
  "GV05aitupsbu:606": "satyamevaṃ tathāpi sarvamapi mantavyaṃ mantāramantareṇa na mantuṃ śakyam /",
  "GV05aitupsbu:607": "yadyevaṃ kiṃ syāt?",
  "GV05aitupsbu:608": "idamatra syāt,",
  "GV05aitupsbu:609": "sarvasya yo 'yaṃ mantā sa mantaiveti na sa mantavyaḥ syāt /",
  "GV05aitupsbu:610": "na ca dvitīyo manturmantāsti /",
  "GV05aitupsbu:611": "yadā sa ātmanaiva mantavyastadā yena ca mantavyaḥ ātmā ātmanā yaśca mantavya ātmā tau dvau prasajyeyātām /",
  "GV05aitupsbu:612": "eka evātmā dvidhā mantṛmantavyatvena dviśakalībhavedvaṃśādivat ubhayathāpyanupapattireva /",
  "GV05aitupsbu:613": "yathā pradīpayoḥ prakāśyaprakāśakatvānupapattiḥ samatvāttadvat /",
  "GV05aitupsbu:614": "na ca manturmantavye mananavyāpāraśūnyaḥ kālo 'styātmamananāya /",
  "GV05aitupsbu:615": "yadāpi liṅgenātmānaṃ manute mantāḥ,",
  "GV05aitupsbu:616": "tadāpi pūrvavadeva liṅgena mantavya ātmā yaśca tasya mantā tau dvau prasajyeyātām /",
  "GV05aitupsbu:617": "eka eva vā dvidheti pūrvoktadoṣaḥ /",
  "GV05aitupsbu:618": "na pratyakṣeṇa nāpyanumānena jñāyate cet kathamucyate“sa ma ātmeti vidyāt“(kauṣī.3 /",
  "GV05aitupsbu:619": "9) iti? kathaṃ vā śrotā mantetyādi?",
  "GV05aitupsbu:620": "nanu śrotṛtvādidharmavānātmā aśrotṛtvādi ca prasiddhamātmanaḥ /",
  "GV05aitupsbu:621": "kimatra viṣamaṃ paśyasi?",
  "GV05aitupsbu:622": "yadyapi tava na viṣamaṃ tathāpi mama tu viṣamaṃ pratibhāti /",
  "GV05aitupsbu:623": "katham? yadāsau śrotā tadā na mantā yadā mantā tadā na śrotā /",
  "GV05aitupsbu:624": "tatraivaṃ sati pakṣe śrotā mantā pakṣe na śrotā nāpi mantā /",
  "GV05aitupsbu:625": "tathānyatrāpi ca /",
  "GV05aitupsbu:626": "yadaivaṃ tadā śrotṛtvādidharmavānātmā aśrotṛtvādidharmavānveti saṃśayasthāne kathaṃ tava na vaiṣamyam /",
  "GV05aitupsbu:627": "yadā devadatto gacchati tadā na sthātā gantaiva /",
  "GV05aitupsbu:628": "yadā tiṣṭhati tadā na gantā sthātaiva /",
  "GV05aitupsbu:629": "tadā asya pakṣa eva gantṛtvaṃ sthātṛtvaṃ ca /",
  "GV05aitupsbu:630": "na nityaṃ gantṛtvaṃ sthātṛtvaṃ vā /",
  "GV05aitupsbu:631": "tadvat /",
  "GV05aitupsbu:632": "tathaivātra kāṇādādayaḥ paśyanti /",
  "GV05aitupsbu:633": "pakṣaprāptenaiva śrotṛtvādinā ātmocyate śrotā mantetyādivacanāt /",
  "GV05aitupsbu:634": "saṃyogajatvamayaugapadyaṃ ca jñānasya hyācakṣate /",
  "GV05aitupsbu:635": "darśayanti cānyatramanā /",
  "GV05aitupsbu:636": "abhūvaṃ nādarśamityādi yugapajjñānānupattirmanaso liṅgamiti ca nyāyyam /",
  "GV05aitupsbu:637": "bhavatvevam kiṃ tava naṣṭaṃ yadyevaṃ syāt?",
  "GV05aitupsbu:638": "astvevaṃ taveṣṭaṃ cet /",
  "GV05aitupsbu:639": "śrutyarthastu na saṃbhavati /",
  "GV05aitupsbu:640": "kiṃ na śrotā mantetyādiśrutyathaḥ",
  "GV05aitupsbu:641": "na, na śrotā na mantetyādivacanāt /",
  "GV05aitupsbu:642": "nanu pākṣikatvena pratyuktaṃ tvayā /",
  "GV05aitupsbu:643": "na, nityameva śrotṛtvādyabhyupagamāt /",
  "GV05aitupsbu:644": "“na hi śrotuḥ śruterviparilopo vidyate“(bṛ.u.4 /",
  "GV05aitupsbu:645": "3 /",
  "GV05aitupsbu:646": "27) ityādiśruteḥ /",
  "GV05aitupsbu:647": "evaṃ tarhi nityameva śrotṛtvādyabhyupagame pratyakṣaviruddhā yugapajjñānotpattirajñānābhāvāvaścātmanaḥ kalpitaḥ syāt /",
  "GV05aitupsbu:648": "taccāniṣṭamiti /",
  "GV05aitupsbu:649": "nobhayadoṣopapattiḥ /",
  "GV05aitupsbu:650": "ātmanaḥ śrutyādiśrotṛtvādidharmavattvaśruteḥ /",
  "GV05aitupsbu:651": "anityānāṃ mūrtānāṃ ca cakṣurādīnāṃ dṛṣṭyādyanityameva saṃyogaviyogadharmiṇām,",
  "GV05aitupsbu:652": "yathāgnerjvalanaṃ tṛṇādisaṃyogajatvāttadvat /",
  "GV05aitupsbu:653": "na tu nityasyāmūrtasyāsaṃyogaviyogadharmiṇaḥ saṃyogajadṛṣṭyādyanityadharmavattvaṃ saṃbhavati /",
  "GV05aitupsbu:654": "tathā ca śrutiḥ“na hi draṣṭurdṛṣṭerviparilopo vidyate“(bṛ.u.4 / 3 / 23) ityādyā /",
  "GV05aitupsbu:655": "evaṃ tarhi dve dṛṣṭī cakṣuṣo 'nityādṛṣṭirnityā cātmanaḥ /",
  "GV05aitupsbu:656": "tathā ca dve śrutī śrotrasyānityā nityā cātmasvarūpasya /",
  "GV05aitupsbu:657": "tathā dve matī vijñātī bāhyābāhye evaṃ hyeva /",
  "GV05aitupsbu:658": "tathā ceyaṃ śrutirupapannā bhavati“dṛṣṭerdraṣṭā śruteḥ śrotā“ityādyā /",
  "GV05aitupsbu:659": "loko 'pi prasiddhaṃ cakṣuṣastimirāgamāpāyayornaṣṭā dṛṣṭirjātā dṛṣṭiriti cakṣurdṛṣṭeranityatvam tathā ca śrutimatyādīnāmātmadṛṣṭyādīnāṃ ca nityatvaṃ prasiddhameva loke /",
  "GV05aitupsbu:660": "vadati hi uddhṛtacakṣuḥ svapne 'dyamayā bhrātā dṛṣṭa iti /",
  "GV05aitupsbu:661": "tathāvagatabādhiryaḥ svapneśruto mantro 'dyetyādi /",
  "GV05aitupsbu:662": "yadi cakṣuḥsaṃyogajaivātmano nityā dṛṣṭistannāśo naśyet /",
  "GV05aitupsbu:663": "tadoddhṛtacakṣuḥ svapne nīlapītādi na paśyet /",
  "GV05aitupsbu:664": "“na hi draṣṭurdṛṣṭeḥ“(bṛ.u.4 /",
  "GV05aitupsbu:665": "3 /",
  "GV05aitupsbu:666": "23) ityādyā ca śrutiranupapannā syāt /",
  "GV05aitupsbu:667": "“taccakṣuḥ puruṣo yena svapne paśyati“ityādyā ca śrutiḥ /",
  "GV05aitupsbu:668": "nityā ātmano dṛṣṭirbāhyānityadṛṣṭergrāhikā /",
  "GV05aitupsbu:669": "bāhyadṛṣṭeścopajanāpāyādyānityadharmavattvāttadgrāhikāyā ātmadṛṣṭestadvadavabhāsatvamanityatvādi bhrāntinimittaṃ lokasyeti yuktam /",
  "GV05aitupsbu:670": "yathā bhramaṇādidharmavadalātādivastuviṣayadṛṣṭirapi bhramatīva tadvat /",
  "GV05aitupsbu:671": "tathā ca śrutiḥ“dhyāyatīva lelāyatīva“(bṛ.u.4 / 3 / 7) iti /",
  "GV05aitupsbu:672": "tasmādātmadṛṣṭernityatvānna yaugapadyamayaugapadyaṃ vāsti /",
  "GV05aitupsbu:673": "bāhyānityadṛṣṭyupādhivaśāttu lokasya tārkikāṇāṃ cāgamasaṃpradāyavarjitatvād anityā ātmano dṛṣṭiriti bhrāntirupapannaiva /",
  "GV05aitupsbu:674": "jīveśvaraparamātmabhedakalpanā caitannimittaiva /",
  "GV05aitupsbu:675": "tathā ca asti nāstītyādyāśca yāvanto vāṅmanasayorbhedā yatraikaṃ bhavanti,",
  "GV05aitupsbu:676": "tadviṣayāyā nityāyā dṛṣṭernirviśeṣāyāḥ asti nāsti,",
  "GV05aitupsbu:677": "ekaṃ nānā,",
  "GV05aitupsbu:678": "guṇavadaguṇam,",
  "GV05aitupsbu:679": "jānāti na jānāti,",
  "GV05aitupsbu:680": "kriyāvadakriyam phalavadaphalam,",
  "GV05aitupsbu:681": "sabījaṃ nirbījam,",
  "GV05aitupsbu:682": "sukhaṃ duḥkham,",
  "GV05aitupsbu:683": "madhyamamadhyam,",
  "GV05aitupsbu:684": "śūnyamaśūnyam,",
  "GV05aitupsbu:685": "paro 'hamanya iti vā saravavākpratyayāgocare svarūpe yo vikalpayitumicchati,",
  "GV05aitupsbu:686": "sa nūnaṃ khamati carmavadveṣṭayitumicchati,",
  "GV05aitupsbu:687": "sopānamiva ca padbhyāmāroḍhum jale khe ca mīnānāṃ vayasāṃ ca padaṃ didṛkṣate /",
  "GV05aitupsbu:688": "“neti neti“(bṛ.u.3 /",
  "GV05aitupsbu:689": "9 /",
  "GV05aitupsbu:690": "23) “yato vāco nivartante“(tai.u.2 /",
  "GV05aitupsbu:691": "4 /",
  "GV05aitupsbu:692": "1) ityādiśrutibhyaḥ /",
  "GV05aitupsbu:693": "“ko addhā veda“(ṛ.saṃ.1 /",
  "GV05aitupsbu:694": "3 /",
  "GV05aitupsbu:695": "6) ityādimantravarṇāt /",
  "GV05aitupsbu:696": "kathaṃ tarhi tasya sa ma ātmeti vedanam /",
  "GV05aitupsbu:697": "brūhi kena prakāreṇa tamahaṃ sa ma ātmeti vidyām /",
  "GV05aitupsbu:698": "atrākhyāyikāmācakṣate - kaścitkila manuṣyo mugdhaḥ kaiściduktaḥ kasmiṃścidaparādhe sati dhiktvāṃ nāsi manuṣya iti /",
  "GV05aitupsbu:699": "sa mugdhatayā ātmano manuṣyatvaṃ pratyāyayituṃ kañcidupetyāha bravītu bhavānko 'hamasmīti /",
  "GV05aitupsbu:700": "sa tasya mugdhatāṃ jñātvāha /",
  "GV05aitupsbu:701": "krameṇa bodhayiṣyāmīti /",
  "GV05aitupsbu:702": "sthāvarādyātmabhāvamapohya na tvamamanuṣya ityuktvopararāma /",
  "GV05aitupsbu:703": "sa taṃ mugdhaḥ pratyāha bhavānmāṃ bodhayituṃ pravṛttastūṣṇīṃ babhūva /",
  "GV05aitupsbu:704": "kiṃ na bodhayatīti?",
  "GV05aitupsbu:705": "tādṛgeva tadbhavito vacanam /",
  "GV05aitupsbu:706": "nāsyamanuṣya ityukte 'pi manuṣyatvamātmano na pratipadyate yaḥ sa kathaṃ manuṣyo 'sītyukto 'pi manuṣyatvamātmanaḥ pratipadyeta tasmādyathāśāstropadeśa evātmāvabodhavidhirnānyaḥ /",
  "GV05aitupsbu:707": "na hyagnerdāhyaṃ tṛṇādyanyena kenaciddgdhuṃ śakyam /",
  "GV05aitupsbu:708": "ata eva śāstramātmasvarūpaṃ bodhayituṃ pravṛttaṃ sadamanuṣyatvapratiṣedheneva“neti neti“",
  "GV05aitupsbu:709": "(bṛ.u.3 / 9 / 23) ityuktvopararāma /",
  "GV05aitupsbu:710": "tathā“ananta ramabāhyam“(bṛ.u.2 /",
  "GV05aitupsbu:711": "5 /",
  "GV05aitupsbu:712": "19, 3 /",
  "GV05aitupsbu:713": "8 /",
  "GV05aitupsbu:714": "8) “ayamātmā brahma sarvānubhūḥ“(bṛ.u.2 /",
  "GV05aitupsbu:715": "5 -19) ityanuśāsanam /",
  "GV05aitupsbu:716": "“tattvamasi“(chā.u.3 /",
  "GV05aitupsbu:717": "8 /",
  "GV05aitupsbu:718": "16) “yatra tvasya sarvamātmaivābhūttatkena kaṃ paśyet“(bṛ.u.2 /",
  "GV05aitupsbu:719": "4 /",
  "GV05aitupsbu:720": "14, 4 /",
  "GV05aitupsbu:721": "5 /",
  "GV05aitupsbu:722": "15) ityevamādyapi ca /",
  "GV05aitupsbu:723_0": "yāvadayamevaṃ yathoktamimamātmānaṃ na vetti tāvadayaṃ bāhyānityadṛṣṭilakṣaṇamupādhimātmatvenopetya",
  "GV05aitupsbu:723_1": "avidyayā upādhidharmānātmano manyamāno brahmādistambaparyanteṣu devatiryaṅnarasthāneṣu",
  "GV05aitupsbu:723_2": "punaḥ punarāvartamāno 'vidyākāmakarmavaśātsaṃsarati /",
  "GV05aitupsbu:724": "sa evaṃ punarevameva nadīsrotovajjanmamaraṇaprabandhāvicchedena vartamānaḥ kābhiravasthābhirvartata ityetamarthaṃ darśayantyāha śrutirvairāgyahetoḥ -",
  "GV05aitupsbu:725": "=======================================================================",
  "GV05aitupsbu:726": "START 2.1",
  "GV05aitupsbu:727": "puruṣe ha vā ayam ādito garbho bhavati yad etad retaḥ /",
  "GV05aitupsbu:728": "tad etat sarvebhyo 'ṅgebhyas tejaḥ sambhūtam ātmany evātmānaṃ bibharti /",
  "GV05aitupsbu:729": "tad yadā striyāṃ siñcaty athainaj janayati /",
  "GV05aitupsbu:730": "tad asya prathamaṃ janma // AitUp_2.1 //",
  "GV05aitupsbu:731": "__________",
  "GV05aitupsbu:732": "AitUpBh_2.1",
  "GV05aitupsbu:733": "ayamevāvidyākāmakarmābhimānavān yajñādikarma kṛtvāsmāllokād dhūmādikrameṇa annabhūtaḥ puruṣāgnau hutaḥ /",
  "GV05aitupsbu:734": "tasminpuruṣe ha vā ayaṃ saṃsārī rasādikrameṇa āditaḥ prathamato retorūpeṇa garbho bhavatītyetadāha yadetatpuruṣe retastena rūpeṇeti /",
  "GV05aitupsbu:735": "taccaitadreto 'nnamayasya piṇḍasya sarvebhyo 'ṅgebhyo 'vayavebhyo rasādilakṣaṇebhyastejaḥ sārarūpaṃ śarīrasya saṃbhūtaṃ pariniṣpannaṃ tatpuruṣasyātmabhūtatvādātmā /",
  "GV05aitupsbu:736": "tamātmānaṃ retorūpeṇa garbhībhūtamātmanyeva svaśarīra evātmānaṃ bibharti dhārayati /",
  "GV05aitupsbu:737": "tadreto yadā yasminkāle bhāryartumatī tasyāṃ yoṣāgnau striyā siñcatyugacchan,",
  "GV05aitupsbu:738": "atha tadainadetadreta ātmano garbhabhūtaṃ janayati pitā /",
  "GV05aitupsbu:739": "tadasya puruṣasya sthānānnirgamanaṃ retaḥsekakāle retorūreṇāsya saṃsāriṇaḥ prathamaṃ janma prathamāvasthābhivyaktiḥ /",
  "GV05aitupsbu:740": "tadetaduktaṃ purastāt“asāvātmāmumātmānam“ityādinā //1//",
  "GV05aitupsbu:741": "_______________________________________________________________________",
  "GV05aitupsbu:742": "START 2.2",
  "GV05aitupsbu:743": "tat striyā ātmabhūyaṃ gacchati yathā svam aṅgaṃ tathā /",
  "GV05aitupsbu:744": "tasmād enāṃ na hinasti /",
  "GV05aitupsbu:745": "sāsyaitam ātmānam atra gataṃ bhāvayati // AitUp_2.2 //",
  "GV05aitupsbu:746": "__________",
  "GV05aitupsbu:747": "AitUpBh_2.2",
  "GV05aitupsbu:748": "tadreto yasyāṃ striyāṃ siktaṃ sattasyā ātmabhūyamātmāvyatirekatāṃ yathā piturevaṃ gacchati prāpnoti yathā svamaṅgaṃ stanādi tathā tadvadeva /",
  "GV05aitupsbu:749": "tasmāddhetorenāṃ mātaraṃ sa garbho na hinasti piṭakādivat /",
  "GV05aitupsbu:750": "yasmātstanādi svāṅgavadātmabhūtaṃ gataṃ tasmānna hinasti na bādhata ityarthaḥ /",
  "GV05aitupsbu:751": "sā antarvatnyetamasya bharturātmānamatrātmana udare gataṃ praviṣṭaṃ buddhvā bhāvayati vardhayati paripālayati garbhaviruddhāśanādiparihāramanukūlāśanādyupayogaṃ ca kurvatī //2//",
  "GV05aitupsbu:752": "_______________________________________________________________________",
  "GV05aitupsbu:753": "START 2.3",
  "GV05aitupsbu:754": "sā bhāvayitrī bhāvayitavyā bhavati /",
  "GV05aitupsbu:755": "taṃ strī garbhaṃ bibharti /",
  "GV05aitupsbu:756": "so 'gra eva kumāraṃ janmano 'gre 'dhi bhāvayati /",
  "GV05aitupsbu:757": "sa yat kumāraṃ janmano 'gre 'dhi bhāvayaty ātmānam eva tad bhāvayaty eṣāṃ lokānāṃ santatyai /",
  "GV05aitupsbu:758": "evaṃ santatā hīme lokāḥ /",
  "GV05aitupsbu:759": "tad asya dvitīyaṃ janma // AitUp_2.3 //",
  "GV05aitupsbu:760": "__________",
  "GV05aitupsbu:761": "AitUpBh_2.3",
  "GV05aitupsbu:762": "sā bhāvayitrī vardhayitrī bharturātmano garbhabhūtasya bhāvayitavyā vardhayitavyā rakṣayitavyā ca bhartā bhavati /",
  "GV05aitupsbu:763": "na hyupakārapratyupakāramantareṇa loke kasyacitkenacitsambandha upapadyate /",
  "GV05aitupsbu:764": "taṃ garbhaṃ strī yathoktena garbhadhāraṇavidhānena bibharti dhārayatyagre prāgjanmanaḥ /",
  "GV05aitupsbu:765": "sa pitā agra eva pūrvameva jātamātraṃ janmano 'dhyūrdhvaṃ janmano jātaṃ kumāraṃ jātakarmādinā pitā bhāvayati /",
  "GV05aitupsbu:766": "sa pitā yadyasmātkumāraṃ janmano 'dhyūrdhvamagre jātamātrameva jātakarmādinā yadbhāvayati /",
  "GV05aitupsbu:767": "tadātmānameva bhāvayati /",
  "GV05aitupsbu:768": "piturātmaiva hi putrarūpeṇa jāyate /",
  "GV05aitupsbu:769": "tathā hyuktam“patirjāyāṃ praviśati“(hari.3 / 73 / 31) ityādi /",
  "GV05aitupsbu:770": "tatkimarthamātmānaṃ putrarūpeṇa janayitvā bhāvayatītyucyate - eṣāṃ lokānāṃ santatyā avicchedāyetyarthaḥ /",
  "GV05aitupsbu:771": "vicchidyeranhīme lokāḥ putrotpādanādi yadi na kuryuḥ kecana /",
  "GV05aitupsbu:772": "evaṃ putrotpādanādikarmāvicchedenaiva santatāḥ prabandharūpeṇa vartante hi yasmādime lokāstasmāttadavicchedāya tatkartavyaṃ na mokṣāyetyarthaḥ /",
  "GV05aitupsbu:773": "tadasya saṃsāriṇaḥ kumārarūpeṇa māturudarādyannirgamanaṃ tadretorūpāpekṣayā dvitīyaṃ janma dvitīyāvasthābhivyaktiḥ //3//",
  "GV05aitupsbu:774": "_______________________________________________________________________",
  "GV05aitupsbu:775": "START 2.4",
  "GV05aitupsbu:776": "so 'syāyam ātmā puṇyebhyaḥ karmebhyaḥ pratidhīyate /",
  "GV05aitupsbu:777": "athāsyāyam itara ātmā kṛtakṛtyo vayogataḥ praiti /",
  "GV05aitupsbu:778": "sa itaḥ prayann eva punar jāyate /",
  "GV05aitupsbu:779": "tad asya tṛtīyaṃ janma // AitUp_2.4 //",
  "GV05aitupsbu:780": "__________",
  "GV05aitupsbu:781": "AitUpBh_2.4",
  "GV05aitupsbu:782": "asya pituḥ so 'yaṃ putrātmā puṇyebhyaḥ śāstroktebhyaḥ karmabhyaḥ karmaniṣpādanārthaṃ pratidhīyate pituḥ sthāne pitrā yatkartavyaṃ tatkaraṇāya pratinidhīyata ityarthaḥ /",
  "GV05aitupsbu:783": "tathā ca saṃprattividyāyāṃ vājasaneyake pitrānuśiṣṭaḥ -“ahaṃ brahmāhaṃ yajñaḥ“(bṛ.u.1 /",
  "GV05aitupsbu:784": "5 /",
  "GV05aitupsbu:785": "17) ityādi pratipadyata iti /",
  "GV05aitupsbu:786": "athānantaraṃ putre niveśyātmano bhāramasya putrasyetaro 'yaṃ yaḥ pitrātmā kṛtakṛtyaḥ kartavyādṛṇatrayādvimuktaḥ kṛtakartavya ityarthaḥ,",
  "GV05aitupsbu:787": "vayogato gatavayā jīrṇaḥ sanpraiti mriyate /",
  "GV05aitupsbu:788": "sa ito 'smātprayanneva śarīraṃ parityajanneva tṛṇajalūkāvad dehāntaramupādadānaḥ karmacitaṃ punarjāyate /",
  "GV05aitupsbu:789": "tadasya mṛtvā pratipattavyaṃ yattattṛtīyaṃ janma /",
  "GV05aitupsbu:790": "nanu saṃsarataḥ pituḥ sakāśādretorūpeṇa prathamaṃ janma /",
  "GV05aitupsbu:791": "tasyeva kumārarūpeṇa māturdvitīyaṃ janmoktam /",
  "GV05aitupsbu:792": "tasyaiva tṛtīye janmani vaktavye pretasya pituryajjanma tattṛtīyamiti kathamucyate?",
  "GV05aitupsbu:793": "naiṣa doṣaḥ pitāputrayoraikātmyasya vivakṣitatvāt /",
  "GV05aitupsbu:794": "so 'pi putraḥ svaputre bhāraṃ nidhāyetaḥ prayanneva punarjāyate yathā pitā /",
  "GV05aitupsbu:795": "tadanyatroktamitaratrāpyuktameva bhavatīti manyate śrutiḥ pitāputrayorekātmatvāt //4//",
  "GV05aitupsbu:796": "_______________________________________________________________________",
  "GV05aitupsbu:797": "START 2.5",
  "GV05aitupsbu:798_0": "evaṃ saṃsarannavasthābhivyaktitrayeṇa janmamaraṇaprabandhārūḍhaḥ sarvo lokaḥ saṃsāramasudre",
  "GV05aitupsbu:798_1": "nipatitaḥ katañcidyadā śrutyuktamātmānaṃ vijānāti yasyāṃ kasyāñcidavasthāyāṃ tadaiva",
  "GV05aitupsbu:798_2": "muktasarvasaṃsārabandhanaḥ kṛtakṛtyo bhavatīti -",
  "GV05aitupsbu:799": "tad uktam ṛṣiṇā -- garbhe nu sann anv eṣām avedamahaṃ devānāṃ janimāni viśvā /",
  "GV05aitupsbu:800": "śataṃ mā pura āyasīr arakṣannadha śyeno javasā nir adīyam /",
  "GV05aitupsbu:801": "iti /",
  "GV05aitupsbu:802": "garbha evaitac chayāno vāmadeva evam uvāca // AitUp_2.5 //",
  "GV05aitupsbu:803": "__________",
  "GV05aitupsbu:804": "AitUpBh_2.5",
  "GV05aitupsbu:805": "etadvastu tadṛṣiṇā mantreṇāpyuktamityāha -",
  "GV05aitupsbu:806": "garbhe nu māturgarbhāśaya eva san /",
  "GV05aitupsbu:807": "nviti vitarke /",
  "GV05aitupsbu:808_0": "anekajanmāntarabhāvanāparipākavaśādeṣāṃ devānāṃ vāgagnyādīnāṃ janimāni janmāni viśvā",
  "GV05aitupsbu:808_1": "viśvāni sarvāṇyanvavedamahamaho anubuddhavānasmītyarthaḥ śatamanekā bahvyo mā māṃ",
  "GV05aitupsbu:808_2": "pura āyasīḥ āyasyo lohamayya ivābhedyāni śarīrāṇītyabhiprāyaḥ,",
  "GV05aitupsbu:809": "arakṣannarakṣitavatyaḥ saṃsārapāśanirgamanādadhaḥ /",
  "GV05aitupsbu:810": "atha śyena iva jālaṃ bhittvā javasā ātmajñānakṛtasāmarthyena niradīyaṃ nirgato 'smi /",
  "GV05aitupsbu:811": "aho garbha eva śayāno vāmadeva ṛṣirevamuvācaitat //5//",
  "GV05aitupsbu:812": "_______________________________________________________________________",
  "GV05aitupsbu:813": "START 2.6",
  "GV05aitupsbu:814": "sa evaṃ vidvān asmāc charīrabhedād ūrdhvam utkramyāmuṣmin svarge loke sarvān kāmān āptvāmṛtaḥ samabhavat samabhavat // AitUp_2.6 //",
  "GV05aitupsbu:815": "__________",
  "GV05aitupsbu:816": "AitUpBh_2.6",
  "GV05aitupsbu:817_0": "sa vāmadeva ṛṣiryathoktamātmānamevaṃ vidvānasmāccharīrabhedāccharīrasyāvidyāparikalpitasya",
  "GV05aitupsbu:817_1": "āyasavadanirvedyasya jananamanaṇādyanekānarthaśatāviṣṭaśarīraprabandhanasya paramātmajñānāmṛtopayogajanitavīryakṛtbhedāccharīrotpattibījāvidyādinimittopamardahetoḥ",
  "GV05aitupsbu:817_2": "śarīravināśādityarthaḥ /",
  "GV05aitupsbu:818_0": "ūrdhvaḥ paramātmabhūtaḥ sannadhobhāvātsaṃsārādutkramya jñānāvadyotitāmalasarvātmabhāvamāpannaḥ",
  "GV05aitupsbu:818_1": "sannamuṣminyathokte 'jare 'mare 'mṛte 'bhaye sarvajñe 'pūrve 'napare 'nantare 'bāhye",
  "GV05aitupsbu:818_2": "prajñānāmṛtaikarase pradīpavannirvāṇamatyagamatsvarge loke svasminnātmani sve svarūpe 'mṛtaḥ samabhavat /",
  "GV05aitupsbu:819": "ātmajñānena pūrvamāptakāmatayā jīvanneva sarvānkāmānāptvetyarthaḥ /",
  "GV05aitupsbu:820": "dvirvacanaṃ saphalasya sodāhaṇasyātmajñānasya parisamāptipradarśanārtham //6//",
  "GV05aitupsbu:821": "iti prathamādhyāye prathamaḥ khaṇḍaḥ samāptaḥ",
  "GV05aitupsbu:822": "dvitīyaḥ adhyāyaḥ samāptaḥ",
  "GV05aitupsbu:823": "=======================================================================",
  "GV05aitupsbu:824": "START 3.1",
  "GV05aitupsbu:825_0": "bahmavidyāsādhanakṛtasarvātmabhāvaphalāvāptiṃ vāmadevādyācāryaparamparayā śrutyāvadyotyamānāṃ",
  "GV05aitupsbu:825_1": "brahmavitpariṣadyatyantaprasiddhāmupalabhamānā mumukṣavo brāhmaṇa adhunātanā brahmajijñāsavo",
  "GV05aitupsbu:825_2": "'nityātsādhyasādhanalakṣaṇātsaṃsārādājīvabhāvād vyāvivṛtsavo vicārayanto 'nyonyaṃ",
  "GV05aitupsbu:825_3": "pṛcchanti ko 'yamātmeti? katham -",
  "GV05aitupsbu:826": "ko 'yam /",
  "GV05aitupsbu:827": "ātmeti vayam upāsmahe /",
  "GV05aitupsbu:828": "kataraḥ sa ātmā /",
  "GV05aitupsbu:829": "yena vā paśyati yena vā śṛṇoti yena vā gandhāñ jighrati yena vā vācaṃ vyākaroti yena vā svādu cāsvādu ca vijānāti // AitUp_3.1 //",
  "GV05aitupsbu:830": "__________",
  "GV05aitupsbu:831": "AitUpBh_3.1",
  "GV05aitupsbu:832": "yamātmānamayamātmeti sākṣādvayamupāsmahe kaḥ sa ātmeti yaṃ cātmānamayamātmeti sākṣādupāsīno vāmadevo 'mṛtaḥ samabhavattameva vayanamapyupāsmahe ko nu khalu sa ātmeti /",
  "GV05aitupsbu:833": "evaṃ jijñāsāpūrvamanyonyaṃ pṛcchatāmatikrāntaviśeṣaviṣayaśrutisaṃskārajanitā smṛtirajāyata /",
  "GV05aitupsbu:834": "'taṃ prapadābhyāṃ prāpadyata brahmemaṃ puruṣam' 'sa etameva sīmānaṃ vidāryaitayā dvārā prāpadyata' etameva puruṣam /",
  "GV05aitupsbu:835": "atra dve brahmaṇī itaretaraprātikūlyena pratipanne iti /",
  "GV05aitupsbu:836": "te cāsyapiṇḍasyātmabhūte /",
  "GV05aitupsbu:837": "tayoranyatara ātmopāsyo bhavitumarhati /",
  "GV05aitupsbu:838": "yo 'tropāsyaḥ kaḥ ātmeti viśeṣanirdhāraṇārthaṃ punaranyonyaṃ papracchurvicārayantaḥ /",
  "GV05aitupsbu:839": "punasteṣāṃ vicārayatāṃ viśeṣavicāraṇāspadaviṣayā matirabhūt /",
  "GV05aitupsbu:840": "katham? dvevastuni asmin piṇḍa upalabhyete /",
  "GV05aitupsbu:841": "anekabhedabhinnena karaṇena yenopalabhate /",
  "GV05aitupsbu:842": "yaścaika upalabhyete /",
  "GV05aitupsbu:843": "karaṇāntaropalabdhaviṣayasmṛtipratisandhānāt /",
  "GV05aitupsbu:844": "tatra na tāvadyenopalabhate sa ātmā bhavitumarhati /",
  "GV05aitupsbu:845": "kena punarupalabhata ityucyate yena vā cakṣurbhūtena rūpaṃ paśyati /",
  "GV05aitupsbu:846": "yena vā śruṇoti śrotrabhūtena śabdam,",
  "GV05aitupsbu:847": "yena vā ghrāṇabhūtena gandhānājighrati,",
  "GV05aitupsbu:848": "yena vā vākkaraṇabhūtena vācaṃ nāmātmikāṃ vyākaroti gauraśva ityevamādyāṃ sādhvasādhviti ca,",
  "GV05aitupsbu:849": "yena vā jihvābhūtena svādu cāsvādu ca vijānātīti //1//",
  "GV05aitupsbu:850": "_______________________________________________________________________",
  "GV05aitupsbu:851": "START 3.2",
  "GV05aitupsbu:852": "kiṃ punastadevaikamanekadhā bhinnaṃ karaṇam ityucyate -",
  "GV05aitupsbu:853": "yad etad dhṛdayaṃ manaś caitat /",
  "GV05aitupsbu:854_0": "sañjñānam ājñānaṃ vijñānaṃ prajñānaṃ medhā dṛṣṭir dhṛtir matir manīṣā jūtiḥ smṛtiḥ",
  "GV05aitupsbu:854_1": "saṅkalpaḥ kratur asuḥ kāmo vaśa iti sarvāṇy evaitāni prajñānasya nāmadheyāni bhavanti // AitUp_3.2 //",
  "GV05aitupsbu:855": "__________",
  "GV05aitupsbu:856": "AitUpBh_3.2",
  "GV05aitupsbu:857": "yaduktaṃ purastātprajānāṃ reto hṛdayaṃ hṛdayasya reto mano manasā sṛṣṭā āpaśca varuṇaśca hṛdayānmano manasaścandramāḥ /",
  "GV05aitupsbu:858": "tadevaitaddhṛdayaṃ manaśca ekameva tadanekadhā /",
  "GV05aitupsbu:859_0": "etenāntaḥkaraṇenaikena cakṣurbhūtena rūpaṃ paśyati śrotrabhūtena śṛṇoti ghrāṇabhūtena",
  "GV05aitupsbu:859_1": "jighrati vāgbhūtena vadati jihvābhūtena rasayati svenaiva vikalpanārūpeṇa manasā",
  "GV05aitupsbu:859_2": "vikalpayati hṛdayarūpeṇādhyavasyati /",
  "GV05aitupsbu:860": "tasmātsarvakaraṇaviṣayavyāpārakamekamidaṃ karaṇaṃ sarvopalabdhyarthamupalabdhuḥ /",
  "GV05aitupsbu:861": "tathā ca kauṣītakīnāṃ“prajñayā vācaṃ samāruhya vācā sarvāṇi nāmānyāpnoti /",
  "GV05aitupsbu:862": "prajñā cakṣuḥ samāruhya cakṣuṣā sarvāṇi rūpāṇyāpnoti“(3 / 3) ityādi /",
  "GV05aitupsbu:863": "vājasaneyake ca -“manasā hyeva paśyati manasā śṛṇoti hṛdayena hi rūpāṇi jānāti“(bṛ.u.1 / 5 / 3) ityādi /",
  "GV05aitupsbu:864": "tasmād hṛdayamanovācyasya sarvopalabdhikaratvaṃ prasiddham /",
  "GV05aitupsbu:865": "tadātmakaśca prāṇo“yo vai prāṇaḥ sā prajñā yo vai prajñā sa prāṇaḥ“(kauṣī.3 /",
  "GV05aitupsbu:866": "3) iti hi brāhmaṇam /",
  "GV05aitupsbu:867": "karaṇasaṃhatirūpaśca prāṇa ityavocāma prāṇasaṃvādādau /",
  "GV05aitupsbu:868": "tasmādyatpadbhyāṃ prāpadyata tadbrahma tadupalabdhurupalabdhikaraṇatvena guṇabhūtatvānnaiva tadvastu brahmopāsyātmā bhavitumarhati /",
  "GV05aitupsbu:869": "pāriśeṣyādyasyopalabdhurupalabdhyarthaṃ etasya hṛdayasya manorūpasya karaṇasya vṛttayo vakṣyamāṇāḥ /",
  "GV05aitupsbu:870": "sa upalabdhopāsya ātmāno 'smākaṃ bhavitumarhatīti niścayaṃ kṛtavantaḥ /",
  "GV05aitupsbu:871": "tadantaḥkaraṇopādhisthasyopalabdhuḥ prajñārūpasya brahmaṇa upalabdhyarthā yā antaḥkaraṇavṛttayo bāhyāntarvartiviṣayaviṣayāstā imā ucyante /",
  "GV05aitupsbu:872": "saṃjñānaṃ saṃjñaptiścetanabhāvaḥ,",
  "GV05aitupsbu:873": "ājñānamājñaptirīśvarabhāvaḥ vijñānaṃ kalādiparijñānam,",
  "GV05aitupsbu:874": "prajñānaṃ prajñaptiḥ prajñatā,",
  "GV05aitupsbu:875": "medhāgranthadhāraṇasāmarthyam dṛṣṭirindriyadvārā sarvaviṣayopalabdhiḥ,",
  "GV05aitupsbu:876": "dhṛtirdhāraṇamavasannānāṃ śarīrendriyāṇāṃ yayottambhanaṃ bhavati - dhṛtyā śarīramudvahantīti hi vadanti,",
  "GV05aitupsbu:877": "matirmananam,",
  "GV05aitupsbu:878": "manīṣā tatra svātantryam. jūtiścetaso rujādiduḥkhitvabhāvaḥ smṛtiḥ smaraṇam,",
  "GV05aitupsbu:879": "saṃkalpaḥ śuklakṛṣṇādibhāvena saṃkalpanaṃ rūpādīnām,",
  "GV05aitupsbu:880": "kraturadhyavasāyaḥ asuḥ prāṇanādijīvanakriyānimittā vṛttiḥ,",
  "GV05aitupsbu:881": "kāmo 'saṃnihitaviṣayākāṅkṣā tṛṣṇā,",
  "GV05aitupsbu:882": "vaśaḥ strīvyatikarādyabhilāṣaḥ,",
  "GV05aitupsbu:883": "ityevamādyā antaḥkaraṇavṛttayaḥ prajñaptimātrasyopalabdhurupalabdhyarthatvācchuddhaprajñānarūpasya brahmaṇa upādhibhūtāstadupādhijanitaguṇanāmadheyāni bhavanti saṃjñānādīni /",
  "GV05aitupsbu:884": "sarvāṇyeva etāni prajñānasya nāmadheyāni bhavanti na svataḥ sākṣāt /",
  "GV05aitupsbu:885": "tathā coktaṃ“prāṇanneva prāṇo nāma bhavati“(bṛ.u.1 /",
  "GV05aitupsbu:886": "4 / 7) ityādi //2//",
  "GV05aitupsbu:887": "_______________________________________________________________________",
  "GV05aitupsbu:888": "START 3.3",
  "GV05aitupsbu:889": "eṣa brahmā /",
  "GV05aitupsbu:890": "eṣa indraḥ /",
  "GV05aitupsbu:891": "eṣa prajāpatiḥ /",
  "GV05aitupsbu:892": "ete sarve devāḥ /",
  "GV05aitupsbu:893_0": "imāni ca pañca mahābhūtāni pṛthivī vāyur ākāśa āpo jyotīṃṣīty etānīmāni kṣudramiśrāṇīva",
  "GV05aitupsbu:893_1": "bījānītarāṇi cetarāṇi cāṇḍajāni ca jārujāni ca svedajāni codbhijjāni cāśvā gāvaḥ",
  "GV05aitupsbu:893_2": "puruṣā hastino yat kiñcedam prāṇi jaṅgamaṃ ca patatri ca yac ca sthāvaram /",
  "GV05aitupsbu:894": "sarvaṃ tat prajñānetram /",
  "GV05aitupsbu:895": "prajñāne pratiṣṭhitam /",
  "GV05aitupsbu:896": "prajñānetro lokaḥ /",
  "GV05aitupsbu:897": "prajñā pratiṣṭhā /",
  "GV05aitupsbu:898": "prajñānaṃ brahma // AitUp_3.3 //",
  "GV05aitupsbu:899": "__________",
  "GV05aitupsbu:900": "AitUpBh_3.3",
  "GV05aitupsbu:901": "sa eṣa prajñānarūpa ātmā brahmāparaṃ sarvaśarīrasthaḥ prāṇaḥ prajñātmā /",
  "GV05aitupsbu:902": "antaḥkaraṇopādhiṣvanupraviṣṭo jalabhedagatasūryapratibimbavaddhiraṇyagarbhaḥ prāṇaḥ prajñātmā eṣa eva indro guṇāddevarājo vā eṣa prajāpatiryaḥ prathamajaḥ śarīrī /",
  "GV05aitupsbu:903": "yato mukhādinirbhedadvāreṇāgnyādayo lokapālā jātāḥ sa prajāpatireṣa eva /",
  "GV05aitupsbu:904": "ye 'pyete 'gnyādayaḥ sarve devā eṣa eva /",
  "GV05aitupsbu:905_0": "imāni ca sarvaśarīropādānabhūtāni pañca pṛthivyādīni mahābhūtānyannānnādatvalakṣaṇānyetāni",
  "GV05aitupsbu:905_1": "kiñcemāni ca kṣudramiśrāṇi kṣudrairalpakairmiśrāṇi iva śabdo 'narthakaḥ sarpādīni",
  "GV05aitupsbu:905_2": "bījāni kāraṇānītarāṇi cetarāṇi ca dvairāśyena nirdiśyamānāni /",
  "GV05aitupsbu:906": "kāni tāni/ ucyante - aṇḍajāni pakṣyādīni,",
  "GV05aitupsbu:907": "jārujāni jarāyujāni manuṣyādīni,",
  "GV05aitupsbu:908": "svedajādīni yūkādīni,",
  "GV05aitupsbu:909": "udbhijāni ca vṛkṣādīni,",
  "GV05aitupsbu:910": "aśvā gāvaḥ puruṣā hastino 'nyacca yatkiñcedaṃ prāṇijātam, kiṃ tat?",
  "GV05aitupsbu:911": "jaṅgamaṃ yaccalati padbhyāṃ gacchati /",
  "GV05aitupsbu:912": "yacca patatri ākāśena patanaśīlam /",
  "GV05aitupsbu:913": "yacca sthāvaramacalam /",
  "GV05aitupsbu:914": "sarvaṃ tadeṣa eva /",
  "GV05aitupsbu:915": "sarvaṃ tadaśeṣataḥ prajñānetram /",
  "GV05aitupsbu:916": "prajñaptiḥ prajñā tacca brahmaiva /",
  "GV05aitupsbu:917": "nīyate 'neneti netram prajñā netraṃ yasya tadidaṃ prajñānetram /",
  "GV05aitupsbu:918": "prajñāne brahmaṇyutpattisthitilayakāleṣu pratiṣṭhitaṃ prajñāśrayamityarthaḥ /",
  "GV05aitupsbu:919": "prajñānetro lokaḥ pūrvavat /",
  "GV05aitupsbu:920": "prajñācakṣurvā sarva eva lokaḥ prajñā pratiṣṭhā sarvasya jagataḥ /",
  "GV05aitupsbu:921": "tasmātprajñānaṃ brahma /",
  "GV05aitupsbu:922": "tadetatpratyastamitasarvopādhiviśeṣaṃ sannirañjanaṃ nirmalaṃ niṣkriyaṃ śāntamekamadvayaṃ“neti neti“iti (bṛ.u.3 /",
  "GV05aitupsbu:923": "9 /",
  "GV05aitupsbu:924": "26) sarvaviśeṣāpohasaṃvedyaṃ sarvaśabdapratyayāgocaram /",
  "GV05aitupsbu:925": "tadapyantaviśuddhaprajñopādhisaṃbandhena sarvajñamīśvaraṃ sarvasādhāraṇāvyākṛtajagadbījapravartakaṃ niyantṛtvādantaryāmisaṃjñaṃ bhavati /",
  "GV05aitupsbu:926": "tadeva vyākṛtajagatbījabhūtabuddhyātmābhimānalakṣaṇahiraṇyagarbhasaṃjñaṃ bhavati /",
  "GV05aitupsbu:927": "tadevāntaraṇḍodbhūtaprathamaśarīropādhimadvirāṭprajāpatisaṃjñaṃ bhavati /",
  "GV05aitupsbu:928": "tadbhūtāgnyādyupādhimaddevatāsaṃjñaṃ bhavati /",
  "GV05aitupsbu:929": "tathā viśeṣaśarīropādhiṣvapi brahmādistambaparyanteṣu tattannāmarūpalābho brahmaṇaḥ /",
  "GV05aitupsbu:930": "tadevaikaṃ sarvopādhibhedabhinnaṃ sarvaiḥ prāṇibhistārkikaiśca sarvaprakāreṇa jñāyate vikalpyate cānekadhā /",
  "GV05aitupsbu:931": "“etameke vadantyagniṃ manumanye prajāpatim /",
  "GV05aitupsbu:932": "indrameke 'pare prāṇamapare brahma śāśvatam“(manu.12 /",
  "GV05aitupsbu:933": "123) ityādyā smṛtiḥ //3//",
  "GV05aitupsbu:934": "_______________________________________________________________________",
  "GV05aitupsbu:935": "START 3.4",
  "GV05aitupsbu:936": "sa etena prajñenātmanāsmāl lokād utkramyāmuṣmin svarge loke sarvān kāmān āptvāmṛtaḥ samabhavat samabhavat // AitUp_3.4 //",
  "GV05aitupsbu:937": "__________",
  "GV05aitupsbu:938": "AitUpBh_3.4",
  "GV05aitupsbu:939_0": "sa vāmadevo 'nyo vaivaṃ yathoktaṃ brahma veda prajñenātmanā yenaiva prajñenātmanā",
  "GV05aitupsbu:939_1": "pūrve vidvāṃso 'mṛtā abhūvaṃstathāyamapi vidvānetenaiva prajñenātmanāsmāllokādutkramya ityādi vyākhyātam /",
  "GV05aitupsbu:940": "asmāllokādutkramyāmuṣminsvarge loke sarvānkāmānāptvā amṛtaḥ samabhavatsamabhavadityomiti //4//",
  "GV05aitupsbu:941": "iti tṛtīye 'dhyāye prathamaḥ khaṇḍaḥ samāptaḥ /",
  "GV05aitupsbu:942": "upaniṣad samāptaḥ /",
  "GV05aitupsbu:943": "oṃ tatsat"
}