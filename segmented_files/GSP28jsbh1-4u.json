{
  "GSP28jsbh1-4u:0": "&lt;B1&gt; caturthaḥ pādaḥ /",
  "GSP28jsbh1-4u:1": "(1 adhikaraṇam)",
  "GSP28jsbh1-4u:2": "uktaṃ samāmnāyaidamarthyaṃ tasmāt sarvaṃ tadarthaṃ syāt / Jaim_1,4.1 /",
  "GSP28jsbh1-4u:3": "iha guṇavidhitvena nāmadheyatvena vā saṃmatānāṃ sarveṣāmeva phalapadātiriktasubantānāṃ udbhitsomādipadānāṃ prāmāṇyamaprāmāṇyaṃ veti saṃśaye prāmāṇyaprakārāsaṃbhavādaprāmāṇyam /",
  "GSP28jsbh1-4u:4": "tathāhi --- “udbhidā yajeta paśukāmaḥ““somena yajete“tyādāvudbhidādipadebhyaḥ stutibuddheranutpatterna tāvadarthavādatvam /",
  "GSP28jsbh1-4u:5": "mantratvaprasiddhyabhāvācca na tat;",
  "GSP28jsbh1-4u:6": "eteṣāṃ prayogakāloccāraṇe caitatpratipādyārthasya yāgāṅgatābodhakapramāṇabhāvenaiteṣāṃ prayogasamavetārthasmārakatvānupapatteśca /",
  "GSP28jsbh1-4u:7": "naca vidhyantarbhāvaḥ; kāmaśabdādyabhāvena sādhyānabhidhāyakatvāt,",
  "GSP28jsbh1-4u:8": "ekapadagatena yajinaiva karaṇapratipādane eteṣāṃ tatpratipādakatvāyogāt,",
  "GSP28jsbh1-4u:9": "siddharūpāṇāṃ somādīnāṃ vyāpāramantareṇa bhāvanetikartavyatātvānupapatteśca /",
  "GSP28jsbh1-4u:10": "nāmadheyatve tu abhinnatvādeva karaṇānugrāhakatvādirūpetikartavyatānupapattiḥ /",
  "GSP28jsbh1-4u:11": "na ca ---kathamapi bhāvanānvayāsaṃbhave 'pi yāge karaṇatvenānvayo bhavatviti --- vācyam;",
  "GSP28jsbh1-4u:12": "kārakāṇāṃ parasparānvayāsambhavāt /",
  "GSP28jsbh1-4u:13_0": "ataḥ kathamapi kriyānvayāsaṃbhavādanākhyātatvena ca vidhibhāvanayoranabhidhānāt anyasya",
  "GSP28jsbh1-4u:13_1": "ca prakārasya nirvaktumaśakyatvādaprāmāṇyamiti prāpte --- adhyayanavidhyadhyāpitasya",
  "GSP28jsbh1-4u:13_2": "aprāmāṇyāsaṃbhavāt prakārāntarāsambhave 'pi vidhyantarbhāvasya spaṣṭatvena tatraiva",
  "GSP28jsbh1-4u:13_3": "guṇavidhitvena nāmadheyatvena vā vakṣyamāṇarītyā sarvānupapattiparihāreṇa prāmāṇyamiti",
  "GSP28jsbh1-4u:13_4": "siddham // 1 // 17 // iti udbhidādipadaprāmāṇyādhikaraṇam /",
  "GSP28jsbh1-4u:14": "&lt;B2&gt; (sarvasyāpyadhyāyārthasya prathamasūtraśeṣatvanirūpaṇam)",
  "GSP28jsbh1-4u:15": "atra bhāṣyakāreṇa “udbhidā yajeta” ityudāhṛtya kiṃ udbhidādiśabdāḥ guṇavidhayaḥ?",
  "GSP28jsbh1-4u:16": "karmanāmadheyāni veti sandihya “uktaṃ samāmnāyaidamarthyaṃ tasmātsarvaṃ tadarthaṃ syādi” tyādyasūtreṇa pūrvapakṣaṃ kṛtvā",
  "GSP28jsbh1-4u:17": "api vā nāmadheyaṃ syād yadutrattāvapūrvamavidhāyakatvāt / Jaim_1,4.2 /",
  "GSP28jsbh1-4u:18": "ityuttarasūtreṇa nāmadheyatvaṃ siddhāntitam;",
  "GSP28jsbh1-4u:19_0": "tadetasya vicārasya dharmapramopayogābhave 'pi arthavādavadevādhyayanavidhivaśādeva",
  "GSP28jsbh1-4u:19_1": "guṇavidhitvena nāmadheyatvena vobhayathāpyupayogasiddhernānarthakyāpattervākyārthavyākhyānarūpeṇa",
  "GSP28jsbh1-4u:19_2": "etadvicārakaraṇe vākyaśeṣasāmarthyayoradyāpi prāmāṇyasyānuktatvāt dvitīye kariṣyamāṇasya",
  "GSP28jsbh1-4u:19_3": "vākyārthavicārasyāparisamāpyaiva pramāṇalakṣaṇaṃ karaṇe 'saṃgatyāpatterayuktam;",
  "GSP28jsbh1-4u:20": "ataḥ “athāto dharmajijñāsā” iti sūtreṇa jijñāsāpadena dvādaśānāmapi lakṣaṇānāmarthāḥ sāmānyataḥ pratijñāyante /",
  "GSP28jsbh1-4u:21": "ata evaitadvivaraṇe bhāṣyakṛtā ko dharmaḥ? kathaṃlakṣaṇakaḥ? kānyasya sādhanāni? ityupakṣiptam /",
  "GSP28jsbh1-4u:22_0": "tatra kathaṃlakṣaṇa ityatra dharmapadānuṣaṅgeṇa thamuñprakṛtyā kiṃpramāṇaka ityarthena",
  "GSP28jsbh1-4u:22_1": "dharmapramāṇanirūpaṇarūpaprathamādhyāyārthapratijñāṃ thamuñpratyayopāttaprakārasya",
  "GSP28jsbh1-4u:22_2": "prāmāṇyapratiṣṭhāsidhyarthamānuṣaṅgikatayā nirūpaṇaṃ kriyate /",
  "GSP28jsbh1-4u:23": "natu sākṣādadhyāyārthatvam /",
  "GSP28jsbh1-4u:24": "tatrāpi dvitīyasūtre codyate 'neneti vyutpattyā vidhyuddeśātmakapravartakavākyavācinā codanāpadena vidhyātmakavedāvayavaprāmāṇyaṃ pratijñāya tadevādyapādenā'ntamupapāditam /",
  "GSP28jsbh1-4u:25": "tato dvitīyasūtrapratijñāter'the 'vasite punarādyasūtrapratijñātaṃ dharmapramāṇāntarabhūtayoḥ codanāvadvedāvayavaviśeṣayorarthavādamantrayoḥ prāmāṇyaṃ cintitam /",
  "GSP28jsbh1-4u:26_0": "tata evaṃ trivibhāgasya vedasya prāmāṇye tathaiva traividhye cintite nāmadheyamūlakasmṛtyabhāvena",
  "GSP28jsbh1-4u:26_1": "trividhavedopajīvyasmṛtirūpadharmapramāṇāntarasyādyasūtrapratijñātaṃ tatprāmāṇyaṃ",
  "GSP28jsbh1-4u:26_2": "nāmadheyacintātaḥ prāk madhya eva tṛtīyapādena cintitam /",
  "GSP28jsbh1-4u:27_0": "tataḥ punarādyasūtrapratijñātasyaiva dharmapramāṇāntararūpasya nāmadheyasya nāmadheyatāyāḥ",
  "GSP28jsbh1-4u:27_1": "pūrvapratipāditastutyādiprakāratrayapratidvandvitvābhāvāt vidhyuddeśāntargatatvaṃ",
  "GSP28jsbh1-4u:27_2": "prasādhya tasyaiva prāmāṇyamiha pratipādyate /",
  "GSP28jsbh1-4u:28": "tadevaṃ samasto 'pyadhyāyaḥ prathamasūtraśeṣa evetyavaśyaṃ prāmāṇyāprāmāṇyacintaiva prathame 'dhyāye yukteti vārtikakārābhiprāyamanusaṃdhāyādhikaraṇavicāramārabhate--- iheti //",
  "GSP28jsbh1-4u:29": "(nāmadheyaprāmāṇyaprakāraparatayā ekasya sūtrasya,",
  "GSP28jsbh1-4u:30": "koṣṭhaśodhanikayā nāmadheyatvanirṇayārthamaparasya sūtrasya pravṛttiritinayanena upapattiḥ)",
  "GSP28jsbh1-4u:31": "yadyapi arthavādādhikaraṇoktarītyā sāmānyopayoge siddhe koṣṭhaśodhanikātvena viśeṣavicāro nāsaṃgato bhavet;",
  "GSP28jsbh1-4u:32_0": "tathāpi etatsūtrasya nāmadheyatvavirodhiguṇavidhitvahetuparatvābhāvena pūrvapakṣaparatvāsaṃbhavāt",
  "GSP28jsbh1-4u:32_1": "siddhānte 'niṣṭāpādakatvāyogācca naikādhikaraṇyopapattirityetatsūtradvayapūrvapakṣadvayakaraṇena",
  "GSP28jsbh1-4u:32_2": "etatsūtradvayasiddhāntadvayapratipādanaparatayādhi karaṇabheda eva yukta iti bhāvaḥ /",
  "GSP28jsbh1-4u:33": "prāmāṇyasvarūpaviṣayatve 'syāścintāyāḥ yājñikaprasiddhisiddhāyāḥ pakṣadvaye 'pyavicāritasiddhatvamaṅgīkṛtya kiṃnāmadheyatāyā dharmaprāmāṇyaprakāratā saṃbhavati,",
  "GSP28jsbh1-4u:34": "uta neti prathamādhikaraṇe vicāryate /",
  "GSP28jsbh1-4u:35_0": "kathaṃlakṣaṇa ityatra prakāravācithamuñpratyayaprayogāt prakārasyāpi lakṣaṇārthatvāt",
  "GSP28jsbh1-4u:35_1": "tasya ca tripādyāṃ karaṇānnāsaṃgatiriti kalpayato nyāyasudhākārasya tu matadūṣaṇaṃ",
  "GSP28jsbh1-4u:35_2": "kaustubha eva draṣṭavyam //",
  "GSP28jsbh1-4u:36": "(etadadhikaraṇaviṣayavivecanaṃ tatra matāntarakhaṇḍanam)",
  "GSP28jsbh1-4u:37": "saṃbhāvyamānaguṇavidhināmadheyatvānyataraprakārasya phalavācakapade 'saṃbhavādvicārāviṣayatvaṃ sūcayituṃ phalapadātiriktetyuktam /",
  "GSP28jsbh1-4u:38": "phalapadaṃ ca nimittasaṃskāryavācakānāmapyupalakṣaṇam //",
  "GSP28jsbh1-4u:39": "udbhitsomādītyādipadena “same paurṇamāsyā“miti deśakālapadānāṃ guṇavidhitve 'pyasaṃbhavannāmatāśaṅkānāṃ nodāharaṇatvamityuktam; tadayuktam /",
  "GSP28jsbh1-4u:40_0": "mantrārthavādavidhyatiriktatvenaiveha padānāmudāharaṇatvādguṇavidhitvanāmadheyatvānyataraprakāreṇa",
  "GSP28jsbh1-4u:40_1": "vidhyantarbhāvamaṅgīkṛtyaiveha prāmāṇyasādhanasya teṣvapi saṃbhavenottarādhikaraṇeṣu",
  "GSP28jsbh1-4u:40_2": "ca nāmadheyatve sādhite tattaddhetorabhāve pariśeṣeṇa vidhitvasyāpyarthātsādhanena",
  "GSP28jsbh1-4u:40_3": "tadviṣayatvopapatteriti sūcitam //",
  "GSP28jsbh1-4u:41": "(udbhitsomādipadānāmapyadhyayanavidhyupāttānāmapi prāmāṇyaprakāranirṇayārthatvenādhikaraṇapravṛttinirūpaṇam)",
  "GSP28jsbh1-4u:42": "yadyapi asminnadhikaraṇe 'dhyayanavidhibalenārthavādavadeva prayojanavattvasiddherānarthakyena pūrvapakṣo nottiṣṭhati;",
  "GSP28jsbh1-4u:43": "navā arthavādamantrayorivānyathākṣepāsaṃbhave dvārāsaṃbhavenākṣepavadihākṣepaḥ saṃbhavati;",
  "GSP28jsbh1-4u:44": "udbhidādiśabdānāṃ guṇavidhitvenāpi prāmāṇyopapatteḥ /",
  "GSP28jsbh1-4u:45": "tattadviśeṣādhikaraṇeṣveva caturṣu guṇavidhitvāśaṅkānirāsamukhena nāmadheyatārūpadvāraviśeṣasyopapādayiṣya- māṇatvāt,",
  "GSP28jsbh1-4u:46": "ato nehādyamadhikaraṇaṃ arthavādaviśeṣādhikaraṇavadracayituṃ śakyate;",
  "GSP28jsbh1-4u:47_0": "tathāpi tadvidhisiddhaprayojanānāmapi udbhidādipadānāṃ pūrvoktavidhyuddeśastutiprakāśanarūpaprakāraviśeṣāsaṃbhavenaprayojanavattvamākṣipya",
  "GSP28jsbh1-4u:47_1": "guṇavidhitvanāmadheyatvānyata- rūpadvāraviśeṣeṇa vidhyuddeśāntargatyā prāmāṇyaṃ sādhyate /",
  "GSP28jsbh1-4u:48": "ataeva --- vidhyuddeśāntargatisādhanamātreṇaiva siddhānte uparataṃ vārtikakṛtetyabhipretyaiva pūrvapakṣamāha --- prakāreti //",
  "GSP28jsbh1-4u:49": "(pādārthopādhiḥ prathamadvitīyādhikaraṇaviṣayavivekaśca)",
  "GSP28jsbh1-4u:50": "atra padaprāmāṇyanirūpaṇasya pādārthatvam pādāntaratvādanantarasaṃgatyabhāve 'pi na kṣatiriti draṣṭavyam //",
  "GSP28jsbh1-4u:51": "evaṃ ceha vidhyuddeśāntargatyā ākṣepaṃ samādhāyottarādhikaraṇeṣu guṇavidhitvāśaṅkānirāsena nāmadheyatvena tadantargatiḥ sādhyata iti sarvamanavadyamiti bhāvaḥ //",
  "GSP28jsbh1-4u:52": "(udbhitsomādipadānāṃ stāvakatayānupayogaḥ)",
  "GSP28jsbh1-4u:53": "vidhyuddeśādyanantargatatve upapādanīye udbhedanakartṛtvaguṇayogena saṃbhāvitastutipratīternirāsāyārthavādatvaṃ tāvannirākaroti --- stutibuddheriti //",
  "GSP28jsbh1-4u:54": "na vā vidhyekavākyatāmātreṇārthavādatvaṃ bhavati; bhūtikāmādipadānāmapi tadāpatteḥ,",
  "GSP28jsbh1-4u:55": "apitu vidhiśeṣatvena; nahyayaṃ vidhiśeṣaḥ,",
  "GSP28jsbh1-4u:56": "navā vidhyantargatenaikapadena guṇaguṇisaṃbandhakīrtanātmakastutidhiya utpattiḥ /",
  "GSP28jsbh1-4u:57": "yadyapi votpadyeta;",
  "GSP28jsbh1-4u:58": "tathāpi “vāyurvai kṣepiṣṭhe“tivat prathamāyā evāpattau tṛtīyopāttakaraṇatvānupapattiriti nārthavādatvamityarthaḥ //",
  "GSP28jsbh1-4u:59_0": "mantra ityevaṃvidhābhiyuktaprasiddhiviṣayatvarūpasya mukhyamantralakṣaṇasya vidhitaccheṣatvabhinnatvarūpasya",
  "GSP28jsbh1-4u:59_1": "vā vyāpakalakṣaṇasyābhāvena mukhyamantratvānupapatteḥ na mantrāntargatirityāha ---",
  "GSP28jsbh1-4u:59_2": "mantratvaprasiddhyabhāveti //",
  "GSP28jsbh1-4u:60": "n.āpyūhapravaranāmadheyānāmiva mukhyamantratvābhāve 'pyanuṣṭheyārthasmārakatayā mukhyamantrakāryakaratvādgauṇamantratvamapi saṃbhavatītyāha --- eteṣāmiti //",
  "GSP28jsbh1-4u:61": "(mantratvena vidhyuddeśatvena cānupayogasamarthanam)",
  "GSP28jsbh1-4u:62": "na tāvadbrāhmaṇaikavākyatayā anuṣṭheyārthasmārakatvasaṃbhavaḥ;",
  "GSP28jsbh1-4u:63": "“yajeta paśukāma” ityādeḥ brāhmaṇavākyasya vidhāyakatvena karmakālāprayojyatvāt tadekavākyatāpannasyāsya tadanupapatteḥ,",
  "GSP28jsbh1-4u:64": "nāpi pṛthakbhūtatvena; etadabhidheyasya khanitrādeḥ karmaṇyavidhānādeva prakāśanānarhatvāt /",
  "GSP28jsbh1-4u:65": "nacopāṃśuyāgavadeva sannidhānāvagatayāgāṅgatvanirvāhāya māntravarṇikadravyavidhikalpanayā smārakatvopapattiḥ;",
  "GSP28jsbh1-4u:66": "dravyasya bhāvanāyāṃ yāge vānvayāsaṃbhavena tadvidhikalpanānupapatteḥ /",
  "GSP28jsbh1-4u:67": "yāgajanakatvenākāṅkṣāyā arthākṣiptadravyeṇaiva nirāsāt na tadbalena bhāvanāyā ākāṅkṣantarakalpanayāpyanvayo yukta iti bhāvaḥ /",
  "GSP28jsbh1-4u:68": "vidhyuddeśarūpavedāvayavāntarbhāvaṃ nirasyati --- naceti //",
  "GSP28jsbh1-4u:69": "(pūrvapakṣe adhyayanavidhidṛṣṭārthatvopapattiḥ) spaṣṭākṣaramadhikaraṇapūrvapakṣāntam /",
  "GSP28jsbh1-4u:70": "nacaivaṃ pūrvapakṣe sādhitādhyayanavidhidṛṣṭārthatvabhaṅgaḥ;",
  "GSP28jsbh1-4u:71": "tasya pārāyaṇe 'pyupayogiprayogaprāśubhāvarūpadṛṣṭārthatvabhaṅgaḥ;",
  "GSP28jsbh1-4u:72": "tasya pārāyaṇe 'pyupayogiprayogaprāśubhāvarūpadṛṣṭārthatayopapatterapramāṇa- mudbhidādiśabdā ityarthaḥ //",
  "GSP28jsbh1-4u:73": "(vidhyuddeśāntarbhāvena siddhāntaḥ)",
  "GSP28jsbh1-4u:74": "adhyayanagatadṛṣṭārthatānirvāhe 'pi prayojanavadarthajñānārthatvasya sādhitasyābhaṅgāya prāmāṇyamastīti siddhāntamāha --- adhyayaneti //",
  "GSP28jsbh1-4u:75": "tatra prakārāsaṃbhave 'pītyasya prakārāntarāsaṃbhave 'pītyarthaḥ //",
  "GSP28jsbh1-4u:76": "iti prathamaṃ udbhidādipadaprāmāṇyādhikaraṇam //",
  "GSP28jsbh1-4u:77": "- - - - - &lt;B1&gt; (2 adhikaraṇam) api vā nāmadheyam //",
  "GSP28jsbh1-4u:78": "ataḥ paraṃ kva guṇavidhitvaṃ kva vā nāmadheyatvamiti koṣṭhaśodhanikārthamārambhaḥ /",
  "GSP28jsbh1-4u:79_0": "tadiha guṇe karmaṇi ca tulyavadvṛttikānāmudbhidādipadānāṃ vidheyaguṇasamarpakatvaṃ",
  "GSP28jsbh1-4u:79_1": "nāmadheyatvaṃ veti cintāyāṃ bhidir vidāraṇe iti smṛtyā vidāraṇasamarthakhanitrādivacanatvaprasiddhernāmadheyatve",
  "GSP28jsbh1-4u:79_2": "vaiyarthyaprasaṅgācca guṇavidhitvameva yuktam /",
  "GSP28jsbh1-4u:80": "tatraca guṇaviśiṣṭaṃ karmaiva phaloddeśena vidhīyata ityekaḥ pakṣaḥ /",
  "GSP28jsbh1-4u:81": "prakṛtasomayāgānuvādena guṇamātravidhānamityaparaḥ /",
  "GSP28jsbh1-4u:82": "na ca vinigamanāvirahaḥ; itikartavyatāsannidhiviśeṣasyaiva karmavidhiniyāmakatvāt /",
  "GSP28jsbh1-4u:83": "nacaivaṃ phalapadānarthakyam;",
  "GSP28jsbh1-4u:84": "“sarvebhyo jyotiṣṭoma” iti vacanena tasya sarvaphalārthatvāvagateryajipadasya paśuphalopadhāyakayāgalakṣaṇāyāṃ tātparyagrāhakatvāt /",
  "GSP28jsbh1-4u:85": "ata eva na viśiṣṭoddeśe vākyabhedaḥ /",
  "GSP28jsbh1-4u:86": "na cotpattiśiṣṭasomaprābalyam;",
  "GSP28jsbh1-4u:87": "paśukāmaprayogaviśeṣapuraskāreṇa vihitasya khanitrādeḥ sāmānyavihitasomādibādhakatvāt //",
  "GSP28jsbh1-4u:88": "vastutastu --- prakṛtasomayāgāśritaḥ khanitrādiguṇa eva phaloddeśena vidhīyate iti tṛtīyaḥ pakṣaḥ /",
  "GSP28jsbh1-4u:89": "kāmyatvādeva ca nityasomabādha iti prāpte brūmaḥ--- nāyaṃ guṇavidhiḥ; gauravāt /",
  "GSP28jsbh1-4u:90": "tathāhi --- sarvatraiva tāvacchruddhadhātvarthakaraṇakabhāvanāvidhānādādyo vidhiprakāraḥ--- “yathāgnihotraṃ juhotī” ti /",
  "GSP28jsbh1-4u:91": "anyoddeśena tadvidhiraparaḥ--- “yathāgnihotraṃ juhuyāt svargakāma” iti /",
  "GSP28jsbh1-4u:92": "etasya coddeśyavācakapadāntarasāpekṣatvāddaurbalyam /",
  "GSP28jsbh1-4u:93": "dhātvarthoddeśenānyakaraṇakabhāvanāvidhistṛtīyaḥ--- “yathā dadhnā juhotī“ti /",
  "GSP28jsbh1-4u:94": "atra vidheyatāyā dhātvarthavṛttitvābhāvāt padāntarārthavṛttitvācca tato 'pi daurbalyam /",
  "GSP28jsbh1-4u:95": "dhātoḥ sādhutvārthatvamaṅgīkṛtya anyoddeśenānyakaraṇakabhāvanāvidhiścaturthaḥ--- yathā “dadhnendriyakāmasya juhuyādi“ti /",
  "GSP28jsbh1-4u:96": "atra dhātvarthasyoddeśyatvenāpyasaṃbandhāttato 'pi daurbalyam /",
  "GSP28jsbh1-4u:97": "guṇaviśiṣṭadhātvarthakaraṇakabhāvanāvidhānāt pañcamaḥ--- yathā “somena yajete“ti /",
  "GSP28jsbh1-4u:98": "atra viśeṣaṇavidhikalpanāderādhikyāttato 'pi daurbalyam /",
  "GSP28jsbh1-4u:99": "anyoddeśena pūrvoktaḥ ṣaṣṭhaḥ-- yathā “sauryaṃ caruṃ nirvaped brahmavarcasakāma” iti /",
  "GSP28jsbh1-4u:100": "ayantu sarvadurbalaḥ /",
  "GSP28jsbh1-4u:101": "tadevaṃ udbhidguṇaviśiṣṭasya yāgasya phaloddeśena vidhāne ṣaṣṭhavidhiprakārāśrayaṇādatigauravam;",
  "GSP28jsbh1-4u:102": "guṇasya yāge na anvayānmatvarthalakṣaṇā ca /",
  "GSP28jsbh1-4u:103": "nahi bhāvanāyāṃ samānapadopāttadhātvarthakaraṇakatvāvaruddhāyāṃ guṇasya karaṇatvaṃ saṃbhavati /",
  "GSP28jsbh1-4u:104": "atastasya yāgānvayāvaśyakatve yāgasya kārakatvāt kārakāṇāṃ ca parasparaṃ saṃbandhānupapatteḥ somena yajetetivadudbhidvatā yāgeneti matvarthalakṣaṇā'vaśyakīti --- prāñcaḥ //",
  "GSP28jsbh1-4u:105": "vastutastu dṛṣṭānte 'pi somasya karaṇatvenaiva bhāvanāyāmevānvayastatra tatra vakṣyate,",
  "GSP28jsbh1-4u:106": "yuktaśca; ekakaraṇāvaruddhe 'pi karaṇāntarasya bhinnanirūpitasya prakāratayā bhāvanānvayopapatteḥ /",
  "GSP28jsbh1-4u:107": "nahi yāgakaraṇatvaṃ bhāvanānirūpitam, api tu svarganirūpitam /",
  "GSP28jsbh1-4u:108": "ataśca yathaivānyanirūpitam,",
  "GSP28jsbh1-4u:109": "tatkaraṇatvaṃ prakāratayā bhāvanāyāmanveti,",
  "GSP28jsbh1-4u:110": "tathaiva somakaraṇatvamapi yāganirūpitam /",
  "GSP28jsbh1-4u:111": "ubhayatra tattannirūpakatvasya pārṣṭhikabodhalabhyatvācca na ko 'pi virodha iti nāsminnapi pakṣe yadyapi matvarthalakṣaṇā;",
  "GSP28jsbh1-4u:112": "tathāpi viśeṣaṇavidhikṛta,",
  "GSP28jsbh1-4u:113": "guṇayāgobhayaviśiṣṭabhāvanāvidhigauravamāpadyamānaṃ nopahnotuṃ śakyam /",
  "GSP28jsbh1-4u:114": "yathāca prāthamikabhāvanāsaṃbandhāṅgīkāre 'pi dvitīyabodhavelāyāṃ matvarthakalpanā tathoktaṃ kaustubhe kalpanādi /",
  "GSP28jsbh1-4u:115": "evaṃ dvitīya-tṛtīyayorapi jaghanyavidhiprakārāṅgīkaraṇaṃ doṣāya /",
  "GSP28jsbh1-4u:116": "agatyā ca dadhisomādāveva tadaṅgīkṛtam; teṣāṃ tatrātyantarūḍhatvena nāmadheyatvāsaṃbhavāt,",
  "GSP28jsbh1-4u:117": "prakṛte tu yenaiva yogena khanitre pravṛttistenaiva yogenodbhidyate utpādyate phalamiti vyutpattyā karmaṇyapīti nāmatvasaṃbhavena dvitīyavidhiprakārāṅgīkaraṇāllāghavam /",
  "GSP28jsbh1-4u:118": "naca bhido vidāraṇa eva smṛteḥ śaktiḥ,",
  "GSP28jsbh1-4u:119": "bhidir ityeva dhātupāṭhāt,",
  "GSP28jsbh1-4u:120": "vidāraṇa ityasya śakyārthamātropalakṣakatvasya vaiyākaraṇasiddhatvāt /",
  "GSP28jsbh1-4u:121": "ato vidāraṇa ivotpādane 'pi prayogāt tulyavadvṛttikatā /",
  "GSP28jsbh1-4u:122": "naca nāmadheyānarthakyam; saṃkalpādau sārthakatvāt /",
  "GSP28jsbh1-4u:123": "kvicit phalopabandhaśca --- yathā “darśapūrṇamāsābhyāṃ svargakāmo yajete“ti /",
  "GSP28jsbh1-4u:124": "kvacicca guṇopabandhaḥ--- yathā “saṃsthāpya paurṇamāsīṃ vaimṛdhamanunirvapatī“ti /",
  "GSP28jsbh1-4u:125": "prakṛte ca saṃjñayā bhedasiddhireva prayojanam /",
  "GSP28jsbh1-4u:126": "itarathā hi prakṛta eva karmaṇi guṇaphalasaṃbandhāpatterna karmāntaratvam /",
  "GSP28jsbh1-4u:127": "naca yogasya phalodbhedanakāritvasyātiprasaktatvādapūrve karmaṇi rūḍhikalpane somādipadānāmapi tadāpattiḥ;",
  "GSP28jsbh1-4u:128": "sarvatra yogarūḍhisthale prācīnaprayogasyaiva kāraṇatāyāḥ kḷptatvena prakṛte tadakalpanāt /",
  "GSP28jsbh1-4u:129": "prayojanaṃ spaṣṭam // 2 // 18 // iti dvitīyaṃ udbhinnāmatādhikaraṇam /",
  "GSP28jsbh1-4u:130": "&lt;B2&gt; (udbhidvākyasyaiva vicāre nimittanirūpaṇam)",
  "GSP28jsbh1-4u:131": "anirdhāritadvāraviśeṣeṇoktamapi prāmāṇyaṃ nirdhāraṇaṃ vinā na dṛḍhaṃ bhavatītyetadarthaṃ adhikaraṇāntaraṃ sūcayati --- ataḥ paramiti //",
  "GSP28jsbh1-4u:132_0": "tatra tatprakhyaśāstrāntararahitānāmudāharaṇatve 'pi citrādiśabdeṣu lokaprasiddhibādhena",
  "GSP28jsbh1-4u:132_1": "nāmadheyatāyā vākyabhedādisahakārisāpekṣatvena durupapādatvāt tānvihāya avayavārthayogasya",
  "GSP28jsbh1-4u:132_2": "pravṛttinimittatvānmatvarthalakṣaṇāprasaṃgamātrasahakṛtasāmānādhikaraṇyācca prathamato",
  "GSP28jsbh1-4u:132_3": "vicāre saukaryātteṣāmudāharaṇatvaṃ darśayati --- tadiheti //",
  "GSP28jsbh1-4u:133": "vacanatvaprasiddheriti //",
  "GSP28jsbh1-4u:134": "nanu --- vrīhyādipadavat samudāyarūpeṇa rūḍhatvābhāvātkathaṃ khanitravācitetyāśaṅkānirāsāya “bhidir vidāraṇa” ityādyuktam //",
  "GSP28jsbh1-4u:135": "(udbhicchabdasya khanitravācitvameva, natu karmavācitvamiti nirūpaṇam)",
  "GSP28jsbh1-4u:136_0": "tathāca udupasargasyordhvatāyāṃ bhididhātorvidāraṇe kartrarthakakvipaḥ tatsamarthakartari",
  "GSP28jsbh1-4u:136_1": "śakteḥ kvibantenordhvavidāraṇasamarthakhanitraprasiddhiravayavaprasidhyā samudāyarūpeṇa grahaṇādyuktā /",
  "GSP28jsbh1-4u:137_0": "karmaṇi tu ūrdhvavidāraṇakartṛtvābhāvāt kathañcitphalamudbhinatti prakāśayatītyevaṃ",
  "GSP28jsbh1-4u:137_1": "yogena phalodbhedanasamarthatvena tadupapādane prakāśane lakṣaṇāpattyā lokavyākaraṇāvagatāvayavaprasiddhibādhāpatteḥ",
  "GSP28jsbh1-4u:137_2": "tatparihārārthaṃ paṅkajādiśabdeṣviva rūḍhikalpanāpatteḥ tadapekṣayā kḷptāvayavaśaktyaivāvayavapratītārthagrahaṇaṃ yuktamityarthaḥ //",
  "GSP28jsbh1-4u:138": "(karmasādhāraṇayogārthenāpi nāmadheyatvāṅgīkāranirāsaḥ)",
  "GSP28jsbh1-4u:139": "astuvā yajisāmānādhikaraṇyanirvāhāya kathañcidyāge 'vayavārthamātrasaṃbhavaḥ,",
  "GSP28jsbh1-4u:140": "evamapi tena nāmadheyatāṅgīkāre dūṣaṇamāha --- nāmadheyatve iti //",
  "GSP28jsbh1-4u:141": "vidhibalādeva viśeṣāvadhāraṇasiddheḥ nāmno 'pi yāgatvajātestadavacchinnavyaktisāmānyarūpasya viśeṣāvadhāraṇāsaṃbhavātpunarapi vyaktiviśeṣāvadhāraṇārthatve vaiyarthyam /",
  "GSP28jsbh1-4u:142": "guṇavidhipakṣe tu yāgabhāvanāpekṣitadravyasamarpakatvādarthavattvaṃ puruṣapravṛttiviśeṣakaratvaṃ ca labhyate ityarthaḥ //",
  "GSP28jsbh1-4u:143": "(siddhāntāpāditamarthalakṣaṇānirāsena guṇavidhitvasamarthanam)",
  "GSP28jsbh1-4u:144_0": "yastviha siddhānte sarvakārakāṇāṃ bhāvanānvayitve 'pi samānapadopāttayāgarūpakaraṇāvaruddhāyāṃ",
  "GSP28jsbh1-4u:144_1": "guṇasya karaṇatvena anvayāyogāt dhātvarthasya ca kārakatvena tatrāpi anvayāyogena",
  "GSP28jsbh1-4u:144_2": "pradhānabhūtapratyayena tadasaṃbhave guṇabhūte prātipadike matvarthalakṣaṇā pūrvapakṣe āpadyate,",
  "GSP28jsbh1-4u:145": "sā na yuktā;",
  "GSP28jsbh1-4u:146": "svarganirūpitatvena yāgasyeva guṇasyāpi vyāpārabhedena bhāvanāyāṃ karaṇatvenānvayopapatteḥ /",
  "GSP28jsbh1-4u:147_0": "ataśca yāgasya phalaniṣpādanadvārā bhāvanākaraṇatve 'pi somādeḥ karaṇāntarasya samāderadhikaraṇāntarasyeva",
  "GSP28jsbh1-4u:147_1": "yāganiṣpādanadvārā bhāvanāsaṃbandhe bādhakābhāvāttathaiva prathamāvagata bhāvanāsaṃbandhanirvāhāya",
  "GSP28jsbh1-4u:147_2": "aruṇaikahāyanīvat yāgasya pārṣṭhiko yāgasaṃbandha eva kalpyate /",
  "GSP28jsbh1-4u:148": "tena na matvarthalakṣaṇāpattirityabhipretya pūrvapakṣe ādyaṃ viśiṣṭavidhipakṣaṃ upapādayati --- tatra ceti //",
  "GSP28jsbh1-4u:149": "(pārṣṭhikabodhe 'pyatra matvarthalakṣaṇānirāsaḥ)",
  "GSP28jsbh1-4u:150": "nacaivaṃ pārṣṭhikānvayavelāyāmevāśrutamatvarthavyavahārāpatti ḥ;",
  "GSP28jsbh1-4u:151": "tasyāmavasthāyāṃ śrutena karaṇatvenaiva yāgaṃ prati guṇasyānvayopapatteḥ /",
  "GSP28jsbh1-4u:152": "nahi tadānīṃ yāgasya karaṇatvamasti,",
  "GSP28jsbh1-4u:153": "yenānākāṅkṣitatvādanvayo na bhavet,",
  "GSP28jsbh1-4u:154": "arthākṣiptasādhyatvamādāya karmatvāt /",
  "GSP28jsbh1-4u:155": "ato na kathamapi matvarthalakṣaṇāprasaktirasminnapi pakṣa ityarthaḥ //",
  "GSP28jsbh1-4u:156": "(tāṇḍyaśākhāyāṃ jyotiṣṭomaprakaraṇānusāreṇa guṇavidhitvapakṣaḥ)",
  "GSP28jsbh1-4u:157": "ataeva yadyapi viśiṣṭavidhau na matvarthalakṣaṇā;",
  "GSP28jsbh1-4u:158_0": "tathāpi eteṣāṃ vākyānāṃ tāṇḍyaśākhāyāṃ jyotiṣṭomānantarameva pāṭhāt prakṛtajyotiṣṭomayāgānuvādenaiva",
  "GSP28jsbh1-4u:158_1": "dadhnā juhotītivat guṇavidhānaṃ bhaviṣyatītyabhipretya pakṣāntaramāha --- athaveti //",
  "GSP28jsbh1-4u:159": "(guṇavidhitvapakṣe 'pi vidhānevetyādivārtikānusāreṇa matvarthalakṣaṇāpattiśaṅkānirāsau)",
  "GSP28jsbh1-4u:160": "yadyapi prakṛtavidhau yāgasya karaṇatvāt yathāprāptasyaivānuvādenehāpi kāraṇatvāt guṇānvaye matvarthalakṣaṇāpattiḥ;",
  "GSP28jsbh1-4u:161": "tathāpi asādhitasya karaṇatvāyogādarthākṣepeṇa sādhyatvāvagamāttādrūpyamādāya yāge karaṇatvena guṇasyānvaye nānupapattiḥ /",
  "GSP28jsbh1-4u:162": "yattu --- 'vidhāne vānuvāde vā yāgaḥ karaṇamiṣyate /",
  "GSP28jsbh1-4u:163": "tatsamīpe tṛtīyāntastadvācitvaṃ na muñcati” iti vārtikaṃ,",
  "GSP28jsbh1-4u:164_0": "taduttarārdhānurodhāt “same darśapūrṇamāsābhyāṃ yajete“tyādau yatra tṛtīyāntanāmadheyasāmānādhikaraṇyaṃ",
  "GSP28jsbh1-4u:164_1": "tatrotpattivākyāvagatakaraṇatvasyaivānuvādo natvarthākṣiptasādhyatvamityetatparam //",
  "GSP28jsbh1-4u:165": "(jyotiṣṭomavākyasyotpattividhitvaśaṅkayā prāptaśaṅkāntaranirākaraṇārthaṃ somavākyasyotpattividhitvasamarthanam)",
  "GSP28jsbh1-4u:166_0": "naca --- prāpakavidhāvapi jyotiṣṭomādyupapadasattveneha tasyāpi guṇavidhitvapūrvapakṣodāharaṇatvāt",
  "GSP28jsbh1-4u:166_1": "tatra ca phalapadānurodhāt yāgasya karaṇatve guṇasyānvayānupapattyā matvarthalakṣaṇāpattiriti --- vācyam;",
  "GSP28jsbh1-4u:167": "yatropapadasya guṇe nirūḍhatvaṃ karmaṇi ca yogenāpyasaṃbhavadvṛttitā,",
  "GSP28jsbh1-4u:168": "tatra somena yajetetyatrāprasiddhaśaktyantarakalpanāpekṣayā matvarthalakṣaṇāyā laghutvenāṅgīkārāt tatraiva karmotpattividhitve bādhakābhāvāt /",
  "GSP28jsbh1-4u:169": "atastadvihite karmaṇīha yukto guṇavidhirityarthaḥ //",
  "GSP28jsbh1-4u:170": "(udbhidvākyasyotpattividhitvanirāsena guṇavidhitvasamarthanam) itikartavyateti //",
  "GSP28jsbh1-4u:171_0": "karmavidhyabhāve guṇavidhyayogādavaśyaṃ kasmiṃścitkarmavidhāne 'bhyupagantavye jyotiṣṭomavākyasannidhau",
  "GSP28jsbh1-4u:171_1": "dīkṣaṇīyādibahvitikartavyatāmnānāt tasyāśca kartavyatāliṅgatvāt bhūyastvenobhayaśrutītyanena",
  "GSP28jsbh1-4u:171_2": "nyāyena tasyaiva karmavidhitvamityarthaḥ //",
  "GSP28jsbh1-4u:172": "(bhāṣyavārtikādyanusāreṇa somasyāpi bhāvanākaraṇatvenaivānvayanirūpaṇam) tatra tatra vakṣyate iti //",
  "GSP28jsbh1-4u:173": "saptamanavamādhyāyayoryajetetthamiti itikartavyatayā dhātvarthānvayanirāsenetthaṃ kuryāditi bhāvanānvayo bhāṣyakṛtā nirastaḥ /",
  "GSP28jsbh1-4u:174": "“somena yajetetyatrāpi tadbhūtādhikaraṇoktena mārgeṇa dhātvarthakārakāṇāṃ aruṇaikahāyanyādivat paraspareṇāsaṃbandhya bhāvanāsaṃbaddhānāṃ uttarakālaṃ parasparopakāritvaṃ /",
  "GSP28jsbh1-4u:175": "tathāca saptamanavamādyayorvakṣyatīti na somaviśiṣṭadhātvarthavidhāna“mityādinā vārtikakāreṇa,",
  "GSP28jsbh1-4u:176": "āghārāgnihotrādhikaraṇe tathā somatulyanyāyatvāt avaghātamantrasya bhāvanānvayino na pratiprahāramāvṛttirityetatpratipādanārtha ekādaśādhikaraṇe tantraratnakṛtā,",
  "GSP28jsbh1-4u:177": "tathā saptame “bhāvanānvayataḥ paścādaṃśayorārthikonvayaḥ /",
  "GSP28jsbh1-4u:178": "tataḥ karmāntare 'ṅgānāṃ prāptirāśaṅkyate kuta“ityādinā śāstradīpikāyāṃ ca vakṣyate ityarthaḥ /",
  "GSP28jsbh1-4u:179": "evaṃ prācāṃ matakhaṇḍanena pūrvapakṣe matvarthalakṣaṇānāpattiṃ pradarśyādhunā yatpārṣṭhikabodhavelāyāmapi na tadāpattirityuktam,",
  "GSP28jsbh1-4u:180": "tannirasitumāha ---yathāceti //",
  "GSP28jsbh1-4u:181": "(pārṣṭhikānvayavelāyāṃ somena yajetetyatra matvarthalakṣaṇāvaśyakatānirūpaṇam)",
  "GSP28jsbh1-4u:182": "ayamarthaḥ --- yadyapi sarvakārakāṇāṃ prathamato bhāvanayaiva saṃbandhaḥ;",
  "GSP28jsbh1-4u:183_0": "tathāpi nirviṣayakṛtisaṃbandhāyogāt somādigatavyāpārāpekṣāyāṃ prāk phalakarmatvayāgakaraṇatvagatanirūpakāpekṣāyāḥ",
  "GSP28jsbh1-4u:183_1": "samānapadaśrutyā yāge phale caiva pratīteḥ pārṣṭhike phalayāgayoḥ saṃbandhe yāgasya",
  "GSP28jsbh1-4u:183_2": "karaṇatayaivāvagatasya karmatvena prātīteḥ khanitrādikārakāntarasya karaṇatvenaivānvaye",
  "GSP28jsbh1-4u:183_3": "vaktavye bhinnārthayoḥ sāmānādhikaraṇyānupapattyā saṃbandhasāmānyenānvayārthamaśrutamatvarthakalpanā'vaśyakī /",
  "GSP28jsbh1-4u:184": "paścāccāsādhitasya yāgasya karaṇatvānupapatteḥ karmatvabodhe sati khanitrādikārakāntarasya bhāvanāsaṃbandhavelāyāṃ śrutena kāraṇatvādinaiva viśeṣaṇavidhikāle 'nvayo bhavati /",
  "GSP28jsbh1-4u:185": "ataḥ pārṣṭhikānvayakāle somavatā yajetetyevaṃ matvārthalakṣaṇānivāryā /",
  "GSP28jsbh1-4u:186": "(matvarthalakṣaṇāvirahapakṣe somasya śrautaviniyogopapattiḥ)",
  "GSP28jsbh1-4u:187": "nacaivamasmanmate somasya vākyīyaviniyogāpattiḥ;",
  "GSP28jsbh1-4u:188_0": "pūrvameva bhāvanāsaṃbandhavelāyāṃ tannirvāhārthaṃ matvarthalakṣaṇāṅgīkāre tadāpattāvapi",
  "GSP28jsbh1-4u:188_1": "prathamata eva vinaiva lakṣaṇāṃ kārakāṇāṃ anyonyasaṃbandhamanādṛtya bhāvanānvayasya",
  "GSP28jsbh1-4u:188_2": "śrautatvena paścācca phalayāgayoḥ pārṣṭhikānvayavelāyāṃ sarvakārakāṇāṃ matvarthalakṣaṇayā",
  "GSP28jsbh1-4u:188_3": "dhātvarthasaṃbandhāśrayaṇe tadanāpatteḥ //",
  "GSP28jsbh1-4u:189": "(viśiṣṭavidhipakṣe matvarthalakṣaṇopapādanaprakāraḥ kaustubhagataḥ)",
  "GSP28jsbh1-4u:190": "naca --- bhāvanānvayakāle karaṇatvenāvagatasomādikaraṇatvādīnāṃ yāgānvaye anupasthitānāṃ kathaṃ yāgasaṃbandhapratītiḥ?",
  "GSP28jsbh1-4u:191": "iti --- vācyam; tasya matvarthasaṃbandhasāmanyarūpeṇopasthitatvenānupapattyabhāvāt /",
  "GSP28jsbh1-4u:192": "athavā somakaraṇakena yāgeneti samastavākyakalpanayā vopasthityupapatteḥ /",
  "GSP28jsbh1-4u:193": "evamaruṇaikavākyepi yā aruṇā saikahāyanītyevaṃ luptamatubantavākyakalpanāpi draṣṭavyeti viśiṣṭavidhipakṣe matvarthalakṣaṇāpattiranivāryeti kaustubhe uktamityarthaḥ //",
  "GSP28jsbh1-4u:194": "(ajñātasandigdhasyodbhitpadasya yajisamānādhikaraṇyenārthanirṇaya iti nāmatvanirūpaṇam)",
  "GSP28jsbh1-4u:195": "iti vyutpattyeti //",
  "GSP28jsbh1-4u:196": "udbhidyate utpādyate yasmādyāgena phalamiti hetorudbhinatti phalamiti vā vyutpattyetyarthaḥ /",
  "GSP28jsbh1-4u:197": "anyathā kartari kvipo 'nuśāsanena karmavyutpattipradarśanasyāsaṅgatatvāpatteḥ /",
  "GSP28jsbh1-4u:198": "ayamarthaḥ --- “padamajñātasandigdhaṃ prasiddhairapṛthakaśruti /",
  "GSP28jsbh1-4u:199": "nirṇīyate nirūḍhantu na svārthādapanīyate” iti vārtikoktarītyā udbhidādipadānāṃ khanitrādau samudāyaśakterabhāvāt avayavayogenāpi pācakādiśabdavalloke prayogābhāvādajñātārthatvam /",
  "GSP28jsbh1-4u:200_0": "yastu --- “surāṇāṃ vai balastamasā prāvṛto smāpidhānamāsīttasmin gavyaṃ vastvantarāsīttaṃ",
  "GSP28jsbh1-4u:200_1": "devā nāśaknuvan bhettuṃ te bṛhaspatimabruvannimā utsṛjeti sa udbhideva balaṃ vyacyāvayat”",
  "GSP28jsbh1-4u:200_2": "ityarthavāde goyuktavivarāparaparyāyabalacyāvanadvārasya vidāraṇasya pravṛttinimittatvāvagamaḥ,",
  "GSP28jsbh1-4u:201": "tasya svārthaparatvābhāvena tādṛśārthe pramāṇābhāvānnopayuktaḥ /",
  "GSP28jsbh1-4u:202": "tathā pikādiśabdavatprayogābhāve 'pyavayavārthayogamātre khanitra iva yāge 'pi pravṛttyupapatterakṣādipadavatsandigdhatvam /",
  "GSP28jsbh1-4u:203": "ataḥ prasiddhayajipadasāmānādhikaraṇyānnirṇeyamiti //",
  "GSP28jsbh1-4u:204": "utpādane 'pīti /",
  "GSP28jsbh1-4u:205": "apūrve vastuni kenacidutpādite idamanenodbhinnamiti prayogādityarthaḥ //",
  "GSP28jsbh1-4u:206": "(nāmnaḥ saṃkalpadau sārthakyanirūpaṇam) saṃkalpādāviti /",
  "GSP28jsbh1-4u:207": "anuṣṭhānakāle prayogavidhyapekṣitalaghvākhyānaupayikatvena sārthakyādityarthaḥ /",
  "GSP28jsbh1-4u:208": "yatheti /",
  "GSP28jsbh1-4u:209": "darśapūrṇamāsapadasya nāmatvābhāve yajinā prakṛtatvāviśeṣeṇa ṣaḍyāgasādhāraṇyena prayājādyaṅgānāmapyupādānāt sarveṣāṃ phalasaṃbandhāpattiḥ /",
  "GSP28jsbh1-4u:210": "sati tu nāmadheye ṣaṇṇāmeva tatsiddhiriti phalasaṃbandharūpaṃ prayojanaṃ caturthe vakṣyate ityarthaḥ /",
  "GSP28jsbh1-4u:211": "yatheti /",
  "GSP28jsbh1-4u:212": "vaimṛdhavākye paurṇamāsīnāmadheyābhāve prakaraṇādamāvāsyāṅgatvasyāpyāpattirvaimṛdhasya,",
  "GSP28jsbh1-4u:213": "tatsattve tu vākyena prakaraṇabādhānna tadāpattiriti guṇopabandhaḥ prayojanamityarthaḥ /",
  "GSP28jsbh1-4u:214": "bhedasiddhireveti /",
  "GSP28jsbh1-4u:215": "evakāreṇa guṇaphalopabandharūpaprayojanāntarāsaṃbhave 'pi saṃkalpe ullekhavat bhedasiddhiriti dvitīyaṃ prayojanaṃ avyabhicāri labhyate ityarthaḥ sūcitaḥ /",
  "GSP28jsbh1-4u:216": "tena na saṃkalpollekhanarūpaprayojanavyāvṛttiriti bhāvaḥ //",
  "GSP28jsbh1-4u:217": "(udbhedanakāritvarūpayogārthasyātiprasaṅgaśaṅkā, nyāyasudhābhāṣyaprakāśakāroktatatsamādhānāni)",
  "GSP28jsbh1-4u:218": "somādipadānāmapīti //",
  "GSP28jsbh1-4u:219_0": "etena yadatra nyāyasudhākṛtānyaiśca paṅkajādipadavadudbhicchabdasya yogarūḍhiṃ parikalpya",
  "GSP28jsbh1-4u:219_1": "rūḍhyavacchedakapadmatvavadvidhisāmarbhyenāvagatavijātīyayāgatvameva rūḍhyavacchedakamityuktam,",
  "GSP28jsbh1-4u:220_0": "tatpadmatvasya pramāṇāntarasiddhatvena rūḍhyavacchedakatvakalpane 'pi vidhisāmarthyādasiddhe",
  "GSP28jsbh1-4u:220_1": "rūḍhyavacchedakatvānupapattyā rūḍhikalpanānupapattermatvarthalakṣaṇāpattibhiyā rūḍhikalpane",
  "GSP28jsbh1-4u:220_2": "somādipadeṣvapi tadāpatterupekṣyamiti sūcitam /",
  "GSP28jsbh1-4u:221": "yadapi atiprasaṅgaparihārārthaṃ yajisāmānādhikaraṇyabalāt tadgatamevodbhedanakartṛtvaṃ pravṛttinimittamityākareṇa pakṣāntaramuktaṃ;",
  "GSP28jsbh1-4u:222_0": "tadapi yajipadena vijātīyayāgābhidhānāttāvanmātravṛttyudbhedanakartṛtvasya pravṛttinimittatve",
  "GSP28jsbh1-4u:222_1": "udbhicchabdavācyayāgāntare pravṛttinimittāntarakalpanāpatteḥ tadarthaṃ pṛthagavayavaśaktyantarakalpanāpatterayuktam /",
  "GSP28jsbh1-4u:223": "etena --- yatprakāśakārairyogyatayā ekavākyatayā caitadyāgajanyapaśuphalaviśeṣodbhedakatvena pravṛttinimittena yaugikatvānnātiprasaṅgaḥ --- ityuktam;",
  "GSP28jsbh1-4u:224": "tadapyayuktam;",
  "GSP28jsbh1-4u:225": "yāgāntare bhinnapravṛttinimittakalpanāpatteḥ /",
  "GSP28jsbh1-4u:226": "karmasāmānye ekarūpapravṛttinimittāsaṃbhavādato 'tiprasaṅgamanyathā pariharati --- sarvatra hīti //",
  "GSP28jsbh1-4u:227": "(arthāntare prācīnaprayogābhāvenoktātiprasaṅgavāraṇasya svābhimatasya nirūpaṇam)",
  "GSP28jsbh1-4u:228": "ayamarthaḥ --- ghaṭapadasya ghaṭaviṣayaśaktiniścayānanubhavabalāttatra niyāmakāpekṣāyāṃ ghaṭapadaprayogarūpavyavahārasya sahakārikāraṇatvaṃ loke kḷptam /",
  "GSP28jsbh1-4u:229_0": "prakṛte codbhicchabdasya karmaṇi śaktiniścayārthaṃ prācīnaprayogasya sahakārikāraṇatvāt",
  "GSP28jsbh1-4u:229_1": "yatra yatra tādṛśaprayogaḥ tatraiva śaktiniścaye satyanyasya jyotiṣṭomādestadabhāvādeva nopasthitiḥ /",
  "GSP28jsbh1-4u:230": "evañca yogenaiva nirvāhe yogarūḍhirnāma nātiriktā kalpanīyetyarthaḥ //",
  "GSP28jsbh1-4u:231": "(yogarūḍhyanaṅgīkāre 'pi paṅkajādiśabdasyānyābodhakatvopapattiḥ) evaṃ paṅkajādipadeṣvapi jñeyam /",
  "GSP28jsbh1-4u:232_0": "athavā --- paṅkajanikartṛtvasyāvayavaśaktyā bodhe 'pi tādṛśaśābdabodhaṃ prati tādṛśapūrvataraprayogābhāvajñānasya",
  "GSP28jsbh1-4u:232_1": "athavā padmaviśeṣyakapūrvataraprayogatvaprakārakajñānasya pratibandhakatvakalpanānna",
  "GSP28jsbh1-4u:232_2": "padmānyaviśeṣyakabodhaprasaktiḥ /",
  "GSP28jsbh1-4u:233": "avaśyaṃ hi padme śaktivādināpyuktagrahasya śaktikalpakatvamaṅgīkṛtya tadgrahasya niruktaśābdabodhaṃ prati pratibandhakatvaṃ vācyam /",
  "GSP28jsbh1-4u:234": "tadvaramuktagrahasyaiva pratibandhakatvaṃ vācyamiti sarvatretyanena sūcitam //",
  "GSP28jsbh1-4u:235": "(prācīnaprayogasya śaktijñānaṃ prati sahakāritvakalpanā,",
  "GSP28jsbh1-4u:236": "tantraratnakārāṇāṃ yogarūḍhisādhanaprakārasyāsāṅgatyanirūpaṇam)",
  "GSP28jsbh1-4u:237": "evañca prācīnaprayogasya śaktijñānaṃ prati sahakāritvena yatra naiva sahakārikāraṇaṃ,",
  "GSP28jsbh1-4u:238": "tatra śaktigrahābhāvādevetarabodhābhāve sthite sati yat samānādhikaraṇe ṣaṣṭhe tantraratne “yastvaprayogādevāprayoga iti vadanneva padmādiṣu rūḍhiṃ necchati,",
  "GSP28jsbh1-4u:239": "sa vaktavyaḥ upapadyatāṃ nāma pūrvapūrveṣāmaprayogādevottarottareṣāmaprayogaḥ;",
  "GSP28jsbh1-4u:240": "pratītistvananyalabhyā śaktimeva kalpayati /",
  "GSP28jsbh1-4u:241": "kathaṃ khalvaśaktātpaṅkajapadāt padmapratītiḥ?",
  "GSP28jsbh1-4u:242": "śabdapratipāditapaṅkajananakriyāyogavaśāditi yadi brūyāt, pratibrūyādenamanaikāntikatvāditi /",
  "GSP28jsbh1-4u:243": "na khalu padmaikāntikaṃ paṅkajananam /",
  "GSP28jsbh1-4u:244": "yatastanniścāyayet /",
  "GSP28jsbh1-4u:245": "tasmācchabdaśaktireva kalpayitavyeti /",
  "GSP28jsbh1-4u:246": "sacetbrūyāt “satyaṃ śabdādeva padmapratītiḥ /",
  "GSP28jsbh1-4u:247": "sa tu prayogavaśādeva tatpratyāpayatī“ti na vācakaśaktiḥ kalpanīyeti,",
  "GSP28jsbh1-4u:248": "pratibrūyādenaṃ kathamaśaktaḥ prayogamātrādeva pratyāpayediti?",
  "GSP28jsbh1-4u:249": "prasaṅgo hi tathā syāditi sarve gavādiśabdāḥ śaktimantareṇaiva prayogamātrādeva svārthaṃ pratyāpayantīti śakyaṃ vaditum /",
  "GSP28jsbh1-4u:250": "iti rūḍhiprasādhanāyoktaṃ /",
  "GSP28jsbh1-4u:251": "tacchaktiṃ vināsmābhiḥ prayogavaśādeva pratyāyakatvānaṅgīkārānnāsmanmate prasajyate ityapi dhyeyam //",
  "GSP28jsbh1-4u:252": "(paṅkajaśabde nirūḍhalakṣaṇāṅgīkāra iti pakṣāntaranirūpaṇam)",
  "GSP28jsbh1-4u:253": "yadi tu paṅkajaśabdāt paṅkajanikartṛtvaprakārakapadmaviśeṣyakapratītiranubhavasiddhetyucyeta,",
  "GSP28jsbh1-4u:254": "tathāpyasmin pakṣe nirūḍhalakṣaṇayaiva tatpratītyupapatterna tadanurodhena rūḍheravakāśa iti na doṣaḥ //",
  "GSP28jsbh1-4u:255": "evañca yajyudbhitpadayoḥ pravṛttinimittabhedāt nīlotpalayoriva bhinnapravṛttinimittatve satyekārthavṛttitvalakṣaṇasyārthasāmānādhikaraṇyasyāpyupapattiḥ //",
  "GSP28jsbh1-4u:256": "(udbhitpadaśakyatāvacchedakatvasya phalodbhedanakāritve 'ṅgīkāre nāmadheyānarthakyaśaṅkāsamādhāne)",
  "GSP28jsbh1-4u:257": "naca udbhitpadaśakyatāvacchedakasya phalotpādakatvasya paśukāmapadasamabhivyāhṛtākhyātapadādeva paśūtpādanahetunā yāgena paśūn bhāvayediti bodhasiddhernāmadheyānarthakyam;",
  "GSP28jsbh1-4u:258": "paśukāmapadāvagatasyāpi phalodbhedanahetutvasya nāmadheyenānuvādāt,",
  "GSP28jsbh1-4u:259": "tatphalaṃ cetaravyāvṛttisaṃkalpollekhādikaṃ prāgevoktam //",
  "GSP28jsbh1-4u:260": "ataśca yathā vākyāntarasiddhāgnidevatākatvānuvādo 'gnihotrapadena saṃkalpādiphalako na virudhyate,",
  "GSP28jsbh1-4u:261": "tathaiva svavākyagatapaśukāmapadāvagataphalahetutvānuvādo 'pi nānupapannaḥ //",
  "GSP28jsbh1-4u:262": "(saṃjñāsaṃjñisaṃbandhasyāvidheyatvanirūpaṇapūrvakaṃ nāmatvenānvaye lāghavavādinirūpaṇam)",
  "GSP28jsbh1-4u:263": "ataeva --- nāmatve saṃjñāsaṃjñisaṃbandhasyāpi vidhānāt vākyabhedāpattiḥ --- nirastā;",
  "GSP28jsbh1-4u:264": "nāmno 'nanuṣṭheyatvena sāmānādhikaraṇyāvayavaprasiddhibhyāmeva ca siddhestatsaṃbandhasyāvidheyatvena tadaprasakteḥ /",
  "GSP28jsbh1-4u:265": "ataeva nāmadheyārthaviśiṣṭayāgavidhāne 'pi nāmadheyārthasya pramāṇāntarāvagatatvena tadaṃśe viśeṣaṇavidherakalpanādeva viśiṣṭavidhitve 'pi siddhānte lāghavam /",
  "GSP28jsbh1-4u:266": "pūrvapakṣe tu guṇavattadgataliṅgasaṅkhyāṃśe viśeṣaṇavidhikalpanādgauravam /",
  "GSP28jsbh1-4u:267": "siddhānte ca ākhyātopāttasaṅkhyādyanuvādakatayā vidheyatvena lāghavamiti viśeṣaḥ /",
  "GSP28jsbh1-4u:268_0": "etena --- yadyaugikatvapakṣopapādanaṃ vārtikakārīyaṃ paśukāmo yajetetyetāvataiva",
  "GSP28jsbh1-4u:268_1": "siddhatvāt paśūdbhedahetunā paśūn bhāvayediti nāmadheyavidhyānarthakyāpatteḥ prauḍhavādamātramiti",
  "GSP28jsbh1-4u:268_2": "nyāyasudhākāroktam --- tat apāstam //",
  "GSP28jsbh1-4u:269": "(nāmno 'vidheyatve 'pi dhātvarthaparicchedakatayā vidhyuddeśāntarbhāvanirūpaṇam)",
  "GSP28jsbh1-4u:270_0": "ato nāmadheyārthasyaiveha dhātvarthāvacchedakatayā āgneyādi sāhityasyeva svarūpataḥ",
  "GSP28jsbh1-4u:270_1": "pramāṇāntarāvagatānāṃ vrīhyāruṇyādīnāmiva vā viśiṣṭavidhinā vidhānādvidhyuddeśāntargaterapyupapatternakāpi kṣatiḥ /",
  "GSP28jsbh1-4u:271": "yadyapi ajñātaviśeṣarūpajñāpana eva paricchedakatvavyavahārasyānyatra dṛṣṭatvāttasya ceha śabdāntarādipramāṇasahakṛtavidhinaiva siddherna nāmnaḥ paricchedakatvena prayojanam;",
  "GSP28jsbh1-4u:272": "tathāpi jñāte 'pi viśeṣe ko 'sāviti jijñāsānivartakatvenaiva tasya paricchedakatvavyavahāra iti draṣṭavyam //",
  "GSP28jsbh1-4u:273": "(nāmadheyārthasya pramāṇāntarasiddhatve 'pi bhedādijñāpakatvena dharmaprāmāṇyanirūpaṇam)",
  "GSP28jsbh1-4u:274": "naca --- evaṃ nāmadheyārthasya pramāṇāntarasiddhatvenānūdyamānatvādanadhigatārthagantṛtvābhāvena kathaṃ prāmāṇyasaṃbhavaḥ?",
  "GSP28jsbh1-4u:275": "iti --- vācyam; svārthānuvādakatve 'pi vidvadvākyayorivānadhigatabhedādijñāpakatvena tadupapatteḥ /",
  "GSP28jsbh1-4u:276_0": "yatrāpi nāmadheyābhāve 'pyananyaparavidhipunaḥśravaṇarūpābhyāsādeva bhedasiddhiryathā",
  "GSP28jsbh1-4u:276_1": "“samidho yajati tanūnapātaṃ yajatī“tyādau tatra bhedajñāpakatvābhāve 'pi nirdhāritarūpaviśeṣapratipatternāmadheyādhīnatvādajñātāthrakatvopapattiḥ /",
  "GSP28jsbh1-4u:277": "ato yuktaṃ nāmadheyatvena dharme prāmāṇyam //",
  "GSP28jsbh1-4u:278": "(paśūdbhedanakāritvenodbhitpadasya karmaṇi na pravṛttiḥ kintu saṃjñātvena rūpeṇa saṃjñātvapratipattyarthayogāśrayaṇamiti somanāthīyāśayanirūpaṇam)",
  "GSP28jsbh1-4u:279_0": "yattu --- vārtikoktapakṣāntarāvalambanena somanāthena paśūdbhedanakāritvasya paśukāmapadavadākhyātādeva",
  "GSP28jsbh1-4u:279_1": "siddhernāmadheyānarthakyamāśaṅkya yadi paśūdbhedanasādhanatvena yāgamudbhitpadaṃ",
  "GSP28jsbh1-4u:279_2": "bodhayettadā vaiyarthyaṃ syāt,",
  "GSP28jsbh1-4u:280": "apitu saṃjñārūpatvenodbhinnāmakatvena yāgaṃ pratipādayati /",
  "GSP28jsbh1-4u:281_0": "evañca vidhisamabhivyāhṛtadhātunaiva karmaviśeṣapratītisiddhāvapi kīdṛśo 'sau karmaviśeṣa",
  "GSP28jsbh1-4u:281_1": "ityapekṣāyāṃ asmin vākye dravyadevatayoraśravaṇena dravyadevatādyupalakṣaṇena yāgaviśeṣapratipādanāsaṃbhavādudbhinnāmako",
  "GSP28jsbh1-4u:281_2": "yāgo 'yamiti tadviśeṣapratipādanaparatvādudbhitpadasya na vaiyarthyam;",
  "GSP28jsbh1-4u:282": "udbhitpadaṃ tu udbhitpadenānabhihitamapi pratyakṣaśrutatvamātreṇa svavācyamanyasmādvyāvartayat viśeṣaṇabhāvamanubhavati /",
  "GSP28jsbh1-4u:283": "śabdopasthitasyaivānvayabodhaviṣayatvamiti niyamastu saṃjñāśabdavyatiriktaviṣayaḥ /",
  "GSP28jsbh1-4u:284": "yadvā--- saṃjñāśabdānāṃ svarūpapravṛttinimittakatvamiti śābdikoktarītyodbhicchabdasyaiva svarūpabodhakatvaṃ saṃbhavatīti na kāpyanupapattiḥ /",
  "GSP28jsbh1-4u:285": "naca --- evaṃ paśūdbhedanakāritvasya vākyārthapratītiviṣayatvābhāvāt tadarthakayogāśrayaṇavaiyarthyamiti --- vācyam;",
  "GSP28jsbh1-4u:286": "yatrārthe yasya śabdasyāvayavayogādisaṃbhavastatraiva saṃjñātvaṃ nānyatra /",
  "GSP28jsbh1-4u:287": "ataeva etādṛśaśabdasyaiva saṃjñātvamiṣyate /",
  "GSP28jsbh1-4u:288": "ataeva somādiśabdānāṃ somena yajetetyatra na nāmatvam /",
  "GSP28jsbh1-4u:289": "tataśca saṃjñātvanirvāhārthamevodbhidādiśabdānāṃ karmaṇi yogāśrayaṇamiti, tadvaiyarthyānavakāśaḥ /",
  "GSP28jsbh1-4u:290": "athavā udbhicchabdaḥ udbhicchabdābhidheyatvena rūpeṇa lakṣaṇayā karma pratipādayati /",
  "GSP28jsbh1-4u:291": "sā ca lakṣaṇā yogena svābhidheyatve sati pravartate nānyatheti tadarthaṃ yogāśrayaṇam /",
  "GSP28jsbh1-4u:292": "lakṣaṇāpi nirūḍhatvāt matvarthalakṣaṇāpekṣayā jyāyasīti na guṇavidhipakṣoktadoṣaprasaṅgaḥ /",
  "GSP28jsbh1-4u:293": "astuvā avayavayogaṃ vināpi saṃjñātvam,",
  "GSP28jsbh1-4u:294": "tathāpi yogenodbhicchabdasya prasaktaguṇavidhitvanirāsamātrārthamiva karmaṇi yogasāmyapradarśanārthaṃ yogāśrayaṇamiti --- uktam //",
  "GSP28jsbh1-4u:295": "(yogārthapuraskāreṇa kasyāpi doṣasyāpravṛttirityādipūrvatanamatakhaṇḍanam)",
  "GSP28jsbh1-4u:296_0": "tatprathame pakṣe padajanyapadārthopasthitereva vākyārthabodhe kāraṇatvena kḷptasyeha",
  "GSP28jsbh1-4u:296_1": "tyāge pramāṇābhāvādanyathā svargakāmapadādhyāhārasya viśvajidvākye 'gnimantre sūryapadaprakṣepasyohasyāpyapalāpaprasaṅgāt,",
  "GSP28jsbh1-4u:297_0": "dvitīye pakṣe śābdikokter- yatrāvayavārthasaṃbhavastatra ḍitthāśvakarṇādiśabdaparatvādanyatrāpravṛtteryāgākhyānaṃ",
  "GSP28jsbh1-4u:297_1": "vināpi ḍitthādiśabdeṣu saṃjñātvadarśanāt yatrāvayavārthayogasaṃbhavaḥ tatraiva saṃjñātvamiti",
  "GSP28jsbh1-4u:297_2": "niyamasyāprayojakatvena prakṛte yogāśrayaṇasya niṣphalatvāpattestṛtīye udbhicchabdābhidheyatvena",
  "GSP28jsbh1-4u:297_3": "rūpeṇa lakṣaṇāśrayaṇe matvarthalakṣaṇāśrayaṇena guṇavidhitvasya yogārthasahakṛtasyāpyupapattervede",
  "GSP28jsbh1-4u:297_4": "“somena yajete” tyādau sarvasyā api lakṣaṇāyā nirūḍhalakṣaṇātvenaivāṅgīkāre matvarthalakṣaṇāpekṣayā",
  "GSP28jsbh1-4u:297_5": "udbhicchabdābhidheyatvalakṣaṇāyā nirūḍhatvena jyāyastvakathanasyāpyayuktatvādayuktamityupekṣitaṃ pūjyapādaiḥ //",
  "GSP28jsbh1-4u:298": "(udbhitsaṃjñakena yāgenetyevātra śābdabodhaḥ, saṃjñābodhastu lakṣaṇeyati matanirūpaṇakhaṇḍane)",
  "GSP28jsbh1-4u:299": "etena --- saṃbhavatyadhikārthatve na nāmnaḥ paricchedārthavarṇanaṃ yuktam;",
  "GSP28jsbh1-4u:300": "kintu udbhitsaṃjñakena yāgeneti pratīteḥ saṃjñāviśiṣṭayāgabodha evodbhitpadādaṅgīkartuṃ yuktaḥ /",
  "GSP28jsbh1-4u:301": "naca --- evaṃ tarhi teṣāmudbhicchabdasvarūpābhidheyatvaprasaṅga iti --- vācyam;",
  "GSP28jsbh1-4u:302": "jātiviśiṣṭapratītijanakānāṃ gavādipadānāṃ jātivācitvasādhakanyāyena saṃjñāviśiṣṭapratītijanakānāmapyeṣāṃ saṃjñāvācitvāṅgīkārasyeṣṭāpattigrastatvāt /",
  "GSP28jsbh1-4u:303_0": "yadi śabdābhihitairgotvādibhistādātmyādinā saṃbaddhaviśeṣyalakṣaṇāsaṃbhavena viśeṣyānabhidhāne",
  "GSP28jsbh1-4u:303_1": "'pi saṃjñāśabdānāṃ śabdamātrābhidhāne saṃbandhābhāvena saṃjñivilakṣaṇānupapatteḥ",
  "GSP28jsbh1-4u:303_2": "tadbodhārthaṃ saṃjñinyapi śaktikalpanāyāmatigauravamāśaṅkyeta,",
  "GSP28jsbh1-4u:304": "tadāstu saṃjñāṃśe lakṣaṇā /",
  "GSP28jsbh1-4u:305": "naca --- evaṃ siddhānte 'pi lakṣaṇāyāstulyatve kimarthaṃ matvarthalakṣaṇāyāstyāga iti --- vācyam;",
  "GSP28jsbh1-4u:306": "tasyā viśiṣṭavidhigauravāpādakatvena heyatvāt /",
  "GSP28jsbh1-4u:307": "ata udbhitsaṃjñakatvaprakārakabodhajanakatvenaivodbhicchabdasya paricchedakatvaṃ yuktamiti keṣāñciduktam --- apāstam;",
  "GSP28jsbh1-4u:308_0": "anavagate saṃjñātve tādṛśaprātītijananāsaṃbhavāttadavagamasya udbhidvākyāt prāk mānāntareṇāsiddherasyaiva",
  "GSP28jsbh1-4u:308_1": "vākyasyodbhidā yāgeneti nāmno yajisāmānādhikaraṇyenānvayabodhanena saṃjñātvākṣepakatve",
  "GSP28jsbh1-4u:308_2": "tenaiva prathamajātenānvayabodhena vākyaparyavasāne sati udbhitsaṃjñakeneti lākṣaṇikabodhāṅgīkārasya niryuktikatvāt /",
  "GSP28jsbh1-4u:309": "etadvākyādhīna siddhikasya etatsaṃjñakatvasya asminneva vākye siddhavannirdeśānupapatteśca /",
  "GSP28jsbh1-4u:310": "kiñca yadi śabdena sahārthasya saṃbandābhāvānna saṃjñini lakṣaṇāyāḥ saṃbhavastarhi saṃjñinārthenāpi sahaśabdasya saṃbandho durnirūpa eveti na tena śabdalakṣaṇāsaṃbhavaḥ /",
  "GSP28jsbh1-4u:311": "ato jātinyāyavaiṣamyābhāvātsaṃjñāyāmeva śaktiḥ sañjñinyeva lakṣaṇā'padyeta /",
  "GSP28jsbh1-4u:312": "ataeva saṃjñāśabdānāṃ vācakatvamityevaṃ pravādo 'pi saṃgacchate /",
  "GSP28jsbh1-4u:313": "tathāca “somena yajete“tyatrāpi lākṣaṇikasāmānādhikaraṇyopapattyā kimiti viśiṣṭavidhigauravāṅgīkaraṇam?",
  "GSP28jsbh1-4u:314": "yaditu saṃjñinyapi viśiṣṭaśaktimaṅgīkṛtya mukhyameva sāmānādhikaraṇyaṃ,",
  "GSP28jsbh1-4u:315": "naivaṃ somavākye saṃbhavati; somādipadānāṃ rūḍhatvādityucyeta,",
  "GSP28jsbh1-4u:316": "tadā viśiṣṭaśaktikalpanāgauravāpādakanāmadheyatvāṅgīkārāpekṣayā yaugikatvenaiva nāmadheyatvaṃ yuktamāśrayitum,",
  "GSP28jsbh1-4u:317": "udbhitsaṃjñako 'yamiti vyavahārasya tāvatāpyupapatteratiprasaṅgaparihārasya pūrvoktavidhayaivopapatteḥ rūḍhyaṅgīkāre prayojanābhāvāt iti //",
  "GSP28jsbh1-4u:318": "(rūḍhyaivodbhidā yajetetisāmānādhikaraṇyamiti bhāṭṭālaṅkāramatatatkhaṇḍane)",
  "GSP28jsbh1-4u:319": "yattu --- bhāṭṭālaṅkārakṛtā sādhutvanirvāhāya svīkriyamāṇasya yogasya vākyāntare svānurūpapratītijanakatve 'pīha rūḍhyaiva yāgīyaviśeṣarūpaṃ pratipādayatyudbhicchabdaḥ,",
  "GSP28jsbh1-4u:320": "etadvidheḥ prāk phalodbhedanakāritvasyānavagamena phalodbhedanakāritvaprakārakabodhasyāsaṃbhavāt /",
  "GSP28jsbh1-4u:321": "naca --- vaidikaṃ karma tatphalasādhanamiti vyāptibalādavagataṃ sāmānyataḥ phalodbhedanakāritvaṃ nimittīkṛtyodbhitpadapravṛttiriti --- vācyam;",
  "GSP28jsbh1-4u:322": "vedavihitatvātmakavaidikatvasyetaḥ prāgasiddheḥ /",
  "GSP28jsbh1-4u:323": "naca phalasāmānyasaṃbandho 'pyudbhidvākyajaprathamabodhāllabhya iti --- yuktam;",
  "GSP28jsbh1-4u:324": "udbhitpadapaśukāmapade anapekṣya yajetetyasyāpramāṇatvāt /",
  "GSP28jsbh1-4u:325": "ato 'tra na yogenodbhitpadasya yajisāmānādhikaraṇyam; apitu rūḍhyaiva --- ityuktam /",
  "GSP28jsbh1-4u:326": "tadapi na; yoge svīkriyamāṇe kḷptāvayavaśaktyaiva tadupapattau rūḍhikalpane mānābhāvāt,",
  "GSP28jsbh1-4u:327": "itarathā prokṣaṇādiśabdānāmapi rūḍhikalpanāpatteḥ matvarthalakṣaṇābhiyātiriktarūḍhikalpane somādipadānāmapi rūḍhikalpanayā nāmadheyatvāpatteśca /",
  "GSP28jsbh1-4u:328": "uktaṃ ca --- dvitīyādyādhikaraṇe gurumatakhaṇḍane śāstradīpikāyām--- varaṃ ca matvarthalakṣaṇāprasiddhārthakalpanāt,",
  "GSP28jsbh1-4u:329": "itarathā “somena yajete“tyatrāpi “somapadaṃ nāma syādi“ti /",
  "GSP28jsbh1-4u:330": "ata eva na yatra yogārthasyāpi pratītiranubhavasiddhā,",
  "GSP28jsbh1-4u:331_0": "yathā godadhyādiśabdeṣu na gamanādeḥ kintu gotvādijātereva tatra yogasya sādhutvānvākhyānamātrārthatvasvīkāreṇa",
  "GSP28jsbh1-4u:331_1": "rūḍhisvīkāre 'pi yatra tasyā api saṃbhavastatra tadarthatyāgenātiriktarūḍhikalpanaṃ niṣpramāṇakameva //",
  "GSP28jsbh1-4u:332": "(bhāvinaṃ phalodbhedanakāritvajñānamādāyodbhicchabdasya pravṛttinirūpaṇapūrvakaṃ phalodbhedakāritvaprakārakabodhajanakatvenaiva nāmnaḥ dhātvarthaparicchedakatvopasaṃhāraḥ)",
  "GSP28jsbh1-4u:333": "naca --- itaḥ prāk phalodbhedanakāritvabodhāsaṃbhavaḥ;",
  "GSP28jsbh1-4u:334": "agnihotraṃ juhotītyetasmātprākkarmasvarūpasyaivājñāne saṃpratipannāṅgabhāvasya mantravarṇasya prāptyabhāve 'gnidaivatyatvājñāne 'gnihotrapadādapi tadbodhāsaṃbhavasya tulyatvāt /",
  "GSP28jsbh1-4u:335": "ataśca bhāvinaṃ pravṛttinimittamādāya yathāgnihotrapadasya nāmatvamevamihāpyupapadyata eva tat /",
  "GSP28jsbh1-4u:336_0": "athavā --- karmasāmānyasyaiva loke phalajanakatvakḷpteḥ tatsāmānyagṛhītavyāptyāpi",
  "GSP28jsbh1-4u:336_1": "avagataphalodbhedanakāritvabodhajanakatvenaiva nāmadheyārthasya dhātvarthatāvacchedakatvamiti",
  "GSP28jsbh1-4u:336_2": "prāguktameva yuktamiti --- saṃkṣepaḥ //",
  "GSP28jsbh1-4u:337": "adhikaraṇaprayojanaṃ nāmadheyaprayojanakathanenaiva sūcitam //",
  "GSP28jsbh1-4u:338": "iti dvitīyaṃ udbhidādiyaugikaśabdayāganāmadheyatādhikaraṇam // &lt;B1&gt;",
  "GSP28jsbh1-4u:339": "(3 adhikaraṇam / )",
  "GSP28jsbh1-4u:340": "yasminguṇopadeśaḥ pradhānato 'bhisambandhaḥ / Jaim_1,4.3 /",
  "GSP28jsbh1-4u:341_0": "atra guṇa eva rūḍhānāṃ “citrayā yajeta paśukāmaḥ” “pañcadaśānyājyāni” “saptadaśāni",
  "GSP28jsbh1-4u:341_1": "pṛṣṭhāni” “trivṛdbahiṣpavamānaḥ” ityādau citrā'jyapṛṣṭhabahiṣpavamānaśabdānāṃ guṇavidhitvaṃ",
  "GSP28jsbh1-4u:341_2": "karmanāmatvaṃ veti cintāyāṃ,",
  "GSP28jsbh1-4u:342": "dadhyādivadrūḍheṣu karmanāmatvāsaṃbhavād guṇavidhitvamevaiṣām /",
  "GSP28jsbh1-4u:343": "tatra citrāpade tāvatprātipadikena citratvaṃ strīpratyayena ca strītvaṃ vidhīyate /",
  "GSP28jsbh1-4u:344_0": "vidheyayośca parasparasāhityāvagatervidheyasāmarthyānurodhena prāṇidravyakayāgasyoddeśyatvāvagateḥ",
  "GSP28jsbh1-4u:344_1": "prakṛtānāmapi “dadhi madhu ghṛtaṃ payo dhānā udakaṃ taṇḍulāstatsaṃsṛṣṭaṃ prājāpatya”",
  "GSP28jsbh1-4u:344_2": "mityetadvākyavihitānāṃ yāgānāmuddeśyatvāsaṃbhave 'pi sarvaprakṛtibhūtāgnīṣomīyayāgoddeśena",
  "GSP28jsbh1-4u:344_3": "sarvapaśuyāgoddeśena vā vidhīyate /",
  "GSP28jsbh1-4u:345": "nacānekaguṇavidhāne vākyabhedaḥ; dhenurdakṣiṇetivadubhayaviśiṣṭaikakārakavidhānenāvākyabhedāt /",
  "GSP28jsbh1-4u:346": "evamājyapadena ghṛtaṃ pṛṣṭhapadena śarīrāvayavaḥ /",
  "GSP28jsbh1-4u:347": "sa ca saṅkhyāviśiṣṭaḥ prakaraṇā “dājyaiḥ stuvate” “pṛṣṭhaiḥ stuvate” ityetadvākyavihitastotrāṅgatayā yathākramaṃ vidhīyate /",
  "GSP28jsbh1-4u:348": "evaṃ trivṛcchabdavācyaṃ tribhiṇḍidravyaṃ pavanakriyāviśiṣṭaṃ tathaiva tadvākyena vidhīyate /",
  "GSP28jsbh1-4u:349": "sarvatra dravyāṇāṃ stotrasamīpadeśe adṛṣṭārthaṃ sthāpanenaiva stotropakārakatā,",
  "GSP28jsbh1-4u:350": "utpativākyeṣu tu ājyādipadaṃ guṇavākyaprāptatvādanuvādaḥ,",
  "GSP28jsbh1-4u:351": "stotramātraṃ tu vidhīyate iti prāpte --- &lt;B2&gt; (atha citrādiśabdayāganāmadheyatādhikaraṇam)",
  "GSP28jsbh1-4u:352": "pūrvādhikaraṇaviṣayavyāvṛttaviṣayamudāharati --- atreti /",
  "GSP28jsbh1-4u:353": "guṇaeveti //",
  "GSP28jsbh1-4u:354": "(udbhittatprakhyatadvyapadeśaviṣayavyāvṛttaitadadhikaraṇaviṣayavivekaḥ)",
  "GSP28jsbh1-4u:355": "guṇapade jātikriyāyogayorapyupalakṣaṇe /",
  "GSP28jsbh1-4u:356": "tena ghṛtajātivacanājyapadasya śarīrāvayavavācakapṛṣṭhapadasya pavanakriyāyoganimittabahiṣpavamānādiśabdānāmapi saṃgrahaḥ /",
  "GSP28jsbh1-4u:357": "evakāreṇa karmaṇyapi saṃbhavadvṛttikānāṃ yaugikānāmanudāharaṇatvasūcanena pūrvādhikaraṇāpravṛttiruktā /",
  "GSP28jsbh1-4u:358": "yadyapi pavamānaśabdaḥ pavanakriyākartari yaugika iti pūrvādhikaraṇaviṣayatvānnehodāhartuṃ yuktaḥ;",
  "GSP28jsbh1-4u:359_0": "tathāpi “sarvatra yaugikaiḥ śabdairdravyamevābhidhīyate” iti nyāyena pavanakriyākartari",
  "GSP28jsbh1-4u:359_1": "dravya eva yogena rūḍhatvāt stotre ca pavanakriyākartṛtvāsaṃbhavāt udbhicchabdavadubhayatra",
  "GSP28jsbh1-4u:359_2": "tulyavadvṛttitvābhāvena nāmatvānupapatterna pūrvādhikaraṇaviṣayatvamityudāharaṇatvopapattiḥ /",
  "GSP28jsbh1-4u:360": "yadyapi tatprakhyatadvyapadeśanyāyayorapi jātyādivacanānāmevodāharaṇatvam;",
  "GSP28jsbh1-4u:361_0": "tathāpi yatra tannyāyayorapravṛttisteṣāmihodāharaṇatve kalpyamāne dadhisomādipadānāmapi",
  "GSP28jsbh1-4u:361_1": "tannyāyāviṣayāṇāṃ udāharaṇatāpattistadvāraṇāya yasminvākye jātiguṇavācakaśabdānāmupādāne",
  "GSP28jsbh1-4u:361_2": "sati prasaktavākyabhedaparihāro nāmatvena vinā na saṃbhavati teṣāmihodāharaṇatvam ityapi jñeyam /",
  "GSP28jsbh1-4u:362": "ata eva “dadhnendriyakāmasye” ti vākye vākyabhedasaṃbhāvanāyāmapi tasya vinaiva nāmatayā parihartuṃ śakyatvānnodāharaṇatvam /",
  "GSP28jsbh1-4u:363": "tathāca tatprakhyatadvyapadeśanyāyāviṣayāṇāṃ jātyādāveva nirūḍhānāṃ nāmatāmātrakṛtaprasaktavākyabhedaparihāravadvākyagatānāṃ śabdānāmihodāharaṇatvam iti bhāvaḥ /",
  "GSP28jsbh1-4u:364": "tāneva śabdān vākyagatatvena darśayati --- citrayeti //",
  "GSP28jsbh1-4u:365": "(ājyaiḥ stuvate ityādyutpattivākyagatājyādipadaparityāgena guṇavākyagatasyodāharaṇatvena nirdeśe nimittanirūpaṇam)",
  "GSP28jsbh1-4u:366": "yadyapi “ājyaiḥ stuvate” “ṣaṣṭhaiḥ stuvate” ityādyutpattivākyagatānāmapyeṣāṃ śabdānāṃ vicāraviṣayatvaṃ saṃbhavati /",
  "GSP28jsbh1-4u:367": "stotrādisamānādhikaraṇatṛtīyāntapadābhidheyatvena nāmatākoṭeḥ tatra saṃbhavo 'dhiko 'pyasti;",
  "GSP28jsbh1-4u:368_0": "tathāpi teṣāmanudāharaṇatvaṃ svayamevāśaṅkānirāsavyājenādūra eva darśayiṣyate 'tastānyupekṣya",
  "GSP28jsbh1-4u:368_1": "“yasmin guṇopadeśa” iti sūtrāvayavānurodhena guṇavākyagatānāmevodāharaṇatvaṃ darśitam //",
  "GSP28jsbh1-4u:369": "(udbhidadhikaraṇena citrādhikaraṇasya pratyudāharaṇasaṃgatiḥ)",
  "GSP28jsbh1-4u:370_0": "kvacidapyaprasiddhatayā sandigdhārthānāṃ padānāṃ sāmānādhikaraṇyānnāmatānirṇaya ityevaṃrūpapūrvādhikaraṇanyāyātyayena",
  "GSP28jsbh1-4u:370_1": "pūrvapakṣipratyavasthānātpratyudāharaṇarūpāmanantarasaṃgatiṃ spaṣṭatvādanuktvā pūrvapakṣamāha",
  "GSP28jsbh1-4u:370_2": "--- dadhyādivaditi //",
  "GSP28jsbh1-4u:371": "(citrādipadārthanirṇayaḥ)",
  "GSP28jsbh1-4u:372": "citrāśabdo rūpatvavyāpyāvāntarajātirūpacitratvaguṇatvāvacchinne guṇe rūḍhaḥ /",
  "GSP28jsbh1-4u:373": "ājyaśabdo ghṛtajātau /",
  "GSP28jsbh1-4u:374": "pṛṣṭhaśabdaḥ śarīrāvayavajātau /",
  "GSP28jsbh1-4u:375": "pavamānaśabdaḥ pūrvoktarītyā dravye rūḍha ityarthaḥ //",
  "GSP28jsbh1-4u:376": "(citratvastrītvobhayavidhisāmarthyena prāṇidravyakayāgoddeśyatvāvagati nirūpaṇam)",
  "GSP28jsbh1-4u:377": "vidheyasāmarthyānurodheneti //",
  "GSP28jsbh1-4u:378_0": "yathaiva “yasyobhāvagnī abhinimrocetāṃ punarādheyamasya prāyaścitti” riti vākye havirārtyadhikaraṇanyāyena",
  "GSP28jsbh1-4u:378_1": "nimittaviśeṣaṇasyobhayatvasyāvivakṣayānyatarāgnyanugamane 'pi prāyaścittaprāptāvapi",
  "GSP28jsbh1-4u:378_2": "vidhīyamānasyādhānāsyāgnidvayotpādakatvasāmarthyādevobhayāgnyanugamanasyaiva nimittatvānnānyatarāgnyanugamane",
  "GSP28jsbh1-4u:378_3": "tatprāptiriti ṣaṣṭhe siddhāntayiṣyate,",
  "GSP28jsbh1-4u:379_0": "tena nyāyena vidheyayoḥ citratvastrītvayorāruṇyādivat dravyavṛttitvapratītyā vidheyasya",
  "GSP28jsbh1-4u:379_1": "citratvastrītvāvacchinnakaraṇatvasyāprāṇinimukhyatayā niveśāyogādvidheyasāmarthyānurodhena",
  "GSP28jsbh1-4u:379_2": "prāṇidravyakasyaivehāpi uddeśyatvāvagatestaduddeśenaiva citratvastrītvaviśiṣṭakaraṇatvavidhānam /",
  "GSP28jsbh1-4u:380": "ataeva --- prakṛte dadhyādiyāge citratvavidhāne ānarthakyatadaṅganyāyena dadhyādidravyeṣu avatārādvicitravarṇairdadhyādibhiryāga iti prakṛtayāge tadvidhānamityapi --- nirastam;",
  "GSP28jsbh1-4u:381": "paśukāmapadānvayānupapatteśca //",
  "GSP28jsbh1-4u:382": "(dadhimadhvādivākye ekayāgatvapakṣanirāsaḥ) yāgānāmiti //",
  "GSP28jsbh1-4u:383": "bahuvacanenāṣṭamādyapādādhikaraṇavārtikasvārasyena saṅkhyādhikaraṇe yo nyāyasudhākṛtaikayāgapakṣa uktaḥ, sa nirākṛtaḥ /",
  "GSP28jsbh1-4u:384": "tasyopapādanapūrvakaṃ nirākaraṇaṃ ca kaustubhe draṣṭavyam /",
  "GSP28jsbh1-4u:385": "ato dvādaśādhikaraṇavārtikokto 'nekayogapakṣa eva śreyāniti sūcitam /",
  "GSP28jsbh1-4u:386_0": "evañca “prakaraṇaṃ ca bādhyeta prājāpatyayāgasye” tyetatsiddhāntavārtikagataṃ “prakṛto",
  "GSP28jsbh1-4u:386_1": "yāgaḥ phalatayā vidhīyata” iti śāstradīpikāgataṃ caikavacanaṃ yāgatvasāmānyābhiprāyeṇa",
  "GSP28jsbh1-4u:386_2": "vyākhyeyamiti bhāvaḥ //",
  "GSP28jsbh1-4u:387": "(agnīṣomīyapaśau puṃstvakṛṣṇasāraṅgādyanavarodhanirūpaṇapūrvakaṃ tatra citratvastrītvayorniveśopapādanaṃ prācāmanurodhena)",
  "GSP28jsbh1-4u:388": "yadyapi prāṇidravyakayāgasyoddeśyatvam,",
  "GSP28jsbh1-4u:389": "tathāpi kathaṃ na prakṛtivikṛtisādhāraṇyena prāṇidravyakayāgamātre vidhānamityāśaṅkānirāsāya sarvaprakṛtibhūtetyuktam /",
  "GSP28jsbh1-4u:390_0": "sautyasyaikādaśinīprakṛtitve 'pi ekādaśinīnāṃ ca paśugaṇaprakṛtitve 'pyagnīṣomīyasya",
  "GSP28jsbh1-4u:390_1": "“daikṣasya cetareṣvi“tyāṣṭamikanyāyāt sarvaprāṇiyāgaprakṛtitvāvagamena tatraiva “prakṛtau",
  "GSP28jsbh1-4u:390_2": "vādviruktatvā” diti tārtīyanyāyena niveśo na vikṛtyantareṣvityarthaḥ /",
  "GSP28jsbh1-4u:391": "naca --- prākaraṇikapuṃstvakṛṣṇasāraṅgatvādiguṇāntarāvarodhānnānārabhyādhītayościtratvastrītvayoragnīṣomīye niveśasaṃbhava iti --- vācyam;",
  "GSP28jsbh1-4u:392": "utpattivākyagatapaśupade striyāmapi paśuśabdaprayogeṇa puṃstvasyāvivakṣitatvāt /",
  "GSP28jsbh1-4u:393": "“chāgasya vapāyā“miti mantre śrutasyāpi puṃstvasyānārabhyādhītenāpi pratyakṣavidhivihitena strītvenāvarodhena vidhikalpanānupapatteḥ chāndasatayā parihartuṃ śakyatvāt /",
  "GSP28jsbh1-4u:394": "kṛṣṇasāraṅgādividherapi citratvāśrayatayā pakṣaprāptakṛṣṇasāraṅgādirūpaniyamārthatayāpyupapannatvenāvirodhepapatteśca /",
  "GSP28jsbh1-4u:395": "ato yukta agnīṣomīye tayorniveśaḥ //",
  "GSP28jsbh1-4u:396": "evaṃ tāvatprācāṃ rītyāgnīṣomīyapaśuyāgamātre niveśa iti pūrvapakṣamupapādyādhunā svātantryeṇa pakṣāntaramāha --- sarvapaśuyāgeti //",
  "GSP28jsbh1-4u:397": "(dviruktatvādyabhāvanirūpaṇapūrvakaṃ citratvastrītvayoḥ sarvapaśusaṃbandhanirūpaṇam)",
  "GSP28jsbh1-4u:398_0": "ayaṃ bhāvāḥ --- yathaivahi “āśrāvaye“tyādisaptadaśākṣarāṇāṃ prajāpatisaṃjñānā 'meṣa",
  "GSP28jsbh1-4u:398_1": "vai saptadaśaḥ prajāpatiryajñamanvāyatta' mitividhinā sākṣādyajñamātroddeśena vidhāne",
  "GSP28jsbh1-4u:398_2": "'pi na prakṛtāveva niveśaḥ;",
  "GSP28jsbh1-4u:399": "atideśāt pūrvamupadeśapravṛttāvatideśakalpanasyaivābhāvena dviruktatvābhāvāt /",
  "GSP28jsbh1-4u:400": "ata eva parṇatādau juhūddeśena vidhāne sati tatprāptyarthamatideśāpekṣaṇāttataḥ pūrvaṃ pravṛttyabhāvena prāptikālavaiṣamyāt dviruktatvopapattiriti vaiṣamyam /",
  "GSP28jsbh1-4u:401": "tathaivehāpi sākṣādyāgamātroddeśena citratvastrītvayorvidhāne dviruktatvābhāvātprakṛtisādhāraṇyena prāṇidravyakayāgamātroddeśena nāyuktaṃ tadvidhānam /",
  "GSP28jsbh1-4u:402": "ata eva sarvapaśuyāgeṣu paśorupadiṣṭatvānnātra paśurūpadvārasaṃbandhārthamapyatideśāpekṣā //",
  "GSP28jsbh1-4u:403": "(citratvastrītvayorvāyavyapaśvatiriktaviṣayatvasya kaustubhoktarītikhaṇḍanapūrvakaṃ nirūpaṇam)",
  "GSP28jsbh1-4u:404_0": "evaṃ sthite yatra “vāyavyaṃśveta” mityādau paśorapyatideśastatra dviruktatvaprasaṅgāttatsādhāraṇyenaitadvidhānāsaṃbhave",
  "GSP28jsbh1-4u:404_1": "'pi yatrā “gneyaṃ savanīyaṃ paśumupākarotī“tyādau dravyadevatāsaṃbandhavyatirekeṇa",
  "GSP28jsbh1-4u:404_2": "yāgasyaivāsiddhyā dravyopadeśāvaśyaṃbhāvaḥ,",
  "GSP28jsbh1-4u:405": "tatra prāptikālavaiṣamyabhāvāttādṛśavikṛtisādhāraṇyenaitadvidhānaṃ nānupapannamiti yatpūjyapādaiḥ kaustubhe uktaṃ,",
  "GSP28jsbh1-4u:406_0": "tadvāyavyavākye 'pi dravyadevatāsaṃbandhavyatirekeṇa yāgāsiddhestulyatvena tatrāpi",
  "GSP28jsbh1-4u:406_1": "śvetadravyasāmānyasaṃbandhenaiva yāgasya kalpanānurodhena śvetasyaiva prathamato",
  "GSP28jsbh1-4u:406_2": "dravyatvenānvayasyāvaśyavaktavyatvādatideśapravṛtteḥ pūrvamevopadeśena citratvastrītvayostatparicchedakatvenānvayopapatteḥ",
  "GSP28jsbh1-4u:406_3": "kiṃ taccitrastrīrūpaṃ śvetaṃ dravyamiti viśeṣākāṅkṣayaiva paśvatideśakalpanātsamānamiti",
  "GSP28jsbh1-4u:406_4": "kathamiva yuktamiti cintyam /",
  "GSP28jsbh1-4u:407": "ato vāyavyavākye śvetamityutpattiśiṣṭaśvetaguṇapuṃstvānurodhādeva citratvastrītvayorniveśo na saṃbhavatītyeva samādheyam //",
  "GSP28jsbh1-4u:408": "(virodhyanākrāntasarvavikṛtipaśuyāgeṣu citratvastrītvayorniveśopasaṃhāraḥ)",
  "GSP28jsbh1-4u:409": "evaṃ caitādṛśavirodhyantaraṃ yasyāṃ vikṛtau tatra niveśāsaṃbhave 'pi yasyāṃ na tat tādṛśasarvapaśudravyakayāgamātroddeśena tadvidhānamiti dvitīyapakṣaniṣkarṣaḥ /",
  "GSP28jsbh1-4u:410": "naca --- kḷptopakārātideśaprāptapāñcadaśyāvarodhenānārabhyādhītasāptadaśyasya sarvavikṛtiṣu niveśāsaṃbhavavadihāpi kḷptopakārakṛṣṇasāraṅgāvarodhe kathaṃ tayorniveśaḥ?",
  "GSP28jsbh1-4u:411": "iti --- vācyam; pūrvoktarītyā virodhābhāvāt,",
  "GSP28jsbh1-4u:412": "prakaraṇānadhītasya śarādeḥ kḷptopakārātideśikabādhakatvavadanārabhyādhītasyāpi ānarthakyapratihatanyāyenātideśika- bādhakatvopapatteśca /",
  "GSP28jsbh1-4u:413": "anyathā ya iṣṭyetivākyāvagatasya sadyaḥ kālatvasyāpi prākṛtatryahakālatvāvarodhādvikṛtiṣu niveśānāpatteḥ //",
  "GSP28jsbh1-4u:414": "ato yuktaṃ vikṛtāvapi tadvidhānam //",
  "GSP28jsbh1-4u:415": "(meṣīyāge citratvastrītvavidhiśaṅkā tatra somanāthīyaparihāratatkhaṇḍanādikam,",
  "GSP28jsbh1-4u:416": "sarvapaśuyāgeṣu tadvidhāne 'pi vākyabhedābhāvanirūpaṇam)",
  "GSP28jsbh1-4u:417": "nanu --- yāgānuvādenobhayaguṇavidhāne vidhyāvṛttilakṣaṇavākyabhedāpattiḥ,",
  "GSP28jsbh1-4u:418": "ato yatra meṣīyāge strītvaṃ prāptaṃ,",
  "GSP28jsbh1-4u:419": "tatraiva citratvamātravidhānena tadaprasaktestadvikṛtimātra eva niveśāpattyā nāgnīṣomīye sarvapaśuyāge vā niveśapūrvapakṣo yuktaḥ /",
  "GSP28jsbh1-4u:420": "yattu atra strītvaprāptyā meṣīyāgarūpavikṛtau tadvidhānam,",
  "GSP28jsbh1-4u:421": "athavā “adityai trayo rohitaitā” iti vākyavihitavikṛtau citratvaprāptyā strītvasya vidhānamiti vinigamanāvirahāpādanaṃ somanāthadīkṣitasya,",
  "GSP28jsbh1-4u:422": "tadayuktam; aditiyāge utpattiśiṣṭapuṃstvāvarodhe tanniveśāsaṃbhavasyaiva niyāmakatvāt /",
  "GSP28jsbh1-4u:423": "ataḥ kathamagnīṣomīye sarvapaśuyāge vā citratvastrītvaviśiṣṭakaraṇatvasyaikasyaivaikapadopāttasya vidhāne vidhyāvṛtteraprasakteravākyabhedaḥ?",
  "GSP28jsbh1-4u:424": "yadyapi kārakasyāpyutpattivākyādeva prāptatvāttadviśiṣṭavidhyasaṃbhave tadanuvādenobhayavidhāne vākyabhedatādavasthyam;",
  "GSP28jsbh1-4u:425": "tathāpi tatra dravyāśritāyāstasyāḥ prāptatve 'pi citratvastrītvaniṣṭhakaraṇatayoraprāptatvena vidhyupapattiḥ /",
  "GSP28jsbh1-4u:426": "dravyaguṇādīnāṃ vyāpārabhedena svarūpasaṃbandhaviśeṣarūpāṇāṃ śaktirūpapadārthāntararūpāṇāṃ vā karaṇatānāṃ bhedasyāvaśyakatvāt /",
  "GSP28jsbh1-4u:427": "ata eva anekāsāmapi karaṇatānāṃ ekayā tṛtīyayopādānena yugapadupasthiterna vākyabheda iti bhāvaḥ //",
  "GSP28jsbh1-4u:428": "(prakṛtau strītvamātravidhānamitisomānāthamatakhaṇḍanapūrvakaṃ prācīnamatavyavasthāpanam)",
  "GSP28jsbh1-4u:429": "yattu atra kṛṣṇasāraṅgatvādinā prakṛtau citratvasya prāptatvāt strītvamātravidhānenāpi vākyabhedaparihārasaṃbhavopapādanaṃ somanāthasya,",
  "GSP28jsbh1-4u:430_0": "tat citratvavidhyabhāve kṛṣṇasāraṅgatvādividheranapekṣitāpūrvavidhitvāpattestadapekṣayoktaprakāreṇa",
  "GSP28jsbh1-4u:430_1": "vākyabhedaparihāreṇa citratvasyāpi vidhimaṅgīkṛtya kṛṣṇasāraṅgavidherapekṣitaniyamavidhitvasvīkārasyaiva",
  "GSP28jsbh1-4u:430_2": "yuktatvena tataścitratvaprāptyupapādanena vākyabhedaparihārasaṃbhavakathanasyāyuktatvādupekṣyam /",
  "GSP28jsbh1-4u:431": "ato viśiṣṭakārakavidhyaṅgīkāreṇa prācāmabhimata eva tatparihāro yuktaḥ //",
  "GSP28jsbh1-4u:432": "(prācīnamatenāpi phalasaṃbandhasyāpi bodhanena vākyabhedaśaṅkāparihārapūrvakacitrāpadaguṇaparatvopasaṃhāraḥ)",
  "GSP28jsbh1-4u:433": "naca --- evaṃ phalasaṃbandhasyāpi yāge vidhānādviruddhatrikadvayāpattirvākyabhedo vā duṣpariharaḥ iti ---vācyam;",
  "GSP28jsbh1-4u:434": "paśukāmapadasya sādhanabhūtapaśvarjanakāmanānuvādakatayāvidheyatvena tadaprasakteḥ /",
  "GSP28jsbh1-4u:435": "atra ca meṣīyāge vā prakṛte dhānāyāge vā citratvavidhānamiti prakārāntareṇa pūrvapakṣakaraṇaṃ kaustubhe draṣṭavyam //",
  "GSP28jsbh1-4u:436": "evaṃ citrāpadasya guṇavidhiparatvamupapādyājyādipadānāṃ tatparatvamupapādayati --- evamiti //",
  "GSP28jsbh1-4u:437": "(ājyapṛṣṭhavākyayoḥ pūrvapakṣānuguṇavākyārthānuṣṭhānayornirūpaṇam)",
  "GSP28jsbh1-4u:438_0": "ayamarthaḥ --- ājyapṛṣṭhavākyayoḥ “astirbhavantīparaḥ prathamapuruṣo 'pyaprayujyamāno",
  "GSP28jsbh1-4u:438_1": "'pyastī” tyanuśāsanenābhyanujñātasyāsidhātoḥ prathamapuruṣabahuvacanāntasyādhyāhārāttasya",
  "GSP28jsbh1-4u:438_2": "cāprāptatvena vidhikalpanayā pañcadaśasaṅkhyāviśiṣṭājyasattā prakaraṇātstotrāṅgatayāvidhīyate /",
  "GSP28jsbh1-4u:439": "yadyapi svavyāpāre vidhinā puruṣo niyujyata iti nyāyādvidhiḥ puruṣavyāpārarūpāṃ bhāvanāmākṣipati,",
  "GSP28jsbh1-4u:440": "tasyāśca niravacchinnāyā vyāpāratvāyogādavacchedakārthāpekṣāyāṃ sattāyāḥ prayojyaniṣṭhatvena puruṣavyāpāratvābhāvādavacchedakatvānupapattiḥ;",
  "GSP28jsbh1-4u:441": "tathāpi avāntaraprakaraṇāvagatastotrāṅgatvabalena pradhānadeśasthatvāvagateḥ tasya ca samīpasthāpanasaṃpādyatvena sthāpanākhyadhātvarthasyaiva tadavacchedakatvaṃ kalpyate /",
  "GSP28jsbh1-4u:442": "ataścāsmin “agnimupadhāya stuvīte“tivat sthāpanasaṃpādyasattādvāreṇājyādīnāṃ stotropakārakatā pṛṣṭhavidhayā na virudhyate;",
  "GSP28jsbh1-4u:443": "sāṃsiddhikadravyatvāccājyādīnāṃ svarūpeṇa saṃkhyānvayānupapattyā tāvatsaṅkhyākāmatrabhedasyākṣepātpañcadaśasvamatreṣu ghṛtāni stotrānuṣṭhānakāle sthāpanīyānītyanuṣṭhānam /",
  "GSP28jsbh1-4u:444": "evaṃ parāṅmukhasaptadaśaprāṇisthāpanena pṛṣṭhastotraṃ saṃpādya stotavyamiti //",
  "GSP28jsbh1-4u:445": "(pañcadaśājyavidhāne stome ḍavidhivirodhopapādanam)",
  "GSP28jsbh1-4u:446": "naca “stome ḍa vidhiḥ pañcadaśādyarthe” ityanuśāsanaśiṣṭaḍapratyayāntapañcadaśādiśabdānāṃ stotrīyarka saṅkhyākṛtastutisaṅkhyāvācitvam;",
  "GSP28jsbh1-4u:447": "ṛco 'pi tatra praveśe prayojanābhāvenājyādigatatvenāpi saṅkhyāvidhānopapatteḥ /",
  "GSP28jsbh1-4u:448": "yadi tu paśvekatvādhikaraṇapūrvapakṣanyāyena saṅkhyāviśiṣṭadravyavidhāne saṅkhyāyā avivakṣāpattirāśaṅkyeta,",
  "GSP28jsbh1-4u:449": "tadā kaustubhoktarītyā saṅkhyādravyobhayaviśiṣṭasthāpanabhāvanāyā eva stotroddeśena vidhānamastviti /",
  "GSP28jsbh1-4u:450": "evamiti //",
  "GSP28jsbh1-4u:451": "(trivṛdbahiṣpavamānaśabdayoḥ traiguṇyavāyvādiparatvakhaṇḍanapūrvakaṃ pavanakriyāviśiṣṭadravyavācitvavyavasthāpanam)",
  "GSP28jsbh1-4u:452": "atra prakāśakāraiḥ pavamānaśabdo yaugiko viśeṣyāpekṣaḥ san prakaraṇāt somenaiva viśeṣyeṇa saṃbadhyate,",
  "GSP28jsbh1-4u:453_0": "trivṛcchabdastu tṛcatrayānukramaṇāt stotrīyānavakavācitvena trivṛccarvaśvavālādhikaraṇe",
  "GSP28jsbh1-4u:453_1": "sthāpito 'pi pavamānaśabdasāmānādhikaraṇyādatra stotrīyānavakavācitvatyāgena trivṛdrajjurityādau",
  "GSP28jsbh1-4u:453_2": "traiguṇye 'pi prayogādavayavayogena traiguṇyārthakatvasyāpyavagateriha traiguṇyaparaḥ /",
  "GSP28jsbh1-4u:454_0": "traiguṇyaṃ ca prakaraṇāddaśamuṣṭiparimāṇasomaparimāṇāpekṣayeti sadaso bahiḥ pavamānakriyāviśiṣṭatriguṇasaṅkhyāyuktasomadravyasyaiva",
  "GSP28jsbh1-4u:454_1": "pūrvavadvidhānamityuktaṃ tannirasituṃ tribhiṇḍidravyamityuktam /",
  "GSP28jsbh1-4u:455": "tasyāyamarthaḥ --- rūḍhyā tribhiṇḍyaparaparyāyalatāvacanatvasaṃbhave yaugikārthagrahaṇe pramāṇābhāvaḥ /",
  "GSP28jsbh1-4u:456": "ata eva yatra rūḍhibādhastatraivāvayavārthagrahaṇam /",
  "GSP28jsbh1-4u:457": "trivṛdrajjurityādau rajjusāmānādhikaraṇyasya yadyapi yogenaivopapatterna rūḍhikalpanam;",
  "GSP28jsbh1-4u:458": "tathāpīha sāpekṣārthagrahaṇāpekṣayā nirapekṣārthagrahaṇamevoktam /",
  "GSP28jsbh1-4u:459": "pavamānaśabdasya viśeṣyāpekṣāyāṃ svavākyopāttaviśeṣyalābhe saṃbhavati prākaraṇikaviśeṣyakalpanamayuktaṃ ca /",
  "GSP28jsbh1-4u:460": "etena --- trivṛcchabdapavamānaśabdayoḥ traiguṇyavāyuparatvamaṅgīkṛtya vyajanādinā sadaso bahirvāyuḥ kārya iti pūrvapakṣe 'nuṣṭhānamiti somanāthopanyastaṃ matāntaramapi nirastam;",
  "GSP28jsbh1-4u:461": "ato nyāyasudhākṛduktarītyā tribhiṇḍidravyameva pavanakriyāviśiṣṭaṃ vidhīyata ityeva yuktamiti //",
  "GSP28jsbh1-4u:462": "pūrvapakṣe 'pi lāghavaṃ darśayati --- stotramātrantviti //",
  "GSP28jsbh1-4u:463": "(ājyaiḥ stuvate ityādau ājyādipadasārthakyādinā pūrvapakṣopasaṃhāraḥ)",
  "GSP28jsbh1-4u:464": "ājyapadaṃ tu ekastotrasaṃbandhitvenājyamantrayoḥ parasparasaṃbandhāvagamāt svasaṃbandhitayā lakṣitamantragatakaraṇasyānuvādamātramiti bhāvaḥ /",
  "GSP28jsbh1-4u:465": "yadyapi saṃkhyāyuktavākye viśiṣṭavidhikṛtagauravamadhikamasti;",
  "GSP28jsbh1-4u:466": "tathāpi rūḍhyanurodhena somādivākye lakṣaṇāpādakaviśiṣṭavidherapyaṅgīkāre tadanāpādakaviśiṣṭavidheraṅgīkaraṇaṃ nāyuktamiti bhāvaḥ //",
  "GSP28jsbh1-4u:467": "(agnīṣomīyādau vākyabhedāpattyā puṃstvāvarodhena punaḥ strītvavidhānāyogācca citratvastrītvavidhānāsaṃbhavādinā siddhāntopapādanam)",
  "GSP28jsbh1-4u:468": "yadyapi tṛtīyopāttaṃ karaṇatvamātraṃ vidhīyate iti śakyate vaktum;",
  "GSP28jsbh1-4u:469_0": "tathāpi strītvasya yadvyāpāreṇa karaṇatā tadvyāpāreṇaiva puṃstvasya prakṛtau “ajo",
  "GSP28jsbh1-4u:469_1": "'gnīṣomīya” ityādivacanāvagatapuṃstvavidhibalādeva tatkaraṇatvasya prāptatvāt citrayetyatraikayaiva",
  "GSP28jsbh1-4u:469_2": "tṛtīyayā karaṇatvamanūdya pratyayāṃśena strītvavidhiḥ,",
  "GSP28jsbh1-4u:470_0": "prātipadikāṃśayuktayā ca tayā citratvaviśiṣṭakaraṇatvavidhiriti vidheyānāmekābhidhānapratipādyatvābhāvāt",
  "GSP28jsbh1-4u:470_1": "vākyabhedāpattiranivāryaivetyabhiprāyeṇa pūrvapakṣe vākyabhedamāpādya siddhāntamāha --- prāpteti //",
  "GSP28jsbh1-4u:471": "astuvā kathañcit karaṇabhedaḥ;",
  "GSP28jsbh1-4u:472": "tathāpi prakṛtau puṃstvāvarodhānna strītvavidhisaṃbhava ityāha ---agnīṣomīya itīti //",
  "GSP28jsbh1-4u:473": "pūrvapakṣyupapāditapuṃstvaprāpakapramāṇābhāvanirāsārthaṃ “ajo 'gnīṣomīya” iti śākhāntarīyavākyopanyāsaḥ kṛtaḥ /",
  "GSP28jsbh1-4u:474": "etacca paśukāmapadānupapattiprakṛtadadhyādiyāgaprakaraṇabādhāpattyorapyupalakṣaṇam /",
  "GSP28jsbh1-4u:475": "ataeva --- meṣīyāgadhānāyāgayorapi tadvidhānaṃ --- nirastam /",
  "GSP28jsbh1-4u:476": "citrāvākye nāmadheyatvamupasaṃharati --- ata iti //",
  "GSP28jsbh1-4u:477": "(citrāpade nirūḍhalakṣaṇayā nāmadheyaparatvopapādanam)",
  "GSP28jsbh1-4u:478": "nāmadheyatvapakṣe svatantrarūḍhikalpanāpattiṃ nirasyati --- vicitradravyakatveneti //",
  "GSP28jsbh1-4u:479": "nāsmābhiścitrāśabde rūḍhiraṅgīkriyate;",
  "GSP28jsbh1-4u:480": "kintu citradravyakatvasaṃbandhena vaidikapracuraprayogāt darśanādipadeṣviva nirūḍhalakṣaṇeti /",
  "GSP28jsbh1-4u:481": "atra ca na bahudravyatayaiva citradravyakatvaṃ vivakṣitam, kintu dvidravyatayāpi /",
  "GSP28jsbh1-4u:482_0": "ata eva --- taittirīyaśākhāyāṃ “citrayā yajeta paśukāma iyaṃ vai citre” tyupakramya",
  "GSP28jsbh1-4u:482_1": "āmnātānāṃ puroḍāśacarudravyakāṇāṃ āgneyatvāṣṭrādisaptayāgānāṃ carupuroḍāśadravyatāmātreṇaiva",
  "GSP28jsbh1-4u:482_2": "citrāpadanāmakatvasiddhiḥ /",
  "GSP28jsbh1-4u:483": "dravyadvayenāpi saṃpratipannadevatākatvābhāvena pṛthagyāgānāmanuṣṭhāne 'pi citradravyakatvopapatteḥ iti bhāvaḥ //",
  "GSP28jsbh1-4u:484": "strīpratyaya iti //",
  "GSP28jsbh1-4u:485": "ekavacanāttasyāpi rājasūyapadasyeva samudāyābhiprāyeṇopapatterapyetadupalakṣaṇam //",
  "GSP28jsbh1-4u:486": "&lt;",
  "GSP28jsbh1-4u:487": "B1&gt;",
  "GSP28jsbh1-4u:488_0": "prāptakarmānuvādena citratvastrītvarūpānekaguṇavidhāne vākyabhedāt karaṇatvasyāpi",
  "GSP28jsbh1-4u:488_1": "paśugatasya prāptatvenāvidheyatayobhayaviśiṣṭakārakavidhyayogāt “ajo 'gnīṣomīya”",
  "GSP28jsbh1-4u:488_2": "iti vacanena vihitaprākaraṇikapuṃstvāvarodhena strītvasya vidhyayogācca na guṇavidhiḥ /",
  "GSP28jsbh1-4u:489": "ataḥ prakṛtānāmeva yāgānāṃ vicitradravyakatvena lakṣaṇayā citrāpadaṃ nāmadheyam /",
  "GSP28jsbh1-4u:490": "iṣṭyabhiprāyeṇa ca strīpratyayaḥ /",
  "GSP28jsbh1-4u:491": "evamājyādipadeṣvapi asamastatvena viśiṣṭasyāvyutpannatvāt prāptastotrānuvādena dravyasaṅkhyādyanekaguṇavidhau vākyabhedaḥ /",
  "GSP28jsbh1-4u:492": "na ca- utpattivākya eva dravyaviśiṣṭastotravidhiritaratra tu saṅkhyāmātravidhirastviti - vācyam;",
  "GSP28jsbh1-4u:493": "ghṛtādīnāṃ stotre karaṇatvāsaṃbhavena viśiṣṭavidhyayogāt,",
  "GSP28jsbh1-4u:494": "pañcadaśānītyādistutigataṛksaṅkhyārūpastomavāci - ḍapratyayasya guṇavidhitve 'nupapatteśca /",
  "GSP28jsbh1-4u:495": "ata ājyādipadaṃ vākyadvaye 'pi śaktyaiva stotranāmadheyam /",
  "GSP28jsbh1-4u:496": "ājyādipadābhidheyastotrānuvādena ca guṇavākye sarvatra saṅkhyāmātravidhiḥ /",
  "GSP28jsbh1-4u:497": "ājyotpattivākye ca tatsaṃjñakāni catvāri stotrāṇi; 'gamakasahakṛtabahuvacanena tāvattvāvagamāt /",
  "GSP28jsbh1-4u:498": "evaṃ pṛṣṭhotpattivākye 'pi ṣaṭ anuṣṭheyāni tu,",
  "GSP28jsbh1-4u:499": "niyatāni catvāri;",
  "GSP28jsbh1-4u:500": "ādyayordvayorbṛhadrathantarayorantyayośca naudhasaśyaitayorvacanena vikalpavidhānāt /",
  "GSP28jsbh1-4u:501": "yathācātra tattaddūṣaṇānāṃ nirāso matāntaradūṣaṇāni ca,",
  "GSP28jsbh1-4u:502": "tāni kaustubhe draṣṭavyāni // 3 // 19 // iti tṛtīyaṃ citrānāmatādhikaraṇam /",
  "GSP28jsbh1-4u:503": "&lt;B2&gt; (pañcadaśānyājyānītyatra viśiṣṭasyāvyutpannatvena vākyabhedāpattyā,",
  "GSP28jsbh1-4u:504": "ājyaiḥ stuvate ityatrāpi ājyānāṃ stutyananvayitvena viśiṣṭavidhyasaṃbhavena cājyapadanāmadheyatvavyavasthāpanam)",
  "GSP28jsbh1-4u:505_0": "sarveṣāṃ kārakāṇāṃ bhāvanāyāmevānvayaniyamasya samāse ekārthībhāvalakṣaṇasāmarthyāpekṣitatvaniyamānurodhena",
  "GSP28jsbh1-4u:505_1": "tyāgena parasparānvayasvīkāre 'pi tadabhāve parasparānvayasyāvyutpannatvena vaiśiṣṭyāyogādviśiṣṭavidhānānupapattervākyabhedāpattimājyādi-",
  "GSP28jsbh1-4u:505_2": "vākyeṣvapi darśayati --- evamiti //",
  "GSP28jsbh1-4u:506": "avākyabhedamāśaṅkya nirākaroti --- naceti //",
  "GSP28jsbh1-4u:507": "ghṛtādīnāmiti //",
  "GSP28jsbh1-4u:508": "ayamarthaḥ --- śabdaikasādhyaguṇiniṣṭhaguṇābhidhānarūpastutiṃ prati na ghṛtādīnāṃ karaṇatvaṃ saṃbhavati /",
  "GSP28jsbh1-4u:509": "ata eva “somena yajete“ti vanmatvarthalakṣaṇayāpi nājyānāṃ stotrasaṃbandhaḥ /",
  "GSP28jsbh1-4u:510": "nacājyānāmapi sannidhisthāpanamātreṇa smārakatvādratha ghoṣādivatkaraṇtvopapattiḥ;",
  "GSP28jsbh1-4u:511": "ājñādānākhyopākaraṇe netrakarādivyāpārasyāpi loke karaṇatvadarśanāt rathaghoṣasya karaṇatvasaṃbhave 'pi stutāvanyatrākḷptasya karaṇasya kalpane 'dṛṣṭārthatvāpatteḥ /",
  "GSP28jsbh1-4u:512": "nacājyapadena lakṣitaghṛtasaṃbandhimantrāṇāṃ tatkaraṇatvopapattiḥ;",
  "GSP28jsbh1-4u:513": "mantreṣu sthāpanākhyaghṛtasaṃbandhasya pramāṇāntareṇāprāpteḥ /",
  "GSP28jsbh1-4u:514": "prakāśakatvena ca tatsaṃbandhasya prāptyā teṣāṃ vidhāne prākaraṇikamantrabādhāpatteriti /",
  "GSP28jsbh1-4u:515": "ghṛtasaṃbandhimantrāṇāṃ karaṇatve dūṣaṇāntaramapyāha ---pañcadaśānīti //",
  "GSP28jsbh1-4u:516": "yājñikānāṃ pracuraprayogāt stotrīyaṛggatasaṅkhyāvācitvenaivāvagatasya stomaśabdasya stotrasādhanamātravṛttisaṅkhyāparatvakalpanepramāṇābhāva ityarthaḥ //",
  "GSP28jsbh1-4u:517": "(stotrabhāvanānuvādenasaṅkhyādravyaviśiṣṭabhāvanāvidhānaśaṅkātatparihārapūrvakājyavākyasiddhāntopasaṃhāraḥ)",
  "GSP28jsbh1-4u:518": "yadyapi stotrabhāvanānuvāde 'pi prayājādibhāvanāntarasyeveha saṅkhyādravyaviśiṣṭabhāvanāntaravidhāne 'pi śakyate vākyabhedaḥ parihartum,",
  "GSP28jsbh1-4u:519": "paścācca dravyasaṅkhyayoraruṇaikahāyanyoriva parasparāpekṣayā paricchedyaparicchedakabhāvakalpanānna doṣaḥ,",
  "GSP28jsbh1-4u:520_0": "tathāpi bhāvanāyā avacchedakadhātvarthaṃ vinā vidhātumaśakteḥ sattāyāśca prayojyaniṣṭhatvena",
  "GSP28jsbh1-4u:520_1": "prayojakavyāpārarūpabhāvanāvacchedakatvāsaṃbhavāt pṛthakkaraṇasya saṅkhyāsaṃpādakatvenājyaviṣayakavyāpāratvāyogāt",
  "GSP28jsbh1-4u:520_2": "sthāpanasya prakaraṇāvagatāṅgabhāvottarakalpyasya vyāpāraviśeṣagrāhikathaṃbhāvākāṅkṣālakṣaṇaprakaraṇena",
  "GSP28jsbh1-4u:520_3": "grahaṇasya nirvyāpāre 'saṃbhavenāṅgatvasyai- vānavagateranyonyāśrayagrastatvādayuktamavacchedakatvakalpanamiti",
  "GSP28jsbh1-4u:520_4": "vākyabhedāpatteḥ sarvathāparihāraṃ matvā siddhāntamupasaṃharati --- ata iti //",
  "GSP28jsbh1-4u:521": "(śakyasaṃbandhābhāvādājyapade śakteḥ anyatra pavamānādipade tatsaṃbhavāllakṣaṇāyāśca bhāṣyavārtikāvirodhanirūpaṇapūrvakopapādanam)",
  "GSP28jsbh1-4u:522": "yataḥ pañcadaśādivākye na viśiṣṭavidhisaṃbhavo 'ta ājyādyanuvādena vyaktaṃ saṅkhyāvidhiḥ /",
  "GSP28jsbh1-4u:523": "sa ca ājyānāṃ prāptau saṃbhavati /",
  "GSP28jsbh1-4u:524": "sā ca prāptirutpattivākye ājyapadasya vākyabhedabhiyā rūḍhiparityāgena nāmadheyatve upapadyate /",
  "GSP28jsbh1-4u:525": "ato vākyadvaye nāmadheyamājyādipadamityarthaḥ /",
  "GSP28jsbh1-4u:526": "śaktyaiveti //",
  "GSP28jsbh1-4u:527": "ājyādipadeṣu śakyasaṃbandhābhāvena lakṣaṇāyā asaṃbhavāt stotrasāmānādhikaraṇyānupapattyā vākyabhedāpattibhiyā atiriktarūḍhikalpanamapi na doṣa ityarthaḥ /",
  "GSP28jsbh1-4u:528_0": "ata eva yatra bahiṣpavamānaśabde anyeṣāṃ stotrāṇāṃ sadomaṇḍapamadhye audumbarīsaṃnidhāvanuṣṭhāne",
  "GSP28jsbh1-4u:528_1": "'pi bahiṣpavamāne sadaso bahirbhāvasyāstāvarūpadeśavidhānenaiva prāpteḥ pavanakriyāśrayasomaprakāśakamantrakatvasaṃbandhena",
  "GSP28jsbh1-4u:528_2": "nirūḍhalakṣaṇāsaṃbhavastatra naivātiriktarūḍhikalpanam /",
  "GSP28jsbh1-4u:529_0": "yadyapi bhāṣyavartikādau “prajāpatirdevebhya ātmānaṃ yajñaṃ kṛtvā prāyacchatte devā",
  "GSP28jsbh1-4u:529_1": "anyonyasmā āgrāyaṇātiṣṭhanta tānabravīdājimasminniteti te ājimāyanni” tyupakramakena",
  "GSP28jsbh1-4u:529_2": "yadājimīyustadājyānāmājyatvamityupa- saṃhārapareṇa cārthavādena yajñamuddiśya bhogārthaṃ",
  "GSP28jsbh1-4u:529_3": "spardhamāneṣu deveṣu satsu yasmādasmin yajñe ājiṃ maryādāmita gacchateti prajāpatinokte",
  "GSP28jsbh1-4u:529_4": "te devā etāni stotrāṇi kāṣṭhāṃ maryādāṃ kṛtvā āgatāstasmādetāni ājyarhatvādājyānītyarthakatvena",
  "GSP28jsbh1-4u:529_5": "avayavārthaprasiddhiḥ pradarśitā;",
  "GSP28jsbh1-4u:530_0": "tathāpi udbhitpadānvākhyānārthavādavadevāsyāpi svārthaparatvābhāvena tādṛśayogasattve",
  "GSP28jsbh1-4u:530_1": "pramāṇābhāvāt “gamerḍe” ritivatsādhutvānvākhyānamātrārthā satī rūḍhestyāge ākasmikatvanirāsāyaiva seti draṣṭavyam //",
  "GSP28jsbh1-4u:531": "(ājyairiti bahuvacanena gamakasahakṛtena caturṇāṃ grahaṇanirūpaṇam)",
  "GSP28jsbh1-4u:532": "utpattivākye ca bahuvacanaśravaṇātsaṅkhyayā karmabhedamaṅgīkṛtyāha --- ājyotpattīti //",
  "GSP28jsbh1-4u:533": "kapiñjalādhikaraṇanyāyena trayāṇāṃ vidhānāpattiṃ taduttarottarādhikaraṇanyāyena pariharati --- gamaketi //",
  "GSP28jsbh1-4u:534": "yathaivottarā dohayatītyatra bahuvacanasya tritve paryavasāne prāpte “nāsyaitāṃ rātriṃ kumārā api labhante” ityarthavādarūpagamakabalāttritvādhikasaṅkhyāparatvaṃ vakṣyate,",
  "GSP28jsbh1-4u:535_0": "evamihāpi “agna ā yāhi vītaye” “ā no mitrāvaruṇā” “āyāhi suṣumā hi tam” “indrāgnī",
  "GSP28jsbh1-4u:535_1": "āgataṃ sutaṃ” ityuttaragranthe bahiṣpavamānasāmatrayādūrdhvaṃ gāyatrasāmnā gīyamānānāṃ",
  "GSP28jsbh1-4u:535_2": "caturṇāṃ tṛcānāmāmnānarūpagamakasattvāt tritvādhikacatussaṅkhyāparatvādbahu- vacanasya",
  "GSP28jsbh1-4u:535_3": "catuṣṭvaparatvāvagamātteṣu caturṣu pañcadaśatvasaṅkhyāvidhirityarthaḥ /",
  "GSP28jsbh1-4u:536": "evañca ājyapadamutpattivākyagataṃ caturṇāṃ stotrāṇāṃ nāmadheyam /",
  "GSP28jsbh1-4u:537": "“pañcadaśānyājyāni” “pañcadaśaṃ hoturājyaṃ saptadaśaṃ maitrāvaruṇasyaikaviṃśaṃ brāhmaṇācchaṃsinaḥ pañcadaśamacchāvākasye“ti prakṛtau vikṛtau caturṣvapi prayogācca //",
  "GSP28jsbh1-4u:538": "(caturṇāṃ stotrāṇāṃ pañcadaśatvasaṃpādanaprakāraḥ)",
  "GSP28jsbh1-4u:539_0": "atra “pañcabhyo hiṅkaroti sa tisṛbhiḥ sa ekayā sa ekayā pañcabhyo hiṅkaroti sa ekayā",
  "GSP28jsbh1-4u:539_1": "sa tisṛbhiḥ sa ekayā pañcabhyo hiṅkaroti sa ekayā sa ekayā sa tisṛbhiḥ” iti viṣṭutibrāhmaṇe",
  "GSP28jsbh1-4u:539_2": "pañcadaśasaṅkhyāsaṃpādakagānaprakārākhyaviṣṭutyāmnānānneyaṃ saṅkhyā bahiṣpavamāne",
  "GSP28jsbh1-4u:539_3": "trivṛtsaṅkhyeva pṛthaktvaniveśinyapitvabhyāsasaṃpādyaiveti draṣṭavyam //",
  "GSP28jsbh1-4u:540": "(pavamānanāmadheyatvaṃ tatra trivṛtsaṅkhyāyāḥ pṛthakniveśaśca)",
  "GSP28jsbh1-4u:541_0": "evaṃ bahiṣpavamānaśabdasyāpi pūrvoktarītyā stotranāmatvāt taduddeśena vidhīyamānatrivṛtsaṅkhyā",
  "GSP28jsbh1-4u:541_1": "tu sāmagānāṃ uttaragranthe “upāsmai gāyatā naraḥ” “davidyutatyārucā” “pavamānasya",
  "GSP28jsbh1-4u:541_2": "ketave” iti tṛcatrayāmnānāt pṛthaktvaniveśinyeveti bodhyam //",
  "GSP28jsbh1-4u:542": "(pṛṣṭhaśabdanāmadheyatvam tatṣaṭtvaṃ ca tatsaptadaśatvasaṃpādanaprakāraśca)",
  "GSP28jsbh1-4u:543": "evamājyapadasyeva pṛṣṭhasyāpi guṇatve vākyabhedāpattyotpattivākye rūḍhyā nāmadheyatvāt “pṛṣṭhaiḥ stuvate” ityayamutpattividhiḥ;",
  "GSP28jsbh1-4u:544": "utpattividhitvena vārtikakṛtā lekhanāt tadvidhividheyāni gamakasahakṛtabahuvacanabalāt ṣaṭ pṛṣṭhānītyāha --- evamiti //",
  "GSP28jsbh1-4u:545_0": "atra “abhi tvā śūra nonumaḥ” “tvāmiddhi havāmahe” “kayā na ścitra ā bhuvat” “taṃ",
  "GSP28jsbh1-4u:545_1": "vo dasma mṛtīṣaham” “abhipravaḥ surādhasaṃ” “tarobhirvorvidadvasuḥ” iti ṣaṇṇāṃ tṛcānāmuttarāgranthe",
  "GSP28jsbh1-4u:545_2": "āmnānātteṣu ca krameṇa rathantarabṛhadvāmadevyanaudhasaśyaitakāleyānāṃ ṣaṇṇāṃ samākhyānāt",
  "GSP28jsbh1-4u:545_3": "ṣaṭsuteṣu pṛṣṭhapadābhidheyeṣu saptadaśānīti guṇavākye saptadaśasaṅkhyāvidhiḥ /",
  "GSP28jsbh1-4u:546_0": "tatrāpi “pañcabhyo hiṅkaroti sa tisṛbhissa ekayā sa ekayā pañcabhyo hiṅkaroti sa",
  "GSP28jsbh1-4u:546_1": "ekayā sa tisṛbhiḥ sa ekayā saptabhyo hiṅkaroti sa ekayā sa tisṛbhi“riti viṣṭutyāmnānāt",
  "GSP28jsbh1-4u:546_2": "abhyāsasaṃpādyatvamevetyarthaḥ //",
  "GSP28jsbh1-4u:547": "(pṛṣṭhapadasya stotraviśeṣeṣu rūḍhāvapyarthavādāvirodhaḥ)",
  "GSP28jsbh1-4u:548": "yadyapi atrāpi “āpo vai ṛtviyamārcchan tāsāṃ vāyuḥ pṛṣṭhe vyavartata tato vāmaṃ vasu sanyabhavattanmitrāvaruṇau paryapaśyatā“mityādinā pṛṣṭhaśabdānvākhyānārthor'thavādaḥ samasti;",
  "GSP28jsbh1-4u:549_0": "tathāpyagre ārtavayuktānāmapāṃ pṛṣṭhe vāyorviparivartanātmakamaithunābhidhānapūrvakaṃ",
  "GSP28jsbh1-4u:549_1": "vāmadevyotpattiṃ tatpadanirvacanaṃ coktvā tatpṛṣṭheṣu nyadadhurityanena vāmadevyasya",
  "GSP28jsbh1-4u:549_2": "pṛṣṭhastotreṣu niveśamabhidhāyaitasyā yoneḥ pṛṣṭhāni ityādinā pṛṣṭhastotrasādhanānāṃ",
  "GSP28jsbh1-4u:549_3": "rathantarabṛhadvairūpavairājaśākvararaivatākhyānāṃ ṣaṇṇāṃ sāmnāmutpattiṃ vāmadevyāduktvāpi",
  "GSP28jsbh1-4u:549_4": "“tā vai vāmadevyaṃ putrāḥ pṛṣṭhānī“tyupasaṃhārāt rathantarādisāmasu pṛṣṭhaśabdānvākhyānārthatve",
  "GSP28jsbh1-4u:549_5": "'pi stotranāmatvānvākhyānārthatvābhāvāt na rūḍhikalpanāyāṃ virodhaḥ /",
  "GSP28jsbh1-4u:550": "ata eva rūḍhisiddhaṃ caturṣu pṛṣṭhatvaṃ siddhavatkṛtyaivārthavāde pṛṣṭheṣu nyadadhurityanena pṛṣṭhapadānuvādaḥ saṃgacchate /",
  "GSP28jsbh1-4u:551": "etena pṛṣṭhākhyarathantarādiṣaṭsāmaprakṛtitvāt vāmadevyādiṣu pṛṣṭhaśabdaprasiddhiriti vārtikoktiḥ prauḍhivādamātrameva /",
  "GSP28jsbh1-4u:552": "tatprakṛtitvena kathañcidvāmadevye pṛṣṭhaśabdaprasiddhisaṃbhave 'pyanyatra tatprakṛtitvābhāve “pṛṣṭheṣu nyadadhuri“ti pṛṣṭhapadaprayogasya durupapādatvāt;",
  "GSP28jsbh1-4u:553_0": "abvāyumaithunasparśajanyatvasya sākṣādvāmadevya eva saṃbhavena tatraiva pṛṣṭhatvasya",
  "GSP28jsbh1-4u:553_1": "mukhyatayāṅgīkartumucitatvena tajjanyatayā rathantarādiṣveva tatpadaprayogasya gauṇatopapatteśca /",
  "GSP28jsbh1-4u:554": "ataeva asya dvitīyasthāne niveśamātrābhidhāyitve 'pi na vāmadevye pṛṣṭhaśabdapravṛttinimittānvākhyānārthataivāsya spaṣṭaṃ pratīyamānā yuktā /",
  "GSP28jsbh1-4u:555_0": "tena cābvāyumaithunākhyasparśotpannajanyatvasya pravṛttinimittatāpradarśanena spṛśdhātorauṇādike",
  "GSP28jsbh1-4u:555_1": "thakpratyaye kṛte “tithapṛṣṭhakuthagūthayūthaprothā” itisūtreṇa sakāralope nipātite",
  "GSP28jsbh1-4u:555_2": "vraścādisūtreṇaca śakārasya ṣakārādeśe kṛte ṣṭutvāt pṛṣṭhaśabdasya vyutpattiruktā bhavati /",
  "GSP28jsbh1-4u:556": "yadyapica pṛṣṭhaśabdasthāne śaktikalpanābhiyā rathantarādiṣu pṛṣṭhastotrasādhanatvasaṃbandhena lakṣaṇaiva;",
  "GSP28jsbh1-4u:557": "tathāpi anvākhyānavaśāt nirūḍhalakṣaṇāsvīkāreṇa na vaiyarthyamanvākhyānasya /",
  "GSP28jsbh1-4u:558": "tatphalaṃ ca “pṛṣṭhairupatiṣṭhate” ityatra “upānmantrakaraṇe“iti sūtravihitātmanepadāvagatamantrakaraṇatvānurodhenābhidhānārthatvāvagatiḥ /",
  "GSP28jsbh1-4u:559": "abhidhānaṃ ca prati mukhyapṛṣṭhastotrakaraṇatvānupapattyā lakṣaṇayā ṛcāṃ karaṇatvāvagatāvapi agītānāṃ karaṇatvavyāvṛttyā rathantarādisāmavidhireva /",
  "GSP28jsbh1-4u:560": "ataeva rathantarādisāmamātravidhāne 'pi sāmnāmakṣarābhivyaktidvāraiva guṇābhidhāne 'pi karaṇatvādyogyatayaiva tadādhārargdvārakatvasya prāptirapi na viruddhā;",
  "GSP28jsbh1-4u:561": "stotrīyasāmna eva tṛcānukaraṇatvānurodhena “yadyonyā” miti vacanenottarāsu tadvidhāne 'pi iha stotrīyatvābhāvāt nottarāṇāṃ prāptiḥ /",
  "GSP28jsbh1-4u:562_0": "ataḥ “saptadaśāni pṛṣṭhāni” “pṛṣṭhaiḥ stuvate” “ekaviṃśaṃ hotuḥ” “pṛṣṭhaṃ triṇavaṃ",
  "GSP28jsbh1-4u:562_1": "maijñāvaruṇasya” “saptadaśaṃ brāhmaṇācchaṃsinaḥ” “pañcadaśamacchāvākasye“tyādiprayogasyājyavadeva",
  "GSP28jsbh1-4u:562_2": "prakṛtau darśanāt pṛṣṭhaśabdasya mādhyandinapavamānānantarabhāviṣu ṣaṭsu stotreṣu",
  "GSP28jsbh1-4u:562_3": "vṛthaiva nāmadheyatvamiti siddham /",
  "GSP28jsbh1-4u:563_0": "yastu “bṛhatpṛṣṭhaṃ bhavati” “kaṇva rathantaraṃ pṛṣṭhaṃ” ityādau hotuḥ pṛṣṭhe viśiṣya",
  "GSP28jsbh1-4u:563_1": "pṛṣṭhaśabdaprayogo na vāmadevyādiṣu sa dhane dravyaśabdaprayogavat arjune pārthaśabdaprayogavacca",
  "GSP28jsbh1-4u:563_2": "nirūḍhavaśādeva jñeya iti na bādhakam //",
  "GSP28jsbh1-4u:564": "(pṛṣṭhaiḥ stuvate ityatra niyamena caturṇāmeva grahaṇopapādanam)",
  "GSP28jsbh1-4u:565": "nanu ṣaṭpṛṣṭhāni cet kathaṃ caturṇāmevānuṣṭhānam iti? ata āha --- anuṣṭheyānīti //",
  "GSP28jsbh1-4u:566": "bṛhadrathantarayoriti //",
  "GSP28jsbh1-4u:567_0": "bṛhadrathantarasāmapṛṣṭhayor “bṛhadvā rathantaraṃ vā pṛṣṭhaṃ bhavatī” tivacanena",
  "GSP28jsbh1-4u:567_1": "vikalpavidhāne sati bṛhatpakṣe śyaitaṃ pṛṣṭhaṃ rathantarapṛṣṭhapakṣe naidhasaṃ pṛṣṭhamityantimapṛṣṭhadvayasya",
  "GSP28jsbh1-4u:567_2": "vyavasthayā vikalpavidhānānniyatānyanuṣṭheyāni catvārītyarthaḥ /",
  "GSP28jsbh1-4u:568": "yathācātra bṛhadrathantarayoḥ bhedādapūrvabhede satyapi rathantarabṛhaddharmāṇāṃ nāvamikasāṃkaryapūrvapakṣotthānaṃ tathopapādayiṣyate tatraiva pūjyapādaiḥ //",
  "GSP28jsbh1-4u:569": "(dūṣaṇāntarāṇi tannirāsaprakāraśca)",
  "GSP28jsbh1-4u:570": "nanu --- prakṛtau pṛṣṭhabahutve kaṇvarathantarādeḥ sarvapṛṣṭheṣu kautsādivanniveśāpattiḥ /",
  "GSP28jsbh1-4u:571": "tathā “viśvajitsarvapṛṣṭha” ityatra prakṛtiprāptapṛṣṭhabahutvenaiva sarvapṛṣṭhapadānuvādopapattiḥ /",
  "GSP28jsbh1-4u:572": "ṣāḍahikānāṃ rathantarādipṛṣṭhānāṃ prāpteḥ saptame vakṣyamāṇāyā asidhyāpattiścetyata āha --- yathācātreti //",
  "GSP28jsbh1-4u:573_0": "“kaṇvarathantaraṃ pṛṣṭhaṃ bhavatī“tyādivaikṛtavidhau “rathantaraṃ pṛṣṭhaṃ bhavati",
  "GSP28jsbh1-4u:573_1": "bṛhat pṛṣṭhaṃ bhavatī“ti prakṛtarathantarabṛhatsāmapadagatapṛṣṭhapadasāmānādhi karaṇyatulyanirdeśenoktavairūpasāmetyādivacanavihitānāṃ",
  "GSP28jsbh1-4u:573_2": "vairūpādisāmnāṃ dāśamikanyāyena mahendrastotraviṣayatvasyevehāpi tadviṣayatvopapatterna",
  "GSP28jsbh1-4u:573_3": "sarvapṛṣṭheṣu niveśāpattiḥ /",
  "GSP28jsbh1-4u:574": "ataeva --- nirūḍhivaśāt prakṛtau kṛtasya pṛṣṭhapadaprayogasyedameva phalam /",
  "GSP28jsbh1-4u:575": "evañca kautsādeḥ tādṛśatulyanirdeśābhāvāt na tatraiva niveśaḥ /",
  "GSP28jsbh1-4u:576": "apitu sarvatraiveti nānupapattaḥ /",
  "GSP28jsbh1-4u:577_0": "sirvapṛṣṭhapadenatu prākṛtagrahaṇe anuvādāpattyā vaiyarthyāpattervidheyaparatālābhāya",
  "GSP28jsbh1-4u:577_1": "ṣāḍahikānāṃ grahaṇamiti “ṣaḍahādvā tatra codane“ti sūtravyākhyāne bhāṣyakāreṇa sarvapṛṣṭhapadasya",
  "GSP28jsbh1-4u:577_2": "vidhāyakatvalābhapuraskāreṇaiva darśitam //",
  "GSP28jsbh1-4u:578": "(pārthasārathimatataddūṣaṇāni)",
  "GSP28jsbh1-4u:579": "ataeva --- prakṛtau pṛṣṭhabahutvaṃ nāstīti tatratyavyavahārasya codakāprāptaṃ pṛṣṭhabahutvaṃ nāstītyarthatayopapatterna kaścidvirodha iti /",
  "GSP28jsbh1-4u:580_0": "evaṃsthite etaddoṣabhiyā pārthasārathinā nemapikavārtikasvārasyena “bṛhatpṛṣṭhaṃ",
  "GSP28jsbh1-4u:580_1": "bhavati rathantaraṃ pṛṣṭhaṃ bhavati” iti vākyadvaye mukhyamapi bṛhadrathantarapadaṃ",
  "GSP28jsbh1-4u:580_2": "svārthasādhanalakṣaṇārthamaṅgīkṛtya tadviśiṣṭastotradvayasyaiva māhendrasaṃjñakasya",
  "GSP28jsbh1-4u:580_3": "vidhānāt tatraiva pṛṣṭhaśabdo mukhyaḥ,",
  "GSP28jsbh1-4u:581": "“pṛṣṭhaiḥ stuvate” ityasya kaṇvamāhendrādīnāṃ caturṇāṃ stotrāṇāṃ gauṇyā vṛttyā pṛṣṭhapadena samudāyānuvādaḥ /",
  "GSP28jsbh1-4u:582": "tatprayojanaṃ “saptadaśāni pṛṣṭhānī” tyatra pṛṣṭhapadena sarveṣāṃ grahaṇāt caturṣu tatsaṅkhyāniveśaḥ /",
  "GSP28jsbh1-4u:583": "utpattivākye stotrasāmānādhikaraṇyābhāve 'pi pṛṣṭhapadasya stotranāmatāsiddhiśca /",
  "GSP28jsbh1-4u:584": "anyathā utpattivākye sāmasamabhivyāhṛtasyāpi pṛṣṭhapadasya guṇābhidhānārthatvasandehāpatterityuktaṃ,",
  "GSP28jsbh1-4u:585": "tadayuktam; pṛṣṭhaśabdasya sarvatra śakttyā prayujyamānasyānyatra gauṇatvakalpane pramāṇābhāvāt /",
  "GSP28jsbh1-4u:586": "naca sāptamikavārtikādyuktagauṇatvakalpanena virodhaḥ;",
  "GSP28jsbh1-4u:587": "tavāpi “pṛṣṭhaiḥ stuvate” iti vākyasyotpattividhitvapradarśanaparatatratyavārtikavirodhasya tulyatvāt /",
  "GSP28jsbh1-4u:588": "ato 'nyataravārtikokteḥ prauḍhavādamātratve 'vaśyakalpye yatraiva gauṇatādidoṣaprasaṅga āpatati tasyaiva tatkalpanaṃ yuktam /",
  "GSP28jsbh1-4u:589": "“bṛhatpṛṣṭhaṃ bhavati rathantaraṃ pṛṣṭhaṃ bhavatī“ti vākyayoḥ mukhye jaghanyatāyā matvarthalakṣaṇāviśiṣṭavidhigauravāpādikāyā aṅgīkāre prayojanābhāvācca /",
  "GSP28jsbh1-4u:590": "ato nedaṃ vākyaṃ pṛṣṭhadvayotpattiparam,",
  "GSP28jsbh1-4u:591": "apitu māhendrastotrāvāntaraprakaraṇānmāhendrākhyapṛṣṭhadvayānuvādena sāmadvayavidhiparam /",
  "GSP28jsbh1-4u:592": "ataeva jaghanye pṛṣṭhapada eva svārthasādhanalakṣaṇayātra sāmānādhikaraṇyaṃ jñeyam /",
  "GSP28jsbh1-4u:593": "tayoreva māhendrasaṃjñakapṛṣṭhayoḥ bṛhadrathantaraṃ vā pṛṣṭhaṃ bhavatīti vacanādvikalpa ityeva yuktam //",
  "GSP28jsbh1-4u:594": "(nyāyasudhākāramatakhaṇḍanam)",
  "GSP28jsbh1-4u:595": ". etena --- “pṛṣṭhaiḥ stuvata” ityekasyaiva māhendrākhyapṛṣṭhastotrasya vidhāyakaṃ bṛhatpṛṣṭhaṃ bhavatīti vākyadvayaṃ pūrvavadevaikasmin stotre sāmadvayavidhāyakam /",
  "GSP28jsbh1-4u:596": "tayośca satyapyekapṛṣṭhārthatve tattadṛkprakāśyāvāntarakāryabhedādvikalpāpattau “bṛhadvā rathantaraṃ vā pṛṣṭhaṃ bhavatī“ti vacanādeva vikalpaḥ /",
  "GSP28jsbh1-4u:597_0": "evañca sāmavidhivākya eva pṛṣṭhaśabdasya māhendrastotraparatvāt utpattivākyagatabahuvacanāntaḥ",
  "GSP28jsbh1-4u:597_1": "pṛṣṭhaśabdaḥ liṅgasamavāyāt “puroḍāśānalaṅkurvi” tyādau puroḍāśaśabda iva pṛṣṭhasamudāye gauṇaḥ /",
  "GSP28jsbh1-4u:598": "bahuvacanasya ca pracayaśiṣṭasaṅkhyānuvādatvādavidheyatvena saṅkhyāyāḥ samidho yajatītivanna bhedakatvam /",
  "GSP28jsbh1-4u:599": "ataḥ pramāṇāntarasiddhastotratrayasahakṛtaitadvākyavihitamāhendrastotrābhiprāyaṃ pṛṣṭhairiti bahuvacanam /",
  "GSP28jsbh1-4u:600": "“saptadaśāni pṛṣṭhānī“tyatrāpi gauṇamukhyasādhāraṇyena pṛṣṭhamātre saṅkhyāvidhiriti nyāyasudhākṛtkalpanamapi --- apāstam;",
  "GSP28jsbh1-4u:601": "gauṇatve pramāṇābhāvāt /",
  "GSP28jsbh1-4u:602_0": "kiñca sāmavidhivākye pṛṣṭhapadasya māhendrastotramātravācitve sati pṛṣṭhairiti bahuvacanasyaiva",
  "GSP28jsbh1-4u:602_1": "pāśādhikaraṇanyāyenaikatvalakṣaṇayāpyupapattau pṛṣṭhapade tatra tatra gauṇatve pramāṇābhāvāttasyaiva",
  "GSP28jsbh1-4u:602_2": "saptadaśasaṅkhyāsaṃbandhāpattiḥ //",
  "GSP28jsbh1-4u:603": "(pṛṣṭhadvaye eva śaktiriti vidhirasāyanamatakhaṇḍanam)",
  "GSP28jsbh1-4u:604": "apica sāmavidhivākye māhendrastotre eva pṛṣṭhapadasya śaktiriti nirdhāraṇe pramāṇābhāvaḥ /",
  "GSP28jsbh1-4u:605": "tatra kriyāviśeṣasāmānādhikaraṇyabhāvena stotranāmatvasyaivāsiddhau māhendravācitvasya sutarāmanavagateḥ /",
  "GSP28jsbh1-4u:606": "mama tu “pṛṣṭhaiḥ stuvate” iti stotrasāmānādhikaraṇyena sarvastotranāmatve 'vāntaraprakaraṇānmāhendraviśeṣapratītimātre na doṣaḥ /",
  "GSP28jsbh1-4u:607": "apica stotratrayasya prāpakapramāṇābhāve tatpracayaviśiṣṭasaṅkhyānuvādāyogāt saṅkhyāvidheyatvāvaśyakatvāt pṛṣṭhabhedo durnivāraḥ /",
  "GSP28jsbh1-4u:608": "ato 'nyākṣiptaśaktikatvāt “pṛṣṭhaiḥ stuvate” ityevotpattivākyaṃ,",
  "GSP28jsbh1-4u:609": "tena vidheyāni ṣaṭ stotrāṇi pṛṣṭhanāmadheyāni natu vidhirasāyanoktarītyā pṛṣṭhadvayaṃ,",
  "GSP28jsbh1-4u:610": "navāpi nyāyasudhoktadiśaikameva pṛṣṭhamiti /",
  "GSP28jsbh1-4u:611": "svamataprasaktadūṣaṇanirāsapūrvakamatāntaradūṣaṇāni kaustubhe draṣṭavyānītyarthaḥ //",
  "GSP28jsbh1-4u:612": "(vākyabhedāpattyā citrādināmadheyatvopasaṃhāraḥ)",
  "GSP28jsbh1-4u:613": "ataḥ siddhaṃ guṇavākye vākyabhedāpattyotpattivākye bahiṣpavamānājyapṛṣṭhapadānāṃ nāmadheyatvam /",
  "GSP28jsbh1-4u:614": "citrāpadantu phalavākye eva vākyabhedāpattyā prājāpattyayāgānāṃ nāmadheyamiti /",
  "GSP28jsbh1-4u:615": "prayojanaṃ pūrvottarapakṣapratipādanena spaṣṭatvānnoktam //",
  "GSP28jsbh1-4u:616": "iti tṛtīyaṃ citrādipadanāmadheyatādhikaraṇam //",
  "GSP28jsbh1-4u:617": "&lt;B1&gt;",
  "GSP28jsbh1-4u:618": "(4 adhikaraṇam / )",
  "GSP28jsbh1-4u:619": "tatprakhyañcānyaśāstram / Jaim_1,4.4 /",
  "GSP28jsbh1-4u:620": "tatprakhyaṃ //",
  "GSP28jsbh1-4u:621_0": "iha rūḍhānāṃ yaugikānāṃ ca saṃbhavatprāptikānām “agnihotraṃ juhoti” “āghāramāghārayati”",
  "GSP28jsbh1-4u:621_1": "“samidho yajati” ityādau agnihotrādipadānāṃ guṇavidhitvaṃ karmanāmatvaṃ veti cintāyāṃ",
  "GSP28jsbh1-4u:621_2": "prasiddherguṇavidhitvameva yuktam /",
  "GSP28jsbh1-4u:622": "nacātra vākyabhedaḥ; vidheyānekatvābhāvāt /",
  "GSP28jsbh1-4u:623": "ato 'gnihotrapade agnaye hotramasminniti vyutpattyā upasarjanārtho 'gnirdevatā home vidhīyate /",
  "GSP28jsbh1-4u:624": "na ca “yadagnaye ca prajāpataye ca sāyaṃ juhoti” ityanena tasyāḥ prāptatvādavidhānam;",
  "GSP28jsbh1-4u:625": "tatrānekaguṇopādānena viśiṣṭakarmāntaravidherāvaśyakatayā etadvākyavihite karmaṇi tatprāpterabhāvāt /",
  "GSP28jsbh1-4u:626": "ato yatra darvīhomādāvāgneyo mantraḥ paṭhitaḥ,",
  "GSP28jsbh1-4u:627": "tādṛśadarvīhomānuvādena devatāmātramanena vidhīyate;",
  "GSP28jsbh1-4u:628": "vacanena tatprāptisaṃbhave māntravarṇikavidherakalpanīyatvāt //",
  "GSP28jsbh1-4u:629": "viśiṣṭakarmāntaraṃ vā //",
  "GSP28jsbh1-4u:630": "āghāravākye 'pi dvitīyāntāghārapadena kṣaraṇasamarthamājyādidravadravyamabhidhīyate /",
  "GSP28jsbh1-4u:631": "dhātunā ca kṣaraṇākhyaḥ saṃskārastaduddeśena vidhīyate /",
  "GSP28jsbh1-4u:632": "aviniyuktasya ca saṃskārāyogāt prakaraṇakalpitavākyenopāṃśuyājāṅgatayā dravadravyaṃ vidhīyate /",
  "GSP28jsbh1-4u:633": "“caturgṛhītaṃ vā etadabhūt tasyāghāramāghārye“tyanena vā prayājāṅgabhūtacaturgṛhītarūpaviśeṣasamarpaṇam /",
  "GSP28jsbh1-4u:634": "sarvathā'ghārapadaṃ dravyaparaṃ,",
  "GSP28jsbh1-4u:635_0": "na nāmadheyamiti prāpte --- mantravarṇakalpyavidhinaiva devatāprāptisambhave asya",
  "GSP28jsbh1-4u:635_1": "pūrvapravṛttyā vidhikalpakatve vaiphalyāpatteḥ abhyudayaśiraskatvasya ca sambhavati",
  "GSP28jsbh1-4u:635_2": "prathamavidhyāpādakadhātvarthavidhāvanyāyyatvānna tāvaddarvīhomānuvādena devatāvidhiḥ /",
  "GSP28jsbh1-4u:636": "nāpi viśiṣṭakarmāntaravidhiḥ;",
  "GSP28jsbh1-4u:637": "“agnirjyotirjyotiragniḥ svāheti sāyaṃ juhoti sūryo jyotirjyotiḥ sūryaḥ svāheti prātarjuhotī“ti vacanaviniyuktamantravarṇenaiva devatāprāpteḥ,",
  "GSP28jsbh1-4u:638": "“yadagnaye ca prajāpataye ca sāyaṃ juhoti yat sūryāya ca prajāpataye ca prāta“rityatra tu lāghavāt sāyaṃprātaḥkālīnadevatāsamuccayaviśiṣṭaprajāpatimātra- vidhānam /",
  "GSP28jsbh1-4u:639": "ataeva yathaiva kevaladevatyamantraliṅgavaśena kevalayordevatātvaṃ,",
  "GSP28jsbh1-4u:640": "tathā “agnirjyotiragniḥ svāheti prātari“ti miśraliṅgakamantravarṇānmiśrayorapi tat /",
  "GSP28jsbh1-4u:641": "ataśca “yadagnaye ce“ti vākyasthāgnisūryapadaṃ sāyaṃprātaḥkālīnadevatālakṣakam /",
  "GSP28jsbh1-4u:642": "sāyaṃprātaḥpadaṃ ca tātparyagrāhakam /",
  "GSP28jsbh1-4u:643": "caśabdopasthitasamuccayasya ca prajāpatāvanvayasya nipātopasargārthatvena vyutpannatvānna vidheyānekatā /",
  "GSP28jsbh1-4u:644": "ataścāgnerdevatātvādinā agnihotrahome prāptatvādagnihotrapadaṃ agnerhema ityevaṃ vyutpattyā nāmadheyam /",
  "GSP28jsbh1-4u:645_0": "evamāghāre 'pi upāṃśuyāje “sarvasmai vā etadyajñāya gṛhyate yaddhruvāyāmājya“mityanenaiva",
  "GSP28jsbh1-4u:645_1": "dravyasya prāptatvāt prayājā'jyoddeśena saṃskāravidhāne 'pi dvitīyavidhiprakārāpatterlāghavād",
  "GSP28jsbh1-4u:645_2": "bhāvavyutpannamāghārapadaṃ nāmadheyam /",
  "GSP28jsbh1-4u:646": "vidheyaśca dhātulakṣyo homa eva /",
  "GSP28jsbh1-4u:647": "“indra ūrdhvo adhvara ityāghāramāghārayatī“ti mātravarṇikendradevatāyāścaturgṛhītaṃ vetyanena ca dravyasya lābhāt /",
  "GSP28jsbh1-4u:648": "evaṃ samidādiṣvapi vakṣyate /",
  "GSP28jsbh1-4u:649": "sarvatra dvitīyā karaṇatvalakṣaṇārtheti na virodhaḥ // 4 // 20 // iti caturthaṃ tatprakhyādhikaraṇam /",
  "GSP28jsbh1-4u:650": "&lt;B2&gt; (saṃgatinirūpaṇapūrvakaviṣayavivecanam)",
  "GSP28jsbh1-4u:651_0": "guṇavidhinirāsahetoḥ matvarthalakṣaṇāvākyabhedāpattirūpasya pūrvādhikaraṇadvayapratipāditasyātrābhāvāt",
  "GSP28jsbh1-4u:651_1": "pūrvapakṣotthānena pratyudāharaṇarūpāṃ anantarasaṃgatiṃ spaṣṭatvādanuktvā vicāraviṣayībhūtānāṃ",
  "GSP28jsbh1-4u:651_2": "śabdaviśeṣāṇāmudāharaṇatvaṃ darśayati --- iheti //",
  "GSP28jsbh1-4u:652": "(yaugikānāṃ tatprakhyodāhāraṇatvaparavārtikopapattinirūpaṇapūrvakāmāvāsyādipadaviṣayatvanirūpaṇam)",
  "GSP28jsbh1-4u:653": "atra ca yaugikānāmeva matvarthalakṣaṇāparihāreṇātra cintā,",
  "GSP28jsbh1-4u:654": "uttarādhikaraṇe tu sāṃvijñāyikānām;",
  "GSP28jsbh1-4u:655": "vākyabhedāsaṃbhavādi“ti vārtikagranthādiha yaugikānāmevodāharaṇatvabhramaṃ vyāvartayituṃ rūḍhānāmityuktam /",
  "GSP28jsbh1-4u:656": "ata eva vidvadvākyādigatapaurṇamāsyamāvāsyāsamidādiśabdānāmapyudāharaṇatvaṃ sūcitam /",
  "GSP28jsbh1-4u:657": "na hi teṣāṃ matvarthalakṣaṇāparihāravākyabhedā- saṃbhavatadvyapadeśairnāmadheyatāsiddhirasti /",
  "GSP28jsbh1-4u:658": "ata ihaiva tatprakhyanyāyena nāmatāprasādhanaṃ kartavyamityudāharaṇatvam /",
  "GSP28jsbh1-4u:659": "vārtikagranthastu yathākathañcinmatvarthalakṣaṇāparihāramātratātparyakodbh innyāyavaiṣamyapradarśanamātrārthopayogitayā neyaḥ //",
  "GSP28jsbh1-4u:660": "(udbhiccitrātadvyapadeśanyāyaistatprakhyanyāyāgatārthatāni rūpaṇam)",
  "GSP28jsbh1-4u:661_0": "saṃbhavatprāptikānāmityanena rūḍheṣu citrādhikaraṇatadvyapadeśādhikaraṇaviṣayatvaṃ",
  "GSP28jsbh1-4u:661_1": "sūcayatā nyāyāntarapratipādanena yaugikeṣu codbhidadhikaraṇanyāyāviṣayatvenāpi pṛthagadhikaraṇārambhasya",
  "GSP28jsbh1-4u:661_2": "vaiyarthyaṃ parihṛtam /",
  "GSP28jsbh1-4u:662_0": "tataścādhikaraṇatrayeṇāsaṃbhavannāmadheyatvānāṃ yaugikānāṃ rūḍhānāṃ vā śabdānāṃnāmadheyatvaṃ",
  "GSP28jsbh1-4u:662_1": "tatprakhyaśāstrarūpanyāyāntareṇa guṇavidhitvanirāsapūrvakamiha sādhyata iti yuktaḥ",
  "GSP28jsbh1-4u:662_2": "pṛthagārambha iti bhāvaḥ //",
  "GSP28jsbh1-4u:663": "(tatprakhyanyāyatṛtīyatvānupapattiśaṅkātatparihārau)",
  "GSP28jsbh1-4u:664": "nacaivaṃ pratyudāharaṇatvāviśeṣāt tadvyapadeśādhikaraṇasya citrādhikaraṇānantaramārambhāpattiḥ;",
  "GSP28jsbh1-4u:665": "tatprakhyādhikaraṇapratyudāharaṇatvenāpi tasyānantarasaṃgatyupapatteḥ /",
  "GSP28jsbh1-4u:666": "na hi yatra yasya saṃgatiḥ, tasya tatrābhidhānamiti niyamo 'sti /",
  "GSP28jsbh1-4u:667": "apitu yadyatrābhidhīyate, tatra tasya kācitsaṃgatirvācyeti /",
  "GSP28jsbh1-4u:668": "tena tatprakhyādhikaraṇasyābhidhīyamānasya saṅgatisadbhāvānna doṣaḥ /",
  "GSP28jsbh1-4u:669": "ataeva --- yaugikatvasāmānyādasyodbhidadhikaraṇānantaramevārambhaprasaṃga iti ca --- nirastam;",
  "GSP28jsbh1-4u:670": "rūḍhānāmapyatrodāharaṇatvena tatsāmānyāccitrādhikaraṇānantaramārambhasyāpi vaktuṃ śakyatvāt /",
  "GSP28jsbh1-4u:671": "ataḥ pūrvādhikaraṇadvayena yaugike rūḍhe ca cintite tadaivobhayavidhamupasthitamanyato 'saṃbhavannāmadheyatākamiha prathamaṃ vicāryata iti na kāpyanupapattiḥ /",
  "GSP28jsbh1-4u:672": "prasiddheriti //",
  "GSP28jsbh1-4u:673": "(agnihotrapadasya guṇe karmaṇi ca tulyavadvṛttyabhāvena guṇavidhitvavyavasthāpanam)",
  "GSP28jsbh1-4u:674": "pravṛttiviśeṣakaratvasyāpyupalakṣaṇametat /",
  "GSP28jsbh1-4u:675": "naceha yaugikeṣūdbhinnyāyena nāmatvāśaṅkā;",
  "GSP28jsbh1-4u:676_0": "vakṣyamāṇarītyā karmaṇyagnidevatākatvarūpāvayavayogasyāprasiddhatvena guṇe karmaṇi",
  "GSP28jsbh1-4u:676_1": "ca tulyavadvṛttikatvayogābhāvena tadvaiṣamyāt bahuvrīhisamāsāntāgnihotrapadāntargatāgnipadasya",
  "GSP28jsbh1-4u:676_2": "svarūpeṇaiva vidheyaguṇasamarpakatayā guṇe 'pi yogābhāvaḥ /",
  "GSP28jsbh1-4u:677": "ataḥ somādipadavadeva prasiddhyādibhirguṇavidhitvamityarthaḥ //",
  "GSP28jsbh1-4u:678": "(citrādhikaraṇenāgnihotrapadanāmatāśaṅkātatsamādhānam)",
  "GSP28jsbh1-4u:679_0": "matvarthalakṣaṇāyā vakṣyamāṇabahuvrīhyantatāśrayaṇena matvarthasya lābhāt karmaṇo",
  "GSP28jsbh1-4u:679_1": "'nuvādyatvena viśiṣṭavidhyabhāvācca yaugikeṣu sunirasyatayā tāmanāśaṅkyānantarādhikaraṇopanyastaguṇavidhitvanirāsahetuṃ",
  "GSP28jsbh1-4u:679_2": "vākyabhedāpattimāśaṅkya nirasyati --- naceti //",
  "GSP28jsbh1-4u:680": "(agnihotrapade vyadhikaraṇabahuvrīhisamarthanam)",
  "GSP28jsbh1-4u:681_0": "atra juhoter “hupāmāśrubhasivasibhyastranni” tyauṇādike tranpratyaye kṛte sārvadhātukārdhadhātukayoriti",
  "GSP28jsbh1-4u:681_1": "guṇe kṛte hotraśabdavyutpatteḥ hotraśabdena ca hūyamānadravyasyoktatvādagnirhetramasminniti",
  "GSP28jsbh1-4u:681_2": "na tāvadagnihotrapade samānādhikaraṇabahuvrīhisamāsasaṃbhavaḥ /",
  "GSP28jsbh1-4u:682": "nāpi “saptamīviśeṣaṇe bahuvrīhā“viti jñāpakabalena kaṇṭhekāla iti vadagnau hotramasminniti lakṣaṇānugatasya vyadhikaraṇabahuvrīherapi saṃbhavaḥ;",
  "GSP28jsbh1-4u:683": "tasya “yadāhavanīye juhotī” tyanenaivāgnyadhikaraṇatvasya prāpteḥ pūrvapakṣāsādhakatvāt /",
  "GSP28jsbh1-4u:684": "nāpyagnerhetramiti ṣaṣṭhītatpuruṣaḥ; juhotisāmānādhikaraṇyānupapatteḥ /",
  "GSP28jsbh1-4u:685": "saṃbandhaviśeṣāparijñānācca /",
  "GSP28jsbh1-4u:686": "caturthīsamāsasyāpi prakṛtivikārabhāva eveṣṭatvena ihāprāpteḥ /",
  "GSP28jsbh1-4u:687": "śauṇḍādigaṇapāṭhābhāvācca na saptamītatpuruṣasyāpi saṃbhavaḥ /",
  "GSP28jsbh1-4u:688_0": "ataḥ samāsāntarāsaṃbhavājjuhotisāmānādhikaraṇyānurodhena bahuvrīhereva vaktavyatve",
  "GSP28jsbh1-4u:688_1": "lakṣaṇānanugatamapi taṃ siddhānte bhāṣyavārtikakārābhyāmapyaṅgīkṛtaṃ kathañcicchāndasatayā",
  "GSP28jsbh1-4u:688_2": "pūrvapakṣe 'pi svīkṛtya guṇavidhitvamupapādayati --- ata iti //",
  "GSP28jsbh1-4u:689": "(agnihotrapade viśiṣṭapare 'pi viśeṣaṇamātrasamarpakatvanirūpaṇam) upasarjanārtha iti //",
  "GSP28jsbh1-4u:690": "yathaiva “lohitoṣṇīṣā ṛtvijaḥ pracarantī“tyanyapadārthabhūtartvijāṃ prāptau upasarjanabhūtaṃ lohitoṣṇīṣaṃ vidhīyate,",
  "GSP28jsbh1-4u:691": "tathaiva hotrasya dravyādeḥ prāptatvena viśeṣaṇībhūtārtho 'gnidevatātvaṃ vidhīyata ityarthaḥ //",
  "GSP28jsbh1-4u:692": "(phalavākyādinā karmaprāptyabhāvena viśiṣṭavidhinaiva pūrvapakṣaḥ kartavya iti śaṅkā)",
  "GSP28jsbh1-4u:693": "nanu evamatrānyataḥ karmaprāptyabhāvānna tadanuvādena guṇavidhisaṃbhavaḥ,",
  "GSP28jsbh1-4u:694": "ato guṇavidhāviva viśiṣṭavidhāvapi bahuvrīhiṇaiva matvarthalābhāccitrādivākye iva viśiṣṭavidhau matvarthalakṣaṇāyā aprasakteḥ viśiṣṭavidhinaiva guṇavidhitvapūrvapakṣo yuktaḥ /",
  "GSP28jsbh1-4u:695": "naca --- phalavākyena karmavidhānam;",
  "GSP28jsbh1-4u:696": "tathāpi phalasaṃbandhasyāpi tatra karaṇe gauravalakṣaṇavākyabhedāpatteḥ /",
  "GSP28jsbh1-4u:697": "ata eva kāladvayopādānādyatsāyaṃ ca prātaśca juhotītyatrāpi na karmavidhānam /",
  "GSP28jsbh1-4u:698": "na vā guṇadvayasyāpyādhikyāt “yadagnaye ca prajāpataya” ityatrāpi tadvidhānam /",
  "GSP28jsbh1-4u:699": "naca --- etadvākye 'naikaguṇopādānādvākyabhedānāpatteḥ karmavidhānamāvaśyakamiti --- vācyam;",
  "GSP28jsbh1-4u:700": "etadvākyavihitakarmaṇo 'gneḥ prāptatvenāgnividhānānupapattyā tatprakhyaśāstratāyā eva prāpteḥ nāmatāyā evāpatteḥ //",
  "GSP28jsbh1-4u:701": "(sūryavākyavihitakarmānuvādenāgnividhānāsaṃbhavaḥ /",
  "GSP28jsbh1-4u:702": "tatra somanāthīyamatakhaṇḍanañca)",
  "GSP28jsbh1-4u:703": "sūryavākyavihite ca karmaṇyutpattiśiṣṭasūryaprajāpatyavarodhādagnidevatāyā niveśāsaṃbhavācca /",
  "GSP28jsbh1-4u:704_0": "yattu --- somanāthena sūryavākye sūryasamuccitaprajāpatividhānasyaikenaiva caśabdena",
  "GSP28jsbh1-4u:704_1": "lābhāt sūryapadottaracakāravaiyarthyāpattyā sūryasyāpyetadvākyavihitāgni- samuccayavidhānādutpattiśiṣṭasūryaprajāpatyavaruddhe",
  "GSP28jsbh1-4u:704_2": "'pi karmaṇyagnerniveśaḥ /",
  "GSP28jsbh1-4u:705": "ata eva “yadagnaye ce” ti vākyavihitakarmaṇyagneḥ prāptatvāt parasparasamuccayārthatvamapyāśritamiti --- uktam /",
  "GSP28jsbh1-4u:706_0": "tadyatsamabhivyāhṛtaścaśabdaḥ tatsamabhivyāhṛtasamuccayasyaivetaratra pratipādakatvaṃ",
  "GSP28jsbh1-4u:706_1": "caśabdasya vyutpattisiddhamiti sūryasamuccayasya prajāpatau saṃbhave 'pyagnisamuccayasya",
  "GSP28jsbh1-4u:706_2": "sūrye 'saṃbhavādayuktam /",
  "GSP28jsbh1-4u:707": "āruṇyādivadekavākyopādānena samuccayaprāpterdvitīyacakārasyaivamapi vaiyarthyācca /",
  "GSP28jsbh1-4u:708": "agnivākye 'pi sūryasamuccayamādāya cakāropapatteḥ, parasparasamuccayārthatve mānābhāvācca /",
  "GSP28jsbh1-4u:709": "“yatsāyaṃ ca prātaśca juhotī“tyasya “yadagnayece“ti vākyavihitakarmaṇi tattatkālasyotpattiśiṣṭatayā sāyaṃprātaḥkālayoḥ samucacyaniveśānupapatternirviṣayatvāpatteśca //",
  "GSP28jsbh1-4u:710": "(yatsāyamitivākyavihitakarmānuvādena guṇavidhitvaśaṅkanirāsaḥ)",
  "GSP28jsbh1-4u:711": "na ca “yatsāyañce“ti vākyavihitakarmānuvādenaivātrāgnirūpaguṇavidhiḥ;",
  "GSP28jsbh1-4u:712": "tasya “yadagnayece“ti vākyavihitakarmopasthitau prakaraṇāntaranyāyena karmāntaraviṣayakatvānupapatteḥ /",
  "GSP28jsbh1-4u:713": "guṇāttatsaṃbhave 'pi vānupādeyaguṇadvayasyāsaṃbhavāt /",
  "GSP28jsbh1-4u:714": "samuccayasyaikatra niveśāyogenāgneyavākyaivādṛṣṭadvayāpādakakarmadvayavidhyāpatteratigauravāpattereva niyāmakatvāt /",
  "GSP28jsbh1-4u:715": "na ca sāyaṃprātarvākyavihitasāyaṃprātaḥkālaviśiṣṭakarmānuvādena “yadagnayece“ti vākyābhyāmagnyādidevatāvidhiḥ;",
  "GSP28jsbh1-4u:716": "anekaguṇopādānena vidhyāvṛttilakṣaṇavākyabhedāpatteḥ //",
  "GSP28jsbh1-4u:717": "(sāyaṃviśiṣṭahomavidhyasaṃbhava iti prakāśakāramatakhaṇḍanam)",
  "GSP28jsbh1-4u:718": "yattu --- atra prakāśakāraiḥ sāyaṃprātaḥkālaviśiṣṭānuvādatāyāmapi vākyabhedāpattirityuktam,",
  "GSP28jsbh1-4u:719": "tat sāyaṃprātaḥpadayoravyayatvena tadarthasya svasamabhivyāhṛtārthe 'nvayasya vyutpannatvena tadaprasakterupekṣyam //",
  "GSP28jsbh1-4u:720": "(guṇaviśiṣṭakarmavidhipakṣaśaṅkāyāḥ sāyaṃyadagnayecetyādivākyānāmagnihotravākyaśeṣatopapādanapūrvakopasaṃhāraḥ tatra prakāśamatakhaṇḍanaṃ ca)",
  "GSP28jsbh1-4u:721": "ato lāghavādagnihotravākya eva guṇaviśiṣṭakarmavidhiḥ /",
  "GSP28jsbh1-4u:722": "tatraiva sāyaṃprātarvākyena sāyaṃprātaḥkālavidhiḥ,",
  "GSP28jsbh1-4u:723": "avyayārthasya caśabdārthenāpyanvayasya vyutpannatvena agnihotravākyavihitakarmānuvādena sāyaṃprāptaḥkālasamuccayavidhāne 'pi na vākyabhedaḥ /",
  "GSP28jsbh1-4u:724": "asyaiva ca guṇavidhitayāpyagnihotrapadenānuvādāt phalanimittavākyābhyāṃ phalanimittasaṃbandhaḥ,",
  "GSP28jsbh1-4u:725": "“yadagnayece“ti vākyavihitakarmāntarayoretadvākyavihitakarmāṅgatvameva aphalavatvena prakaraṇasattvāt /",
  "GSP28jsbh1-4u:726": "yattu prakāśakāraiḥviśiṣṭavidhyaṅgīkāre 'pi tayorviśvajinnyāyena svargārthatvamuktam,",
  "GSP28jsbh1-4u:727": "tadaṅgatvasyaiva prakaraṇādāpatterayuktam /",
  "GSP28jsbh1-4u:728": "ato viśiṣṭavidhitvenaiva pūrvapakṣo yukta ityāśaṅkāmiṣṭāpattyaiva parihariṣyate //",
  "GSP28jsbh1-4u:729": "(kevalaguṇavidhitvapakṣaḥ prācīnamatenetitanmatarītyā yadagnayevākyenāgniprāptiśaṅkāvākyabhedāpattyādinā tadaparihārādikaṃ ca)",
  "GSP28jsbh1-4u:730_0": "tatra prācāṃ rītyā tatsiddhāntyabhimatavidhitsitaguṇaprāpakarūpatatprakhyaśāstranyāyena",
  "GSP28jsbh1-4u:730_1": "nirākaraṇapūrvakaṃ karmaprāpteratra sattvāt kevalaguṇavidhitvaṃ samarthayitumāha ---yadagnayeceti //",
  "GSP28jsbh1-4u:731": "anena vākyenāgnihotravākyavihitakarmānuvādena samuccitayorapyagniprajāpatyordvayorapi vidhāne vākyabhedaḥ /",
  "GSP28jsbh1-4u:732": "nacātra viśiṣṭaikakārakavidhinā sa parihartuṃ śakyaḥ; vibhaktibhedena kārakabhedāt /",
  "GSP28jsbh1-4u:733": "ata eva kārakāṇāṃ kriyayaivānvayāccaśabdārthe samuccaye 'nvayāvyutpatterna kārakadvayasamuccayavidhānenāpi tatparihāraḥ /",
  "GSP28jsbh1-4u:734": "etena --- “agnirjyotirjyotiragnissvāhe“ti mantraviniyogānyathānupapattikalpitavidhito 'gneḥ prāptatvāt samuccitaprajāpatividhānānna vākyabheda ityapi --- nirastam;",
  "GSP28jsbh1-4u:735": "“agnaye” ityasyāpi kārakatvena caśabdārthe anvayāsaṃbhavenāgnisamuccitatadvidhānānupapatteḥ /",
  "GSP28jsbh1-4u:736": "nāpyagnaye iti vākye mantravarṇaprāptāgnidevatānuvādakamagnaya iti padamaṅgīkṛtya kevalaprajāpatividhānādavākyabhedaḥ,",
  "GSP28jsbh1-4u:737_0": "tathātve brāhmaṇavākyagatacaturthyantapadabodhitadevatātvaviśiṣṭaprajāpatyavaruddhe",
  "GSP28jsbh1-4u:737_1": "māntravarṇikadevatākalpanānupapattermantrasyaindrīnyāyena prajāpatimātraprakāśakatvāpattyāgnaya",
  "GSP28jsbh1-4u:737_2": "ityanuvādānupapatteḥ /",
  "GSP28jsbh1-4u:738": "sūryavākye 'pi sūryapadānuvādāpattyā prajāpatimātravidhāna ekenaiva vākyena home prajāpatiprāptyupapattau vākyadvayavaiyarthyācca /",
  "GSP28jsbh1-4u:739_0": "tattatkālaviśiṣṭahomoddeśena prajāpatividhāne pūrvoktarītyā viśiṣṭoddeśe vākyabhedānāpattāvapi",
  "GSP28jsbh1-4u:739_1": "prajāpataye juhotītyetāvatāpi tadvidhisiddheḥ sāyaṃprātaḥpadayorapi vaiyarthyāpatteśca /",
  "GSP28jsbh1-4u:740": "ato 'vaśyaṃ “yadagnayece“ti vākyadvaye devatādvayakāladvayaviśiṣṭakarmāntaradvayasyaiva vidheyatvānnaitadvākyavihite karmaṇi tena devatāprāptiriti na tatprakhyaśāstratvam /",
  "GSP28jsbh1-4u:741": "etadvihitakarmadvayasyaiva sāyaṃ ca prātaśca juhotītyanena samuccayavidhiḥ /",
  "GSP28jsbh1-4u:742": "samuccitāddhomadvayādekameva phalam /",
  "GSP28jsbh1-4u:743": "asmin pakṣe karmadvayasya viśvajinnyāyena svargārthatvam /",
  "GSP28jsbh1-4u:744": "phalavākyasyāgnihotrapadenānuvādāsaṃbhavādasminneva phalavati karmadvaye dadhyādivākyairdravyavidhiḥ /",
  "GSP28jsbh1-4u:745": "phalavākye caitaddhomāśritāgneḥ phalārthatayā vidhānamiti jñeyam //",
  "GSP28jsbh1-4u:746": "(tatprakhyaśāstrābhāvādagnihotrapadānāmatvanirūpaṇam)",
  "GSP28jsbh1-4u:747": "ataeva --- “yadagnayece“ti vākyavihitakarmaṇāgneḥ tatprakhyaśāstrasattvādagnihotrapadamasyaiva nāmadheyamityapi --- apāstam;",
  "GSP28jsbh1-4u:748": "nāmadheyatvapakṣe tasyāvidheyatvāt karmaṇa eva vidheyatve vaktavye tasyāpi prāptervidhānāyogāt,",
  "GSP28jsbh1-4u:749": "karmāntaravidhau ca tatra dravyadevatākhyarūpābhāvādvidhānānupapatteḥ /",
  "GSP28jsbh1-4u:750": "ataścānyato devatāyāśca prāptāvagnaye hotramityanuvādānupapattyā nāmatvāsaṃbhavādguṇavidhitvamevetyarthaḥ //",
  "GSP28jsbh1-4u:751": "(agnihotravākyasya darvīhomānuvādena guṇavidhitvanirūpaṇam)",
  "GSP28jsbh1-4u:752": "kasmin karmaṇi tarhi guṇavidhānamityata āha --- ato yatreti //",
  "GSP28jsbh1-4u:753_0": "darvīhoma iti ca juhoticodanācoditānāṃ keṣucidācāraprāptadarvīsaṃbandhādvaiśvadevaśabdavacca",
  "GSP28jsbh1-4u:753_1": "sarveṣāṃ liṅgasamavāyena darvyāmnānāttatprakhyanyāyena “yadekayā juhuyāddarvīhomaṃ",
  "GSP28jsbh1-4u:753_2": "kuryādi“tyarthavādāvagatakarmasāmānādhikaraṇyasiddhanāmadheyamaṣṭame sādhayiṣyate /",
  "GSP28jsbh1-4u:754": "tādṛśadūrasthadarvīhomānuvādenāpi “yadāhavanīyejuhotī” tyanena dūrasthahomānuvādenāpyupādeyāhavanīyavidhivadihāpyupādeyāgnidevatāvidhirityarthaḥ /",
  "GSP28jsbh1-4u:755": "teṣvapi yeṣu taddhitena caturthyā vāgniranyā vā devatāvihitā tatrānenāgnividhinānupapattervaiyarthyaparihārāyāgneyo mantraḥ paṭhita ityuktam /",
  "GSP28jsbh1-4u:756": "tataśca mantravarṇakalpyāgnidevatāvidheḥ pūrvapravṛttyā devatāvidhiḥ;",
  "GSP28jsbh1-4u:757": "pratyakṣavidhinā tallābhe māntravarṇikatatkalpanāyuktatvasyā- nyatrāpi darśanāt /",
  "GSP28jsbh1-4u:758": "ato 'vihitadevatākadarvīhomānuvādena agnihotrapadenāgnidevatāvidhiriti //",
  "GSP28jsbh1-4u:759_0": "(agnihotravākye nimittaphalādyasaṃbandhāpattyā sūryadevatāsamarpakatvenaca darvīhomasūryavākyavihatakarmaṇoranuddeśyatvanirūpaṇapūrvakasāyaṃhomānuvādaparaprakāśakāramatanirūpaṇam, tatkhaṇḍanañca)",
  "GSP28jsbh1-4u:760": "yattu --- asmin pakṣe phalanimittavākyābhyāṃ darvīhomānāṃ agnihotrapadanirdiṣṭatvenāgnihotrapadānuvādasaṃbhave 'pi dūrasthatayā viparivṛtterna phalanimittasaṃbandhaḥ kriyate /",
  "GSP28jsbh1-4u:761": "nāpi “yatsūryāya ce“ti vākyavihitaprātarhemakarmaṇaḥ;",
  "GSP28jsbh1-4u:762": "tasyāgnidevatyatvābhāve agnihotrapadenānuvādāyogāt ato “yadagnaye ce“ti vākyavihitasāyaṃhomasyaiva /",
  "GSP28jsbh1-4u:763": "ata eva sāyaṃhomasya phalavattvena prakaraṇāt prātarhemasya sāyaṃprātaśca juhotītivākyenāgneyanyāyena vihitakarmadvayasya ca sāyaṃhomāṅgatvam /",
  "GSP28jsbh1-4u:764": "sāyaṃprātaśceti vākyadvayavihitakarmaṇoreva agnirjayotiriti mantravidhānāttatraiva māntravarṇikī devatā,",
  "GSP28jsbh1-4u:765": "natu “yadagnayece“ti vākyadvayavihitakarmadvaye;",
  "GSP28jsbh1-4u:766": "tatra liṅgādeva mantraprāptau punarvidhyānarthakyāpatteriti vākyavyavasthāpanaṃ prakāśakāraiḥ kṛtam //",
  "GSP28jsbh1-4u:767": "(guṇaphalasaṃbandhavidhitvena upasthitadarvīhomāśrayatvasaṃbhavāt pūrvatanaprakāśakāramatakhaṇḍanam)",
  "GSP28jsbh1-4u:768": "tadayuktam;",
  "GSP28jsbh1-4u:769": "asmin pūrvapakṣe kvāpyagnihotrapadasya nāmatvāsiddheḥ guṇavidhitvenāgnihotrapadenānuvādāyogātsāyaṃhomasya “yadagnayece“ti vākyavihitasya phalasaṃbandhānupapatteḥ,",
  "GSP28jsbh1-4u:770": "agnidevatākatvamātreṇāgnihotrapadasya tatra pravṛttau “yatsāyañce“ti vākyavihitakevalāgnidevatyakarmāntarasyāpi tadāpatteraṅgatvokteraprayojakatvācca /",
  "GSP28jsbh1-4u:771_0": "paramasiddhānte iva sāyaṃprātarvākyavihitakarmadvaye mantravarṇaprāptāgnisūryadevatye",
  "GSP28jsbh1-4u:771_1": "'gnisūryayoḥ prāptyā tatraiva “yadagnayece“ti vākyadvayavihitakarmadvayasyaiva svargārthasya",
  "GSP28jsbh1-4u:771_2": "“yatsāyaṃ ceti vākyena samuccayavidhānam /",
  "GSP28jsbh1-4u:772": "phalanimittavākyābhyāṃ dūrasthasyāpi darvīhomasya guṇavidhāvanuvādyatvenopasthitasyāśrayatvopapatteḥ tadāśritasyāgnihotrapadasamarpitāgnidevatārūpaguṇasya phale nimitte ca vidhiḥ,",
  "GSP28jsbh1-4u:773": "athavā --- “yadagnaye ce“ti vākyadvayavihitahomadvayasyāpi prakaraṇādāśrayatvāpattestadāśritasyaiva vā guṇasya vidhānam /",
  "GSP28jsbh1-4u:774": "naca --- agnidevatye prathame sāyaṃhome agneḥ sattvenāvirodhādāśrayatvasaṃbhave 'pi sūryadevatye home kathamagnerniveśaḥ?",
  "GSP28jsbh1-4u:775": "iti --- vācyam;",
  "GSP28jsbh1-4u:776": "kāmyatayā agnidevatyatābādhakatvena niveśopapatterityevaṃ vākyavyavasthā pūrvasūcitaiva yuktā /",
  "GSP28jsbh1-4u:777": "naca “yadagnayece“ti vākyadvayavihitakarmaṇorliṅgādeva mantraprāptau mantraviniyogavidhivaiyarthyam;",
  "GSP28jsbh1-4u:778": "miśraliṅgakaviniyogavidh iparyudastapratiprasavārthatvena sārthakyāt /",
  "GSP28jsbh1-4u:779": "ataeva --- miśraliṅgakarmaviniyogāmnānabalāttayorapyetadaṅgatvādgauṇyā vṛttyaivaindrīnyāyena kevalāgnisūryaprakāśakatvameveti sarvaṃ sustham //",
  "GSP28jsbh1-4u:780": "(viśiṣṭavidhitvarūpapakṣāntarānusaraṇam /",
  "GSP28jsbh1-4u:781": "tatropapattayaśca)",
  "GSP28jsbh1-4u:782_0": "evaṃ tāvaddhomānuvādena guṇavidhitvapūrvapakṣasyopapāditasyāpi darvīhomeṣu mantravarṇādagniprāptisaṃbhave",
  "GSP28jsbh1-4u:782_1": "tataḥ pūrvapravṛttyāśravaṇe 'pi phalāntarābhāvāt vaiyarthyāpatterayuktatāṃ matvā",
  "GSP28jsbh1-4u:782_2": "pūrvaṃ śaṅkitaṃ viśiṣṭakarmāntaravidhimeva pūrvapakṣe pakṣāntareṇa darśayati--- viśiṣṭeti //",
  "GSP28jsbh1-4u:783": "asmiṃśca pakṣe sarvavākyavyavasthā āśaṅkāvyājenaiva darśitā prāk /",
  "GSP28jsbh1-4u:784_0": "phalanimittavākyagatamagnihotrapadaṃ bahuvrīhyantapadanirdiṣṭāgnidevatākakarmaparicayārthaṃ",
  "GSP28jsbh1-4u:784_1": "sat “darśapūrṇamāsābhyāmiṣṭvā somena yajete“ti vākyagatasomapadavat guṇānuvādakameva, natu nāmadheyam /",
  "GSP28jsbh1-4u:785": "asminneva karmāntare dadhyādivākyaiḥ prakaraṇāddravyavidhiḥ,",
  "GSP28jsbh1-4u:786_0": "athavā --- ākāṅkṣāviśeṣāt “dvedhā havīṃṣī“tivaddhomapadasaṅkoce pramāṇābhāvādasmin",
  "GSP28jsbh1-4u:786_1": "pradhānabhūte karmaṇi “yadagnayece“ti vākyadvayavihite aṅgabhūte karmadvaye 'pi ca",
  "GSP28jsbh1-4u:786_2": "kaustubhoktarītyā tadvidhirityarthaḥ //",
  "GSP28jsbh1-4u:787": "(karmavyutpattyā'ghārapadasya ājyadravyaparatvopapādanam) kṣaraṇasamarthamiti //",
  "GSP28jsbh1-4u:788_0": "tathāca “ghṛkṣaraṇadīptyo“riti dhātupāṭhe paṭhitaghṛdhātorāṅpūrvakāt svārthaṇijantāt",
  "GSP28jsbh1-4u:788_1": "“akartari ca kārake saṃjñāyāmi“ti sūtrādakartarītyanuvartamāne “eraji“tyacpratyaye",
  "GSP28jsbh1-4u:788_2": "kṛte “ṇeraniṭī“ti sūtreṇa ṇilope kṛte āghāryate 'sāvāghāraiti karmavyutpattyā kṣaraṇasamarthadravyaparamāghārapadam,",
  "GSP28jsbh1-4u:789": "na tu bhāvavyutpattyā karmanāmadheyam;",
  "GSP28jsbh1-4u:790": "tathātve pravṛttinimittabhedābhāvenodbhidādivaiṣamyāttadanupapatteri tyarthaḥ //",
  "GSP28jsbh1-4u:791": "(dvitīyayā saṃskārakarmaṇo 'pi ājyasya prakaraṇakalpitavākyenopāṃśuyāgāṅgatvanirūpaṇam,",
  "GSP28jsbh1-4u:792": "prakaraṇakalpitavākyapadārthanirūpaṇañca)",
  "GSP28jsbh1-4u:793": "ājyādītyādipadena “caturgṛhītaṃ vā” iti vākyādājyasya prāpteḥ tatprakhyaśāstratāyā nirāsaḥ sūcitaḥ /",
  "GSP28jsbh1-4u:794": "etena(?) prāptamājyarūpaṃ yat dravadravyaṃ tatparamityarthaḥ /",
  "GSP28jsbh1-4u:795": "nacaivamājyādyabhidhānepi tasya dvitīyayā prādhānyāt vidheyatvābhāvena guṇavidhitvāsaṃbhavaḥ,",
  "GSP28jsbh1-4u:796": "yadā tu bhūtabhāvyupayogābhāvena saktūnāmiva saṃskāryatvānupapattyā dvitīyāyāstṛtīyārthalakṣakatvena taducyate,",
  "GSP28jsbh1-4u:797": "tadā na saṃskārakarmatvasaṃbhava ityata āha --- aviniyuktasyaceti //",
  "GSP28jsbh1-4u:798": "kṣaraṇākhyasaṃskārasya dravyagatabhūtabhāvyupayogaṃ vinānupapatteḥ “adhvaryuṃ vṛṇīta” ityādāviva viniyogavidhiḥ kalpyate /",
  "GSP28jsbh1-4u:799_0": "sa ca kṣaraṇasya prakaraṇe āmnānāt prākaraṇikāpūrvasādhanībhūtadravyasaṃskāratvena",
  "GSP28jsbh1-4u:799_1": "vidhānasāmarthyāt kalpyamānaḥ prākaraṇikadravyasaṃskāratvena vidhānasāmarthyāt kalpyamānaḥ",
  "GSP28jsbh1-4u:799_2": "prākaraṇikadravyāpekṣayāgārthatayaiva kalpayituṃ yukta ityupāṃ śuyāgāṅgatvameva saṃbhavati /",
  "GSP28jsbh1-4u:800": "tataśca siddhāntyabhimatanāmatāvirodhenāghāravākye guṇatayā nirṇītasyāghārapadārthasya kalpitavākyena vidhānena guṇavidhitvaṃ nānupapannam /",
  "GSP28jsbh1-4u:801": "prakaraṇakalpitavākyenetyasyāyamarthaḥ /",
  "GSP28jsbh1-4u:802": "kṣaraṇasya prakaraṇapāṭhakalpitaviniyogavākyeneti //",
  "GSP28jsbh1-4u:803": "(prākaraṇikaviniyoge śāstradīpikāsūcitamattvarthalakṣaṇāprasaṅgatannirāsan irūpaṇam)",
  "GSP28jsbh1-4u:804": "tena dravyasyetikartavyatātvābhāvāditikartavyatākāṅkṣālakṣaṇaprakaraṇāgrāhyatve 'pi na kṣatiḥ /",
  "GSP28jsbh1-4u:805": "tasya ca kṣaramavidhereva saṃskāravidhyānarthakya bhiyā prakaraṇasanāthasyopāṃśuyājoddeśena saṃskāryadravyaviniyogaparyantateti bhāvaḥ /",
  "GSP28jsbh1-4u:806_0": "evañco “pāṃśuyājamantarā yajatī“ti utpattivākyameva prakaraṇasanāthaṃ saṃskṛtāghāradravyaviśiṣṭayāgavidhāyakamāśritya",
  "GSP28jsbh1-4u:806_1": "matubyuktavākyasyaiva prakaraṇena kalpanena matvarthalakṣaṇāparihārakleśo 'pi śāstradīpikāsūcito nāpatati;",
  "GSP28jsbh1-4u:807": "kṣaraṇasaṃskṛtena dravyeṇopāṃśuyājaṃ kuryādityevaṃ vaiyadhikaraṇyenaiva vākyasya kalpanāt //",
  "GSP28jsbh1-4u:808": "(saktuvākyasyāghāravākyavaiṣamyanirūpaṇam)",
  "GSP28jsbh1-4u:809": "nacaivaṃ saktuṣvapi viniyogakalpanāpattiḥ;",
  "GSP28jsbh1-4u:810_0": "saktūnāṃ homena bhasmībhāvena bhāvyupayogitvāsaṃbhavādviniyogānāśrayaṇe 'pi iha kṣaraṇarūpasyāsādhāraṇasya",
  "GSP28jsbh1-4u:810_1": "loke pānīyajalādiviṣayasaṃskārakatvadarśanāttasyaiva kḷptasya pratyabhijñāyamānatvādabhiṣavayuktapūtīkānāmivāvaśiṣṭasya",
  "GSP28jsbh1-4u:810_2": "bhāvyupayogitvasaṃbhavena dvitīyābalādviniyogakalpanopapattervaiṣamyāt /",
  "GSP28jsbh1-4u:811": "ata eva upāṃśuyājasyānenaiva dravyeṇa nairākāṅkṣyāddhrauvājyamanyatraivāvatiṣṭhate /",
  "GSP28jsbh1-4u:812": "athavā --- anenājyapayaḥprabhṛtidravyamātre vihite “sarvasmā” iti vākyenājyānuvādena dhruvādhikaraṇatvavidhāne 'pi na kṣatiḥ //",
  "GSP28jsbh1-4u:813": "(viniyogavidhikalpanayopāṃśuyāgārthatvamiti prācīnamatāsvārasyanirūpaṇapūrvakapakṣāntarānusaraṇam)",
  "GSP28jsbh1-4u:814": "evaṃ tāvadviniyogavidhikalpanayopāṃśuyājārthatvaṃ prācāṃ rītyoktam /",
  "GSP28jsbh1-4u:815": "natvetadyuktam; viniyuktasya saṃskārayogyatā,",
  "GSP28jsbh1-4u:816": "saṃskāravidhibalācca viniyogakalpanetyanyonyāśrayāpatteḥ,",
  "GSP28jsbh1-4u:817": "adhvaryvādestu tattatkarmaṇi samākhyākalpitavidhita eva kartṛtvena viniyogadarśanādadhvaryukarmakasya varaṇasaṃskārasya vidhānādvaiṣamyam /",
  "GSP28jsbh1-4u:818": "kiñca prākaraṇikapratyakṣavacanena sarvapakṣārthaṃ vihitena dhrauvājyenaivopāṃśuyājenairākāṅkṣyānna tatra viniyogavidhikalpanāvasaraḥ /",
  "GSP28jsbh1-4u:819": "yattu --- dhruvādhikaraṇatvamātravidhānamuktaṃ,",
  "GSP28jsbh1-4u:820": "tadājyamātroddeśena tadvidhāne 'laṅkaraṇārthājye 'pi tadāpatteḥ yajativiśeṣaṇatve viśiṣṭoddeśāpatterayuktam /",
  "GSP28jsbh1-4u:821": "ataḥ tatra dhruvādhikaraṇakājyagrahaṇabhāvanāvidhānameva yajñoddeśena yuktam,",
  "GSP28jsbh1-4u:822": "nopāṃśuyājārthatvaṃ ityaparituṣya pakṣāntaramāha ---caturgṛhītaṃ veti //",
  "GSP28jsbh1-4u:823": "(pakṣāntarasya siddhāntāsiddhimātropayogitayopasaṃhāraḥ)",
  "GSP28jsbh1-4u:824_0": "ayamarthaḥ --- “āghāramāghārayatī“tyanena kṣaraṇasamarthadravyaikadeśasaṃskāratvena",
  "GSP28jsbh1-4u:824_1": "kṣaraṇe vihite kiṃ taddravyamiti viśeṣajijñāsāyāṃ caturgṛhītamiti viśeṣasamarpaṇamātramāgneyaṃ",
  "GSP28jsbh1-4u:824_2": "caturdhākarotītivat kriyate /",
  "GSP28jsbh1-4u:825": "evañca saṃskāryasya viniyogāpekṣāyāṃ nākḷptopāṃśuyājārthatā kalpyā;",
  "GSP28jsbh1-4u:826": "apitu “caturjuhvāṃ gṛhṇāti prayājebhyastat” iti vākyata eva prayājārthateti lāghavam /",
  "GSP28jsbh1-4u:827": "“indra ūrdhvo adhvaraḥ sa divispṛśa” ityāghāramāghārayatītyanena tu mantramātraṃ kṣaraṇāṅgatayā rathaghoṣādivat smārakatvena vidhīyate iti nadoṣaḥ iti //",
  "GSP28jsbh1-4u:828": "(āghāravākye nāmadheyatve vaiyarthyaṃ agnihotravākye dvitīyānupapattiśceti nirūpaṇam)",
  "GSP28jsbh1-4u:829_0": "evaṃ cāsmin pakṣe guṇavidhitvāsaṃbhave 'pi siddhāntyabhimatanāmatānirodhenaivāghārapadaṃ",
  "GSP28jsbh1-4u:829_1": "guṇaparamātramityetāvatāpi siddhāntāsiddhiṃ sarvathāpadena sūcayannāghāravākye pūrvapakṣamupasaṃharati ---sarvatheti //",
  "GSP28jsbh1-4u:830": "karmanāmadheyatve āghāre pṛthaksaṃkalpābhāvenollekhaviśeṣaprayojanāsaṃbhavāt vaiyarthyam /",
  "GSP28jsbh1-4u:831": "kathañcidagnihotrapade tatsaṃbhave 'pi ubhayatrotpattivākye karmaṇaḥ karaṇatvāddvitīyānupapattirapi sarvathāpadena sūcitā //",
  "GSP28jsbh1-4u:832": "(somanāthamatakhaṇḍanapūrvakaṃ sānnāyyoddeśena saṃskāravidhānamitipakṣāntarasya nirūpaṇam)",
  "GSP28jsbh1-4u:833": "vastutastu --- sānnāyyayāgīyapayasa evāghārapadenānuvādasaṃbhave taduddeśenaivātra saṃskāravidhānamityapi śakyate pūrvapakṣe vaktum /",
  "GSP28jsbh1-4u:834": "yattu --- atra sānnāyyādidravyasyāghārapadena vidhānādāghārapadenānuvādāsaṃbhava iti nyāyasudhāsvārasyena --- somanāthenoktam,",
  "GSP28jsbh1-4u:835": "tadāghārapadasya pūrvapakṣe rūḍhatvāṅgīkārāyogenāprakṛtājyapayaḥparatveneva sānnāyyapayaḥparatvenāpi anuvādasaṃbhavādupekṣyam /",
  "GSP28jsbh1-4u:836": "ataḥ sānnāyyaparatvenāpi guṇaparatvasaṃbhavena nāmatāniṣedhopapatterityapi suvacamiti /",
  "GSP28jsbh1-4u:837": "evaṃ vidvadvākyagatayo rūḍhayorapi paurṇamāsyamāvāsyāpadayoḥ guṇaparatavopapādanaṃ kaustubhe draṣṭavyam //",
  "GSP28jsbh1-4u:838": "(agnihotravākye guṇaguṇaviśiṣṭakarmāntarayorvidhānāsaṃbhavanirūpaṇam)",
  "GSP28jsbh1-4u:839": "agnihotrapade tāvadguṇavidhitvāsaṃbhavapūrvakaṃ nāmadheyatvasiddhāntamāha --- mantravarṇakalpyeti /",
  "GSP28jsbh1-4u:840": "vyākhyātapūrvametat /",
  "GSP28jsbh1-4u:841": "nāpīti /",
  "GSP28jsbh1-4u:842_0": "atraca nyāyasudhākṛtā so 'nyata eva prāpto “yadagnayece“ti ṭupṭīkāyāmuktatvādihāpi",
  "GSP28jsbh1-4u:842_1": "devatāvyavasthāpare vākye vākyāntaraprāptaḥ kālo 'nūdyata ityāghārāgnihotrādhikaraṇe",
  "GSP28jsbh1-4u:842_2": "vakṣyamāṇatvādatrabhāṣye “yadagnaye cetya“syaivāgniprāpakatvenopanyastatvāt “yadagnayece”",
  "GSP28jsbh1-4u:842_3": "ti brāhmaṇavākyādevāgniprāptiruktā,",
  "GSP28jsbh1-4u:843": "tannirāsāyāghārāgnihotrādhikaraṇavārtikoktāṃ māntravarṇikīmagniprāptimāha --- agnirjyotiriti //",
  "GSP28jsbh1-4u:844": "tadupādānapūrvakanirāsa- prakāraścaivakāreṇa sūcitaḥ kaustubhe draṣṭavyaḥ //",
  "GSP28jsbh1-4u:845": "(yadagnayecetyasya devatāsamarpakatvaśaṅkātatparihārādipūrvakamāntravarṇikadevatāprāptinirūpaṇam)",
  "GSP28jsbh1-4u:846": "nanu --- kathaṃ yadagnayeceti vākyābhyāṃ caturthyā prajāpaterdevatātvasya pratyakṣata eva vidhānena nairākāṅkṣye sati mantravarṇakalpyavidhināgnervidhānaṃ yujyate ?",
  "GSP28jsbh1-4u:847": "kalpakatve 'pi vā caturthyā balavattvenāgnidevatābādha eva prasajyate ityāśaṅkānirāsāyāha ta0---yadagnayeceti //",
  "GSP28jsbh1-4u:848": "yadyapyagnaya iti caturthyupāttakārakasya na cārthe 'nvayasaṃbhavaḥ;",
  "GSP28jsbh1-4u:849_0": "tathāpi “agnaya” iti padasya vakṣyamāṇarītyopalakṣakatvenānuvādakatvāttatsamabhivyāhārasya",
  "GSP28jsbh1-4u:849_1": "tātparyagrāhakatvakalpanayā arthāttatsamuccayasiddherna caśabdasyārthenānvaya iti",
  "GSP28jsbh1-4u:849_2": "sāyaṃprātaḥ kālīnadevatāsamuccayaviśiṣṭetyanena sūcitam //",
  "GSP28jsbh1-4u:850": "(prajāpatidevatayāgnibādhaśaṅkāparihārau)",
  "GSP28jsbh1-4u:851_0": "etena --- pūrvapravṛttāgnividhimapekṣya vidhīyamānaḥ prajāpatiḥ utpattiśiṣṭaguṇāvaruddhe",
  "GSP28jsbh1-4u:851_1": "utpannaśiṣṭa iva nātideśaṃ labhate agneḥ prajāpatiṃ prati śeṣatvāpattiśceti varadarājoktaśaṅkā --- apāstā,",
  "GSP28jsbh1-4u:852": "anyataḥ prāptahomābhiṣavasamānakartṛkatvavidhinā homābhiṣavayorbhakṣaṇāṅgatvavat ihāpi anyato 'ṅgatvenāvadhṛtāgnisamuccaya- viśiṣṭatadvidhānopapattestadaprasakteḥ /",
  "GSP28jsbh1-4u:853": "ata eva parasparasamuccitadevatāvidhānānna parasparabādhakatāpi //",
  "GSP28jsbh1-4u:854": "(miśramantraviniyogavaiyarthyaśaṅkāparihārau) miśrayorapi taditi /",
  "GSP28jsbh1-4u:855": "nacaivaṃ kevalaliṅgakamantrapāṭhādevopāṃśuyāje viṣṇvādīnāmivāgneḥ sūryasya ca prāptestadviniyogavaiyarthyam,",
  "GSP28jsbh1-4u:856": "tattatkālīnaprayogaviṣayavyavasthārthatvena sārthakyāt /",
  "GSP28jsbh1-4u:857": "evaṃ miśraliṅgamantravidhyorapi ubhayadevatāprakāśakatayā kāladvaye 'vyavasthāprāptau vyavasthārthatvena sārthakyamanusandheyam //",
  "GSP28jsbh1-4u:858": "(agneḥ pūrvāhutirityādikramavidhyupapattipūrvakasamuccayavi śiṣṭaprajāpatividhānopapattiḥ)",
  "GSP28jsbh1-4u:859": "nanu caśabdārthasya prajāpateśca vidhāne vākyabheda ityata āha --- caśabdopasthiteti //",
  "GSP28jsbh1-4u:860": "etena --- vākyabhedāpatteryadagnayeceti vākyadvaye viśiṣṭakarmāntaravidhirapi pūrvapakṣyuktaḥ ---nirastaḥ /",
  "GSP28jsbh1-4u:861": "karmāntaravidhau tatra liṅgādevobhayadevatāliṅgakaśuddhamantrayoḥ prāptatvena tadviniyojakavidhidvayavaiyarthyāpatteśca /",
  "GSP28jsbh1-4u:862": "nacaiva “magneḥ pūrvāhutiḥ prajāpateruttare“ti kramavidhyanyathānupapattyaiva samuccayasiddheretatsamuccayavidhānaṃ vyartham,",
  "GSP28jsbh1-4u:863": "na,",
  "GSP28jsbh1-4u:864": "vaikalpikatve 'pi prayogabhedena pūrvottarabhāvavidhāyakatvopapatteḥ /",
  "GSP28jsbh1-4u:865": "ata ekasmin prayoge samuccayavidhānopapatteḥ /",
  "GSP28jsbh1-4u:866": "tayośca “yadagnayece” ti pāṭhakramādeva kramasiddheḥ kramavākyamanuvāda eva //",
  "GSP28jsbh1-4u:867": "(jyotiṣṭvaguṇaviśiṣṭāgnidevatātvaparaprakāśakāramatakhaṇḍanam)",
  "GSP28jsbh1-4u:868_0": "yattu --- atra “tataśca brāhmaṇenāgnisūryayoḥ śuddhayordevatātvavidhānāt jyotiṣṭvaguṇaviśiṣṭavidhiri“ti",
  "GSP28jsbh1-4u:868_1": "nyāyasudhāgranthasvārasyabhrameṇa māntravarṇikadevatāvidhipakṣe jyotiṣṭvādiguṇaviśiṣṭayorevāgnisūryayordevatātvamiti",
  "GSP28jsbh1-4u:868_2": "prakāśakārairuktam /",
  "GSP28jsbh1-4u:869": "ga0tat na;",
  "GSP28jsbh1-4u:870_0": "upāṃśuyāje viṣṇurupāṃśu yaṣṭavyaḥ prajāpatirupāṃśu yaṣṭavya iti vākyaśeṣe śuddhānāmeva",
  "GSP28jsbh1-4u:870_1": "viṣṇvādīnāṃ saṃkīrtanāt māntravarṇikavidhikalpanāyāmapi guṇaviśiṣṭayordevatātvākalpanavadihāpi",
  "GSP28jsbh1-4u:870_2": "“dhūma evāgneḥ divā dadṛśe” “agneḥ pūrvāhutiryadagnayece“tivākyaśeṣe śuddhayoreva",
  "GSP28jsbh1-4u:870_3": "saṃkīrtanādguṇaviśiṣṭayordevatātvākalpanayā lāghavācchuddhayoreva tadupapatteḥ //",
  "GSP28jsbh1-4u:871": "(agnihotrapadanāmatvopasaṃhāraḥ)",
  "GSP28jsbh1-4u:872_0": "ato 'gnihotravākye śāstrāntaraprāptāgnidevatākatvayogenāpi agnihotrapadapravṛtteḥ",
  "GSP28jsbh1-4u:872_1": "saṃbhavādasādhāraṇaparatājñāpakābhāve ca dhātvarthavidhānasya saṃbhavatastyāgāyogānna",
  "GSP28jsbh1-4u:872_2": "homānuvādena guṇavidhiḥ /",
  "GSP28jsbh1-4u:873": "śuddhadhātvarthavidhānasaṃbhave viśiṣṭavidhergurubhūtasyāśrayaṇaṃ na yuktamityabhipretya nāma dheyatvamupasaṃharati --- ataśceti //",
  "GSP28jsbh1-4u:874": "(agnihotrapade saptamībahuvrīhicaturthītatpuruṣakhaṇḍanena ṣaṣṭhītatpuruṣavyavasthāpanam)",
  "GSP28jsbh1-4u:875": "atra bhāṣyakṛtā yasminnagnaye hotraṃ homaḥ tadagnihotramityuktervyadhikaraṇacaturthībahuvrīhirāśritaḥ,",
  "GSP28jsbh1-4u:876": "nyāyasudhākṛtā agnerhetraṃ yasminniti ṣaṣṭhībahuvrīhiḥ,",
  "GSP28jsbh1-4u:877": "tatrobhayatrāpi lakṣaṇā,",
  "GSP28jsbh1-4u:878": "na tu gatiḥ spaṣṭā /",
  "GSP28jsbh1-4u:879": "taittirīyairāmnāyamānāntodāttasvarānupapattirapi /",
  "GSP28jsbh1-4u:880": "ataḥ svaralakṣaṇānugataḥ ṣaṣṭhītatpuruṣa eva hotraśabdaṃ bhāve vyutpādya āśrayituṃ yukta iti sūcayituṃ viśeṣato 'gnerhetraṃ iti vyutpattipradarśanaṃ kṛtam /",
  "GSP28jsbh1-4u:881": "tatra yadyapi kātyāyanamate prakṛtivikṛtibhāvābhāve 'pi aśvaghāsādipade ivehāpi caturthīsamāsa eva yuktaḥ;",
  "GSP28jsbh1-4u:882": "tathāpi mahābhāṣyakāreṇa tanmattapratyākhyānāvasare 'śvaghāsādipade 'pi ṣaṣṭhītatpuruṣasyaivāśrayaṇāt ihāpi tadāśrayaṇe na ko 'pi doṣaḥ /",
  "GSP28jsbh1-4u:883": "naca pūrvapakṣa iva saṃbandhaviśeṣāprasiddhiḥ /",
  "GSP28jsbh1-4u:884": "siddhānte anyataḥ prāptāgnidevatākatvānuvādakatvenānyatassiddha- devatātvarūpaviśeṣeṇa ṣaṣṭhyupapatteḥ,",
  "GSP28jsbh1-4u:885": "pūrvapakṣe tu tasyādhunaiva vidheyatvānna pūrvaṃ saṃbandhaviśeṣeḥ saṃbhavatīti vaiṣamyam /",
  "GSP28jsbh1-4u:886": "yadyapi prakāśakāraiḥ caturthītatpuruṣo 'pyuktaḥ;",
  "GSP28jsbh1-4u:887_0": "tathāpi tasya “kartṛkaraṇe kṛtā bahulami“ti sūtragatabahulagrahaṇasiddhasyānanyagatitvenāśrayaṇāpekṣayāsyaiva",
  "GSP28jsbh1-4u:887_1": "tatpuruṣasya yuktatvaṃ matvā pūrvapade lakṣaṇāpattimapi lakṣaṇasvarānanugatasamāsāpekṣayā",
  "GSP28jsbh1-4u:887_2": "jyāyastvenāṅgīkṛtya pūjyapādairayamevādṛtaḥ /",
  "GSP28jsbh1-4u:888": "yastu nyāyaprakāśe saptamībahuvrīhirapyāśritaḥ,",
  "GSP28jsbh1-4u:889": "tasya svarānugatasyāpi dūṣaṇaṃ kaustubhe draṣṭavyam //",
  "GSP28jsbh1-4u:890": "(hotrapadasya dravyaparatvanirāsena homaparatvopapādanam)",
  "GSP28jsbh1-4u:891_0": "atra ca hotrapadasya dravyaparatve agnisaṃbandhidravyavatvaprakārakabodhajanakatve",
  "GSP28jsbh1-4u:891_1": "nāmadheyārthasya dhātvarthāvacchedakatvasaṃbhave 'pi hotrapadasya bhāvaparatve agnihotrākhyahomasya",
  "GSP28jsbh1-4u:891_2": "na dhātvarthāvacchedakatvaṃ saṃbhavati;",
  "GSP28jsbh1-4u:892": "rūpāntarābhāvena svasmin svasyaivāvacchedakatvānupapatteḥ /",
  "GSP28jsbh1-4u:893": "na hi saṃbhavati agnisaṃbandhihomena homeneṣṭaṃ kuryāditi /",
  "GSP28jsbh1-4u:894": "ataeva --- bhāṣyakāranyāyasudhākārādibhiḥ dravyaparatvamāśritam /",
  "GSP28jsbh1-4u:895": "tathācātra hotraśabdasya dravyaparatayā lakṣaṇayā dadhyādidravyasaṃbandhyarthakatvena prakāśakāroktaḥ ṣaṣṭhītatpuruṣapakṣa eva yuktaḥ;",
  "GSP28jsbh1-4u:896": "tathāpi asmin pakṣe hotrapade lakṣaṇāpatteḥ,",
  "GSP28jsbh1-4u:897": "agnidevatākahomatvarūparūpāntaraprakārakahomaviśeṣyakapratītijanakatvena dhātvarthāvacchedakatvopapatteḥ bhāvavyutpanna evāśrito hotraśabdaḥ /",
  "GSP28jsbh1-4u:898": "tatra ca juhotipadenaiva viśeṣyābhidhānāt viśeṣyaparamapyagnihotrapadaṃ viśeṣyāṃśe 'nuvādakamityadoṣaḥ //",
  "GSP28jsbh1-4u:899": "(sūryahome 'pi prātaḥkālike 'gnihotrapadapravṛttyupapādanam)",
  "GSP28jsbh1-4u:900_0": "yadyapi cāhavanīye homo nāparayoritigārhapatyānvāhāryapacanayorhemaniṣedhādāhavanīya",
  "GSP28jsbh1-4u:900_1": "evāhutidvayavidhānena prātarheme 'greravidhānānnedamagnidevatākahomatvaṃ pravṛttinimittaṃ saṃbhavati;",
  "GSP28jsbh1-4u:901": "tathāpi “dve āhavanīye juhoti catastro gārhapatye catastro 'nvāhāryapacane” iti daśāhutipakṣe,",
  "GSP28jsbh1-4u:902_0": "“dve āvanīye dve gārhapatye dve anvāhāryapacane” iti ṣaḍāhutipakṣe ca prātarhemepi",
  "GSP28jsbh1-4u:902_1": "gārhapatyānvāhāryapacanayoḥ “agnaye gṛhapataye svāhāgnaye saṃveśapataye svāhā” ityādimāntravarṇikāgnidevatyahomasadbhāvādagni-",
  "GSP28jsbh1-4u:902_2": "hotraśabdapravṛttirnānupapannā //",
  "GSP28jsbh1-4u:903": "(prakārāntareṇāgnihotrapadasya prātarheme pravṛttinirūpaṇapūrvakanāmadheyatvopasaṃhāraḥ)",
  "GSP28jsbh1-4u:904_0": "vastutastu --- ekasyaivāgnihotrahomasya “sāyaṃ ca prātaśca juhotī“ti vākyena prayogadvayavidhānāttasya",
  "GSP28jsbh1-4u:904_1": "jyotiṣṭomavatkālabhede karmabhedābhāvādvijātīyahomatvāvacchinne 'gnidevatākatvasya",
  "GSP28jsbh1-4u:904_2": "sāmānādhikaraṇyena sattvādyuktaiva tatpadapravṛttiriti /",
  "GSP28jsbh1-4u:905": "vakṣyate caikadeśapravṛttinimittenāpi tatprakhyanyāyena nāmadheyopapattirvaiśvadevādhikaraṇe /",
  "GSP28jsbh1-4u:906": "atiprasaṅganirākaraṇamudbhitpadavadeva jñeyam /",
  "GSP28jsbh1-4u:907": "atassiddhaṃ tatprakhyanyāyena agnihotrapadaṃ nāma dheyam,",
  "GSP28jsbh1-4u:908": "tasyaivāgnihotrasaṃjñakasya karmaṇaḥ phalanimittavākyayorupapādanāttatsaṃbandhaḥ iti //",
  "GSP28jsbh1-4u:909": "(siddhāntānuguṇaṃ sūtrayojanam)",
  "GSP28jsbh1-4u:910": "atraca sūtre “yasmin guṇopadeśa” iti sūtrādyasminniti,",
  "GSP28jsbh1-4u:911": "“apivā nāmadheya” miti tatpūrvasūtrācca nāmadheyamityanuṣajya tasya vidhitsitasya guṇasya prakhyaṃ prakhyāpakamanyacchāstraṃ yasmin tadagnihotrādipadaṃ nāmadheyamityarthaḥ //",
  "GSP28jsbh1-4u:912": "(caturgṛhītavākyāddravyasya mantravarṇāddevatāyāśca lābhāt āghārapadasya kṣaraṇātmakapravṛttinimittena homanāmadheyatvopapādanam)",
  "GSP28jsbh1-4u:913": "āghārapade 'pi nāmadheyatvaṃ sādhayati --- evamiti /",
  "GSP28jsbh1-4u:914": "caturgṛhītaṃ vetyanena ceti //",
  "GSP28jsbh1-4u:915": "asya vākyasyāyamarthaḥ --- yadetajjauhavaṃ caturgrahaṇasaṃskṛtamabhūttasya tatsaṃbandhyāghārasaṃjñakamāghāraṇaṃ kṛtvā ito 'smāt prācīnaṃ prathamaṃ trīṃstrīn prayājānyajatīti(?) /",
  "GSP28jsbh1-4u:916_0": "atra ca balavatpratyabhijñānenāghāravākyavihitasya prakṛtasyaivāghāraṇākhyakarmaṇaḥ",
  "GSP28jsbh1-4u:916_1": "prayājārthajauhavacaturgṛhītaikadeśasaṃbandho 'nanyārthatayā vidhīyate 'nyatsarvaṃ prāptamevānūdyate /",
  "GSP28jsbh1-4u:917": "tena nāghāraṇāntaravidhiḥ /",
  "GSP28jsbh1-4u:918": "ata eva caturgṛhītasaṃbandhaparatvena anyārthatvādāghārapadasya nāmatvādananyākṣiptaśaktikenāghāramāghārayatītyanenaiva devatoddeśapūrvakadravyatyāgaprakṣeparūpahomasyābhidhānam /",
  "GSP28jsbh1-4u:919": "caturgṛhītavākyenājyarūpasya dravyasya māntravarṇikyā devatāyāśca lābhādāghārayatinā lakṣaṇayā tadupapatteḥ /",
  "GSP28jsbh1-4u:920": "tatra cāghārapadaṃ homasya prakṣepāṃśena kṣaraṇātmakatvāt kṣaraṇātmakapravṛttinimittena nāmadheyamiti pravṛttinimittabhedāt na tadaikyamādāya vaiyarthyamāśaṅkanīyam //",
  "GSP28jsbh1-4u:921": "(kṣaryamāṇadravyakatvamāghārapadapravṛttinimittamiti somanāthamatakhaṇḍanam)",
  "GSP28jsbh1-4u:922_0": "yattu --- “caturgṛhītamityanenaiva ājyaprāpteḥ kṣaraṇātmakatvaṃ prāptamiti tannimittanāmadheyasaṃbhavā“diti",
  "GSP28jsbh1-4u:922_1": "śāstradīpikāsvārasyamanurudhyājyasya dravadravyatvena svataḥkṣaraṇātmakatvāt kṣaryamāṇadravyakatvaṃ",
  "GSP28jsbh1-4u:922_2": "pravṛttinimittamādāyāghārapadaṃ nāmadheyamiti sa0--- somanāthenoktam,",
  "GSP28jsbh1-4u:923": "tanna;",
  "GSP28jsbh1-4u:924": "ājyagatakṣaraṇātmakatāyā dhātunaiveha vidheyatvenājyaprāpteḥ kṣaraṇātmakatve hetutvāsaṃbhavāt /",
  "GSP28jsbh1-4u:925": "nahīdamagnihotrādipadavadājyādiguṇayoganimittaṃ nāma,",
  "GSP28jsbh1-4u:926": "apitu dhātvarthagatakṣaraṇātmakatvayogeneti tadeva pravṛttinimittaṃ yuktam //",
  "GSP28jsbh1-4u:927": "(pūrvapakṣoktasānnāyyapayaḥparatvadravadravyasāmānyaparatvādinirāsaḥ)",
  "GSP28jsbh1-4u:928": "ata eva dvitīyavidhiprakārāpattereva na sānnāyyīyapayaḥsaṃskāraparatvamāghārapadasya,",
  "GSP28jsbh1-4u:929": "nāpi pañcamavidhiprakārāpatterviniyogabhaṅgena dravyaviśiṣṭāghāravidhānamapi /",
  "GSP28jsbh1-4u:930": "etenaiva --- caturgṛhītavākyena viśeṣasamarpaṇamityapi ---nirastam /",
  "GSP28jsbh1-4u:931": "tasyāghāryetyetāvataivābhīṣṭasiddhau tatrāghāramityasya vaiyarthyāpatteśca /",
  "GSP28jsbh1-4u:932": "ato yuktaṃ nāmadheyatvam //",
  "GSP28jsbh1-4u:933": "(āghārayāgasya sannipattyārādupakārakatvayoḥ sviṣṭakṛta iva sopapattikamirūpaṇam)",
  "GSP28jsbh1-4u:934": "ayaṃ ca yāgaḥ sviṣṭakṛdiva tyāgāṃśenārādupakārako 'pi prakṣepāṃśenādyaprayājatrayasādhanībhūtājyasaṃskārakatvāt sannipatyopakārakopi svīkriyate,",
  "GSP28jsbh1-4u:935": "sannipatyopakārakatvasaṃbhave ārādupakārakatvakalpanasya tadvadevānnyāyyatvāt /",
  "GSP28jsbh1-4u:936": "ataeva --- tasyāghāramiti saṃbandhasāmānyaparāpi ṣaṣṭhyājyasya yajannitivanna guṇatvaparā;",
  "GSP28jsbh1-4u:937": "anyatra prayājatraye viniyuktasyānyatra viniyogāyogāt,",
  "GSP28jsbh1-4u:938": "apitu bhāvyupayogitvātprādhānyaparaiva /",
  "GSP28jsbh1-4u:939": "ataścāghārottaramapi jauhavanāśe prayājanārthaṃ tadutpādane punarāghārakaraṇaṃ vikṛtiṣu vācanikaprayājaparyudāse uttarāghāranivṛttiḥ //",
  "GSP28jsbh1-4u:940": "(saṃskārakarmaṇo 'pyāghāranāmatvaprayojanam)",
  "GSP28jsbh1-4u:941": "nacaivaṃ saṃskārakarmatve tasya saṃskāryanirūpyatvenaivāvacchedasiddhernāmadheyānarthakyam;",
  "GSP28jsbh1-4u:942": "satyapyavacchedakāntare nāmāmnānavaśenaitadavacchinnasyaivābhyudayaśiraskatvakalpanayā “aṃśuṃ gṛhṇātī“ti vatsaṃskārakarmaṇyapi nāmārthavatvopapatteriti nyāyasudhākaraḥ //",
  "GSP28jsbh1-4u:943": "(abhighāraṇasyārādupakārakatvamātramiti svasiddhāntasya pūrvatanamataprayojanādinirasanapūrvakaṃ sopapattikamupapādanam)",
  "GSP28jsbh1-4u:944_0": "vastutastu --- saṃskārakarmatve dravyasaṃbandhāṃśe 'pyapūrvavidhitvāpatterniyamavi",
  "GSP28jsbh1-4u:944_1": "dhilāghavānurodhena tasyeti ṣaṣṭhyā guṇatvamātramaṅgīkṛtyārādupakārakatvameva prayājādivadyuktamāśrayitum /",
  "GSP28jsbh1-4u:945": "ata eva devatoddeśaprakṣepadravyatyāgasamudāyarūpahomapadāthrasyāvayavabhedakalpanayā bhāvyupayogāṅgīkaraṇamapi na yuktam;",
  "GSP28jsbh1-4u:946": "sviṣṭakṛdādau tu dṛṣṭārthatvaṃ dvitīyāśrutibalādatastadāśrayaṇaṃ,",
  "GSP28jsbh1-4u:947": "iha tu saṃskārakarmatve 'pi adṛṣṭakalpanāyā āvaśyakatvāddravyabhedāṅgīkaraṇaṃ niṣpramāṇakam /",
  "GSP28jsbh1-4u:948": "atastuṣopavāpavat paraprayuktadravyopajīvitvepi saṃskārakarmatvābhāvāt noktaphalasiddhiḥ /",
  "GSP28jsbh1-4u:949": "vikṛtiṣu vācanikaparyudāse paraṃ yatkiñcidājyenāghārakaraṇe 'pi na jauhavājyanāśe;",
  "GSP28jsbh1-4u:950": "kapālavatparaprayuktatvāt /",
  "GSP28jsbh1-4u:951": "paraprayuktatvaṃ ca caturgṛhītavākye etacchabdena prayājatrayasādhanatvānuvādavaiyarthyabhiyāvagatamiti na kiñcidanupapannam /",
  "GSP28jsbh1-4u:952": "ataeva --- bhāṣye pradhānakarmatvameva spaṣṭamuktamiti pārthasārathimatānuyāyinaḥ prakāśakārāḥ /",
  "GSP28jsbh1-4u:953": "taduktaṃ śāstradīpikāyām --- “dṛṣṭaṃ ca saṃskārāṇāmapi nāmadheyamaṃśuṃ gṛhṇātyantaryāmaṃ gṛhṇātī“ti /",
  "GSP28jsbh1-4u:954": "nacāsya saṃskāratvam;",
  "GSP28jsbh1-4u:955": "“indra ūrdhvo adhvara” ityāghārayatīti māntravarṇikendradevatātvādyāgasiddheriti //",
  "GSP28jsbh1-4u:956": "(āghārakarmaṇassaṃskārakarmatvamiti somanāthamatasya śāstradīpikāmataviruddhatvavarṇanam)",
  "GSP28jsbh1-4u:957_0": "atra ca yāgasyāśravaṇāt pūrvapakṣyuktaṃ āghārasya saṃskārarūpatvaṃ aṅgīkṛtyapi prathamato",
  "GSP28jsbh1-4u:957_1": "nāmadheyavaiyarthyaṃ parihṛtya spaṣṭameva nacāsya granthena tatpradūṣya yāgatvaprasādhanena",
  "GSP28jsbh1-4u:957_2": "nāmatānupapattiḥ parihṛteti gamyate /",
  "GSP28jsbh1-4u:958": "evaṃ sthite saṃskārakarmatvāṅgīkāreṇaiva prastarapraharaṇavadubhayarūpatātparyeṇaitadgranthavyākhyānaṃ somanāthakṛtaṃ kathamiva yuktamiti na vidmaḥ /",
  "GSP28jsbh1-4u:959": "atraca prakṣepāṃśenārādupakārakatve 'pi sānnāyyāṅgabhūtendradevatāsmārakatvena sannipatyopakārakatvamāśaṅkya nirastaṃ kaustubhe tatraiva draṣṭavyam //",
  "GSP28jsbh1-4u:960": "(samidādipadānāmapi nāmatvopapādanam)",
  "GSP28jsbh1-4u:961": "evaṃ samidādipadamapi abhyāsādhikaraṇavakṣyamāṇarītyā mantravarṇaprāptasamiddevatākatvena pravṛttinimittena nirūḍhalakṣaṇayā nāmadheyamityāha --- evamiti /",
  "GSP28jsbh1-4u:962": "ādipadena paurṇamāsyamāvāsyādīnāmapi nāmadheyatvasaṃgrahaḥ //",
  "GSP28jsbh1-4u:963": "(agnihotramityādidvitīyātadbahuvacanopapattiḥ)",
  "GSP28jsbh1-4u:964": "pūrvapakṣyuktāṃ dvitīyānupapattiṃ pariharati ---sarvatreti //",
  "GSP28jsbh1-4u:965": "asādhitasya karaṇatvānupapatterarthākṣiptasādhyatvamādāyānuvādinī dvitīyaikārthasamavāyasaṃbandhena karaṇatvalākṣiketyarthaḥ /",
  "GSP28jsbh1-4u:966": "“samidho yajatī” tyatra bahuvacanaṃ tu “samidho bahvīriva yajatī“ti vākyaśeṣesamiddevatānāṃ bahutvāvagamāt tadanuvādakamiti na doṣaḥ //",
  "GSP28jsbh1-4u:967": "(pūrvottarakalpaprayojanam prakāśakārīyatatkhaṇḍanaṃ ca)",
  "GSP28jsbh1-4u:968": "prayojanaṃ pūrvottarapakṣopanyāsenaiva spaṣṭatvānnoktam /",
  "GSP28jsbh1-4u:969": "yattu prakāśakāraiḥ pūrvapakṣe darvīhomānāmagnidevatākatvaṃ,",
  "GSP28jsbh1-4u:970": "siddhānte neti prayojanamuktam,",
  "GSP28jsbh1-4u:971": "tatpūrvapakṣopapādanavelāyāmeva “yatrāgneyo mantraḥ paṭhita” ityanena pūjyapādairnirastaprāyamityupekṣyam //",
  "GSP28jsbh1-4u:972": "iti caturthaṃ tatprakhyādhikaraṇam //",
  "GSP28jsbh1-4u:973": "&lt;B1&gt; (5 adhikaraṇam / )",
  "GSP28jsbh1-4u:974": "tadvyapadeśaṃ ca / Jaim_1,4.5 /",
  "GSP28jsbh1-4u:975": "“śyenenābhicaran yajete“tyādau pūrvoktabādhakābhāvāt prasiddheḥ śyenādipadānāṃ guṇavidhitvameva /",
  "GSP28jsbh1-4u:976": "prakṛtasomayāgāśrito guṇaḥ phaloddeśena vidhīyate /",
  "GSP28jsbh1-4u:977": "viśiṣṭakarmāntaraṃ vā /",
  "GSP28jsbh1-4u:978": "nacaivaṃ “yathā vai śyeno nipatyādatte evamayaṃ bhrātṛvyaṃ nipatyādatte“ityarthavāde svasyaiva svopamānupapattiḥ;",
  "GSP28jsbh1-4u:979": "upakramanirṇītavidhyanurodhenopasaṃhārasthārthavādasyānyathā neyatvāt /",
  "GSP28jsbh1-4u:980": "“te tadvilāsā iva tadvilāsā” ityādivadananvayālaṅkārasyābhede anuguṇatvācceti prāpte --- nāyamananvayālaṅkāraḥ;",
  "GSP28jsbh1-4u:981": "tathātve sarveṣāmarthavādapadānāmupamānāntarābhāvalakṣakatvāpatteḥ,",
  "GSP28jsbh1-4u:982_0": "tadvaraṃ bhūyo 'nugrahasya nyāyyatvāt upakramastha evaikasmin pade rūpakavidhayā",
  "GSP28jsbh1-4u:982_1": "luptopamāvidhayā vā gauṇīṃ vṛttimaṅgīkṛtya nāmadheyatvaṃ dvitīyavidhiprakārāpādakaṃ yuktamāśrayitum /",
  "GSP28jsbh1-4u:983": "arthavādastu rūpakādyapekṣitasādṛśyopapādanārthaḥ sanvinaiva lakṣaṇāṃ pūrṇopamālaṅkāravidhayā vidheyayāgastutyartho na virudhyate /",
  "GSP28jsbh1-4u:984": "tatsiddhaṃ caturbhireva prakāraiḥ sarvatra nāmatvamiti // 5 // 21 // iti pañcamaṃ tadvyapadeśādhikaraṇam //",
  "GSP28jsbh1-4u:985": "&lt;",
  "GSP28jsbh1-4u:986": "B2&gt;",
  "GSP28jsbh1-4u:987": "(saṃgatinirdeśapūrvakaviṣayavākyopanyāsaḥ tatragavābhicaryamāṇa itipāṭhasādhutāvivecanaṃ ca)",
  "GSP28jsbh1-4u:988": "tatprakhyaśāstratākhyapūrvanyāyātyayena pratyavasthānāt pratyudāharaṇasaṃgatiṃ spaṣṭatvādapradarśyaiva viṣayopanyāsapūrvakaṃ pūrvapakṣamāha --- śyeneneti //",
  "GSP28jsbh1-4u:989": "ādipadena “athaiṣa sandaṃśenābhicaran yajeta” athaiṣa gavābhicaryamāṇo yajete“tyādivākyānāṃ saṃgrahaḥ /",
  "GSP28jsbh1-4u:990": "“athaiṣa” ityānupūrvī śyenavākye 'pi prathamato draṣṭavyā /",
  "GSP28jsbh1-4u:991": "atra bahuṣu bhāṣyādipustakeṣu “gavābhicaran yajete“ti vākyaṃ likhitaṃ dṛśyate,",
  "GSP28jsbh1-4u:992": "tadanurodhena navīnagrantheṣvapi tathā,",
  "GSP28jsbh1-4u:993": "tathāpi lekhakapramādādeva tallekhanaṃ draṣṭavyam /",
  "GSP28jsbh1-4u:994": "anyathā yathā gāvo gopāyantīti vākyaśeṣānvayānupapatteḥ /",
  "GSP28jsbh1-4u:995": "yamuddiśyābhicāraḥ tasya yāgena gopanāsaṃbhavādyāgakarturaprastutagopanokterasaṃbhavāt /",
  "GSP28jsbh1-4u:996": "ato 'bhicaryamāṇa ityeva yuktam /",
  "GSP28jsbh1-4u:997": "tadāhyanyakṛtābhicārakarmībhūtasya yāgakartṛtvātparakṛtādabhicārādyāgena govadrakṣaṇamasya yajamānasya bhavatītyupapadyate /",
  "GSP28jsbh1-4u:998": "ata evādhikaraṇamālāyāṃ śrīvidyāraṇyagurubhistathā somanāthena śāstradīpikāṭippaṇe abhicaryamāṇa ityeva dhṛtaṃ vākyam //",
  "GSP28jsbh1-4u:999": "(udbhiccitrātatprakhyanyāyānāṃ śyenavākye 'pravṛttyā pūrvapakṣapravṛttinirūpaṇam)",
  "GSP28jsbh1-4u:1000": "udbhidādyadhikaraṇāviṣayatāṃ darśayati --- pūrvokteti //",
  "GSP28jsbh1-4u:1001": "na tāvadudbhidadhikaraṇaviṣayatā;",
  "GSP28jsbh1-4u:1002": "tatra guṇe karmaṇi ca tulyavadvṛttikānāmeva guṇaparatve matvarthalakṣaṇāpatternāmatvaṃ sādhitaṃ,",
  "GSP28jsbh1-4u:1003": "na tu dadhisomādipādānāṃ rūḍhānāmapīti tadvadevehāpi guṇavidhitvasaṃbhavāt /",
  "GSP28jsbh1-4u:1004": "nāpi vākyabhedarahitatvena citrānyāyaviṣayatā /",
  "GSP28jsbh1-4u:1005": "tatprakhyaśāstrāntarābhāvādeva na pūrvādhikaraṇaviṣayatetyarthaḥ /",
  "GSP28jsbh1-4u:1006": "ataeva --- dadhisomādipadavadevātyantanirūḍhatvena prasiddheḥ pūrvapakṣasiddhirityāha ---prasiddheriti //",
  "GSP28jsbh1-4u:1007": "śyenādītyādipadena sandaṃśagopadayoḥ saṃgrahaḥ //",
  "GSP28jsbh1-4u:1008": "(jyotiṣṭomādiguṇavidhiriti śāstradīpikāyāḥ guṇaphalasaṃbandhaparatvam kevalaguṇavidhitvaparanyāyasudhānirāsaḥ ādipadenāprakṛtaviśvajitsaṃgrahaparasomanāthakhaṇḍanaṃ ca)",
  "GSP28jsbh1-4u:1009": "atra nyāyasudhākṛtā prasidhyādibhiḥ pūrvapakṣa udbhidādīnāmiveti dṛṣṭāntopādānājjyotiṣṭome guṇavidhiriti pūrvapakṣatātparyavarṇanaṃ kṛtaṃ,",
  "GSP28jsbh1-4u:1010": "tatphalapadavaiyarthyāpatteḥ viśiṣṭānuvāde ca vākyabhedāpatterayuktamiti sūcayannindriyakāmādhikaraṇanyāyena tadvidhitvaṃ samarthayati --- prakṛteti /",
  "GSP28jsbh1-4u:1011_0": "etena --- “guṇavidhirjyotiṣṭomādiṣvi“ti śāstradīpikāgatasyādiśabdasya “viśvajitsarvapṛṣṭho",
  "GSP28jsbh1-4u:1011_1": "'tirātra” ityatrānekaguṇopādānena viśiṣṭakarmāntaravidherāvaśyakatvāttasya viśvajita",
  "GSP28jsbh1-4u:1011_2": "ādipadena saṃgraha iti somanāthakṛtaṃ vyākhyānaṃ --- apāstam;",
  "GSP28jsbh1-4u:1012": "prakṛtakarmaṇa āśrayatvasaṃbhave 'prakṛtasya tatkalpane pramāṇābhāvāt,",
  "GSP28jsbh1-4u:1013": "udbhidadhikaraṇetvaprakṛtalaukikakarmaṇi guṇavidhitvasyopakṣiptasya pratibandhottaraṃ dātumaprakṛtavaidikaviśvajidupanyāsaḥ kṛta iti spaṣṭameva śāstradīpikāyāṃ pratīyate /",
  "GSP28jsbh1-4u:1014": "ata eva tadagre jyotiṣṭomasyaivāśrayatvābhiprāyeṇa pūrvapakṣopasaṃhāraḥ kṛtaḥ /",
  "GSP28jsbh1-4u:1015": "ata eva prakāśakāraiḥ “śyenasya sāmavaidikatvāttatra ca śākhābhedenānyasyāpi prakṛtatvasaṃbhavādādiśabda” ityādigranthena saṃbhavābhiprāyeṇādiśabdaḥ śāstradīpikāgato vyākhyātaḥ /",
  "GSP28jsbh1-4u:1016": "ataḥ prakṛtajyotiṣṭomāśritasya śyenapakṣyādiguṇasya phaloddeśena yuktaṃ vidhānam /",
  "GSP28jsbh1-4u:1017": "kāmyatvāccotpattiśiṣṭasyāpi somasya nityasya bādhanamapi nāyuktamiti bhāvaḥ //",
  "GSP28jsbh1-4u:1018": "(bhāṣyavārtikādisvārasyena viśiṣṭakarmāntaravidhānamiti pakṣāntarānusāraṇopapādanam)",
  "GSP28jsbh1-4u:1019": "yaditu “nacātra karmaṇi pravṛttinimittaṃ kiñcidasti,",
  "GSP28jsbh1-4u:1020": "vatyarthopādānena karmaṇi pravṛttāvatyantaviprakṛṣṭā gauṇatā syāt,",
  "GSP28jsbh1-4u:1021": "tatra varaṃ matvarthalakṣaṇā /",
  "GSP28jsbh1-4u:1022_0": "sādhanaṃ hi pratītamatyantāvinābhāvāt svasādhyāṃ kriyāmakleśenaiva pratipādayati",
  "GSP28jsbh1-4u:1022_1": "vinaivamatublopene“ti vārtike gauṇyapekṣayā matvarthalakṣaṇāyā jyāyastvābhidhānātphaloddeśena",
  "GSP28jsbh1-4u:1022_2": "guṇavidhau tadaprasaktervārtikakṛto nāyaṃ pakṣassammataḥ;",
  "GSP28jsbh1-4u:1023": "viprakṛṣṭārthavidhānena /",
  "GSP28jsbh1-4u:1024": "dhātupārārthyāpatteśca,",
  "GSP28jsbh1-4u:1025": "lakṣaṇā guṇavidhāviti siddhāntabhāṣyavirodhāpatteścetyālocyate,",
  "GSP28jsbh1-4u:1026_0": "tadodbhidādīnāmiveti pūrvapakṣabhāṣyasya guṇavidhitvamātrasāmye 'pyavirodhāt udbhidadhikaraṇe",
  "GSP28jsbh1-4u:1026_1": "viśiṣṭavidheḥ pūrvapakṣitatvadyāthāśrutepyavirodhamabhipretya vārtikānuguṇaṃ viśiṣṭakarmāntaravidhānamapi",
  "GSP28jsbh1-4u:1026_2": "pakṣāntareṇāha--- viśiṣṭeti //",
  "GSP28jsbh1-4u:1027": "(jyotiṣṭomoddeśena kevalaguṇavidhau vārtikābhiprāyanirūpaṇaparanyāyasudhāyāḥ prakāśakāraiḥ khaṇḍanam)",
  "GSP28jsbh1-4u:1028": "etena --- “sādhanaṃ hī” ti vārtikagranthasya jyotiṣṭomoddeśena vidhīyamānasya śyenādestatsādhanatvapratīteḥ svasādhyalakṣakatvamuktami“ti nyāyasudhākṛtāṃ tadvyākhyānaṃ --- apāstam;",
  "GSP28jsbh1-4u:1029": "anuvāde matvarthalakṣaṇābhāvasya śataśa upapāditatvena matvarthalakṣaṇājyāyastvapratipādanaparasakalavārtikagranthasyāsāmañjasyāpatteḥ /",
  "GSP28jsbh1-4u:1030": "ato viśiṣṭakarmāntaravidhāna- pūrvapakṣa eva vārtikatātparyamiti prakāśakārāḥ //",
  "GSP28jsbh1-4u:1031": "(guṇaphalasaṃbandhapakṣasyeva viśiṣṭavidhipakṣasyāpi vārtikārūḍhatvam)",
  "GSP28jsbh1-4u:1032": "vastutastu --- “vidheyaṃ stūyate vastu bhinnayopamayā sadā /",
  "GSP28jsbh1-4u:1033": "na hi tenaiva tasyaiva stutistadvaditīṣyate” /",
  "GSP28jsbh1-4u:1034": "“guṇavidhāne ca śyenadravyaṃ vidhīyata” iti tadeva stotavyam /",
  "GSP28jsbh1-4u:1035": "naca “tasyaivātmanaivopamānaṃ yukta“miti siddhāntavārtikagranthāt śyenākhyaguṇamātravidhānasyaiva pūrvapakṣo na tu viśiṣṭavidhānasya;",
  "GSP28jsbh1-4u:1036": "siddhānta iva yāgenopamānopameyabhāvopapattestaddūṣaṇānupapatteḥ /",
  "GSP28jsbh1-4u:1037": "jyotiṣṭomoddeśena guṇavidhipūrvapakṣo nopamānopameyabhāvānupapattyā dūṣito 'pitu gauravaprastutatvādeva /",
  "GSP28jsbh1-4u:1038": "ata eva matvarthalakṣaṇopanyāsādviśiṣṭavidhipakṣo 'pyastu tatsammata ityabhipretyaiva pūjyapādaissamānakakṣādvayamapi darśitam /",
  "GSP28jsbh1-4u:1039": "vārtike viśiṣṭavidhipakṣanirāsastu sphuṭatvānnokta iti dhyeyam //",
  "GSP28jsbh1-4u:1040": "(yathā vai śyena iti vākyaśeṣavirodhaḥ prathamapakṣa iti śaṅkā) nacaivamiti //",
  "GSP28jsbh1-4u:1041_0": "ādyapakṣe “yathā vai śyena” ityarthavāde ayamiti prathamāntena vidheyaśyenasyaiva",
  "GSP28jsbh1-4u:1041_1": "parāmarśādekasmin bhedābhāve tadghaṭitopamānopameyabhāvāsaṃbhavādarthakalpanayā gauṇatvena",
  "GSP28jsbh1-4u:1041_2": "nāmatvameva yuktamityāśaṅkārthaḥ //",
  "GSP28jsbh1-4u:1042": "(vākyaśeṣānyathānayanopapattyā tadbirodhaśaṅkāparihāraḥ) anyathā neyatvāditi //",
  "GSP28jsbh1-4u:1043_0": "viśiṣṭavidhipakṣe 'yaṃśabdasya śyenadravyakayāgarūpaviśeṣyaparatvamaṅgīkṛtyopamānopameya-",
  "GSP28jsbh1-4u:1043_1": "bhāvopapattāvapīha “rāmarāvaṇayoryuddhaṃ rāmarāvaṇayorive” tyādāviva kālpanikāvasthādikṛtabhedakalpanayopamānāntarā-",
  "GSP28jsbh1-4u:1043_2": "bhāvalakṣaṇayā vānyathā neyatvamityarthaḥ /",
  "GSP28jsbh1-4u:1044": "nanu ayameva doṣa ityāśaṅkānirāsāyopakrametyuktam /",
  "GSP28jsbh1-4u:1045": "tathācopakrameṇopasaṃhārānyathānayanaṃ na doṣaḥ /",
  "GSP28jsbh1-4u:1046": "na hyatra vidhyuddeśaḥ sandigdho yena yena vākyaśeṣeṇa nirṇīyeta /",
  "GSP28jsbh1-4u:1047": "etadabhāve “somena yajete“tyādāviva guṇavidhitvasyatvayāpyaṅgīkartavyatvādityarthaḥ //",
  "GSP28jsbh1-4u:1048": "(ananvayālaṅkāravidhayā vākyaśeṣāvirodhopapādanam)",
  "GSP28jsbh1-4u:1049_0": "vastutastu --- ayaṃśabdena samānavibhaktikatvādupamānabhūtaśyenasyaiva parāmarśenābheda",
  "GSP28jsbh1-4u:1049_1": "evopamānāntarābhāvadyotakasyopameyenopamānatvakathanarūpānanvayālaṅkārasyopapatterna",
  "GSP28jsbh1-4u:1049_2": "doṣa ityāha --- te tadvilāsā iveti //",
  "GSP28jsbh1-4u:1050": "“na kevalaṃ bhītinitāntakāntirnitambinī saiva nitambinīva /",
  "GSP28jsbh1-4u:1051": "yāvadvilāsā iva lāsyavāsā” iti caraṇatrayamasya jñeyam //",
  "GSP28jsbh1-4u:1052": "(ananvayālaṅkārasya dharmabhede 'pravṛttiriti somanāthamatasya bhinnayorapyaikyādhyāsenopapattyā khaṇḍanam)",
  "GSP28jsbh1-4u:1053": "yattvatra somanāthenoktam --- nacātrānanvayālaṅkāraḥ śaṅkārhaḥ; ananvaye hi dharmaikyamāvaśyakaṃ,",
  "GSP28jsbh1-4u:1054": "iha tu matsyādyādānabhrātṛvyādānarūpadharmabhedenānanvayāprasakteḥ,",
  "GSP28jsbh1-4u:1055": "dharmabhede 'pyananvayāṅgīkāre “dharmārthakāmamokṣeṣu samaṃ prapede yathā tathaivāvarajeṣu vṛtti” mityādāvapi ananvayāpattyā dharmabhedanibandhaniyamocchedāpattiḥ /",
  "GSP28jsbh1-4u:1056": "naca --- evamiha dharmabhedanibandhanopamaivāstu iti --- vācyam;",
  "GSP28jsbh1-4u:1057": "upamānopameyayorbhinnaśabdanirdeśe ekadharmikatvāpratītyā dharmabhedanibandhanaikadharmikopamāyāḥ prakṛte 'nunmeṣāt --- iti,",
  "GSP28jsbh1-4u:1058": "tanna; bhinnayorapi dharmiṇoḥ sādṛśyenaikyavivakṣayaikadharmatvopapatteḥ /",
  "GSP28jsbh1-4u:1059": "itarathā siddhānte 'pi sādhāraṇadharmaikyābhāvenopamānopameyabhāvānupapatteḥ /",
  "GSP28jsbh1-4u:1060_0": "“dharmārthakāmamokṣe” ṣvityatropamānopameyayorabhedābhāvādevānanvayāprasakteḥ upamānopameyayorbhinnaśabdanirdeśa",
  "GSP28jsbh1-4u:1060_1": "ekadharmikatvāpratītyetyādikalpanāyāṃ “dharmārthakāmamokṣeṣvi” tyādau dharmabhedanibandhanopamokteranucitatvācca /",
  "GSP28jsbh1-4u:1061": "ata eva vārtike ananvayālaṅkāro yathā “rāmarāvaṇayoryuddhaṃ” ityādinā śaṅkitaḥ /",
  "GSP28jsbh1-4u:1062_0": "ataḥ śyenamātrasyaiva phaloddeśe vidhāne 'nanvayālaṅkāravidhayābhede 'pyupamānopameyabhāvopapatterviśiṣṭavidhipakṣeca",
  "GSP28jsbh1-4u:1062_1": "sutarāṃ siddhānta iva tadupapatterna rūḍhityāgena nāmatvaṃ yuktam //",
  "GSP28jsbh1-4u:1063": "naca viśiṣṭavidhau matvarthalakṣaṇaiva doṣaḥ;",
  "GSP28jsbh1-4u:1064": "tasyāḥ lakṣitalakṣaṇāpekṣayeva gauṇyapekṣayā jyāyastvāt /",
  "GSP28jsbh1-4u:1065": "gauṇyā hi “abhidhayāvinābhūte pravṛttirlakṣaṇeṣyate /",
  "GSP28jsbh1-4u:1066": "lakṣyamāṇaguṇairyogādvṛtteriṣṭā tu lakṣaṇā” iti tatsiddhisūtragatavārtikoktarītyā guṇalakṣaṇāyā ādhikyāt gurubhūtatvaṃ spaṣṭam /",
  "GSP28jsbh1-4u:1067_0": "apica matvarthalakṣaṇāyāṃ śrautārthasya śyenāderlohitoṣṇīṣādivadvākyārthe 'nvayāparityāgāditaratratu",
  "GSP28jsbh1-4u:1067_1": "gauṇārthāvagame śrutyarthasyāvivakṣitasya vākyārthe 'nanvayācchrutipīḍeti saiva jyāyasīti bhāvaḥ //",
  "GSP28jsbh1-4u:1068": "(abhede upamānopameyabhāvānupapattyā kālpanikabhedenāpi tadanupapattyādināca śyenanāmatvasiddhāntopakramaḥ)",
  "GSP28jsbh1-4u:1069": "nāyaṃ guṇaphalasaṃbandhavidhiḥ; tathātver'thavādāvagatopamānānupapatteḥ,",
  "GSP28jsbh1-4u:1070": "yadyapiceyaṃ stutirnātyantasvārthasatyatvamapekṣate;",
  "GSP28jsbh1-4u:1071": "tathāpyālambanāpekṣatvānnopamānasya bhedaṃ vinopapattiḥ /",
  "GSP28jsbh1-4u:1072": "nacaupacārikabhedakalpanā yuktā;",
  "GSP28jsbh1-4u:1073": "tathātve ekasyā eva vyakteḥ kālabhedenopamānatvakalpanetāvadyayā śyenavyaktyā pūrvaṃ nipatya māṃsādanaṃ kṛtaṃ,",
  "GSP28jsbh1-4u:1074": "tayā vairiṇo vyāpādanaṃ kriyate ityarthāpatternipatyādatta iti bhūtakālalakṣaṇā,",
  "GSP28jsbh1-4u:1075": "yathaivaṃ śabdābhyāṃ samabhivyāhṛtayoḥ śyenapadasarvanāmnoḥ bhinnārthakatvena pratīyamānayorekārthatvakalpanetyanekadoṣāpatteḥ /",
  "GSP28jsbh1-4u:1076": "evamekasminnapikāle vyaktibhedenopamānakalpanāyāṃ śyenapadasarvanāmnoḥ śyenatvāvacchinnopasthāpakayorgrāhyataditaravyaktilakṣakatvāpattiḥ /",
  "GSP28jsbh1-4u:1077": "punaśca vidheyatāvacchedakaśyenatvāvacchinnasya stutyabhāva ityanekadoṣāpattiḥ /",
  "GSP28jsbh1-4u:1078": "vastutastu --- ananvaye naupacārikabhedakalpanayopamānopameyabhāvakalpanam; rasavighātāpatteḥ,",
  "GSP28jsbh1-4u:1079": "kintūpamānābhāvalakṣaṇayānanyānvitatvakhyāpanameva /",
  "GSP28jsbh1-4u:1080_0": "ataścātrāpyupamānāntarābhāvapratipādane 'nekeṣu padeṣu lakṣaṇāpattistadapekṣayā ekasminnupakramasthe",
  "GSP28jsbh1-4u:1080_1": "'pi śyenapada eva nirūḍhalakṣaṇayā nāmatvāśrayaṇaṃ yuktamityabhipretya siddhāntamāha ---nāyamiti //",
  "GSP28jsbh1-4u:1081": "nyāyyatvāditi //.//",
  "GSP28jsbh1-4u:1082": "(śyenapade rūpakavidhayā gauṇīvṛttinirūpaṇam)",
  "GSP28jsbh1-4u:1083": "jaghanyānāmapi bhūyasāmanugrahaḥ kartavyaḥ,",
  "GSP28jsbh1-4u:1084": "mukhyānugrahastu samasaṃkhyaviṣaya iti dvādaśe vakṣyamāṇatvānnyāyyatvamityarthaḥ /",
  "GSP28jsbh1-4u:1085": "atra ca bhinnayorāhāryābhedakalpanātmakarūpakavidhayā gauṇīti keṣāñcinmatamanusṛtyāha --- rūpakavidhayeti //",
  "GSP28jsbh1-4u:1086": "(vede rūpakavidhayā gauṇavṛttyasaṃbhavena luptopamāvidhayā nāmatvavyavasthāpanam)",
  "GSP28jsbh1-4u:1087": "vastutastu --- vede kalpakapuruṣābhāvānna kvāpi rūpakam /",
  "GSP28jsbh1-4u:1088": "ata eva --- “yadyadhyāsena vaktṛṇāṃ gauṇī vṛttiḥ prakalpate /",
  "GSP28jsbh1-4u:1089": "vede sā na kathañcitsyādadhyāropayiturvinā” iti vārtike tatsiddhisūtre samāropitatadbhāvo gauṇīti mataṃ --- nirastam /",
  "GSP28jsbh1-4u:1090": "ata abhedāropāsaṃbhavātsādhāraṇadharmavācipadābhāvādvidhigataśyenapade luptopametyabhipretya pakṣāntaramāha --- luptopameti //",
  "GSP28jsbh1-4u:1091": "gauṇī vṛttirityanena śaktyantarakalpanāpattirnirastā /",
  "GSP28jsbh1-4u:1092": "yadyapi gauṇīto matvarthalakṣaṇā jyāyasī; tathāpi vidhau tadāpattiḥ /",
  "GSP28jsbh1-4u:1093": "mama tvanuvādabhūte nāmadheya iti vaiṣamyānna doṣaḥ //",
  "GSP28jsbh1-4u:1094": "(śyenanāmatve dvitīyavidhiprakārāśrayaṇaprayuktalāghavopapādanam)",
  "GSP28jsbh1-4u:1095": "dvitīyavidhītyanena viśiṣṭavidhipakṣo gauravāpatternirastaḥ /",
  "GSP28jsbh1-4u:1096_0": "evañca prasiddhaśyenātiriktaṃ tatsadṛśaṃ ca yāgarūpamabhicāraphalajanakaṃ śyenapadapratipādyamityetāvadavagate",
  "GSP28jsbh1-4u:1096_1": "jyotiṣṭomasya saṃjñāntarāvarodhāttatrānupapatteḥ saṃjñayaiva karmāntaratvasiddhiḥ /",
  "GSP28jsbh1-4u:1097": "nirūḍhyaṅgīkāraprayojanaṃ tu “samānamitarat śyenene“tyādau prasiddhaśyenayāgopasthitireva na tu rūḍhyā śyenapakṣiṇo grahaṇam /",
  "GSP28jsbh1-4u:1098": "naca yāgasya bhrātṛvyādānasādhanatvena śyenasādṛśyopapatteḥ vidheyavetasāvakastutyarthamapāṃ stutiriva yāgastutiḥ;",
  "GSP28jsbh1-4u:1099": "vidheyagatāyā eva stuteranyatra saṃcāradarśanāt /",
  "GSP28jsbh1-4u:1100": "naca yāgavidhāvapi tadviśeṣaṇatayā dravyasyāpi vidheyatopapattiḥ //",
  "GSP28jsbh1-4u:1101": "(sākāṅkṣasyopakramasyopasaṃhārānusaraṇopapādanam)",
  "GSP28jsbh1-4u:1102_0": "etāvatā ca guṇaphalasaṃbandhavidhāne viprakṛṣṭavidhānadhātupārārthyāpattau viśiṣṭavidhyaṅgīkāre",
  "GSP28jsbh1-4u:1102_1": "ca gauravāpattau ca dvitīyavidhiprakārāpādakatvoktyā sūcitāyāṃ yadi kaścidatropasaṃhāraprābalyamāpādayettaṃ",
  "GSP28jsbh1-4u:1102_2": "pratyāha --- arthavādastviti //",
  "GSP28jsbh1-4u:1103": "ayamarthaḥ--- nātropasaṃhārānurodhenopakramānyathākaraṇam,",
  "GSP28jsbh1-4u:1104_0": "kintu pūrvoktadoṣāpattyā lāghavena śyenanāmakayāgavidhāne niścite śyenaśabdasya yāganāmatvāya",
  "GSP28jsbh1-4u:1104_1": "jyotiṣṭomanāmna iva pravṛttinimittāpekṣānurodhenaiva vākyaśeṣopadarśitasādṛśyāvalambanena",
  "GSP28jsbh1-4u:1104_2": "gauṇatvāṅgīkaraṇamityupakramākāṅkṣayaiva vākyaśeṣānusaraṇam /",
  "GSP28jsbh1-4u:1105": "ata eva --- yatra caivamupakramasyākāṅkṣā,",
  "GSP28jsbh1-4u:1106": "tatra tadviruddhopasaṃhārārthānusaraṇaṃ naivāṅgīkriyate,",
  "GSP28jsbh1-4u:1107": "yathā --- avakābhiragniṃ vikarṣatītyatrāvakāśabdasya “āpo vai śāntā” ityarthavādānusāreṇa nāpsu lakṣaṇābhyupeyate,",
  "GSP28jsbh1-4u:1108": "guṇavādasūtre janakāpstutidvārāvakānāmeva stutiriti vidhistutyorvaiyadhikaraṇyaparihārāt /",
  "GSP28jsbh1-4u:1109": "upasaṃhāramātraprābalyavādinastatrāpyapsu lakṣaṇāpattirdurvāraiva /",
  "GSP28jsbh1-4u:1110": "atastatra nirākāṅkṣasya na vākyaśeṣānusaraṇamiti nopasaṃhāraprābalyāpattiriti //",
  "GSP28jsbh1-4u:1111": "etaccāpekṣiteti padena pūjyapādairdhvanitam //",
  "GSP28jsbh1-4u:1112": "(pakṣiparatva evārthavādāñjasyepyupakrame śyenanāmatvanirṇayāt tadanusāreṇopasaṃhāranayanamiti upakramaparākramavādagataviṣayānuvādaḥ)",
  "GSP28jsbh1-4u:1113": "yattu --- atropakramaparākramavāde pakṣiparatva evārthavādāñjasyaṃ yāgaparatve cānāñjasyamupapāditam,",
  "GSP28jsbh1-4u:1114": "tathāhi --- pakṣadvaye 'pi tāvattatropamānabhāgasya “yathā śyenaḥ pakṣī nipatya matsyādikamādatte ityarthaḥ /",
  "GSP28jsbh1-4u:1115": "tatra matsyādikamityasyānupādāne 'pi prasiddhasyaiva dṛṣṭāntīkartavyatayā tallābhāt /",
  "GSP28jsbh1-4u:1116": "upameyabhāgasya tvevamayaṃ yajamānasya śatruṃ mārayatītyarthaḥ /",
  "GSP28jsbh1-4u:1117": "pakṣiṇi yāgecobhayatrāpi śatrormukhyasya nipatyādānasyāsaṃbhavāt pakṣipakṣe phale yāge vā sādhanatvena viniyuktasya pakṣiṇaḥ śatrorādāne vyāpārāsaṃbhavāt /",
  "GSP28jsbh1-4u:1118": "yāgapakṣe kriyāyāṃ nipatanādānakriyayoḥ sarvathaivāsaṃbhavācca /",
  "GSP28jsbh1-4u:1119": "evañca vākyaśeṣasya pakṣiparatve yathā śyenapakṣī nipatya matsyādikamādatte evamayaṃ phale yāge vā viniyuktaḥ śyenaḥ pakṣī yajamānasya śatruṃ mārayatītyarthaḥ /",
  "GSP28jsbh1-4u:1120": "atra śyenapakṣiniṣṭhayoḥ lokaprasiddhamatsyādyādānavidhyuddeśopāttadviṣanmāraṇayorevopa- mānopameyabhāvaḥ pratīyate,",
  "GSP28jsbh1-4u:1121": "na tu śyenasyaiva śyeneneti nātra bhedena sādṛśyānupapattiḥ /",
  "GSP28jsbh1-4u:1122": "yadyapi tayoḥ sādhāraṇadharmo nopāttaḥ;",
  "GSP28jsbh1-4u:1123": "tathāpi yathā jale svacchandaṃ viharato matsyasya śyenakṛtanipatyādānaṃ jhaṭityaśaṅkitopasthitaṃ bhavati,",
  "GSP28jsbh1-4u:1124": "tathā tatkṛtaṃ dviṣatāṃ māraṇamapīti gamyamānasādhāraṇadharmo 'styeva /",
  "GSP28jsbh1-4u:1125": "tathāca “kapyāsaṃ puṇḍarīkamevamakṣiṇī“tyādāvivagamyamānasādhāraṇadharmeṇopamānopameyabhāvanirdeśe na kadācidanupapattiḥ /",
  "GSP28jsbh1-4u:1126": "avaśyaṃ ca tasya sādhāraṇadharmasya gamyamānatvaṃ pakṣāntare 'pyabhyupagantavyam /",
  "GSP28jsbh1-4u:1127": "anyathā dviṣanmāraṇamātrasya vidhyuddeśagatatvena vākyaśeṣāt dṛṣṭāntabalena tadavagataśaighryānavagame tataḥ pravṛttiviśeṣakarastutiviśeṣālābhaprasaṃgāt /",
  "GSP28jsbh1-4u:1128": "tathāca pracchannatayā gṛhaṃ praviśya pracchannatayaiva nirgate caitre tasya pracchannatayā gṛhapraveśamātraṃ jānānamanyaṃ prati yathā devadatto gṛhaṃ praviṣṭaḥ,",
  "GSP28jsbh1-4u:1129": "tathaivāyaṃ nirgata iti vākyena devadattaniṣṭhayoreva praveśanirgamanayoḥ pracchannakṛtatvarūpagamyasādhāraṇadharmeṇopamānopameyabhāva ucyate,",
  "GSP28jsbh1-4u:1130": "na tu devadattasyeva devadatteneti mukhya evopamānopameyabhāvaḥ,",
  "GSP28jsbh1-4u:1131": "tathātrāpītyupapadyate /",
  "GSP28jsbh1-4u:1132": "ayamityasya ca sannihitaprathamāntapadoktapakṣiparatve ārjavaṃ lakṣyate /",
  "GSP28jsbh1-4u:1133": "yāgaparatve tu vākyaśeṣasthasyāyamityasya vyavahitayajñamātrakaraṇaparāmarśitvenānārjavaprasaṃgāt pakṣiyāgayoścāmukhya upamānopameyabhāvaḥ syāt;",
  "GSP28jsbh1-4u:1134": "anugatasādhāraṇadharmābhāvena mukhyasādṛśyasyāsaṃbhavāt /",
  "GSP28jsbh1-4u:1135": "pakṣiṇi matsyādikarmakaṃ mukhyaṃ nipatyādānam, yāge bhrātṛvyakarmakaṃ māraṇameva /",
  "GSP28jsbh1-4u:1136": "tadevāśaṅkitopasthitikatvaguṇayogena tathopacaritaṃ mukhyaṃ nipatyādānamiti tatprayojyaṃ pakṣiyāgayoramukhyameva sādṛśyam /",
  "GSP28jsbh1-4u:1137": "naca --- yāgaparatvapakṣe 'pi pakṣiyāgagatayormatsyādyādānabhrātṛvyamāraṇayorevopamānopameyatvamucitam iti --- vācyam;",
  "GSP28jsbh1-4u:1138": "tāvatā yāge śyenaśabdapravṛttinimittasya śyenasādṛśyasyālābhādupasaṃhārānusāreṇa śyenaśabdagauṇatvoktyayogāt /",
  "GSP28jsbh1-4u:1139_0": "evamāñjasye vidyamāne 'pi upakrame lāghavānusāreṇa yāgamātravidhinirvāhāya śyenaśabdasya",
  "GSP28jsbh1-4u:1139_1": "yāganāmadheyatvasiddhaye pravṛttinimittākāṅkṣāyāṃ rūḍhasya tatra mukhyapravṛttinimittāsaṃbhave",
  "GSP28jsbh1-4u:1139_2": "gauṇapravṛttinimittalā bhāyopakramākāṅkṣānusāreṇaiva vākyaśeṣe 'yamityasya vyavahitakaraṇaparāmarśitvaṃ",
  "GSP28jsbh1-4u:1139_3": "vākyaśeṣasyāmukhyasādṛśyaparatvakalpitamityatropakramānusāreṇopasaṃhāro nīta --- iti,",
  "GSP28jsbh1-4u:1140": "(arthavādasya śyenayāgobhayadṛṣṭāntadārṣṭāntikabhāva evopapattyopakramaparākramakhaṇḍanam)",
  "GSP28jsbh1-4u:1141": "tadayuktam;",
  "GSP28jsbh1-4u:1142": "ayamiti sarvanāmnā śyenādanyasyaivārthasya pratīyamānatvena śyenaparāmarśāyogādekaśyenaniṣṭhakriyayorupamānopameyabhāvānupapatteḥ,",
  "GSP28jsbh1-4u:1143": "sādhanatvena viniyuktavyaktyantaramādāyāyaṃśabdena parāmarśe śyenatvāvacchinnapratiyogitākabhedasya pratīyamānasya bādhāpatteḥ /",
  "GSP28jsbh1-4u:1144": "yadyatra “yathā śyeno nipatyādatte evaṃ dviṣanta” mityetāvadeva syāttadekaśyenaniṣṭhakriyayoḥ saṃbhavedapi saḥ /",
  "GSP28jsbh1-4u:1145": "nacaitadasti,",
  "GSP28jsbh1-4u:1146": "ata eva dṛṣṭānte 'pi ayaṃpadasattve tanniṣṭhakriyayorupamānopameyabhāvo durupapāda eva /",
  "GSP28jsbh1-4u:1147": "ākare 'pi saṃbhavati tu bhedakalpanetyukttvaupacārikabhedakalpanetyādinā pratīyamānabhedanirvāhāya parākrāntam /",
  "GSP28jsbh1-4u:1148": "tavāpi yathaivaṃśabdayorapi vyavahitenānvayāpattyā sāmañjasyābhāvasya tulyatvācca /",
  "GSP28jsbh1-4u:1149": "ataḥ pratīyamānabhedanirvāhāya yāgaśyenayorevopamānopameyabhāvaḥ samañjasaḥ /",
  "GSP28jsbh1-4u:1150": "evañca pravṛttinimittasamarpakatayā vatyarthakavākyaśeṣasya svādhyāyavidhyavagataṃ dṛṣṭaṃ prayojanaṃ labhyate /",
  "GSP28jsbh1-4u:1151": "tava tu anyathāpi stutau vatyarthenaiva prarocitamabhyudayakārītyevaṃ niyamādṛṣṭakalpanāpattiriti //",
  "GSP28jsbh1-4u:1152": "etacca yathaivaṃśabdābhyāṃ samabhivyāhṛtayoḥ śyonasarvanāmnorna bhinnārthatvena pratīyamānayorekārthatvakalpanetyādinā bhinnārthatvakathanena kaustubhepūjyapādaiḥ sūcitam //",
  "GSP28jsbh1-4u:1153": "(bimbapratibimbabhāvamūlakapūrṇopamālaṅkāravidhayā lakṣaṇāṃ vinaiva yāgastutyarthatvamarthavādasyeti nirūpaṇam)",
  "GSP28jsbh1-4u:1154": "vinaiva lakṣaṇāmiti //",
  "GSP28jsbh1-4u:1155": "upamānāntarābhāvalakṣaṇāṃ vinetyarthaḥ //",
  "GSP28jsbh1-4u:1156": "pūrṇopamālaṅkāravidhayeti //",
  "GSP28jsbh1-4u:1157": "atraca pūrvoktarītyāśaṅkitopasthitatvādiguṇayogena matsyādyādānadviṣanmāraṇayorekadharmatvavivakṣayā pūrṇopamatvameṣṭavyam /",
  "GSP28jsbh1-4u:1158": "yāge hi pravṛttinimittapratibandhakārucinirāsāya stutirapekṣitā /",
  "GSP28jsbh1-4u:1159": "dravye tu svataḥ pravṛttyabhāvāt na tatstutiratyantamapekṣyata iti tatstutyā tatsādhyayāgastutikalpaneti viprakarṣo viśeṣa iti yāgastutyartha ityanena sūcitam //",
  "GSP28jsbh1-4u:1160": "(sandaṃśādināmatvavyavasthāpanam)",
  "GSP28jsbh1-4u:1161": "evaṃ sandaṃśādipadānāmapi “yathā ha durādānaṃ sandaṃśenādadītaivametenādatta” ityarthavāde taptāyaḥ piṇḍagrahaṇasādhanalohamayasandaṃśenopamānadaśarnānnāmadheyatvaṃ jñeyam //",
  "GSP28jsbh1-4u:1162": "(yaugikatvena saha cāturvidhyaṃ nāmadheyatvaprakārasyeti nirūpaṇam)",
  "GSP28jsbh1-4u:1163": "apivā nāmadheyamityatra kva guṇavidhitvaṃ kva nāmadheyatvamiti koṣṭhaśodhanikārthamārambha iti pratijñātaṃ,",
  "GSP28jsbh1-4u:1164": "tannāmatve prakāracatuṣṭayāpekṣatāṃ sūcayitumupasaṃharati --- tatsiddhamiti //",
  "GSP28jsbh1-4u:1165": "atra udbhidadhikaraṇe yaugikatvameva nāmatāsādhakaṃ,",
  "GSP28jsbh1-4u:1166": "matvarthalakṣaṇā tu guṇavidhitvanirāsadvārā tadupodbalikā /",
  "GSP28jsbh1-4u:1167": "tadāpattyabhāve 'pi phale yāge vā guṇavidhipūrvapakṣasya yaugikatvenaiva nirāsena nāmatāprasādhanenāyuktatvāt,",
  "GSP28jsbh1-4u:1168": "matvarthalakṣaṇāpattimātreṇa somādau nāmatānaṅgīkārācca /",
  "GSP28jsbh1-4u:1169": "ato yaugikatvena saha cāturvidhyaṃ jñeyam /",
  "GSP28jsbh1-4u:1170": "ataeva --- śāstradīpikāyāṃ yaugikasyevoktam /",
  "GSP28jsbh1-4u:1171": "kaustubhe mattvarthalakṣaṇoktirapi yaugikatvopalakṣaṇatayaiva neyā //",
  "GSP28jsbh1-4u:1172": "(nāmatve utpattiśiṣṭabalīyastvasya pañcamaprakāratāmatanirūpaṇaṃ tatkhaṇḍanañca)",
  "GSP28jsbh1-4u:1173": "vaiśvadevādhikaraṇagatanyāyasudhāvalambanenotpattiśiṣṭaguṇabalīyastvasyāpi nāmadheyatve prakāratvamicchanti kecit /",
  "GSP28jsbh1-4u:1174": "yathāhurvaiśvadevādhikaraṇe “guṇāntarāvaruddhatvānnāvakāśyo guṇo 'paraḥ /",
  "GSP28jsbh1-4u:1175": "vikalpo 'pi na vaiṣamyāttasmānnāmaiva yujyate” iti //",
  "GSP28jsbh1-4u:1176": "tannirāsasūcanāyaivakāraḥ /",
  "GSP28jsbh1-4u:1177": "tannirāsastatraiva nirūpayiṣyate //",
  "GSP28jsbh1-4u:1178": "(vaiśvadevajyotirādipadānāṃ yathāsaṃbhavaṃ udbhidādyadhikaraṇaviṣayatvopapādanam /",
  "GSP28jsbh1-4u:1179": "paunaruktyaparihāraśca) sarvatretyanenaitaduktaṃ bhavati /",
  "GSP28jsbh1-4u:1180_0": "yadyapi “athaiṣa jyotirathaiṣa sarvajyoti“rityatra jyotirādipade prathamanirdiṣṭe",
  "GSP28jsbh1-4u:1180_1": "dravyasya kratuvācakapadasamabhivyāhārābhāve tadaṅgatvena viniyogāyogāt prakaraṇena",
  "GSP28jsbh1-4u:1180_2": "ca siddharūpasyāviniyogāt “etena sahastradakṣiṇena yajete” tyuttaravākyagataitacchabdena",
  "GSP28jsbh1-4u:1180_3": "pūrvavākyagataprathamānirddiṣṭānāṃ parāmarśena jyotiṣṭomayāgānuvādenaitacchabdopanītatayā",
  "GSP28jsbh1-4u:1180_4": "guṇaparatāśaṅkā bhavati;",
  "GSP28jsbh1-4u:1181": "tathāpi tadanuvādena teṣāṃ guṇānāṃ sahastradakṣiṇāyāśca vidhāne vākyabhedāpatteścitrāpadavadeva na guṇaparatvam,",
  "GSP28jsbh1-4u:1182": "apitu nāmatvameva; vākyabhedāpādakaguṇādeśca karmāntarakalpanasyocitatvāt /",
  "GSP28jsbh1-4u:1183": "etadabhiprāyeṇāsminnadhikaraṇe te 'pi cavākyāntareṣu yadā tṛtīyānirdeśaṃ pratipadyante,",
  "GSP28jsbh1-4u:1184_0": "tadā vicāryanta iti vārtike tadvyapadeśādhikaraṇavicāryatvaṃ jyotirādipadānāmāpātataḥ",
  "GSP28jsbh1-4u:1184_1": "pratīyamānamapi tadvyapadeśarahitatvenāyuktaṃ matvā jyotirādiśabdānāmudbhidādyadhikaraṇeṣu",
  "GSP28jsbh1-4u:1184_2": "yathāsaṃbhavaṃ niveśo bhaviṣyatītyabhiprāyeṇa nyāyasudhākṛtā vyākhyātam /",
  "GSP28jsbh1-4u:1185": "atastatrāpi yuktaṃ nāmadheyatvam /",
  "GSP28jsbh1-4u:1186": "evaṃ darvīhomavaiśvadevādipadānāmapi nāmadheyatvaṃ tatprakhyanyāyena draṣṭavyam /",
  "GSP28jsbh1-4u:1187": "vaiśvadevādhikaraṇe tu tadeva vaiśvadevapadasyākṣipya samādhīyate /",
  "GSP28jsbh1-4u:1188": "aṣṭame tviha siddhameva nāmadheyatvam apūrvatādivicārārthaṃ prasaṅgāduktamiti na paunaruktyamiti /",
  "GSP28jsbh1-4u:1189": "prayojanamādyapūrvapakṣe somabādhena śyenapakṣiṇā jyotiṣṭomānuṣṭhānam,",
  "GSP28jsbh1-4u:1190": "dvitīyapakṣe prāṇidravyakatvādagnīṣomīyavidhyantaḥ,",
  "GSP28jsbh1-4u:1191": "siddhānte tu somadravyakaḥ somayāgavikṛtiriti spaṣṭatvānnoktam //",
  "GSP28jsbh1-4u:1192": "iti pañcamaṃ tadvyapadeśādhikaraṇam //",
  "GSP28jsbh1-4u:1193": "&lt;B1&gt;",
  "GSP28jsbh1-4u:1194": "(6 adhikaraṇam / )",
  "GSP28jsbh1-4u:1195": "nāmadheye guṇaśruteḥ syādvidhānamiti cet / Jaim_1,4.6 /",
  "GSP28jsbh1-4u:1196": "pūrvamubhayatra viśiṣṭavidhipūrvapakṣe yāni dūṣaṇāni matvarthalakṣaṇādīni dattāni tānīha ākṣipyante /",
  "GSP28jsbh1-4u:1197": "yadi hi yāgasya kārakatvaṃ syāt,",
  "GSP28jsbh1-4u:1198": "tataḥ somādīnāṃ kārakāntarāṇāṃ tadanvayānupapatterbhavenmatvarthalakṣaṇā,",
  "GSP28jsbh1-4u:1199": "ubhayaśiṣṭabhāvanāvidhānaṃ vā /",
  "GSP28jsbh1-4u:1200": "natvetadasti; yāgasya kriyārūpatvāṅgīkārāt /",
  "GSP28jsbh1-4u:1201": "ataśca tasmin sarvakārakāṇāṃ bhāvanāvadeva vinaiva matvarthalakṣaṇāṃ vinaiva ca vairūpyaṃ saṃbandhopapattiḥ /",
  "GSP28jsbh1-4u:1202": "yāgasya ca kriyātve 'pi saṃbandhasāmānyena bhāvanānvayo na virudhyate /",
  "GSP28jsbh1-4u:1203": "bhāvanā vā vaiyākaraṇavadatiriktā naivāṅgīkriyate /",
  "GSP28jsbh1-4u:1204": "ataścodbhidādiṣvapi sarvatra guṇavidhitvameva,",
  "GSP28jsbh1-4u:1205": "vājapeyodāharaṇaṃ tu mūle guṇasūtrānurodheneti prāpte --- pacatītyasya pākaṃ karoti pākena karotīti vivaraṇāddhātvarthasya karmatvakaraṇatvānyatarakārakatvenaiva bhāvanānvayaḥ /",
  "GSP28jsbh1-4u:1206": "bhāvanā ca yathātiriktā tathā vakṣyate /",
  "GSP28jsbh1-4u:1207": "ataścetarakārakāṇāṃ dhātvarthānvayānupapatteragatyobhayaviśiṣṭabhāvanāvidhānaṃ somādāvaṅgīkṛtam /",
  "GSP28jsbh1-4u:1208": "prācīnarītyā vā matvarthalakṣaṇā /",
  "GSP28jsbh1-4u:1209": "anyathā śrutyaiva phalaguṇayoryāgānvaye phalānvayārthaṃ yāgasyopādeyatvavidheyatvaguṇatvāni guṇānvaye coddeśyatvānuvādatvaprādhānyānīti viruddhatrikadvayāpatteḥ /",
  "GSP28jsbh1-4u:1210": "upādeyatvādiniruktyādikaṃ ca kaustubhe draṣṭavyam /",
  "GSP28jsbh1-4u:1211": "ato matvarthalakṣaṇādibhiyā viśiṣṭavidhyanupapatternāmadheyatvamevodbhidādīnām // 6 // 22 // iti ṣaṣṭhaṃ viśiṣṭavidhyākṣepādhikaraṇam (vājapeyādhikaraṇam) &lt;B2&gt;",
  "GSP28jsbh1-4u:1212": "(pūrvatanādhikaraṇacatuṣṭayenāsyākṣepasaṅgatinirūpaṇam)",
  "GSP28jsbh1-4u:1213": "adhikaraṇacatuṣṭayenāsyākṣepikāṃ saṅgatiṃ darśayati --- viśiṣṭavidhipakṣe iti //",
  "GSP28jsbh1-4u:1214": "yāgānuvādena guṇavidhipakṣasyāpyupalakṣaṇam;",
  "GSP28jsbh1-4u:1215": "agre matvarthalakṣaṇādīnītyādiśabdabahuvacanayorupādānāt /",
  "GSP28jsbh1-4u:1216": "matvarthalakṣaṇādīnīti //",
  "GSP28jsbh1-4u:1217": "(tantrasaṃbandhenākṣepo yatra yatra pūrvanyāyaviṣayeṣu bhavati tasya sarvasyodāharaṇatvopapādanam)",
  "GSP28jsbh1-4u:1218": "ādipadena yāgānuvādena guṇavidhānapūrvapakṣe yat phalapadānarthakyaṃ,",
  "GSP28jsbh1-4u:1219": "phaloddeśena tadvidhau guṇapadānarthakyamiti doṣadvayaṃ tadvyapadeśanyāyaśceti saṃgṛhyate /",
  "GSP28jsbh1-4u:1220": "tantrasaṃbandheneha pūrvapakṣe tayorapi uddhārāt,",
  "GSP28jsbh1-4u:1221": "na tu nyāyasudhākṛduktasyāpi pūrvanyāyacatuṣṭayasya grahaṇaṃ,",
  "GSP28jsbh1-4u:1222": "tantrasaṃbandhena pūrvanyāyākṣepāsaṃbhavāt,",
  "GSP28jsbh1-4u:1223": "nahi yaugikatvanyāyena sāmānādhikaraṇyena coktaṃ nāmatvaṃ tantrasaṃbandhena nirākartuṃ śakyate,",
  "GSP28jsbh1-4u:1224": "na vā citrādhikaraṇoktavākyabhedaḥ;",
  "GSP28jsbh1-4u:1225": "guṇadvayasya yāgadvaye tantratvopapattāvapi vidhyanvayatantratve pramāṇābhāvena tadasaṃbhavāt,",
  "GSP28jsbh1-4u:1226": "nāpi tatprakhyatadvyapadeśāvapi /",
  "GSP28jsbh1-4u:1227": "ato yatra yatra viśiṣṭavidhipūrvapakṣastatrāpādyamānamatvarthalakṣaṇākṣepo yatra yāgānuvādena guṇavidhipūrvapakṣastatra phalapadānarthakyādidoṣākṣepaśceha kriyete /",
  "GSP28jsbh1-4u:1228_0": "tatrāpi nāgnihotravākye viśiṣṭavidhipūrvapakṣe 'pi bahuvrīhiṇaiva matvarthabhānānmatvarthalakṣaṇāyā",
  "GSP28jsbh1-4u:1228_1": "aprasakternaitadākṣepa iti sūcayituṃ saṃbhavābhiprāyeṇa yatra yatreti vīpsopādānaṃ kṛtam /",
  "GSP28jsbh1-4u:1229": "ata eva tatprakhyānyaśāstrodāharaṇaṃ samidādivākyaṃ viśiṣṭavidhipakṣe matvarthalakṣaṇāprasakteḥ tadākṣepārthaṃ bhavatyevodāharaṇam //",
  "GSP28jsbh1-4u:1230": "(viśiṣṭavidhipūrvapakṣe śyenavākyasyāpi etadadhikaraṇaviṣayatvasya kaustubhāvirodhenopapādanam)",
  "GSP28jsbh1-4u:1231_0": "evaṃ śyenavākye viśiṣṭavidhipūrvapakṣe tantrasaṃbandhena matvarthalakṣaṇānirāse sati",
  "GSP28jsbh1-4u:1231_1": "viśiṣṭayāgavidheḥ nirduṣṭatvāt śyenabhinnasya yāgasyopameyatopapatteḥ viśiṣṭhavidhigauravasya",
  "GSP28jsbh1-4u:1231_2": "rūḍhyanurodhena somādivākya iva svīkāre bādhakābhāvāt pūrvādhikaraṇasyāpi ākṣepāttaduttaramapyārambho na virudhyate //",
  "GSP28jsbh1-4u:1232": "etena --- matvarthalakṣaṇākṣepe udbhidadhikaraṇānantarameva asyārambhāpatteḥ asāṅgatyopapādanaṃ nyāyasudhākṛto --- nirastam /",
  "GSP28jsbh1-4u:1233": "yattu --- kaustubhe pūjyapādaiḥ tadvyapadeśanyāyastu naivoddhartuṃ śakyata ityuktam,",
  "GSP28jsbh1-4u:1234": "tatsākṣāttantrasaṃbandhasya tannirāsākṣamatābhiprāyeṇa neyam /",
  "GSP28jsbh1-4u:1235": "ata eva nyāyasudhāyāṃ viśiṣṭavidhimaṅgīkṛtyaiva tadvyapadeśanyāyākṣepo darśitaḥ //",
  "GSP28jsbh1-4u:1236": "(vājapeyavākye tatprakhyanyāyaviṣaye 'pi etannyāyapravṛttiriti prakāśakaustubhagranthayoḥ prauḍhivādatvopapādanam)",
  "GSP28jsbh1-4u:1237_0": "yattu prakāśakāraistadanusāreṇa pūjyapādaiśca kaustubhe 'gnihotravākye prasaktamatvarthalakṣaṇākṣepāsaṃbhave",
  "GSP28jsbh1-4u:1237_1": "'pi vājapeyodāharaṇe tatprakhyanyāyaviṣaye bahuvrīhyapekṣayā karmadhārayaṃ laghutvenāśritya",
  "GSP28jsbh1-4u:1237_2": "tatra prasaktāyā matvarthalakṣaṇāyā ākṣepasaṃbhavaḥ /",
  "GSP28jsbh1-4u:1238": "ata eva ākṣepasya sādhāraṇye 'pi tatprakhyanyāyaviṣaye 'pi matvarthalakṣaṇāprasaktidyotanāya vājapeyavākyopanyāsa ākare --- ityuktam,",
  "GSP28jsbh1-4u:1239": "tat peyaviśeṣaṇasya karmadhārayapakṣe pūrvanipātāpatteḥ svaravisaṃvādāpatteśca prauḍhivādamātram //",
  "GSP28jsbh1-4u:1240": "(vājapeyodāharaṇasya pūrvādhikaraṇāviṣayatvaparanyāyasudhākhaṇḍanenākṣepāthratvasamarthanam)",
  "GSP28jsbh1-4u:1241": "yadapi --- nyāyasudhāyāmapūrvavājapeyodāharaṇānarthakyaṃ parihṛtam;",
  "GSP28jsbh1-4u:1242": "vājaṃ peyamasminniti bahuvrīhiṇaiva matvarthalābhānmatvarthalakṣaṇānāpatteḥ,",
  "GSP28jsbh1-4u:1243_0": "peyasya ca vājaśabdavācyānnaviśeṣaṇatvopapatteḥ pānārhatvaviśiṣṭaikārthavidhānopapatteravākyabhedāttatprakhyānyaśāstratadvyapadeśayoścābhāvāt",
  "GSP28jsbh1-4u:1243_1": "pūrvanyāyacatuṣṭayena guṇavidhitvanirāsāsiddhervairūpyāpattyā tannirāsāya vājapeyodāharaṇam - iti,",
  "GSP28jsbh1-4u:1244": "tadapi na;",
  "GSP28jsbh1-4u:1245": "tathātve udbhinnyāyāviṣayatvāyāgnihotrapade iva bahuvrīherāśrayaṇe matvarthalakṣaṇāyā aprasaktau tantrasaṃbandhena taduddhārārthaitadadhikaraṇaviṣayatvasyāpyanāpatteḥ /",
  "GSP28jsbh1-4u:1246": "siddhāntetu surāgrahavidhānāttatprakhyatayaivākare 'bhihitayā guṇavidhinirāsasiddheḥ tannirāsasyānapekṣaṇācca /",
  "GSP28jsbh1-4u:1247": "ato yaugikatvavākyabhedatatprakhyanyāyānvinā yāni dūṣaṇāni matvarthalakṣaṇādīni tāni iha ākṣipya samādhīyanta iti bhāvaḥ //",
  "GSP28jsbh1-4u:1248": "(dhātvarthasya bhāvanāyāṃ saṃbandhasāmānyena tatra ca guṇādīnāṃ karaṇatvādinā cānvayanirūpaṇapūrvakaṃ viśiṣṭavidhyasaṃbhavarūpapūrvapakṣopapādanam)",
  "GSP28jsbh1-4u:1249": "tadanvayānupapatteriti /",
  "GSP28jsbh1-4u:1250": "kārakāṇāṃ kriyayaivānvayāt kārakāntarībhūto dhātvarthastacchabdārthaḥ /",
  "GSP28jsbh1-4u:1251_0": "udbhidadhikaraṇe matvarthalakṣaṇāparihāreṇa guṇasya bhāvanāyāmeva kārakatvenānvayasya",
  "GSP28jsbh1-4u:1251_1": "svayaṃ sādhitatvāt guṇayāgobhayaviśiṣṭabhāvanāvidhānāśrayaṇena yadgautavaṃ tadapyāśrayaṇīyaṃ",
  "GSP28jsbh1-4u:1251_2": "syādityāha --- ubhayeti /",
  "GSP28jsbh1-4u:1252": "natvetaditi //",
  "GSP28jsbh1-4u:1253": "yajetetyatra yāgagatakarmatvakaraṇatvapratipādakaśabdābhāvāditi śeṣaḥ /",
  "GSP28jsbh1-4u:1254": "yadyapi bhāvārthādhikaraṇe 'tiriktabhāvanā sādhayiṣyate;",
  "GSP28jsbh1-4u:1255": "tathāpi tasya yatnarūpasya kārakājanyatvāt na tatra kārakāṇāṃ anvayaḥ saṃbhavati;",
  "GSP28jsbh1-4u:1256": "dhātvarthadvārakāśrayaṇe tadapekṣayātatraiva tadanvayasya yuktatvāt /",
  "GSP28jsbh1-4u:1257": "ataḥ sarvāṇyapi kārakāṇi dhātvarthenaivānvīyante /",
  "GSP28jsbh1-4u:1258": "ata e kārakānvayitvāt na tasya kārakatvam,",
  "GSP28jsbh1-4u:1259": "apitu kriyārūpatvameveti yathaiva siddhānte sakalakārakānvitabhāvanā kriyārūpaiva satī pratyayenocyate,",
  "GSP28jsbh1-4u:1260": "tathaiva dhātunā mamāpi kriyārūpa evārtha ucyate /",
  "GSP28jsbh1-4u:1261": "ata eva na bhāvanāvadeva karmatvakaraṇatvādikṛtavairūpyamapi /",
  "GSP28jsbh1-4u:1262": "evaṃ ca sakalakārakaviśiṣṭasya dhātvarthasya saṃbandhasāmānyenaivānvayaḥ /",
  "GSP28jsbh1-4u:1263": "“prakṛtipratyayau sahārthaṃ brūta” ityanuśāsanamapi saṃbandhasāmānyābhiprāyam /",
  "GSP28jsbh1-4u:1264": "ata eva etadanuśāsanabalādeva nirūḍhalakṣaṇayā saṃbandhasya padārthavidhayā bhānam /",
  "GSP28jsbh1-4u:1265": "naca kārakātiriktasya naiva bhāvanāyāmanvaya iti niyamo 'sti;",
  "GSP28jsbh1-4u:1266": "“etasyaiva revatīṣvi“ti vākye bhāvanāyāścāpi tadanvayāṅgīkārāt /",
  "GSP28jsbh1-4u:1267": "athavā --- pradhānānvayānurodhena bhāvanāyāmeva kārakāṇāmanvayaḥ;",
  "GSP28jsbh1-4u:1268_0": "tathāpi dhātvarthasya saṃbandhasāmānyenaiva tasyāmanvayādekasmin yāge guṇanirūpite",
  "GSP28jsbh1-4u:1268_1": "karmatve phalanirūpite ca karaṇatve aṅgīkriyamāṇe 'pi śābdabodhe tena tena rūpeṇa",
  "GSP28jsbh1-4u:1268_2": "pratītyabhāvāt na vairūpyāpattiriti karaṇatvenānavagamāt na tadanvayārthaṃ matvarthalakṣaṇādyāpattirityabhipretyāha --- yāgasyeti //",
  "GSP28jsbh1-4u:1269": "bhāvārthādhikaraṇaṃ asiddhaṃ matvaitadvicārapravṛttiriti pakṣāntareṇāha --- bhāvanā veti //",
  "GSP28jsbh1-4u:1270": "(udāharaṇāntaraparityāgena vājapeyodāharaṇāśayaḥ, tatra nyāyasudhāprakāśakārayormatakhaṇḍanaṃ ca)",
  "GSP28jsbh1-4u:1271": "yadyapi vājapeyapade bahuvrīhyāśrayaṇe na matvarthalakṣaṇāprasaktiḥ,",
  "GSP28jsbh1-4u:1272": "karmadhāraye peyapadasya pūrvanipātāpattiḥ;",
  "GSP28jsbh1-4u:1273": "tathāpi bahuvrīherāśrayaṇe 'pi nānyapadārtho yāgaḥ pūrvapakṣe 'bhipretaḥ,",
  "GSP28jsbh1-4u:1274": "yena vājapeyasubantenopāttaṃ dravyaṃ guṇatvena vidhīyata iti pūrvapakṣāśayena matvarthalakṣaṇāprasaktirna saṃbhavatītyucyate,",
  "GSP28jsbh1-4u:1275": "kintu vājaṃ annaṃ peyam yasminniti surādravyavat yat karma tadevānyapadārthatvena vivakṣitamityabhiprāyaḥ /",
  "GSP28jsbh1-4u:1276_0": "tathāca samāsenaivānyapadārthatayā surādravyaviśiṣṭakarmavidhānāśayena prācīnaiḥ",
  "GSP28jsbh1-4u:1276_1": "prasajyanmatvarthalakṣaṇākavājapeyodāharaṇameva kimarthaṃ darśitamiti śaṅkāṃ pariharati --- vājapeyeti //",
  "GSP28jsbh1-4u:1277": "(guṇasūtrapravṛttiprayojanam) guṇasūtrānurodheneti //",
  "GSP28jsbh1-4u:1278": "atraca",
  "GSP28jsbh1-4u:1279": "tulyatvāt kriyayor na / Jaim_1,4.7 /",
  "GSP28jsbh1-4u:1280_0": "iti guṇasūtraṃ vājapeyasyānnadravyakatvena dravyasādṛśyasya balavatvādaiṣṭikavidhyantarasya",
  "GSP28jsbh1-4u:1280_1": "pūrvapakṣe prāpte somadharmāṇāṃ dīkṣopasadādīnāmaprāptau “saptadaśadīkṣo vājapeyaḥ”",
  "GSP28jsbh1-4u:1280_2": "“saptadaśopasatkovājapeya” iti dīkṣopasadanuvādaliṅgadarśanānupapattipradarśanārtham /",
  "GSP28jsbh1-4u:1281": "taddhi vājapeya eva saṃbhavati nānyatreti tadanurodhena vājapeyodāharaṇaṃ na tu nyāyasudhākṛtprakāśakāroktarītyetyarthaḥ //",
  "GSP28jsbh1-4u:1282": "(dhātvarthasya saṃbandhasāmānyena bhāvanānvayanirāsena karmatvakaraṇatvādinānvayanirūpaṇapūrvakaṃ somena yajetetyādau sarvatra matvarthalakṣaṇā samarthanam)",
  "GSP28jsbh1-4u:1283": "yadi saṃbandhasāmānyena yāgabhāvanayoranvayastato guṇaphalayorekasyāpyayogyatvādyāgānvayānupapattiḥ /",
  "GSP28jsbh1-4u:1284": "yāgasaṃbandhibhāvanāyāḥ phalaguṇākāṅkṣābhāvāt /",
  "GSP28jsbh1-4u:1285": "ato yāgakaraṇakabhāvanāyā eva sādhanākāṅkṣitatvena tattadrūpeṇaivānvayo yuktaḥ /",
  "GSP28jsbh1-4u:1286": "yadā pūrvoktavivaraṇānurodhādbhāvanāyāḥ dhātvarthātirekeṇa dhātvarthasya ca karaṇatvakarmatvānyatarakārakatvapratītistadā sutarāṃ tenaiva rūpeṇānvayaḥ /",
  "GSP28jsbh1-4u:1287": "vidhisamabhivyāhārasattve dhātvarthasyāpuruṣārthasya karaṇatvenaiva bhāvanānvayaḥ /",
  "GSP28jsbh1-4u:1288_0": "tadabhāve puruṣārthatvāvagatau vā karmatvenaiveti na saṃbandhasāmānyenānvaya iti",
  "GSP28jsbh1-4u:1288_1": "karaṇatvena bhāvanānvaye pārṣṭhikānvayavelāyāṃ yogyatvāt phalenaivānvayaḥ syānnatu",
  "GSP28jsbh1-4u:1288_2": "guṇena vidhisamabhivyāhāre satyapi kathañcit karmatvābhyupagame guṇenaivānvayaḥ, syānna phalena /",
  "GSP28jsbh1-4u:1289": "ubhayarūpatvāvagatyaṅgīkaraṇaṃ tu yugapat bodhe viruddham /",
  "GSP28jsbh1-4u:1290": "śrūyamāṇasyaiva kramikabodhadvayajanakatvasvīkāre āvṛttilakṣaṇo vākyabheda ityabhipretyāha--- ataśceti //",
  "GSP28jsbh1-4u:1291": "(matvarthalakṣaṇāṃ vinobhayorgumaphalayoryāgānvaye prasaktaviruddhatrikadvayasvarūpādinirūpaṇam)",
  "GSP28jsbh1-4u:1292": "matvarthalakṣaṇāṃ vinaiva śrutyaivobhayoryāgānvaye viruddhatrikadvayāpattimāha --- anyatheti //",
  "GSP28jsbh1-4u:1293": "yugapat bodhe hi sādhyasya phalādeḥ,",
  "GSP28jsbh1-4u:1294": "prayojanatvāt prādhānyaṃ,",
  "GSP28jsbh1-4u:1295": "sādhanasya tu sādhyārthatvena pārārthyāt śeṣatvāparaparyāyaṃ guṇatvaṃ prasiddhameva /",
  "GSP28jsbh1-4u:1296": "prādhānyasya ca kṛtyuddeśyatvaṃ vinā anupapatteruddeśyatvāpādakatvaṃ,",
  "GSP28jsbh1-4u:1297": "aprāptasya coddeṣṭumaśakyatvāt prāptānukīrtanarūpānuvādāpādakatvam /",
  "GSP28jsbh1-4u:1298": "evaṃ śeṣatvasya śeṣipāratantryāpādyatvalakṣaṇopādeyatvāpādakatvam,",
  "GSP28jsbh1-4u:1299": "upādeyatvasya ca vidhyadhīnatvādvidheyatvāpādakatvamityevaṃ sādhanatve guṇatvopādeyatvavidheyatvaṃ trikaṃ,",
  "GSP28jsbh1-4u:1300": "sādhyatve prādhānyoddeśyatvānuvādyatvaṃ ca trikamekasya yāgasya viruddham /",
  "GSP28jsbh1-4u:1301_0": "kramikabodhe 'pi ca vidhyapekṣitatvena karaṇatvāvagateḥ prāthamikatvasyāvaśyakatvādajñātapūrvasyaiva",
  "GSP28jsbh1-4u:1301_1": "yāgasya phalasaṃbandhakaraṇena tatprati yāgasyājñātajñāpanaviṣayatvākhyaṃ vidheyatvam /",
  "GSP28jsbh1-4u:1302": "karaṇatvāvasthāyāṃ ca jñātasya yāgasya guṇasaṃbandhavelāyāṃ uttarakālamanuvādājjñātajñāpanaviṣayatvākhyamanuvādyatvaṃ guṇaṃ prati /",
  "GSP28jsbh1-4u:1303": "tadidaṃ yāgaguṇayorutpattividhikramāṅgīkāre pūrvaṃ yāgasyotpattiranantaraṃ guṇasyeti vairūpyam /",
  "GSP28jsbh1-4u:1304": "tathā phalaṃ prati yāgasya śeṣatvāparaparyāyaṃ guṇatvaṃ guṇaṃ prati ca śeṣitvāparaparyāyaṃ prādhānyamiti śrūyamāṇasyaiva kramikaviniyogavidhiparatvāṅgīkāre vairūpyam /",
  "GSP28jsbh1-4u:1305": "tathā phalaṃ prati yāgasyopādeyatvaṃ guṇaṃ prati coddeśyatvamiti prayogavidhikramāṅgīkāre ca vairūpyaṃ ceti doṣāpattirityarthaḥ //",
  "GSP28jsbh1-4u:1306": "(prakāśakārīyopādeyatvaniruktiprakāranirasanam)",
  "GSP28jsbh1-4u:1307": "nanu --- upādeyatvavidheyatvaguṇatvatrike uddeśyatvānuvādyatvaprādhānyatrike ca kimidamupādeyatvaṃ?",
  "GSP28jsbh1-4u:1308": "kiñcoddeśyatvaṃ nāma /",
  "GSP28jsbh1-4u:1309": "naca kṛtivyāpyatvaṃ upādeyatvaṃ,",
  "GSP28jsbh1-4u:1310": "tadviparyayo 'nupādeyatvāparanāmadheyamuddeśyatvamiti prakāśakāroktaṃ sādhu;",
  "GSP28jsbh1-4u:1311": "samādirūpadeśasya darśapūrṇamāsottaratvādikālasya rathantarasāmatvādernimittasya vrīhyādeḥ saṃskāryasya kṛtivyāpyatvasattvenopādeyatvāpatteḥ,",
  "GSP28jsbh1-4u:1312": "kartṛtadgataikatvādeḥ kṛtivyāpyatvābhāvenopādeyatvānāpattyoddeśyatvāpatteśca /",
  "GSP28jsbh1-4u:1313": "prakṛte 'pi yāge kṛtivyāpyatvasattvenoddeśyatvānāpatteścetyata āha --- upādeyatvādīti //",
  "GSP28jsbh1-4u:1314": "(śeṣatvādisvarūpasyāsaṃkīrṇasya spaṣṭajñānatayopādeyatvamātraniruktipratijñopapādanam)",
  "GSP28jsbh1-4u:1315_0": "śeṣatvākhyaguṇatvasya kṛtyuddeśyatvāparaparyāyaśeṣitvarūpapradhānatvasya pravartakaliṅgavyāpārātmaka-",
  "GSP28jsbh1-4u:1315_1": "pravartanāviṣayatvākhyavidheyatvānuvādyatvasya ca spaṣṭarūpatayāsaṅkīrṇatvena jñātuṃ",
  "GSP28jsbh1-4u:1315_2": "śakyatvādupādeyatvasya pāratantryāpādyatvalakṣaṇasya śeṣatve 'pi kāladeśādāvabhāvādata",
  "GSP28jsbh1-4u:1315_3": "eva prādhānyāttadanyathānupapattyā kalpyamānoddeśyatvasya tatra sarvasaṃpratipannasyāsaṃbhavena",
  "GSP28jsbh1-4u:1315_4": "tatraiva svarūpajijñāsodayāttatsvarūpajñānamevopayogītyabhiprāyeṇa guṇatvādīni vihāyopādeyatvādītyuktam //",
  "GSP28jsbh1-4u:1316": "(nirduṣṭatayoddeśyatvopādeyatvayornirvacanam) ādipadenoddeśyatvasaṃgrahaḥ /",
  "GSP28jsbh1-4u:1317": "prakṛtavidhiprayuktyaviṣayatvamuddeśyatvaṃ tadabhāvaścopādeyatvaṃ /",
  "GSP28jsbh1-4u:1318": "asticedamuddeśyatvaṃ svargādiphale kāladeśādau ca /",
  "GSP28jsbh1-4u:1319_0": "samādirūpadeśādeḥ kṛtivyāpyatve 'pi lokasiddhasamopajīvanenāpi prakṛtavidhyupapatteḥ",
  "GSP28jsbh1-4u:1319_1": "paśvādivatprakṛtavidhiprayuktottaravihāradeśaprāpaṇād irūpakriyāntaravyāpyatvābhāvena",
  "GSP28jsbh1-4u:1319_2": "prakṛtavidhiprayuktaviṣayatvābhāvā- llakṣaṇasamanvayaḥ /",
  "GSP28jsbh1-4u:1320": "ata eva paśvādidravyasya tanniṣṭhaguṇādeśca vastuto lokasiddhatve 'pi vihāradeśaprāpaṇādikriyāviṣayatvena prakṛtavidhiprayuktiviṣayatvānnātivyāptiḥ /",
  "GSP28jsbh1-4u:1321_0": "evamāhavanīyāderādhānavidhiprayuktādhāna- niṣpannatvena “yadāhavanīye juhotī“tyādiprakṛtavidherutpattyaprayojakatve",
  "GSP28jsbh1-4u:1321_1": "'pi praṇayanaprāduṣkaraṇādikriyāntaravyāpyatvena rūpeṇa prayuktiviṣayatvasattvānnātivyāptiḥ /",
  "GSP28jsbh1-4u:1322": "evaṃ puroḍāśakapālasyāpi vihāradeśe sthitasya hastagrahaṇādirūpakriyāviṣayatvena prakṛtavidhiprayuktatvaṃ jñeyam /",
  "GSP28jsbh1-4u:1323": "saṃskāryasya vrīhyāde r“vrīhibhiryajete“ti vākye prayuktiviṣayatve 'pi saṃskārabodhakaprakṛtavidhau prayuktiviṣayatvābhāvāduddeśyatvāvighātaḥ /",
  "GSP28jsbh1-4u:1324": "ākhyātopāttakartustadekatvādeśca prakṛtavidhyaprayuktatve 'pi kṛtinirūpitasamavāyaghaṭitasaṃbandhenaiva bhāvanānvayānnātivyāptiḥ /",
  "GSP28jsbh1-4u:1325": "yatra tu puruṣasya saṃskāryatvaṃ tatra karmatāsaṃbandhenaivānvayānnāvyāptiḥ /",
  "GSP28jsbh1-4u:1326_0": "ataśca śeṣatvavyāpyatvena pāratantryāpādyatvalakṣaṇasyopādeyatvasya prādhānyavyāpyatvena",
  "GSP28jsbh1-4u:1326_1": "coddeśyatvasyāpyanaṅgīkārātkāladeśādiṣu śeṣatve 'pi copādeyatvatadabhāvarūpoddeśyatvayoranupapattiḥ /",
  "GSP28jsbh1-4u:1327": "prakṛteca prakṛtavidhiprayuktyaviṣayatvarūpoddeśyatvasya tadabhāvarūpopādeyatvasya mitho virodhānna tantrasaṃbandhasaṃbhavaḥ /",
  "GSP28jsbh1-4u:1328": "iti kaustubhe draṣṭavyamiti //",
  "GSP28jsbh1-4u:1329": "(matvarthalakṣaṇāviruddhatrikadvayāpattyādinodbhidādipadānāṃ nāmatvopasaṃhāraḥ)",
  "GSP28jsbh1-4u:1330_0": "evaṃ ca yugapadbodhe viruddhatrikadvayāpatteḥ kramikatvāṅgīkāre ca pūrvoktavairūpyāpatteḥ",
  "GSP28jsbh1-4u:1330_1": "śrūyamāṇasyaiva krameṇa yugapadvobhayaparatvāṅgīkārāyogāt śrūyamāṇo vidhiranyataraparo",
  "GSP28jsbh1-4u:1330_2": "'nyaccārthikamityavaśyābhyupeye vidhyapekṣitatvāt yogyatvācca bhāvārthādhikaraṇanyāyena",
  "GSP28jsbh1-4u:1330_3": "karaṇatvameva śābdaṃ prāthamikabhāvanānvaye iti pārṣṭhikabodhavelāyāmapi tenaiva rūpeṇa phalānvayo,",
  "GSP28jsbh1-4u:1331": "na tu karmatayā guṇena,",
  "GSP28jsbh1-4u:1332": "tasya phalasaṃbandhottarakālīnatvenārthikatvāt /",
  "GSP28jsbh1-4u:1333_0": "ataśca guṇasyāpi prāthamikabhāvanānvaye asmaduktarītyā karaṇatvenaiva saṃjāte dvitīyabodhavelāyāṃ",
  "GSP28jsbh1-4u:1333_1": "yāgasaṃbandhasyāvaśyakatve yāgasya phalaṃ prati karaṇatvāt karaṇībhūtaguṇānvayārthaṃ",
  "GSP28jsbh1-4u:1333_2": "āvaśyakī matvarthalakṣaṇā /",
  "GSP28jsbh1-4u:1334": "yeṣāṃ tu prācāṃ mate prathamato 'pi na guṇasya karaṇatvena bhāvanānvayasteṣāṃ tu prathamata eva sā āvaśyakī duruddharetyabhipretyopasaṃharati --- ata iti //",
  "GSP28jsbh1-4u:1335": "udbhidādīnāmityādipadena yaugikatvasāmyāt vājapeyapadasyāpi saṃgrahaḥ //",
  "GSP28jsbh1-4u:1336": "(vājapeyapade yajisāmānādhikaraṇyopapattyarthaṃ bahuvrīhyāśrayaṇena guṇe karmaṇica tulyavadvṛttikatvasaṃpādanam)",
  "GSP28jsbh1-4u:1337": "yadyapi karmadhārayapakṣe guṇe eva yaugikasya vājapeyaśabdasyaikahāyanyādiśabdasyeva matvarthalakṣaṇayā guṇavidhiparatvamevāpadyate,",
  "GSP28jsbh1-4u:1338": "na tu udbhidādipadasyeva guṇe karmaṇi ca tulyavadvṛttikatvam;",
  "GSP28jsbh1-4u:1339": "tathāpi matvarthalakṣaṇāpattyā guṇaparatve niraste yajisāmānādhikaraṇyopapattyarthaṃ jaghanyasya bahuvrīherevāśrayaṇena tatprakhyanyāyena nāmadheyatvaṃ nāsulabham /",
  "GSP28jsbh1-4u:1340": "yadyapi bahuvrīhau anyapadārthalakṣaṇāpattyā nāmatvāśrayaṇamapi lakṣaṇāpādakam;",
  "GSP28jsbh1-4u:1341": "tathāpi tasyā nirūḍhatvena padārthabodhavelāyāṃ jātatvāt śrutitulyatvena padāntarasāmānādhikaraṇyavattvena vākyārthalakṣaṇāto jyāyastvamiti na doṣaḥ /",
  "GSP28jsbh1-4u:1342": "yadā tu maduktarītyā pūrvapakṣe 'pi bahuvrīhireva, tadā tu tulyavadvṛttikatvānna ko 'pi doṣaḥ //",
  "GSP28jsbh1-4u:1343": "(tatprakhyanyāyena vājapeyanāmatvopapādanam) ato yuktaṃ tatprakhyanyāyena nāmatvam /",
  "GSP28jsbh1-4u:1344_0": "saṃbhavati ca saptadaśānāṃ prājāpattyasomagrahāṇāṃ viśeṣata āmnānavat prājāpatyānāṃ",
  "GSP28jsbh1-4u:1344_1": "saptadaśa surāgrahān gṛhṇātīti viśeṣata āmnānāt somagrahāṇāṃ āhavanīyādhvaryukartṛkapracāravat",
  "GSP28jsbh1-4u:1344_2": "surāgrahāṇāṃ mārjālīye pratiprasthātṛvājasṛtkartṛkapracāravidhānāt surāgrahairapi",
  "GSP28jsbh1-4u:1344_3": "vājapeyayāgābhyāsāt tatprakhyanyāyaḥ /",
  "GSP28jsbh1-4u:1345": "tatra ca mārjālīye surāgrahaṇamanukampanamātraṃ kṛtvā vājasṛtāṃ bhakṣaṇaṃ homo 'pi veti pakṣadvaye 'pi yāgābhyāse na vivādaḥ /",
  "GSP28jsbh1-4u:1346": "evaṃ sthite yadyapi ca sākṣātsurāsaṃbandhitvaṃ yāge na prasiddham /",
  "GSP28jsbh1-4u:1347": "tathāca “saptadaśasurāgrahān gṛhṇātī“tyanena grahaṇasaṃskṛtānāṃ surāṇāṃ viniyogāpakṣeyā tena madhugrahaṃ niṣkīṇāti,",
  "GSP28jsbh1-4u:1348_0": "taṃ sabrahmaṇe sapātramiti śapathaśrutyā surāpratigrahakartṛpūrvadattasya hiraṇyapātrasthamadhugrahasya",
  "GSP28jsbh1-4u:1348_1": "surāgrahaṇaniṣkrayārthatvena viniyogāt madhugrahasyāpi ca sapātrasya brahmasaṃpradānake",
  "GSP28jsbh1-4u:1348_2": "dāne viniyogātparaṃparayā yāge surāsaṃbandhitvasiddhiriti pūjyapādānāṃ kaustubhe",
  "GSP28jsbh1-4u:1348_3": "surāsaṃbandhitvopapādanaprayāsakaraṇaṃ vṛthaiva /",
  "GSP28jsbh1-4u:1349_0": "yadyapyagnīṣomādipadavadvājapeye bṛhatsāmakasya viṣṇau ityasyāmṛci vājapeyastotrasyānte",
  "GSP28jsbh1-4u:1349_1": "āmnānāttenaiva kratusamāpteḥ vājapeyastotrakṛtasamāptimattvenaiva vājapeyapadapravṛttiḥ śakyate eva vaktuṃ;",
  "GSP28jsbh1-4u:1350_0": "tathāpi “prajāpatirakāmayata vājamāpnuyāt svargalokamiti sa etaṃ vājapeyamapaśyadvājaṃ",
  "GSP28jsbh1-4u:1350_1": "peyo vā eṣa vājapeyaḥ etena svargaṃ lokaṃ āpnotī“ti tāṇḍibrāhmaṇe arthavāde vājarūpānnapeyatvayogenaiva",
  "GSP28jsbh1-4u:1350_2": "vājapeyaśabdanirvacanāt vājaṃ peyamasminniti yogārthasyaiva anusaraṇaṃ mīmāṃsakānāmiti dhyeyam /",
  "GSP28jsbh1-4u:1351": "prayojanaṃ pūrvapakṣe vyaktatve 'pi dravyasādṛśyena balavataiṣṭikavidhyantaḥ siddhānte spaṣṭatvācca noktam //",
  "GSP28jsbh1-4u:1352": "iti ṣaṣṭhaṃ viśiṣṭavidhyākṣepādhikaraṇam (vājapeyādhikaraṇam) &lt;B1&gt;",
  "GSP28jsbh1-4u:1353": "(7 adhikaraṇam / )",
  "GSP28jsbh1-4u:1354": "tadguṇāstu vidhīyeran avibhāgādvidhānārthe //",
  "GSP28jsbh1-4u:1355_0": "“āgneyo 'ṣṭākapālo 'māvāsyāyāṃ paurṇamāsyāṃ cācyuto bhavatī” tyādau āgneyaśabdo guṇavidhiḥ",
  "GSP28jsbh1-4u:1355_1": "karmanāmadheyamiti cintāyāṃ agnermantravarṇādeva prāptatvādāgneyapadaṃ nāmadheyam",
  "GSP28jsbh1-4u:1355_2": "iti prāpte --- puroḍāśakarmikāyā bhāvanāyā mantrāpekṣābhāvānmantrasya ca tatrāyogyatvānnopāṃśuyāja",
  "GSP28jsbh1-4u:1355_3": "iva mantrasya devatākalpakatvam /",
  "GSP28jsbh1-4u:1356": "nacāghāravadvācaniko viniyogo mantrasya, yena tatkalpakatvaṃ saṃbhāvyeta /",
  "GSP28jsbh1-4u:1357": "na ca mantrasyāṣṭākapālakarmakabhāvanāṅgatve pramāṇamasti,",
  "GSP28jsbh1-4u:1358": "prakaraṇasya upāṃśuyājādiṣvapyaviśiṣṭatvāt /",
  "GSP28jsbh1-4u:1359": "nāpi kramaḥ, brāhmaṇapāṭhakramāpekṣayā mantrapāṭhakramavaiparītyasya pañcame vakṣyamāṇatvāt /",
  "GSP28jsbh1-4u:1360_0": "atastatprakhyanyāyābhāvānnāmatvānupapatterdravyadevatobhayaviśiṣṭabhāvanāvidhipratītestasya",
  "GSP28jsbh1-4u:1360_1": "ca yāgamantareṇānupapatterbhūdhātunā tallakṣaṇāt sakalaviśeṣaṇaviśiṣṭayāgabhāvanāvidhānena",
  "GSP28jsbh1-4u:1360_2": "arthādviśeṣaṇānāmapi vidhikalpanāt guṇavidhirevāgneyaśabdaḥ //",
  "GSP28jsbh1-4u:1361": "prayojanaṃ “āgneyaṃ paya” ityādau nāmātideśenāgneyavidhyantaḥ pūrvapakṣe,",
  "GSP28jsbh1-4u:1362": "siddhānte tu sānnāyyavidhyantaḥ // 7 // 23 // iti saptamamāgneyādhikaraṇam /",
  "GSP28jsbh1-4u:1363": "&lt;B2&gt; (pūrvādhikaraṇenāpavādikasaṃgatinirūpaṇam)",
  "GSP28jsbh1-4u:1364_0": "ākṣepasamādhānārthasyāpi pūrvādhikaraṇasya nāmatāsādhakatvādākṣepasamādhānābhyāṃ",
  "GSP28jsbh1-4u:1364_1": "sādhitasya nāmatvasyeha siddhānte 'pavādakaraṇāt āpavādakīṃ saṅgatiṃ spaṣṭatvādanabhidhāya",
  "GSP28jsbh1-4u:1364_2": "viṣayavākyapradarśanapūrvikāṃ cintāṃ darśayati --- āgneyo 'ṣṭākapāla iti //",
  "GSP28jsbh1-4u:1365": "(prākṛtavaikṛtavākyāntarāṇāmapyetadadhikaraṇaviṣayatvam)",
  "GSP28jsbh1-4u:1366": "ādipadena “agnīṣomīyamekādaśakapālaṃ aindraṃ dadhyamāvāsyāyā“miti prākṛtānāṃ “āgneyaṃ paya” “aindraḥ puroḍāśa” iti vaikṛtānāṃ ca vākyānāṃ saṃgrahaḥ //",
  "GSP28jsbh1-4u:1367": "(āgneyanāmatāguṇavidhitvaparatvanirāsena sarvaviśiṣṭavidhiviṣayatvametadadhikaraṇasyeti nyāyasudhākāramatatatkhaṇḍane)",
  "GSP28jsbh1-4u:1368_0": "atra nyāyasudhākṛtā --- “āgneyapadasyāṣṭākapālādidravyasāmānādhikaraṇyāt karmaṇaścāśravaṇānmantratastu",
  "GSP28jsbh1-4u:1368_1": "virodhe syādi” tyadhikaraṇe pañcame āgneyāgnīṣomīyayoḥ brāhmaṇakramaviparyayeṇa mantrakramāmnānasya",
  "GSP28jsbh1-4u:1368_2": "vakṣyamāṇatvena kramaviniyuktamantrābhāvāt śrutyaviniyuktānāṃ ca mantrāṇāṃ svārthasamavāyakalpakatvābhāvāt",
  "GSP28jsbh1-4u:1368_3": "māntravarṇikadevatākalpanānupapatteḥ dravyadevatāsaṃyogenāpi yāgasya kalpayitumaśakyatvādā“gneyaṃ",
  "GSP28jsbh1-4u:1368_4": "caturdhā karotī” tyādivyavahārasya ca dravyaviṣayatvena karmanāmānapekṣatvānniṣprayojanatvenāpi",
  "GSP28jsbh1-4u:1368_5": "nāmatvāśaṅkānupapatteḥ na nāmatvacintā yuktā;",
  "GSP28jsbh1-4u:1369_0": "ataḥ pūrvādhikaraṇe tantrasaṃbandhānupapattyā viśiṣṭavidhau niraste kvacidapi tarhyanāvṛttena",
  "GSP28jsbh1-4u:1369_1": "pratyayena viśiṣṭavidhirna saṃbhavatītyāśaṅkya viśiṣṭavidhivyutpādanāyaivaitadadhikaraṇam /",
  "GSP28jsbh1-4u:1370": "tadvyutpādanasya cotpattiśiṣṭaguṇabalīyastvasiddhiḥ prayojanam /",
  "GSP28jsbh1-4u:1371": "tasya nāmatā /",
  "GSP28jsbh1-4u:1372": "somaviśiṣṭe hyutpanne śuddhānuvādāsaṃbhavānna khanitrādistatretyudbhidādernāmatā sidhyati /",
  "GSP28jsbh1-4u:1373_0": "śrutena tu pratyayena śuddhaṃ yāgaṃ vidhāyopapadānarthakyaparijihīrṣayā tadarthavidhināyāśrutapratyayāntarakalpane",
  "GSP28jsbh1-4u:1373_1": "śrutasyaivāvṛttikalpane śuddhayāgānuvādenodbhitsomayorvihitayoḥ tulyabalatvena vikalpopapatterna",
  "GSP28jsbh1-4u:1373_2": "nāmatā sidhyatīti nāmadheyatvaṃ draḍhayituṃ viśiṣṭavidhiriha vyutpādyate saprayojanaḥ /",
  "GSP28jsbh1-4u:1374": "evañca sarvecātra viśiṣṭavidhayaḥ udāharaṇamiti bhāṣyavārtikayorguṇavidhināmadheyacintā pūrvāpavādatvena saṅgatiṃ vaktuṃ kṛtā /",
  "GSP28jsbh1-4u:1375": "athavā -- guṇavidhyasaṃbhave sthite vaiyarthyaparihārāya saṃbhavamātreṇa nāmatvamuktam /",
  "GSP28jsbh1-4u:1376": "etadadhikaraṇaṃ tu viśiṣṭavidhivyutpādanamātrārthatvameveti --- uktam,",
  "GSP28jsbh1-4u:1377": "tadayukta miti sūcayituṃ yathābhāṣyavārtikaṃ guṇavidhiḥ karmanāmadheyamiti cintāyāṃ niveśitam /",
  "GSP28jsbh1-4u:1378": "ayamāśayaḥ --- na tāvadatra viśiṣṭavidhivyutpādanaṃ nāmatvavicāre saṅgatam;",
  "GSP28jsbh1-4u:1379_0": "utpattiśiṣṭaguṇabalīyastvasidhyā viśiṣṭavidhivicārasya saprayojanatve 'pi tadbalīyastvena",
  "GSP28jsbh1-4u:1379_1": "vājinayāgavadguṇaviśiṣṭakarmāntarasyaivodbhidādivākyeṣvāpattyā guṇavidhitvanirāsāsaṃbhavena",
  "GSP28jsbh1-4u:1379_2": "nāmatāyāmasādhakatvāt,",
  "GSP28jsbh1-4u:1380": "yadi vājinavākye rūḍhibalīyastvena vājinapadasyotpattiśiṣṭaguṇabalīyastvenāpi na nāmatetyucyeta,",
  "GSP28jsbh1-4u:1381": "tadodbhidādipadānāmarūḍhatvena tulyavadvṛttikatayaiva nāmatāsiddheḥ kimutpattiśiṣṭaguṇabalīyastvena?",
  "GSP28jsbh1-4u:1382": "kiñca viśiṣṭavidhyabhāve 'pi na khanitrasya vikalpaḥ saṃbhavati; udbhidādivākyeṣu yāgānuvādāsiddheḥ,",
  "GSP28jsbh1-4u:1383_0": "“somena yajete“ti vākyasya pūrvapravṛttyāśrayaṇena śuddhayāgavidhāne 'pi tadānīmevopasthitopapadānarthakyaparihārāya",
  "GSP28jsbh1-4u:1383_1": "kalpitenāvṛttena tenaiva vā vidhipratyayena svavākyopasthitayāgānuvādena some vihite",
  "GSP28jsbh1-4u:1383_2": "tenaiva nirākāṅkṣīkṛte yāgenaiva vākyāntaropāttakhanitrādividhānaṃ saṃbhavatīti tatra",
  "GSP28jsbh1-4u:1383_3": "karmāntaravidhānasyaivāpattirna tu vikalpaḥ /",
  "GSP28jsbh1-4u:1384": "nahyutpattiśiṣṭaguṇabalīyastve nirākāṅkṣatāpādanātiriktamanyat kiñcitkaraṇamasti,",
  "GSP28jsbh1-4u:1385": "tattu viśiṣṭavidhyabhāve 'pi sukaramiti /",
  "GSP28jsbh1-4u:1386_0": "ataeva --- tatra viśiṣṭavidhiṃ matvarthalakṣaṇāpattyā nirasya yaugikatvādinaiva nāmatvamākare",
  "GSP28jsbh1-4u:1386_1": "sādhitamityasaṅgataṃ viśiṣṭavidhivyutpādanam apica sannikṛṣṭavidhau asaṃbhavanibandhanatvādviprakṛṣṭayorviśeṣaṇaviśeṣyayoryugapadvidheyatvasya",
  "GSP28jsbh1-4u:1386_2": "sannikṛṣṭavidhānārthaṃ ca tasyasaṃbhavaḥ viprakṛṣṭavidhānārthaṃ tasyāsaṃbhavaścābhyupagantavyaḥ",
  "GSP28jsbh1-4u:1386_3": "syāditi yugapat viruddhasaṃbhavāsaṃbhavāyogānna kvacit sakṛcchrutena pratyayena viśiṣṭavidhiḥ",
  "GSP28jsbh1-4u:1386_4": "saṃbhavatīti tvaduktapūrvapakṣasya somena yajetetyatrevāgneyādivākyeṣvapi saṃbhavādanekaguṇopādānanimittavākyabhedāpattihetukapūvrapakṣābhidhānamāgneyādivākye",
  "GSP28jsbh1-4u:1386_5": "bhāṣyakārasya śūnyahṛdayatāmevāpādayet /",
  "GSP28jsbh1-4u:1387": "ataḥ saṅgatatvādguṇavidhināmadheyavicāra eva yukta iti //",
  "GSP28jsbh1-4u:1388": "(tatprakhyanyāyenāgneyapadanāmatvopapādanam)",
  "GSP28jsbh1-4u:1389": "kathaṃ tarhi nyāyasudhoktadūṣaṇasamūhe vidyamāne nāmatāpūrvapakṣasiddhirityata āha --- agneriti //",
  "GSP28jsbh1-4u:1390": "ayamarthaḥ --- yadyapyāgneyavākye bhavatinā sattāmātropādānādvidherbhāvanāyāḥ tadavacchedakayogyadhātvarthasya vā nopādānaṃ;",
  "GSP28jsbh1-4u:1391_0": "tathāpi aprāptārthatvādvidhiṃ prakalpya bhūdhātośca bhāvanāṃ vinānupapatteḥ bhāvanākṣepāttayaiva",
  "GSP28jsbh1-4u:1391_1": "vā bhāvanābhidhānāt tasyāṃ ca prathamāntāṣṭākapālapadoktadravyasyānvayāsaṃbhave saktuvatprathamāyāḥ",
  "GSP28jsbh1-4u:1391_2": "karaṇatvalakṣaṇayā aṣṭākapālakaraṇikāyāṃ tasyāṃ bhāvanāyāṃ agnerapi viśeṣaṇatvenānekavidhinimittagauravāpatteḥ",
  "GSP28jsbh1-4u:1391_3": "tatprakhyanyāyena nāmadheyamāgneyapadam /",
  "GSP28jsbh1-4u:1392": "saṃbhavaticātra mantravarṇasyāgnidevatāprāpakasya sattvāttatprakhyannyāyaḥ //",
  "GSP28jsbh1-4u:1393": "(mantrabrāhmaṇapāṭhayorananyādṛśatvenānyādṛśatve 'pi anuṣṭhānasādeśyāt agnirmūrdhetyādīnāṃ āgneyādiviniyogena māntravarṇikadevatāprāptisamarthanam)",
  "GSP28jsbh1-4u:1394_0": "agnirmūrdheti puronuvākyāyā “bhuvo yajñasye” ti yājyāyāścādhikārākhyaprakaraṇena",
  "GSP28jsbh1-4u:1394_1": "sthānena vā aṣṭākapālabhāvanāṅgatvāvagaterupāṃśuyājavat śrutyaviniyoge 'pi devatākalpakatvopapatteḥ /",
  "GSP28jsbh1-4u:1395": "ataeva --- dravyasamānādhikaraṇasyāpyāgneyapadasya nyāyena nāmatāsiddhau karmavyadhikaraṇadvitīyāntāgnihotrāghārapadavannāmatvaṃ karaṇatvalakṣaṇayāṃ nānupapannam /",
  "GSP28jsbh1-4u:1396_0": "nacādhikārasyopāṃśuyājādiṣvapyaviśeṣātkramasya ca brāhmaṇapāṭhāpekṣayā mantrāṇāṃ",
  "GSP28jsbh1-4u:1396_1": "vaiparītyādasaṃbhavatt kathaṃ prathamasya prathamamityevaṃ pāṭhakramāt mantrāṇāmaṅgatvamiti dūṣaṇam;",
  "GSP28jsbh1-4u:1397": "vājasaneyiśākhāyāṃ prathamamāgneyasya paścādagnīṣomīyasyaiva brāhmaṇapāṭhāmnānāt mantrāṇāṃ pāṭhakramopapatteḥ;",
  "GSP28jsbh1-4u:1398": "sarvaśākhābhijñatvena viśvastatantravārtikakārairlekhanāt śākhāntare mantrapāṭhakramānāmnānasyānumātumapyaśakyatvācca /",
  "GSP28jsbh1-4u:1399": "“mantratastu virodhe syādityatra tu yatrāpi vyutkramāmnānaṃ,",
  "GSP28jsbh1-4u:1400": "tatrāpīṣṭasiddhirupapāditā,",
  "GSP28jsbh1-4u:1401": "natu tāvatā sarvatrāpi vyutkramāmnānaṃ,",
  "GSP28jsbh1-4u:1402_0": "tadapyagnīṣomīyānantare paṭhitasyāpyāgneyasya “śiro vā etadyajñasya yadāgneyo hṛdayamupāṃśuyājaḥ",
  "GSP28jsbh1-4u:1402_1": "pādāvagnīṣomīya” ityanenāprāptārthatvena vidhikalpanayā svasthānādapakṛṣya agnīṣomīyapaśuyāgavadapakṛṣyānuṣṭhānāvagateranuṣṭhāna-",
  "GSP28jsbh1-4u:1402_2": "lakṣaṇasthānakramātpaśudharmāṇāṃ agnīṣomīyāṅgatvasyeva yājyānuvākyāyugalasyāṅgatvāvagatiriti",
  "GSP28jsbh1-4u:1402_3": "kaustubhadarśitaprakāreṇāṅgatvasya sulabhatvācca //",
  "GSP28jsbh1-4u:1403": "(āgneya iti taddhitasya devatāpramāpakatvaśaṅkātannirasane)",
  "GSP28jsbh1-4u:1404": "naca --- taddhitasya sarvadaivataprāpakapramāṇāpekṣayā balavatvāttenaiva devatāvidhānena durbalamāntravarṇikadevatākalpanaṃ na yuktamiti --- vācyam;",
  "GSP28jsbh1-4u:1405": "virodhe tatprābalye 'pi avirodhe 'nekavidhigauravāpādakatvena taddhitasya tatkalpakatvāyogāt /",
  "GSP28jsbh1-4u:1406_0": "“sarvatrāgnikalibhyāṃ ḍhak vaktavya” iti prāgdīvyatīyeṣu “tasyedaṃ” “tasyāpatyaṃ”",
  "GSP28jsbh1-4u:1406_1": "“sāsya devatā” “tasya samūhaḥ” “tatra bhava” ityādisāmānyaviśeṣeṣu anekeṣu saṃbandheṣu",
  "GSP28jsbh1-4u:1406_2": "ḍhakpratyayasya smaraṇādāgneyapadasya sandigdhārthatvena niyamena devatāvidhāyitvānupapatteśca /",
  "GSP28jsbh1-4u:1407": "nāmadheyatvetu pramāṇāntarabalādeva devatātaddhitanirṇayopapatteḥ /",
  "GSP28jsbh1-4u:1408": "ato yuktaiva mantravarṇāddevatāprāptiriti //",
  "GSP28jsbh1-4u:1409": "(pūrvamanirdhāritasya dhātvarthaviśeṣaṇasya paścādavadhāryamāṇasya bhāvanāvacchedakatvopapādanam)",
  "GSP28jsbh1-4u:1410": "bhāvanāyāścāvacchedakadhātvarthāpekṣāyāṃ tadavacchedakayogyadhātvarthāśravaṇe 'pi devatāsaṃbandhakalpitayāgasyaiva paścādavagatasyāpyavacchedakatvopapattiḥ /",
  "GSP28jsbh1-4u:1411": "iṣyate cābhyuditeṣṭivākye bhāvanāntaravidhipakṣe guṇasaṃbandhavākyeṣu paścādavagatasyaiva dhātvarthasyāvacchedakatvam /",
  "GSP28jsbh1-4u:1412_0": "ata eva “jyotirgaurāyu“rityādau aprāptiphalakalpitavidhyanyathānupapattisiddhabhāvanākṣiptānirdhāritadhātvarthaviśeṣasyaiva",
  "GSP28jsbh1-4u:1412_1": "jyotirādi nāmetyavadhārite paścādavyaktatvādisādṛśyenātidiṣṭadravyadevatāsaṃbandhena",
  "GSP28jsbh1-4u:1412_2": "yāgarūpaviśeṣanirdhāraṇamiṣṭam /",
  "GSP28jsbh1-4u:1413": "ataśca siddhānta iva paścādavagatasyaiva yāgasyabhūdhātunā lakṣaṇayā bhāvanāvidhānopapatteryuktamāgneyapadasya nāmatvam //",
  "GSP28jsbh1-4u:1414": "(prakāśakārābhimatayāgacaturāvṛttirūpapakṣaprayojanani rāsena pūrvapakṣaprayojanāntarasūcanam)",
  "GSP28jsbh1-4u:1415": "yathācātra nāmadheyasya nāniṣprayojanatvaṃ tathā adhikaraṇaprayojanakathanavyājena darśayiṣyate /",
  "GSP28jsbh1-4u:1416": "yattu --- prakāśakārai “rāgneyaṃ caturdhā karotī” tyatra āgneyakarmaṇaścaturdhākaraṇāsaṃbhave 'pi caturāvṛttiḥ prayojanam --- ityuktam,",
  "GSP28jsbh1-4u:1417_0": "tat “puroḍāśaṃ caturdhā karotī“ti śākhāntaravākyopasaṃhāreṇāgneyapadasyāgnidevatopalakṣitapuroḍāśa-",
  "GSP28jsbh1-4u:1417_1": "paratvāvagateḥ puroḍāśasyaiva caturdhākaraṇarūpavibhāgavidhipratīterayuktamiti dūṣitaṃ kaustubhe /",
  "GSP28jsbh1-4u:1418": "ato nyāyasudhākṛdāpāditasakaladūṣaṇaparihāreṇa sudṛḍho nāmadheyatvapūrvapakṣa ityabhipretyopasaṃharati --- āgneyapadamiti //",
  "GSP28jsbh1-4u:1419": "āgneyapadamagnīṣomīyapadānāmapyupalakṣaṇam //",
  "GSP28jsbh1-4u:1420": "(ayogyatvāt vācanikaviniyogābhāvāccopāṃśuyājāghārādiṣviva mantrasaṃbandhāsaṃbhavāt māntravarṇikadevatāprāptyasaṃbhavādāgneyapadanāmatvāsaṃbhavopapādanam)",
  "GSP28jsbh1-4u:1421": "nedaṃ nāmadheyam; tatprakhyaśāstrābhāvāt,",
  "GSP28jsbh1-4u:1422": "yadi hyaṣṭākapālakaraṇikātra bhāvanā vidhīyeta,",
  "GSP28jsbh1-4u:1423": "tatastasyāṃ tvaduktavidhayā māntravarṇikadevatāprāpteḥ sattvāt syānnāmadheyam /",
  "GSP28jsbh1-4u:1424": "natvetadasti;",
  "GSP28jsbh1-4u:1425": "aṣṭākapālakartṛkabhavanenākṣiptāyāṃ bhāvanāyāṃ aṣṭākapālasya karmatvenaivānvayāt aṣṭākapālotpattijanakavyāpārarūpeṇaivāṣṭākapālabhāvanā vidheyā,",
  "GSP28jsbh1-4u:1426_0": "natu siddhāṣṭākapālakaraṇikānirdhāritadhātvarthaviśeṣāvacchinnā yāgādibhāvaneti tasyāmagnyādidevatāprakāśakayājyānu-",
  "GSP28jsbh1-4u:1426_1": "vākyāyugalasya kathamapyanvayānupapatteryājyānuvākyāsamākhyāsahakṛtaliṅgenānyatraiva",
  "GSP28jsbh1-4u:1426_2": "viniyogāt anuṣṭhānalakṣaṇasthānabādhāccāṣṭākapālabhāvanāṅgatve pramāṇabhāvānmāntravarṇikadevatāprāpterasaṃbhava",
  "GSP28jsbh1-4u:1426_3": "ityabhipretya siddhāntamāha --- puroḍāśakarmiketi //",
  "GSP28jsbh1-4u:1427_0": "upāṃśuyāje tu pratyakṣayajiśravaṇāttatra yogyatayā sthānena mantrānvayopapatteryuktaṃ",
  "GSP28jsbh1-4u:1427_1": "māntravarṇikadevatākalpanamityabhipretya vaiṣamyaṃ darśayituṃ nopāṃśuyāja iveti vyatirekadṛṣṭāntopādānam /",
  "GSP28jsbh1-4u:1428_0": "nanu kṣaraṇātmakāghārakarmaṇāmapi “indra ūrdhva” iti mantrasyākāṅkṣāyogyatayorabhāvenānvayāyogāt",
  "GSP28jsbh1-4u:1428_1": "kathaṃ tadanvayena devatāprāptyā yāgakalpanamityāśaṅkāṃ pariharan vaiṣamyamāha --- naceti //",
  "GSP28jsbh1-4u:1429_0": "tatra liṅgādanvayāyoge 'pi “ityāghāramāghārayatī“tīti karaṇena śrutyaiva viniyogānyathānupapattyā",
  "GSP28jsbh1-4u:1429_1": "devatāyāgayordvayorapi kalpanāt karaṇasya ca homatvakalpanena virodhāpādanānnāmatopapattiriti",
  "GSP28jsbh1-4u:1429_2": "vaiṣamyamityarthaḥ //",
  "GSP28jsbh1-4u:1430": "(pūrvapakṣyāpāditasakaladoṣaparihāreṇa siddhāntopasaṃhāraḥ)",
  "GSP28jsbh1-4u:1431_0": "pūrvoktarītyā mantrapāṭhakramopapattāvapi ayogyatvādeva mantratvasyānupapattimabhisaṃdhāya",
  "GSP28jsbh1-4u:1431_1": "pūrvapakṣyāpāditānekavidhinimittakagauravaparihāreṇa siddhāntamupasaṃharati --- ata iti //",
  "GSP28jsbh1-4u:1432": "dravyadevateti //.//",
  "GSP28jsbh1-4u:1433_0": "āgneya iti taddhitena devatātvaviśiṣṭadravyābhidhānādaṣṭākapālapadasya “ete puroḍāśaṃ",
  "GSP28jsbh1-4u:1433_1": "kūrmaṃ bhūtaṃ sarpantamapaśyan” ityarthavādāvagatāṣṭāvacchinnakapālasaṃskṛtapuroḍāśadravyavācakatvādaprāptārthatvādarthavādasamabhivyāhārācca",
  "GSP28jsbh1-4u:1433_2": "laṭo leḍarthakatvaniścayena vidhibhāvanayoḥ pratītau tasyāṃ bhāvanāyāṃ puruṣavyāpārarūpāyāṃ",
  "GSP28jsbh1-4u:1433_3": "aṣṭākapālasya kartṛtvānupapatteḥ prathamayā karaṇatvalakṣaṇayā aṣṭākapālasya karaṇatvenānvaye",
  "GSP28jsbh1-4u:1433_4": "agnidevatātvasyāpi ca kārakatvenānvaye sakalakārakaviśiṣṭākṣiptayatkiñciddhātvarthakaraṇatveṣṭasāmānyabhāvyakatve",
  "GSP28jsbh1-4u:1433_5": "buddhe paścāddhaviḥsamabhivyāhṛtadevatātvasya yāgamantareṇāsaṃbhavāt bhāvanāpekṣitasya",
  "GSP28jsbh1-4u:1433_6": "dhātvarthasya yāgatvāvadhāraṇe'pi śābdatvasiddhyarthaṃ bhūdhātunā yāgalakṣaṇayā yāvadvākyopāttaviśeṣaṇaviśiṣṭaikayāgabhāvanāvidhānānna",
  "GSP28jsbh1-4u:1433_7": "śrutasya pratyayasyāvṛttiprasaṅgaḥ /",
  "GSP28jsbh1-4u:1434": "viśeṣaṇavidhikalpanākṛtaṃ ca gauravamanyato prāptatvādāpadyamānaṃ na duṣyati /",
  "GSP28jsbh1-4u:1435": "na ca taddhitasya devatāvidhāyakatve liṅgādeva mantraprāpteḥmantrakramāmnānavaiyarthyam;",
  "GSP28jsbh1-4u:1436": "agnirmūrdheti mantraviśeṣaprāptaye tatsārthakyāt /",
  "GSP28jsbh1-4u:1437": "ata eva yatra “kapāleṣu śrapayatī“tyādinā pramāṇāntareṇa kapālānāṃ tadadhikaraṇatvasya śrapaṇākhyasaṃskāraviśeṣasya ca prāptiḥ,",
  "GSP28jsbh1-4u:1438": "tatrotpattivākye 'pi tadviśeṣavidherakalpanānnaiva tatkṛtaṃ gauravam /",
  "GSP28jsbh1-4u:1439": "nacaivaṃ aṣṭatvasya pramāṇāntarāprāpteḥ samāsabhaṅgāpattyā bhāvanāyā yāgena vaiśiṣṭyāsaṃbhavāt kapālānuvādenāṣṭatvasya yāgasya ca vidhāne vākyabhedaḥ;",
  "GSP28jsbh1-4u:1440": "ekaprasaratābhaṅgāpattyā prāptānāmapi kapālānāṃ viśiṣṭaveṣeṇāprāptaviśeṣaṇavidhikalpakavidhānopapatteḥ /",
  "GSP28jsbh1-4u:1441": "ata eva tadaṃśe prāptatvānna viśeṣaṇavidhikalpanā /",
  "GSP28jsbh1-4u:1442": "ataśca viśiṣṭayāgabhāvanāvidhānopapattermantrāṇāmapi tatkrameṇaivāpakarṣasiddherna “śiro ve” tyasyāpakarṣavidhitvakalpanamāpadyate iti guṇavidhirevāgneyaśabda iti bhāvaḥ /",
  "GSP28jsbh1-4u:1443": "nāmātideśeneti //",
  "GSP28jsbh1-4u:1444": "balavato 'pi dravyasādṛśyasya codanāliṅgasādṛśyarūpatvāttadapekṣayāpi balavatā nāmātideśenetyarthaḥ //",
  "GSP28jsbh1-4u:1445": "iti saptamaṃ āgneyaguṇatādhikaraṇam //",
  "GSP28jsbh1-4u:1446": "&lt;B1&gt; (8 adhikaraṇam / )",
  "GSP28jsbh1-4u:1447": "barhirājyayor asaṃskāre śabdalābhād atacchabdaḥ / Jaim_1,4.10",
  "GSP28jsbh1-4u:1448_0": "barhirājyapuroḍāśādiśabdānāṃ saṃskṛteṣu kuśādiṣu śāstrasthaiḥ prayujyamānatvād yūpādiśabdavatsaṃskāramātravācitve",
  "GSP28jsbh1-4u:1448_1": "saṃskāraviśiṣṭakuśādivācitve vā prāpte --- jātiṃ vihāya kairapyaprayujyamānatvāt",
  "GSP28jsbh1-4u:1448_2": "saṃskāraṃ vināpi ca loke 'barhirādāya gāvo gatāḥ' 'ājyaṃ krayyaṃ' 'puroḍāśena me",
  "GSP28jsbh1-4u:1448_3": "mātā prahelakaṃ dadātī'tyādau prayujyamānatvādavyabhicārāllāghavācca kuśatvādijātivācitvameva //",
  "GSP28jsbh1-4u:1449": "prayojanaṃ tu yūpāvaṭastaraṇārthabarhirādau pūrvapakṣe saṃskārakaraṇaṃ, siddhānte neti // 8 // 24 //",
  "GSP28jsbh1-4u:1450": "ityaṣṭamaṃ barhiradhikaraṇam /",
  "GSP28jsbh1-4u:1451": "&lt;B2&gt;",
  "GSP28jsbh1-4u:1452": "(pūrvādhikaraṇena barhiradhikaraṇasya saṃgatidvayanirūpaṇapūrvakaitadadhikaraviṣayatrayanirūpaṇam)",
  "GSP28jsbh1-4u:1453_0": "pūrvādhikaraṇeṣu sāpavāde karmanāmatve sādhite prasaṅgāddravyaviṣayanāmnāmabhidheyavicāreṇa",
  "GSP28jsbh1-4u:1453_1": "guṇaviśeṣavidhivicāra iti prāsaṅgikīṃ prakaraṇasaṅgatiṃ tathā āgneyādiśabdānāṃ devatoddeśyakadravyatyāgātmakayāgasya",
  "GSP28jsbh1-4u:1453_2": "kriyāgarbhasaṃbandhanimittadevatāviśiṣṭadravyavācitvāttaddvāreṇa kriyānimittatve",
  "GSP28jsbh1-4u:1453_3": "'bhihite barhirādiśabdānāṃ saṃskārātmakakriyānimittatāstyuta neti vicārāt buddhisthānātmikāmanantarasaṅgatiṃ",
  "GSP28jsbh1-4u:1453_4": "ca spaṣṭatvādanabhidhāya saṃskṛtabalīyastvādirūpapūrvapakṣahetoḥ saṃskāranimittatve",
  "GSP28jsbh1-4u:1453_5": "gauravāpattirūpasiddhāntahetośca tulyatvātsūt ragatabarhirājyapadasya upalakṣaṇatvaṃ",
  "GSP28jsbh1-4u:1453_6": "cābhipretya viṣayatrayapradarśanapūrvakaṃ pūrvapakṣamāha ---- barhirājyeti //",
  "GSP28jsbh1-4u:1454": "(yājñikaprasiddhā barhirādiśabdānāṃ saṃskṛtaparatvopapādanam)",
  "GSP28jsbh1-4u:1455": "śāstrasthairityanena śāstrasthānāmasaṃskṛte prayogaḥ pīlvadhikakaraṇanyāyena bādhyate /",
  "GSP28jsbh1-4u:1456": "kvacicchāstrasthānāmapyasaṃskṛte prayogaścāśvabālādhikaraṇanyāyena yājñikaprasiddhyā bādhyata iti śāstrasthapadasya yājñikaprasiddhaparatayā sūcitam /",
  "GSP28jsbh1-4u:1457_0": "evañcāsaṃskṛtaprayogasya prādeśikatvenāśiṣṭasthatvena taddaurbalyāt sādṛśyasyopapatterna",
  "GSP28jsbh1-4u:1457_1": "yājñikaprayogasyāvigītatvāpādanakṣamatvamityarthaḥ (yūpādiśabdānāmiva saṃskṛtavācitvasya",
  "GSP28jsbh1-4u:1457_2": "barhirādiśabda upapattiḥ)",
  "GSP28jsbh1-4u:1458_0": "nanu “barhirlunāti” “ājyamutpunāti” “puroḍāśaṃ prathayatī” tyādisaṃskāravidhiṣu barhirādyuddeśena",
  "GSP28jsbh1-4u:1458_1": "saṃskāravidhānāduddeśyānāṃ lavanādisaṃskṛtānāṃ kuśādīnāṃ pūrvāvagame saṃskāravidhivaiyarthyam,",
  "GSP28jsbh1-4u:1459": "anavagame tūddeśyatvāyogāt sutarāṃ tadvidhānānupapattiriti jātivācitvamevopapadyate ityata āha --- yūpādiśabdavaditi //",
  "GSP28jsbh1-4u:1460": "yathā palāśaṃ takṣatīti prakṛtya śrute tatra yattakṣati tadyūpamiti viparītavacanavyaktyāśrayaṇena chedanasaṃskṛtapalāśanāmatvaṃ yūpaśabdasyāvasīyate,",
  "GSP28jsbh1-4u:1461_0": "evamihāpi “darbhaiḥ stṛṇīte“ti barhisstaraṇārthe mantre kuśavācidarbhaśabdadarśanāt",
  "GSP28jsbh1-4u:1461_1": "barhiśśabdasya yallunāti tadbarhiriti vacanavyaktyāśrayaṇena lavanādisaṃskṛtakuśanāmatvāvadhāraṇāt",
  "GSP28jsbh1-4u:1461_2": "“piṣṭāni saṃyauti” “piṇḍaṃ karotī“ti śravaṇācca puroḍāśaśabdasya prathanādisaṃskṛtapiṣṭapiṇḍanāmatvāvadhāraṇādutpavanādīnāṃ",
  "GSP28jsbh1-4u:1461_3": "ca kathañcidvṛttaviṣayatvamutprekṣyājyaśabdasyotpavanād isaṃskṛta- ghṛtanāmatvāvadhāraṇādyūpādivadvacanavyaktiviparyayāśrayaṇena",
  "GSP28jsbh1-4u:1461_4": "saṃskāravidhivaiyarthyamityarthaḥ /",
  "GSP28jsbh1-4u:1462": "ādipadenāhavanīyapadasaṃgrahaḥ /",
  "GSP28jsbh1-4u:1463": "tatrāpi yathā nāgṛhītaviśeṣaṇanyāyena yūpādipadānāṃ saṃskāreṣveva śaktiḥ /",
  "GSP28jsbh1-4u:1464": "athavā ---- saṃskārāṇāmanekatvādanekaśaktikalpanāpattestadviśiṣṭakāṣṭha eveti matabhedaḥ tadvadihāpīti matabhedaṃ sūcayituṃ vāśabdaḥ //",
  "GSP28jsbh1-4u:1465": "(jātiṃ vihāyāprayujyamānatvena jātivācitvameva barhirādiśabdānāmiti siddhāntaḥ)",
  "GSP28jsbh1-4u:1466": "na barhirādiśabdānāṃ saṃskāraviśiṣṭajātimaddravye śaktiḥ; gauravāpatteḥ, ata eva na saṃskāreṣvapi /",
  "GSP28jsbh1-4u:1467": "atajjātimati saṃskṛte 'pi prayogābhāvācca /",
  "GSP28jsbh1-4u:1468": "evaṃ satyapi yadi saṃskārarahite prayogo na syāttato gauravamapyaṅgīkṛtya tadvācitāṅgīkriyeta,",
  "GSP28jsbh1-4u:1469": "asti ca tatrāpi prayogaḥ /",
  "GSP28jsbh1-4u:1470": "ata eva etādṛśaprayogasya yūpādiṣvabhāvāt svīkriyata eva saṃskāravācitvam /",
  "GSP28jsbh1-4u:1471_0": "jātimapahāya prayujyamānatvena śāstrasthaiḥ saha virodhābhāvānna śāstrasthaprasiddhyāpi",
  "GSP28jsbh1-4u:1471_1": "bādha iti tadanurodhena ca na vacanavyaktivaiparītyāśrayaṇaṃ yuktamityabhipretya",
  "GSP28jsbh1-4u:1471_2": "siddhāntamāha --- jātiṃ vihāyeti //",
  "GSP28jsbh1-4u:1472": "kairapītyanena virodho darśitaḥ /",
  "GSP28jsbh1-4u:1473": "prayojanantviti //",
  "GSP28jsbh1-4u:1474": "(bahiradhikaraṇapūrvottarapakṣaprayojananirūpaṇam)",
  "GSP28jsbh1-4u:1475": "saṃskāravācakānāṃ śabdānāṃ khalevālyāṃ yūpaśabdasyeva nāmātideśena saṃskāraprāpakatvāt saṃskārakaraṇamityarthaḥ /",
  "GSP28jsbh1-4u:1476": "evaṃ yūpāñjanārthājye /",
  "GSP28jsbh1-4u:1477_0": "tathā jyotiṣṭomāṅgapravargyahomapūrvottarakālayoḥ “rohiṇābhyāṃ vai devāḥ svargaṃ",
  "GSP28jsbh1-4u:1477_1": "lokamāyanni“tyādināhorātradevatāke homadvaye vihite rohiṇanāmakapuroḍāśadvayasya",
  "GSP28jsbh1-4u:1477_2": "dravyatvena vidhānāttatrāgnīdhrakartṛkagārhapatyādhiśrayaṇamātrānuṣṭhānepītarasaṃskārānanuṣṭhānaṃ siddhānte /",
  "GSP28jsbh1-4u:1478": "pūrvapakṣe tadanuṣṭhānamityapi jñeyam /",
  "GSP28jsbh1-4u:1479": "atra cottarādhikaraṇaprayojanavaddarbhaiḥ stṛṇīteti mantre maudgecarau puṇḍarīkapadasyevohānūhaprayojanāntaramapi draṣṭavyam /",
  "GSP28jsbh1-4u:1480": "etatsiddhajātivācitvamaṅgīkṛtyaiva barhirdharmāṇāṃ aṅgapradhānasādhāraṇabarhirdharmārthatvādyūpāvaṭastaraṇārtha- barhiṣi taddharmaprāptimāśaṅkya nirākariṣyate ityapaunaruktyam //",
  "GSP28jsbh1-4u:1481": "ityaṣṭamaṃ barhiradhikaraṇam //",
  "GSP28jsbh1-4u:1482": "&lt;B1&gt; (9 adhikaraṇam / )",
  "GSP28jsbh1-4u:1483": "prokṣaṇīṣv arthasaṃyogāt / Jaim_1,4.11 /",
  "GSP28jsbh1-4u:1484_0": "prokṣaṇīśabdasyāpi pūrvavatsaṃskāravācitve 'prokṣaṇībhirudvejitāḥ sma' iti loke saṃskāraṃ",
  "GSP28jsbh1-4u:1484_1": "vihāyāpi jātimātre prayogadarśanāt rūḍhyā jalatvajātivācitve vā prāpte --- kḷptāvayavayogenopapattau",
  "GSP28jsbh1-4u:1484_2": "rūḍhikalpane pramāṇābhāvaḥ /",
  "GSP28jsbh1-4u:1485": "ataevāśvakarṇādiśabde yogabādhe eva tatkalpanam /",
  "GSP28jsbh1-4u:1486": "nacāpāmaudāsīnyāvasthāyāṃ prakṛṣṭokṣaṇasādhanatvarūpayogābhāvaḥ;",
  "GSP28jsbh1-4u:1487": "phalopadhānāsaṃbhave 'pi ukṣaṇasvarūpayogyatvasya sambhavāt /",
  "GSP28jsbh1-4u:1488": "nacaivaṃ rathakārapade 'pi rathakartṛtvarūpayogasambhavena jātiviśeṣe śaktikalpanānupapattiḥ;",
  "GSP28jsbh1-4u:1489": "anuśāsanabalena tatkalpanāt,",
  "GSP28jsbh1-4u:1490": "kartṛtvasvarūpayogyatvasyāvyāvartakatvena “varṣāsu rathakārasye” tyasya vaiyarthyāpatteśca /",
  "GSP28jsbh1-4u:1491": "prokṣaṇīśabde tu rūḍhikalpane pramāṇābhāvād yaugikatvameva //",
  "GSP28jsbh1-4u:1492": "prayojanaṃ vikṛtau ghṛtaṃ prokṣaṇamityādau prokṣaṇīrāsādayetyavikṛtaḥ prayogaḥ saṃskāravācitvapakṣe,",
  "GSP28jsbh1-4u:1493": "ghṛtamāsādayeti jātivācitve,",
  "GSP28jsbh1-4u:1494": "prokṣaṇamāsādayeti yaugikatve draṣṭavyam // 9 // 25 // iti navamaṃ prokṣaṇyadhikaraṇam //",
  "GSP28jsbh1-4u:1495": "&lt;",
  "GSP28jsbh1-4u:1496": "B2&gt;",
  "GSP28jsbh1-4u:1497": "(saṅgatinirūpaṇapūrvakaṃ saṃskārajātivācitvapakṣadvayena pūrvapakṣopakramaḥ tādṛśapakṣadvayopapādanaṃ ca) pūrvavaditi //",
  "GSP28jsbh1-4u:1498": "anenaca prakaraṇasaṅgatirāpavādakī cānantarasaṅgatiḥ sūcitā /",
  "GSP28jsbh1-4u:1499": "prokṣaṇīrāsādayetyādau utpavanābhimantraṇādisaṃskāraviśiṣṭe prayogādādyaṃ tadvināpi prayogājjātivācitvena dvitīyaṃ ca pūrvapakṣamāha ---- saṃskāreti //",
  "GSP28jsbh1-4u:1500": "(kalpyarūḍhyapekṣayā kḷptayogaprābalyena prokṣaṇaśabdasya prakṛṣṭokṣaṇasādhanatvaparatvena siddhāntopakramaḥ)",
  "GSP28jsbh1-4u:1501_0": "apāmaudāsīnyāvasthāyāṃ prakṛṣṭokṣaṇasādhanatvābhāvenāvayavārthasyākḷptatvāttailādāvavayavārthasadbhāve",
  "GSP28jsbh1-4u:1501_1": "'pi prokṣaṇīśabdāprayogātsaṃskāravadyogyatvasyāpyanvayato vyatirekataśca vyabhicārāt",
  "GSP28jsbh1-4u:1501_2": "pravṛttinimittatvāsaṃbhavādaśvakarṇādiśabdavajjale 'ti riktaśaktikalpanasyāvaśyakatvāt",
  "GSP28jsbh1-4u:1501_3": "kḷptasamudāyaprasidhyā cāvayavārthaprasiddhibādhasya rathakārādhikaraṇe vakṣyamāṇatvāt",
  "GSP28jsbh1-4u:1501_4": "tadvadeva samudāyaprasidhyā aptvajātivācitvamityarthaḥ //",
  "GSP28jsbh1-4u:1502": "(samudāyaprasiddherakḷptatvāt ghṛtādāvapi prokṣaṇapadaprayogadarśanācca prakṛṣṭokṣaṇasādhanatvayogyatvarūpayogārthasyaiva grahaṇamiti siddhāntopakramaḥ)",
  "GSP28jsbh1-4u:1503": "satyaṃ samudāyaprasiddheḥ prābalyaṃ,",
  "GSP28jsbh1-4u:1504": "yadi tasyāḥ kḷptatvaṃ bhavet,",
  "GSP28jsbh1-4u:1505": "apāmaudāsīnyāvasthāyāmapi prakṛṣṭokṣaṇasādhanatvayogyatāmātreṇāvayavaśaktyaiva viśiṣṭārthabodhopapattāvatiriktasamudāyaśaktikalpane mānābhāvāt /",
  "GSP28jsbh1-4u:1506": "anyathā yaugikapadamātrocchedāpatternāptvajātivācitvam /",
  "GSP28jsbh1-4u:1507_0": "tailādiṣu satyapi prakṛṣṭokṣaṇasādhanatvena prokṣaṇapadavācitve strīpratyayabahuvacanayorananvayādeva",
  "GSP28jsbh1-4u:1507_1": "prokṣaṇīśabdāprayogopapatteḥ tadrahitaprātipadikaprayogamātrasya ghṛtaṃ prokṣaṇaṃ",
  "GSP28jsbh1-4u:1507_2": "bhavatītyādau dṛṣṭatvācca prokṣaṇaprayogasyetyabhipretya siddhāntamāha ----- kḷpteti //",
  "GSP28jsbh1-4u:1508": "(yaugikārthapratītyasaṃbhavasthale rūḍheḥ kḷptisthalecoktādhikaraṇāpravṛttinirūpaṇam)",
  "GSP28jsbh1-4u:1509": "yatra tu sarvathā nāvayavārthapratītisaṃbhavaḥ tatreṣṭa eva samudāyaprasidhyā kḷptāvayavaprasiddhibādha ityāha ----- ataeveti //",
  "GSP28jsbh1-4u:1510_0": "nanu yogyatayā rathakaraṇavṛttitvasya jātiviśeṣe 'pi saṃbhavāt pratyuta “nemiṃ nayanti",
  "GSP28jsbh1-4u:1510_1": "ṛbhavo yathe“ti mantraliṅgātteṣāmapi rathakaraṇavṛttitvāvagamāt rathakāraśabdasyāpi",
  "GSP28jsbh1-4u:1510_2": "yaugikatvāpattau yaugikatvāviśeṣāt traivarṇikasyaiva lāghavādrathakārapadena grahaṇāpattirityāśaṅkāmanūdya",
  "GSP28jsbh1-4u:1510_3": "pariharati ---- nacaivamiti //",
  "GSP28jsbh1-4u:1511": "anuśāsaneti //",
  "GSP28jsbh1-4u:1512": "“ṛbhūṇāntve” ti mantravarṇarūpānuśāsanabalena rathakāraśabdasya jātiviśeṣaparatāvagateḥ sāmānyapravṛttayogyatābādha ityarthaḥ /",
  "GSP28jsbh1-4u:1513": "sāmānyato yogyatāmātreṇa yogāṅgīkāre traivarṇikasya sarvadā rathakartṛtvasaṃbhavena nimittatvānupapattervarṣāvidhigatarathakārapadavaiyathyramapyāpādayati ---- kartṛtveti /",
  "GSP28jsbh1-4u:1514_0": "ataśca varṣāvidhivākye phalopahitarathakartṛtvenaiva yogo vācyastādṛśasya caudāsīnyāvasthe",
  "GSP28jsbh1-4u:1514_1": "saudhanvanāparaparyāye jātiviśeṣe 'yogena vyabhicārādatiriktarūḍhikalpanamāvaśyakamiti",
  "GSP28jsbh1-4u:1514_2": "vaiṣamyamityarthaḥ //",
  "GSP28jsbh1-4u:1515": "(prokṣaṇyadhikaraṇapūrvottarakalpaprayojananirūpaṇam) vikṛtāviti //",
  "GSP28jsbh1-4u:1516": "somāraudracarudravyakavikṛtāvityarthaḥ /",
  "GSP28jsbh1-4u:1517": "avikṛta iti //",
  "GSP28jsbh1-4u:1518_0": "sarvatra prāgīkaraṇātprokṣaṇaprātipadikamātrasya kvacidapi saṃskāre 'pyaprayogāt",
  "GSP28jsbh1-4u:1518_1": "prokṣaṇīśabdasyaiva saṃskṛtavācitābhyupagamādīkārabahuvacanopādānepi ghṛtādinivṛtteḥ",
  "GSP28jsbh1-4u:1518_2": "prokṣaṇamāsādayetyūhāsaṃbhavādavikṛta ityarthaḥ /",
  "GSP28jsbh1-4u:1519": "yastu “ghṛtaṃ prokṣaṇa“miti prayogaḥ,",
  "GSP28jsbh1-4u:1520": "sa notpavanādisaṃskāraparaḥ;",
  "GSP28jsbh1-4u:1521": "tathātve ghṛtapadasāmānādhikaraṇyāya prokṣaṇapade utpavanādikāryaprokṣaṇakriyāsādhanalakṣaṇāpatteḥ /",
  "GSP28jsbh1-4u:1522": "atastatra prokṣaṇaśabdaṃ bhāvalyuḍantatvena prokṣaṇakriyāmātrābhidhāyakaṃ yaugikamaṅgīkṛtya tasyāṃ ghṛtasya sādhanatvena lakṣaṇayā vidhānam /",
  "GSP28jsbh1-4u:1523": "arthādaupadeśikatvāt apāṃ bādha iti na kvāpi prokṣaṇaprātipadikasya saṃskāraparatvamiti bhāvaḥ /",
  "GSP28jsbh1-4u:1524": "ghṛtamāsādayetīti //",
  "GSP28jsbh1-4u:1525": "ghṛtasya sūryādivat prākṛtāpūrvakāryāpannatvādavācakaprokṣaṇīpadanivṛtteryukto ghṛtapadaprakṣeparūpoha ityarthaḥ /",
  "GSP28jsbh1-4u:1526": "prokṣaṇīrāsādayeti //",
  "GSP28jsbh1-4u:1527_0": "yaugikatve prokṣaṇaprātipadikādapsāmānādhikaraṇyena prayuktayorbahuvacanekārayorghṛter'thalopena",
  "GSP28jsbh1-4u:1527_1": "nivṛtteścodakaprāptaprokṣaṇaprāti- padikasyālopāt tadevāpradhānaliṅgavaśānnapuṃsakaikavacanāntatayohyam /",
  "GSP28jsbh1-4u:1528": "naca vidhigataśabdaniyamo nigade dravyaviṣaye 'sti,",
  "GSP28jsbh1-4u:1529": "yena ghṛtaśabdasyaiva vidhigatasya prayogaḥ śakyeta;",
  "GSP28jsbh1-4u:1530": "daśame devatāviṣaya eva tanniyamasya vakṣyamāṇatvādityarthaḥ /",
  "GSP28jsbh1-4u:1531": "iti navamaṃ prokṣaṇyadhikaraṇam //",
  "GSP28jsbh1-4u:1532": "&lt;B1&gt;. (10 adhikaraṇam / )",
  "GSP28jsbh1-4u:1533": "tathānirmanthye / Jaim_1,4.12 /",
  "GSP28jsbh1-4u:1534_0": "“nirmanthyeneṣṭakāḥ pacantī'tyatra nirmanthyaśabdasya pūrvavat saṃskāravācitve nirmanthyamānaya",
  "GSP28jsbh1-4u:1534_1": "pakṣyāma iti laukikaprayogena niraste manthanakarmatvasya pākasādhanībhūte 'gnāvabhāvena",
  "GSP28jsbh1-4u:1534_2": "manthanaprayojyatvasya ca pākanavanītādāvapi sattvenātiprasaṅgādaraṇiprayojyāgnitvāvāntaravyāpyajātivācitve",
  "GSP28jsbh1-4u:1534_3": "prāpte ----- manthanaprayojyatvayogenaivopapattau uktarūḍhikalpane pramāṇābhāvādatiprasaṅgasya",
  "GSP28jsbh1-4u:1534_4": "ca pākādau prācīnaprayogābhāvenaivābodhakatvopapatternirākartuṃ śakyatvānnavanīte",
  "GSP28jsbh1-4u:1534_5": "ca vācyatvasyāpi vaktuṃ śakyatvād yaugika eva nirmanthyaśabdaḥ /",
  "GSP28jsbh1-4u:1535": "evañca “nirmanthyeneṣṭakā” ityatrāgneḥ pākasāmarthyādeva prāptatvānmanthanamātravidhiriti tasyāpi prayogamadhye karaṇaṃ siddhāntaprayojanam // 10 // 26 //",
  "GSP28jsbh1-4u:1536": "iti daśamaṃ nirmanthyādhikaraṇam //",
  "GSP28jsbh1-4u:1537": "&lt;",
  "GSP28jsbh1-4u:1538": "B2&gt;",
  "GSP28jsbh1-4u:1539": "(pūrvādhikaraṇena nirmanthyādhikaraṇasaṃgatiḥ tadvadeva sopapattikapūrvapakṣadvayasya ca nirūpaṇam)",
  "GSP28jsbh1-4u:1540_0": "pūrvavadeva prakaraṇasaṃgatiṃ sūtragatatathāśabdasūcitāṃ tathaiva tatsūcitāmātideśikīṃ",
  "GSP28jsbh1-4u:1540_1": "cānantarasaṅgatiṃ saṃśayañca spaṣṭatvādanabhidhāyāgnicayanaprakaraṇagataṃ vākyamudāhṛtya",
  "GSP28jsbh1-4u:1540_2": "pūrvādhikaraṇavadevādyapakṣadvayaṃ pūrvapakṣadvayaṃ pūrvapakṣatvenābhidhatte ---- nirmanthyeti //",
  "GSP28jsbh1-4u:1541_0": "paśau adhimanthanaśakalavidhānādyaṅgakamanthanasya “jātāyānubrūhī“ti preṣitena “dhanañjayaṃraṇe”",
  "GSP28jsbh1-4u:1541_1": "iti mantreṇa prakāśanādisaṃskārāṇāṃ ca vihitatvāttatsaṃskṛte vahnau śāstrasthānāṃ",
  "GSP28jsbh1-4u:1541_2": "nirmanthyaśabdaprayogāt saṃskāravācitvamityādyaḥ pakṣa ityarthaḥ /",
  "GSP28jsbh1-4u:1542": "etena --- saṃskāranimittatvāt nirmanthya eva vidhīyate iti prakāśakāroktam,",
  "GSP28jsbh1-4u:1543": "athavā --- paśāvapi saṃskāravidhānādādhānaprakṛtasaṃskārāṇāmiva vinigamanāvirahāt pāśukasaṃskārāṇāmapi vācyatvamiti somanāthenoktam --- apāstam;",
  "GSP28jsbh1-4u:1544": "ādhānakṛtasaṃskāraviśiṣṭe kvacidapi yājñikānāṃ nirmanthyaśabdaprayogasyādarśanāt /",
  "GSP28jsbh1-4u:1545": "ata eva cāturmāsyātithyādiṣu paśuvannirmanthyaśabdaprayogo darśitaḥ /",
  "GSP28jsbh1-4u:1546": "dvitīyaṃ pūrvapakṣamupapādayituṃ ādyaṃ dūṣayati --- nirmanthyamānayeti //",
  "GSP28jsbh1-4u:1547": "(pūrvādhikaraṇagatārthatāśaṅkātatparihārau)",
  "GSP28jsbh1-4u:1548": "nanu pūrvādhikaraṇanyāyena karmatvayogenaiva tacchabdapravṛttyupapattāvatiriktaśaktikalpane pramāṇābhāvāt kathaṃ jātivācitvapakṣotthānam?",
  "GSP28jsbh1-4u:1549": "tenaiva ca gatārthatvādadhikaraṇāntarārambhavaiyarthyaṃ cetyāśaṅkādvayaṃ nirasitumāha ----mathanakarmatvasyeti //",
  "GSP28jsbh1-4u:1550_0": "nirmanthyaśabdasya “ṛhalorṇyat” iti sūtrānuśiṣṭakarmatvārthakaṇyatpratyayāntatvena",
  "GSP28jsbh1-4u:1550_1": "mathanakarmatvāparaparyāyamathanavyāpyatvarūpayogasya mathanāniṣpanne yāgasādhanībhūte",
  "GSP28jsbh1-4u:1550_2": "'gnāvabhāvena saṃskāravadeva vyabhicāritvāt,",
  "GSP28jsbh1-4u:1551": "pratikṣaṇaṃ cāgnyādisaṃsargidravyasyopacayāpacayābhyāṃ parimāṇaprakāśabhedenabhedāt,",
  "GSP28jsbh1-4u:1552_0": "sa evāyaṃ vahniriti pratyabhijñāyāśca sajātīyasantānajanyatvenāpyupapatteraikyāsādhakatvātpākasādhanībhūtāgnerbhūtapūrva-",
  "GSP28jsbh1-4u:1552_1": "gatyāpi mathanavyāpyatvāsaṃbhavena vinaṣṭe vināśayogyatāvanmathite mathanavyāpyatvābhāvāt",
  "GSP28jsbh1-4u:1552_2": "yogasya vyabhicāritvam,",
  "GSP28jsbh1-4u:1553": "prokṣaṇasādhanatvasyodāsīnāsu yogyatāyāssattvāt vaiṣamyamiti viśeṣaśaṅkyayādhikaraṇāntarārambhaḥ /",
  "GSP28jsbh1-4u:1554": "ata eva jātivācitvapūrvapakṣasiddhirityarthaḥ //",
  "GSP28jsbh1-4u:1555": "(mathanaprayojyatvarūpayogasya navanīte 'tiprasaṅga iti bhavadevamatānuvādaḥ /",
  "GSP28jsbh1-4u:1556": "tanmatanirāsaśca) atiprasaṅgāditi //",
  "GSP28jsbh1-4u:1557": "etaccātiprasaṅgāpādanaṃ bhavadevoktimāśritya neyam /",
  "GSP28jsbh1-4u:1558_0": "tena cātra navanīte 'pi manthanakarmatvākhyayogasyātiprasaṅgena yatra prayogābhāvastatrāvayavārthābhāva",
  "GSP28jsbh1-4u:1558_1": "ityasaṃbhavena vyatirekavyabhicārānna yaugikatvasaṃbhava iti viśeṣāśaṅkāṃ pradarśya",
  "GSP28jsbh1-4u:1558_2": "yogarūḍhyā samāhitam /",
  "GSP28jsbh1-4u:1559": "vastutastu ---- nirmanthyeneti prakṛtavākye nirmanthyaśabdo na “mantha viloḍana” iti daṇḍādibhrāmaṇāparaparyāyaviloḍanārthakamathadhātorniṣpannaḥ;",
  "GSP28jsbh1-4u:1560": "tasya dravadravyaviṣayatvenāgnāvasaṃbhavāt,",
  "GSP28jsbh1-4u:1561": "apitu “mantha manthana” iti trayādigaṇapaṭhitānmanthanasādhanadaṇḍādibhramaṇavayāvartanā- paraparyāyamanthanārthānniṣpannaḥ /",
  "GSP28jsbh1-4u:1562": "ata eva “mantha viloḍane” “mantha manthane” ityupadeśor'thabheda upapadyata iti nātratyanirmanthaśabdasya navanītādāvatiprasaṃgāpādanaṃ yuktam //",
  "GSP28jsbh1-4u:1563": "(vaidyutādyagnāvaprasaṅgena yogārthāsaṃbhava iti nyāyasudhāmatataddūṣaṇe)",
  "GSP28jsbh1-4u:1564": "yā tu nyāyasudhākṛtā vaidyutādyagnivyakteḥ manthanajanyatvaśakterapyabhāvāt pūrvanyāyātulyatvena viśeṣāśaṅkā darśitā,",
  "GSP28jsbh1-4u:1565": "sā “vaidyutāśmābhighātotthasūryakāntādijanmanāṃ /",
  "GSP28jsbh1-4u:1566_0": "nivṛttau caritārthatvānnirmanthyo 'bhinavaḥ kathami“ti bhāṣyoktaprayojakatākṣepavārtike",
  "GSP28jsbh1-4u:1566_1": "vaidyutādīnāṃ nirmanthyaśabdānabhidheyatvasyaivoktestatra nirmanthyaśabdāprasaktimādāyāvayavārthatvakhaṇḍanena",
  "GSP28jsbh1-4u:1566_2": "tadāśaṅkāyā vārtikavirodhenāyuktatvāt dūṣitā prakāśakārairityupekṣitā pūjyapādaiḥ //",
  "GSP28jsbh1-4u:1567": "(araṇiprayojyāgnitvāvāntarajātivācitvaṃ agnitvasāmānyatvaparamiti prakāśakāramatasya vārtikavirodhena khaṇḍanañca)",
  "GSP28jsbh1-4u:1568": "dvitīyaṃ pūrvapakṣamupasaṃharati -----araṇiprayojyeti //",
  "GSP28jsbh1-4u:1569": "vihitamanthanajanye saṃskṛte 'gnau tathāvihitamanthanajanye pākārthāgnau cāgnitvāvāntarajātyanapāyādubhayānuvartinyāstasyā eva nirmanthyaśabdavācyatvānna kvāpi vyabhicāraḥ //",
  "GSP28jsbh1-4u:1570_0": "yattu---- prakāśakāraiḥ agnitvajātyanuvṛttervaidyutādīnāṃ abhidheyatāsiddheḥ tadviṣayo",
  "GSP28jsbh1-4u:1570_1": "'pi 'nirmanthyamānaye'ti prayogo vinaiva gauṇyā mukhyayaiva vṛttyābhyupagamyamāno",
  "GSP28jsbh1-4u:1570_2": "na duṣyati -----ityuktam,",
  "GSP28jsbh1-4u:1571_0": "tat svayameva nyāyasudhākṛddarśitaviśeṣāśaṅkānirāsārthaṃ pūrvaṃ vārtikavirodhasya",
  "GSP28jsbh1-4u:1571_1": "pradarśitatvāttatra nirmanthyaśabdāprayogādeva tatsādhāraṇāgnitvasāmānyajātimādāya",
  "GSP28jsbh1-4u:1571_2": "jātivācitvapakṣopapādanasya tatra api prayogāpatterayuktatvādayuktamiti sūcayitumaraṇyavāntarapadayorupādānam /",
  "GSP28jsbh1-4u:1572": "evañca “nirmanthyamānaya pakṣyāma” iti prayogo mathanamātrajanyatva eva natvagnisāmānyamātre 'pītyāśayaḥ //",
  "GSP28jsbh1-4u:1573": "(mathanaprayojyatvayogena navanītavācyatvasyāpi saṃmatatvasya vastutastvityādinā tadasaṃmatatvasya ca nirūpaṇapūrvakaṃ siddhāntopakramaḥ)",
  "GSP28jsbh1-4u:1574": "pūrvoktadoṣāpatternāyaṃ karmaṇi tavyapratyayaḥ,",
  "GSP28jsbh1-4u:1575_0": "apitu “arhe kṛtyatṛcaśce“ti sūtrādarhārthakaṃ tamaṅgīkṛtya manthanārhatāyāḥ saṃbandhaviśeṣāpekṣāyāṃ",
  "GSP28jsbh1-4u:1575_1": "mathanaprayojyatvasyaiva tasya mathanaprayojyavahnisantāne nirmanthyaśabdapravṛttinimittatvenāśrayaṇāt",
  "GSP28jsbh1-4u:1575_2": "sarvatraivāvayavayogenaiva vaidyutādyagnivyāvṛttyā prayogopapattau nātiriktaśaktikalpanaṃ",
  "GSP28jsbh1-4u:1575_3": "yuktamityabhipretya siddhāntamāha ------manthanaprayojyatveneti //",
  "GSP28jsbh1-4u:1576": "vācyatvasyāpīti //",
  "GSP28jsbh1-4u:1577": "nacāprayogānnavanītāvācyatvaṃ yuktam;",
  "GSP28jsbh1-4u:1578_0": "yo yadvācakaśśabdaḥ sa tatra sarvairapi prayoktavya iti niyame pramāṇābhāvenāsatyapi",
  "GSP28jsbh1-4u:1578_1": "prācīnaprayoge kṛte śroturavayavārthayogena jhaṭityevārthapratyayena tadvācyatvakalpane bādhakābhāvāt /",
  "GSP28jsbh1-4u:1579": "vastutastu ----- navanīte viloḍanārthakamanthadhātuniṣpannatvenāpi kvacitprayogopapatteḥ nāgnivācakanirmanthyapadavācyatvaṃ yuktamiti prāgeva sūcitam /",
  "GSP28jsbh1-4u:1580": "nahi kvacidapyākaragrantheṣu agnivācakanirmanthyapadaprayogo navanīte uktaḥ,",
  "GSP28jsbh1-4u:1581": "pratyuta bhavadevena tannirāsāyaiva yogarūḍherupāsanaṃ kṛtamiti dhyeyam //",
  "GSP28jsbh1-4u:1582": "(nirmanthyenetivākye nirmanthyaśabdasārthakyārthaṃ pākasāmarthyaprāptāgnyuddeśena manthanavidhiḥ tataḥ antaḥ prayogamapyamanthanakaraṇasiddhiścetyādinirūpaṇam)",
  "GSP28jsbh1-4u:1583": "nanu nirmanthyaśabdasya navanītādāvapi vācyatvakalpane agnimātravācitve vā kathamagniviṣayakasya manthanasya kartavyatāsiddhiḥ?",
  "GSP28jsbh1-4u:1584": "naca nirmanthyapadavaiyarthyāpattereva mathanakartavyatāsiddhiḥ;",
  "GSP28jsbh1-4u:1585": "tasya vaidyutādivyāvṛttyarthakatvena sārthakyādityāśaṅkāparihārāyāha ------evañceti //",
  "GSP28jsbh1-4u:1586_0": "iṣṭakoddeśena nirmanthyadravyakaraṇapākasyeha vidheyatvāt vidheyapākasāmarthyādeva",
  "GSP28jsbh1-4u:1586_1": "vahnirūpadravyaviśeṣaprāpteḥ lohitoṣṇīṣavadaprāptamathanamātrāṃśe viśeṣaṇavidhikalpanāt",
  "GSP28jsbh1-4u:1586_2": "tenaiva ca vaidyutādivyāvṛttisiddhernoktadoṣa ityarthaḥ /",
  "GSP28jsbh1-4u:1587_0": "ata evāsmin pakṣe aṅgapradhānayormanthanayāgayoḥ ekadeśakālakartṛtvalābhāt prayogamadhyavārtitvalābhācca",
  "GSP28jsbh1-4u:1587_1": "adhimanthanaśakalanidhānādidharmarahitaṃ kevalameva manthanaṃ kṛtvā tanniṣpannenāgninā",
  "GSP28jsbh1-4u:1587_2": "yogaḥ kārya iti “yaugike 'ciramathite na” iti bhāṣyoktaṃ prayojanaṃ labhyata ityāha ------ tasyāpīti //",
  "GSP28jsbh1-4u:1588": "siddhāntapadopādānāt saṃskāravācitvapūrvapakṣe paśuprakaraṇavihitayāvatsaṃskārasahitamanthanasya prayogānantaḥpātaḥ,",
  "GSP28jsbh1-4u:1589": "jātivācitvapakṣe tu prayogabahirbhūtena yena kenacidagninā pāka iti vyatirekeṇa prayojanabhedaḥ sūcitaḥ /",
  "GSP28jsbh1-4u:1590": "ato nirmanthyaśabdasya prokṣaṇīśabdavadyaugikatvameveti siddham //",
  "GSP28jsbh1-4u:1591": "(sākṣānmanthanajanyasyaiva nirmanthyapadayaugikatvena mūlakārābhimataprayojane vārtikāvirodhādisaṃpādanasaṃbhava iti svamatanirūpaṇam)",
  "GSP28jsbh1-4u:1592_0": "atraca sākṣānmathanajanyāgnitajjanyāgnisādhāraṇyenaikasyānugatasya saṃbandhasya nirvaktumaśakteḥ",
  "GSP28jsbh1-4u:1592_1": "janyatvasyaiva sambandhatvāṅgīkāreṇa sākṣājjanya eva nirmanthyapadasya yaugikatvena",
  "GSP28jsbh1-4u:1592_2": "vācyatvakalpanaṃ yuktam,",
  "GSP28jsbh1-4u:1593": "tatsantatestu prayojyatvena saṃbandhena lakṣaṇayā prayogaḥ /",
  "GSP28jsbh1-4u:1594": "prakṛte mukhyārthasaṃbhave lākṣaṇikagrahaṇasyānnyāyyatvāt tadarthasyaiva grahaṇādantaḥprayogaṃ manthanakāraṇasiddhiriti sarvatrāgnau yogikatvena vācyatvaṃ nāśrayaṇīyam /",
  "GSP28jsbh1-4u:1595": "kiñca yadi kaustubhoktarītyā prāptapākavidhānamaṅgīkriyate,",
  "GSP28jsbh1-4u:1596_0": "tadā nirmanthyāgnidravyaviśiṣṭapākavidhānena viśiṣṭārthe vidhau vaiyarthyābhāvāt",
  "GSP28jsbh1-4u:1596_1": "nirmanthyapadasya vaidyutādivyāvṛttyā sārthakyāt kimiti viśeṣaṇavidhikalpanāgauravamāśritya",
  "GSP28jsbh1-4u:1596_2": "mathanāṃśe 'pi vidhānamāśrayaṇīyam?",
  "GSP28jsbh1-4u:1597": "yadi tu pākasyānyataḥ prāptimāśrityoddeśyatvam,",
  "GSP28jsbh1-4u:1598": "tadā tasya prāptatvāt vidheḥ viśeṣaṇāṃśe paryavasāne /",
  "GSP28jsbh1-4u:1599": "api pākasāmarthyādvahnerviśeṣyasyāpi prāptau lohitoṣṇīṣavadiha dravyaviśeṣaṇībhūtakriyāmātra eva paryavasyatīti prayogamadhye tadanuṣṭhānalābhaḥ /",
  "GSP28jsbh1-4u:1600": "“pākenāgnerupāttatvādviśeṣaṇaparā śruteḥ /",
  "GSP28jsbh1-4u:1601": "tacca pākāṅgabhūtatvāttaddeśādau kariṣyate” //",
  "GSP28jsbh1-4u:1602": "ityaciramathitatvopapādanaparavārtikamapyevameva neyam /",
  "GSP28jsbh1-4u:1603": "tatra pākaprāptiḥ kathaṃ?",
  "GSP28jsbh1-4u:1604": "prāptāvapi vā kathaṃ na viśiṣṭoddeśaḥ?",
  "GSP28jsbh1-4u:1605": "ityāśaṅkāvāntaraprakaraṇādiṣṭānāṃ lābhāt iṣṭakātvasya pākasamaniyatatvenārthāt pākalābhāt nirākartavyeti mama pratibhāti //",
  "GSP28jsbh1-4u:1606": "iti daśamaṃ nirmanthyādhikaraṇam //",
  "GSP28jsbh1-4u:1607": "&lt;B1&gt; (11 adhikaraṇam / )",
  "GSP28jsbh1-4u:1608": "vaiśvadeve vikalpa iti cet / Jaim_1,4.13 /",
  "GSP28jsbh1-4u:1609": "cāturmāsyeṣu vaiśvadeve prathame parvaṇi āgneyādīnaṣṭau yāgān vidhāya “vanaiśvadevate yajete” ti śrutam /",
  "GSP28jsbh1-4u:1610": "tatra vaiśvadevaśabdau guṇavidhiḥ karmanāmadheyaṃ veti cintāyāṃ nāmatve samastavākyaveyarthyaprasaṅāgādagatyā āgneyādiṣu saptasu devatāvidhiḥ;",
  "GSP28jsbh1-4u:1611": "āmikṣāyāge viśvedevatāyāḥ prāptatvāt //",
  "GSP28jsbh1-4u:1612": "devatāviśiṣṭakarmāntaravidhānaṃ vā; guṇāt /",
  "GSP28jsbh1-4u:1613": "etasminneva vā karmaṇi āmikṣāvākyena dravyamātravidhānam /",
  "GSP28jsbh1-4u:1614": "evañcāṣṭau havīṃṣi iti liṅgadarśanasyāpyupapattiriti prāpte ----- nāgneyādiṣu guṇavidhiḥ;",
  "GSP28jsbh1-4u:1615": "utpattiśiṣṭadevatāvarodhāt /",
  "GSP28jsbh1-4u:1616": "nāpi karmāntaravidhi;",
  "GSP28jsbh1-4u:1617": "bhedabodhakapramāṇānāṃ nāmatvenopapattau vidhigauravāpādakabhedabodhakatvānupapatteḥ /",
  "GSP28jsbh1-4u:1618": "ataeva nāmikṣāvākye 'pi dravyamātravidhānam;",
  "GSP28jsbh1-4u:1619": "“āgneyamaṣṭākapālaṃ nirvape” ----- dityāgneyādivākyenirvapedityasya viśiṣṭavidhāyakasyāmikṣāvākye 'nuṣaktasya dravyamātravidhāyitve vairūpyāpatteśca /",
  "GSP28jsbh1-4u:1620": "ata āgneyādīnāmaṣṭānāmapi yāgānāṃ nāmadheyaṃ vaiśvadevaśabdaḥ;",
  "GSP28jsbh1-4u:1621": "utpattiśiṣṭadevatāvarodhasahakṛtatatprakhyanyāyāt /",
  "GSP28jsbh1-4u:1622": "pravṛttinimittaṃ ca viśvadevadevatājanyāmikṣāyāgaghaṭitasamudāyāśrayatvarūpam /",
  "GSP28jsbh1-4u:1623": "vākyañca samudāyasiddhyarthaṃ samudāyināmanuvādakam /",
  "GSP28jsbh1-4u:1624": "tatprayojanañcāṣṭānāmapi yāgānāṃ “vasante vaiśvadevena yajete” ti vasantādisambandhadvārā cāturmāsyasaṃjñakatvalābhena phalasambandhasiddhiḥ /",
  "GSP28jsbh1-4u:1625_0": "itarathā āmikṣāyāgasyaiva viśvadevadevatākatvād vasantādisaṃbandhadvārā cāturmāsyasaṃjñakatvalābhena",
  "GSP28jsbh1-4u:1625_1": "phalasaṃbandhāpatteritareṣāmaṅgatvāpattiriti kaustubhe spaṣṭam // 11 // 27 // ityekādaśaṃ",
  "GSP28jsbh1-4u:1625_2": "vaiśvadevādhikaraṇam //",
  "GSP28jsbh1-4u:1626": "&lt;B2&gt; (pūrvādhikaraṇena āgneyādhikaraṇena cāpavādikasaṅgatiḥ vaiśvadevādhikaraṇasyetinirūpaṇam)",
  "GSP28jsbh1-4u:1627_0": "guṇavidhināmadheyavicārāt prakaraṇasaṅgatiṃ tathā āgneyādhikaraṇe tatprakhyanyāyāsaṃbhavena",
  "GSP28jsbh1-4u:1627_1": "guṇavidhitve sādhite prasaṅgena guṇaviśeṣavidhivicāre kṛte yatprasaṅgena yadāgataṃ",
  "GSP28jsbh1-4u:1627_2": "tatsamāptau tadeva punarupasthāpyata iti nyāyena āgneyādhikaraṇoktaguṇavidhitve satyatrāpi",
  "GSP28jsbh1-4u:1627_3": "tatprakhyanyāyākṣepeṇa guṇavidhitvapūrvapakṣakaraṇādāpavā- dikīmanantarasaṅgatiṃ",
  "GSP28jsbh1-4u:1627_4": "athavā ----- pūrvatra nirmanthyaśabde dravyapradhāne 'pi viśeṣyasyānyataḥ prāpteḥ",
  "GSP28jsbh1-4u:1627_5": "viśeṣaṇamātravidhiphalakatve sthite vaiśvadevaśabdasyāpi viśeṣaṇabhūtadevatāparatvamastviti",
  "GSP28jsbh1-4u:1627_6": "pūrvādhikaraṇaprayojanamupajīvya pūrvapakṣiṇaḥ pratyavasthānādāpavādikīmanantarasaṅgatiṃ",
  "GSP28jsbh1-4u:1627_7": "ca spaṣṭatvādanabhidhāya vicāraviṣayaṃ darśayati ----- cāturmāsyeṣviti //",
  "GSP28jsbh1-4u:1628": "(vaiśvadevena yajetetiviṣayavākyaviśeṣaṇatayā cāturmāsyeṣviti,",
  "GSP28jsbh1-4u:1629": "aṣṭau yāgānvidhāyeticopādānasya siddhānte pratyekaprayogāpattisamudāyānuvādaprayojanādijñāpanāthratvopapādanam)",
  "GSP28jsbh1-4u:1630": "āgneyādyaṣṭayāgānāṃ yadi viśvajinnyāyena svargaḥ phalaṃ bhavet,",
  "GSP28jsbh1-4u:1631_0": "tadā ya iṣṭyetivākyavat “vasante vaiśvadevena yajete” tyādivākyavihitakāladeśādyanvayasya",
  "GSP28jsbh1-4u:1631_1": "pratyekamevānvayāt “vaiśvadevena yajete” tyatrāṣṭānāṃ nāmatvāvadhāraṇe 'pi siddhānte",
  "GSP28jsbh1-4u:1631_2": "pratyekaṃ prayogāpattirāpadyate ityataḥ cāturmāsyapadopādānam /",
  "GSP28jsbh1-4u:1632_0": "tataśca “cāturmāsyaiḥ svargakāmo yajete“tyanena ekaphalasādhanatvenaikādaśādyanyāyena",
  "GSP28jsbh1-4u:1632_1": "yugapatkartavyeṣu sarveṣu yāgeṣu aṣṭānāṃ vaiśvadevanāmatvenaikakālatvāvagame sati",
  "GSP28jsbh1-4u:1632_2": "taddvārāvāntaraprayogaikyaṃ vaiśvadevena yakṣya iti saṃkalpaśca labhyata ityarthaḥ /",
  "GSP28jsbh1-4u:1633": "cāturmāsyākhyakarmaṇastrīṇi varuṇapraghāsasākamedhasunāsīrīyākhyānyanyāni parvāṇi tadapekṣayā prathama ityuktam /",
  "GSP28jsbh1-4u:1634": "tadupanyāsasya ca siddhānte catvāri parvāṇīti vyavahārasya samudāyānuvādaprayojanatājñāpanameva prayojanam /",
  "GSP28jsbh1-4u:1635_0": "yadyatra vaiśvadeva eva yāgaḥ prakṛtaḥ syāttadā tatra viśvadevadevatāyāḥ prāptatvāt",
  "GSP28jsbh1-4u:1635_1": "guṇavidhipūrvapakṣasya samudāyināṃ bahūnāmabhāvāt samudāyānuvādaprayojanatāsiddhāntasya",
  "GSP28jsbh1-4u:1635_2": "cāsaṃbhavāpattivāraṇāya āgneyādītyuktam /",
  "GSP28jsbh1-4u:1636_0": "tāṃśca “āgneyamaṣṭākapālaṃ nirvapati saumyaṃ carusāvitraṃ dvādaśakapālaṃ sārasvataṃ",
  "GSP28jsbh1-4u:1636_1": "caruṃ pauṣṇaṃ caruṃ mārutaṃsaptakapālaṃ vaiśvadevīmāmikṣāṃ dyāvāpṛthivyamekakapālaṃ”",
  "GSP28jsbh1-4u:1636_2": "iti vākye vidhāyetyarthaḥ //",
  "GSP28jsbh1-4u:1637": "(samastavākyavaiyarthyāpattyā vaiśvadevaśabdasya devatāvidhiparatvopapadanam) samasteti //",
  "GSP28jsbh1-4u:1638": "yadyāmikṣāyāgamātrasya tatprakhyanyāyena nāmadheyaṃ siddhānte abhimataṃ,",
  "GSP28jsbh1-4u:1639": "tadā tadabhāve 'pi vaiśvadevadevatākatvenaiva vasantādikālavidhāyakavākye grahaṇopapattervaiyarthyam /",
  "GSP28jsbh1-4u:1640": "yaditu saptāpi, tadā tu tatra taddevatāyā aprāpteḥ tatprakhyaśāstrāprāpterna tatsaṃbhavaḥ /",
  "GSP28jsbh1-4u:1641": "kiñca sūktahaviṣoreva devatātaddhitaniyamena yāgaparatvānupapatteḥ taddevatākahaviṣkayāgalakṣaṇāpatterapi na yuktaṃ nāmadheyatvam /",
  "GSP28jsbh1-4u:1642": "ata evaikadeśapravṛttinimittāṅgīkaraṇenāpyagnihotrapadasya sāyaṃprātarabhyāsadvayanāmatve 'pi lakṣaṇādyanāpatternāsya tattulyatvam /",
  "GSP28jsbh1-4u:1643": "naca taddhitasya saṃbandhasāmānyārthatvena lakṣaṇāprādanaṃ yuktam;",
  "GSP28jsbh1-4u:1644": "devatātaddhite 'pi saṃbandhasāmānyamādāyaiva devatātvarūpaviśeṣasambandhaparyavasānena paryavasānopapattau “sāsya devate“tyanuśāsanavaiyarthyāpatteḥ /",
  "GSP28jsbh1-4u:1645": "tasyaiva śakyārthānuśāsanatvasvīkāreṇānyasya lākṣaṇikānuśāsanatvāṅgīkāreṇa tadanivāraṇāt /",
  "GSP28jsbh1-4u:1646": "ato vidheyāntarābhāve nāmnaścāvidheyatvāt samastavākyānarthakyaprasaṅgāt guṇavidhirevāyamityarthaḥ /",
  "GSP28jsbh1-4u:1647": "devatāvidhiriti //",
  "GSP28jsbh1-4u:1648": "(dravyadevatobhayaparasyāpi vaiśvadevaśabdasya devatārūpaviśeṣaṇāṃśamātre vidhivyāpāreṇāvākyabhedaḥ)",
  "GSP28jsbh1-4u:1649": "naca ----- yāgānuvādena devatāyā dravyasya ca vidhau vākyabhedāpattiḥ,",
  "GSP28jsbh1-4u:1650": "yaditu prakṛtyarthasya devatātvena tasya ca dravye 'nvayasya vyutpannatvāt tadanāpattiḥ śaṅkyate,",
  "GSP28jsbh1-4u:1651": "tadā vidvadvākyavihitakarmānuvādenāgneyādivākye āgneyapadena dravyadevatāvidhānenārūpatāparihāre 'pi vākyabhedāpattiḥ siddhānte na sidhyet /",
  "GSP28jsbh1-4u:1652": "ata etādṛśasthale devatātvasya kārakatvena bhāvanāyāmevānvayasvīkāreṇa dravye 'nvayābhāvena tadāpattyupapādane prakṛte 'pi tadāpattissyādeveti ----- vācyam;",
  "GSP28jsbh1-4u:1653": "asyeti sarvanāmnaḥ prakṛtaparāmarśitvena svavākyopāttadravyaviśeṣālābhe 'ṣṭākapālādiprakṛtadravyaparatvopapatteḥ /",
  "GSP28jsbh1-4u:1654": "teṣāṃ cotpattivākyata eva prāptau viśeṣaṇībhūtadevatāvidhyupapattirityarthaḥ //",
  "GSP28jsbh1-4u:1655": "(vaiśvadevapadasyāgneyādivākyavihitayāge guṇasamarpakatve utpattiśiṣṭanyāyavirodhasya dvedhā parihāraḥ)",
  "GSP28jsbh1-4u:1656": "utpattiśiṣṭaguṇāgnyādidevatāntarāvarodhenotpannaśiṣṭataddevatāniveśo na saṃbhavatītyāśaṅkānirāsāya pūrvopapāditanyāyatvāsaṃbhavābhiprāyeṇāgatyetyuktam /",
  "GSP28jsbh1-4u:1657": "evañca guṇādhikaraṇavakṣyamāṇotpattiśiṣṭaguṇabalīyastvasyāpīhā- kṣepeṇa samādhānamiti sūcitam /",
  "GSP28jsbh1-4u:1658": "athavā ----- sarvanāmaśrutyaivāṣṭākapālādidravyeṣu devatāvidhiragatyaivaitaddevatāyā utpannaśiṣṭāyā api vidhirnāyuktaḥ /",
  "GSP28jsbh1-4u:1659": "yadihi “vaiśvadevyāmikṣā vājibhyo vājinaṃ ce“tyaśroṣyata,",
  "GSP28jsbh1-4u:1660": "tadā kathañcit tatrotpattiśiṣṭaprābalyamaṅgīkriyeta /",
  "GSP28jsbh1-4u:1661": "ata eva guṇādhikaraṇapūrvapakṣe vājamāmikṣārūpamannaṃ yeṣāṃ viśveṣāṃ devānāṃ te vājino viśvedevāstebhyo vājinamityarthāṅgīkāreṇaivotpattiśiṣṭaguṇaprābalyaśaṅkā nirastā /",
  "GSP28jsbh1-4u:1662_0": "prakṛtetu vaiśvadevaśabdasya yaugikatvasyāsandigdhatvāt aṣṭākapālādiparāmarśopapatteḥ",
  "GSP28jsbh1-4u:1662_1": "tatrāpi 'śikye ghaṭosti tamānaye'tyādau sarvanāmnaḥ śuddhadravyaparāmarśitvasya darśanāt",
  "GSP28jsbh1-4u:1662_2": "pūrvadevatāsaṃbandhaparityāgena devatāntarasaṃbandhasya pradhānāvṛttyāpādakatvenāyogācca",
  "GSP28jsbh1-4u:1662_3": "samuccayānupapatteḥ vikalpenaiva yukto niveśaḥ /",
  "GSP28jsbh1-4u:1663_0": "naca ----- yathā savanīyahaviṣṣu “indrāya harivate dhānā nirvapedi” tyādivihitanirvāpe",
  "GSP28jsbh1-4u:1663_1": "harivadādīnāṃ devatātve 'pi eteṣāṃ haviṣāṃ “indrameva yajantī” ti vacanāntaravihitendradevatāyā",
  "GSP28jsbh1-4u:1663_2": "yāge saṃbandhāśrayaṇena na vikalpastathehāpyupapatteḥ kimiti tadāśrayaṇam?",
  "GSP28jsbh1-4u:1664": "iti ------ vācyam;",
  "GSP28jsbh1-4u:1665": "tatra nirvāpe devatānvayasaṃbhave 'pi iha tathā svīkāre 'ṣṭākapālādipadānāmananvayāpatteragatyā lakṣaṇayā yāgavidheravaśyaṃ svīkāryatayā vaiṣamyāt,",
  "GSP28jsbh1-4u:1666": "tatra tu dhānādīnāṃ nirvāpasaṃbhavena tadanvayopapatteryukto nirvāpānvayaḥ /",
  "GSP28jsbh1-4u:1667": "aṣṭākapālādīnāṃ tu tadanvayāyogyatvādviśeṣaḥ /",
  "GSP28jsbh1-4u:1668": "yadyapiprastutadravyaparāmarśe bahutvāt bahuvacanāpattiḥ;",
  "GSP28jsbh1-4u:1669": "tathāpi prakṛtahaviṣṭvarūpadharmaikyavivakṣayāpyekavacanopapattirityarthaḥ //",
  "GSP28jsbh1-4u:1670": "( vājinayāgāmikṣāyāgayoranuvādāsaṃbhave saptayāgoddeśyatvoktiriti nirūpaṇam)",
  "GSP28jsbh1-4u:1671": "vājinayāgasya pratipattitvenāmikṣāyāgāṅgatvāt prakaraṇāsaṃbhavena yajinānuvādāsaṃbhavābhiprāyeṇa ------saptasvityuktam /",
  "GSP28jsbh1-4u:1672": "āmikṣāyāgasya prakaraṇasaṃbhave 'pi “aprāpte śāstramarthavadi“ti nyāyena yajatau vairūpyāprasaṅgāya saptasvityuktam /",
  "GSP28jsbh1-4u:1673": "tadeva viśadayatinae ------ ābhikṣeti //",
  "GSP28jsbh1-4u:1674": "(vājinavākyavat viśiṣṭavidhyaṅgīkāreṇotpattiśiṣṭanyāyavirodhaparihāraḥ,",
  "GSP28jsbh1-4u:1675": "tatra triṃśadāhutisaṃpattiliṅgadarśanopapattiśca)",
  "GSP28jsbh1-4u:1676": "yadyapi cotpattiśiṣṭabalīyastvam;",
  "GSP28jsbh1-4u:1677": "tathāpi vājinayāgavadeva viśiṣṭakarmāntaravidhitvenaiva pakṣāntareṇa guṇavidhipakṣaṃ draḍhayati ----- devatāviśiṣṭeti //",
  "GSP28jsbh1-4u:1678": "taddhitena cāvagate 'nirdhārite dravyaviśeṣe nirdhāraṇāpekṣāyāmanekadevatākatvasādṛśyenātideśāt puroḍāśādidravyaviśeṣāvadhāraṇasiddhirityarthaḥ /",
  "GSP28jsbh1-4u:1679": "naca karmāntaratve triṃśadāhutisaṃpattipradarśakaliṅgadarśanānupapattiḥ,",
  "GSP28jsbh1-4u:1680": "ekatriṃśadāhutyāpatteriti prakāśakāroktadūṣaṇāpattiḥ;",
  "GSP28jsbh1-4u:1681": "puroḍāśāmikṣayorekadevatātvena sānnāyyavatsahayāgāvagateḥ “trayodaśāmāvāsyāyāmi” ti vadupapatteḥ //",
  "GSP28jsbh1-4u:1682": "(aṣṭau havīṃṣītyādiliṅgadarśanāvirodhārthaṃ prakārāntareṇa pūrvapakṣaḥ viśiṣṭavidhipūrvapakṣe prakāśakārāpāditānupapattyantaraparihāraśca)",
  "GSP28jsbh1-4u:1683": "pakṣāntareṇa dravyaviśeṣaprāptipradarśanāpattidvārāṣṭau havīṃṣīti liṅgadarśanānupapattiṃ pariharati ---- etasminnevaveti //",
  "GSP28jsbh1-4u:1684": "apinā prakāśakārāpāditaliṅgānupapattiparihāro maduktaḥ sūcitaḥ /",
  "GSP28jsbh1-4u:1685_0": "etena ----- vaiśvadevapadasya dravyaparatve 'pi prakṛtānāṃ bahutvādvaiśvadeveneti",
  "GSP28jsbh1-4u:1685_1": "copādeyaviśeṣaṇasyaikatvasya vivakṣitatvena kiṃ tat dravyamityanadhyavasāyāt paryāyeṇa",
  "GSP28jsbh1-4u:1685_2": "cānyasarvagrahaṇe paryāyavṛttereva doṣatvāt vikalpāpatteśca na viśiṣṭavidhyāśrayaṇena",
  "GSP28jsbh1-4u:1685_3": "karmāntaratvapūrvapakṣo yukta iti prakāśakāroktaṃ ----- apāstam;",
  "GSP28jsbh1-4u:1686_0": "sarvanāmnāṃ prakṛtaparāmarśitvaniyamābhāvena tadguṇāstvitisūtre tacchabdasyeva buddhisthaparāmarśitayā",
  "GSP28jsbh1-4u:1686_1": "ihopapattau pūrvoktarītyā viśeṣāvadhāraṇasiddheścāṣṭākapālādisarvaparāmarśasyāsaṃmatatvāt taddūṇāprasaṅgāt /",
  "GSP28jsbh1-4u:1687": "astuvā tanniyamaḥ,",
  "GSP28jsbh1-4u:1688": "evamapi prakṛtaparāmarśitvasyevāvyavahitaparāmarśitvasyāpi tyāge pramāṇābhāvenaikakapālasyaiva parāmarśena viśeṣāvadhāraṇādyupapatteśca /",
  "GSP28jsbh1-4u:1689": "mūle anuktapūrvopapāditāpattyantarasūcanāya vāśabdaḥ prayuktaḥ //",
  "GSP28jsbh1-4u:1690": "(vārtikakṛdādṛtaguṇavidhitvaṃ nāmatvamubhayaṃ bhavatviti samuccayapūrvapakṣasya prauḍhivādatopapādanam)",
  "GSP28jsbh1-4u:1691_0": "yattu vārtike ---- nirmanthyaśabdasya yaugikasya nāmadheyatve satyapi guṇavidhitvasyāpi",
  "GSP28jsbh1-4u:1691_1": "darśanādvaiśvadevaśabdasyāpi yaugikatvāt satyapi nāmadheyatve guṇavidhitvamapyastviti",
  "GSP28jsbh1-4u:1691_2": "samuccayena pūrvapakṣaḥ kevalanāmadheyatvena siddhānta iti pakṣāntareṇa darśitam,",
  "GSP28jsbh1-4u:1692_0": "tatpūpaervaṃ svayameva matvarthalakṣaṇāvākyabhedatatprakhyatadvyapadeśānāmabhāvena",
  "GSP28jsbh1-4u:1692_1": "nāmatānupapatteruktatvāt asiddhanāmadheyatvasamuccayāyogāt sarvatra ca guṇavidhyasaṃbhave",
  "GSP28jsbh1-4u:1692_2": "nāmatvānupapatteśca sakṛduccaritasya vaiśvadevaśabdasya viruddhobhayarūpatāpatterguṇavidhipratiyogikanāmatvasyābhāvena",
  "GSP28jsbh1-4u:1692_3": "samuccayapūrvapakṣāyogāt prauḍhivādamātramityāvedito nyāyasudhāyāmityupekṣitaṃ pūjyapādaiḥ //",
  "GSP28jsbh1-4u:1693": "(vaiśvadevapadasya saṃbandhasāmānyataddhitāntasya yāganāmatve eva vidhilāghavāttannāmatvasiddhāntaḥ)",
  "GSP28jsbh1-4u:1694": "siddhāntamāha ------nāgneyādiṣviti /",
  "GSP28jsbh1-4u:1695": "yaduktaṃ sarvanāmnā prakṛtadravyaparāmarśāt tatraiva guṇādhikaraṇapūrvapakṣarītyā devatāvidhānam ----- iti,",
  "GSP28jsbh1-4u:1696": "tanna; sarvanāmnaḥ svavākyānupāttadravyaparatvāsaṃbhave 'pi svavākyopāttayāgaparatvopapatteḥ /",
  "GSP28jsbh1-4u:1697": "na hi sūktahavissamabhivyāhāra eva devatātaddhita iti niyamo 'sti /",
  "GSP28jsbh1-4u:1698": "“śirovā etadyajñasya yadāgneyo hṛdayamupāṃśuyāja” ityādau tadabhāve 'pi devatātaddhitadarśanāt,",
  "GSP28jsbh1-4u:1699_0": "pracuraprayogāt taddhitasya saṃbandhasāmānye 'pi śaktyavagamāddevatātvarūpasaṃbandhaviśeṣasya",
  "GSP28jsbh1-4u:1699_1": "pramāṇāntareṇa bodhopapatterna lakṣaṇāpattiritīhāpi tadupapattau samudāyānuvādārthatvena",
  "GSP28jsbh1-4u:1699_2": "sārthakyenānarthakyābhāvāt ityarthaḥ /",
  "GSP28jsbh1-4u:1700": "vidhigauraveti /",
  "GSP28jsbh1-4u:1701": "matvarthalakṣaṇāpatterapi upalakṣaṇametam //",
  "GSP28jsbh1-4u:1702_0": "(āgneyādivākye viśiṣṭavidhiparasya nirvapedityasya āmikṣāvākye 'nuṣaktasyāpi tathātvāvaśyakatayā",
  "GSP28jsbh1-4u:1702_1": "āmikṣāvākye yajikalpanārthaṃ dravyadevatāsaṃbandhasyāpi vidhānāvaśyakatayā ca vaiśvadevaśabdasya",
  "GSP28jsbh1-4u:1702_2": "guṇaparatvakhaṇḍanam)",
  "GSP28jsbh1-4u:1703": "vairūpyāpatteśceti /",
  "GSP28jsbh1-4u:1704_0": "yathaiva hi “saptadaśa mārutīḥ trivatsānupākaroti tāvataścokṣṇa” ityatrokṣṇāṃ paryagnikṛtānāṃ",
  "GSP28jsbh1-4u:1704_1": "utsarge karmabhedāpādakasyaikapaśuniṣpannaikādaśāvadānagaṇātideśasyābhāve 'pi mārutīvākyasthasya",
  "GSP28jsbh1-4u:1704_2": "saptadaśakarmavidhāyakākhyātasyehānuṣaktasyeha vairūpyāpatteḥ bhinnānyeva karmāṇi vidhīyante,",
  "GSP28jsbh1-4u:1705": "tathehāpi anuṣaktanirvapatipadasya vairūpyāpattyā karmavidhāyakatvameva yuktam /",
  "GSP28jsbh1-4u:1706": "kiñcāmikṣāvākye yajyakalpane āmikṣā kimanuvādena vidhīyate,",
  "GSP28jsbh1-4u:1707": "na tāvadviśvadevānuvādena; tathātve dravyasya devatāṅgatvāpattyā yāgāṅgatvānāpatteḥ,",
  "GSP28jsbh1-4u:1708": "vaiśvadevīpadena taddhitena āmikṣāpadasya tātparyagrāhakatayā'mikṣāyā evopādānāt vaiśvadevīśabdenaiva dravyavidhāne ekaprasaratābhaṅgāpatteḥ /",
  "GSP28jsbh1-4u:1709_0": "ato yāgānuvādena dravyavidhānārthaṃ yajikalpanāvaśyakatve tatraiva dravyadevatāsaṃbandhasya",
  "GSP28jsbh1-4u:1709_1": "kalpakasya vidhānamāvaśyakamiti tadviśiṣṭakarmāntarānvayanirākāṅkṣā'mikṣāyā naitadvākyavihitakarmaṇi prāptirityarthaḥ /",
  "GSP28jsbh1-4u:1710": "yattu ----- nyāyaprakāśe ------ “vaiśvadevena yajete” tyasya yāgavidhāyitve āmikṣāvadvājinasyāpyetadyāgāṅgatvāpattyā vikalpāpattiḥ ------iti dūṣaṇaṃ dattam,",
  "GSP28jsbh1-4u:1711": "tanna;",
  "GSP28jsbh1-4u:1712_0": "vājinavākye viśvadevadevatākayāgapratyabhijñābhāve etadyāgasya dravyaviśeṣākāṅkṣāyāṃ",
  "GSP28jsbh1-4u:1712_1": "jhaṭityupasthāpakavaiśvadevapadopāttaitadyāgānuvādena vihitāmikṣāyā vidhānena nairākāṅkṣyādvājinaniveśānupapatteḥ /",
  "GSP28jsbh1-4u:1713": "ataḥ pūrvoktameva dūṣaṇaṃ sādhu /",
  "GSP28jsbh1-4u:1714": "ataśca prakṛteṣu yāgeṣu guṇavidhyasaṃbhavāt sāmānādhikaraṇyena yajinānūditasarvayāgānāṃnāmadheyaṃ vaiśvadevaśabda ityupasaṃharati--- ata iti //",
  "GSP28jsbh1-4u:1715": "(utpattiśiṣṭanyāyasahakāreṇa tatprakhyanyāyasya vaiśvadevanāmatve pramāṇatvam)",
  "GSP28jsbh1-4u:1716": "atra ca na kevalaṃ tatprakhyanyāyena nāmatvam;",
  "GSP28jsbh1-4u:1717_0": "tasya guṇavidhyasaṃpādanadvārā pravṛttinimittāpādakatvenehā- mikṣāyāge guṇavidhinirāsasaṃpādakatve",
  "GSP28jsbh1-4u:1717_1": "'pyāgneyādiyāgeṣu tadasaṃbhavasya kartumaśakyatvāt ata utpattiviśiṣṭaguṇa- balīyastvasyāpi",
  "GSP28jsbh1-4u:1717_2": "sahakāritvamabhipretyāha -- utpattīti //",
  "GSP28jsbh1-4u:1718": "(pravṛttinimittāntaranirāsapūrvakaṃ viśvadevajanyayāgaghaṭitasamudāyāśrayatvasya pravṛttinimittatvopapādanam)",
  "GSP28jsbh1-4u:1719": "yattu ----- prācīnaiḥ “yadviśvedevāḥ samayajante” tyarthavādāvagatasya viśvadevakṛtayāgatvasya pravṛttinimittatvaṃ ----- uktaṃ,",
  "GSP28jsbh1-4u:1720": "tadavāstavasya nimittatvānupapatterayuktam /",
  "GSP28jsbh1-4u:1721": "yadapi ----- viśvaśabdasya sarvavācakatvamabhipretya sarvāgnyādidevatākatvaṃ----- kaiściddarśitam,",
  "GSP28jsbh1-4u:1722": "tadapi rūḍhityāgādayuktamityabhipretya tajjijñāsāyāṃ yadyapica tatprakhyanyāyenāmikṣāyāga eva pravṛttinimittaṃ saṃpādyate;",
  "GSP28jsbh1-4u:1723_0": "tathāpi yajetetyanena prakṛtatvāviśeṣādvakṣyamāṇārthavattvāya sarveṣāmeva yāgānāṃ",
  "GSP28jsbh1-4u:1723_1": "samudāyīkaraṇārthamanuvādāt samudāye ca viśvadevadevatākatvasya svajanyaghaṭitatvasaṃbandhena",
  "GSP28jsbh1-4u:1723_2": "sattvāt taddvārā samudāyiṣvaṣṭasu pravṛttinimittasaṃpādanopapattimabhipretyāha -----",
  "GSP28jsbh1-4u:1723_3": "pravṛttinimittaṃ ceti //",
  "GSP28jsbh1-4u:1724_0": "evañca taddhitena samudāyināṃ coktāvapi teṣāṃ saṃbandhasāmānye padaśrutyāvagate saṃbandhaviśeṣāpekṣāyāṃ",
  "GSP28jsbh1-4u:1724_1": "yogyatayā viśvadevadevatājanyāmikṣāyāgaghaṭitasamudāyāśrayatvarūpasaṃbandhaviśeṣāvagatervaiśvadevapadenaikenopādānāt",
  "GSP28jsbh1-4u:1724_2": "prājāpatyānāmivotpattivākye ekapadopādānābhāve 'pi nānāvākyotpannānāmapi ekasamudāyasiddherna",
  "GSP28jsbh1-4u:1724_3": "vaiśvadevaśabde chatrinyāyena vaiśvadevāvaiśvadevasamudāyeprācīnopapāditalakṣaṇāśrayaṇakleśo 'pīti bhāvaḥ //",
  "GSP28jsbh1-4u:1725": "(vaiśvadevapadasya samudāyānuvādatvaprayojanam āmikṣāyāgamātravyāvartanena sarvaphalasaṃbandha iti nirūpaṇam)",
  "GSP28jsbh1-4u:1726": "tatprayojanaṃ ceti ----- itaratheti /",
  "GSP28jsbh1-4u:1727": "saptasu devatāvidhānapūrvapakṣe teṣāmapi vaiśvadevapadena grahaṇaṃ saṃbhavatyeveti śaṅkanirāsāyāmikṣāyāgasyaivetyevakāraḥ prayuktaḥ /",
  "GSP28jsbh1-4u:1728": "tatrāgnyādīnāmapi vikalpena pūrvapakṣe devatātvādvasantādividhau nityānityasaṃyogavirodhāpatternagrahaṇamityarthaḥ /",
  "GSP28jsbh1-4u:1729": "vastutastu ------ karmāntarapūrvapakṣe samānaliṅgakatvena vasantādivākye vaiśvadevapadamasyaiva nāmeti niyantumaśakteḥ upalakṣaṇamevāmikṣāyāgasyaivetipadam /",
  "GSP28jsbh1-4u:1730": "evakāraścāgneyādisaptakavyāvṛttyarthaka eveti dhyeyam //",
  "GSP28jsbh1-4u:1731_0": "(vaiśvadevapadasyāmikṣāyāgaparatve 'pi āgneyādīnāṃ vasantakālādisaṃbandhasiddhyā",
  "GSP28jsbh1-4u:1731_1": "āgneyādīnāṃ tatsaṃbandhasiddhiriti prācīnamatanirāsapūrvakaṃ phalasaṃbandhasiddhirāgneyādīnāṃ",
  "GSP28jsbh1-4u:1731_2": "prayojanamiti nirūpaṇam)",
  "GSP28jsbh1-4u:1732": "atraca prācāṃ grantheṣu vasantakālaprācīnapravaṇadeśasaṃbandhasiddhirāgneyādīnāmiti samudāyānuvādaprayojanamuktam,",
  "GSP28jsbh1-4u:1733": "natvetadeva prayojanam,",
  "GSP28jsbh1-4u:1734": "tasyānyathāpi siddheḥ,",
  "GSP28jsbh1-4u:1735_0": "tathāhi ------ etadabhāve hi vasantādivākye āmikṣāyāgasyaiva sākṣāt kālānvaye 'pi",
  "GSP28jsbh1-4u:1735_1": "cāturmāsyaiḥ svargakāmo yajetetyatrāmikṣāyāgasyaiva varuṇapraghāsādiparvāntarasahacaritasya",
  "GSP28jsbh1-4u:1735_2": "phalasaṃbandhāpatterāgneyādināṃ vaiśvadevāvāntaraprakaraṇāt tadaṅgatvāpattiḥ /",
  "GSP28jsbh1-4u:1736_0": "cāturmāsyaśabdo hi “caturthe caturthe māsyekena parvaṇā yajete“ti vākyāntarānurodhenottaraparvatraye",
  "GSP28jsbh1-4u:1736_1": "māsacatuṣṭayottaratvasya śrautasya pūrvāvadhyapekṣāyāmarthādādyasya parvaṇo māsacatuṣṭayapūrvabhāvāvagatermāsacatuṣṭayapūrvottarabhāvarūpapravṛttinimittena",
  "GSP28jsbh1-4u:1736_2": "caturṇāṃ parvaṇāṃ nāmadheyam /",
  "GSP28jsbh1-4u:1737_0": "pūrvottarabhāvasyaca viśeṣāpekṣāyāṃ vasantādivākyena kālavidhānādyeṣāmeva pūrvottarabhāvaghaṭakavasantādisaṃbandhasteṣā",
  "GSP28jsbh1-4u:1737_1": "meva cāturmāsyanāmāvacchinnena yajinā phalasaṃbandhāvagaterāmikṣāyāgasyaiva phalasaṃbandhāvagatau",
  "GSP28jsbh1-4u:1737_2": "vājinayāgavadanyeṣāṃ tadaṅgatvāpattāvaṅgapradhānānāṃ ekadeśakālakartṛtvasidhyā vasantaprācīnapravaṇadeśasiddhirlabhyata",
  "GSP28jsbh1-4u:1737_3": "eveti na tāvanmātrasya prayojanatvamiti sūcayituṃ phalasaṃbandhasiddhiparyantānudhāvanam //",
  "GSP28jsbh1-4u:1738": "(vaiśvadevanāmatve eva triṃśadāhutiliṅgadarśanasyāpyupapattyā nāmatvopasaṃhāraḥ)",
  "GSP28jsbh1-4u:1739": "kaustubhe spaṣṭamiti //",
  "GSP28jsbh1-4u:1740": "upapāditametat /",
  "GSP28jsbh1-4u:1741_0": "evaṃ “nava prayājāḥ” “navānūyājāḥ” “dvāvāghārau” “dvāvājyabhāgau” “aṣṭau havīṃṣi”",
  "GSP28jsbh1-4u:1741_1": "“triṃśadāhutayo hūyante” ityāhavanīyāhutīnāṃ vaiśvadeve parvaṇi nityavacchravaṇaṃ",
  "GSP28jsbh1-4u:1741_2": "triṃśattvaliṅgadarśanaṃ upapadyate /",
  "GSP28jsbh1-4u:1742": "anyathā saptasu devatāvidhipakṣe āgneyādīnāṃ saptānāṃ saṃpratipannadevatākatvena sānnāyyavatsahānuṣṭhānenaikāhutyāpatteḥ tadvirodha iti siddhaṃ nāmadheyaṃ vaiśvadevapadamiti /",
  "GSP28jsbh1-4u:1743": "prayojanaṃ pūrvottarapakṣopanyāsenaiva sujñeyatvātpūrvapakṣe “vaiśvadeve vikalpa” iti sūtreṇaiva ca kaṇṭhoktarenoktam //",
  "GSP28jsbh1-4u:1744": "iti ekādaśaṃ vaiśvadevādhikaraṇam //",
  "GSP28jsbh1-4u:1745": "&lt;B1&gt; (12 adhikaraṇam / )",
  "GSP28jsbh1-4u:1746": "pūrvavanto 'vidhānārthās tatsāmarthyaṃ samāmnāye / Jaim_1,4.17 /",
  "GSP28jsbh1-4u:1747": "pūrvavanto 'vidhānārthāstatsāmarthya samāmnāye //",
  "GSP28jsbh1-4u:1748_0": "“vaiśvānaraṃ dvādaśakapālaṃ nirvapet putre jāte” ityanena yāgaṃ vidhāya “yadaṣṭākapālo",
  "GSP28jsbh1-4u:1748_1": "bhavati gāyatriyaivainaṃ brahmavarcasena punāti” ityādināṣṭākapālanavakapāladaśakapālaikādaśakapāladvādaśakapālānāṃ",
  "GSP28jsbh1-4u:1748_2": "phalānyanūdyānte “yasmin jāte etāmiṣṭiṃ nirvapati pūta eva sa tejasvyannāda indriyāvī",
  "GSP28jsbh1-4u:1748_3": "paśumān bhavatī“ti śrutam /",
  "GSP28jsbh1-4u:1749": "tatra dvādaśatve aṣṭatvādeḥ prāptatvādaṣṭākapālādiśabdā vaiśvānarayāganāmadheyamityādyaḥ pakṣaḥ /",
  "GSP28jsbh1-4u:1750": "svarūpeṇa prāptāvapi paricchedakatvena prāptyabhāvād guṇavidhaya eva te /",
  "GSP28jsbh1-4u:1751": "aṣṭatvamaṣṭākapāladravyaṃ vā pūrvayāge vidhīyate /",
  "GSP28jsbh1-4u:1752": "upakramopasaṃhāraikyena caikavākyatvapratīterna dvādaśakapālasyotpattiśiṣṭatā /",
  "GSP28jsbh1-4u:1753": "athavā - astu vākyanānātvaṃ, tathāpi yad dvādaśakapālo bhavatītyanenaiva tadvidhiḥ /",
  "GSP28jsbh1-4u:1754": "vaiśvānaravākye tatpadamanuvāda eveti dvitīyaḥ /",
  "GSP28jsbh1-4u:1755": "brahmavarcasādirūpaphaloddeśena prakṛtayāgāśritaguṇā evāṣṭākapālādayo vidhīyante iti tṛtīyaḥ /",
  "GSP28jsbh1-4u:1756": "siddhāntastu saṃbhavatyekavākyatve tadbhedasyānyāyyatvāt prakṛtayāgasyaiveyaṃ sarvā stutiḥ /",
  "GSP28jsbh1-4u:1757": "yadaṅgabhūtadvādaśakapālasyāvayavo 'ṣṭākapālādirapyekaikaphalasādhanaṃ,",
  "GSP28jsbh1-4u:1758": "tatra sarvāvayavopetadvādaśakapālasya sarvaphalaprayojakatve kaḥ sandeha iti yāgastutiḥ /",
  "GSP28jsbh1-4u:1759": "aṣṭākapālapadaṃ cāgneyāṣṭākapāle śaktaṃ gauṇyā vṛttyā aṣṭatvāśrayakapālaśrapitatvasādṛśyena dvādaśakapālāvayave gauṇam /",
  "GSP28jsbh1-4u:1760": "tena cāvayavadvārāvayavī dvādaśakapālo lakṣyate /",
  "GSP28jsbh1-4u:1761": "tena lakṣaṇayā yāgastutiriti /",
  "GSP28jsbh1-4u:1762": "idaṃ cādhikaraṇaṃ audumbarādhikaraṇanyāyena gatārthamapi śiṣyahitārthamuktamiti dhyeyam // 12 // 28 // iti dvādaśaṃ vaiśvānarādhikaraṇam //",
  "GSP28jsbh1-4u:1763": "&lt;B2&gt;",
  "GSP28jsbh1-4u:1764": "(viṣayavākyasaṃgrahaḥ pūrvādhikaraṇena vaiśvānarādhikaraṇasya pratyudāharaṇasaṅgatiśca)",
  "GSP28jsbh1-4u:1765_0": "ityādineti ----- ādipadena “yannavakapālastrivṛtaivāsmin tejo dadhāti yaddaśakapālo",
  "GSP28jsbh1-4u:1765_1": "virājaivāsminnannādyaṃ dadhāti yadekādaśakapālastriṣṭubhaivāsminnindriyaṃ dadhāti",
  "GSP28jsbh1-4u:1765_2": "yaddvādaśakapālo jagatyaivāsmin paśūn dadhāti” ityantasya saṃgrahaḥ /",
  "GSP28jsbh1-4u:1766": "ekavākyatāsūcanāyānteityuktam /",
  "GSP28jsbh1-4u:1767": "“guṇavidhirnāmadheyaṃ ca nirṇītam /",
  "GSP28jsbh1-4u:1768_0": "saṃdigdhānāmarthānāṃ vākyaśeṣādarthāccādhyavasānamuktami“ti dvitīyādhyāyopakramabhāṣyādaktādhikaraṇaṃ",
  "GSP28jsbh1-4u:1768_1": "yāvannāmadheyavicārapratīteḥ sākṣādevāṣṭākapālādiśabdānāṃ guṇavidhitvavannāmadheyatvamihāśaṅkyehāpavāda-",
  "GSP28jsbh1-4u:1768_2": "karaṇādāpavādakīṃ prakaraṇasaṃgatiṃ tathā pūrvādhikaraṇe ānarthakyāt guṇavidhitve",
  "GSP28jsbh1-4u:1768_3": "pūrvapakṣite samudāyānuvādatvenāpyarthavattvopapatterniraste iha tathāvidhārthavattvāsaṃbhavādupakramasthadvādaśakapālaśabdasya",
  "GSP28jsbh1-4u:1768_4": "vivakṣitatve 'ṣṭākapālādipadānāmānarthakyāpatteśca guṇavidhitvamiti pūrvanyāyātyayena",
  "GSP28jsbh1-4u:1768_5": "pratyavasthānātpratyudāharaṇarūpāṃ anantarasaṅgatiṃ saṃśayaṃ ca spaṣṭatvādanabhidhāya",
  "GSP28jsbh1-4u:1768_6": "pūrvapakṣamāha ------ tatreti /",
  "GSP28jsbh1-4u:1769_0": "putre jāte ityantasyāgneyādhikaraṇoktanyāyena nirvapateratideśaprāptanirvāpānuvādena",
  "GSP28jsbh1-4u:1769_1": "yāgalakṣyatvāt dvitīyāntavaiśvānaradvādaśakapālapadayoḥ dvitīyāyāḥ karaṇatvalakṣaṇāṅgīkāreṇa",
  "GSP28jsbh1-4u:1769_2": "karaṇasamarpakatvamaṅgīkṛtya vaiśvānareṇa dvādaśakapālena yajeta putrajanane nimitte",
  "GSP28jsbh1-4u:1769_3": "ityarthasya nissandigdhatvena vicāraviṣayatvābhāvāt vicāraviṣayasya niṣkṛṣṭarūpatvaṃ",
  "GSP28jsbh1-4u:1769_4": "sūcayituṃ ----- tatretyuktam //",
  "GSP28jsbh1-4u:1770": "(tatprakhyanyāyenāṣṭākapālādipadanāmadheyatvam ekasyaiva nāmabhedāṅgīkāraprayojanaṃ ca)",
  "GSP28jsbh1-4u:1771": "yadyapi aṣṭākapālādipade 'ṣṭatvādisaṅkhyā kapālāni tadadhikaraṇakaḥ saṃskāro dravyaṃ cetyetāvadavagamyate,",
  "GSP28jsbh1-4u:1772": "natu yāgaḥ;",
  "GSP28jsbh1-4u:1773": "tathāpi sarveṣāmamīṣāṃ dvādaśakapālapadenaiva prāptatvāt tatprakhyanyāyena lakṣaṇayā samidādipadavannāmadheyānyaṣṭākapālādiśabdāḥ,",
  "GSP28jsbh1-4u:1774": "yathā śataṃ brāhmaṇāḥ somaṃ bhakṣayantītyukte dvādaśaikaikamiti vibhāgavākye śate dvādaśānāṃ antarbhūtatvādvibhāgavidhiḥ,",
  "GSP28jsbh1-4u:1775": "tathā dvādaśeṣvaṣṭatvaprāptirityarthaḥ /",
  "GSP28jsbh1-4u:1776": "naca prathamāntānāṃ nirvapedityanenānvayādyāgasāmānādhikaraṇyābhāvaḥ;",
  "GSP28jsbh1-4u:1777": "tadabhāve 'pyaṣṭākapālapadairyāgasya prakṛtasya vidhānopapattyā aṣṭākapālo yāgo bhavatītyevaṃ nāmatopapatteḥ /",
  "GSP28jsbh1-4u:1778": "naca saṃjñayā karmabhedāpattiḥ;",
  "GSP28jsbh1-4u:1779": "ekasyaiva prakṛtasya yāgasya pācakalāvakādivadbhedaṃ vināpyupapattau tadaṅgīkāre pramāṇābhāvāt /",
  "GSP28jsbh1-4u:1780": "naca nāmatve prayojanābhāvaḥ;",
  "GSP28jsbh1-4u:1781_0": "“gāyatriyaivainami“tyarthavādikaphalasya rātrisatranyāyeneha kalpanena nāmadheyānāṃ",
  "GSP28jsbh1-4u:1781_1": "vikalpena saṅkalpe 'sārthakye 'pi tattannāmāvacchinnasaṅkalpāttattatphalasiddheḥ",
  "GSP28jsbh1-4u:1781_2": "prayojanatvalābhādityarthaḥ //",
  "GSP28jsbh1-4u:1782": "(paricchedakatayāṣṭatvaprāptyabhāvena tatprakhyaśāstrāpravṛttyā guṇavidhitvapakṣāntarānusaraṇaṃ,",
  "GSP28jsbh1-4u:1783": "atideśaprāptasyāpyaṣṭākapālasya punarvidhisārthakyādyupapādanañca)",
  "GSP28jsbh1-4u:1784_0": "aṣṭākapālādipadāt “tatroddhṛtamamatrebhyaḥ” iti sūtrāttatretyanuvṛttau “saṃskṛtaṃ",
  "GSP28jsbh1-4u:1784_1": "bhakṣā” ityanenāṣṭasu kapāleṣu saṃskṛtamityarthe vihitasya taddhitarūpasyānapatyasya",
  "GSP28jsbh1-4u:1784_2": "“dvigorluganapatye” ityanena saṅkhyāpūrvasamāsatvena dvigusaṃjñakādaṣṭākapālādiprātipadikātparatvena",
  "GSP28jsbh1-4u:1784_3": "lopavidhānāttaddhitāntatvāvagamena tadantargatāṣṭatvaprāptau caturādisaṅkhyāsāpekṣatvenāsāmarthyena",
  "GSP28jsbh1-4u:1784_4": "taddhitotpattyanāpatteḥ dvādaśaparicchedakatayāṣṭatvaprāptyasaṃbhavena tatprakhyanyāyābhāvānna",
  "GSP28jsbh1-4u:1784_5": "nāmadheyatvasaṃbhava ityādyaṃ pakṣaṃ dūṣayan dvitīyaṃ pakṣamāha pa0------ svarūpeṇeti //",
  "GSP28jsbh1-4u:1785": "ataśca dvādaśakapāle prāptāṣṭatvādiguṇavidhiḥ; anyathāvihitasya stutyasaṃbhavāt /",
  "GSP28jsbh1-4u:1786": "yadyapyāgneyavidhyantenāṣṭatvaṃ prāptam;",
  "GSP28jsbh1-4u:1787": "tathāpi dvādaśatvādinaupadeśikena bādho mābhūdityetadarthaṃ punarvidhiḥ sārthakaḥ /",
  "GSP28jsbh1-4u:1788": "yadi tu dvādaśakapāle padaśrutyānvitadvādaśatvāvarodhena nāṣṭatvasya niveśaḥ,",
  "GSP28jsbh1-4u:1789": "tathā kapālānuvādenāṣṭatvavidhau ekaprasaratābhaṅgāpattirapi syādityucyeta,",
  "GSP28jsbh1-4u:1790": "tadā guṇatrayavadeva puroḍāśe vaijātyakalpanayā pūrvayāga evāṣṭākapālādidravyāntaravidhimabhipretyāṣṭākapālādidravyamityuktam //",
  "GSP28jsbh1-4u:1791": "(dvādaśakapālasyānutpattiśiṣṭatayā prājāpatyanyāyena tvekadravyakayāgabhedanirūpaṇam)",
  "GSP28jsbh1-4u:1792": "utpattiśiṣṭateti //",
  "GSP28jsbh1-4u:1793_0": "tathāca bhavatītyasyānuvādatvaṃ aṅgīkṛtya prathamāyā dvitīyārthalakṣaṇayā nirvapedityanenānvayāṅgīkāreṇa",
  "GSP28jsbh1-4u:1793_1": "vaiśvānaraṃ dvādaśakapālaṃ aṣṭākapālamityādyanvayasvīkāreṇa sarveṣāmevotpattiśiṣṭatvam /",
  "GSP28jsbh1-4u:1794_0": "tatra cāṣṭākapālādidravyāṇāṃ parasparamananvitānāmeva devatāsaṃbandhātprājāpatyanyāyena",
  "GSP28jsbh1-4u:1794_1": "dravyadevatāsaṃbandhabhedena yāgabhedānnaikasmin yāge ekavākyopāttatvādāruṇatvādivatsamuccayāpattirityarthaḥ /",
  "GSP28jsbh1-4u:1795": "yattu dravyavidhipakṣe samuccaye kaustubhe iṣṭāpattyabhidhānaṃ,",
  "GSP28jsbh1-4u:1796": "tadetāmityupasaṃhāragataikavacanānteneṣṭipadenaikayāgaparatvapratītya- bhiprāyeṇa kathañcinneyam,",
  "GSP28jsbh1-4u:1797": "natu pāramārthikam;",
  "GSP28jsbh1-4u:1798": "dadhyādiyāgānāmanekatvapakṣe 'citraye'tyekavacanasyevehāpi pañcayāgairekeṣṭyabhiprāyeṇaikavacanasyopapatteḥ pūrvoktarītyā yāgabhedarasyāpattau yāgaikatve mānābhāvāt //",
  "GSP28jsbh1-4u:1799": "(pūrvatrāparitoṣeṇa vākyanānātvapakṣeṇa sarveṣāmutpannaśiṣṭatvena vikalpena guṇavidhitvarūpadvitīyapakṣānusaraṇam)",
  "GSP28jsbh1-4u:1800_0": "bhavatītyādau bahūnāmanuvādatvānupapatteḥ prathamāyā dvitīyārthalakṣaṇāyāṃ bhavatītyanenānanvayāpatteḥ",
  "GSP28jsbh1-4u:1800_1": "āvṛttyaṅgīkāre āvṛttereva doṣatvādaparituṣya vākyanānātvamaṅgīkṛtyaikasminnapi yāge",
  "GSP28jsbh1-4u:1800_2": "sarveṣāmutpannaśiṣṭatvasādhanena pakṣāntareṇa dravyavidhipakṣaṃ samarthayati -----arthaveti //",
  "GSP28jsbh1-4u:1801": "“aṣṭākapālo bhavatī“ti yaddvādaśakapālo bhavatītyantavākyeṣu bhavatītyatrāprāptārthatvena vidhimaṅgīkṛtya dravyamātraviṣayo vidhiḥ /",
  "GSP28jsbh1-4u:1802": "tadapekṣitā ca bhāvanāpi yāgakarmikā vaiśvānaravākyaprāptā bhavatinā lakṣaṇayānūdyate /",
  "GSP28jsbh1-4u:1803": "vaiśvānaravākyetu pramāṇāntarasiddhadravyānuvādakatvāt dvādaśakapālapadaṃ sarveṣāmupalakṣaṇamaṅgīkṛtya kevalavaiśvānaradevatāviśiṣṭayāgasyaiva lāghavāt vidhānam /",
  "GSP28jsbh1-4u:1804": "“gāyatriyaivainami“tyādinātu vidheyāṣṭākapālādidravyastutiḥ /",
  "GSP28jsbh1-4u:1805": "“etāmiṣṭimi“tyasya ca pratyekamanuṣaṅgeṇaitāmaṣṭākapālaguṇakāmiṣṭiṃ yasmin jāte nirvapati sa pūta eva bhavati /",
  "GSP28jsbh1-4u:1806": "etāṃ navakapālaguṇakāmiṣṭiṃ nirvapati sa tejasvyeva bhavatītyevaṃ pratyekaṃ saṃbandhādārthavādikapūtatvādiphalamiṣṭereva kalpyate,",
  "GSP28jsbh1-4u:1807": "natvaṣṭākapālādidravyasyeti dvādaśakapālādīnāṃ sarveṣāmevotpannaśiṣṭatvāt sarveṣāṃ prakṛtayāganiveśopapatternirapekṣasādhanatvāt vrīhiyavavaddravyāṇāṃ vikalpa ityarthaḥ //",
  "GSP28jsbh1-4u:1808": "(dvādaśakapālasyotpattiśiṣṭatvāṅgīkāreṇāṣṭākapālādivākyasya guṇaphalavidhitvāṅgīkāreṇa tṛtīyapakṣopapādanam /",
  "GSP28jsbh1-4u:1809": "tatra vārtikavirodhaparihāraśca)",
  "GSP28jsbh1-4u:1810": "vikalpāpattidoṣāpattervā svarasena nānāvākyatāmaṅgīkṛtyāpi tṛtīyaṃ pūrvapakṣamāha ----- brahmavarcaseti //",
  "GSP28jsbh1-4u:1811_0": "yadaṣṭākapālo bhavatītyādāvaprāptatvāt vidhiṃ prakalpya vihitānāṃ aṣṭākapālādīnāṃ",
  "GSP28jsbh1-4u:1811_1": "“gāyatriyaivainaṃ brahmavarcasena punāti” ityārthavādikabrahmavarcasahetukapūtatvaphalakatpanena",
  "GSP28jsbh1-4u:1811_2": "tatraivāśrayāpekṣāyāṃ prakṛtavaiśvānarayāgasyāśrayatvopapatteḥ kāmyatvādevotpattiśiṣṭasyāpi",
  "GSP28jsbh1-4u:1811_3": "nityasya dvādaśakapālasya bādhopapatterdvādaśakapālasya svaśabdopādānena “jagatyaivāsmin",
  "GSP28jsbh1-4u:1811_4": "paśūni” tyātmīyastutyaiva nairākāṅkṣyānnāṣṭākapālādiśabdānāṃ gauṇīpūrvakalakṣaṇayā",
  "GSP28jsbh1-4u:1811_5": "dvādaśakapālastāvakatvamaṅgīkartuṃ yuktamityarthaḥ /",
  "GSP28jsbh1-4u:1812": "yattu vārtike ---- nanu ca --- “brahmavarcasayogādiphalatvena yadīṣyate /",
  "GSP28jsbh1-4u:1813": "stutyabhāvādvidhiḥ kena vartamānāpadeśinām” //",
  "GSP28jsbh1-4u:1814": "iti brahmavarcasaphalārthatvamākṣipya “gāyatriyaivainami“tyādinā stutireva kriyate,",
  "GSP28jsbh1-4u:1815": "na phalasaṃbandhaḥ /",
  "GSP28jsbh1-4u:1816": "tayātu aprāptyātmakavidhyunmīlanādyadaṣṭākapāla ityādibhiḥ sārthavādakaiḥ pratyekaṃ vihitānāṃ yathāsaṃkhyaṃ “pūta eve“tyādibhiḥ phalasaṃbandhaḥ kriyate ---- ityuktam,",
  "GSP28jsbh1-4u:1817": "tadarthavādādvidhitvam,",
  "GSP28jsbh1-4u:1818_0": "tena cārthavādatetyevaṃ arthavādato vidhikalpanasyānyonyāśrayagrastatvāt “yasmin",
  "GSP28jsbh1-4u:1818_1": "jāta” ityaneneṣṭereva pūtatvādiphalaiḥ saṃbandhena guṇānāṃ tadanvayānupapatteḥ prauḍhivādamātramiti",
  "GSP28jsbh1-4u:1818_2": "sūcayituṃ brahmavarcasādītyuktam /",
  "GSP28jsbh1-4u:1819": "ataścāprāptārthasyaiva sarvavyāpakasya leṭtvaniścāyakatayā vidhikalpakatvādrātrisatre ivārthavādikaṃ brahmavarcasahetukapūtatvādikaṃ phalaṃ yuktam /",
  "GSP28jsbh1-4u:1820": "evañca “yasmin jāte” ityasya siddhavannirddeśānupapattyā viniyogavidhikalpanayā''śrayatvābhimateṣṭeḥ phalasaṃbandho 'pi siddho bhavatīti pūtatvādīṣṭereva phalamiti bhāvaḥ /",
  "GSP28jsbh1-4u:1821": "mūle brahmavarcasādirūpaphaletipadena brahmavarcasapadaghaṭitārthavādopāttaṃ phalamityartho jñeyaḥ //",
  "GSP28jsbh1-4u:1822": "yattu kaustubhe ------ pūtatvādīnāṃ phalatvamuktaṃ,",
  "GSP28jsbh1-4u:1823": "tadvārtikoktimāśrityāthavāmūloktivirodhaparihārāya brahmavarcasahetukapūtatvābhiprāyeṇa kathañcinneyamiti dik //",
  "GSP28jsbh1-4u:1824_0": "(ākhyātabhedena nimittaphalarūpoddeśyabhedena pratyavāyadhvaṃsarūpaphalāntaroddeśena",
  "GSP28jsbh1-4u:1824_1": "pūtatvādyanekaphalasaṃbandhena ca prasaktavākyabhedaparihāreṇopakramopasaṃhārā- vagataikavākyatayā",
  "GSP28jsbh1-4u:1824_2": "dvādaśakapālastutāvevāṣṭākapālādivākyānāṃ tātparyopapādanam)",
  "GSP28jsbh1-4u:1825": "vākyabhedāṅgīkāreṇa dṛḍhatayopapāditayordvitīyapakṣatṛtīyapakṣayorekahetunaiva dūṣaṇaṃ sūcayan siddhāntamāha ---- siddhāntastviti //",
  "GSP28jsbh1-4u:1826": "“saṃbhavatyekavākyatve” ityanenāthavāstvitipakṣonirastaḥ /",
  "GSP28jsbh1-4u:1827": "phalārthaguṇavidhipakṣo 'pyevaṃ nirasanīyaḥ /",
  "GSP28jsbh1-4u:1828": "yadi hyāśrayavidhāyakaṃ paripūrṇatayāśrayaṃ vidhāya nirākāṅkṣaṃ bhavettadā tena vihitāśrayalābhena phalārthaguṇavidhānaṃ bhavet /",
  "GSP28jsbh1-4u:1829": "nahyupakramopasaṃhāraparyālocanayā pratīyamānamekaṃ vākyaṃ “etāmiṣṭiṃ nirvatī“tyanenānvayanirākāṅśram /",
  "GSP28jsbh1-4u:1830": "itarathaikavākyatāyā eva bhaṅgāpatteḥ /",
  "GSP28jsbh1-4u:1831_0": "ataśca vaiśvānaravākyasyāparyavasāyitvena yāgavidhyabhāve vihitāśrayālābhāttanmadhyapatitāṣṭākapālādivākyānāṃ",
  "GSP28jsbh1-4u:1831_1": "svātantryeṇa vidhāyakatver'thabhedādvākyabhedāpatteśca nātra guṇavidhiḥ /",
  "GSP28jsbh1-4u:1832": "etena ----- ākhyātabhedena vākyabhedasyādoṣatvamityapi ----- nirastam;",
  "GSP28jsbh1-4u:1833_0": "ākhyātabhede 'pi “yasyobhayami“tyādau yacchabdabalādevaikavākyatvavadihāpi “yasmin",
  "GSP28jsbh1-4u:1833_1": "jāte” ityupasaṃhārasya yattacchabdopabaddhatvenopakramasya jāteṣṭiviṣayatve avagamenaikavākyatāpratīteḥ",
  "GSP28jsbh1-4u:1833_2": "kāmapadābhāvena brahmavarcasādeḥ phalatvāpratīteḥ satyāmapivā tatpratītāvetāmiṣṭimityādineṣṭigataphalasyaiva",
  "GSP28jsbh1-4u:1833_3": "pratīterna guṇaphalasaṃbandhaḥ /",
  "GSP28jsbh1-4u:1834": "naca siddhānte 'pi nimittaphalayoruddeśyayorupādānādvākyabheda āvaśyakaḥ;",
  "GSP28jsbh1-4u:1835_0": "nimittasyāvaśyānuṣṭhāpakatvarūpoddeśyatve 'pi ripsitatamatvarūpoddeśyatvābhāvena",
  "GSP28jsbh1-4u:1835_1": "phalasyaiva tattvenānvayāt vijātīyayorekenānvaye 'pītaraviṣayākāṅkṣānivṛttyabhāvena",
  "GSP28jsbh1-4u:1835_2": "tasyāpyanvayopapattervākyabhedāprasakteḥ /",
  "GSP28jsbh1-4u:1836": "naca ----- nimittānvayenoddeśyānekatvābhāve 'pi tadanvayānupapattyā kalpitapāpakṣayasya bhāvanāyāṃ pūtatvāderivoddeśyatvenaivānvayāt vākyabhedatādavasthyamiti ------ vācyam;",
  "GSP28jsbh1-4u:1837": "anyatra pāpakṣayasya bhāvyatvakalpane 'pīha pratiyogyupasthitisāpekṣatayā śīghropasthitapūtatvādīnāmeva tatkalpanāt /",
  "GSP28jsbh1-4u:1838": "ataeva ---- nimittabalādavagatapratyavāyadhvaṃsasyaiva phalatvopapatternārthavādikaphalakalpanetyapi ----- parāstam /",
  "GSP28jsbh1-4u:1839": "naca tathāpi pūtatvādyanekaphalānāṃ kalpyatve 'pi bhāvanāyāmanvaye vākyabhedaḥ;",
  "GSP28jsbh1-4u:1840": "arthavādopāttaphalakāmo nirvapedityevaṃ pūtatvādīnāṃ vyāsajyavṛttiphalatvakalpanena pratyekamuddeśyatvākalpanāt /",
  "GSP28jsbh1-4u:1841": "ataevacaikavākyatāpattyā saṃvalitādhikārasiddhiriti nāgnihotrādividhivat prayogāntarākṣepakatvam /",
  "GSP28jsbh1-4u:1842": "evañca nimittatvānupapattyākaraṇe pratyavāyamātrakalpane 'pi taddhghaṃsasya phalatvākalpanāt /",
  "GSP28jsbh1-4u:1843": "putravipattau vidyamānamapi janananimittaṃ neṣṭeḥ prayojakam; saṃvalitādhikāratvāt,",
  "GSP28jsbh1-4u:1844": "ataḥ putrajanane nimitte putragatapūtatvādyarthaṃ jāteṣṭiḥ kāryā,",
  "GSP28jsbh1-4u:1845": "anyathā pratyavaitītyarthāvagamāt na tadakaraṇe pituḥ kaścana pratyavāya ityapi jñeyam /",
  "GSP28jsbh1-4u:1846_0": "yetu ----- upakramaprābalyapakṣe “putre jāte” ityupakrame saṃvalitanaimittikādhikāritayā",
  "GSP28jsbh1-4u:1846_1": "jāteṣṭervākyaśeṣarūpopasaṃhārānusāreṇa putragatapūtatvādiphalasaṃvalitādhikārānāpattervākyaśeṣasyārthavādatāmātreṇā-",
  "GSP28jsbh1-4u:1846_2": "pyupapattirāpadyate ityupasaṃhāraprābalyena saṃvalitādhikāram ----- āhuḥ,",
  "GSP28jsbh1-4u:1847": "teṣāṃ nirāso 'pyata eva jñeyaḥ /",
  "GSP28jsbh1-4u:1848": "nahi upasaṃhārānusāreṇātropakrame kasyāpyupamardaḥ kṛtaḥ;",
  "GSP28jsbh1-4u:1849": "upakramāvagataputrajanananimittatvāparityāgenaiva vidheḥ pravartakatvaparyavasānāt rātrisatranyāyena vidhyākāṅkṣayaiva pūtatvādiphalakalpanāt /",
  "GSP28jsbh1-4u:1850": "ata eva yatrānyāṅgatvenaiva vidheḥ pravartakatvaparyavasānenānākāṅkṣā,",
  "GSP28jsbh1-4u:1851": "tatrāpāpaślokaśravaṇādīnāṃ naiva vākyaśeṣeṇa phalatvakalpanā,",
  "GSP28jsbh1-4u:1852": "kintu arthavādatvena stutiparatvameva yuktamityāha ----- prakṛtayāgasyaiveti //",
  "GSP28jsbh1-4u:1853": "(jagatyaivāsminnitivākyenaiva dvādaśakapālastutinairākāṅkṣya śaṅkānirāsaḥ)",
  "GSP28jsbh1-4u:1854": "yaduktaṃ dvādaśakapālasya “jagatyaivāsminniti stutyaiva nairākāṅkṣyānnāṣṭākapālatvena stuteḥ prayojanamiti,",
  "GSP28jsbh1-4u:1855": "tannirāsāya sarvā ityuktam /",
  "GSP28jsbh1-4u:1856": "ata evoktam vārtike ----- stuteraparimāṇatvādyāvatī hi pratīyate /",
  "GSP28jsbh1-4u:1857": "tāṃ sarvāmaikarūpyeṇa vidhyuddeśaḥ pratīcchati /",
  "GSP28jsbh1-4u:1858": "sarvatra hi alpaiḥ bahubhirvākṣaraiḥ stutayo dṛśyante,",
  "GSP28jsbh1-4u:1859": "śrotṛprakārānekatvācca kvacitkāścidarthavatyo bhavanti /",
  "GSP28jsbh1-4u:1860": "yathaiva keṣāñcidvidhyuddeśamātreṇa pravṛttau sidhyantyanyārthā stutirāśriyate,",
  "GSP28jsbh1-4u:1861": "tathaivālpastutyupapanne 'pi kārye mahāstutyāśrayaṇami“ti /",
  "GSP28jsbh1-4u:1862_0": "ataśca “yasmin jāte etāmiṣṭiṃ nirvapati pūta eve” tyādiprāśastyapratipādanopapādakatayā",
  "GSP28jsbh1-4u:1862_1": "pūrvāsāṃ stutīnāṃ yugapadgrahaṇādekayā nairākāṅkṣyābhāvāt mahatyā api stuterapekṣaṇāt",
  "GSP28jsbh1-4u:1862_2": "vaiyarthyābhāvena sarvāpi stutirityarthaḥ //",
  "GSP28jsbh1-4u:1863": "(prathamapūrvapakṣakhaṇḍanam)",
  "GSP28jsbh1-4u:1864": "yattu ----- ekavākyatāmaṅgīkṛtya aṣṭatvasyāṣṭākapāladravyasya vā vidhānaṃ pūrvapakṣitaṃ,",
  "GSP28jsbh1-4u:1865": "tattvekaprasaratābhaṅgāpatteruktatvānmadhye bhinnabhinnānekārthavidhāne ekavākyatābhaṅgāpatterayuktamiti prāgeva sūcitam //",
  "GSP28jsbh1-4u:1866": "(aṣṭākapālapadasya dvādaśakapālāvayavaparatvopapādanapūrvakaṃ aṣṭākapālādivākyairdvādaśakapālastutiprakāraḥ)",
  "GSP28jsbh1-4u:1867": "nanu aṣṭākapālādīnāṃ avihitānāṃ vihitasya dvādaśakapālasya cāṣṭākapālādipadaiḥ kathaṃ stutirityataḥ stutiprakāramāha ----- yadaṅgeti //",
  "GSP28jsbh1-4u:1868": "yadyapyaṣṭākapālādīnāmavidhānam;",
  "GSP28jsbh1-4u:1869_0": "tathāpi brahmavarcasahetukapūtatvādihetubhūtā gāyatryādyakṣaratāṣṭatvādisaṅkhyāsāmyena",
  "GSP28jsbh1-4u:1869_1": "kapālagatāṣṭatvādeḥ brahmavarcasādijanakatvena pratīyamānā stutirgauṇyoktāṣṭākapālavayave saṃcāryate /",
  "GSP28jsbh1-4u:1870": "ataḥ tasyāpyavihitatvādavayavāvayavibhāvena lakṣitavihitadvādaśakapālāvayavistutistu yāgastutirityarthaḥ //",
  "GSP28jsbh1-4u:1871": "nanu ----- aṣṭākapālapadasyāṣṭatvāvacchinnakapāla- saṃskṛtaparatvena dvādaśakapālāvayavasya tena nopādānamityata āha ------ aṣṭākapālapadañceti //",
  "GSP28jsbh1-4u:1872": "gauṇyeti //",
  "GSP28jsbh1-4u:1873": "vaidhasyaiva śrapaṇasya saṃskārapadavācyatvāt iha tadabhāve 'pyaṣṭākapālajanyaśrapaṇajātiguṇayogāt gauṇyetyarthaḥ /",
  "GSP28jsbh1-4u:1874": "śiṣyahitārthamiti //",
  "GSP28jsbh1-4u:1875": "viśeṣāśaṅkānirākaraṇavyājeneti śeṣaḥ /",
  "GSP28jsbh1-4u:1876": "prayojanaṃ spaṣṭatvānnoktam //",
  "GSP28jsbh1-4u:1877": "iti dvādaśaṃ vaiśvānarādhikaraṇam //",
  "GSP28jsbh1-4u:1878": "&lt;B1&gt; (13 adhikaraṇam / )",
  "GSP28jsbh1-4u:1879": "tatsiddhiḥ / Jaim_1,4.23 /",
  "GSP28jsbh1-4u:1880": "“yajamānaḥ prastara” ityādāvapi sāmānādhikaraṇyādekamitarasya nāmadheyasya,",
  "GSP28jsbh1-4u:1881_0": "ataeva rūḍhatvena tadasaṃbhavādvā jaghanyaprastarapadalakṣitaprastarakāryastrugdhāraṇoddeśena",
  "GSP28jsbh1-4u:1881_1": "yajamāno 'dhikaraṇatvena vidhīyate iti prāpte ------ pratyakṣavidhyaśravaṇāt “prastaramuttaraṃ",
  "GSP28jsbh1-4u:1881_2": "barhiṣaḥ sādayatī” ti vidhyantaraikavākyatvācca tadarthavādatvamaudumbarādhikaraṇanyāyena siddhameva /",
  "GSP28jsbh1-4u:1882": "yajamānapadantu gauṇyā vṛttyā prastarastāvakam /",
  "GSP28jsbh1-4u:1883": "nanu ------ adhyāropitārthavṛttitve gauṇatvaṃ loke prasiddham,",
  "GSP28jsbh1-4u:1884": "siṃhatvasya,",
  "GSP28jsbh1-4u:1885": "devadatte āhāryyāropāt,",
  "GSP28jsbh1-4u:1886_0": "naca tat vede sambhavati āropakapuruṣābhāvāditi ------ cet vināpyāropaṃ siṃhaśabdasya",
  "GSP28jsbh1-4u:1886_1": "sādṛśyamātravivakṣayā devadatte kāvyalokayoḥ prayogadarśanāt svaśakyaguṇasamānajātīyaguṇayoganimittatvaṃ gauṇatvam /",
  "GSP28jsbh1-4u:1887": "siṃhaniṣṭhakrūratvasamānajātīyakrūratvayogācca siṃhapadasya devadatte pravṛtteḥ siṃho devadatta ityatra lakṣaṇasamanvayaḥ /",
  "GSP28jsbh1-4u:1888": "puṣpādau svasambandhitvādhyāropeṇa cāropitaṃ khapuṣpaśabdārthamaṅgīkṛtyatadvṛttiguṇānāmasattvādīnāṃ siddhānte sattvācca na khapuṣpaṃ bhavatsiddhānta ityādāvavyāptiḥ /",
  "GSP28jsbh1-4u:1889": "ataścaitādṛśagauṇatvasya vede 'pyastyeva saṃbhavaḥ /",
  "GSP28jsbh1-4u:1890": "yadyapi ca rūpakādisthale “saundaryasya taraṅgiṇītyādau” āropeṇāpi gauṇī vṛttirdṛṣṭā;",
  "GSP28jsbh1-4u:1891": "tathāpi sādṛśyamātreṇāpi upamālaṅkārasthale sānubhūyamānā nāpahnotuṃ śakyā /",
  "GSP28jsbh1-4u:1892": "ataścobhayasādhāraṇyena svaśakyasamavetavattā gauṇī vṛttiḥ /",
  "GSP28jsbh1-4u:1893": "samavetavatvañca kvacidāropitatvasaṃbandhena kvacicca svasamānajātīyaguṇavattāsaṃbandheneti bhedaḥ /",
  "GSP28jsbh1-4u:1894": "atra ca siṃhapadena śaktyā siṃhopasthityanantaraṃ lakṣaṇayā krūratvopasthitiriti prāñcaḥ /",
  "GSP28jsbh1-4u:1895": "vastutastu ----- ekasaṃbandhidarśanenāparasaṃbandhismaraṇamiti smārakavidhayaiva tadupasthitiḥ /",
  "GSP28jsbh1-4u:1896": "gauṇījñānakāryatāvacchedakaṃ vā niruktobhayavidhasaṃbandhānyatarasaṃbandhena svaśakyasamavetadharmaprakārakadevadattaviśeṣyakaśābdatvamiti na krūratvādīnāmaśābdatvaprasaṅgaḥ /",
  "GSP28jsbh1-4u:1897": "naca gauṇyālakṣaṇāto na bhedaḥ;",
  "GSP28jsbh1-4u:1898": "svaśakyavṛttiguṇānāmeva yatra saṃbandhitvena rūpeṇa bodhastatra lakṣaṇā,",
  "GSP28jsbh1-4u:1899": "krūratvatvādinā bodhe tu gauṇīti tayorbhedāt /",
  "GSP28jsbh1-4u:1900": "te ca guṇāḥ ṣaṅvidhāḥ /",
  "GSP28jsbh1-4u:1901": "kvacittatsiddhiḥ tatkāryakāritvaṃ yathā yajamānapade /",
  "GSP28jsbh1-4u:1902": "yajamāno ------- yathā svakāryakartā, tathā prastaro 'pīti /",
  "GSP28jsbh1-4u:1903": "evaṃ gauṇīgarbhalakṣaṇayā prastarastutiḥ /",
  "GSP28jsbh1-4u:1904": "evamanye 'pi pañca guṇā agrimasūtrairdraṣṭavyāḥ // 13 // 29 // iti tatsiddhipeṭikāyāṃ tatsiddhyudāharaṇavicāraḥ //",
  "GSP28jsbh1-4u:1905": "jātiḥ / Jaim_1,4.24 /",
  "GSP28jsbh1-4u:1906": "“agnirvai brāhmaṇa” ityatra pūrvavadevāgniśabdo brāhmaṇe gauṇaḥ;",
  "GSP28jsbh1-4u:1907": "dvayorapyagnibrāhmaṇayorekamukhaprabhavatvāt,",
  "GSP28jsbh1-4u:1908": "agnijananasamānajātīyajananamevātra guṇaḥ // 13 // 29 //",
  "GSP28jsbh1-4u:1909": "sārūpyāt / Jaim_1,4.25 /",
  "GSP28jsbh1-4u:1910": "sārūpyam //",
  "GSP28jsbh1-4u:1911": "“ādityo yūpa” ityādau tu sārūpyaṃ gauṇīnimittam /",
  "GSP28jsbh1-4u:1912": "naca sarvatra tadeva nimittam ko 'tra viśeṣaḥ? cakṣurgrāhyaṃ tejasvitvādyatra nimittamiti prāñcaḥ /",
  "GSP28jsbh1-4u:1913": "vastutastvanyatra śakyaniṣṭhaguṇasyaiva svasamānajātīyaguṇavattāsaṃsargeṇa prakāratvānnimittatā,",
  "GSP28jsbh1-4u:1914": "natu sārūpyasya,",
  "GSP28jsbh1-4u:1915": "tasya saṃsargatvāt,",
  "GSP28jsbh1-4u:1916": "iha tu śakyaniṣṭhaguṇasajātīyaguṇavattvarūpasya sārūpyasyaiva samavāyādisaṃsargeṇa prakāratvāttadeva nimittamiti viśeṣaḥ // 13 // 29 //",
  "GSP28jsbh1-4u:1917": "praśaṃsā / Jaim_1,4.26 /",
  "GSP28jsbh1-4u:1918": "“apaśavo vā anye goaśvebhyaḥ paśavo goaśvā” ityatrājādīnāṃ tatra tatra vihitatvātpaśukārye pratiṣedhasya paryudāsasya vānupapatterarthavādatvam /",
  "GSP28jsbh1-4u:1919": "apaśuśabdo hi ghaṭādau mukhyo gavāśvagataprāśastyābhāvarūpaguṇayogādajādau gauṇaḥ san lakṣaṇayā gavāśvastutyarthaḥ /",
  "GSP28jsbh1-4u:1920": "prācāṃ mate tu nañsamāsāntargatapaśupadena gavāśvagataṃ prāśastyaṃ lakṣayitvā nañā tadabhāvarūpo guṇa upasthāpyata iti viśeṣaḥ /",
  "GSP28jsbh1-4u:1921": "sarvathā praśaṃsā gauṇīnimittaghaṭiketi siddham // 13 // 29 //",
  "GSP28jsbh1-4u:1922": "bhūmā / Jaim_1,4.27 /",
  "GSP28jsbh1-4u:1923": "“sṛṣṭīrupadadhātī” tyatra vidhyantaraikavākyatvābhāvāt pratyakṣavidhiśravaṇācca vidhitvam /",
  "GSP28jsbh1-4u:1924": "tatra copadhānameveṣṭakāsaṃskārārthatvena vidhīyate /",
  "GSP28jsbh1-4u:1925": "yadyapi ceṣṭakānāṃ cayanāṅgatvānyathānupapattyaivopadhānaṃ prāpyeta;",
  "GSP28jsbh1-4u:1926": "tathāpi tataḥ pūrvameva pratyakṣavidhinā vidhīyate /",
  "GSP28jsbh1-4u:1927": "tatphalañca pratyekopadhānasiddhiścayanasamānakartṛkatvasiddhiśca /",
  "GSP28jsbh1-4u:1928": "anyathā samuditopadhānamapi kadācit prāpnuyāt /",
  "GSP28jsbh1-4u:1929": "ārthikatvācca cayanabhinnakartṛkatvamapi /",
  "GSP28jsbh1-4u:1930": "sati tvasminniṣṭakāsaṃskāradvārā cayanāṅgatābodhakavidhau pratipradhānāvṛttinyāyādaṅgapradhānayorekakartṛkatvācca phaladvayasiddhiḥ /",
  "GSP28jsbh1-4u:1931": "sṛṣṭipadantu liṅgaprakaraṇaprāptasṛṣṭyasṛṣṭimantramātrasya gauṇyānuvāda iti ----- bhāṣyakāraḥ /",
  "GSP28jsbh1-4u:1932": "vārtikakārastu ------- nopadhānamātravidhiḥ /",
  "GSP28jsbh1-4u:1933": "tathāsati “prāṇabhṛta upadadhātī” tyādyanekopadhānavidhivaiyarthyāpatteḥ,",
  "GSP28jsbh1-4u:1934": "ato mantramātramupadhānānuvādena mantraviśiṣṭaṃ vopadhānamiṣṭakāsaṃskārārthatvena vidhīyate /",
  "GSP28jsbh1-4u:1935": "tatropadhānavidhiphalantu pūrvavat /",
  "GSP28jsbh1-4u:1936": "mantravidhiphalantu upadhāne tanniyamaḥ /",
  "GSP28jsbh1-4u:1937": "mantrā hi iṣṭakāmātraprakāśakāstadgrahaṇādiṣvapi prāptisaṃbhavānnopadhāne niyamena prāpnuvanti /",
  "GSP28jsbh1-4u:1938": "atastanniyamo grahaṇādiparisaṅkhyaiva vā phalam,",
  "GSP28jsbh1-4u:1939": "madhyamacitisaṃbandhaśca;",
  "GSP28jsbh1-4u:1940": "“yāṃ vai kāñcana brāhmaṇavatī miṣṭakāmabhijānīyāttāṃ madhyamāyāṃ citāvupadadhyādi” ti vacanena pratyakṣabrāhmaṇavatīnāmiṣṭakānāṃ madhyamacitisaṃbandhasya vidhānāt,",
  "GSP28jsbh1-4u:1941": "anyathā tattaccityavāntaraprakaraṇapāṭharahitānāṃ mantrāṇāṃ cayanamahāprakaraṇena sarvacitiṣu antimāyāmeva vāniveśāpatteḥ /",
  "GSP28jsbh1-4u:1942": "ato madhyamacitisaṃbandhārthaṃ mantravidhiḥ /",
  "GSP28jsbh1-4u:1943": "iṣṭakānāṃ pratyakṣabrāhmaṇavattvaṃ ceṣṭakāvācipratyakṣabrāhmaṇapaṭhitapadavidheyamantrakatvam /",
  "GSP28jsbh1-4u:1944": "sṛṣṭipadaṃ hi sṛṣṭiprakāśakamantropadheyeṣṭakāparam /",
  "GSP28jsbh1-4u:1945": "tatra ca viśeṣaṇāṃśasya mantrasya vidheyatvāttadiṣṭakānāṃ pratyakṣabrāhmaṇavattvasiddhiḥ /",
  "GSP28jsbh1-4u:1946": "itikaraṇaviniyuktalokaṃ pṛṇamantrasyāpi madhyamacitimātrasaṃbandhāpatteriṣṭakāvācīti padaviśeṣaṇam /",
  "GSP28jsbh1-4u:1947": "ataśca mantraviśiṣṭopādhānamatra vidhīyate /",
  "GSP28jsbh1-4u:1948": "sṛṣṭipadaṃ paraṃ gauṇyā vṛttyā saptadaśasaṅkhyākasṛṣṭyasṛṣṭimantraparam;",
  "GSP28jsbh1-4u:1949": "“yat saptadaśeṣṭakā upadadhātī” tyarthavādānusārāt /",
  "GSP28jsbh1-4u:1950": "tatra caturdaśa sṛṣṭimantrāstrayo 'sṛṣṭimantrā iti sṛṣṭibāhulyam guṇo gauṇīvṛttinimittam // 17 // 33 // iti tatsiddhipeṭikāyāṃ bhūmodāharaṇavicāraḥ //",
  "GSP28jsbh1-4u:1951": "liṅgasamavāyāt / Jaim_1,4.28 /",
  "GSP28jsbh1-4u:1952": "“prāṇabhṛta upadadhātī” tyādau tu alpatvaṃ nimittam /",
  "GSP28jsbh1-4u:1953": "śeṣaṃ pūrvavat /",
  "GSP28jsbh1-4u:1954": "evaṃ ṣaṭ gauṇīvṛttiprakārāḥ // 18 // 34 // iti trayodaśaṃ tatsiddhipeṭikādhikaraṇam /",
  "GSP28jsbh1-4u:1955": "-------------- (14 adhikaraṇam / ) sandhigdheṣu vākyaroṣāt //",
  "GSP28jsbh1-4u:1956_0": "“aktāḥ śarkarā upadadhātī“tyatra aktā ityanenāviśeṣād yatkiñcidañjanasādhanadravyasya",
  "GSP28jsbh1-4u:1956_1": "vidhinā nirṇītatvādupasaṃhārasthena “tejo vai ghṛta” mityarthavādena saṅkocānupapatteḥ",
  "GSP28jsbh1-4u:1956_2": "nārthavādasya sandigdhārthanirṇaye prāmāṇyamiti prāpte vidheraviśeṣapravṛttatvenaiva",
  "GSP28jsbh1-4u:1956_3": "ghṛtamātragrahaṇenāpyupapatteritarākṣepakatve pramāṇābhāvādupakramasyāvirodhenopapattau",
  "GSP28jsbh1-4u:1956_4": "ca upasaṃhārasthasyārthavādasyopalakṣaṇatve pramāṇābhāvādvidhyarthavādayorekavākyatvenaikaviṣayakatvasyāvaśyakatvācca",
  "GSP28jsbh1-4u:1956_5": "yuktaṃ vākyaśeṣasya sandigdhārthanirṇaye 'pi prāmāṇyamiti ghṛtenaivāñjanam // 14 //",
  "GSP28jsbh1-4u:1956_6": "35 // iti caturdaśaṃ akradhikaraṇam //",
  "GSP28jsbh1-4u:1957": "(15 adhikaraṇam / ) arthādvā kalpanaikadeśatvāt //",
  "GSP28jsbh1-4u:1958": "“struveṇāvadyati,",
  "GSP28jsbh1-4u:1959": "svadhitināvadyati,",
  "GSP28jsbh1-4u:1960": "hastenā vadyati” ityādau vidheravadeyadravyaviṣaye sandigdhasya sāmarthyānnirṇayaḥ /",
  "GSP28jsbh1-4u:1961": "struveṇa dravadravyamevājyādi svadhitināmāṃsādi hastena saṃhataṃ puroḍāśādīti /",
  "GSP28jsbh1-4u:1962": "ataśca sāmarthyasahakṛtāvadyatipadenaiva lakṣaṇayā dravadravyādyavadānasya uddeśyatvāttadanuvādena struvādividhau na kiñcidbādhakam /",
  "GSP28jsbh1-4u:1963": "evaṃ “añjalinā saktūn juhotī” tyādāvapi na saṃpuṭākāro 'ñjaliḥ, api tu vyākośātmaka eva sāmarthyāt /",
  "GSP28jsbh1-4u:1964": "tadevaṃ vidhyarthavādamantrasmṛtyācāranāmadheyavākyaśeṣasāmarthyarūpāṇyaṣṭau pramāṇāni dharmādharmayornirūpitāni /",
  "GSP28jsbh1-4u:1965": "ataḥ paraṃ bhedādinā tatsvarūpaṃ nirūpayiṣyate // 15 // 36 // iti pañcadaśamarthasāmarthyādhikaraṇam //",
  "GSP28jsbh1-4u:1966": "iti śrīkhaṇḍadevaviracitāyāṃ bhāṭṭadīpikāyāṃ prathamādhyāyasya caturthaḥ pādaḥ // 0 // iti prathamo 'dhyāyaḥ /",
  "GSP28jsbh1-4u:1967": "&lt;B2&gt; (pūrvādhikaraṇādinā saṅgatinirūpaṇapūrvakapūrvapakṣopakramaḥ)",
  "GSP28jsbh1-4u:1968_0": "atra ca “tatsiddhijātisārūpyapraśaṃsābhūmaliṅgasamavāyā iti guṇāśrayā” ityekapāṭhena",
  "GSP28jsbh1-4u:1968_1": "vidyamānamapi sūtraṃ mantrādhikaraṇapūrvapakṣasūtrasyeva vyākhyāsaukaryāya khaṇḍaśaḥ kṛtvā paṭhitam /",
  "GSP28jsbh1-4u:1969_0": "guṇavidhināmadheyavicārāt prakaraṇasaṃgatiṃ aṣṭākapālādipadānāṃ dvādaśakapālāvayave",
  "GSP28jsbh1-4u:1969_1": "gauṇyā vṛttyā pravṛttiriti pūrvādhikaraṇe uktāyā gauṇyā nimittāsaṃbhavādākṣepasamādhānenākṣepikīmanantarasaṅgatiṃ",
  "GSP28jsbh1-4u:1969_2": "saṃśayaṃ ca spaṣṭhatvādanabhidhāya guṇavṛttyākṣepasamādhānārthatve 'pyasya sūtrasya",
  "GSP28jsbh1-4u:1969_3": "sārvatrikagauṇīvṛttisamādhānārthatvaṃ sūcayituṃ yadbhāṣyakāreṇa viśeṣata udāhṛtaṃ,",
  "GSP28jsbh1-4u:1970": "tadudāharaṇapradarśanena pūrvapakṣamāha ----- yajamāna iti //",
  "GSP28jsbh1-4u:1971": "(audumbarādhikaraṇena gatārthatvaśaṅkānirāsaḥ)",
  "GSP28jsbh1-4u:1972": "ataeva ---- audumbarādhikaraṇasiddhaṃ stutiparatvamapyarthāntaravācināṣṭākapālapadeneva yajamānapadenāpi prastarastutyasaṃbhavenāsaṃbhavāt gauṇīvṛttyā tadvadeva nirvahaṇīyam /",
  "GSP28jsbh1-4u:1973": "naca sā saṃbhavati; parābhimatatallakṣaṇāsaṃbhavāt,",
  "GSP28jsbh1-4u:1974": "ataḥ prāmāṇyanirvāhāya kartavyapadādhyāhāreṇa guṇavidhitvameva aṅgīkaraṇīyamityākṣipya samādhānānnārthavādatvasiddhāntakaraṇādaudumbarādhikaraṇena gatārthatvamityapi dhyeyam //",
  "GSP28jsbh1-4u:1975": "(pravṛttinimittaprayojanayorasaṃbhavena sāmānādhikaraṇyopapattyarthaṃ yajamānapadasya prastaranāmatvena pūrvapakṣopapādanam)",
  "GSP28jsbh1-4u:1976": "ādipadena “yajamāna ekakapāla” ityādisaṃgrahaḥ /",
  "GSP28jsbh1-4u:1977": "bhāṣye vidhyarthavādatvābhyāṃ koṭidvayopanyāse 'pi vārtike saṃgatisūcanāt nāmatāpūrvapakṣamāha --- sāmānādhikaraṇyāditi //",
  "GSP28jsbh1-4u:1978": "nahi ekārthapratipādakatvarūpaṃ padānāṃ sāmānādhikaraṇyaṃ ekārthatvaṃ binopapadyate /",
  "GSP28jsbh1-4u:1979": "ato nāmadheyamityarthaḥ /",
  "GSP28jsbh1-4u:1980": "naca --- nāmno vidheyatvābhāvāt tadavacchedyavidheyāntarasyāpyabhāve vākyānarthakyam,",
  "GSP28jsbh1-4u:1981": "ridṛṅnāmavattvātpraśasto 'yamiti stutiparatve tenārthavādatvapakṣādaviśeṣa iti --- vācyam;",
  "GSP28jsbh1-4u:1982_0": "“prajā vai barhiryajamānaḥ prastara” iti sāmānādhikaraṇyāt prajāśabdasya barhirnāmatve",
  "GSP28jsbh1-4u:1982_1": "yajamānaśabdasya prastaranāmatve ca sati yajamānanāmakaprastarasya prajānāmakabarheruparibhāvakaraṇena",
  "GSP28jsbh1-4u:1982_2": "prasiddhayajamānasyāyajamānāduttaratvavat bhavatītyevaṃrūpāyāḥ “prastaramuttaraṃ",
  "GSP28jsbh1-4u:1982_3": "barhiṣaḥ sādayatī“ti vidheyaprastaroparibhāvastutestena lābhādānarthakyābhāvāt /",
  "GSP28jsbh1-4u:1983": "arthavādatvetu sākṣādeva stutyarthatvam /",
  "GSP28jsbh1-4u:1984": "nāmadheyatvetu paraṃparayetyetāvāneva bhedaḥ /",
  "GSP28jsbh1-4u:1985": "naca nāmadheyatve pravṛttinimittābhāvaḥ;",
  "GSP28jsbh1-4u:1986_0": "yajamānaśabdasya yāgakartṛtāvācitayā prastaraikakapālayoracetanatvena yāgakartṛtvāsaṃbhave",
  "GSP28jsbh1-4u:1986_1": "'pi tatprayogāntargatasvavyāpāraṃ prati sthālyādivat kartṛtvopapattestasyaiva pravṛttinimittatvopapatteḥ /",
  "GSP28jsbh1-4u:1987": "ata eva etādṛśayogasya yajamāne prastarapadasyāsaṃbhavādekamitasya nāmadheyamiti mūle saṃmugdhādhikāreṇoktāvapi yajamānapadameva prastaranāmadheyamityatraiva tātparyaṃ draṣṭavyam /",
  "GSP28jsbh1-4u:1988": "pratipāditaṃ ca tathaiva kaustubhe /",
  "GSP28jsbh1-4u:1989": "(yajamānapadasya yogarūḍhatvāt somādivannāmatvāsaṃbhavāt prastarakārye yajamānarūpakartṛguṇavidhitvarūpapūrvapakṣaprakārāntaranirūpaṇam)",
  "GSP28jsbh1-4u:1990": "ataeva yajamānanāmakatvāt //",
  "GSP28jsbh1-4u:1991": "yajamānaśabdo na yāgakartṛmātravācī,",
  "GSP28jsbh1-4u:1992_0": "apitu kartṛniṣṭhakriyājanyaphalāśrayābhidhāyakātmanepadādeśaśānajantatayā kriyājanyaphalāśrayavācakatvena",
  "GSP28jsbh1-4u:1992_1": "yajamāne yogarūḍha eveti tadarthasya prastare 'saṃbhavāt somādipadavatsāmānādhikaraṇyamātreṇa",
  "GSP28jsbh1-4u:1992_2": "nāmatvānupapattyā guṇavidhitvapūrvapakṣamāha ----- rūḍhatveneti //",
  "GSP28jsbh1-4u:1993": "nanu ----- tathāpi kutra ko vā guṇo vidhīyate ityapekṣāyāmāha ---- jaghanyaprastarapadeti //",
  "GSP28jsbh1-4u:1994_0": "“yo hotā so 'dhvaryuri” ti kauṇḍapāyināmayane samāmnāte sāmānādhikaraṇyānupapattyā",
  "GSP28jsbh1-4u:1994_1": "hotrādipadānāṃ mukhyārthatvamaṅgīkṛtyādhvaryavādiśabdānāṃ lakṣaṇārthatvaṃ “vipratiṣedhe",
  "GSP28jsbh1-4u:1994_2": "karaṇaṃ samavāyaviśeṣādi“tyadhikaraṇe tṛtīye uktam /",
  "GSP28jsbh1-4u:1995": "evamihāpi prastarapadasya kāryalakṣaṇārthatvamaṅgīkṛtya yajamānarūpaguṇasya kartṛtvena vidhānamityarthaḥ /",
  "GSP28jsbh1-4u:1996": "(yajamānoddeśena prastarasya prastaroddeśena yajamānasya vā vidhānam / )",
  "GSP28jsbh1-4u:1997": "tatra yadi kaścit acetanasyāpi prastarasya yajamānakārye kvacidyogyatayā vidhānaṃ vinigamakābhāvāt “uddeśyayogaḥ prāthamya” mityuktoddeśyatāniyāmakaprāthamyasattvādvā śaṅketa,",
  "GSP28jsbh1-4u:1998": "tannirāsāya “mukhyaṃ vā pūrvacodanāllokavadi“ti dvādaśādhikaraṇoktenānupasaṃjātavirodhitvena mukhe ādau bhavasyaiva svadharmatvānugraho yukto,",
  "GSP28jsbh1-4u:1999": "natu jaghanyasyeti mukhyānugrahanyāyena vinigamanāṃ sūcayituṃ jaghanyetyuktam /",
  "GSP28jsbh1-4u:2000": "tataśca yajamānapadasya mukhyārthavṛttitvarūpasvadharmatvānurodhena tatra kāryalakṣaṇāyā ayuktatvānna yajamānakārye prastaravidhānādyāpattirityarthaḥ /",
  "GSP28jsbh1-4u:2001": "prastaraikakapālayoḥ kārye yajamānavidhāne prastaraikakapālayoriva praharaṇasarvahomayorāpattyā yajamānanāśena sarvatantralopāpattiśaṅkānirāsāya kāryapadopādānam /",
  "GSP28jsbh1-4u:2002_0": "strugdhāraṇayāgarūpayoḥ kāryayorviniyuktaprastaraikakapālayoḥ praharaṇahomākhyapratipattyāpādyatvāt",
  "GSP28jsbh1-4u:2002_1": "tatpratipattyostatkāryatvābhāvāt yajamānasyānyārthasyaikakapālakartṛkapuroḍāśa- dhāraṇādau",
  "GSP28jsbh1-4u:2002_2": "viniyoge 'pi tantrāniṣpattyā kṛtārthatvābhāvena pratipattyanarhatvācca pratipattyanāpatterna",
  "GSP28jsbh1-4u:2002_3": "sarvatantralopāpattiḥ,",
  "GSP28jsbh1-4u:2003": "naiva vikalpāṅgīkārāt prastaravidhivaiyarthyāpattiścetyarthaḥ /",
  "GSP28jsbh1-4u:2004_0": "prastarakārye yajamānasya vidhāne “dakṣiṇato 'vasthānaṃ ca karmaṇaḥ kriyamāṇasye“ti",
  "GSP28jsbh1-4u:2004_1": "sāmānyavihitasya yajamānakartṛkadakṣiṇato 'vasthānasyānupapattiparihārāya kāryaviśeṣajñāpanāya",
  "GSP28jsbh1-4u:2004_2": "strukdhāraṇapadopādānam /",
  "GSP28jsbh1-4u:2005": "tataśca tasya strugdhāraṇapūrvottarakālayorupapannatvānna virodha ityarthaḥ //",
  "GSP28jsbh1-4u:2006": "(aṣṭākapālapadavadgauṇyanupapattyā yajamānapadaguṇavidhitvasamarthanam)",
  "GSP28jsbh1-4u:2007": "naca ---- atrārthavādatvenopapattau nāṣṭākapālādīnāmiva vidhyantarakalpanayā guṇavidhitvaṃ yuktamiti ------ vācyam;",
  "GSP28jsbh1-4u:2008_0": "tatra gāyatriyaivainamityādyupādānenāvayavabhūtāṣṭākapālādistut ipratīteravayavāvayavibhāvena",
  "GSP28jsbh1-4u:2008_1": "dvādaśakapāla- stutyupapannatve 'pīha vāyurvaikṣepiṣṭhetyatrotkarṣādhāyakaguṇasyeva",
  "GSP28jsbh1-4u:2008_2": "tadabhāve ekayajamānapadātstutyapratīteravayavāvayavibhāvena dvādaśakapālastutyupapattāvapīhāvayavāyogenāvayavi",
  "GSP28jsbh1-4u:2008_3": "tvābhāvāt lakṣaṇayāpi prastare stutyanupapatteśca pūrvavaiṣamyeṇa arthavādatvāsaṃbhavāt /",
  "GSP28jsbh1-4u:2009": "naca gauṇyā tadupapattiḥ; gauṇyā lakṣaṇasvarūpāṇāṃ durnirūpaṇīyatvāt //",
  "GSP28jsbh1-4u:2010": "(prasiddhārthahānenāprasiddhārthavācitvaṃ samudāyavācina ekadeśavācitvaṃ svotprekṣāprabhāvāropaviṣayārthaparatvaṃ vā na gauṇīvṛttiriti nirūpaṇam)",
  "GSP28jsbh1-4u:2011": "tathāhi --- yadi tāvat prasiddhārthatyāgena aprasiddhaguṇavācitvaṃ tallakṣaṇam /",
  "GSP28jsbh1-4u:2012_0": "prasiddhamarthaṃ parityajya devadattapadasāmānādhikaraṇyāt devadattaniṣṭhaprasahyakāritvādiguṇeṣu",
  "GSP28jsbh1-4u:2012_1": "śaktyantarakalpanayā tatsamanvayānmatvarthalakṣaṇayā sāmānādhikaraṇyopapattirityucyeta,",
  "GSP28jsbh1-4u:2013": "tadedṛśasya lakṣaṇasya loke vakrābhiprāyānurodhena saṃbhave 'pi vede tadabhāvāt prasiddhārthatyāge 'prāmāṇyāpatternedṛśena gauṇatvena stutyupapattiḥ /",
  "GSP28jsbh1-4u:2014": "yattu ----- samudāyavācino lakṣaṇayaikadeśe vṛttirgauṇīti lakṣaṇam,",
  "GSP28jsbh1-4u:2015": "sarve hi siṃhādiśabdā na jātimātravācakāḥ,",
  "GSP28jsbh1-4u:2016": "tathātve guṇādivacanaiḥ śuklādiśabdaiḥ sāmānādhikaraṇyānupapatteḥ,",
  "GSP28jsbh1-4u:2017_0": "apitu jātidravyaguṇakriyādisamudāyavacanā iti tādṛśasamudāyasya devadatte 'saṃbhavāddevadattādipadasāmānādhi-",
  "GSP28jsbh1-4u:2017_1": "karaṇyānupapattyā samudāyaikadeśe pratyekakāritve lakṣaṇayā siṃhaśabdavṛtteḥ matvarthalakṣaṇayā",
  "GSP28jsbh1-4u:2017_2": "sāmānādhikaraṇyopapattestatsamanvaya iti---- keṣāñcitkalpanam,",
  "GSP28jsbh1-4u:2018_0": "tadapi samudāyasyānityatvenānityārthasaṃyogāt vede 'prāmāṇyāpatteḥ jātiṃ vinā vyaktiguṇakriyāṇāṃ",
  "GSP28jsbh1-4u:2018_1": "paricchedāsaṃbhavādāvaśyakajātivācitvenaiva vyaktiguṇakriyāṇāṃ paricchedāsaṃbhavādāvaśyakajātivācitvenaiva",
  "GSP28jsbh1-4u:2018_2": "vyaktipratītyupapatteratiriktagauṇīsvīkāre mānābhāvāccāyuktam /",
  "GSP28jsbh1-4u:2019": "yadapi --- svotprekṣāprabhāvāropaviṣayībhūtārthavṛttitvaṃ gauṇīlakṣaṇam /",
  "GSP28jsbh1-4u:2020": "asti ca siṃhaśabdasya devadatte vaktrā prayujyamānatvānyathānupapattyā siṃhatvāropeṇa sa prayukta iti śrotrā kalpanāt tatsamanvaya iti,",
  "GSP28jsbh1-4u:2021_0": "tadapi vede āropakapuruṣasyābhāvādayuktamiti nedṛśenāpi gauṇīlakṣaṇeneha gauṇyopapattyā",
  "GSP28jsbh1-4u:2021_1": "stutyupapattiriti sarvathā nārthavādatvam stutyāpādakamāśrayituṃ śakyate ityagatyā",
  "GSP28jsbh1-4u:2021_2": "bhaṅttkāpyekavākyatāṃ guṇavidhirevāyamiti bhāvaḥ //",
  "GSP28jsbh1-4u:2022": "(pratyakṣavidhyabhāvena praharaṇādyāpattyottaratantralopāpattyāca guṇavidhitvanirākaraṇenaudumbarādhikaraṇanyāyena siddhāntopapādanam)",
  "GSP28jsbh1-4u:2023": "yadyatra pratyakṣo vidhiḥ syāt,",
  "GSP28jsbh1-4u:2024": "tadā pratyakṣavidhivihitaitadanurodhena dakṣiṇadeśāvasthānasaṅkocaḥ prastaravidheḥ pākṣikatvamekavākyatābhaṅgaśca kalpyeta,",
  "GSP28jsbh1-4u:2025": "natviha pratyakṣo vidhirasti /",
  "GSP28jsbh1-4u:2026": "ataḥ kalpyena vidhinā tadaṅgīkārasyāyuktatvānna guṇavidhirityabhipretya siddhāntamāha----- pratyakṣeti //",
  "GSP28jsbh1-4u:2027": "apica prastarasthānāpattyā yajamānasya praharaṇasarvahomayorāpattiḥ /",
  "GSP28jsbh1-4u:2028": "yadyapi tayorna prastaraikakapālakāryatvam;",
  "GSP28jsbh1-4u:2029_0": "tathāpi pratipattibhūtapraharaṇahomau prati svakāryastrugdhāraṇayāgarūpasādhanatvena",
  "GSP28jsbh1-4u:2029_1": "rūpeṇa prastaraikakapālayoḥ saṃskāryatvena prayojakatvāttādrūpyasya yajamāne 'pi",
  "GSP28jsbh1-4u:2029_2": "sattvena sthāpanāpattyupapatteḥ /",
  "GSP28jsbh1-4u:2030": "nacākṛtārthatvam;",
  "GSP28jsbh1-4u:2031": "pradhānānurodhena kramaṃ bādhitvāpi sarvayājamānakaraṇottaraṃ tadāpatteranivāryatvāt /",
  "GSP28jsbh1-4u:2032": "iṣṭāpattau kramabaddhasomayāgādyuttaratantralopāpattiriti bhāvaḥ /",
  "GSP28jsbh1-4u:2033": "audumbarādhikaraṇākṣepasamādhānena tatsiddhamarthavādatvameva yuktamityāha ---- tadarthavādatvamiti //",
  "GSP28jsbh1-4u:2034": "pūrvoktastutyasaṃbhavaṃ pariharati ---- yajamānapadantviti //",
  "GSP28jsbh1-4u:2035": "(vedāprāmāṇyānāpādakagauṇīlakṣaṇasvarūpanirūpaṇaṃ,",
  "GSP28jsbh1-4u:2036": "tasya khapuṣpaṃ bhavatsiddhānta ityetatsādhāraṇyopapādanaṃ ca)",
  "GSP28jsbh1-4u:2037": "ādyalakṣaṇadvayasyāsiddhatvāt tadupekṣya pūrvoktaprasiddhāntimagauṇīvṛttilakṣaṇāsaṃbhavaṃ śaṅkate ---- nanviti //",
  "GSP28jsbh1-4u:2038": "ata iti //",
  "GSP28jsbh1-4u:2039": "ata iti lyablope pañcami /",
  "GSP28jsbh1-4u:2040": "tena prayogadarśanādidaṃ pūrvoktaṃ lakṣaṇaṃ vihāya svaśakyetyādivakṣyamāṇaṃ lakṣaṇamityarthāt na prayogadarśanādaiti pañcamyantānvayānupapattiḥ /",
  "GSP28jsbh1-4u:2041_0": "nanu yathā kiṃ cidrūpamādāya tadrūpe tadrūpakalpanalakṣaṇakāropaghaṭitatallakṣaṇasya",
  "GSP28jsbh1-4u:2041_1": "“khapuṣpaṃ bhavatsiddhānta” ityādau khapuṣpādīnāmananubhūtatvenar idṛśamiti nirūpaṇāśakterāropāsaṃbhavāt",
  "GSP28jsbh1-4u:2041_2": "gauṇatvānāpatteravyāptiḥ,",
  "GSP28jsbh1-4u:2042": "tathaiva tatra śakyārthasyaivāprasidhyā tanniṣṭhaguṇayogābhāvāt siddhānte khapuṣpaśabdasya gauṇatvāsaṃbhavāt bhavaduktalakṣaṇasyāpyavyāptiḥ,",
  "GSP28jsbh1-4u:2043": "ityāśaṅkānirāsāyāha ----- puṣpādāviti //",
  "GSP28jsbh1-4u:2044_0": "āropitārthavṛttitvarūpatallakṣaṇasyāsmaduktarītyā'ropitakhapuṣpamādāyāvastusvarūpanirūpaṇe-",
  "GSP28jsbh1-4u:2044_1": "nāropopapādane 'vyāptyabhāve 'piśapuṣpaśabda eva latāpuṣpe āropitārthavṛttitvasattvena",
  "GSP28jsbh1-4u:2044_2": "gauṇatvāpattyātivyāptyāpattiḥ /",
  "GSP28jsbh1-4u:2045": "nahi loke khapuṣpaśabdasya gauṇatvaṃ kenaciducyate, yata iṣṭāpattirucyate /",
  "GSP28jsbh1-4u:2046": "etena āropyasya siṃhatvādergauṇatvāprasiddherāropitāśraye devadattādāveva tatprasiddherāropitārthāśrayatvameva gauṇatvam iti ---- parāharam;",
  "GSP28jsbh1-4u:2047_0": "khapuṣpasya svayamevāprasiddhasyāropitatvāsaṃbhavāt prasiddhe khe latādau prasiddhasya",
  "GSP28jsbh1-4u:2047_1": "puṣpasyaivāropitasyāṅgīkāreṇa prasiddhyupapādane āropitārthāśrayatvasya khe sattvāt",
  "GSP28jsbh1-4u:2047_2": "khapuṣpe khapuṣpaśabdasya gauṇatvānivāraṇādativyāpteramukteḥ /",
  "GSP28jsbh1-4u:2048": "atastvanmate 'tivyāptidoṣaḥ /",
  "GSP28jsbh1-4u:2049": "mamatu śakyaśabdena mukhyārthamātravivakṣaṇādāropitasya mukhyārthatānapāyāt na kopi doṣaḥ /",
  "GSP28jsbh1-4u:2050": "nahi mukhyatvamanāropitatvakṛtaṃ, kintu vṛttyantaramanapekṣya śabdaprayogakṛtamiti bhāvaḥ /",
  "GSP28jsbh1-4u:2051": "naca ---- tathāpi “khapuṣpaṃ bhavatsiddhānta” iti vadatā bauddhenopameyabhūtasya siddhāntasyānabhyupagamāt vastuto 'satye tasmin kathaṃ guṇayogābhāve gauṇatopapattiḥ?",
  "GSP28jsbh1-4u:2052": "iti ----- vācyam;",
  "GSP28jsbh1-4u:2053": "siddhāntapadābhidheyasya niścayasya sadrūpābhāvena bhramatve 'pi svarūpeṇa vidyamānatayopameyatvopapatteḥ /",
  "GSP28jsbh1-4u:2054": "evamevapuṣpavikārātmanā khasyāsatyatve 'pi svātmano rūpeṇa satyatvāt sādṛśyapratiyogitvamākāśasyaiveti nopamānānupapattiḥ /",
  "GSP28jsbh1-4u:2055": "etacca khelatāpuṣpasyaivāropeṇa pārthasārathyādyabhimatenoktam /",
  "GSP28jsbh1-4u:2056": "yadā tu latāpuṣpe khādhikaraṇatāropa iti pūjyapādānāmabhipretam,",
  "GSP28jsbh1-4u:2057": "tadā latāpuṣpasyaivopamānatvena khādhikaraṇatākatvenāsatyatve 'pi latāpuṣpātmanā satyatvena sādṛśyapratiyogitayopamānatvopapattiḥ sulabhaiva /",
  "GSP28jsbh1-4u:2058": "ata evaitanmate khapuṣpasyaivopamānatvapratītirnaiva bādhitā bhavatītyapi jñeyam /",
  "GSP28jsbh1-4u:2059": "yattu vārtike ----- āropitapuṣpaṃ vinaiva khādhārapuṣpāvacchinnābhāvavācitvam khapuṣpaśabdasya varṇitam,",
  "GSP28jsbh1-4u:2060": "tat kaustubha evopapādya nirastaṃ draṣṭavyam /",
  "GSP28jsbh1-4u:2061": "ataḥ svoktalakṣaṇasya vedāprāmāṇyānāpādakatvāt yuktatvāśayenopasaṃharati ----- ataścaitādṛśeti //",
  "GSP28jsbh1-4u:2062": "guṇanimittakavṛttisaṃbandhāt śabdārthavṛttigauṇapadābhilapyatvopapādakaṃ sādṛśyavivakṣayā kṛtametādṛśaśabdārthaḥ //",
  "GSP28jsbh1-4u:2063": "yadyapica “puruṣo vāva gautamāgniri“tyādau vede 'pyāropo dṛṣṭaḥ;",
  "GSP28jsbh1-4u:2064_0": "tathāpi tatrādṛṣṭaphalārthamupāsakasyopāsanārūpāropavidhisaṃbhave '- pīha tadabhāve",
  "GSP28jsbh1-4u:2064_1": "vede vakturabhāve ca tatkṛtāropānupapatterdṛṣṭavyavahārasyānyathāpyupapatternāropakalpanaṃ",
  "GSP28jsbh1-4u:2064_2": "yuktamiti svalakṣaṇasya vede saṃbhavoktyā sūcitam //",
  "GSP28jsbh1-4u:2065": "(svaśakyasamavetetyādi gauṇalakṣaṇasamanvayaḥ)",
  "GSP28jsbh1-4u:2066": "devadatte krūratvādivat siṃhatvasyāpyāropeṇa gauṇīdarśanādubhayasādhāraṇyāya lakṣaṇe guṇapadaṃ samavetaparamityupetya lakṣaṇamāha ------ svaśakyeti //",
  "GSP28jsbh1-4u:2067": "kvacidāropeṇeti //",
  "GSP28jsbh1-4u:2068": "yatra rūpakādau satyapi bhedadarśane sādṛśyamātreṇa siṃhatvakrūratvādi devadatte vaktāropya siṃhaśabdaḥ prayujyate,",
  "GSP28jsbh1-4u:2069": "śrotrā ca tathaiva pratipadyate,",
  "GSP28jsbh1-4u:2070": "tatrānubhavasiddhāropāpahnave pramāṇābhāvāt siṃhatvādīnāmāropeṇa sākṣādeva devadatte svaśaktyā siṃhasamavetasiṃhatvādisadbhāvāllakṣaṇasamanvaya ityarthaḥ /",
  "GSP28jsbh1-4u:2071": "kvacideveti //",
  "GSP28jsbh1-4u:2072": "svaśakye siṃhe vidyamānaiḥ prasahyakāritvādiguṇaiḥ samānajātīyaguṇānāṃ devadatte sattvena sādṛśyamātravivakṣayāpi devadatte siṃhaśabdaprayoge lakṣaṇasamanvaya ityarthaḥ //",
  "GSP28jsbh1-4u:2073": "(svaśakyasamavetetyādilakṣaṇasya lakṣyamāṇaguṇairyogāditi vārtikāvirodhasamarthanena prācāṃ matena guṇānāṃ lakṣaṇayā bodhopapattiḥ)",
  "GSP28jsbh1-4u:2074": "atraca “abhidheyāvinābhūte pravṛttirlakṣaṇeṣyate /",
  "GSP28jsbh1-4u:2075": "lakṣyamāṇaguṇairyogādvṛtteriṣṭā tu gauṇatā” /",
  "GSP28jsbh1-4u:2076": "iti lakṣaṇābhedanirūpaṇaparavārtike uktaṃ lakṣyamāṇaguṇayoganimittatvalakṣaṇaṃ gauṇyā na yuktam;",
  "GSP28jsbh1-4u:2077": "tathātve jahatsvārthatāpatteḥ,",
  "GSP28jsbh1-4u:2078": "tadvāraṇāya svārthamātraparatve guṇānāmaśābdatvāpattiḥ /",
  "GSP28jsbh1-4u:2079": "ataḥ siṃhaśabdena śakyārthaṃ pūrvaṃ śaktyanusāreṇābhidhāya guṇā api lakṣaṇayocyante /",
  "GSP28jsbh1-4u:2080_0": "“ato lakṣyamāṇaguṇairityantaṃ samānādhikaraṇasamāsāṅgīkāreṇa svārthābhidhānapūrvikā",
  "GSP28jsbh1-4u:2080_1": "guṇeṣu lakṣaṇeti vārtike ukte” ti nyāyasudhāyāṃ vyākhyānena guṇalakṣaṇaṃ prācāmabhimatāmabhipretya",
  "GSP28jsbh1-4u:2080_2": "tanmatamupapādayati ------ atreti //",
  "GSP28jsbh1-4u:2081": "(gauṇyāṅguṇānāmupasthitausvamatasya svaśakyetyādilakṣaṇalakṣyamāṇaguṇavārtikayoravirodho- papādanapūrvakaṃ tatra nyāyasudhādikhaṇḍanapūrvakaṃ copapādanam)",
  "GSP28jsbh1-4u:2082_0": "yugapadvṛttidvayavirodhāpatteḥ mukhyārthaguṇavadupasthityarthamāśritayā gauṇyaivāvacchedakībhūtaguṇaśābdabodhopapattera-",
  "GSP28jsbh1-4u:2082_1": "śābdatvāprasaṅgānniṣprayojanaṃ guṇeṣu lakṣaṇāṅgīkaraṇamityasvarasādāha ------ vastutastviti //",
  "GSP28jsbh1-4u:2083": "lakṣaṇāyā apyupasthitārthasyaiva śābdatvasidhyarthamaṅgīkārāt gauṇyāmapyāvaśyakīṃ guṇopasthitiṃ sādhayati ------ ekasaṃbandhīti //",
  "GSP28jsbh1-4u:2084": "evañca lakṣyamāṇaguṇairiti vārtike na karmadhārayasaṃbandhaḥ;",
  "GSP28jsbh1-4u:2085": "kintu siṃhatvāgnitvajātivācakapadena yā lakṣyamāṇā vyaktiḥ,",
  "GSP28jsbh1-4u:2086": "tanniṣṭhaguṇairiti ṣaṣṭhītatpuruṣa eva /",
  "GSP28jsbh1-4u:2087": "ata eva vārtike ----- yathā pūrvārdhe lakṣaṇayā abhidheyāvinābhūtasaṃbandhādaraḥ pradarśyate evamuttarārdhe mukhyārthasādṛśyarūpādaramātraṃ,",
  "GSP28jsbh1-4u:2088": "natu lakṣaṇā guṇeṣu /",
  "GSP28jsbh1-4u:2089": "ataeva ------- “vahnitvalakṣitādarthāt yatpaiṅgalyādi gamyate /",
  "GSP28jsbh1-4u:2090": "tena māṇavake buddhiḥ sādṛśyādupajāyate” //",
  "GSP28jsbh1-4u:2091": "ityuttaravākye gamyate ityevamuktam /",
  "GSP28jsbh1-4u:2092_0": "tathā “saṃbhavati cātra siṃhatvāvagatavyaktyupasthāpitaprasahyakāritvādyaneka- dharmapratyayāt",
  "GSP28jsbh1-4u:2092_1": "devadattapratyaya iti pūrvaiva śaktirnimittaṃ iti vārtike pūrvaśaktereva nimittatvaṃ gauṇyāmuktam /",
  "GSP28jsbh1-4u:2093": "natu guṇalakṣaṇāyā” iti nyāyasudhākṛto guṇalakṣaṇāparatayā vyākhyānamanyāyyameveti bhāvaḥ /",
  "GSP28jsbh1-4u:2094_0": "nanu siṃhādipadānāṃ siṃhasaṃbandhilakṣaṇayaiva devadattapadasāmānādhikaraṇyopapatteḥ",
  "GSP28jsbh1-4u:2094_1": "kimityatiriktagauṇīvṛttisamaṅgīkāra ityāśaṅkāmabhedāśaṅkānirāsadvārā bhedāpādanena",
  "GSP28jsbh1-4u:2094_2": "nirasyati ----- naceti //",
  "GSP28jsbh1-4u:2095": "“abhidheyāvinābhūte” iti pūrvalikhitavārtike na lakṣaṇāhetutvenāvinābhāvopapādanam;",
  "GSP28jsbh1-4u:2096": "tasyāḥ saṃbandhamātreṇa śabdatātparyavaśādupapatteḥ /",
  "GSP28jsbh1-4u:2097": "navātra lakṣaṇasyābhidheyasya lakṣyenāvinābhāvo 'gnineva dhūmasyoktaḥ;",
  "GSP28jsbh1-4u:2098": "lakṣyasyaiva lakṣakābhidheyāvinābhāvakathanāt,",
  "GSP28jsbh1-4u:2099": "kintu abhidheyasaṃbandhitvarūpādarapradarśanamātrārthaṃ tadupādānam /",
  "GSP28jsbh1-4u:2100_0": "ata eva “yaṣṭīḥ praveśaye” tyādau yaṣṭyādeḥ puruṣāvinābhāve 'pi yaṣṭyādiśabdānāṃ",
  "GSP28jsbh1-4u:2100_1": "abhidheyayaṣṭyādisaṃbandhānādareṇa puruṣasvarūpe vṛttyabhāvenābhidheyāvinābhāva-",
  "GSP28jsbh1-4u:2100_2": "pravṛttitvābhidhānāt saṃbandhamātrasya ca lakṣaṇāhetorbhāvādyuktaiva lakṣaṇayā pravṛttirityabhidheyasaṃbandhitvādareṇa lakṣaṇoktā /",
  "GSP28jsbh1-4u:2101_0": "gauṇyāntu lakṣaṇāhetusaṃbandhasattve 'pi abhidheya saṃbandhitvarūpābhāvāt krūratvādidharmasaṃsādṛśyādarānna",
  "GSP28jsbh1-4u:2101_1": "lakṣitalakṣaṇātvaprasiddhiriti vaiṣamyamabhipretya samādhatte ---- svaśakyeti //",
  "GSP28jsbh1-4u:2102_0": "ata eva lakṣaṇāgauṇyorbhedādeva “sahacaraṇasthānatādarthyavṛttamānadhāraṇasāmīpyayogasādhanādhipatyebhyobrāhmaṇamañcakaṭarājasaktucandanagaṅgāśāṭakānna-",
  "GSP28jsbh1-4u:2102_1": "puruṣeṣvatadbhāve 'pi tadvadupacāra” iti sūtreṇākṣapādaprabhṛtibhirlakṣaṇānimittānāmuktatvājjaimininā",
  "GSP28jsbh1-4u:2102_2": "gauṇīvṛttinimittaguṇāḥ pārthakyena tatsiddhītyādinoktā ityāha ----- teceti //",
  "GSP28jsbh1-4u:2103_0": "“prāpnoti paramāṃ siddhiṃ“e ityādau siddhipadena kāryābhidhānāt tasya mukhyasya siddhiḥ",
  "GSP28jsbh1-4u:2103_1": "kāryamasminniti vyadhikaraṇabahuvrīhiṇa tatsiddhiśabdena sūtragatena mukhyārthakāryakaratvamucyate",
  "GSP28jsbh1-4u:2103_2": "ityabhipretyāha ----- tatsiddhiriti //",
  "GSP28jsbh1-4u:2104_0": "prastaraikakapālayorapi yajamānavatkartṛtvāviśeṣeṇa yāgākhyakāryanirūpitatvaikadharmayogena",
  "GSP28jsbh1-4u:2104_1": "prastarayajamānaniṣṭhakaraṇatvayoḥ sājātyādyajamānaniṣṭhakāryakartṛtvasamāna- jātīyakāryakartṛtvākhyaguṇayogena",
  "GSP28jsbh1-4u:2104_2": "gauṇīlakṣaṇayā prastaraikakapālapadasāmānādhikaraṇyopapattyāvāntaravākyārthasaṃbhavāt",
  "GSP28jsbh1-4u:2104_3": "paścāt stutilakṣaṇetyāha ------ yajamāno yatheti //",
  "GSP28jsbh1-4u:2105": "prayojanaṃ spaṣṭatvānnoktam //",
  "GSP28jsbh1-4u:2106": "iti tatsiddhipeṭikādhikaraṇe tatsiddhyudāharaṇavicāraḥ //",
  "GSP28jsbh1-4u:2107": "------------ (bhāṣyakṛdudāhṛtasyāgneyo brāhmaṇa ityasya parityāgena agnirvai brāhmaṇa ityasyodāharaṇatvena nirdeśe kāraṇanirūpaṇam)",
  "GSP28jsbh1-4u:2108": "atra bhāṣyakāreṇa “āgneyamaṣṭākapālaṃ nirvapet brāhmaṇo brahmavarcasakāma;",
  "GSP28jsbh1-4u:2109_0": "” ityasya vidheḥ śeṣe śrutaṃ “āgneyo vai brāhmaṇa aindro rājanyo vaiśyo vaiśvadeva”",
  "GSP28jsbh1-4u:2109_1": "ityudāhṛtya āgneyādipadānāṃ “prajāpatirakāmayata prajāḥ sṛjeyeti sa mukhatastrivṛtaṃ",
  "GSP28jsbh1-4u:2109_2": "niramimīta tamagnirdevatānvavasṛjyata gāyatrī chando rathantaraṃ sāma brāhmaṇo manuṣyāṇāmajaḥ",
  "GSP28jsbh1-4u:2109_3": "paśūnāṃ uraso bāhubhyāṃ pañcadaśaṃ niramimīta tamindro devatānvavasṛjyata tantriṣṭup",
  "GSP28jsbh1-4u:2109_4": "chando bṛhatsāmarājanyo manuṣyāṇāmaviḥ paśūnāṃ tasmātte vīryāvanto vīryāddhyasṛjyanta",
  "GSP28jsbh1-4u:2109_5": "ūrubhyāṃ madhyataḥ saptadaśaṃ niramimīta taṃ viśve devā anvasṛjyanta jagatīchando",
  "GSP28jsbh1-4u:2109_6": "vairūpaṃ sāma vaiśyo manuṣyāṇāṃ gāvaḥ paśūnāṃ” ityetadvidhyarthavādasaṃkīrtitaprajāpatimukhā-",
  "GSP28jsbh1-4u:2109_7": "dyekaprabhavatvasādṛśyena gauṇatāmupapādyārthavādatvaṃ siddhāntitam /",
  "GSP28jsbh1-4u:2110_0": "tadāgneyaśabdasya sūktahavissamabhivyāhārābhāve devatātaddhitāntatvānupapattāvapi",
  "GSP28jsbh1-4u:2110_1": "“tasyedami“tyadhikāre “nityamagnikalibhyāṃ ḍhak vaktavya” iti smṛtyā saṃbandhasāmānyārthakataddhitāntatvopapatteḥ",
  "GSP28jsbh1-4u:2110_2": "bhrātṛvyavaduktārthavādasaṃkīrtitaprajāpatimukhaikaprabhavatvarūpasaṃbandhaviśeṣeṇa",
  "GSP28jsbh1-4u:2110_3": "mukhyatayaivopapatteḥ devatātvarūpasaṃbandhāpekṣaṇe 'pi ca brāhmaṇasya yaṣṭurhaviṣa",
  "GSP28jsbh1-4u:2110_4": "ivāgnerdevatātvenāpi saṃbandhasya “āgneyo vai brāhmaṇo devataye“tyādau dṛṣṭasyehāpyupapatteḥ",
  "GSP28jsbh1-4u:2110_5": "gauṇatve pramāṇābhāvāditi vārtikakṛtā pradūṣya yadanyadudāhṛtaṃ tadeva svayamudāharati",
  "GSP28jsbh1-4u:2110_6": "------- agnirvai iti //",
  "GSP28jsbh1-4u:2111": "(agnirvai ityatrāgniśabdasya guṇavidhitvādinirāsapūrvakaṃ ekamukhaprabhavatvaguṇena gauṇatvanirūpaṇam)",
  "GSP28jsbh1-4u:2112_0": "atrāpi pūrvavadeva nāmatvaguṇavidhitve āśaṅkya vidhyantaraikavākyatvena brāhmaṇakārye",
  "GSP28jsbh1-4u:2112_1": "tyāgādāvacetanasyāgnervidhānāsaṃbhavena ca nirasyārthavādatvanissandigdhatve gauṇatvamapyagniśabdasya",
  "GSP28jsbh1-4u:2112_2": "niścitamiti pūrvavadityuktyā sūcitam /",
  "GSP28jsbh1-4u:2113": "kimarthaṃ tarhi sūtraikadeśakṛtaṃ adhikaraṇāntaramityāśaṅkānirāsāya nimittāntarapratipādakatvena tatsārthakyaṃ sūcayan nimittāntaramāha ------dvayorapīti //",
  "GSP28jsbh1-4u:2114_0": "pūrvasūtragatatacchabdānuṣaṅgeṇa jāyate yasmāditi vyutpattyā janmopādānaṃ jātiśabdena",
  "GSP28jsbh1-4u:2114_1": "vivakṣitamabhipretya tasya mukhyārthasyāgneryā jātirupādānaṃ saiva yasya brāhmaṇasya",
  "GSP28jsbh1-4u:2114_2": "jātiriti vyadhikaraṇabahuvrīhiṇā jātiśabdena sūtre ekajātīyatā gauṇīnimittatvenoktetyabhipretyāha ----- eketi //",
  "GSP28jsbh1-4u:2115": "sāmānyavācitvābhāvaṃ jātiśabdasya sūcayituṃ jananapadaprayogaḥ /",
  "GSP28jsbh1-4u:2116": "yadyapi śrāddhādau pāṇihome brāhmaṇasyāgnikāryakartṛtvādagniniṣṭhakāryakartṛtva- samānajātīyakāryakartṛtvena tatsiddherapi nimittatvamupapadyate;",
  "GSP28jsbh1-4u:2117": "tathāpi tadavivakṣayā yadaikamukhajanyatvavivakṣayā prayogastatra nimittāntarajñāpanārthatayaiva tatpravṛttiḥ /",
  "GSP28jsbh1-4u:2118": "yadyapi caikamukhabhavatvaṃ pramāṇābhāvādarthavādasyānyaparatvena cāvāstavam;",
  "GSP28jsbh1-4u:2119": "tathāpi avāstavasyāpyarthavādāntaroktatvādiha tacchabdanimittatāṃ pratipatsyate iti //",
  "GSP28jsbh1-4u:2120": "iti tatsiddhipeṭikāyāṃ jātyudāharaṇavicāraḥ //",
  "GSP28jsbh1-4u:2121": "------------ (ādityo yūpa ityatra sārūpyasya gauṇīvṛttinimittatvopapādanam)",
  "GSP28jsbh1-4u:2122_0": "“ādityo yūpa” ityādāvapi nāmatvaguṇavidhitvāśaṅkāyā nirāsaḥ pūrvavadeva spaṣṭatvāt",
  "GSP28jsbh1-4u:2122_1": "jñātuṃ śakyata evetyupekṣya arthavādatvopapādakaṃ gauṇīvṛttinimittāntaramātramiha",
  "GSP28jsbh1-4u:2122_2": "kathyata ityabhipretyāha ------ ādityo yūpa iti //",
  "GSP28jsbh1-4u:2123": "ādipadena “yajamāno yūpaḥ” ityādeḥ saṅgrahaḥ //",
  "GSP28jsbh1-4u:2124": "(yajamānaḥ prastara ityādīnāṃ sārūpyodāharaṇatvāsaṃbhavasya prācāṃ matenopapādanam) iti prāñca iti //",
  "GSP28jsbh1-4u:2125": "atha cakṣurgrāhyatejastvādinā dharmeṇa yadi sādṛśyabodhaḥ,",
  "GSP28jsbh1-4u:2126_0": "tadā “yajamānaḥ prastara” ityādāvapi tatkāryakaratvādināpi tadbodhaḥ samāna eveti",
  "GSP28jsbh1-4u:2126_1": "na cakṣurgrāhyatejastvādinā kaścana viśeṣa iti yathāśrutaṃ prācāmuktaṃ viśeṣakaraṃ",
  "GSP28jsbh1-4u:2126_2": "na bhavatītyabhipretya tadāśayaṃ vivṛṇoti ----- vastutastviti //",
  "GSP28jsbh1-4u:2127": "ayamarthaḥ ----- yadyapi prastarādeḥ sārūpyaṃ tatkāryakaratvādidharmasāmānyāt saṃbhavati;",
  "GSP28jsbh1-4u:2128": "tathāpi śabdasya tatkāryakaratvādimātre tātparyāvasānena tasya śābdabuddhiviṣayatvābhāvāt aviṣayasya ca pratipādanātmakaśabdavṛttinimittatvāyogānna śabdavṛttinimittatvam /",
  "GSP28jsbh1-4u:2129": "atastatra tatkāryakaratvameva śabdātpratītaṃ prakārībhavati,",
  "GSP28jsbh1-4u:2130_0": "iha tu pratyakṣatvena sārūpyasya prathamaṃ pratītasya tatraiva śabdasya tātparyāvadhāraṇācchābdabuddhiviṣayatvena",
  "GSP28jsbh1-4u:2130_1": "sādṛśye jhaṭiti pratītatvena tātparyākhyavivakṣāvadhāraṇācca buddhiviṣayatvarūpaśabdavṛttinimittaviśeṣābhidhānārthaṃ",
  "GSP28jsbh1-4u:2130_2": "tatkāryakaratvādihetukebhyaḥ sadbhāvamātreṇa gauṇīnimittebhyaḥpṛthagasādhāraṇyenehopādānamiti //",
  "GSP28jsbh1-4u:2131": "ata eva ----- nātra cakṣurgrāhyatvameva pṛthagupādānaprayojakam,",
  "GSP28jsbh1-4u:2132_0": "“chatriṇo gacchantī” tyādau bahutvādīnāmapi cakṣurgrāhyatvena pṛthagupādānānupapatteriti",
  "GSP28jsbh1-4u:2132_1": "cakṣurgrāhyordhvatvatejastvarūpasādṛśyaprakāratvameva bhinnaṃ nimittamiti jñāpayitumadhyāhṛtapañcamyantatayā",
  "GSP28jsbh1-4u:2132_2": "bhāṣyādau sārūpyāditi sūtrāvayava upāttaḥ //",
  "GSP28jsbh1-4u:2133": "(cakṣurgrāhyatvadharmaprakārakabodhajanakatvābhāvena yajamānaḥ prastara ityasya sārūpyānudāharaṇatvamiti mūlakāramatanirūpaṇam)",
  "GSP28jsbh1-4u:2134": "pūjyapādaistu liṅgasamavāyā iti dvandvasamāsānte prathamābahuvacanadarśanāt tatsiddhiśca jātiśca sārūpyaṃ cetyevaṃ vigrahābhiprāyeṇa prathamāntatayā sārūpyapadaṃ dhṛtam /",
  "GSP28jsbh1-4u:2135": "ataeva ----- sūtre sārūpyapadena na samānadharmavattvamātraṃ vivakṣitam,",
  "GSP28jsbh1-4u:2136": "apitu yathāvasthitacakṣurgrāhyarūpaśabdārthavivakṣayā cakṣurgrāhyatvalābhena tādṛśadharmamātrameveti dhyeyam //",
  "GSP28jsbh1-4u:2137": "iti tatsiddhipeṭikāyāṃ sārūpyodāharaṇavicāraḥ //",
  "GSP28jsbh1-4u:2138": "------------ (viṣayavākyasaṃgrahaḥ,",
  "GSP28jsbh1-4u:2139": "apaśuśabdanāmatvāsaṃbhave 'pi niṣedhyaguṇasamarpakatayā pūrvapakṣaḥ)",
  "GSP28jsbh1-4u:2140": "agnicayane pañcadaśaśīrṣopadhāne śrutaṃ ---- “purastāt pratīcīnamaśvasyopadadhāti paścāt prācīnamṛṣabhasye“ti gavāśvaśīrṣopadhānavidhivākyaśeṣamudāharati ------- apaśava iti //",
  "GSP28jsbh1-4u:2141": "etacca. “ayajño vā eṣa yo 'sāmā” “asatraṃ vā etadyadacchandomaṃ” iti vidhyantaraśeṣāṇāmapyupalakṣaṇam /",
  "GSP28jsbh1-4u:2142_0": "tatra gavāśvavyatiriktānāmajādīnāṃ paśupadavācyatvādapaśusaṃjñātvānupapatteḥ taittirīye",
  "GSP28jsbh1-4u:2142_1": "“apaśavo vā anye goaśvebhyaḥ paśava” iti paśuśabdasāmānādhikaraṇyena śrutasyāpaśuśabdasya",
  "GSP28jsbh1-4u:2142_2": "ghaṭādināmatvasyāpyanupapatteḥ pramāṇāntareṇaiva siddhatvātsaṃjñākaraṇavaiyarthayāpatteśca",
  "GSP28jsbh1-4u:2142_3": "nāmatvāśaṅkāyā asaṃbhavena tāmupekṣyānyathānupapatteḥ paśupade paśukāryalakṣaṇāmaṅgīkṛtya",
  "GSP28jsbh1-4u:2142_4": "gavāśvavyatiriktājādīnāṃ paryudāsaḥ pratiṣedho vā saṃbhāvanayā śaṅkyeta,",
  "GSP28jsbh1-4u:2143": "tāmapi nirasyannarthavādatvaṃ smārayati ajādīnāmiti //",
  "GSP28jsbh1-4u:2144": "etena ----- nāmatvāsaṃbhave 'pi guṇavidhitvasaṃbhavāsaṃbhavavicāreṇa saṃgatiḥ sūcitā /",
  "GSP28jsbh1-4u:2145": "nahi vidheya eva guṇo vicāraviṣaya iti rājājñā;",
  "GSP28jsbh1-4u:2146": "vidhiśabdasya niṣedhopalakṣaṇatayā niṣedhyaguṇasamarpakatayāpi tadupapatteriti bhāvaḥ //",
  "GSP28jsbh1-4u:2147": "(apaśuśabdasyārthavādatvopapādanam) tatra tatreti //",
  "GSP28jsbh1-4u:2148_0": "“ajo 'gnīṣomīyaḥ” “sārasvatīṃ meṣīmi“tyādau vihitatvādeva niṣedhānupapatteravihite",
  "GSP28jsbh1-4u:2148_1": "ca prāptyabhāvādeva tadasaṃbhavāt kalpyaniṣedhānurodhena kḷptavidhīnāṃ pākṣikatvakalpanena",
  "GSP28jsbh1-4u:2148_2": "vikalpasyāpi satyāṃ gatāvannyāyyatvāt arthavādatvameva gavāśvapraśaṃsārthaṃ yuktamityarthaḥ //",
  "GSP28jsbh1-4u:2149": "gavāśvavyatiriktānāmapaśukārye paśukārye tanniṣedhasya vā saṃbhave kā gatirityapekṣāyāmāha ------ apaśuśabdo hīti //",
  "GSP28jsbh1-4u:2150": "(apaśuśabdasya gavāśvādigataprāśastyābhāvalakṣakatayā praśaṃsāyāḥ vidhyekavākyatayeva phalatvenāpyupapādanaṃ,",
  "GSP28jsbh1-4u:2151": "praśaṃsābhāvaghaṭakatayā gauṇīnimittatvaṃ praśaṃsāyā iti nirūpaṇam)",
  "GSP28jsbh1-4u:2152_0": "nañsamāsāntamapaśupadaṃ ghaṭādivācakaṃ sadgavāśvavidhyekavākyatānurodhāt arthavāde",
  "GSP28jsbh1-4u:2152_1": "'pi ca paśavo goaśvā iti sāmānādhikaraṇyāt ekasaṃbandhijñānenāparasaṃbandhismaraṇavidhayā",
  "GSP28jsbh1-4u:2152_2": "gavāśvagataprāśastyābhāvasya śakyārthaniṣṭhasyopasthāpakam /",
  "GSP28jsbh1-4u:2153": "ataśca gavāśvagataprāśastyābhāvarūpaguṇayogenājādiṣu gauṇyā vṛttyopapanna iti arthāt nahinindānyāyena vidheyagatāśvagataprāśastyāvagatiḥ sulabhā /",
  "GSP28jsbh1-4u:2154": "yadyapi arthavādasya gavāśvagataprāśastyalakṣaṇayāpyupapatterna tadgataprāśastyābhāvakathanasyopayogaḥ;",
  "GSP28jsbh1-4u:2155": "tathāpi itaranindayā vidheyotkarṣāpādakatvena phalībhūtastuteratiśaye upayogo nānupapannaḥ /",
  "GSP28jsbh1-4u:2156": "ataeva paśuśabdasya nimittāntarāsaṃbhavena nimittatvenāśritāyā api gavāśvagatapraśaṃsāyā vidhyekavākyatayeva phalatvenāpyāśrayaṇānna vaiyarthyaśaṅkāpi /",
  "GSP28jsbh1-4u:2157": "yajamānaśabdetu kāryakaratvasyaiva guṇasya nimittatvāt tasyāḥ phalatvameveti viśeṣaḥ //",
  "GSP28jsbh1-4u:2158": "evañca praśaṃsābhāvarūpe guṇe vyāvartyamānatayā praśaṃsāyāḥ praviṣṭatvamādāyaiva sūtre praśaṃsāyā nimittāntaratvenopādānaṃ draṣṭavyam /",
  "GSP28jsbh1-4u:2159_0": "yathāśrute gavāśvagatapraśaṃsāyāḥ śakyārthaghaṭādiguṇatvasyājādiguṇatvasya vāsaṃbhavāt",
  "GSP28jsbh1-4u:2159_1": "pratyuta vidheyagavāśvādipraśaṃsārthamanyeṣāṃ ajādīnāmaprāśastyasyaivāpekṣaṇācca guṇatānupapatteḥ /",
  "GSP28jsbh1-4u:2160": "ataścāpaśuśabdo viśiṣṭa evātra gauṇaḥ //",
  "GSP28jsbh1-4u:2161": "(paśupadena praśastatālakṣaṇeti nyāyasudhākāramataṃ, tuśabdasūcitatadasvārasyanirūpaṇam)",
  "GSP28jsbh1-4u:2162": "yattu ----- “gavāśvādigatāṃ pūrvamupādāya praśastatāṃ /",
  "GSP28jsbh1-4u:2163_0": "tadabhāvo 'nyapaśvādau nañsamāsena kathyate” iti vārtikasvārasyena nyāyasudhākārādibhiḥ",
  "GSP28jsbh1-4u:2163_1": "nañsamāsāvayavabhūtena paśuśabdena praśastatāṃ lakṣayitvā nañsamāsenānyapaśuṣu tadabhāvaḥ",
  "GSP28jsbh1-4u:2163_2": "kathyata iti ------ pratipāditaṃ,",
  "GSP28jsbh1-4u:2164": "tallakṣaṇayaiva tarhi apaśuśabdasya ghaṭādiṣvivājādiṣu pravṛttyupapatteḥ gauṇīvṛttyupapādanānupapatterayuktamiti darśitaṃ kaustubhe /",
  "GSP28jsbh1-4u:2165": "yadyapi “paśavo go aśvā” iti paśutvakathanasya paśutve satyevānupayogātpraśastatvalakṣaṇayā prayuktapaśupadārthavyatirekapraśastatvābhāvarūpa evāpaśuśabdāt pratīyeta;",
  "GSP28jsbh1-4u:2166": "tathāpi gauṇīvṛttyupapādanāyaiva ekasaṃbandhismaraṇanyāyenaiva tatpratītiḥ, natu lakṣaṇayā /",
  "GSP28jsbh1-4u:2167": "tathāca prathamato 'paśuśabdena nañsamāsāntena śaktyaiva paśubhinnamarthamabhidhāya tanniṣṭhaguṇayogena paścāt gauṇatvamupapādanīyam /",
  "GSP28jsbh1-4u:2168": "ataeva------ apaśuśabdasya ghaṭādivācitvaṃ śāstradīpikoktaṃ saṃgacchate /",
  "GSP28jsbh1-4u:2169": "imamevāsvarasaṃ tuśabdena sūcayannyāyasudhākārādidarśitamarthaṃ prācāṃ matatvena darśayati ------- prācāṃ mate tviti //",
  "GSP28jsbh1-4u:2170": "(ayajñāsatnādyudāharaṇāntare praśaṃsāyā gauṇīnimittatvopapādanapūrvakopasaṃhāraḥ)",
  "GSP28jsbh1-4u:2171": "evaṃ “ayajño vā eṣa yo 'sāme” tyādau darśapūrṇamāsaprakaraṇapaṭhite yadyapi na sāmavatkratusāmānādhikaraṇyaṃ,",
  "GSP28jsbh1-4u:2172": "yena tadgataprāśastyamupasthitaṃ bhavet,",
  "GSP28jsbh1-4u:2173_0": "tathāpyasāmatāparihārāya sāmasthānīyatayā vihitāgneāyāhiityādividhyarthavāde sāmanvantaṃ",
  "GSP28jsbh1-4u:2173_1": "karotītyuktyopasthitasāmavatkratugata-prāśastyābhāvarūpaguṇasya ayajñādipadaśakyaghaṭādiniṣṭhasya",
  "GSP28jsbh1-4u:2173_2": "yogāt svato yajñarūpeṣvapi darśapūrṇamāsādiṣu gauṇamayajñapadaṃ jñeyam /",
  "GSP28jsbh1-4u:2174": "yattu ------ sāmavatkratuvidhyekavākyatayā tadupasthitirityuktaṃ ------ kaustubhe,",
  "GSP28jsbh1-4u:2175": "tat darśapūrṇamāsaprakaraṇe paṭhitasyāsya kratvantaraikavākyatvābhāvāt udāharaṇāntaraviṣayaṃ jñeyam /",
  "GSP28jsbh1-4u:2176": "“asatraṃ vā etadyadacchandoma” mityasyāyamarthaḥ /",
  "GSP28jsbh1-4u:2177": "caturviṃśobhavatītyanena vihitaḥ caturviṃśatistomako rathantarasāmā ukthya ādyachandomaḥ /",
  "GSP28jsbh1-4u:2178": "catuścatvāriṃśo bhavatī” tyanena vihitaścatuścatvāriṃśatstomako bṛhadrathantarasāmā ukthyo dvitīyachandomaḥ /",
  "GSP28jsbh1-4u:2179": "“aṣṭācatvāriṃśo bhavatī” tyanena vihito 'ṣṭācatvāriṃśatstomako bṛhatsāmā ukthyastṛtīyachandomaḥ /",
  "GSP28jsbh1-4u:2180_0": "tataḥ stomagatasaṃkhyāsāmyena gāyatrītriṣṭupjagatīchandobhirmīyante paricchidyante",
  "GSP28jsbh1-4u:2180_1": "stomā yatreti vyutpattyā chandomatvaṃ trayāṇāṃ yāgānāmiti te trayaśchandomā yatra",
  "GSP28jsbh1-4u:2180_2": "santi tat satraṃ pañcadaśarātrādi praśastam /",
  "GSP28jsbh1-4u:2181_0": "yatratu caturdaśarātre ādye prāyaṇīyaṃ aharmadhye pṛṣṭhyaḥ ṣaḍahīyānyānulomavilomatayā",
  "GSP28jsbh1-4u:2181_1": "dvādaśadinānyete udayanīya ityevaṃ ahaḥ kḷptau madhye chandomānāmabhāvāt satrabhūto",
  "GSP28jsbh1-4u:2181_2": "'pi caturdaśarātraḥ satragatachandomakṛtaprāśastyābhāvādasatraṃ gauṇyā vṛttyā satrapadenocyate /",
  "GSP28jsbh1-4u:2182": "tena chandomarahitanindayā chandomarūpāvayavastutyā “ya evaṃ vidvāṃsaḥ pañcadaśarātramāsate” iti vihitapañcadaśarātrarūpāvayavistutiriti draṣṭavyam /",
  "GSP28jsbh1-4u:2183_0": "evaṃ svamate prācāṃ mate vā gavāśvagataprāśastyabodhanaprakārabhede 'pi pratiyogividhayā",
  "GSP28jsbh1-4u:2183_1": "praviṣṭāyāḥ praśaṃsāyā gauṇīnimittatve naiva vivāda ityabhipretyopasaṃharati -------- sarvatheti //",
  "GSP28jsbh1-4u:2184": "iti tatsiddhipeṭikāyāṃ praśaṃsodāharaṇavicāraḥ //",
  "GSP28jsbh1-4u:2185": "------------ (pūrvodāharaṇena saṃgatinirūpaṇapūrvakaṃ sṛṣṭipadārthanirūpaṇapūrvakaṃ ca sṛṣṭiviśiṣṭopadhānavidhānamiti bhāṣyakāramatopapādanam)",
  "GSP28jsbh1-4u:2186_0": "pūrvatra vidhyantaraikavākyatvādinār'thavādatve siddhe yatra na tattatra vidhitvasyaivānarthakyaparihārāya",
  "GSP28jsbh1-4u:2186_1": "svīkāra iti pratyudāharaṇadarśanena saṃgatiṃ pratyudāharaṇarūpāṃ sūcayan vidhāvapi",
  "GSP28jsbh1-4u:2186_2": "gauṇīvṛttinimittāntarakathanārthatvamadhikaraṇāntarasyeti darśayitumudāharati ------- sṛṣṭīriti //",
  "GSP28jsbh1-4u:2187_0": "yadyapi ----- atrārthavādatvāsaṃbhavena vidhāyakatve āvaśyake satyanupadhīyamānābhiriṣṭakābhiścayanasya",
  "GSP28jsbh1-4u:2187_1": "kartumaśakyatveneṣṭakābhiragniṃ cinuta iti vidhyanyathānupapattyaiva svarūpeṇeṣṭakāsaṃbandhitvena",
  "GSP28jsbh1-4u:2187_2": "copadhānasya prāptau guṇasaṃkrāntavidhiśaktikatayopadhānānuvādena sṛṣṭipadārtha eva vidhātuṃ yuktaḥ,",
  "GSP28jsbh1-4u:2188": "so 'pi ca neṣṭakārūpaḥ; iṣṭakānāṃ sṛṣṭirūpatvānavagamāt,",
  "GSP28jsbh1-4u:2189_0": "apitu sṛṣṭitanmātropadheyeṣṭakāsu sṛṣṭipadasya sṛṣṭimantraparasya lakṣaṇāmaṅgīkṛtyeṣṭakānāṃ",
  "GSP28jsbh1-4u:2189_1": "sṛṣṭipadābhidheyatve 'pi kāsāmiṣṭakānāṃ sṛṣṭimantrairupadhānamiti viśeṣānavagamāt",
  "GSP28jsbh1-4u:2189_2": "iṣṭakāsāmānyasya ceṣṭakāvidhinaivopadhānasaṃbandhe prāpte tadviśeṣasya sutarāmupadhānasaṃbandhaprāpteḥ",
  "GSP28jsbh1-4u:2189_3": "vidhānāyogāt pāriśeṣyāt “tisṛbhirastughata brahmāsṛjyate” tyādisṛjidhātuyuktasṛṣṭiliṅgakamantrarūpa eva /",
  "GSP28jsbh1-4u:2190": "yattu prācīnaiḥ ------ “tadvānāsāmupadhāno mantra” iti “iṣṭakāsu luk ca mato” riti smṛtermatuplopena sṛṣṭyabhidhāyimantrairupadheyānāmiṣṭakānāṃ sṛṣṭipadavācyatvamupapāditam,",
  "GSP28jsbh1-4u:2191": "tadayuktam;",
  "GSP28jsbh1-4u:2192": "tathātve sanniyogaśiṣṭasya pratyayasya “ṛtavyā upadadhātī” tivanmatuplopena saha prāptyāpatteḥ /",
  "GSP28jsbh1-4u:2193": "naca ------ eeevaṃ bhavanmate 'pi mantratvavivakṣāyāṃ matup durnivāra iti ------ vācyam;",
  "GSP28jsbh1-4u:2194_0": "matupprakaraṇena tasya lopāśrayaṇe yatpratyayalopasyāpi chāndasatvenaivopapādanīyatve",
  "GSP28jsbh1-4u:2194_1": "lāghavāt matupvidhereva dṛṣṭānuvidhiśchandasīti sṛjivacanenānityatākalpanaucityādato",
  "GSP28jsbh1-4u:2194_2": "lakṣaṇayaiva strīliṅgānurodhāt sṛṣṭimantropadheyeṣṭakāparaḥ sṛṣṭiśabda ityevoktaṃ kaustubhe /",
  "GSP28jsbh1-4u:2195": "yattu atra liṅgaprakaraṇābhyāmevānyamantravadeṣo 'pi prāpta iti prāptānyaparisaṅkhyāyāṃ traidoṣyāpattiritaramantrāmnānavaiyarthyāpattiśceti śāstradīpikāyāmuktam,",
  "GSP28jsbh1-4u:2196": "tanna;",
  "GSP28jsbh1-4u:2197_0": "liṅgaprakaraṇakalpyaśruteḥ pūrvamevaitadvidhipravṛttyā phalataḥ parisaṅkhyāyāṃ traidoṣyāprasaktergrahaṇādiśeṣiparisaṅkhyārthatvenāpi",
  "GSP28jsbh1-4u:2197_1": "punarvidhyupapatteścetaramantrāṇāmaikāntikopadhānaliṅgābhāveneṣṭakāgrahaṇādiviṣayatvena",
  "GSP28jsbh1-4u:2197_2": "sārthakyasaṃbhavācca /",
  "GSP28jsbh1-4u:2198": "ataḥ sṛṣṭimantravidhāyakatvena vidhyupapatterna vidhau gauṇīlakṣaṇāpādakamasṛṣṭimantraparatvamāśrayaṇīyam;",
  "GSP28jsbh1-4u:2199_0": "tathāpi ------ ubhayoḥ dhātvarthopapadārthayoḥ saṃbhavatprāptikatve bhāvārthādhikaraṇanyāyenākṣepataḥ",
  "GSP28jsbh1-4u:2199_1": "pūrvaṃ prayojanāntarārthaṃ yuktaṃ dhātvarthasyaiva vidhānaṃ ityabhipretya bhāṣyakārīyaṃ",
  "GSP28jsbh1-4u:2199_2": "siddhāntamevāha -------- tatra ceti //",
  "GSP28jsbh1-4u:2200": "(upadhānavidhānaprayojananirūpaṇam) pūrvoktamantravidhipūrvapakṣanirāsasūcaka evakāraḥ /",
  "GSP28jsbh1-4u:2201": "arthaprāptasyāpyupadhānasyeṣṭakāsādhyatvena tatsaṃskāratvāsaṃbhavāttadarthaṃ punarvidhānamityāha ------- iṣṭakāsaṃskārārthatveneti //",
  "GSP28jsbh1-4u:2202_0": "nanu pradhānabhede 'pi prayogavidhyavagatasāhityanirvāhārthaṃ yathāśakti pātrābhimarśanavatsamuditopadhānameva",
  "GSP28jsbh1-4u:2202_1": "yuktamityāśaṅkya tannirāsāyāniṣṭāpādanena prayojanāntaramāha----- ārthikatvācceti //",
  "GSP28jsbh1-4u:2203": "tadevāha ------- satitviti //",
  "GSP28jsbh1-4u:2204_0": "vyūhaviśeṣeṇopasthānarūpopadhānasyārthikatve vihitatvarūpāṅgatvasya kṛṣyādivadabhāvāccayane",
  "GSP28jsbh1-4u:2204_1": "adhvaryukartṛtvena samānakartṛkatvasya cānyakṛtenāpi sandhukṣaṇādinā devadatte pākakartṛtvasyevehāpyavāntaravyāpārarūpopadhānasyānya-",
  "GSP28jsbh1-4u:2204_2": "kṛtatve 'pi cayane adhvaryukartṛkatvopapatterniyamenādhvaryukartṛtvāprāpteraṅgatvena vidhānamāvaśyakam /",
  "GSP28jsbh1-4u:2205": "tataścāṅga- pradhānayorekakartṛtvāttatsiddhiḥ /",
  "GSP28jsbh1-4u:2206": "ataevaprathanādividherivādhvaryavasamākhyāviṣayatāsiddhidvārādhvaryukartṛtvasiddhirapi naiva prayojanam /",
  "GSP28jsbh1-4u:2207": "cayanasamānakartṛtvādeva tallābhāt, ataścayanasamānakartṛtvasiddhireva prayojanamityarthaḥ //",
  "GSP28jsbh1-4u:2208": "(sṛṣṭipadena sṛṣṭyasṛṣṭimantragrahaṇaprakāranirūpaṇam)",
  "GSP28jsbh1-4u:2209": "sṛṣṭipadaṃ ca yadyapi viśeṣyāṃśenoddeśyasamarpakaṃ sṛṣṭimantrāṃśenānuvādakam,",
  "GSP28jsbh1-4u:2210": "te ca mantrāḥ “sṛṣṭīrupadadhātī“tyupakramyai “kayāstuvata prajā adhīyante” tyādinā saptadaśa paṭhitāḥ /",
  "GSP28jsbh1-4u:2211_0": "tatra “tisṛbhirastuvata brahmāsṛjyata” ityādinā sṛjidhātuyogenāmnātānāṃ caturdaśamantrāṇāṃ",
  "GSP28jsbh1-4u:2211_1": "sṛṣṭiliṅgatvena yathā sannidhānasahakṛtāt liṅgādavagatāṅgabhāvānāṃ prāptatvāt anuvādastathaiva",
  "GSP28jsbh1-4u:2211_2": "“saprajāpatiradhipatirāsītsaptaviṃśatyāstuvata dyāvāpṛthivyā aitāṃ vasavo rudrā ādityā",
  "GSP28jsbh1-4u:2211_3": "anuvyāyaṃsteṣāmādhipatyamāsīttrayastriṃśatāstuvata bhūtānyaśāmyan prajāpatiḥ parameṣṭhyadhipatirāsīt”",
  "GSP28jsbh1-4u:2211_4": "iti trayāṇāmādyasaptadaśamantrāṇāṃ “yatsaptadaśeṣṭakā upadadhātī“ti upasaṃhārāt saptadaśamantrāntargatānāṃ",
  "GSP28jsbh1-4u:2211_5": "asṛṣṭiliṅgānāmapi sannidhānādināṅgatayā prāptatvānuvāda ityāha ------- sṛṣṭipadantviti //",
  "GSP28jsbh1-4u:2212": "mātrapadena viśeṣyabhūteṣṭakāvyāvṛttiḥ /",
  "GSP28jsbh1-4u:2213": "athavā ------- mantragatakārtsnyasya vā grahaṇam /",
  "GSP28jsbh1-4u:2214": "kathamasṛṣṭiliṅge tatpadapravṛttiritiapekṣayā gauṇyetyuktam /",
  "GSP28jsbh1-4u:2215": "tatprakārastu adhikaraṇāntarapratīkagrahaṇe upapādayiṣyate //",
  "GSP28jsbh1-4u:2216": "(sṛṣṭipadenāsṛṣṭimantragrahaṇaprayojanam)",
  "GSP28jsbh1-4u:2217": "ayaṃ cānuvādaḥ,",
  "GSP28jsbh1-4u:2218_0": "itthamidamupadhānaṃ praśastaṃ yatsṛṣṭivanmantraiḥ kriyate ityevaṃ stutyartho yathāsṛṣṭaṃ",
  "GSP28jsbh1-4u:2218_1": "brahmaṇā yāni sṛṣṭānyanuvāke kīrtitāni phalāni tānyanatikramyātikramanimittaṃ vighnaṃ",
  "GSP28jsbh1-4u:2218_2": "nirasya sarvāṇi yajamānaḥ prāpnotītyarthakasya “yathāsṛṣṭamevāvarundhe” ityarthavādasyālambanārthaḥ",
  "GSP28jsbh1-4u:2218_3": "prathanamantre urupratheti mantrapratīkavannānupapannaḥ //",
  "GSP28jsbh1-4u:2219": "(bhāṣyakāramate 'svārasyanirūpaṇapūrvakaṃ mantramātravidhānamiti vārtikakāramatanirūpaṇam)",
  "GSP28jsbh1-4u:2220_0": "evaṃ bhāṣyakāramatamupapādyaitanmate sarvavākyeṣūpadhānamātravidhānādabhyāsādbhedāpatteḥ",
  "GSP28jsbh1-4u:2220_1": "sakṛdvihitasyāpi ceṣṭakāḥ pratyaṅgatvena pratīṣṭakamāvṛttisiddhau asakṛdvidhānasya",
  "GSP28jsbh1-4u:2220_2": "niṣprayojanatvāpatteraparituṣya pūrvopapāditamantravidhipūrvapakṣameva nyāyyamabhipretya",
  "GSP28jsbh1-4u:2220_3": "vārtikakāroktaṃ pakṣāntaramāha ------- vārtikakārastviti //",
  "GSP28jsbh1-4u:2221": "(kevalamantravidhāne nyāyasudhākṛdabhimate vārtikātātparyeṇa mantraviśiṣṭopādhānavidhānatātparyanirūpaṇam)",
  "GSP28jsbh1-4u:2222": "atra nyāyasudhākṛtā -------- arthākṣiptopadhānānuvādena mantramātravidhāveva yathāpūrvapakṣaṃ vārtikatātparyamupavarṇitam,",
  "GSP28jsbh1-4u:2223": "tadayuktam;",
  "GSP28jsbh1-4u:2224": "iṣṭakānāmeva dvitīyayoddeśyatvāvagamenopadhānasyaiva karaṇatayā vidheyatvāvagateḥ tadvidhānaphalasyāpi pūrvavallābhena tadatikrame pramāṇābhāvāt /",
  "GSP28jsbh1-4u:2225": "nahi mantrasyādhvaryavatvāttatkaraṇakatvenārthākṣiptopadhānasyādhvaryukartṛkatvaṃ sidhyati;",
  "GSP28jsbh1-4u:2226": "yājyāvadbhinnakartṛkatve 'pyupapatteḥ /",
  "GSP28jsbh1-4u:2227": "ato mantraviśiṣṭopadhānavidhāveva vārtikatātparyaṃ yuktamityabhipretya pakṣāntaramāha ------- mantraviśiṣṭeti //",
  "GSP28jsbh1-4u:2228": "(vidhyantarāvaiyarthyenaikaprasaratābhaṅgāprasaktyā ca mantraviśiṣṭopadhānavidhipakṣopapādanam)",
  "GSP28jsbh1-4u:2229": "atastanniyama iti //",
  "GSP28jsbh1-4u:2230": "niyamapadena śeṣaśeṣyubhayaparisaṅkhyā vivakṣitā,",
  "GSP28jsbh1-4u:2231_0": "anārabhyādhītacitriṇīvajriṇyādividhau dūrasthacayanavidhyākṣiptopadhānānuvādena mantramātravidhānasya",
  "GSP28jsbh1-4u:2231_1": "saṃskāryeṣṭakārūpaguṇayogāt karmāntaratvopapatteḥ prākaraṇikamantrāvarodhāccānupapatteragatyā",
  "GSP28jsbh1-4u:2231_2": "mantraviśiṣṭopadhānavidherāvaśyakatvāttadvadihāpi viśiṣṭavidhānameva yuktam /",
  "GSP28jsbh1-4u:2232": "naca -------- evamapyekopadhānavidhinaiva tatsiddheritaravidhivaiyarthyaṃ tadavasthamiti --------- vācyam;",
  "GSP28jsbh1-4u:2233": "kevalopadhānamātravidhau tadāpattāvapi mantraviśiṣṭatadvidhāne upadhānānāṃ guṇādbhedasiddhestattanmantraviśeṣṭopadhānāntaravidhānena vaiyarthyāprasakteḥ /",
  "GSP28jsbh1-4u:2234": "nahyekena vākyena katipayamantropadheyeṣṭakānāṃ upadhāne vihite itaramantropadheyeṣṭakānāmupadhānavidhivaiyarthyaṃ śaṅkituṃ śakyam;",
  "GSP28jsbh1-4u:2235": "upadhānāntare 'dhvaryukartṛkatvasiddhyai tadāvaśyakatvāt /",
  "GSP28jsbh1-4u:2236": "ataevar idṛgasvarasaparyālocanayā sarveṣṭakānāmekaikavākyasaṃskāryatvāvagatāvapi vidheyatattanmantraviśiṣṭopadhānasāmarthyāttattadvākye viśeṣāvadhāraṇamapi nānupapannam /",
  "GSP28jsbh1-4u:2237_0": "bhāṣyakāramate tu vidheyasyopadhānasyeṣṭakāviśeṣapratyāyakatvānupapatteḥ sarveṣṭakāviṣayatvāpatteḥ",
  "GSP28jsbh1-4u:2237_1": "vidhyantaravaiyarthyaṃ duṣpariharamataḥ tattanmantraviśiṣṭopadhānavidhānameva yuktam /",
  "GSP28jsbh1-4u:2238": "naceṣṭakoddeśena mantravadupadhānavidhāvekaprasaratābhaṅgāpattiḥ;",
  "GSP28jsbh1-4u:2239": "iṣṭakānāmupadhānanirūpitatvenoddeśyatve 'pi mantranirūpitoddeśyatvābhāvena tadaprasakteriti bhāvaḥ /",
  "GSP28jsbh1-4u:2240": "etaccopadhānamātravidhau bhāṣyakāramate vidhyantaravaiyarthyāpādanaṃ nyāyasudhākāroktamāśrityoktam //",
  "GSP28jsbh1-4u:2241": "(mantropadheyeṣṭakoddeśenopadhānasaṃskāravidhānamiti prakāśakāramatasya bhāṣyavārtikādyavirodhena vidhyantarāvaiyarthyena codapādanam)",
  "GSP28jsbh1-4u:2242": "vastutaḥ ------- iṣṭakānāmuddeśyatvasya sṛṣṭipadopādānenaiva vaktavyatve iṣṭakāviśeṣaṇatvenaikapada- śrutyānvitānāṃ mantrāṇāṃ upadhānabhāvanāyāmanvayo durupapāda eva /",
  "GSP28jsbh1-4u:2243_0": "ataścaikapadopādānenoddeśyabhūteṣṭakā- viśeṣaṇatve 'pi mantrāṇāṃ vākyabhedāprasakteḥ",
  "GSP28jsbh1-4u:2243_1": "sṛṣṭimantropadheyeṣṭakāsaṃskārārthatvenopadhānamātrav idhāne 'pyanyamantropa- dheyāṣṭakāvyavṛttisiddhestatsaṃskārakatvenetaravidhisāthrakyaṃ saṃbhavatyeva /",
  "GSP28jsbh1-4u:2244": "ataeva iṣṭakoddeśena mantravidhānapūrvapakṣa eveṣṭakāviśeṣāpratīteḥ sarvāsvatiprasaṃgāpādanaṃ bhāṣyavārtikakārādīnāṃ dṛṣṭam,",
  "GSP28jsbh1-4u:2245": "natūpadhānavidhāvapi /",
  "GSP28jsbh1-4u:2246": "naca ------- sṛṣṭimantropadheyā eveṣṭakāḥ sarvā eva kuto na syuḥ?",
  "GSP28jsbh1-4u:2247": "iti --------- vācyam;",
  "GSP28jsbh1-4u:2248": "“sṛṣṭīrupadadhātī” tyupakramya “yatsaptadaśeṣṭakā upadadhātī“tyupasaṃhārārthavādena",
  "GSP28jsbh1-4u:2249": "sandigdheṣu vākyaśeṣāt / Jaim_1,4.29 /",
  "GSP28jsbh1-4u:2250": "iti nyāyena saptadaśamantropadheyasaptadaśeṣṭakāviṣayatvopapatteḥ /",
  "GSP28jsbh1-4u:2251": "ayaṃ cārthavādaḥ pūrvapakṣiṇā mukhyānāmeva sṛṣṭiliṅgānāṃ vidhyabhyupagamādanādṛto 'pi mantramātravidhivādinā siddhāntināvaśyamādartavyaḥ /",
  "GSP28jsbh1-4u:2252": "anyathā guṇavṛtteratiprasaṅgena saptadaśānāmevopādānānupapatteḥ /",
  "GSP28jsbh1-4u:2253": "tathā mantraviśiṣṭopadhānavidhāvapi sarveṣṭakopadhānaprasaṃge saptadaśaivaitarairmantrairupadheyā iti vyavasthāsidhyarthamavaśyamayamarthavāda upāsyaḥ /",
  "GSP28jsbh1-4u:2254_0": "evañca saptadaśānāmevāṣṭakānāṃ sṛṣṭimantrasaṃbandhāttadvatīnāṃ saptadaśānāmevāṣṭakānāmuddeśenaikena",
  "GSP28jsbh1-4u:2254_1": "vidhinā vihitasyāpyupadhānasyānyasaṃskārakatayā punarvidhyāmnānopapatterna vaiyarthyaprasaktiriti",
  "GSP28jsbh1-4u:2254_2": "--------- prakāśakāroktameva sādhu //",
  "GSP28jsbh1-4u:2255": "(bhāṣyakāramate vidhyantaravaiyarthyāpādanapadasya vārtikakāramate mantravidhānopapādanasya ca bhāṭṭadīpikādṛtasyāśayanirūpaṇam)",
  "GSP28jsbh1-4u:2256": "pūjyapādaistu --------- bhāṣyakāramate etadupadhānavidhitaḥ prāk sṛṣṭimantropadheyatvasyeṣṭakāsvasiddhestena rūpeṇoddeśyatvāyogāt na sṛṣṭipadamiṣṭakāvācitvenoddeśyasamarpakam /",
  "GSP28jsbh1-4u:2257": "kathamanyathā sṛṣṭipadasyoddeśyasamarpakatve bhāṣyakāraḥ sṛṣṭipadasyānuvādatvamarthavādaprayojanakaṃ vadet,",
  "GSP28jsbh1-4u:2258": "apitu yasyaiveṣṭakākaraṇakacayanavidhyarthākṣiptasya upadhānasya pūrvapravṛttyā vidheyatvaṃ,",
  "GSP28jsbh1-4u:2259": "tasyaiveṣṭakāsaṃbandhitvenāvagatasyopasthiteṣṭakāsaṃskārakatayā vidhyāśrayaṇāduddeśyatvam /",
  "GSP28jsbh1-4u:2260": "tacca rūpaṃ sarveṣṭakāsvapyanuvṛttamiti sarvāsāmupadhānasiddheritaravaiyarthyam /",
  "GSP28jsbh1-4u:2261": "ataevārthavādo 'pi tadā iṣṭakāsamudāyāvayavībhūtasaptadaśeṣṭakāpraśaṃsārtha eva saṃpadyate,",
  "GSP28jsbh1-4u:2262": "vidheḥ sandigdhatvābhāvena tatrāpravṛtteḥ /",
  "GSP28jsbh1-4u:2263": "ataeva sṛṣṭipadamapi mantramātraparam lohitoṣṇīṣapadavat /",
  "GSP28jsbh1-4u:2264": "kiyantaḥ sṛṣṭimantrā iti sandehe evopasaṃhāro nirṇāyako natvasaṃdigdheṣṭakānirṇāyakaḥ;",
  "GSP28jsbh1-4u:2265": "vidhyarthavādayorekavākyatayā stutyanurodhena vidheyanirṇāyakatve 'pi uddeśyanirṇāyakatvasya kvāpyadṛṣṭatvāt /",
  "GSP28jsbh1-4u:2266": "yadyapi “dvayoḥ praṇayantī” tyāgnipraṇayanavidhau dvābhyāmeveti,",
  "GSP28jsbh1-4u:2267": "“ūrū etadyajñasya yadvaruṇapraghāsassākamedhāśce“tyarthavāde ūrutvena saṃstutayorgamanasādhanatvapratīteḥ madhyamaparvaṇordvayoruddeśyayornirṇayo 'pyarthavāde dṛṣṭaḥ;",
  "GSP28jsbh1-4u:2268": "tathāpi caturṇāṃ madhye katarayordvayoriti nirdhāraṇābhāvādyuktaṃ nirṇāyakatvam /",
  "GSP28jsbh1-4u:2269": "prakṛte sandehābhāvādanirṇāyakatvameva /",
  "GSP28jsbh1-4u:2270_0": "ata eva vidheyasamantrakopadhānasāmarthyādiva siddhānte saptadaśeṣṭakāviṣayatvamasmanmate",
  "GSP28jsbh1-4u:2270_1": "sidhyatīti na tatrārthavādopāsanamāvaśyakamityabhipretya bhāṣyakāramate vidhyantaravaiyarthyāpādanaṃ",
  "GSP28jsbh1-4u:2270_2": "mantrāṇāmupadhānabhāvanāyāmanvayaśca vārtikasaṃmatatvena darśitaḥ /",
  "GSP28jsbh1-4u:2271_0": "tadidamuktaṃ kaustubhe --------- “bhāṣyakṛnmatetu vidheyopadhānasyeṣṭakāviśeṣapratyāyakatvābhāvānmantrāṇāṃ",
  "GSP28jsbh1-4u:2271_1": "ceṣṭakāviśeṣakatvānupapatterya- tsaptadaśeṣṭakā upadadhātītyarthavādasya ca vidhau",
  "GSP28jsbh1-4u:2271_2": "sarveṣṭakāviṣayatvena niścite sandehābhāvenānirṇāyakatvādvākyāntarānarthakyam iti viśeṣa” iti //",
  "GSP28jsbh1-4u:2272": "(mantravidhānasya madhyamacitisaṃbandharūpaprayojanāntaranirūpaṇam)",
  "GSP28jsbh1-4u:2273_0": "pañcame “madhyamāyāntu vacanāt brāhmaṇavatī” tyadhikaraṇe “yāṃ kāñcana brāhmaṇavatīmiṣṭakāmabhijānīyāttāṃ",
  "GSP28jsbh1-4u:2273_1": "madhyamāyāṃ citāvupadadhyādi“ti vacanenābhipūrvasya jānāteḥ pratyakṣajñānavācitvāt",
  "GSP28jsbh1-4u:2273_2": "pratyakṣabrāhmaṇavihitānāṃ iṣṭakānāṃ madhyamacityāśrayatvasya vakṣyamāṇatvāttadapyatra",
  "GSP28jsbh1-4u:2273_3": "prayojanāntaraṃ bhavitumarhatītyāha --------- madhyameti //",
  "GSP28jsbh1-4u:2274": "āgantūnāmante niveśasyāpi pañcame vakṣyamāṇatvāt antimāyāmevetyuktaṃ /",
  "GSP28jsbh1-4u:2275": "iṣṭakānāṃ brāhmaṇena vidhānābhāve kathaṃ brāhmaṇavattvam?",
  "GSP28jsbh1-4u:2276": "iti śaṅkāṃ brāhmaṇavattvanirvacanenopapādayannirasyati --------- pratyakṣeti //",
  "GSP28jsbh1-4u:2277": "tatraceti granthaḥ pūrvameva vyākhyātaḥ //",
  "GSP28jsbh1-4u:2278": "(mantravidhānapakṣaprayojane madhyamacitisaṃbandhe yājñikasaṃpradāyavirodhopapādanam)",
  "GSP28jsbh1-4u:2279": "parantu vārtikakāramate caturthacitau yājñikaiḥ sṛṣṭīnāmanuṣṭhānena kriyamāṇena virodho duṣparihara eva /",
  "GSP28jsbh1-4u:2280": "sarvāsāmapi prāṇabhṛtāmanena madhyamacitisaṃbandhasyaivāpattau prathamādicityanuṣṭhānavirodho 'pi //",
  "GSP28jsbh1-4u:2281": "yadi tatrāvāntaraprakaraṇena “yāṃ kāñcane” ti sāmānyavākyasya bādha ucyeta,",
  "GSP28jsbh1-4u:2282": "tadā sṛṣṭīnāmapyetatsamānamityapi dhyeyam //",
  "GSP28jsbh1-4u:2283": "(vārtikamatopasaṃhāraḥ) vārtikamatamupasaṃharati --------- ataśceti //",
  "GSP28jsbh1-4u:2284": "yato mantrāṃśe upadhāne vā vidhānaphalasya lābhaḥ, atastadrūpo heturataḥ śabdārthaḥ //",
  "GSP28jsbh1-4u:2285": "(bahutvāśrayasamudāya eva gauṇor'tha iti śāstradīpikānusāriprakāśakāramatakhaṇḍanena sṛṣṭibahutvasamānādhikaraṇasamudāyāśritatvaguṇayogena samudāyina eva gauṇor'tha iti nirūpaṇam)",
  "GSP28jsbh1-4u:2286": "atra ca “kaḥ punaratra guṇaḥ? bhūmā, sṛṣṭisamudāye hi sṛṣṭibhūmāsti /",
  "GSP28jsbh1-4u:2287": "sṛṣṭyasṛṣṭisamudāyepyekayā- stuvatetyanuvāke sṛṣṭibhūmāsti,",
  "GSP28jsbh1-4u:2288": "ityanena sādṛśyena sṛṣṭiśabda” iti śāstradīpikāgranthagatasamudāya- śabdasvārasyamanurudhya bāhulyasya guṇatvamāśritya yathā bāhulyaṃ sṛṣṭiṣvasti,",
  "GSP28jsbh1-4u:2289": "tathā sṛṣṭyasṛṣṭisamudāye 'pi kathañcitsambaddhamastītyevaṃ sṛṣṭyasṛṣṭisamudāya evārthe gauṇīti prakāśakāraiḥ samudāya eva gauṇor'tha ityuktaṃ, tadayuktam /",
  "GSP28jsbh1-4u:2290_0": "tadātve samudāyasyārthaikyābhāvena prakāśakatvānupapatteḥ kathañcitsamudāyidvārā",
  "GSP28jsbh1-4u:2290_1": "tadupapattāvapi samudāyasyaiva śābdatvena karaṇatayā vidhāne sati sarvamantrapāṭhottarameva",
  "GSP28jsbh1-4u:2290_2": "sakṛdupadhānāpatteḥ /",
  "GSP28jsbh1-4u:2291": "kiñca sṛṣṭisamudāyagatabāhulyasya guṇatvamuta sṛṣṭisamudāyāśrayagatabāhulyasya tat /",
  "GSP28jsbh1-4u:2292": "ādye samudāye bāhulyāsaṃbhavaḥ,",
  "GSP28jsbh1-4u:2293": "dvitīye samudāyagatabāhulyasya samudāyiṣveva sattvena sṛṣṭyasṛṣṭisamudāye 'bhāvānna samudāyārthasya gauṇatāsiddhiḥ /",
  "GSP28jsbh1-4u:2294": "atha sṛṣṭigatabāhulyameva tatra kathañcitsaṃbandha ityucyate,",
  "GSP28jsbh1-4u:2295": "tadā sṛṣṭisamudāye hyasti bhūmeti samudāyagatabhūmatvapratipādanaparamūlagranthavirodhaḥ,",
  "GSP28jsbh1-4u:2296_0": "ataḥ samudāyigatatatkaraṇatānirvāhārthaṃ sṛṣṭiniṣṭhabāhulyasamānādhikaraṇasamudāyāśritatvaguṇayogena",
  "GSP28jsbh1-4u:2296_1": "sṛṣṭyasṛṣṭhi- samudāyināmeva gauṇyār'thatvaṃ nyāyasudhākṛduktaṃ yuktamāśrayitum /",
  "GSP28jsbh1-4u:2297": "naca --------- sṛṣṭivatbāhulyavadasṛṣṭimantratraye 'pi bāhulyasya sattvāt tasyaivāstu guṇatvaṃ,",
  "GSP28jsbh1-4u:2298": "kimataḥ punaḥ samudāyasya praveśena?",
  "GSP28jsbh1-4u:2299": "iti --------- vācyam; yatra bahūnāṃ madhye dvayorekasya vā'mnānaṃ,",
  "GSP28jsbh1-4u:2300": "tatra tadasaṃbhavena bhūmno guṇatvanirvāhāya tatpraveśasyāvaśyakatvāt /",
  "GSP28jsbh1-4u:2301": "naca ekaḥ samudāyo niṣpramāṇakaḥ;",
  "GSP28jsbh1-4u:2302": "“yatsaptadaśeṣṭakā” ityarthavāde ekapadopādānaikānuvākagatatvena tatpratīteḥ /",
  "GSP28jsbh1-4u:2303": "naca --------- sṛṣṭighaṭitasamudāyāśrayatvameva guṇo 'stu /",
  "GSP28jsbh1-4u:2304": "kiṃ bāhulyapraveśena?",
  "GSP28jsbh1-4u:2305": "iti --------- vācyam; sṛṣṭiśabdātpratīyamānabāhulyasyaiva guṇatveṇa tasyāvaśyakatvāt /",
  "GSP28jsbh1-4u:2306": "uktañca nyāyasudhāyām --------- “anyatra tatkāryakaratvasārūpyādiriveha sṛṣṭiśabdāt sṛṣṭibāhulyabuddheḥ tasyaiva pravṛttinimittatvam” iti //",
  "GSP28jsbh1-4u:2307_0": "“ato mantragaṇaṃ lakṣayet sṛṣṭiśabdaḥ” ityuttarādhikaraṇagatabhāṣyakāroktagaṇaśabdasya",
  "GSP28jsbh1-4u:2307_1": "samūhamātraparatayāviruddhatvācchāstra- dīpikāgatasamudāyapadaṃ pratyekaṃ ekatvena",
  "GSP28jsbh1-4u:2307_2": "bahutvānvayāyogyatvāt tadanvayayogyamātrapradarśanamātraparatayā- virodhenopapatteḥ",
  "GSP28jsbh1-4u:2307_3": "samudāyisṛṣṭyasṛṣṭimantreṣveva yuktā gauṇītyabhipretyāha --------- sṛṣṭipadaṃ paramiti //",
  "GSP28jsbh1-4u:2308": "(arthavāda iva vidhāvapi gauṇīvṛttinirūpaṇam)",
  "GSP28jsbh1-4u:2309": "pūrvatrārthavādānāmevodāharaṇatvāttatraiva gauṇīvṛttinimittakathanasya prastutatvāt vidheyārthakasṛṣṭiśabde tatkathanamasaṃgatimityāśaṅkānirāsārthaṃ paraśabdopādanam /",
  "GSP28jsbh1-4u:2310": "ihārthavādatvānapekṣeṇaiva sūtrasya gauṇīvṛttinimittamātrakathane tātparyāttasya ceha vidheye 'pi saṃbhavenātyāgānnāsaṃgatirityarthaḥ //",
  "GSP28jsbh1-4u:2311": "(tatsiddhyādau jahatsvārthā gauṇī, bhūmnitu ajahatsvārtheti upasaṃhāraprābalyanirāsenopapādanam)",
  "GSP28jsbh1-4u:2312": "tatsiddhyādau tatkāryakaratvādibuddhermukhyārthatyāge 'pyakṣatergauṇyā upāyamātratayāvasthitermukhye na tātparyaṃ,",
  "GSP28jsbh1-4u:2313_0": "ihatu vācyāvācyasamudāyasyaiva guṇatvāt tasya ca vyāsajyavṛttitvenaikasamudāyityāge",
  "GSP28jsbh1-4u:2313_1": "ātmalābhāyogāt samudāyaghaṭakatayā tadantarbhūtāsvasṛṣṭiṣviva sṛṣṭiṣvapi tātparyeṇa",
  "GSP28jsbh1-4u:2313_2": "vaiṣamyādajahatsvārthaṃ gauṇīṃ darśayituṃ sṛṣṭyasṛṣṭimantraparamiti sṛṣṭipadaṃ prayuktam /",
  "GSP28jsbh1-4u:2314": "nacaitāvatopasaṃhāraprābalyavādinaḥ pratyavasthānam;",
  "GSP28jsbh1-4u:2315": "sṛṣṭipadasyaikasya mukhyārthatve asṛṣṭistāvakapadānāṃ vaiyarthyāpatterānarthakyapratihatanyāyena ceha lakṣaṇāṅgīkāreṇopasaṃhārakṛtopamardābhāvāt /",
  "GSP28jsbh1-4u:2316": "gauṇīvṛttinimittamiti //",
  "GSP28jsbh1-4u:2317": "gauṇīvṛttighaṭakamityarthaḥ /",
  "GSP28jsbh1-4u:2318": "prayojanaṃ spaṣṭatvānnoktam //",
  "GSP28jsbh1-4u:2319": "iti tatsiddhipeṭikāyāṃ bhūmodāharaṇavicāraḥ //",
  "GSP28jsbh1-4u:2320": "-------------- (prastāratrayagatavākyodāharaṇatvanirūpaṇena prāṇabhṛdādipadeṣu alpatvena nimittenāprāṇabhṛdādisādhāraṇagrahaṇanirūpaṇam)",
  "GSP28jsbh1-4u:2321": "gauṇīvṛttinimittāntaraparatayā adhikaraṇabhedaṃ tuśabdena sūcayan viṣayavākyaṃ darśayati --------- prāṇabhṛta iti //",
  "GSP28jsbh1-4u:2322": "prathamadvitīyatṛtīyaprastāragatavākyatrayasyāpīha tantreṇopādānam /",
  "GSP28jsbh1-4u:2323": "tatra prathame prastāre /",
  "GSP28jsbh1-4u:2324_0": "“ayaṃ puro bhuvastasya prāṇo bhauvāyano” “vasantaḥ prāṇāyanaḥ” “prāṇaṃ gṛhṇāmi prajābhya”",
  "GSP28jsbh1-4u:2324_1": "ityādīn trīn prāṇaśabdaghaṭitānanukramyāmnātānāṃ saptacatvāriṃśadaprāṇabhṛtāmanyeṣāṃ",
  "GSP28jsbh1-4u:2324_2": "mantrāṇāṃ daśadikkrameṇopadhāne “ayaṃ puro bhuva iti purastādupadadhāti prāṇamevaitābhirdādhāre”",
  "GSP28jsbh1-4u:2324_3": "tyādividhibhiḥ paryāyapañcakena viniyogādante “daśadaśopadadhāti” ityupasaṃhārāt",
  "GSP28jsbh1-4u:2324_4": "pañcāśanmantropadheyeṣṭakānāṃ “prāṇabhṛta upadadhātī“tyayaṃ upadhānavidhiḥ /",
  "GSP28jsbh1-4u:2325": "dvitīyatṛtīyayoḥ prastārayormadhye dvitīye “prāṇaṃ me pāhī“ti prāṇapadaghaṭitastāvadekamantraḥ,",
  "GSP28jsbh1-4u:2326_0": "tena saha prāṇabhṛtāṃ caturṇāmanyeṣāṃ āmnātānāṃ viniyogā “ccaturṣveva prāṇān dadhātī“tyarthavāde",
  "GSP28jsbh1-4u:2326_1": "pañcartava ityarthavādāntaragataṛtugatapañcasaṅkhyāsāmyena śravaṇātpañcamantropadheyeṣṭakānāṃ",
  "GSP28jsbh1-4u:2326_2": "“prāṇabhṛta upadadhātī“tyupadhānavidhiḥ,",
  "GSP28jsbh1-4u:2327_0": "tṛtīye “prāṇaṃ me pāhi” iti prāṇapadaghaṭitaikena mantreṇa saha navānāmanyeṣāmaprāṇabhṛnmantrāṇāmāmnātānāṃ",
  "GSP28jsbh1-4u:2327_1": "“daśa prāṇabhṛtaḥ purastādupadadhātī“ti vākye ca viniyogāddaśamantropadheyadaśeṣṭakānāṃ",
  "GSP28jsbh1-4u:2327_2": "“prāṇabhṛta upadadhātī“tyupadhānavidhiriti vivekaḥ /",
  "GSP28jsbh1-4u:2328": "ādipadena “ye catvāraḥ pathaya” ityetadajyānipadaghaṭitaikamantrasahitetaracaturmantropadheyeṣṭakopadhānavidherajyānīrupadadhātītyasya saṃgrahaḥ /",
  "GSP28jsbh1-4u:2329": "ataeva --------- yadyapi prāṇabhṛcchabdasya mantreṣvabhāvānna sṛṣṭiśabdavat “tadvānāsāmi“ti sūtravihitamatuplopena matubantatayā prāṇabhṛcchabdaprayogasaṃbhavaḥ;",
  "GSP28jsbh1-4u:2330": "tathāpi prāṇaṃ prāṇaśabdaṃ bibhratīti yogena mantreṣu tadupadheyeṣṭakāsu ca mantradvārā prāṇaśabdabharaṇāttacchabdapravṛttirdraṣṭavyā /",
  "GSP28jsbh1-4u:2331": "bhūmivyāvṛttaṃ nimittāntaraṃ darśayati --------- alpatvamiti //",
  "GSP28jsbh1-4u:2332": "tathātve prāṇabhṛdalpatvasamānādhikaraṇasamudāyāśrayatvaguṇayogena prāṇabhṛdaprāṇabhṛtsamudāyāśrayībhūta- sakalamantreṣu gauṇī /",
  "GSP28jsbh1-4u:2333": "tasyāṃ guṇāntarbhūtatvānnimittamalpatvamityarthaḥ //",
  "GSP28jsbh1-4u:2334": "(alpatvavatsāmyasyāpi guṇatvanirūpaṇam)",
  "GSP28jsbh1-4u:2335": "etacca liṅgasamudāyapadasya gauṇārthāpekṣayā vācyālpatvaparatvamaṅgīkṛtamapi yatra dvayorapi sāmyaṃ,",
  "GSP28jsbh1-4u:2336": "eka eva chatrī,",
  "GSP28jsbh1-4u:2337": "tatra gauṇārthopalakṣaṇālpatvābhāvena liṅgasamavāyopapādanāya sāmyasyāpi bhūmavyāvṛttasyopalakṣaṇatayā vyākhyeyam //",
  "GSP28jsbh1-4u:2338": "(liṅgasamavāyaśabdasya cihnasaṃbandhaparatvaṃ nanu alpatvasaṃbandhaparatvamiti nyāyasudhānusārisvasiddhāntanirūpaṇam)",
  "GSP28jsbh1-4u:2339": "vastutastu --------- sautraliṅgapadasya cihnitārthakatvāttatsaṃbandhamātrasyaiva nimittatvokternālpatvasya nimittatvam /",
  "GSP28jsbh1-4u:2340": "ata eva pūrvatra bhūmna iva nimittatvaṃ nahyatrālpatvaṃ sūtrakāroktaṃ navātadbuddhiviṣayam /",
  "GSP28jsbh1-4u:2341_0": "ataeva nyāyasudhāyāṃ --------- liṅgapadaṃ cihnaparaṃ vyākhyāya “prāṇabhṛcchabdāttu",
  "GSP28jsbh1-4u:2341_1": "prāṇabhṛlliṅgasamavāyamātrabuddhestasyaiva pravṛttinimittatvādbhedenopādānaṃ” ityuktvā",
  "GSP28jsbh1-4u:2341_2": "bhūyastvamanapekṣya pratītipradarśanārtho 'lpaśabda iti vārtikagatolpaśabdo vyākhyāto",
  "GSP28jsbh1-4u:2341_3": "natu nimittaparatayā /",
  "GSP28jsbh1-4u:2342": "ataścihnasaṃbandhasyaiva pratītiviṣayatvāt prāṇaśabdavaccihnasaṃbandhavatsamudāyāśrayatvameva guṇa ityeva yuktamiti //",
  "GSP28jsbh1-4u:2343": "pūrvavaditi //",
  "GSP28jsbh1-4u:2344": "sṛṣṭivākye uktasya matabhedasya samudāyināmajahatsvārthagauṇārthopapādanasya ca saṃcāra ihāpi jñātavya ityarthaḥ //",
  "GSP28jsbh1-4u:2345": "(lakṣaṇayaiva sṛṣṭyasṛṣṭimantragrahaṇopapattergauṇīvaiyarthyaśaṅkātatparihārau)",
  "GSP28jsbh1-4u:2346": "naca --------- sṛṣṭiprāṇabhṛdvākyeṣu chatriṇo yāntīti laukikavākye iva svaghaṭitasamudāyāśrayatvasaṃbandhena lakṣaṇāyā evopapatteḥ kimiti gauṇī?",
  "GSP28jsbh1-4u:2347": "iti --------- vācyam;",
  "GSP28jsbh1-4u:2348": "abhidheyasaṃbandhitvānādareṇa guṇayogasādṛśyanimittaṃ tattadguṇaprakārakatāpratītyarthaṃ tadāvaśyakatvasya prāgeva darśitatvāt //",
  "GSP28jsbh1-4u:2349": "(pracchannatvādīnāṃ sārūpyādāvantarbhāvena gauṇīnimittaṣaṭkatvasya,",
  "GSP28jsbh1-4u:2350": "tatsiddhyādīnāṃ tasyāpyupalakṣaṇatvasya ca nirūpaṇam)",
  "GSP28jsbh1-4u:2351_0": "“stenaṃ mana” ityādau pracchannatvādinā gauṇatvasyākare 'ṅgīkārāttasya pratyakṣagrāhyatvena",
  "GSP28jsbh1-4u:2351_1": "kathañcitsārūpyāntarbhāvaṃ abhipretya gauṇīvṛttiprakāramupasaṃharati --------- evamiti //",
  "GSP28jsbh1-4u:2352_0": "tatsiddhipeṭikāyā nāmadheyaguṇavidhyarthavādātmakatvenārthavādatvasiddhyathraṅgauṇīvṛttiprakāramātrakathanaparatve",
  "GSP28jsbh1-4u:2352_1": "'pi gauṇīnimittaprakārāvadhā- raṇārthatvābhāvāt pracchannatvāderatrānantarbhāve 'pi",
  "GSP28jsbh1-4u:2352_2": "kṣatyabhāvābhiprāyeṇa ṣaṭpadottaramevakārāprayogaḥ //",
  "GSP28jsbh1-4u:2353": "iti tatsiddhipeṭikāyāṃ liṅgasamavāyodāharaṇam //",
  "GSP28jsbh1-4u:2354": "iti tatsiddhipeṭikādhikaraṇam //",
  "GSP28jsbh1-4u:2355": "--------------- (pādādhyāyasaṅgatinirūpaṇapūrvakaviṣayavākyanirdeśaḥ)",
  "GSP28jsbh1-4u:2356_0": "vidhyantargatānāmapyudbhidādipadānāṃ vidhānātirekeṇa dhātvarthāvacchedakṛtanāmadheyatvarūpeṇa",
  "GSP28jsbh1-4u:2356_1": "prāmāṇye pratipādite 'vasaralābhādarthavādāntargatapadānāṃ stāvakatayā pratipāditaprāmāṇyānāṃ",
  "GSP28jsbh1-4u:2356_2": "vidhimantareṇāpi prāmāṇyasadasadbhāvavicārātpādādhyāyasaṅgatī prakaraṇāntaratvādanantarasaṃgatyabhāve",
  "GSP28jsbh1-4u:2356_3": "'pyakṣatiṃ saṃśayaṃ ca spaṣṭatvādanabhidhāya kāṭhakacayanaprakaraṇagataṃ vākyamudāhṛtya",
  "GSP28jsbh1-4u:2356_4": "pūrvapakṣamevāha --------- aktā iti //",
  "GSP28jsbh1-4u:2357": "mṛttikāmiśrāḥ kṣudrapāṣāṇāḥ śarkarāśabdārthaḥ //",
  "GSP28jsbh1-4u:2358": "(vidhinaiva paryavasitabodhasiddhernārthavādāpekṣeti nirūpaṇam)",
  "GSP28jsbh1-4u:2359": "sandigdhārthanirṇayaprāmāṇyaviṣayatvenārthavādamātrasyaivopanyāse yukte 'pi tadviṣayatvajñāpanāya vidherapyupanyāsaḥ kṛtaḥ /",
  "GSP28jsbh1-4u:2360_0": "“aktā” ityetāvanmātreṇaiva vidhyuddeśasya sāmānyākṣiptasarvaviṣayanirṇayādvirodher'thavādānāṃ",
  "GSP28jsbh1-4u:2360_1": "anyatarākāṅkṣayaiva vaikṛtāṅgavadanvaye vidhyanurodhenaiva tatkalpanaṃ yuktamityabhipretyāha",
  "GSP28jsbh1-4u:2360_2": "--------- aktā ityaneneti //",
  "GSP28jsbh1-4u:2361": "(arthavādaṃ vinā vidhyaparyavasanaṃ nārthavādādhikaraṇe bodhyate,",
  "GSP28jsbh1-4u:2362": "kintvatraiveti ghṛtādyanyatamenāñjanamiti pūrvapakṣanirūpaṇam)",
  "GSP28jsbh1-4u:2363": "yadyapyarthavādādhikaraṇe pūrvapakṣiṇopanyastārthavādaṃ vinā vidhiparyavasānasya nirastatvānnātra vidhiparyavasānena pūrvapakṣa udeti,",
  "GSP28jsbh1-4u:2364_0": "tathāpi vidhiṃ vinā tatrārthavādaparyavasānamātrasya nirāsenānyatarākāṅkṣayānvaye",
  "GSP28jsbh1-4u:2364_1": "'pi tatratyasiddhāntasiddherna vidhiparyavasānanirāse prayojanamitīhaiva tatparyavasānamūlakapūrvapakṣanirāsena",
  "GSP28jsbh1-4u:2364_2": "tadaparyavasānasiddhāntasādhanānna doṣaḥ //",
  "GSP28jsbh1-4u:2365_0": "atra śarkaroddeśenopadhānavidhimātrapratīterañjanasādhanadravyavidhyabhāvaśaṅkāṃ",
  "GSP28jsbh1-4u:2365_1": "nirasitumaktā ityanenetyuktasāmānyasyānanuṣṭheyatvena viśeṣā pekṣiṇo vidheravaśyāpekṣitaprarocanāsamarpakārthavādāpekṣaṇena",
  "GSP28jsbh1-4u:2365_2": "vinā paryavasānābhāve tadanvayasyāvaśyakatvāttenaiva viśeṣasamarpaṇopapatterna sāmānyasya",
  "GSP28jsbh1-4u:2365_3": "viśeṣākṣepakatvasaṃbhava iti na ghṛtādyanyatamenāñjanapūrvapakṣaḥsidhyatīti śaṅkanirāsāya",
  "GSP28jsbh1-4u:2365_4": "nirṇītatvādityuktam /",
  "GSP28jsbh1-4u:2366": "vidhereva prarocanākṣepakatvena sāmānyenaiva viśeṣākṣepopapatterarthavādānapekṣaṇena paryavasānopapattyā nirṇītatvamityarthaḥ //",
  "GSP28jsbh1-4u:2367": "(nirṇītasyāpi vidherupakramādhikaraṇanyāyenārthavādāpekṣānirāsaḥ)",
  "GSP28jsbh1-4u:2368": "nanu --------- nirṇītavidherapi vedopakramādhikaraṇanyāyenārthavādānusāreṇānyathānayanaṃ saṃbhavatītyāśaṅkyāha ---------upasaṃhārastheneti //",
  "GSP28jsbh1-4u:2369": "tatropakramagatārthavādānurodhenopasaṃhāragatavidheranyathānayane 'pīha vaiparītyādvaiṣamyamityarthaḥ /",
  "GSP28jsbh1-4u:2370": "(mukhyatvādinā vidhiprābalyanirūpaṇam)",
  "GSP28jsbh1-4u:2371_0": "arthavādasyopasaṃhārasthatvokterupalakṣaṇatayā vyatirekeṇa vidheḥ prābalye svārthavṛttitayā",
  "GSP28jsbh1-4u:2371_1": "mukhyatvaṃ prathamaśrutatvādasaṃjātavirodhitvaṃ anadhigatārthabodhakatvādaprāptārthakatvaṃ",
  "GSP28jsbh1-4u:2371_2": "ceti hetutrayaṃ sūcayitvār'thavādasya stāvakatvādamukhyatvaṃ caramaśrutatvādupasaṃjātavirodhitvaṃ",
  "GSP28jsbh1-4u:2371_3": "jātārthatvāt prāptārthānuvāditvaṃ ceti daurbalye hetutrayaṃ darśitam /",
  "GSP28jsbh1-4u:2372": "“paśumālabhete“ti vidheḥ paśusāmānyavidhāyakasya “chāgasya vapāyā medaso 'nubrūhi” iti mantravarṇānurodhena saṃkoce 'pi nātra tasyodāharaṇatvam /",
  "GSP28jsbh1-4u:2373": "tatra vākyaikavākyatayā vidhimantrayorekaviṣayatvasyaṣaṣṭhāntye pratipādanena paunaruktyāpatteriti sūcanāyārthavādenetyuktam /",
  "GSP28jsbh1-4u:2374": "tathācātra padaikavākyatāpannārthavādavaśeneṣyamāṇasya vidhisaṃkocasya abhyupagamo na yukta ityarthaḥ //",
  "GSP28jsbh1-4u:2375": "(kāṃsyabhojinyāyenārthavādaprābalyanirāsaḥ)",
  "GSP28jsbh1-4u:2376": "nanu kāṃsyabhojinyāyena aṅgabhūtārthavādānurodhitvameva vidherastvityāśaṅkāparihārāya saṅkocapadaṃ prayuktam /",
  "GSP28jsbh1-4u:2377": "yatra guṇavidhinā pradhānasya na kiñcit bādhyate,",
  "GSP28jsbh1-4u:2378": "tatraiva kāṃsyabhojinyāyaḥ,",
  "GSP28jsbh1-4u:2379": "prakṛtetu pradhānasya saṅkocarūpabādhāpatterna tannyāyapravṛttiḥ //",
  "GSP28jsbh1-4u:2380": "(agnihotrādeḥ agnividyādisādhyatvāttadanurodhena traivarṇikaviṣayatvavadvidhānasyārthavādasādhyatvāt tadanusāreṇa vidhānānyathānayananirāsaḥ)",
  "GSP28jsbh1-4u:2381": "etena --------- agnividyāsādhyasyāgnihotrādestadanurodhena traivarṇikaviṣayatayā saṅkocavadihāpi vidhānasyārthavādasādhyatvāttadanurodhena viṣayasaṅkoco 'pi --------- parāstaḥ;",
  "GSP28jsbh1-4u:2382_0": "yenāṅgena vinā pradhānaṃ na sidhyati svayaṃ ca yatrākṣipyate tadanurodhena pradhānasyāpi",
  "GSP28jsbh1-4u:2382_1": "saṅkocāṅgīkāre 'pīha vināpyarthavādena vidhereva prarocanāśaktikalpanena vidhāyakatvopapattestadapekṣābhāvāt //",
  "GSP28jsbh1-4u:2383": "(aṅgabhūtamantrānurodhena somagrahaṇasyevārthavādānusāreṇa vidherasaṅkoca iti nirūpaṇam)",
  "GSP28jsbh1-4u:2384_0": "ataśca yathā “indrāya tvā vasumate gṛhṇāmī“tyaindramantrasādhyasyāpi somagrahaṇasya",
  "GSP28jsbh1-4u:2384_1": "mantrābhāve dhyānādināpi smṛtasyānuṣṭhānopapatternāṅgabhūtamantrānurodhena pradhānasya",
  "GSP28jsbh1-4u:2384_2": "somagrahaṇasyaindrapradhānamātraviṣayatvena saṅkoca iti tṛtīye liṅgaviśeṣanirdeśādityadhikaraṇe vakṣyate,",
  "GSP28jsbh1-4u:2385": "tadvadaṅgabhūtārthavādānurodhena pradhānabhūtavidheḥ saṅkoco na yukta ityarthaḥ //",
  "GSP28jsbh1-4u:2386": "(sūtragatena sandigdhapadenāvyavasthitārthagrahaṇamiti nirūpaṇam) sandigdhārthanirṇaya iti //",
  "GSP28jsbh1-4u:2387_0": "yadyapi pūrvapakṣe sāmānyarūpatayā niścayāt siddhānte caikavākyatayā dhṛtarūpatvaniścayātsandehāsaṃbhave",
  "GSP28jsbh1-4u:2387_1": "sandigdhārthatvābhāvena na siddhāntyabhimatasandigdhārthāprāmāṇyaniṣedhopasaṃhāro yuktaḥ;",
  "GSP28jsbh1-4u:2388_0": "tathāpi sandigdhaśabdena sūtragatenāvyavasthitārthapratītimātrasya vivakṣaṇāt vidhyuddeśamātraparāmarśāt",
  "GSP28jsbh1-4u:2388_1": "bhavantī sā pratītiḥ yathā vākyaśeṣāvadhāritayā vyavasthayā siddhāntinā vāryate,",
  "GSP28jsbh1-4u:2389": "taddvārā ca prāmāṇyamarthavādasya sādhyate tatra,",
  "GSP28jsbh1-4u:2390": "kintvavyavasthitārthapratītireva yuktetyarthaḥ //",
  "GSP28jsbh1-4u:2391": "(arthavādagataghṛtapadasya gauṇatvalākṣaṇikatvopalakṣaṇatvādinopapattiḥ pūrvapakṣe)",
  "GSP28jsbh1-4u:2392": "ghṛtapadantu vidhyavagatasāmānyadravye 'ñjanasādhanatvarūpaguṇayogāt gauṇam /",
  "GSP28jsbh1-4u:2393": "athavā --------- añjanasādhanatvasaṃbandhena lākṣaṇikameva vā /",
  "GSP28jsbh1-4u:2394": "athavā --------- sāmānyena ghṛtasyāpi prāptatvādavayutyānuvādena ghṛtamātraparameva /",
  "GSP28jsbh1-4u:2395": "sāmānyāṃśe vidheḥ stāvakatvakalpane 'pi ghṛtāṃśe tadakalpanayā stāvakameva //",
  "GSP28jsbh1-4u:2396": "(liṅgasamavāyād ghṛtapadalakṣakatvamiti nyāyasudhākārādimatakhaṇḍanena yenakenacidañjanamiti pūrvapakṣopasaṃhāraḥ)",
  "GSP28jsbh1-4u:2397": "yattu --------- atra nyāyasudhākārādīnāṃ liṅgasamavāyāt gauṇatvapratipādanaṃ,",
  "GSP28jsbh1-4u:2398": "tadañjanasādhanadravyāṇāmeka- samudāyasya sattve pramāṇābhāvenānyatamasya sādhanatvānupapatteśca ghṛtacihnasaṃbandhāsaṃbhavādupekṣaṇīyam /",
  "GSP28jsbh1-4u:2399": "etena --------- alpatvasyāpyatra nimittatvaṃ --------- pratyuktam //",
  "GSP28jsbh1-4u:2400": "evañca sāmānyasya viśeṣavyabhicāritvena tallakṣakatvānupapatterviśeṣeṇa sāmānyāvyabhicāriṇā sāmānyalakṣaṇopapatteryena kenacidañjanamiti siddham //",
  "GSP28jsbh1-4u:2401": "(ākṣepataḥ pūrvamevārthavādena ghṛtasyāñjanasādhanatvenānvayāt na yena kenacidañjanamiti siddhāntopakramaḥ)",
  "GSP28jsbh1-4u:2402_0": "sāmānyena vyavahārāsaṃbhavādvidheranuṣṭhāpakatvanirvāhāya yāvadviśeṣākṣepakatvaṃ",
  "GSP28jsbh1-4u:2402_1": "kalpanīyam tāvat prarocanāsamarpakatayāvaśyāpekṣitenaikavākyatāpannārthavādenaiva",
  "GSP28jsbh1-4u:2402_2": "tadapekṣāśānteḥ tatsamarpitaviśeṣaparatayā vidherna yuktaṃ vyavasthāpanam;",
  "GSP28jsbh1-4u:2403": "saṅkocasya vyavahārānumatatvena svārthatayaivāpekṣaṇāt /",
  "GSP28jsbh1-4u:2404": "ata evātra nopakrameṇopasaṃhāragatārthavādasyopamardalakṣaṇabādhaḥ,",
  "GSP28jsbh1-4u:2405": "navopasaṃhāreṇopakramasya saṅkocalakṣaṇo bādhaḥ /",
  "GSP28jsbh1-4u:2406": "evañca vidheḥ prarocanāśaktirapi na kalpitā bhavati;",
  "GSP28jsbh1-4u:2407": "ghṛtaprarocanayā samāpte vākye kālpanikyā tailādiprarocanayā vākyāntarārthatāpattyā vākyabhedāpattiśca naprasajyate ityabhipretya siddhāntamāha --------- vidheraviśeṣeti //",
  "GSP28jsbh1-4u:2408_0": "(upakramākāṅkṣayaivārthavādasyopapattau na ghṛtapadasya tailādyupalakṣakatvamiti",
  "GSP28jsbh1-4u:2408_1": "yadṛcā stuvataityādīnāṃ ṛṅnindayā sāmnāstuvītetividhiviṣayaviṣayatvavadatrāpi samānaviṣayatvamiti nirūpaṇam)",
  "GSP28jsbh1-4u:2409": "ata eva yatra somena yajeteti vidhernairākāṅkṣyaṃ,",
  "GSP28jsbh1-4u:2410": "tatra naiva guṇabhūtamantrānurodhenendrapradānamātraviṣayatvena saṅkocaḥ /",
  "GSP28jsbh1-4u:2411": "evañcopakramākāṅkṣayaivārthavādasyānvayopapattau tatra ghṛtapadasya lakṣaṇāṅgīkaraṇaṃ niṣprayojanaṃ niṣpramāṇakaṃ cetyāha--------- upasaṃhārasthasyeti //",
  "GSP28jsbh1-4u:2412": "ekaviṣayatvasyeti //",
  "GSP28jsbh1-4u:2413": "yathā “yadṛcā stuvate tadasurā anvavāyanyatsāmnā stuvīta tadasurā nānvavāyanni” tyarthavāde kimasurāgamanahetutvenātra nindyate,",
  "GSP28jsbh1-4u:2414_0": "uta vaśīkartuṃ aśakyānāmasurāṇāmapi vaśīkaraṇahetutayā stutiriti sandigdhe tadanantaraśrutena",
  "GSP28jsbh1-4u:2414_1": "“ya evaṃvidvān sāmnāstuvīte“ti sāmaviṣayeṇa vidhinā vidhitsitasāmapraśaṃsārthamṛg",
  "GSP28jsbh1-4u:2414_2": "nindyate ityavadhāryate tannindāparatva eva tadekavākyatopapatteriti navame arthaikatvādityadhikaraṇe vakṣyate,",
  "GSP28jsbh1-4u:2415": "evamihāpyekaviṣayatvānurodhena vidherapi sandigdhārthaviṣayer'thavādena vyavasthāpanamityarthaḥ /",
  "GSP28jsbh1-4u:2416": "uktañca vārtike tatraiva --------- vidhistutyoḥ sadā vṛttiḥ samānaviṣayeṣyate /",
  "GSP28jsbh1-4u:2417": "tasmādekatra sandigdhamitareṇāvadhāryate /",
  "GSP28jsbh1-4u:2418": "iti //",
  "GSP28jsbh1-4u:2419": "(saṃdigdhapadenāvyavasthitaṃ sadehaviṣayaścobhayamapi vivakṣitam /",
  "GSP28jsbh1-4u:2420": "ataeva ādityaḥ prāyaṇīya yadāgneya ityādau ca aditidevatātvairṇayaḥ ityādi nirūpaṇam)",
  "GSP28jsbh1-4u:2421": "atraca sūtre sandigdhapadena yaḥ prasiddhaḥ sandehaḥ yaścāvyavasthitārthapratyayaḥ tadubhayamapi sandehatvena vivakṣitam;",
  "GSP28jsbh1-4u:2422": "anavadhāraṇarūpatvāviśeṣāt,",
  "GSP28jsbh1-4u:2423": "ata evoktam vyavarāhādhikaraṇavārtike --------- “sandigdheṣu ca sarveṣu vākyaśeṣeṇa nirṇayam /",
  "GSP28jsbh1-4u:2424": "vakṣyatyeva na tenātra pṛthakkāryā vicāraṇā” iti /",
  "GSP28jsbh1-4u:2425": "ataeva vyavasthitārthapratīteḥ prāgeva yatra prakṛtipratyayasandehaḥ, tatrāpyarthavādena nirṇayaḥ /",
  "GSP28jsbh1-4u:2426_0": "yathā “ādityaḥ prāyaṇīya” ityatra kimaditiśabdaḥ taddhitaprakṛtiḥ uta āditya iti",
  "GSP28jsbh1-4u:2426_1": "sandehe “dityadityādityapatyuttarapadāṇṇya” iti vihitaṇyapratyaye rūpāviśeṣe “adityaivādityān",
  "GSP28jsbh1-4u:2426_2": "khanati” “amumevādityaṃ svena bhāgadheyenopadhāvati” ityādāvubhayorapi devatātvena",
  "GSP28jsbh1-4u:2426_3": "prasiddhyaviśeṣe ca samāne satyapi te 'dityāṃ samāvriyantetyādyarthavādādaditiśabdasyaiva",
  "GSP28jsbh1-4u:2426_4": "tattvenāvadhāraṇam /",
  "GSP28jsbh1-4u:2427_0": "yathāvā “āgneyo 'ṣṭākapāla” ityatrāgnaye kṛttikābhya ityatraikavacanāntatvena “ta",
  "GSP28jsbh1-4u:2427_1": "asmā agnayo draviṇaṃ datve” tyādau bahuvacanāntatvena devatāparāgniśabdanirdeśādekavacanabahuvacanāntatvayoḥ",
  "GSP28jsbh1-4u:2427_2": "sandehe “agnaye dhriyasve” tyarthavādenaikavacanāntatvena sa eva prakṛtiravadhāryate,",
  "GSP28jsbh1-4u:2428": "evamanyatrāpyūhyam /",
  "GSP28jsbh1-4u:2429": "evañca yatra vidhau śabdasvarūpameva prakṛtitaḥ pratyayato vā nāvadhāryate,",
  "GSP28jsbh1-4u:2430": "anekaśakyārthanirṇaye 'pi prakṛte vivakṣitor'tho nāvadhāryate,",
  "GSP28jsbh1-4u:2431": "tatra sarvatrāpi viśeṣāvadhāraṇasamarthenārthavādena viśeṣāvadhāraṇaṃ etadadhikaraṇavyutpādyam,",
  "GSP28jsbh1-4u:2432": "natūpasaṃhāraprābalyena /",
  "GSP28jsbh1-4u:2433": "adhikāśaṅkānirāsāya tu punastatra tantre vicārakaraṇamapi na viruddham /",
  "GSP28jsbh1-4u:2434": "ataeva “vāsaḥ paridhatte ityatrāpyavyavasthitārthapratītimādāya sandigdhe vidhau “etadvai sarvadevatyaṃ vāso yatkṣaumami” tyarthavādena viśeṣāvadhāraṇamiha bhāṣyakṛtoktam /",
  "GSP28jsbh1-4u:2435_0": "yadā tu “ajinaṃ vāsove“tyādau kasyāpi vāsaḥ śabdādavyavasthitārthapratīteradarśanādihāpi",
  "GSP28jsbh1-4u:2435_1": "vāsaḥ śabdenāvyavasthitārthapratītyā sandigdhatvamityucyeta tadāpi sāmānyavācakatayaivāvyavasthitārthapratītisaṃbhavātsandigdhatvaṃ",
  "GSP28jsbh1-4u:2435_2": "saṃbhavatyeveti na doṣaḥ //",
  "GSP28jsbh1-4u:2436": "(vidhistutyorekaviṣayatvamevaitadadhikaraṇaśarīraṃ,",
  "GSP28jsbh1-4u:2437": "evamapi vedopakramādhikaraṇaśarīramāvaśyakamityādinirūpaṇenopasaṃhāraḥ)",
  "GSP28jsbh1-4u:2438": "ataeva atra viśeṣapravṛttavidheḥ nānuṣṭhāpakatvanirvāhāya viśeṣāpekṣitvena viśeṣāpekṣā,",
  "GSP28jsbh1-4u:2439": "vastradānādividhau tadapekṣāyā loke 'darśanāt,",
  "GSP28jsbh1-4u:2440": "tatrāpi vidhistutyorekaviṣayatvasiddhaye vidherapyutthāpyākāṅkṣayā viśeṣāvadhāraṇaṃ nānupapannam /",
  "GSP28jsbh1-4u:2441": "ata eva",
  "GSP28jsbh1-4u:2442": "arthād vā kalpanaikadeśatvāt / Jaim_1,4.30 /",
  "GSP28jsbh1-4u:2443": "ityuttarasūtragatakalpanaikadeśapadayorihānuṣaṅgeṇa vākyaśeṣāt, kalpanāvadhāraṇā, kutaḥ?",
  "GSP28jsbh1-4u:2444": "ekadeśatvāt,",
  "GSP28jsbh1-4u:2445": "ekor'tho diśyate pratipādyate yābhyāṃ vidhyarthavādābhyāṃ tāvekadeśau,",
  "GSP28jsbh1-4u:2446": "tayorbhāvaḥ tattvaṃ ekaviṣayatvaṃ,",
  "GSP28jsbh1-4u:2447": "tasmādityarthena sūtrakṛtā ekaviṣayatvameva mukhyatvena hetutayopāttamityabhipretya sarvavyāpakatayā pūjyapādairekaviṣayatvasyāvaśyakatvāccetyuktam /",
  "GSP28jsbh1-4u:2448": "yadyapi “uccaiḥ ṛcā kriyate” ityatrāpi ekaviṣayatvāvaśyakatvenaiva hetunā vedaparatvādetadadhikaraṇaviṣayatvam;",
  "GSP28jsbh1-4u:2449": "tathāpi tatra ṛgādipadānāṃ niścitārthakatvāt sandigdhatvābhāvena vidhigatatvena cānyathānayanamayuktamityadhikāśaṅkānirāsa upakramaprābalyena darśayiṣyata iti na paunaruktyam /",
  "GSP28jsbh1-4u:2450_0": "nacaikavākyatāṃ vinā paryavasitasya vidhervākyaśeṣāpekṣitve 'pi paryavasitasya tu",
  "GSP28jsbh1-4u:2450_1": "vidhernaiva saṅkoco yukta ityadhikāśaṅkānirāsāya pravṛttaṃ ṣaṣṭhādyadhikaraṇamapi",
  "GSP28jsbh1-4u:2450_2": "vyarthamiti bhāvaḥ /",
  "GSP28jsbh1-4u:2451": "siddhāntamupasaṃharati --------- yuktamiti //",
  "GSP28jsbh1-4u:2452": "apinā pūrvoktasaṅgatiḥ sūcitā /",
  "GSP28jsbh1-4u:2453": "ator'thavādopasthāpitaghṛtavācakapadakalpanayā tasyaivāñjanasādhanatvamabhipretyāha --------- ghṛtenaivāñjanamiti //",
  "GSP28jsbh1-4u:2454": "iti caturdaśaṃ akradhikaraṇam //",
  "GSP28jsbh1-4u:2455": "-------------- (adhyāyapādādhikaraṇasaṅgatīnāṃ spaṣṭatvena pūrvapakṣasya sunirastatvena ca siddhāntenopakramaḥ)",
  "GSP28jsbh1-4u:2456": "viṣayavākyamudāharati --------- struveṇeti //",
  "GSP28jsbh1-4u:2457": "pūrvatrārthavādasyeveha vidhāyakatayā pratipāditaprāmāṇyasya vidheḥ sāmarthyānugṛhītasya sandigdhārthanirṇaye 'pi vidhānāntareṇa prāmāṇyapratipādanādadhyāyasaṅgatiṃ,",
  "GSP28jsbh1-4u:2458": "tathā sāmarthyakalpitadravādipadasyodbhidādipadasyevaprāmāṇyāprāmāṇyavicārātpādasaṅgatiṃ,",
  "GSP28jsbh1-4u:2459": "tathā pūrvādhikaraṇoktanirṇayakāraṇasya vākyaśeṣasyābhāvena pūrvapakṣotthānāt pratyudāharaṇasaṅgatiṃ,",
  "GSP28jsbh1-4u:2460_0": "athavā sandigdhaviṣayatayopasthitatvātprasaṅgarūpāmanantarasaṅgatiṃ ca spaṣṭatvādanabhidhāya",
  "GSP28jsbh1-4u:2460_1": "tathā ghṛtavadvākyaśeṣe 'vadeyadravadravyaviśeṣasyāśravaṇāt pramāṇāntaragamyavastusāmarthyāpekṣaṇe",
  "GSP28jsbh1-4u:2460_2": "ca vedasya sāpekṣatayāprāmāṇyāpatteḥ tīkṣṇapuṣkaradhārasya ca struvasya kaṭhinadravyāvadāne",
  "GSP28jsbh1-4u:2460_3": "'pi sāmarthyasaṃbhavādāyasāvaṣṭaṃbhena struvahastayormāṃsāvadāne 'pi śaktyupapatteḥ",
  "GSP28jsbh1-4u:2460_4": "koṭaravataśca svadhiterdravadravyāvadāne 'pi śaktisaṃbhavānugrāhakāpekṣāyāmapi ca",
  "GSP28jsbh1-4u:2460_5": "nirapekṣasādhanatvāvighātādavyavasthāpūrvapakṣasya ca --------- vidheraśakyārthānuṣṭhānāyogāt",
  "GSP28jsbh1-4u:2460_6": "pravartakatvavyāghātāt sarvavidhīnāmapi sāmarthyam /",
  "GSP28jsbh1-4u:2461_0": "apekṣaṇīyasāmarthyasya ca padapadārthāvadhāraṇavat pramāṇāntaragamyatve 'pi viṣayasyānyato",
  "GSP28jsbh1-4u:2461_1": "'navagatatvena vedasya prāmāṇyopapatteḥ tīkṣṇapuṣkaradhāreṇāpi struveṇa māṃsāvadānasyāśakyatvāt",
  "GSP28jsbh1-4u:2461_2": "kevalenāpi struveṇa dravāvadānopapattāvāyasānugrāhakatvakalpane mānābhāvāttatkalpane",
  "GSP28jsbh1-4u:2461_3": "ca nirapekṣasādhanatvavirodhasya duṣpariharatvāt svadhityādīnāṃ cā jinavāsodhikaraṇanyāyena",
  "GSP28jsbh1-4u:2461_4": "lokasiddhasyaiva grahaṇopapatteḥ koṭarakaraṇānupapattervyavasthaiva yuktetyevaṃ sunirasyatāṃ",
  "GSP28jsbh1-4u:2461_5": "ca matvā siddhāntamevāha --------- vidheriti //",
  "GSP28jsbh1-4u:2462": "(vidherasaṃdigdhatvenoktanyāyapravṛttiriti nirūpaṇam)",
  "GSP28jsbh1-4u:2463": "śeṣaśeṣibhāvavyavasthārūpasandigdhārthanirṇaye sāmarthyasahakṛtavidhereva pramāṇatvamuktam /",
  "GSP28jsbh1-4u:2464": "tena yatra darśapūrṇamāsādividherekādaśoktavyāyena sarvāṅgaviśiṣṭakarmaviṣayakatayā niścitatvena sandeho nāsti,",
  "GSP28jsbh1-4u:2465": "tatra sāmarthyānusāreṇa prayājādiṣu śakyamātraviṣayatayā naiva saṅkocakalpanamiti vyatirekeṇa sūcitam /",
  "GSP28jsbh1-4u:2466": "saṃhatamiti //",
  "GSP28jsbh1-4u:2467": "kaṭhinamityarthaḥ //",
  "GSP28jsbh1-4u:2468": "(dravādipadādhyāhāraparaprācīnamatakhaṇḍanena vākyārthavarṇanam)",
  "GSP28jsbh1-4u:2469_0": "atraca sāmarthyasahakṛto vidhireva struvādīnāmavadānādisādhanatvaṃ bodhayaṃstadanyathānupapattyā",
  "GSP28jsbh1-4u:2469_1": "dravādiviśeṣarūpārthakalpanāyāmapi tasyāśabdatvena śābdetarārthenānvayānupapatterdravādipadādhyāhāreṇa",
  "GSP28jsbh1-4u:2469_2": "vedaikadeśatvarūpavākyaśeṣatvena sūtragataikadeśapadaṃ vyākhyāya dravādipadādhyāhāraḥ prācīnairuktaḥ,",
  "GSP28jsbh1-4u:2470": "tasya sāmarthyānugṛhītāvadyatipadenaiva dravādikarmakāvadānoddeśyatvopapatteḥ prayojanābhāvamabhipretyādhyāhāraṃ vinaiva vākyārthaṃ darśayati --------- ataśceti //",
  "GSP28jsbh1-4u:2471": "(dravādipadādhyāhārāvaśyakatayā svasiddhāntopapādanam)",
  "GSP28jsbh1-4u:2472_0": "vastutastu --------- vibhajyamānasākāṅkṣasaṃhatārthaviśiṣṭaikārthapratipādakapadasamudāyasya",
  "GSP28jsbh1-4u:2472_1": "vākyatvāt tasyaca vākyārthapratipattyupāyabhūtakalpyapadārthavācipadābhāve sākāṅkṣatvenāparipūrṇasya",
  "GSP28jsbh1-4u:2472_2": "viśiṣṭārthapratipādakatvāyogāt avadyateḥ karmatvākāṅkṣasya karmavācakapadaṃ vināparipūrṇatvāt",
  "GSP28jsbh1-4u:2472_3": "dravādivācakapadādhyāhāra āvaśyaka eveti dhyeyam //",
  "GSP28jsbh1-4u:2473": "(sāmarthyāduddeśyaviśeṣasyeva vidheyaviśeṣasyāpi nirṇaya ityetadarthamudāharaṇāntarapradarśanam)",
  "GSP28jsbh1-4u:2474_0": "yathaiva “dvayoḥ praṇayantī“ti vidhau pūrvādhikaraṇoktanyāyāduddeśyaviśeṣe nirṇayastathā",
  "GSP28jsbh1-4u:2474_1": "sāmarthyāduddeśyaviśeṣanirṇayamabhidhāya tadvadevehāpi vidheyasyāpi sāmarthyānnirṇayaṃ",
  "GSP28jsbh1-4u:2474_2": "darśayituṃ anyadapyudāharati --------- evamiti //",
  "GSP28jsbh1-4u:2475": "(añjalipadārthanirṇayaḥ)",
  "GSP28jsbh1-4u:2476_0": "atrāpi devatābhayaprārthanādau dvayoḥ karayoratyantāṅgulisaṃśleṣaṇe 'ñjaliśabdārthatvasya",
  "GSP28jsbh1-4u:2476_1": "dṛṣṭatvādañjalinā pibedityādau jalagrahaṇasamarthavyākośātmakatvena tadarthadarśanāddhomavākye",
  "GSP28jsbh1-4u:2476_2": "sandehe saktuhomarūpoddeśyatākāñjalividhisāmarthyānnirṇayaḥ,",
  "GSP28jsbh1-4u:2477": "anyathā saktugrahaṇānupapatterityarthaḥ /",
  "GSP28jsbh1-4u:2478": "vyākośātmaka iti viśabdasya vikasitārthatvāt āṅaśceṣadarthakatvādīṣadvikasitakośapadavācyamukulākāra ityarthaḥ //",
  "GSP28jsbh1-4u:2479": "(anyathānupapattisahakṛtasyaiva sāmarthyasya nirṇāyakatvāt puroḍāśāvadānena svadhitiprāptiriti nirūpaṇam)",
  "GSP28jsbh1-4u:2480": "atraca na kevalaṃ sāmarthyamātrādeva vyavasthā,",
  "GSP28jsbh1-4u:2481": "tathātve svadhiterapi puroḍāśāvadāne sāmarthyasattvena māṃsāvadānavyavasthāyā asiddheḥ,",
  "GSP28jsbh1-4u:2482": "kintvanyathānupapattisahitāt tasmāt /",
  "GSP28jsbh1-4u:2483": "ataśca puroḍāśāvadānasya hastenāpi saṃbhavāt kṣīṇārthāpatterna svadhitiprayojakatvaṃ kalpanīyamityapi jñeyam //",
  "GSP28jsbh1-4u:2484": "(vāśabdaghaṭitasyāpyadhikaraṇāntaratayā yojanam)",
  "GSP28jsbh1-4u:2485": "yadyapi cārthādveti sūtre vāśabdopādānabalādaikādhikaraṇyameva pūrvasūtraikavākyatayā bhāti;",
  "GSP28jsbh1-4u:2486": "tathāpyekavākyopāttaikadeśaśabdasyārthadvayaparatvānupapatteranuṣaktasya vākyāntarārthabhede bādhakābhāvamabhipretyādhikaraṇāntaraparatayā bhāṣyakārādivyākhyānaṃ draṣṭavyam /",
  "GSP28jsbh1-4u:2487": "asmiṃśca vākye pradātavye ityapi padaṃ kaustubhe dhṛtaṃ tasyāhavanīyolmukena mahāvedyāstṛtabarhiṣonte dāhādutthito vaiśvānarognirartho draṣṭavyaḥ /",
  "GSP28jsbh1-4u:2488": "adhyāyārthamupasaṃharati --------- tadevamiti //",
  "GSP28jsbh1-4u:2489": "nāmadheyasya vidhyarthavādamantrasāmīpye 'pi nirūpaṇakramamādāya smṛtyācārayostadapekṣayā prāthamyenopādānam /",
  "GSP28jsbh1-4u:2490": "mānādhīnatvena meyasiddherāvaśyakasya pramāṇanirūpaṇasyottaratra nirūpaṇe hetutvasūcanadvārā vakṣyamāṇādhyāyārthān śiṣyoparamanirāsārthaṃ pratijānīte --------- ataḥparamiti //",
  "GSP28jsbh1-4u:2491": "svarūpajñānasyoktābhyāṃ pramāṇalakṣaṇābhyāmeva siddheruttaravicāravaiyarthya parihartuṃ bhedādinetyuktam /",
  "GSP28jsbh1-4u:2492": "ādipadena viniyogaprayogavidhiviṣayatvādirūpāntarasyāpi grahaḥ //",
  "GSP28jsbh1-4u:2493": "gambhīrārthapadādhyāye yadakārṣaṃ nu ṭippaṇam /",
  "GSP28jsbh1-4u:2494": "tatsādhanaṃ gurukṛpā natu me buddhivaibhavam //",
  "GSP28jsbh1-4u:2495": "iti //",
  "GSP28jsbh1-4u:2496": "iti pañcadaśaṃ arthasāmarthyādhikaraṇam //",
  "GSP28jsbh1-4u:2497": "iti śrīmatpūrvottaramīmāṃsāpārāvārīṇadhurīṇaśrīkhaṇḍadevāntevāsikavimaṇḍanaśaṃbhubhaṭṭaviracitāyāṃ bhāṭṭadīpikāprabhāvalyāṃ prathamādhyāyasya caturthaḥ pādaḥ //",
  "GSP28jsbh1-4u:2498": "atha prathamādhyāyassamāptaḥ //",
  "GSP28jsbh1-4u:2499": "adhyāyaḥ pādaḥ adhikaraṇasaṃkhyā ādito 'dhikaraṇasaṃkhyā 1 4 15 37 //"
}