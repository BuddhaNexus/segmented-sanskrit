{
    "GR13todaltpu:0": " Toḍalatantra, Prathamaḥ paṭalaḥ śrīdevy uvāca brūhi me jagatāṃ nātha sarvavidyāmaya prabho /",
    "GR13todaltpu:1": " mahāvidyāsu sarvāsu pūjyāsu bhuvanatraye // ToT_1.1 //",
    "GR13todaltpu:2": " etāsāṃ dakṣiṇe bhāge nānārūpaṃ pinākadhṛk /",
    "GR13todaltpu:3": " pṛthak pṛthak mahādeva kathayasva mayi prabho // ToT_1.2 //",
    "GR13todaltpu:4": " śrīśiva uvāca śṛṇu cārvaṅgi subhage kālikāyāśca bhairavam /",
    "GR13todaltpu:5": " mahākālaṃ dakṣiṇāyā dakṣabhāge prapūjayet // ToT_1.3 //",
    "GR13todaltpu:6": " mahākālena vai sārdhaṃ dakṣiṇā ramate sadā /",
    "GR13todaltpu:7": " tārāyā dakṣiṇe bhāge akṣobhyaṃ paripūjayet // ToT_1.4 //",
    "GR13todaltpu:8": " samudramathane devi kālakūṭaṃ samutthitam /",
    "GR13todaltpu:9": " sarve devāḥ sadārāśca mahākṣobham avāpnuyuḥ // ToT_1.5 //",
    "GR13todaltpu:10": " kṣobhādirahitaṃ yasmāt pītaṃ hālāhalaṃ viṣam /",
    "GR13todaltpu:11": " ata eva maheśāni akṣobhyaḥ parikīrtitaḥ // ToT_1.6 //",
    "GR13todaltpu:12": " tena sārdhaṃ mahāmāyā tāriṇī ramate sadā /",
    "GR13todaltpu:13": " mahātripurasundaryā dakṣiṇe pūjayecchivam // ToT_1.7 //",
    "GR13todaltpu:14": " pañcavaktraṃ trinetraṃ ca prativaktre sureśvari /",
    "GR13todaltpu:15": " tena sārdhaṃ mahādevī sadā kāmakutūhalā // ToT_1.8 //",
    "GR13todaltpu:16": " ata eva maheśāni pañcamīti prakīrtitā /",
    "GR13todaltpu:17": " śrīmadbhuvanasundaryā dakṣiṇe tryambakaṃ yajet // ToT_1.9 //",
    "GR13todaltpu:18": " svarge martye ca pātāle yā cādyā bhuvaneśvarī /",
    "GR13todaltpu:19": " etāsu ramate yena tryambakastena kathyate // ToT_1.10 //",
    "GR13todaltpu:20": " saśaktiśca samākhyātaḥ sarvatantraprapūjitaḥ /",
    "GR13todaltpu:21": " bhairavyā dakṣiṇe bhāge dakṣiṇāmūrtisaṃjñakam // ToT_1.11 //",
    "GR13todaltpu:22": " pūjayet parayatnena pañcavaktraṃ tameva hi /",
    "GR13todaltpu:23": " chinnamastādakṣiṇāṃśe kabandhaṃ pūjayecchivam // ToT_1.12 //",
    "GR13todaltpu:24": " kabandhapūjanāddevi sarvasiddhīśvaro bhavet /",
    "GR13todaltpu:25": " dhūmāvatī mahāvidyā vidhavārūpadhāriṇī // ToT_1.13 //",
    "GR13todaltpu:26": " vagalāyā dakṣabhāge ekavaktraṃ prapūjayet /",
    "GR13todaltpu:27": " mahārudreti vikhyātaṃ jagatsaṃhārakārakam // ToT_1.14 //",
    "GR13todaltpu:28": " mātaṃgīdakṣiṇāṃśe ca mataṃgaṃ pūjayecchivam /",
    "GR13todaltpu:29": " tameva dakṣiṇāmūrtiṃ jagadānandarūpakam // ToT_1.15 //",
    "GR13todaltpu:30": " kamalāyā dakṣiṇāṃśe viṣṇurūpaṃ sadāśivam /",
    "GR13todaltpu:31": " pūjayet parameśāni sa siddho nātra saṃśayaḥ // ToT_1.16 //",
    "GR13todaltpu:32": " pūjayedannapūrṇāyā dakṣiṇe brahmarūpakam /",
    "GR13todaltpu:33": " mahāmokṣapradaṃ devaṃ daśavaktraṃ maheśvaram // ToT_1.17 //",
    "GR13todaltpu:34": " durgāyā dakṣiṇe deśe nāradaṃ paripūjayet /",
    "GR13todaltpu:35": " nākāraḥ sṛṣṭikartā ca dakāraḥ pālakaḥ sadā // ToT_1.18 //",
    "GR13todaltpu:36": " rephaḥ saṃhārarūpatvān nāradaḥ parikīrtitaḥ /",
    "GR13todaltpu:37": " anyāsu sarvavidyāsu ṛṣir yaḥ parikīrtitaḥ // ToT_1.19 //",
    "GR13todaltpu:38": " sa eva tasyā bhartā ca dakṣabhāge prapūjayet /",
    "GR13todaltpu:39": " śrīdevī uvāca yā cādyā paramā vidyā dvitīyā bhairavī parā /",
    "GR13todaltpu:40": " trailokyajananī nityā sā kathaṃ śavavāhanā // ToT_1.20 //",
    "GR13todaltpu:41": " śrīśiva uvāca yā cādyā parameśāni svayaṃ kālasvarūpiṇī /",
    "GR13todaltpu:42": " śrīśivasya hṛdambhoje sthitā saṃhārarūpiṇī // ToT_1.21 //",
    "GR13todaltpu:43": " ata eva mahākālo jagatsaṃhārakārakaḥ /",
    "GR13todaltpu:44": " saṃhārarūpiṇī kālī yadā vyaktasvarūpiṇī // ToT_1.22 //",
    "GR13todaltpu:45": " tadaiva sahasā devi śavarūpaḥ sadāśivaḥ /",
    "GR13todaltpu:46": " tatkṣaṇāc cañcalāpāṅgi sā devī śavavāhanā // ToT_1.23 //",
    "GR13todaltpu:47": " śrīdevī uvāca śavarūpo mahādeva mṛtadehaḥ sadāśivaḥ /",
    "GR13todaltpu:48": " mṛtadehaṃ mahādeva salilaṃ vā kathaṃ nahi // ToT_1.24 //",
    "GR13todaltpu:49": " śrīśiva uvāca yasmin vyaktā mahākālī śaktihīnaḥ sadāśivaḥ /",
    "GR13todaltpu:50": " śaktyā yukto yadā devi tadaiva śivarūpakaḥ /",
    "GR13todaltpu:51": " śaktihīnaḥ śavaḥ sākṣāt puruṣatvaṃ na muñcati // ToT_1.25 //",
    "GR13todaltpu:52": " Toḍalatantra, Dvitīyaḥ paṭalaḥ śrīśiva uvāca śṛṇu devi pravakṣyāmi yogasāraṃ samāsataḥ",
    "GR13todaltpu:53": " ūrdhvamūlam adhaḥśākhaṃ vṛkṣākāraṃ kalevaram // ToT_2.1 //",
    "GR13todaltpu:54": " brahmāṇḍe yāni tīrthāni tāni santi kalevare /",
    "GR13todaltpu:55": " bṛhadbrahmāṇḍaṃ yadrūpaṃ tadrūpaṃ kṣudrarūpakam // ToT_2.2 //",
    "GR13todaltpu:56": " brahmāṇḍe vartate tīrthaṃ sārdhakoṭitrayātmakam /",
    "GR13todaltpu:57": " dvisaptatisahasrāṇi prakāśaṃ vīravandite // ToT_2.3 //",
    "GR13todaltpu:58": " caturdaśaṃ tu tanmadhye tanmadhye tritayaṃ śubham /",
    "GR13todaltpu:59": " tanmadhye parameśāni mahādhīrā ca muktidā // ToT_2.4 //",
    "GR13todaltpu:60": " vāsukī yā mahāmāyā bhujagākārarūpiṇī /",
    "GR13todaltpu:61": " sārdhatrivalayākārā pātālatalavāsinī // ToT_2.5 //",
    "GR13todaltpu:62": " saptasvargaṃ pareśāni krameṇa śṛṇu sādaram /",
    "GR13todaltpu:63": " bhūrlokaṃ ca bhuvarlokaṃ svarlokaṃ mahasaṃ tathā // ToT_2.6 //",
    "GR13todaltpu:64": " janalokaṃ tapaścaiva satyalokaṃ varānane /",
    "GR13todaltpu:65": " saptasvargamidaṃ bhadre pātālaṃ śṛṇu yatnataḥ // ToT_2.7 //",
    "GR13todaltpu:66": " atalaṃ vitalaṃ caiva sutalaṃ ca talātalam /",
    "GR13todaltpu:67": " mahātalaṃ ca pātālaṃ rasātalamataḥ param // ToT_2.8 //",
    "GR13todaltpu:68": " rasātalācca satyāntaṃ mahādhīrā pratiṣṭhitā /",
    "GR13todaltpu:69": " merumadhyasthitā nāḍī mahādhīrā ca muktidā // ToT_2.9 //",
    "GR13todaltpu:70": " satyaloke mahāviṣṇuṃ śivaṃ brahmāṇḍasaṃjñakam /",
    "GR13todaltpu:71": " tasya saṃdarśanārthāya vāsukī vyākulā sadā // ToT_2.10 //",
    "GR13todaltpu:72": " svargaṣaṭkaṃ bhedayitvā utthitā vāsukī yadā /",
    "GR13todaltpu:73": " sarvāḥ samudragāminya ūrdhvasrotā bhavanti hi // ToT_2.11 //",
    "GR13todaltpu:74": " evaṃ krameṇa deveśi śarīre nāḍayaḥ sthitāḥ /",
    "GR13todaltpu:75": " iḍā ca piṅgalā caiva suṣumṇā madhyavartinī // ToT_2.12 //",
    "GR13todaltpu:76": " nāḍīdvayena deveśi samīraṃ pūrayed yadi /",
    "GR13todaltpu:77": " tatastu prāṇamantreṇa kuṇḍalī ca kramaṃ caret // ToT_2.13 //",
    "GR13todaltpu:78": " sahasrāre mahāpadme nitye cāvyayapaṅkaje /",
    "GR13todaltpu:79": " trāsayuktā kuṇḍalinī praviśennityamandiram // ToT_2.14 //",
    "GR13todaltpu:80": " sarvāḥ pātālagāminya ūrdhvasrotā bhavanti hi /",
    "GR13todaltpu:81": " etasmin samaye devi varṇamālāṃ vicintayet // ToT_2.15 //",
    "GR13todaltpu:82": " aṣṭottaraśataṃ mūla- mantraṃ jñānena saṃjapet /",
    "GR13todaltpu:83": " ānayettena mārgeṇa mūlādhāre punaḥ sudhīḥ // ToT_2.16 //",
    "GR13todaltpu:84": " ṣaṭcakradevatāstatra saṃtarpyāmṛtadhārayā /",
    "GR13todaltpu:85": " athānyat sampravakṣyāmi yonimudrāsanaṃ priye // ToT_2.17 //",
    "GR13todaltpu:86": " upaviśyāsane mantrī prāṅmukho vāpyudaṅmukhaḥ /",
    "GR13todaltpu:87": " jānudvayaṃ karābhyāṃ ca prakuryād dṛḍhabandhanam // ToT_2.18 //",
    "GR13todaltpu:88": " ṛjukāyena deveśi ājānu nāsikāṃ nayet /",
    "GR13todaltpu:89": " prāṇamantreṇa deveśi samīraṃ bahuyatnataḥ // ToT_2.19 //",
    "GR13todaltpu:90": " pūrayet parameśāni kiṃcid vāyuṃ na recayet /",
    "GR13todaltpu:91": " ṛjukāyaṃ pareśāni viparītaṃ prayatnataḥ // ToT_2.20 //",
    "GR13todaltpu:92": " pūrvoktenaiva vidhinā aṣṭottaraśataṃ japet /",
    "GR13todaltpu:93": " ṣaṭcakradevatāstatra saṃtarpyāmṛtadhārayā // ToT_2.21 //",
    "GR13todaltpu:94": " ānayettena mārgeṇa mūlādhāre varānane /",
    "GR13todaltpu:95": " aśeṣarogaśamanaṃ yonimudrāsanaṃ priye // ToT_2.22 //",
    "GR13todaltpu:96": " bahu kiṃ kathyate devi mahāvyādhivināśanam /",
    "GR13todaltpu:97": " bahu kiṃ kathyate devi mantracaitanyakāraṇam // ToT_2.23 //",
    "GR13todaltpu:98": " ātmasākṣātkarī mudrā mahāmokṣapradāyinī /",
    "GR13todaltpu:99": " śatavaktraṃ yadi bhavet tadā vaktuṃ na śakyate // ToT_2.24 //",
    "GR13todaltpu:100": " pañcavaktreṇa deveśi kiṃ mayā kathyate'dhunā /",
    "GR13todaltpu:101": " kuṣṭharogaviśiṣṭo'pi sa bhavet kāmarūpakaḥ // ToT_2.25 //",
    "GR13todaltpu:102": " Toḍalatantra, Tṛtīyaḥ paṭalaḥ śrīdevī uvāca devadeva mahādeva saṃsārārṇavatāraka /",
    "GR13todaltpu:103": " baddhayoniṃ mahāmudrāṃ kathayasva dayānidhe // ToT_3.1 //",
    "GR13todaltpu:104": " śrīśiva uvāca śṛṇu devi pravakṣyāmi baddhayoniṃ samāsataḥ /",
    "GR13todaltpu:105": " upaviśyāsane mantrī prāṅmukho vāpyudaṅmukhaḥ // ToT_3.2 //",
    "GR13todaltpu:106": " gudacchidre maheśāni svaliṅgāgraṃ niveśayet /",
    "GR13todaltpu:107": " śrotre caiva tathā netre nāsāyāṃ ca tato mukhe // ToT_3.3 //",
    "GR13todaltpu:108": " aṅguṣṭhādi maheśāni krameṇa yojayet sudhīḥ /",
    "GR13todaltpu:109": " nāsikāyāṃ mukhe caiva samīraṃ bahuyatnataḥ // ToT_3.4 //",
    "GR13todaltpu:110": " pūrayet parameśāni kiṃcid api na recayet /",
    "GR13todaltpu:111": " śabdapratyakṣatāṃ kṛtvā varṇamālāṃ vicintayet // ToT_3.5 //",
    "GR13todaltpu:112": " aṣṭottaraśataṃ mūla- mantraṃ tu prajapet sudhīḥ /",
    "GR13todaltpu:113": " so 'haṃmantreṇa deveśi ānayettena vartmanā // ToT_3.6 //",
    "GR13todaltpu:114": " ṣaṭcakradevatāstatra saṃtarpyāmṛtadhārayā /",
    "GR13todaltpu:115": " kṛte phalaṃ maheśāni kathayiṣyāmi te 'naghe // ToT_3.7 //",
    "GR13todaltpu:116": " śrīpārvatī uvāca vada īśāna sarvajña sarvatattvavidāṃ vara /",
    "GR13todaltpu:117": " mantramārgeṇa deveśa kālikāyāḥ sudurlabham // ToT_3.8 //",
    "GR13todaltpu:118": " śrīśiva uvāca śṛṇu devi sadānande kālikāmantramuttamam /",
    "GR13todaltpu:119": " yasyāḥ prasaṅgamātreṇa jīvanmukto bhavennaraḥ // ToT_3.9 //",
    "GR13todaltpu:120": " śivādyaṃ bindunādāḍhyaṃ vāmanetrāgnisaṃyutam /",
    "GR13todaltpu:121": " siddhavidyā tv iyaṃ bhadre vidyārājñī sudurlabhā // ToT_3.10 //",
    "GR13todaltpu:122": " idaṃ bījatrayaṃ cādyaṃ gaganaṃ bindubhūṣitam /",
    "GR13todaltpu:123": " vāmaśravaṇasaṃyuktaṃ dvaṃdvaṃ cāparakaṃ śṛṇu // ToT_3.11 //",
    "GR13todaltpu:124": " īśānaṃ vahnisaṃyuktaṃ vāmanetrendusaṃyutam /",
    "GR13todaltpu:125": " dvitīyaṃ parameśāni sambodhanapadaṃ tataḥ // ToT_3.12 //",
    "GR13todaltpu:126": " punar bījatrayaṃ kūrcaṃ māyādvaṃdvaṃ ca ṭhadvayam /",
    "GR13todaltpu:127": " dvāviṃśatyakṣaraṃ mantraṃ vidyārājñī sudurlabhā // ToT_3.13 //",
    "GR13todaltpu:128": " vāgbhavādyā mahāvidyā śrīkālī devatā smṛtā /",
    "GR13todaltpu:129": " praṇavādyā mahāvidyā devatā siddhikālikā // ToT_3.14 //",
    "GR13todaltpu:130": " nijabījadvayaṃ kūrcaṃ bījaikaṃ parameśvari /",
    "GR13todaltpu:131": " tryakṣarī paramā vidyā cāmuṇḍā kālikā smṛtā // ToT_3.15 //",
    "GR13todaltpu:132": " etasyāḥ sadṛśī vidyā siddhidā nāsti sundari /",
    "GR13todaltpu:133": " yathā ṣaḍakṣarī vidyā tathā vidyā ca tryakṣarī // ToT_3.16 //",
    "GR13todaltpu:134": " nijabījatrayaṃ bhadre śmaśānakālikā tataḥ /",
    "GR13todaltpu:135": " punar bījatrayaṃ bhadre vahnikāntāṃ samuccaret // ToT_3.17 //",
    "GR13todaltpu:136": " caturdaśākṣarī vidyā triṣu lokeṣu pūjitā /",
    "GR13todaltpu:137": " dakṣiṇākālikā siddha- kālikā guhyakālikā // ToT_3.18 //",
    "GR13todaltpu:138": " śrīkālikā bhadrakālī cāmuṇḍākālikā parā /",
    "GR13todaltpu:139": " śmaśānakālikā devi mahākālīti cāṣṭadhā // ToT_3.19 //",
    "GR13todaltpu:140": " nijabījaṃ maheśāni sambodhanapadaṃ tataḥ /",
    "GR13todaltpu:141": " punaśca kālikābījaṃ tato vahnivadhūṃ nyaset // ToT_3.20 //",
    "GR13todaltpu:142": " iti cāṣṭavidhaṃ mantraṃ sarvatantreṣu gopitam /",
    "GR13todaltpu:143": " śrīdevī uvāca śrutaṃ mahākālikāyā mantraṃ paramagopanam // ToT_3.21 //",
    "GR13todaltpu:144": " tārāyā mantrarājaṃ tu śrotumicchāmi sāmpratam /",
    "GR13todaltpu:145": " yasyāḥ prasaṅgamātreṇa bhavābdhau na nimajjati // ToT_3.22 //",
    "GR13todaltpu:146": " tanmantraṃ vada īśāna yadi sneho'sti māṃ prati /",
    "GR13todaltpu:147": " śrīśiva uvāca candrabījaṃ samuccārya ādyaṃ vahnisamāgatam // ToT_3.23 //",
    "GR13todaltpu:148": " vāmanetrendusaṃyuktaṃ mantrarājamimaṃ priye /",
    "GR13todaltpu:149": " ekākṣarī mahāvidyā triṣu lokeṣu pūjitā // ToT_3.24 //",
    "GR13todaltpu:150": " īśānabindusaṃyuktaṃ vāmakarṇavibhūṣitam /",
    "GR13todaltpu:151": " ekākṣarī mahāvidyā mantrarājadvitīyakam // ToT_3.25 //",
    "GR13todaltpu:152": " śiraṃ bindusamārūḍhaṃ vāmanetrendusaṃyutam /",
    "GR13todaltpu:153": " ādyabījaṃ dvitīyaṃ ca astramantraṃ samuccaret // ToT_3.26 //",
    "GR13todaltpu:154": " praṇavādyā yadā vidyā sogratārā prakīrtitā /",
    "GR13todaltpu:155": " vidyā caikajaṭā proktā mahāmokṣapradāyinī // ToT_3.27 //",
    "GR13todaltpu:156": " tārāstrarahitā tryarṇā mahānīlasarasvatī /",
    "GR13todaltpu:157": " vāgbhavādyā yadā vidyā vāgīśatvapradāyinī // ToT_3.28 //",
    "GR13todaltpu:158": " śrībījādyā mahāvidyā sadā lakṣmīpradāyinī /",
    "GR13todaltpu:159": " māyādyā paramā vidyā sadā siddhipradāyinī // ToT_3.29 //",
    "GR13todaltpu:160": " kūrcabījādikā caiṣā śabdarāśiprakāśinī /",
    "GR13todaltpu:161": " gaganādyā mahāvidyā nirvāṇamokṣadāyinī // ToT_3.30 //",
    "GR13todaltpu:162": " prāsādādyā mahāvidyā śivasāyujyadāyinī /",
    "GR13todaltpu:163": " prāṇabījādikā caiṣā vāñchāsiddhipradāyinī // ToT_3.31 //",
    "GR13todaltpu:164": " kālikādyā mahāvidyā muktidā siddhidā sadā /",
    "GR13todaltpu:165": " kālikāyāśca tārāyā ārādhanam ihocyate // ToT_3.32 //",
    "GR13todaltpu:166": " prātarutthāya mantrajñaḥ sahasrāre guruṃ yajet /",
    "GR13todaltpu:167": " ṣaṭcakraṃ bhedayitvā tu cāṣṭottaraśataṃ japet // ToT_3.33 //",
    "GR13todaltpu:168": " tataḥ praṇamya vidhivat snānakarma samārabhet /",
    "GR13todaltpu:169": " adyetyādi samuccārya sauramāsaṃ samuccaret // ToT_3.34 //",
    "GR13todaltpu:170": " devatāprītaye paścāt snāpayecchuddhavāriṇā /",
    "GR13todaltpu:171": " oṃkāraṃ ca samuccārya gaṅge ceti samuccaret // ToT_3.35 //",
    "GR13todaltpu:172": " yamuneti tataḥ paścād godāvari sarasvati /",
    "GR13todaltpu:173": " narmadeti samuccārya sindhukāverisaṃyutam // ToT_3.36 //",
    "GR13todaltpu:174": " asmin jale ca saṃnidhiṃ kuru śabdamatho vadet /",
    "GR13todaltpu:175": " ānayedaṅkuśākhyena ravisaṃyuktamaṇḍalāt // ToT_3.37 //",
    "GR13todaltpu:176": " mudrācatuṣṭayaṃ devi darśayed bahuyatnataḥ /",
    "GR13todaltpu:177": " rudrasaṃkhyaṃ japenmantram ācchādya mīnamudrayā // ToT_3.38 //",
    "GR13todaltpu:178": " sūryāyābhimukhaṃ toyaṃ niḥkṣipya ravisaṃkhyayā /",
    "GR13todaltpu:179": " mūlamantraṃ samuccārya kṣālayeccaraṇadvayam // ToT_3.39 //",
    "GR13todaltpu:180": " caraṇānniḥsṛte toye trir nimajya japenmanum /",
    "GR13todaltpu:181": " mūlamantraṃ trir japtvā tu mudrayā kumbhasaṃjñayā // ToT_3.40 //",
    "GR13todaltpu:182": " jalādutthāya deveśi tilakaṃ kulavartmataḥ /",
    "GR13todaltpu:183": " ātmavidyāśivais tattvair ācāmet payasā tataḥ // ToT_3.41 //",
    "GR13todaltpu:184": " vahnijāyānvitā mantrā vijñeyāḥ praṇavādikāḥ /",
    "GR13todaltpu:185": " gaṅge cetyādinā devi tīrthamāvāhanaṃ caret // ToT_3.42 //",
    "GR13todaltpu:186": " mūlena darbhayā bhūmau trivāraṃ nikṣipet sudhīḥ /",
    "GR13todaltpu:187": " tajjalena saptavāram ātmābhiṣekamācaret // ToT_3.43 //",
    "GR13todaltpu:188": " aṅganyāsaṃ tataḥ kṛtvā vāmahaste sureśvari /",
    "GR13todaltpu:189": " gaganaṃ vāyubījaṃ ca varuṇaṃ bhūmibījakam // ToT_3.44 //",
    "GR13todaltpu:190": " vahnibījaṃ binduyuktaṃ trivāraṃ japamācaret /",
    "GR13todaltpu:191": " anena manunā devi tajjalaṃ cābhimantritam // ToT_3.45 //",
    "GR13todaltpu:192": " mūlamantraṃ samuccārya saptadhā tattvamudrayā /",
    "GR13todaltpu:193": " abhiṣecanamātreṇa mucyate sarvapātakaiḥ // ToT_3.46 //",
    "GR13todaltpu:194": " śeṣaṃ jalaṃ maheśāni dakṣahaste samānayet /",
    "GR13todaltpu:195": " iḍayā pūrayettoyaṃ kṣālayed dehamadhyagam // ToT_3.47 //",
    "GR13todaltpu:196": " tataḥ piṅgalayā devi tattoyaṃ tu virecayet /",
    "GR13todaltpu:197": " kṛṣṇavarṇaṃ tadudakaṃ pāparūpaṃ vicintayet // ToT_3.48 //",
    "GR13todaltpu:198": " purato vajrapāṣāṇe phaṭkāreṇa vinikṣipet /",
    "GR13todaltpu:199": " hastaṃ prakṣālya cācamya prāṇāyāmapuraḥsaram // ToT_3.49 //",
    "GR13todaltpu:200": " tarpayet kuladevaṃ ca sūryāyārghyaṃ nivedayet /",
    "GR13todaltpu:201": " devatārghyaṃ tataḥ paścād gāyatrīṃ paramākṣarīm // ToT_3.50 //",
    "GR13todaltpu:202": " praṇavaṃ ca samuddhṛtya kālikāyai tato vadet /",
    "GR13todaltpu:203": " vidmahe iti saṃlikhya śmaśānaṃ ca samuddharet // ToT_3.51 //",
    "GR13todaltpu:204": " vāsinīṃ ṅeyutāṃ devi dhīmahīti tato vadet /",
    "GR13todaltpu:205": " tanno ghore maheśāni prajapettu pracodayāt // ToT_3.52 //",
    "GR13todaltpu:206": " gāyatrīṃ prapaṭhed dhīmān trivāraṃ jalamutkṣipet /",
    "GR13todaltpu:207": " tato japenmahāmantraṃ gāyatrīṃ paramākṣarīm // ToT_3.53 //",
    "GR13todaltpu:208": " aṅganyāsaṃ tataḥ kṛtvā ācamya parameśvari /",
    "GR13todaltpu:209": " iṣṭadevīṃ maheśāni dhyātvā tu parimaṇḍale // ToT_3.54 //",
    "GR13todaltpu:210": " oṃ tārāyai vidmahe iti mahogrāyai tato vadet /",
    "GR13todaltpu:211": " dhīmahīti tataḥ paścāt tato devi pracodayāt // ToT_3.55 //",
    "GR13todaltpu:212": " prāṇāyāmaṃ tataḥ kṛtvā cāṣṭottaraśataṃ japet /",
    "GR13todaltpu:213": " sūtrākāreṇa deveśi pūjāvidhirihocyate // ToT_3.56 //",
    "GR13todaltpu:214": " svastivācanasaṃkalpaṃ ghaṭaṃ saṃsthāpya yatnataḥ /",
    "GR13todaltpu:215": " mantreṇācamanaṃ kāryaṃ sāmānyārghyaṃ tato nyaset // ToT_3.57 //",
    "GR13todaltpu:216": " tajjalair dvāram abhyukṣya dvārapūjāṃ samācaret /",
    "GR13todaltpu:217": " trividhaṃ vighnam utsārya bhūtāpasaraṇaṃ tataḥ // ToT_3.58 //",
    "GR13todaltpu:218": " āsanaṃ ca samabhyarcya gurudevaṃ namet sudhīḥ /",
    "GR13todaltpu:219": " karaśuddhiṃ ca tālaṃ ca trayaṃ digbandhanaṃ tataḥ // ToT_3.59 //",
    "GR13todaltpu:220": " vahninā veṣṭanaṃ kāryaṃ bhūtaśuddhim athācaret /",
    "GR13todaltpu:221": " mātṛkāyāḥ ṣaḍaṅgaṃ ca kuryād āntaramātṛkām // ToT_3.60 //",
    "GR13todaltpu:222": " mātṛkādhyānam uccārya bāhye tu mātṛkāṃ nyaset /",
    "GR13todaltpu:223": " pīṭhanyāsaṃ tataḥ kṛtvā prāṇāyāmaṃ samācaret // ToT_3.61 //",
    "GR13todaltpu:224": " ṛṣyādikaṃ karāṅgaṃ ca varṇanyāsaṃ samācaret /",
    "GR13todaltpu:225": " ṣoḍhānyāsaṃ tato devi vyāpakaṃ tadanantaram // ToT_3.62 //",
    "GR13todaltpu:226": " evaṃ samāhitamanās tattvanyāsaṃ samācaret /",
    "GR13todaltpu:227": " bījanyāsaṃ tato devi vyāpakaṃ vinyaset sudhīḥ // ToT_3.63 //",
    "GR13todaltpu:228": " mūlena saptadhā dhyānaṃ mānasaiḥ pūjanaṃ caret /",
    "GR13todaltpu:229": " viśeṣārghyaṃ pīṭhapūjāṃ punardhyānaṃ sanetrakam // ToT_3.64 //",
    "GR13todaltpu:230": " mudrādidarśanaṃ kāryam āvāhanaṣaḍaṅgakam /",
    "GR13todaltpu:231": " dhenvādikaṃ tataḥ prāṇa- pratiṣṭhāṃ mūlapūjanam // ToT_3.65 //",
    "GR13todaltpu:232": " ājñāprārthanamaṅgāni kālyādīn paripūjayet /",
    "GR13todaltpu:233": " brāhmyādīnasitāṅgādīn mahākālaṃ prapūjayet // ToT_3.66 //",
    "GR13todaltpu:234": " khaḍgādīn gurupaṅktiṃ ca punardevīṃ prapūjayet /",
    "GR13todaltpu:235": " balidānaṃ tato homaṃ prāṇāyāmaṃ tato japam // ToT_3.67 //",
    "GR13todaltpu:236": " japaṃ samarpayeddhīmān prāṇāyāmaṃ tataścaret /",
    "GR13todaltpu:237": " etasmin samaye devi kāraṇādīn samāharet // ToT_3.68 //",
    "GR13todaltpu:238": " arghyaṃ dattvā maheśāni cātmānaṃ ca samarpayet /",
    "GR13todaltpu:239": " stutiṃ ca kavacaṃ smṛtvā cāṣṭāṅgaṃ praṇamet sudhīḥ // ToT_3.69 //",
    "GR13todaltpu:240": " śivo'ham iti saṃcintya saṃhāreṇa visarjayet /",
    "GR13todaltpu:241": " aiśānyāṃ maṇḍalaṃ kṛtvā cāṇḍālyucchiṣṭapūrvikām // ToT_3.70 //",
    "GR13todaltpu:242": " arghyaṃ saṃdhārya śirasi candanaṃ tu lalāṭake /",
    "GR13todaltpu:243": " naivedyaṃ kiṃcit svīkṛtya viharecca nijecchayā // ToT_3.71 //",
    "GR13todaltpu:244": " saṃkṣepapūjāmathavā kuryānmantrī samāhitaḥ /",
    "GR13todaltpu:245": " ādau ṛṣyādikaṃ nyāsaṃ karaśuddhistataḥ param // ToT_3.72 //",
    "GR13todaltpu:246": " aṅgulīvyāpakanyāsau hṛdādinyāsa eva ca /",
    "GR13todaltpu:247": " tālatrayaṃ ca digbandhaḥ prāṇāyāmastataḥ param // ToT_3.73 //",
    "GR13todaltpu:248": " dhyānaṃ mānasayāgaṃ ca arghyasthāpanameva ca /",
    "GR13todaltpu:249": " pīṭhapūjāṃ punardhyānaṃ tataścāvāhanaṃ caret // ToT_3.74 //",
    "GR13todaltpu:250": " jīvanyāsaṃ tataḥ kṛtvā pūjayet paradevatām /",
    "GR13todaltpu:251": " aṅgapūjāṃ ca kālyādīn brāhmyādīṃścāṣṭabhairavān // ToT_3.75 //",
    "GR13todaltpu:252": " mahākālaṃ pūjayitvā gurupaṅktiṃ yajettataḥ /",
    "GR13todaltpu:253": " khaḍgādīn pūjayitvā tu punardevīṃ prapūjayet // ToT_3.76 //",
    "GR13todaltpu:254": " prāṇāyāmaṃ tataḥ kṛtvā pūjayet sādhakāgraṇīḥ /",
    "GR13todaltpu:255": " devyā haste japaphalaṃ samarpaṇamathācaret // ToT_3.77 //",
    "GR13todaltpu:256": " prāṇāyāmaṃ tataḥ kṛtvā cāṣṭāṅgaṃ praṇamet sudhīḥ /",
    "GR13todaltpu:257": " stutiṃ ca kavacaṃ smṛtvā viśeṣārghyaṃ pradāpayet // ToT_3.78 //",
    "GR13todaltpu:258": " ātmasamarpaṇaṃ kṛtvā saṃhāreṇa visarjayet /",
    "GR13todaltpu:259": " aiśānyāṃ maṇḍalaṃ kṛtvā cāṇḍālyucchiṣṭapūrvikām /",
    "GR13todaltpu:260": " naivedyaṃ kiṃcit svīkṛtya viharecca nijecchayā // ToT_3.79 //",
    "GR13todaltpu:261": " Toḍalatantra, Caturthaḥ paṭalaḥ devī uvāca śrutā pūjā kālikāyās tārāyā vada sāmpratam",
    "GR13todaltpu:262": " yasyāḥ prasaṅgamātreṇa vācaś cittāyate nṛṇām // ToT_4.1 //",
    "GR13todaltpu:263": " īśvara uvāca śṛṇu cārvaṅgi subhage tārāyāḥ pūjanaṃ mahat /",
    "GR13todaltpu:264": " mantreṇācamanaṃ kṛtvā gurudevaṃ namettataḥ // ToT_4.2 //",
    "GR13todaltpu:265": " jalaṃ saṃśodhya hastau ca pādau ca kṣālayettataḥ /",
    "GR13todaltpu:266": " mantreṇācamanaṃ kṛtvā tataḥ pīṭhaṃ vicintayet // ToT_4.3 //",
    "GR13todaltpu:267": " śikhāṃ baddhvā tato devi trividhaṃ vighnanāśanam /",
    "GR13todaltpu:268": " bhūmyāsanaṃ ca saṃśodhya vastre granthiṃ vidhāya ca // ToT_4.4 //",
    "GR13todaltpu:269": " kāyavākśodhanaṃ kṛtvā tataḥ puṣpaviśodhanam /",
    "GR13todaltpu:270": " yantraṃ kṛtvā sādhakendraḥ sāmānyārghyaṃ ca vinyaset // ToT_4.5 //",
    "GR13todaltpu:271": " dvārapālāṃśca saṃpūjya pīṭhapūjāṃ samārabhet /",
    "GR13todaltpu:272": " pīṭhaśaktīśca lakṣmyādyās tataḥ pīṭhamanuṃ japet // ToT_4.6 //",
    "GR13todaltpu:273": " bhūtaśuddhiṃ pravakṣyāmi viśeṣamiha yadbhavet /",
    "GR13todaltpu:274": " kūrcayuktena haṃsena pūrakeṇa sureśvari // ToT_4.7 //",
    "GR13todaltpu:275": " kuṇḍalyā saha cātmānaṃ caturviṃśatibījakam /",
    "GR13todaltpu:276": " tatra līnāni deveśi paramātmani sādhakaḥ // ToT_4.8 //",
    "GR13todaltpu:277": " māyayā saṃdahet pāpaṃ puruṣaṃ kajjalaprabham /",
    "GR13todaltpu:278": " kumbhakena varārohe bhasma kuryād vicakṣaṇaḥ // ToT_4.9 //",
    "GR13todaltpu:279": " vadhūbījena deveśi bhasmanā saha recayet /",
    "GR13todaltpu:280": " pūrakeṇa tu kūrcena lalāṭe'mṛtasaṃcayam // ToT_4.10 //",
    "GR13todaltpu:281": " cintayet parameśāni kumbhakenāmṛtāmbudhim /",
    "GR13todaltpu:282": " āṃ hrīṃ kroṃ vahnibījāntaṃ hṛdi caikādaśaṃ japet // ToT_4.11 //",
    "GR13todaltpu:283": " tatastu cintayed dhīmān oṃkārād raktapaṅkajam /",
    "GR13todaltpu:284": " tasyopari punardhyāyet huṃkāraṃ nīlasaṃnibham // ToT_4.12 //",
    "GR13todaltpu:285": " tasyopari punar dhyāyed bījabhūṣitakartṛkām /",
    "GR13todaltpu:286": " tasyopari paraṃ binduṃ śivarūpaṃ ca avyayam // ToT_4.13 //",
    "GR13todaltpu:287": " vālukāyāḥ sahasraika- bhāgaṃ binduṃ sudurlabham /",
    "GR13todaltpu:288": " bindumadhye maṇidvīpaṃ śatayojanavistṛtam // ToT_4.14 //",
    "GR13todaltpu:289": " bindumadhye paraṃ jyotir budbudākāramaṇḍalam /",
    "GR13todaltpu:290": " yathaiva budbude devi pratibimbaṃ prapaśyati // ToT_4.15 //",
    "GR13todaltpu:291": " tathā nirīkṣaṇaṃ kāryaṃ prakuryājjñānacakṣuṣā /",
    "GR13todaltpu:292": " maṇidvīpaṃ tu tanmadhye suvarṇavālukāmayam // ToT_4.16 //",
    "GR13todaltpu:293": " parito bhāvayenmantrī parikhāto manoharam /",
    "GR13todaltpu:294": " madhye kalpadrumaṃ dhyāyed ātmānaṃ tāriṇīmayam // ToT_4.17 //",
    "GR13todaltpu:295": " udyadādityasaṃkāśaṃ jyotirmaṇḍalamuttamam /",
    "GR13todaltpu:296": " caturdvārasamāyuktaṃ hemaprākārabhūṣitam // ToT_4.18 //",
    "GR13todaltpu:297": " bahucāmaraghaṇṭādi- devakanyāsuśobhitam /",
    "GR13todaltpu:298": " mandavāyusamāyuktaṃ gandhadhūpair alaṃkṛtam // ToT_4.19 //",
    "GR13todaltpu:299": " tanmadhye vedikāṃ dhyāyen nānāratnopaśobhitām /",
    "GR13todaltpu:300": " suvarṇasūtraracitaṃ cintayecchattram uttamam // ToT_4.20 //",
    "GR13todaltpu:301": " tadadhaścintayenmantrī ratnasiṃhāsanaṃ priye /",
    "GR13todaltpu:302": " tatra devīṃ cintayecca yathoktadhyānayogataḥ // ToT_4.21 //",
    "GR13todaltpu:303": " yogasāre yathoktaistu upacāraiḥ prapūjayet /",
    "GR13todaltpu:304": " prāṇāyāmaṃ tataḥ kṛtvā ṛṣyādinyāsamācaret // ToT_4.22 //",
    "GR13todaltpu:305": " varṇanyāsaṃ tataḥ kṛtvā karāṅganyāsamācaret /",
    "GR13todaltpu:306": " tālatrayaṃ choṭikābhir daśadigbandhanaṃ caret // ToT_4.23 //",
    "GR13todaltpu:307": " ṣoḍhānyāsaṃ tataḥ kṛtvā vyāpakaṃ tadanantaram /",
    "GR13todaltpu:308": " viśeṣārghyaṃ ca saṃsthāpya pañcatattvaṃ viśodhayet // ToT_4.24 //",
    "GR13todaltpu:309": " sudhādevīṃ samānīya pañcīkaraṇamācaret /",
    "GR13todaltpu:310": " kumbhe puṣpaṃ samādāya trikoṇe triḥ prapūjayet // ToT_4.25 //",
    "GR13todaltpu:311": " vāmadehaṃ tridhā coktvā khecarīṃ daśadhā japet /",
    "GR13todaltpu:312": " tathā cānandagāyatrīm ṛcaṃ ca trir japet sudhīḥ // ToT_4.26 //",
    "GR13todaltpu:313": " brahmaśāpaṃ śukraśāpaṃ kṛṣṇaśāpaṃ sureśvari /",
    "GR13todaltpu:314": " digjapānnāśayeddhīmān tato mantratrayaṃ japet // ToT_4.27 //",
    "GR13todaltpu:315": " churikāṃ cāmṛtaṃ caiva prītisaṃrakṣaṇīṃ tathā /",
    "GR13todaltpu:316": " pāvamānaṃ ca trir japtvā śoṣaṇādīn samācaret // ToT_4.28 //",
    "GR13todaltpu:317": " vāruṇaṃ trir japeddevi cāmṛtaṃ saptadhā japet /",
    "GR13todaltpu:318": " vidyātattve dhenumudrāṃ pradarśya mūlamaṣṭadhā // ToT_4.29 //",
    "GR13todaltpu:319": " kuṇḍalinīṃ samutthāpya śivo'haṃ bhāvayettataḥ /",
    "GR13todaltpu:320": " māṃsaṃ mīnaṃ śodhayitvā mudrāśodhanamācaret // ToT_4.30 //",
    "GR13todaltpu:321": " śaktiṃ ca kulapuṣpaṃ ca śodhayet sādhakottamaḥ /",
    "GR13todaltpu:322": " devān pitṝn ṛṣīṃścaiva tarpayediṣṭadevatām // ToT_4.31 //",
    "GR13todaltpu:323": " śodhitaṃ dravyamādāya viśeṣārghye vinikṣipet /",
    "GR13todaltpu:324": " tato brahmamayaṃ dhyātvā pūjādhyānaṃ samācaret // ToT_4.32 //",
    "GR13todaltpu:325": " nāsārandhrāt samānīya pīṭhe puṣpaṃ nidhāya ca /",
    "GR13todaltpu:326": " tataścāvāhanaṃ kṛtvā pañcamudrāḥ pradarśayet // ToT_4.33 //",
    "GR13todaltpu:327": " ṣaḍaṅgena ca sampūjya punarmudrāṃ pradarśayet /",
    "GR13todaltpu:328": " jīvanyāsaṃ tataḥ kṛtvā upacāraiḥ prapūjayet // ToT_4.34 //",
    "GR13todaltpu:329": " ṣaḍaṅgāni ca sampūjya akṣobhyaṃ pūjayedadhaḥ /",
    "GR13todaltpu:330": " gurupaṅktiṃ pūjayitvā daśamūleṣu pūjayet // ToT_4.35 //",
    "GR13todaltpu:331": " mahāpūrvāṃś ca kālyādīn yajedvairocanādikān /",
    "GR13todaltpu:332": " punardevīṃ prapūjyātha baliṃ dadyādvicakṣaṇaḥ // ToT_4.36 //",
    "GR13todaltpu:333": " prāṇāyāmaṃ tataḥ kṛtvā mantradhyānaṃ samācaret /",
    "GR13todaltpu:334": " japaṃ kṛtvā maheśāni devyā haste samarpayet // ToT_4.37 //",
    "GR13todaltpu:335": " prāṇāyāmaṃ punaḥ kṛtvā tattvasvīkāramācaret /",
    "GR13todaltpu:336": " tasmai dattvā svayaṃ nītvā prajapet sādhakāgraṇīḥ // ToT_4.38 //",
    "GR13todaltpu:337": " pītvā pītvā japitvā ca muktaḥ koṭijanaiḥ saha /",
    "GR13todaltpu:338": " pratipātre japenmantram aṣṭottaraśataṃ sudhīḥ // ToT_4.39 //",
    "GR13todaltpu:339": " stutiṃ ca kavacaṃ smṛtvā cāṣṭāṅgaṃ praṇamet sudhīḥ /",
    "GR13todaltpu:340": " viśeṣārghyaṃ pradātavyam ātmānaṃ ca samarpayet // ToT_4.40 //",
    "GR13todaltpu:341": " rudrarūpī svayaṃ bhūtvā saṃhāreṇa visarjayet /",
    "GR13todaltpu:342": " yonimudrāṃ tato baddhvā kṣamasveti visarjayet // ToT_4.41 //",
    "GR13todaltpu:343": " aṅganyāsaṃ maheśāni prāṇāyāmaṃ tataḥ param /",
    "GR13todaltpu:344": " aiśānyāṃ maṇḍalaṃ kṛtvā nirmālyena prapūjayet // ToT_4.42 //",
    "GR13todaltpu:345": " nirmālyavāsinīṃ ṅe'ntāṃ caṇḍeśvaryai namo namaḥ /",
    "GR13todaltpu:346": " nirmālyaṃ dhārayet śīrṣe candanaṃ ca lalāṭake // ToT_4.43 //",
    "GR13todaltpu:347": " gurusthāne likhed yantraṃ vicared bhairavo yathā /",
    "GR13todaltpu:348": " saṃkṣepapūjanaṃ devi mānasaṃ tattvavarjitam // ToT_4.44 //",
    "GR13todaltpu:349": " atroktamācaredatra nānyat saṃcārayet sudhīḥ /",
    "GR13todaltpu:350": " anyatsaṃcāraṇāddevi kruddhā bhavati tāriṇī // ToT_4.45 //",
    "GR13todaltpu:351": " tattvajñānaṃ ca mānaṃ ca śaktimātre hi pārvati /",
    "GR13todaltpu:352": " ityetat kathitaṃ devi kimanyat śrotumicchasi // ToT_4.46 //",
    "GR13todaltpu:353": " Toḍalatantra, Pañcamaḥ paṭalaḥ śrīdevī uvāca tvatprasādānmahādeva pavitrāhaṃ na cānyathā",
    "GR13todaltpu:354": " śambhunāthārcanaṃ deva śrotum icchāmi sāmpratam // ToT_5.1 //",
    "GR13todaltpu:355": " śiva uvāca śṛṇu pārvati vakṣyāmi yanmāṃ tvaṃ paripṛcchasi /",
    "GR13todaltpu:356": " nakulīśaṃ samuddhṛtya manusvaravibhūṣitam // ToT_5.2 //",
    "GR13todaltpu:357": " bindunādakalāyuktaṃ prāsādākhyaṃ mahāmanum /",
    "GR13todaltpu:358": " asya mantrasya māhātmyam ūrdhvāmnāye mayoditam // ToT_5.3 //",
    "GR13todaltpu:359": " namaskāraṃ samuddhṛtya vāntaṃ netravibhūṣitam /",
    "GR13todaltpu:360": " vāruṇaṃ mukhavṛttaṃ ca vāyuṃ lalāṭasaṃyutam // ToT_5.4 //",
    "GR13todaltpu:361": " ayaṃ pañcākṣaro mantraḥ pañcāmnāyaphalapradaḥ /",
    "GR13todaltpu:362": " praṇavādi yadā devi tadā mantraṃ ṣaḍakṣaram // ToT_5.5 //",
    "GR13todaltpu:363": " prāsādākhyaṃ samuddhṛtya ardhanārīśvarāya ca /",
    "GR13todaltpu:364": " punaḥ prāsādamuddhṛtya mantraṃ paramagopanam // ToT_5.6 //",
    "GR13todaltpu:365": " evaṃ bahuvidhākāraṃ vigrahaṃ me nagātmaje /",
    "GR13todaltpu:366": " kaṇṭhe tu garalaṃ devi na kalau bhāvayet kvacit // ToT_5.7 //",
    "GR13todaltpu:367": " yadīcchedātmano mṛtyuṃ yadi unmattam icchati /",
    "GR13todaltpu:368": " tadaiva sahasā devi nīlakaṇṭham upāsate // ToT_5.8 //",
    "GR13todaltpu:369": " duradṛṣṭavaśād devi nīlakaṇṭhastavādikam /",
    "GR13todaltpu:370": " karoti kārayedvāpi mama hatyāṃ karoti saḥ // ToT_5.9 //",
    "GR13todaltpu:371": " ata eva maheśāni sa pāpiṣṭho na cānyathā /",
    "GR13todaltpu:372": " niṣiddhācaraṇaṃ pāpaṃ karoti yadi pāmaraḥ // ToT_5.10 //",
    "GR13todaltpu:373": " putradārādhanaṃ tasya nāśameti na saṃśayaḥ /",
    "GR13todaltpu:374": " kaṇṭhe tu garalaṃ devi yadi pūjāparo bhavet // ToT_5.11 //",
    "GR13todaltpu:375": " ihaloke daridraḥ syān mṛte śūkaratāṃ vrajet /",
    "GR13todaltpu:376": " nīlakaṇṭhasya yanmantraṃ yadi kuryāt puraskriyām // ToT_5.12 //",
    "GR13todaltpu:377": " pakṣāntare maheśāni tasya mṛtyurna cānyathā /",
    "GR13todaltpu:378": " śṛṇu devi pravakṣyāmi pārthivaṃ śivapūjanam // ToT_5.13 //",
    "GR13todaltpu:379": " tatrādau parameśāni gurudevaṃ namet sudhīḥ /",
    "GR13todaltpu:380": " oṃ harāya namaskāraṃ mṛttikāmāharet sudhīḥ // ToT_5.14 //",
    "GR13todaltpu:381": " maheśvarāya namaskāraṃ liṅgaṃ nirmāya yatnataḥ /",
    "GR13todaltpu:382": " śūlapāṇe ihoccārya susaṃpratiṣṭhito bhava // ToT_5.15 //",
    "GR13todaltpu:383": " anena manunā devi jīvanyāso vidhīyate /",
    "GR13todaltpu:384": " śakāraṃ bindusaṃyuktaṃ dīrghamuktaṃ ṣaḍaṅgakam // ToT_5.16 //",
    "GR13todaltpu:385": " tasya dhyānaṃ pravakṣyāmi śṛṇuṣva susamāhitā /",
    "GR13todaltpu:386": " oṃ dhyāyennityaṃ maheśaṃ rajatagirinibhaṃ cārucandrāvataṃsaṃ ratnākalpojjvalāṅgaṃ paraśumṛgavarābhītihastaṃ prasannam /",
    "GR13todaltpu:387": " padmāsīnaṃ samantāt stutam amaragaṇair vyāghrakṛttiṃ vasānaṃ viśvādyaṃ viśvabījaṃ nikhilabhayaharaṃ pañcavaktraṃ trinetram // ToT_5.17 //",
    "GR13todaltpu:388": " puṣpaṃ śirasi saṃdhārya mānasaiḥ pūjanaṃ caret /",
    "GR13todaltpu:389": " punardhyātvā maheśāni śive puṣpaṃ nidhāya ca // ToT_5.18 //",
    "GR13todaltpu:390": " pinākadhṛgiti coccārya ihāgaccha dvayaṃ vadet /",
    "GR13todaltpu:391": " iha tiṣṭha tato dvaṃdvaṃ saṃnidhehi dvayam iha // ToT_5.19 //",
    "GR13todaltpu:392": " iha sanni tato ruddha- svaśabdaṃ ca tato vadet /",
    "GR13todaltpu:393": " yāvat pūjāṃ samuccārya tataścaivaṃ karomyaham // ToT_5.20 //",
    "GR13todaltpu:394": " snānīyaṃ ca paśupatiṃ ṅeyuktaṃ ca namaścaret /",
    "GR13todaltpu:395": " vedādyaṃ yojayeddevi brāhmaṇaḥ sādhakottamaḥ // ToT_5.21 //",
    "GR13todaltpu:396": " etat pādyaṃ maheśāni ṣaḍakṣaramanuṃ tataḥ /",
    "GR13todaltpu:397": " namaskāraṃ samuccārya sarvaṃ dadyād vicakṣaṇaḥ // ToT_5.22 //",
    "GR13todaltpu:398": " pūjayitvā maheśāni cāṣṭamūrtiṃ prapūjayet /",
    "GR13todaltpu:399": " śarvo bhavastathā rudra ugro bhīmaḥ paśoḥ patiḥ // ToT_5.23 //",
    "GR13todaltpu:400": " mahādevaṃ ca īśānaṃ ṅeyutaṃ kuru yatnataḥ /",
    "GR13todaltpu:401": " kṣitiṃ jalaṃ tathā cāgniṃ vāyuṃ cākāśameva ca // ToT_5.24 //",
    "GR13todaltpu:402": " yajamānaṃ tathā somaṃ sūryaṃ ca mūrtinā saha /",
    "GR13todaltpu:403": " sarvatra ṅeyutaṃ kṛtvā pūjayet sādhakottamaḥ // ToT_5.25 //",
    "GR13todaltpu:404": " praṇavādinamo'ntena vāmāvartena pūjayet /",
    "GR13todaltpu:405": " mūrtayo'ṣṭau śivasyaitāḥ pūrvādikramayogataḥ // ToT_5.26 //",
    "GR13todaltpu:406": " āgneyyāntāḥ prapūjyātha vidyāṃ liṅgiśivaṃ yajet /",
    "GR13todaltpu:407": " aṣṭottarasahasraṃ vā śataṃ vā prajapettataḥ // ToT_5.27 //",
    "GR13todaltpu:408": " guhyātiguhyagoptā tvaṃ gṛhāṇāsmatkṛtaṃ japam /",
    "GR13todaltpu:409": " siddhirbhavatu me deva tvatprasādānmaheśvara // ToT_5.28 //",
    "GR13todaltpu:410": " tatastoyaṃ samādāya japaṃ caiva samarpayet /",
    "GR13todaltpu:411": " mukhavādyaṃ tataḥ kṛtvā cāṣṭāṅgaṃ praṇamet sudhīḥ // ToT_5.29 //",
    "GR13todaltpu:412": " saṃhāreṇa mahādeva kṣamasveti visarjayet /",
    "GR13todaltpu:413": " evaṃ pūjā prakartavyā śaktimantrān yajed yadi // ToT_5.30 //",
    "GR13todaltpu:414": " prāsādādīn mahāmantrān yadi dīkṣāparo bhavet /",
    "GR13todaltpu:415": " śaktidīkṣā na kartavyā kadācidapi mohataḥ // ToT_5.31 //",
    "GR13todaltpu:416": " sa śaiva iti vikhyātaḥ sarvatantreśvaro bhavet /",
    "GR13todaltpu:417": " athātaḥ sampravakṣyāmi sūtraṃ paramagopanam // ToT_5.32 //",
    "GR13todaltpu:418": " haro maheśvaraścaiva śūlapāṇiḥ pinākadhṛk /",
    "GR13todaltpu:419": " paśupatiḥ śivaścaiva mahādeva iti kramāt // ToT_5.33 //",
    "GR13todaltpu:420": " aṣṭamūrtis tato devi pūjayet sādhakottamaḥ /",
    "GR13todaltpu:421": " tato japenmaheśāni mukhavādyaṃ tataḥ param // ToT_5.34 //",
    "GR13todaltpu:422": " etadanyanna kartavyaṃ śaktidīkṣāparo yadi /",
    "GR13todaltpu:423": " niṣiddhācaraṇāddevi pāpabhāg jāyate naraḥ // ToT_5.35 //",
    "GR13todaltpu:424": " nyūnādhikaṃ mahādevi yadi pūjādikaṃ caret /",
    "GR13todaltpu:425": " sa guruṃ cāpi śiṣyaṃ ca śivahatyāṃ prayacchati // ToT_5.36 //",
    "GR13todaltpu:426": " nyūnādhikaṃ maheśāni yadi caikākṣaraṃ bhavet /",
    "GR13todaltpu:427": " varṇasaṃkhyā maheśāni brahmahatyā bhaviṣyati // ToT_5.37 //",
    "GR13todaltpu:428": " ata eva sa pāpiṣṭhaḥ satyaṃ satyaṃ sureśvari /",
    "GR13todaltpu:429": " evaṃ pūjāṃ vidhāyādau tataścānyaṃ prapūjayet // ToT_5.38 //",
    "GR13todaltpu:430": " ādau śivaṃ pūjayitvā śaktipūjā tataḥ param /",
    "GR13todaltpu:431": " yat kiṃcid upacāraṃ hi tasya kiṃcinnivedayet // ToT_5.39 //",
    "GR13todaltpu:432": " anyathā mūtravat sarvaṃ gaṅgātoyaṃ bhaved yadi /",
    "GR13todaltpu:433": " ata eva maheśāni ādau liṅgaṃ prapūjayet // ToT_5.40 //",
    "GR13todaltpu:434": " śivasnānodakaṃ devi mūrdhni saṃdhārayed yadi /",
    "GR13todaltpu:435": " satyaṃ satyaṃ maheśāni śivatulyo na saṃśayaḥ // ToT_5.41 //",
    "GR13todaltpu:436": " śivarūpī svayaṃ bhūtvā devīpūjāṃ samācaret /",
    "GR13todaltpu:437": " śaivavaiṣṇavadaurgārka- gāṇapatyaindradīkṣitaḥ // ToT_5.42 //",
    "GR13todaltpu:438": " ādau liṅgaṃ pūjayitvā yadi cānyat prapūjayet /",
    "GR13todaltpu:439": " tatphalaṃ koṭiguṇitaṃ satyaṃ satyaṃ na saṃśayaḥ // ToT_5.43 //",
    "GR13todaltpu:440": " anyadevaṃ pūjayitvā śivaṃ paścād yajed yadi /",
    "GR13todaltpu:441": " tasya pūjāphalaṃ caiva bhujyate yakṣarākṣasaiḥ // ToT_5.44 //",
    "GR13todaltpu:442": " iti te kathitaṃ kānte tantrāṇāṃ sāramuttamam /",
    "GR13todaltpu:443": " bahu kiṃ kathyate devi bhūyaḥ kiṃ śrotumicchasi // ToT_5.45 //",
    "GR13todaltpu:444": " Toḍalatantra, ṣaṣṭhaḥ paṭalaḥ śrīdevī uvāca śrutaṃ mahākālikāyā mantraṃ paramagopanam",
    "GR13todaltpu:445": " saṃkṣepaṃ kathitaṃ nātha vāsanāṃ vada māṃ prati // ToT_6.1 //",
    "GR13todaltpu:446": " śrīśiva uvāca śṛṇu devi mahāmantra- vāsanāṃ sarvasiddhidām /",
    "GR13todaltpu:447": " yasyāḥ śravaṇamātreṇa mantrāḥ siddhā bhavanti hi // ToT_6.2 //",
    "GR13todaltpu:448": " kakārasyordhvakoṇeṣu prāṇo vāyuḥ pratiṣṭhitaḥ /",
    "GR13todaltpu:449": " apāno vāyukoṇe ca samāno madhyadeśataḥ // ToT_6.3 //",
    "GR13todaltpu:450": " udāno 'ṅkuśakoṇe ca mātrāyāṃ vyāna eva ca /",
    "GR13todaltpu:451": " bījaṃ tu kālikārūpaṃ prakāraṃ śṛṇu pārvati // ToT_6.4 //",
    "GR13todaltpu:452": " kalābhāge jaṭājūṭaṃ keśaṃ ca parameśvari /",
    "GR13todaltpu:453": " bindumastakabhālaṃ tu nāsā netraṃ ca pārvati // ToT_6.5 //",
    "GR13todaltpu:454": " śrotrayugmaṃ tathā vaktraṃ skandanād avyavasthitam /",
    "GR13todaltpu:455": " caturbāhuṃ tathā dehaṃ stanadvaṃdvaṃ kaṭidvayam // ToT_6.6 //",
    "GR13todaltpu:456": " hṛdayaṃ jaṭharaṃ pādaṃ tathā sarvāṅguliḥ śive /",
    "GR13todaltpu:457": " brahmarūpaṃ kakāraṃ ca sarvāṅgaṃ tanusaṃśayaḥ // ToT_6.7 //",
    "GR13todaltpu:458": " śakāraṃ kāmarūpaṃ ca yonirūpaṃ na cānyathā /",
    "GR13todaltpu:459": " candrasūryāgnirūpaṃ ca rephaṃ paramadurlabham // ToT_6.8 //",
    "GR13todaltpu:460": " sarvāṅgadyotanaṃ tejo jagadānandarūpakam /",
    "GR13todaltpu:461": " bindunirvāṇadaṃ nādaṃ mahāmokṣapradaṃ sadā // ToT_6.9 //",
    "GR13todaltpu:462": " sarvavighnaharaṃ devi kakāraṃ toyarūpakam /",
    "GR13todaltpu:463": " sarvapāpaharaṃ rephaṃ tasmād vahnirna cānyathā // ToT_6.10 //",
    "GR13todaltpu:464": " īkāraṃ parameśāni śaktiṃ cāvyayarūpiṇīm /",
    "GR13todaltpu:465": " mahāmokṣapradā devī tasmānmāyā prakīrtitā // ToT_6.11 //",
    "GR13todaltpu:466": " kakāraṃ brahmarūpaṃ ca makāraṃ viṣṇurūpakam /",
    "GR13todaltpu:467": " rephaḥ saṃhārarūpatvāc chivarūpo na cānyathā // ToT_6.12 //",
    "GR13todaltpu:468": " brahmaviṣṇuśivaḥ sākṣāt kakāraṃ parameśvari /",
    "GR13todaltpu:469": " anuccāryaṃ tadeva syād vinā māyāyutaṃ śive // ToT_6.13 //",
    "GR13todaltpu:470": " māyāyuktaṃ yadā devi tadā muktipradaṃ mahat /",
    "GR13todaltpu:471": " ata eva maheśāni māyāśaktirnigadyate // ToT_6.14 //",
    "GR13todaltpu:472": " kakāraṃ dharmadaṃ devi īkāraścārthadāyakam /",
    "GR13todaltpu:473": " rakāraṃ kāmadaṃ kānte makāraṃ mokṣadāyakam // ToT_6.15 //",
    "GR13todaltpu:474": " ekatroccāraṇāddevi nirvāṇamokṣadāyinī /",
    "GR13todaltpu:475": " māhātmyaṃ devadeveśi kiṃ vaktuṃ śakyate mayā // ToT_6.16 //",
    "GR13todaltpu:476": " jihvākoṭisahasreṇa vaktrakoṭiśatena ca /",
    "GR13todaltpu:477": " janmāntarasahasreṇa varṇituṃ naiva śakyate // ToT_6.17 //",
    "GR13todaltpu:478": " vidhivallakṣajāpena puraścaraṇam ucyate /",
    "GR13todaltpu:479": " etadrūpaṃ mahāmāyāṃ kūrcabījaṃ tu sundari // ToT_6.18 //",
    "GR13todaltpu:480": " vāgbhavaṃ praṇavaṃ devi etadrūpaṃ na saṃśayaḥ /",
    "GR13todaltpu:481": " agnijāyā mahāvidyā etadrūpaṃ na saṃśayaḥ // ToT_6.19 //",
    "GR13todaltpu:482": " drutasiddhipradā vidyā vahnijāyā parā manuḥ /",
    "GR13todaltpu:483": " sambodhanapadenaiva sadā saṃnidhikāriṇī // ToT_6.20 //",
    "GR13todaltpu:484": " atha vakṣye mahāvidyā- puraścaraṇam uttamam /",
    "GR13todaltpu:485": " kathitaṃ mantrarājasya tripuraścaraṇaṃ śṛṇu // ToT_6.21 //",
    "GR13todaltpu:486": " divā lakṣaṃ japenmantraṃ haviṣyāśī jitendriyaḥ /",
    "GR13todaltpu:487": " divyavīramate devi rātrau lakṣaṃ japet sudhīḥ // ToT_6.22 //",
    "GR13todaltpu:488": " atha ṣaḍakṣarasyāsya śṛṇu devi puraskriyām /",
    "GR13todaltpu:489": " divyavīramatenaiva viṃśatyekena pārvati // ToT_6.23 //",
    "GR13todaltpu:490": " tathā ca tryakṣaraṃ mantraṃ prajapet sādhakāgraṇīḥ /",
    "GR13todaltpu:491": " dhyānapūjādikaṃ sarvaṃ samānaṃ vīravandite // ToT_6.24 //",
    "GR13todaltpu:492": " etasyāḥ sadṛśī vidyā phaladā nāsti yogini /",
    "GR13todaltpu:493": " sarvamantrasya caitanyaṃ śṛṇu pārvati sādaram // ToT_6.25 //",
    "GR13todaltpu:494": " sahasrāre mahāpadme bindurūpaṃ paraṃ śivam /",
    "GR13todaltpu:495": " kuṇḍalinīṃ samutthāpya haṃsena manunā sudhīḥ // ToT_6.26 //",
    "GR13todaltpu:496": " nāsāgre yā sthirā dṛṣṭir jāyate parameśvari /",
    "GR13todaltpu:497": " tadaiva mantracaitanyaṃ kuṇḍalīcakragaṃ bhavet // ToT_6.27 //",
    "GR13todaltpu:498": " sahasrāre mahāpadme kuṇḍalyā sahitaṃ gurum /",
    "GR13todaltpu:499": " bhāvayet sarvamantrāṇāṃ caitanyaṃ jāyate priye // ToT_6.28 //",
    "GR13todaltpu:500": " tadaiva prajapenmantraṃ siddhidaṃ nātra saṃśayaḥ /",
    "GR13todaltpu:501": " śrīdevī uvāca idānīṃ tāriṇīmantra- vāsanāṃ vada śaṃkara /",
    "GR13todaltpu:502": " kālikā mokṣadā nityā tāriṇī bhavavāridhau // ToT_6.29 //",
    "GR13todaltpu:503": " śrīśaṃkara uvāca kalākeśaṃ maheśāni bindumastakamīritam /",
    "GR13todaltpu:504": " nādaṃ ca vaktraṃ bhālaṃ ca nāsāṃ netraṃ ca pārvati // ToT_6.30 //",
    "GR13todaltpu:505": " bhujacatuṣṭayaṃ dehaṃ stanadvaṃdvaṃ ca vakṣasam /",
    "GR13todaltpu:506": " makāreṇa tu deveśi pṛṣṭhaṃ caiva kaṭidvayam // ToT_6.31 //",
    "GR13todaltpu:507": " takāreṇa yonideśaṃ gudaṃ pādadvayaṃ tathā /",
    "GR13todaltpu:508": " sarvāṅgulīr nakhaṃ caiva bhāvayet sādhakottamaḥ // ToT_6.32 //",
    "GR13todaltpu:509": " candrasūryātmakaṃ rephaṃ vahnibījaṃ na cānyathā /",
    "GR13todaltpu:510": " sarvā nāḍyastathā jyotī romaṃ ca bhūṣaṇādikam // ToT_6.33 //",
    "GR13todaltpu:511": " śakāraṃ ca mahāmāyā śaktirūpaprakāśinī /",
    "GR13todaltpu:512": " mūrdhādipādaparyantaṃ śaktibījaṃ sudurlabham // ToT_6.34 //",
    "GR13todaltpu:513": " asya mantrasya māhātmyaṃ kiṃ mayā kathyate'dhunā /",
    "GR13todaltpu:514": " aśvamedhasahasrāṇi vājapeyaśatāni ca // ToT_6.35 //",
    "GR13todaltpu:515": " kāśyāditīrthaṃ deveśi sārdhakoṭibhuvātmakam /",
    "GR13todaltpu:516": " pūrṇāṃ śasyena deveśi saptadvīpāṃ vasuṃdharām // ToT_6.36 //",
    "GR13todaltpu:517": " merutulyasuvarṇaṃ tu brāhmaṇe vedapārage /",
    "GR13todaltpu:518": " sadakṣiṇaṃ vrataṃ sarvaṃ caturvedasuvistaram // ToT_6.37 //",
    "GR13todaltpu:519": " gāṃ caiva bhūmisaṃsthaṃ ca hastyaśvaṃ ca tathaiva ca /",
    "GR13todaltpu:520": " balidānaṃ maheśāni pitṛyajñaṃ tathaiva ca // ToT_6.38 //",
    "GR13todaltpu:521": " vihitaṃ ca mahāpuṇyaṃ yaduktaṃ śāstravedibhiḥ /",
    "GR13todaltpu:522": " sakṛjjapānmaheśāni kalāṃ nārhanti ṣoḍaśīm // ToT_6.39 //",
    "GR13todaltpu:523": " ekoccāreṇa deveśi kiṃ punarbrahma kevalam /",
    "GR13todaltpu:524": " sṛṣṭisthitilayādīnāṃ kartāro nātra saṃśayaḥ // ToT_6.40 //",
    "GR13todaltpu:525": " saguṇaṃ nirguṇaṃ sākṣāt nirākāraṃ ca mūrtimat /",
    "GR13todaltpu:526": " vaikharīyaṃ mahāvidyā varṇāśritā suniścalā // ToT_6.41 //",
    "GR13todaltpu:527": " yato nirakṣaraṃ vastu atastārā prakīrtitā /",
    "GR13todaltpu:528": " brahmavidyāsvarūpeyaṃ bhogamokṣaphalapradā // ToT_6.42 //",
    "GR13todaltpu:529": " janmakoṭisahasreṇa varṇituṃ naiva śakyate /",
    "GR13todaltpu:530": " pañcavaktreṇa deveśi kiṃ mayā kathyate'dhunā // ToT_6.43 //",
    "GR13todaltpu:531": " ekākṣarī mahāvidyā triṣu lokeṣu pūjitā /",
    "GR13todaltpu:532": " ekākṣarīvihīno yo mantraṃ gṛhṇāti pārvati // ToT_6.44 //",
    "GR13todaltpu:533": " kalpakoṭisahasreṇa tasya siddhirna jāyate /",
    "GR13todaltpu:534": " sakāro viṣṇurūpaśca takāraśca prajāpatiḥ // ToT_6.45 //",
    "GR13todaltpu:535": " rephaḥ saṃhārarūpatvāc chivaḥ sākṣānna saṃśayaḥ /",
    "GR13todaltpu:536": " yā cādyā paramā vidyā sā māyā paramā kalā // ToT_6.46 //",
    "GR13todaltpu:537": " nirākāraṃ paraṃ jyotir binduṃ cāvyayasaṃjñakam /",
    "GR13todaltpu:538": " binduśabdena śūnyaṃ syāt tathā ca guṇasūcakam // ToT_6.47 //",
    "GR13todaltpu:539": " binducakrāmṛtā devi plavantī cārdhamātrayā /",
    "GR13todaltpu:540": " ardhamātrākṛtirnādo vyāpako viśvapālakaḥ // ToT_6.48 //",
    "GR13todaltpu:541": " yatheyaṃ vaikharī vidyā kūrcavidyā tathaiva ca /",
    "GR13todaltpu:542": " māhātmyaṃ caiva pūjāyāṃ bhedo nāsti sureśvari // ToT_6.49 //",
    "GR13todaltpu:543": " satāraṃ ca tathā binduṃ māyā pañcākṣarī parā /",
    "GR13todaltpu:544": " vibhakte cākṣare caiva kriyate mūrtikalpanā // ToT_6.50 //",
    "GR13todaltpu:545": " sārdhapañcākṣarī vidyā tāriṇī mūrtimat svayam /",
    "GR13todaltpu:546": " tadrūpaṃ pakṣirūpaṃ hi vāgbhavaśca haripriyām // ToT_6.51 //",
    "GR13todaltpu:547": " praṇavaṃ kāmabījaṃ tu gaganaś ca śivaṃ śive /",
    "GR13todaltpu:548": " astrabījaṃ tadeva syād vahnijāyāṃ sureśvari // ToT_6.52 //",
    "GR13todaltpu:549": " sambodhanapadenaiva sadā saṃnidhikāriṇī /",
    "GR13todaltpu:550": " pañcākṣareṇa deveśi tāriṇī kāmarūpiṇī // ToT_6.53 //",
    "GR13todaltpu:551": " tathā pañcākṣaraṃ paśya brahmaviṣṇuśivātmakam /",
    "GR13todaltpu:552": " śaktirūpaṃ nirākāraṃ tathā pañcākṣareṇa tu // ToT_6.54 //",
    "GR13todaltpu:553": " yathā pañcākṣarī vidyā tathā vidyā ṣaḍakṣarī /",
    "GR13todaltpu:554": " tathaiva ṣoḍaśī vidyā tathā vidyā ca vyakṣarī // ToT_6.55 //",
    "GR13todaltpu:555": " tathaivāṣṭākṣarī vidyā tathā navākṣarī parā /",
    "GR13todaltpu:556": " māhātmyaṃ dhyānapūjāyāṃ bhedo nāsti sureśvari // ToT_6.56 //",
    "GR13todaltpu:557": " atisnehena deveśi kiṃ mayā na prakāśitam /",
    "GR13todaltpu:558": " prāṇānte'pi paśoragre vaikharīṃ na prakāśayet // ToT_6.57 //",
    "GR13todaltpu:559": " Toḍalatantra, Saptamaḥ paṭalaḥ śrīdevī uvāca mahāyogamayī devī khecarī paramā kalā /",
    "GR13todaltpu:560": " yogajñānaṃ vinā siddhir nāsti satyaṃ sureśvara // ToT_7.1 //",
    "GR13todaltpu:561": " brūhi me devadeveśa kṣudrabrahmāṇḍamadhyataḥ /",
    "GR13todaltpu:562": " kimādhāre sthitā nātha saptadvīpā vasuṃdharā // ToT_7.2 //",
    "GR13todaltpu:563": " samudrasaptakaṃ nātha kimākāraṃ pratiṣṭhati /",
    "GR13todaltpu:564": " mūlādhāre mahīcakre saṃsthitā mānavādayaḥ // ToT_7.3 //",
    "GR13todaltpu:565": " kṣudrarūpā janāḥ sarve kimākāreṇa saṃsthitāḥ /",
    "GR13todaltpu:566": " svakīyāṅgulimānena mārutaṃ kathaya prabho // ToT_7.4 //",
    "GR13todaltpu:567": " śrīśiva uvāca mūlādhāre sthitā devi saptadvīpā vasuṃdharā /",
    "GR13todaltpu:568": " valayākārarūpeṇa samudrāḥ sapta saṃsthitāḥ // ToT_7.5 //",
    "GR13todaltpu:569": " jambudvīpaṃ madhyadeśe tadbāhye lavaṇāmbudhiḥ /",
    "GR13todaltpu:570": " śākadvīpaṃ maheśāni tadbāhye dadhisāgaraḥ // ToT_7.6 //",
    "GR13todaltpu:571": " tadbāhye śālmalīdvīpaṃ sāgaro dugdhatadbahiḥ /",
    "GR13todaltpu:572": " tadbāhye pāṭalādvīpaṃ tadbāhye tu jalāntakaḥ // ToT_7.7 //",
    "GR13todaltpu:573": " pṛthivyāṃ vartate devi yadrūpā mānavādayaḥ /",
    "GR13todaltpu:574": " tena rūpeṇa deveśi mūlādhāre tu jantavaḥ // ToT_7.8 //",
    "GR13todaltpu:575": " ṣaṇṇavatyaṅgulaṃ devi mārutaṃ parikīrtitam /",
    "GR13todaltpu:576": " mārtaṇḍasthitimānaṃ tu adhikaṃ parikīrtitam // ToT_7.9 //",
    "GR13todaltpu:577": " śrīdevī uvāca kiyad bhuvaṃ tu brahmāṇḍaṃ vada bhūtalavāsinaḥ /",
    "GR13todaltpu:578": " aṅgulyekena kiṃ mānaṃ kathayasva dayānidhe // ToT_7.10 //",
    "GR13todaltpu:579": " śrīśiva uvāca aṅgulyekena deveśi sahasrābdaṃ prajāyate /",
    "GR13todaltpu:580": " ṣaṇṇavatisahasrābdaṃ bhaved bhūtalavāsinaḥ // ToT_7.11 //",
    "GR13todaltpu:581": " pādāṅguṣṭhādigulphāntaṃ priye randhrasahasrakam /",
    "GR13todaltpu:582": " randhraṃ candrasahasrābdaṃ gulphādijānusaṃdhiṣu // ToT_7.12 //",
    "GR13todaltpu:583": " jānvādigudaparyantaṃ mānaṃ viṃśasahasrakam /",
    "GR13todaltpu:584": " mūlādhārādiliṅgāntaṃ caturvarṣasahasrakam // ToT_7.13 //",
    "GR13todaltpu:585": " liṅgādinābhiparyantaṃ bhavedṛṣisahasrakam /",
    "GR13todaltpu:586": " nābhyādihṛdayāntaṃ ca grahasaṃkhyasahasrakam // ToT_7.14 //",
    "GR13todaltpu:587": " hṛdādikaṇṭhaparyantam ṛṣisaṃkhyasahasrakam /",
    "GR13todaltpu:588": " viśuddhādikamājñāntaṃ mānaṃ rudrasahasrakam // ToT_7.15 //",
    "GR13todaltpu:589": " ājñācakrācchivāntaṃ vai diksahasraṃ sureśvari /",
    "GR13todaltpu:590": " sūryasaṃkhyāsahasraṃ tu samīraścādhikaḥ smṛtaḥ // ToT_7.16 //",
    "GR13todaltpu:591": " śarīrasahakāreṇa hāso vṛddhiśca jāyate /",
    "GR13todaltpu:592": " ṣaḍguṇo ratikāle ca triguṇo bhojanādbahiḥ // ToT_7.17 //",
    "GR13todaltpu:593": " dhamane cāṣṭadhā proktaḥ samīro vṛddhitāṃ gataḥ /",
    "GR13todaltpu:594": " sadguror upadeśena mantramārgeṇa pārvati // ToT_7.18 //",
    "GR13todaltpu:595": " yadi caikāṅgulaṃ hrasvaṃ sahasrābdaṃ sa jīvati /",
    "GR13todaltpu:596": " evaṃ krameṇa deveśi samatā yadi vā bhavet // ToT_7.19 //",
    "GR13todaltpu:597": " jitvā mṛtyuṃ maheśāni śambhuvad viharet kṣitau /",
    "GR13todaltpu:598": " ata eva maheśāni yonimudrā mayoditā // ToT_7.20 //",
    "GR13todaltpu:599": " prāṇāyāmena deveśi tathaiva yonimudrayā /",
    "GR13todaltpu:600": " tathaivābhyāsayogena yadi vāyuḥ samo bhavet // ToT_7.21 //",
    "GR13todaltpu:601": " jitvā mṛtyuṃ maheśāni khecaro jāyate'cirāt /",
    "GR13todaltpu:602": " pramāṇaṃ kathitaṃ sarvaṃ manuṣyasya priyaṃvade // ToT_7.22 //",
    "GR13todaltpu:603": " śvāsocchvāsavikāsena kuṇḍalī gaganaṃ caret /",
    "GR13todaltpu:604": " śrīdevī uvāca idānīṃ pṛthivīmānaṃ vada me parameśvara // ToT_7.23 //",
    "GR13todaltpu:605": " saptasvargasthito yo yo yā yā śaktiḥ sthitā sadā /",
    "GR13todaltpu:606": " tatsarvaṃ śrotumicchāmi yadi sneho'sti māṃ prati // ToT_7.24 //",
    "GR13todaltpu:607": " śrīśiva uvāca mūlādhāre mahīcakre saṃsthitā mānavādayaḥ /",
    "GR13todaltpu:608": " teṣāṃ mānena deveśi cārdhaṃ caiva dvisaptatiḥ // ToT_7.25 //",
    "GR13todaltpu:609": " dviguṇaḥ parameśāni tadbāhye lavaṇāmbudhiḥ /",
    "GR13todaltpu:610": " evaṃ krameṇa deveśi dviguṇaṃ parikīrtitam // ToT_7.26 //",
    "GR13todaltpu:611": " ḍākinīsahito brahmā mūlādhāre tu sundari /",
    "GR13todaltpu:612": " rākiṇīsahito viṣṇuḥ svādhiṣṭhāne vyavasthitaḥ // ToT_7.27 //",
    "GR13todaltpu:613": " lākinīsahito rudro maṇipūre sureśvari /",
    "GR13todaltpu:614": " anāhate mahāpadme kākinīsahito haraḥ // ToT_7.28 //",
    "GR13todaltpu:615": " viśuddhākhye vasennityā sākinī ca sadāśivaḥ /",
    "GR13todaltpu:616": " hākinī paraśivo devaś cājñācakre sureśvari // ToT_7.29 //",
    "GR13todaltpu:617": " sahasrāre mahāpadme viśvarūpaḥ paraḥ śivaḥ /",
    "GR13todaltpu:618": " mahākuṇḍalinī tatra sthitā nityā sureśvari // ToT_7.30 //",
    "GR13todaltpu:619": " śrīdevī uvāca kutra mūle mahāpīṭhe vartate parameśvara /",
    "GR13todaltpu:620": " mūlādhārādadhobhāge pātālaṃ kīdṛśaṃ prabho // ToT_7.31 //",
    "GR13todaltpu:621": " śrīśiva uvāca mūlādhāre kāmarūpaṃ hṛdi jālaṃdharaṃ priye /",
    "GR13todaltpu:622": " pūrṇagirim adhobhāge uḍḍīyānaṃ tadūrdhvake // ToT_7.32 //",
    "GR13todaltpu:623": " vārāṇasī bhruvormadhye jvalantī locanatraye /",
    "GR13todaltpu:624": " māyāvatī mukhavṛtte kaṇṭhe cāṣṭapurī tathā // ToT_7.33 //",
    "GR13todaltpu:625": " nābhimūle maheśāni ayodhyāpurī saṃsthitā /",
    "GR13todaltpu:626": " kāñcīpīṭhaṃ kaṭīdeśe śrīhṛṭṭaṃ pṛṣṭhadeśake // ToT_7.34 //",
    "GR13todaltpu:627": " mūlādhārāt śataṃ caiva atalaṃ parikīrtitam /",
    "GR13todaltpu:628": " sutalaṃ ca varṣaśataṃ talātalaśataṃ priye // ToT_7.35 //",
    "GR13todaltpu:629": " ṛṣibāṇenduvarṣāntaṃ saṃsthitaṃ ca mahātalam /",
    "GR13todaltpu:630": " śatadvayāntaṃ pātālaṃ dviśataṃ vai rasātalam // ToT_7.36 //",
    "GR13todaltpu:631": " mūlādhārācca deveśi dve'ṅgulī cāntike sthite /",
    "GR13todaltpu:632": " tayormadhye ca pātālās tiṣṭhanti parameśvari // ToT_7.37 //",
    "GR13todaltpu:633": " iti te kathitaṃ kānte yogasāraṃ samāsataḥ /",
    "GR13todaltpu:634": " na vaktavyaṃ paśor agre prāṇānte'pi kadācana // ToT_7.38 //",
    "GR13todaltpu:635": " Toḍalatantra, Aṣṭamaḥ paṭalaḥ śrīdevī uvāca sārdhatrikoṭināḍīnām ālayaṃ ca kalevaram",
    "GR13todaltpu:636": " krameṇa śrotum icchāmi tad vadasva mayi prabho // ToT_8.1 //",
    "GR13todaltpu:637": " śrīśiva uvāca lomni kūpe sapādārdha- koṭayaścaiva sundari /",
    "GR13todaltpu:638": " hastāsye ca tadā pāde 'gnilakṣanāḍayaḥ sthitāḥ // ToT_8.2 //",
    "GR13todaltpu:639": " udare ca tathā pāyau pañcalakṣāḥ prakīrtitāḥ /",
    "GR13todaltpu:640": " hṛdādisarvagātreṣu navalakṣāḥ prakīrtitāḥ // ToT_8.3 //",
    "GR13todaltpu:641": " atha pārśve tathā carme tathaiva sarvasaṃdhiṣu /",
    "GR13todaltpu:642": " rudrānnyūnaṃ sthitaṃ lakṣaṃ śarīre nāḍayaḥ priye // ToT_8.4 //",
    "GR13todaltpu:643": " iḍā ca piṅgalā caiva suṣumnā citriṇī tathā /",
    "GR13todaltpu:644": " brahmanāḍī ca tanmadhye pañcanāḍyaḥ prakīrtitāḥ // ToT_8.5 //",
    "GR13todaltpu:645": " kuhūś ca śaṅkhinī caiva gāndhārī hastijihvikā /",
    "GR13todaltpu:646": " nardinī ca tathā nidrā rudrasaṃkhyā vyavasthitā // ToT_8.6 //",
    "GR13todaltpu:647": " etā nāḍyaḥ pareśāni suṣumnāyāḥ prajāyate /",
    "GR13todaltpu:648": " śrīdevī uvāca vedākṣivasurandhrāstu bāṇasaṃkhyajalāntakāḥ /",
    "GR13todaltpu:649": " kimādhāre padmamadhye saṃsthitāḥ parameśvara // ToT_8.7 //",
    "GR13todaltpu:650": " śrīśiva uvāca yogapadmasya māhātmyaṃ mayā vaktuṃ na śakyate /",
    "GR13todaltpu:651": " mūlādhāre padmamadhye laṃbījaṃ cātiśobhanam // ToT_8.8 //",
    "GR13todaltpu:652": " laṃbījasya bindumadhye pṛthvīcakraṃ manoharam /",
    "GR13todaltpu:653": " valayākārarūpeṇa samudrāḥ saptakāḥ sthitāḥ // ToT_8.9 //",
    "GR13todaltpu:654": " śrīdevī uvāca bindumānaṃ mahādeva kathayasva mayi prabho /",
    "GR13todaltpu:655": " krameṇa yogapadmasya pramāṇaṃ vada śaṃkara // ToT_8.10 //",
    "GR13todaltpu:656": " śrīśiva uvāca paramāṇutribhāgaika- bhāgaṃ binduṃ suvistaram /",
    "GR13todaltpu:657": " tanmadhye sāgarāḥ sarve saptadvīpā vasuṃdharā // ToT_8.11 //",
    "GR13todaltpu:658": " avyayaṃ paramaṃ sūkṣmaṃ bindurūpaṃ paraṃ śivam /",
    "GR13todaltpu:659": " pramāṇaṃ cāsya devasya kiṃ vaktuṃ śakyate mayā // ToT_8.12 //",
    "GR13todaltpu:660": " brahmalokaṃ pareśāni nādopari vicintayet /",
    "GR13todaltpu:661": " ḍākinīsahito brahmā tathaiva nivaset sadā // ToT_8.13 //",
    "GR13todaltpu:662": " lakāraṃ pārthivaṃ bījaṃ śaktirūpaṃ sureśvari /",
    "GR13todaltpu:663": " pṛthvīcakrasya madhye tu svayambhūliṅgam adbhutam // ToT_8.14 //",
    "GR13todaltpu:664": " sārdhatrivalayākāra- kuṇḍalyā veṣṭitaṃ sadā /",
    "GR13todaltpu:665": " liṅgacchidraṃ svavaktreṇa kuṇḍalyācchādya saṃsthitā // ToT_8.15 //",
    "GR13todaltpu:666": " tenaiva vartate vāyur iḍāpiṅgalayoḥ sadā /",
    "GR13todaltpu:667": " sahasrāradarśanāya sadā jāgratsvarūpiṇī // ToT_8.16 //",
    "GR13todaltpu:668": " yadaiva brahmamārgeṇa sahasrāre samutthitā /",
    "GR13todaltpu:669": " tadaiva parameśāni śvāsocchvāsavikāśanam // ToT_8.17 //",
    "GR13todaltpu:670": " kesarasya tu madhye ca catuḥpattre sureśvari /",
    "GR13todaltpu:671": " anantarūpiṇī durgā śambhuś cānantarūpadhṛk // ToT_8.18 //",
    "GR13todaltpu:672": " nānāsukhavilāsena sadā kāmena vartate /",
    "GR13todaltpu:673": " śrīdevī uvāca liṅgacchidraṃ samākṛṣya saṃsthitā kuṇḍalī katham // ToT_8.19 //",
    "GR13todaltpu:674": " kathayasva sadānanda sarvajñastvaṃ sureśvara /",
    "GR13todaltpu:675": " śrīśiva uvāca liṅgamadhye mahattejo vahnirūpaṃ ca sundari // ToT_8.20 //",
    "GR13todaltpu:676": " yat kiṃcid vāyuyogena brahmāṇḍo dahyate yataḥ /",
    "GR13todaltpu:677": " ataḥ sā kuṇḍalī devī mukhenācchādya saṃsthitā // ToT_8.21 //",
    "GR13todaltpu:678": " tenaiva pārthive liṅge binduśaktiṃ niyojayet /",
    "GR13todaltpu:679": " binduśaktiṃ samutthāpya liṅgapūjā prakīrtitā // ToT_8.22 //",
    "GR13todaltpu:680": " Toḍalatantra, Navamaḥ paṭalaḥ śrīdevī uvāca tripurāyā mahāmantraṃ nityātantre śrutaṃ mayā /",
    "GR13todaltpu:681": " idānīṃ śrotum icchāmi navārṇasya ca vāsanām // ToT_9.1 //",
    "GR13todaltpu:682": " śrīśiva uvāca bhūmiś candraḥ śivo māyā śaktiḥ kṛśānusādanau /",
    "GR13todaltpu:683": " ardhacandraśca binduśca navārṇo merurucyate // ToT_9.2 //",
    "GR13todaltpu:684": " bhūmibījajapādeva bhūpatir jāyate 'cirāt /",
    "GR13todaltpu:685": " candrabījajapādeva mahāsaundaryamāpnuyāt // ToT_9.3 //",
    "GR13todaltpu:686": " śivabījajapād eva śivavadviharet kṣitau /",
    "GR13todaltpu:687": " ekatroccāraṇāt satyaṃ caturvargaphalapradam // ToT_9.4 //",
    "GR13todaltpu:688": " śrīdevī uvāca yattvayā kathitaṃ nātha yogajñānādikaṃ layam /",
    "GR13todaltpu:689": " yāvat kāmādi saṃdīpyo bhāvayogo na labhyate // ToT_9.5 //",
    "GR13todaltpu:690": " ūrdhvaretā mahāyogī tadadhaḥ śaktiyogataḥ /",
    "GR13todaltpu:691": " brūhi me jagatāṃnātha kathaṃ dīrghāyuṣaṃ bhavet // ToT_9.6 //",
    "GR13todaltpu:692": " śrīśiva uvāca śṛṇu devi pravakṣyāmi yena dīrghāyuṣaṃ bhavet /",
    "GR13todaltpu:693": " śrutvā gopaya yatnena na prakāśyaṃ kadācana // ToT_9.7 //",
    "GR13todaltpu:694": " pūjayet kālikāṃ devīṃ tāriṇīṃ vātha sundarīm /",
    "GR13todaltpu:695": " ṣoḍaśenopacāreṇa pañcatattvena pārvati // ToT_9.8 //",
    "GR13todaltpu:696": " dinatrayaṃ pūjayitvā ṣaṭcakraṃ cintayedatha /",
    "GR13todaltpu:697": " tatastu parameśāni mālāmantraṃ samabhyaset // ToT_9.9 //",
    "GR13todaltpu:698": " ṣoḍaśī vā mahāpūrvā pattre cābhyāsamācaret /",
    "GR13todaltpu:699": " catuṣpattre cāṣṭavāraṃ ṣaṭpattre dvādaśaṃ japet // ToT_9.10 //",
    "GR13todaltpu:700": " daśapattre viṃśatiṃ ca dvādaśe vedanetrakam /",
    "GR13todaltpu:701": " ṣoḍaśe daśasaṃkhyaṃ tu caturvāraṃ śruvo'ṣṭakam // ToT_9.11 //",
    "GR13todaltpu:702": " kumbhakena japenmantraṃ mālāṣaṭke sureśvari /",
    "GR13todaltpu:703": " evaṃ krameṇa deveśi sthiramāyuryadā bhavet // ToT_9.12 //",
    "GR13todaltpu:704": " prajapedakṣamālāyāṃ yena mṛtyuṃjayo bhavet /",
    "GR13todaltpu:705": " śrīdevī uvāca mūlacakrācchiro'ntā ca suṣumnā parikīrtitā /",
    "GR13todaltpu:706": " tadgarbhasthā ca yā śaktiḥ sā devī kuṇḍarūpikā // ToT_9.13 //",
    "GR13todaltpu:707": " sadā kuṇḍalinī devī pañcāśadvarṇabhūṣitā /",
    "GR13todaltpu:708": " mālārūpā kathaṃ deva iti me saṃśayo hṛdi // ToT_9.14 //",
    "GR13todaltpu:709": " śrīśiva uvāca sahasrāre mahāpadme bījakośe śivālaye /",
    "GR13todaltpu:710": " haṃsena vāyuyogena pūrakeṇa samānayet // ToT_9.15 //",
    "GR13todaltpu:711": " sahasrāraṃ tu samprāpya śivaṃ dṛṣṭvā tu kāminī /",
    "GR13todaltpu:712": " mālākāreṇa talliṅgaṃ saṃveṣṭya kuṇḍalī sadā // ToT_9.16 //",
    "GR13todaltpu:713": " akārādilakārāntā kṣakāraṃ vaktrasaṃyutam /",
    "GR13todaltpu:714": " caramārṇaṃ sarandhraṃ ca nijapucchena kāminī // ToT_9.17 //",
    "GR13todaltpu:715": " bhedayitvā svapucchena nāgapāśaṃ tadūrdhvake /",
    "GR13todaltpu:716": " etatkāraṇaṃ saṃvyāpya saṃsthitā kuṇḍalī yadā // ToT_9.18 //",
    "GR13todaltpu:717": " tadaiva prajapenmantram amaratvaṃ sa vindati /",
    "GR13todaltpu:718": " recanāt kāminī devī praviśantī svaketanam // ToT_9.19 //",
    "GR13todaltpu:719": " na tatra prajapenmantraṃ japānmṛtyumavāpnuyāt /",
    "GR13todaltpu:720": " recake chinnamālāyāṃ satyaṃ hi suravandite // ToT_9.20 //",
    "GR13todaltpu:721": " chinne sūtre bhavenmṛtyuḥ puraiva kathitaṃ mayā /",
    "GR13todaltpu:722": " iti te kathitaṃ kānte yato mṛtyuṃjayo bhavet // ToT_9.21 //",
    "GR13todaltpu:723": " athavā nijanāsāgre dṛṣṭimāropya yatnataḥ /",
    "GR13todaltpu:724": " vāyuṃ saṃdhārya yatnena ekoccāreṇa coccaret // ToT_9.22 //",
    "GR13todaltpu:725": " mālāmantraṃ ṣoḍaśīṃ vā tathā cāṣṭādaśākṣarīm /",
    "GR13todaltpu:726": " sahasraṃ prajapenmantraṃ pratyahaṃ yadi pārvati // ToT_9.23 //",
    "GR13todaltpu:727": " jitvā mṛtyuṃ jarāṃ rogaṃ dīrghakālaṃ sa jīvati /",
    "GR13todaltpu:728": " etadanyaṃ mahāyogaṃ bhogārthī nahi labhyate // ToT_9.24 //",
    "GR13todaltpu:729": " athavā parameśāni ḍāmaroktavidhānataḥ /",
    "GR13todaltpu:730": " yajet kātyāyanīṃ devīṃ bhūtapūrvāṃ prayatnataḥ // ToT_9.25 //",
    "GR13todaltpu:731": " tadā pañcasahasrābdaṃ niścitaṃ tu sa jīvati /",
    "GR13todaltpu:732": " iti te kathitaṃ sarvaṃ deharakṣaṇakāraṇam // ToT_9.26 //",
    "GR13todaltpu:733": " na bhogī bhogamāpnoti yogī yogo na labhyate /",
    "GR13todaltpu:734": " etattattvena deveśi bhogo yogāyate dhruvam // ToT_9.27 //",
    "GR13todaltpu:735": " śrīdevī uvāca yanmālāyāṃ japenaiva kiṃ phalaṃ labhate naraḥ /",
    "GR13todaltpu:736": " pṛthak pṛthaṅ mahādeva pattramālāphalaṃ vada // ToT_9.28 //",
    "GR13todaltpu:737": " śrīśiva uvāca bhūmikāmī japen mantraṃ mūlādhāre catuṣṭaye /",
    "GR13todaltpu:738": " svādhiṣṭhāne japādeva mahendro jāyate'cirāt // ToT_9.29 //",
    "GR13todaltpu:739": " maṇipūre japādeva bhavet svargasya bhājanam /",
    "GR13todaltpu:740": " anāhate mahāpadme japād brahmapuraṃ vrajet // ToT_9.30 //",
    "GR13todaltpu:741": " viśuddhākhye japādeva viṣṇuloke vased dhruvam /",
    "GR13todaltpu:742": " ājñācakre ca japtavye śvetadvīpe vaset sadā // ToT_9.31 //",
    "GR13todaltpu:743": " yanmālā parameśāni bāhyamālā prakīrtitā /",
    "GR13todaltpu:744": " antarmālā mahāmālā pañcāśadvarṇarūpiṇī // ToT_9.32 //",
    "GR13todaltpu:745": " māhātmyaṃ tasya deveśi kiṃ vaktuṃ śakyate mayā /",
    "GR13todaltpu:746": " sahasrāre sthirībhūya yadi cāṣṭaśataṃ japet // ToT_9.33 //",
    "GR13todaltpu:747": " tatphalāt koṭibhāgaikaṃ bhāgaṃ cānyena vidyate /",
    "GR13todaltpu:748": " pṛthivyāmavyayo deho bhavatyeva na saṃśayaḥ // ToT_9.34 //",
    "GR13todaltpu:749": " yanmālāyāṃ japenmantram abhyāsārthaṃ hi pārvati /",
    "GR13todaltpu:750": " iti te kathitaṃ devi cirajīvī yathā bhavet // ToT_9.35 //",
    "GR13todaltpu:751": " idānīṃ parameśāni bhūtakātyāyanīṃ śṛṇu /",
    "GR13todaltpu:752": " vedādyaṃ śabdabījaṃ ca mahāmāyāṃ tataḥ param // ToT_9.36 //",
    "GR13todaltpu:753": " astrayugmaṃ vahnijāyā manuḥ saptākṣaraḥ paraḥ /",
    "GR13todaltpu:754": " śrīśivo'sya ṛṣiḥ prokto virāṭ chanda udāhṛtam // ToT_9.37 //",
    "GR13todaltpu:755": " bhūtakātyāyanī devī dharmārthakāmadā sadā /",
    "GR13todaltpu:756": " praṇavena ṣaḍaṅgaṃ ca prāṇāyāmaṃ ca sundari // ToT_9.38 //",
    "GR13todaltpu:757": " dhyānamasyāḥ pravakṣyāmi śṛṇu sundari sādaram /",
    "GR13todaltpu:758": " gauravarṇāṃ muktakeśīṃ sarvābharaṇabhūṣitām // ToT_9.39 //",
    "GR13todaltpu:759": " paṭṭavastraparīdhānāṃ sadā ghūrṇitalocanām /",
    "GR13todaltpu:760": " vāmapāṇau raktapūrṇa- kharparaṃ dakṣiṇe kare // ToT_9.40 //",
    "GR13todaltpu:761": " madyapūrṇasvarṇapātrāṃ grīvāyāṃ hārabhūṣitām /",
    "GR13todaltpu:762": " śaraccandrasamābhāsāṃ pādāṅgulivirājitām // ToT_9.41 //",
    "GR13todaltpu:763": " evaṃ tāṃ varadāṃ nityāṃ bhāvayet siddhihetave /",
    "GR13todaltpu:764": " sāmānyārghyaṃ tato devi svavāme vinyasettataḥ // ToT_9.42 //",
    "GR13todaltpu:765": " jīvanyāsādikaṃ kṛtvā pūjayet parameśvarīm /",
    "GR13todaltpu:766": " ṣoḍaśenopacāreṇa pañcatattvena sundari // ToT_9.43 //",
    "GR13todaltpu:767": " yajettāṃ bahuyatnena gṛhamadhye dinatrayam /",
    "GR13todaltpu:768": " tato japenmahāmantraṃ gajāntakasahasrakam // ToT_9.44 //",
    "GR13todaltpu:769": " tataśca pūjayed devīṃ śūnyāgāre dinatrayam /",
    "GR13todaltpu:770": " pratyahaṃ prajapenmantraṃ gajāntakasahasrakam // ToT_9.45 //",
    "GR13todaltpu:771": " eva kṛte maheśāni yadi siddhirna jāyate /",
    "GR13todaltpu:772": " tataśca prajapenmantraṃ pitṛbhūmau dinatrayam // ToT_9.46 //",
    "GR13todaltpu:773": " tataḥ siddhirbhaved devi satyaṃ satyaṃ hi supriye /",
    "GR13todaltpu:774": " tadvākyaṃ prārthanāvākyaṃ ḍāmarākhye mayoditam // ToT_9.47 //",
    "GR13todaltpu:775": " Toḍalatantra, Daśamaḥ paṭalaḥ śrīdevī uvāca kākīcañcuṃ mahāmudrāṃ kathayasva dayānidhe",
    "GR13todaltpu:776": " yena rūpeṇa deveśa dehāsanaparo bhavet // ToT_10.1 //",
    "GR13todaltpu:777": " śrīśiva uvāca anākulena deveśi jihvāṃ paramayatnataḥ /",
    "GR13todaltpu:778": " tālumūle nyaset paścāt tato vāyuṃ pibet śanaiḥ // ToT_10.2 //",
    "GR13todaltpu:779": " dantairdantān samāpīḍya kākīcañcuṃ samabhyaset /",
    "GR13todaltpu:780": " bahuyonyuktavidhinā sarvakarmāṇi sādhayet // ToT_10.3 //",
    "GR13todaltpu:781": " athātaḥ sampravakṣyāmi svalpayoniṃ śṛṇu priye /",
    "GR13todaltpu:782": " gudachidre dakṣagulphaṃ saṃdhau liṅgaṃ vinikṣipet // ToT_10.4 //",
    "GR13todaltpu:783": " nābhirandhre'thavā gulphaṃ dhārayed vāmahastake /",
    "GR13todaltpu:784": " bahuyonyuktavidhinā cānyat sarvaṃ samāpayet // ToT_10.5 //",
    "GR13todaltpu:785": " mudrā caitanyatantre ca māhātmyaṃ kathitaṃ mayā /",
    "GR13todaltpu:786": " yathā hemagirirdevi yathā vegavatī nadī // ToT_10.6 //",
    "GR13todaltpu:787": " candrādikaṃ yathā devi cirajīvī tathā bhavet /",
    "GR13todaltpu:788": " śrīdevī uvāca daśāvatāraṃ deveśa brūhi me jagatāṃ guro // ToT_10.7 //",
    "GR13todaltpu:789": " idānīṃ śrotumicchāmi kathayasva suvistarāt /",
    "GR13todaltpu:790": " kā vā devī kathaṃbhūtā vada me parameśvara // ToT_10.8 //",
    "GR13todaltpu:791": " śrīśiva uvāca tārā devī nīlarūpā vagalā kūrmamūrtikā /",
    "GR13todaltpu:792": " dhūmāvatī varāhaṃ syāt chinnamastā nṛsiṃhikā // ToT_10.9 //",
    "GR13todaltpu:793": " bhuvaneśvarī vāmanaḥ syānmātaṃgī rāmamūrtikā /",
    "GR13todaltpu:794": " tripurā jāmadagnyaḥ syād balabhadrastu bhairavī // ToT_10.10 //",
    "GR13todaltpu:795": " mahālakṣmīr bhavet buddho durgā syāt kalkirūpiṇī /",
    "GR13todaltpu:796": " svayaṃ bhagavatī kālī kṛṣṇamūrtiḥ samudbhavā // ToT_10.11 //",
    "GR13todaltpu:797": " iti te kathitaṃ devy avatāraṃ daśamameva hi /",
    "GR13todaltpu:798": " etāsāṃ pūjanād devi mahādevasamo bhavet /",
    "GR13todaltpu:799": " āsāṃ dhyānādikaṃ sarvaṃ kathitaṃ me purā tava // ToT_10.12 //"
}