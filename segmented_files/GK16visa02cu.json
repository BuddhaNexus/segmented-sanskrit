{
  "GK16visa02cu:0": "dvitīyaḥ paricchedaḥ",
  "GK16visa02cu:1": "vākyasvarūpamāha--",
  "GK16visa02cu:2": "************* COMMENTARY *************",
  "GK16visa02cu:3": "Locanā:",
  "GK16visa02cu:4": "(lo, a)",
  "GK16visa02cu:5_0": "samprati kāvyalakṣaṇayorvākyarasayoḥ svarūpajijñāsāyāṃ prathamoddiṣṭaṃ vākyaṃ dvitīyaparicchedena",
  "GK16visa02cu:5_1": "saparikaraṃ nirūpayitukāmaḥ tat sāmānyatakṣaṇapratipādikāṃ kārikāmavatārayati--vākyasvarūpamiti /",
  "GK16visa02cu:6": "svamasādhāraṇaṃ rūpaṃ svarūpam; itaravyāvartako dharmaḥ /",
  "GK16visa02cu:7": "********** END OF COMMENTARY **********",
  "GK16visa02cu:8": "vākyaṃ syādyogyatākāṅkṣāsattiyuktaḥ padoccayaḥ /",
  "GK16visa02cu:9": "yogyatā padārthānāṃ parasparasaṃbandhe bādhābhāvaḥ /",
  "GK16visa02cu:10": "padoccayasyaitadabhāve 'pi vākyatve “vahninā siñciti” ityādyapi vākyaṃ syāt /",
  "GK16visa02cu:11": "************* COMMENTARY *************",
  "GK16visa02cu:12": "Vijñapriyā:",
  "GK16visa02cu:13": "(vi, ka) vākyaṃ rasātmakaṃ kāvyamityuktatvāt vākyalakṣaṇaṃ vaktumāha---vākyasvarūpamiti /",
  "GK16visa02cu:14": "bādhābhāvo bādhamātrābhāvatve bādhajñānābhāvaḥ, tu bādhite bādhājñāne śābdabodhānupapatteḥ /",
  "GK16visa02cu:15": "vahninā siñcatītyanvayabodhanakasyaiva vākyatvaṃ,",
  "GK16visa02cu:16": "sekaṃ prati vanheḥ karaṇatānvayabādhānnānvayabodhaḥ /",
  "GK16visa02cu:17": "nanvevamanvayabodhajanakatvameva lakṣaṇamiti vācyam ?",
  "GK16visa02cu:18": "anvayabodhajanakasāmagrīpradarśanārthaṃ tadghaṭitalakṣaṇakaraṇāt /",
  "GK16visa02cu:19": "********** END OF COMMENTARY **********",
  "GK16visa02cu:20": "ākāṅkṣā pratītiparyavasānavirahaḥ /",
  "GK16visa02cu:21": "sa ca śroturjijñāsārūpaḥ /",
  "GK16visa02cu:22": "************* COMMENTARY *************",
  "GK16visa02cu:23": "Vijñapriyā:",
  "GK16visa02cu:24": "(vi, kha) ākaṅkṣeti---pratītiparyyavasānavirahameva vyācaṣṭhe saceti /",
  "GK16visa02cu:25": "jijñāsā ca pratītapadārthātiraktapadārthaḥ;",
  "GK16visa02cu:26": "sā ca prathamapratītapadārthānvayabādhārthamutthitā bodhyā,",
  "GK16visa02cu:27": "tena gauraśva ityādau daivādaśveti jijñāsāsattve 'pi nākāṅkṣā /",
  "GK16visa02cu:28": "caitrasya bhrātā gṛhaṃ gacchatītyādau caitrasya na gṛhe ākāṅkṣā udeti bhrātari janitānvayabodhāt /",
  "GK16visa02cu:29": "tena caitrasya gṛhamiti na bodhaḥ /",
  "GK16visa02cu:30": "“vimalaṃ jalaṃ nadyāḥ kacche mahiṣaścarati“itya;",
  "GK16visa02cu:31": "vimalajale 'nvitāyā api nadyāḥ kacchasya sambandhikatvenopasthiteḥ nadīrūpe sambandhini tātparyyaśāt kacchānvayārthamapi kacche jijñāsa udeti iti na tatrāvyāptiḥ /",
  "GK16visa02cu:32": "vahninā siñcatītyatra tu karaṇatāyāḥ kāryaṃ vitā anupapattyā seke tat kāryye udeti eva ākāṅkṣā iti bodhyam /",
  "GK16visa02cu:33": "evaṃ cākāṅkṣitaparasparasambandhe bādhaviraha eva yogyatā,",
  "GK16visa02cu:34": "anyathā anākāṅkṣitasya kālikasambandhasya vahnikaraṇatāsekayorapi sattvād yogyatā syāt /",
  "GK16visa02cu:35": "Locanā:",
  "GK16visa02cu:36": "(lo, ā) vākyaṃ syāditi /",
  "GK16visa02cu:37": "etad vivṛṇoti /",
  "GK16visa02cu:38": "yogyateti /",
  "GK16visa02cu:39": "padārthānāmiti /",
  "GK16visa02cu:40": "padānāṃ gaurityādīnāmarthāḥ padārthaḥ /",
  "GK16visa02cu:41": "etadabhāve yogyatāyā abhāve 'pi gaurityādīnāṃ parasparamākāṅkṣāvirahiṇāṃ padānāṃ pratītiparyyavasānaviraha ityeva viśādayatiśroturjijñāsā iti /",
  "GK16visa02cu:42": "ākāṅkṣā ātmadharmaḥ śroturjijñāsārūpatvena icchāsmatvāt /",
  "GK16visa02cu:43": "yogyatār'thadharmaḥ sphuṭa eva /",
  "GK16visa02cu:44": "etadabhāvāt gauraśvaḥ puruṣo hastītyatra ca nānvayabodhaḥ /",
  "GK16visa02cu:45": "sākāṅkṣāvākye 'pi anvayabodhānantaraṃ nirākāṅkṣatvavyavahārāt /",
  "GK16visa02cu:46": "prakṛtānvayabodhasamānākāraśābdabodhābhāvo 'pi ākāṅkṣāntaram /",
  "GK16visa02cu:47": "ato “ghaṭamānaya';",
  "GK16visa02cu:48": "iti vākyam ekadā anvayabodhejanite na anvayabodhāntarajanakam (kā-pra-ṭīdṛviśvanātha) /",
  "GK16visa02cu:49": "pratītīti-pratīteḥ paryyavasānam (samāptiḥ)",
  "GK16visa02cu:50": "tasyaḥ virahaḥ (abhāvaḥ)",
  "GK16visa02cu:51": "kevalaṃ kriyāśravaṇe bodhābhāvocca kārakasya (prathamaṃ karttuḥ tataḥ karmaprabhṛtīnāṃ)",
  "GK16visa02cu:52": "jijñāsā svata evodeti /",
  "GK16visa02cu:53": "********** END OF COMMENTARY **********",
  "GK16visa02cu:54": "nirākāṅkṣasya vākyatve “gauraśvaḥ puruṣo istī” ityādīnāmapa vākyatvaṃ syāt /",
  "GK16visa02cu:55": "************* COMMENTARY *************",
  "GK16visa02cu:56": "Vijñapriyā:",
  "GK16visa02cu:57": "(vi, ga) gauraśva ityādi /",
  "GK16visa02cu:58": "atra cākāṅkṣābhāvādeva ākāṅkṣitasambandhe bādhaviraharūpā yogyataiva nāsti;",
  "GK16visa02cu:59": "ityākāṅkṣāyā evābhāvānna vākyatvam /",
  "GK16visa02cu:60": "ākāṅkṣābhāvaśca prathamāntapadārthasya prathamāntapadārthāntare bhedenānvayārthaṃ jijñāsānudayasyānubhāvikatvādeva;",
  "GK16visa02cu:61": "abhedānvayetu, bādha eva",
  "GK16visa02cu:62": "********** END OF COMMENTARY **********",
  "GK16visa02cu:63": "āsattirbuddhyavicchedaḥ /",
  "GK16visa02cu:64": "buddhivicchede 'pi vākyatve idānīmuccāritasya devadattaśabdasya dinātnaro ccāritena gacchatīti padena saṅgatiḥ syāt /",
  "GK16visa02cu:65": "************* COMMENTARY *************",
  "GK16visa02cu:66": "Vijñapriyā:",
  "GK16visa02cu:67": "(vi, gha)",
  "GK16visa02cu:68": "āsattilakṣaṇamāha--yat padabuvdyavyavadhānena yat padabuddhistenaiva saha tasyāsattirityarthaḥ /",
  "GK16visa02cu:69": "avyavadhānaṃ ca tadanvayānupayuktārthakasārthakapadāntareṇa, cirakālena vā bodhyam /",
  "GK16visa02cu:70": "tena kāṣṭhaiḥ sthālyādipadārthānāṃ tadanvayopayogitvāt /",
  "GK16visa02cu:71": "nirarthakena vyavadhāne tu astyevā'sattiḥ--yathā“sa vai gacchati“ityatra vaikārastu nirarthako 'pi prāmāṇikaprayukta eva bodhyaḥ /",
  "GK16visa02cu:72": "natu cakārādiḥ /",
  "GK16visa02cu:73": "tena tadanvayānupayuktārthakena prāmāṇikāprayuktanirarthakena cāvyavadhānamarthaḥ /",
  "GK16visa02cu:74": "girirbhuktamāgnimān devadattena ityatra tu giryyagnimatpadayornāsattaḥ /",
  "GK16visa02cu:75": "tidanvayānupayuktabhuktapadena vyavadhānāt /",
  "GK16visa02cu:76": "kālavyavadhāne tu kālasya ciratvaṃ, tatpadabuddhidhārālopādhikaraṇatvameva /",
  "GK16visa02cu:77": "tatrāsattyabhāvaṃ darśayati--buddhivicchede 'pīti--naca tatra pūrvoccāritapadārthasmṛtiryadyasti tadeṣvata eva tatra vākyatvaṃ,",
  "GK16visa02cu:78": "nacaitadabhāvādeva śābdabodhānutpattyā vākyatvābhāva iti vācyam,",
  "GK16visa02cu:79": "śabdabodhajanakatvasyāsattilakṣaṇe 'praveśena tatpadasmṛtyabhāvena śābdabodhājanakatayā vākye tatrātivyāptipradarśanasya aucityādeva /",
  "GK16visa02cu:80": "********** END OF COMMENTARY **********",
  "GK16visa02cu:81": "atrākāṅkṣāyogyatayorātmārthadharmatve 'pi padoccayadharmatvamapacārāt /",
  "GK16visa02cu:82": "************* COMMENTARY *************",
  "GK16visa02cu:83": "Vijñapriyā:",
  "GK16visa02cu:84": "(vi, ṅa)",
  "GK16visa02cu:85_0": "nanu bādhajñānābhāvarūpāyā yogyatāyā jijñāsārūpāyā ākāṅkṣāyāścātmārthavṛttitvāt kathaṃ",
  "GK16visa02cu:85_1": "padoccayasya tadyuktatvam ityata āha--ākāṅkṣāyogyatayoriti---upacāro viṣayatāsambandhena vṛttiḥ /",
  "GK16visa02cu:86": "sā ca bādhavirahasya pratiyogino bāghajñānasya viṣaye padoccaye tad viṣayatā sākṣādeva /",
  "GK16visa02cu:87": "********** END OF COMMENTARY **********",
  "GK16visa02cu:88": "vākyoccayo mahāvākyam",
  "GK16visa02cu:89": "yogyatākāṅkṣāsattiyukta ityeva /",
  "GK16visa02cu:90": "itthaṃ vākyaṃ dvidhā matam // VisSd_2.1 //",
  "GK16visa02cu:91": "itthamiti vākyatvena mahāvākyatvena ca /",
  "GK16visa02cu:92": "uktaṃ ca tantravārtike--",
  "GK16visa02cu:93": "“svārthabodhasamāptānāmaṅgāṅgitvavyapekṣayā /",
  "GK16visa02cu:94": "vākyānāmekavākyatvaṃ punaḥ saṃhatya jāyate” //",
  "GK16visa02cu:95": "iti /",
  "GK16visa02cu:96": "************* COMMENTARY *************",
  "GK16visa02cu:97": "Locanā:",
  "GK16visa02cu:98": "(lo, i) mahāvākyasyāpi kāvyatve ācāryyasampatiṃ darśayati---taduktamiti /",
  "GK16visa02cu:99": "aṅgaṅgitvena prabandheṣu viśakalitānyapi vākyāni,",
  "GK16visa02cu:100": "anyo 'nyamaṅgāṅgibhāvaṃ vinā tu vātulapralāpavadasambandhatāṃ bhajante /",
  "GK16visa02cu:101": "saṃhatya sametya vākyamahāvākyayorityādiṣu pratyekaṃ vyavaccheda ityanvayaḥ /",
  "GK16visa02cu:102": "sākāṅkṣāni anekapadāni, yathā devadatto daṇḍena gām /",
  "GK16visa02cu:103": "anekavākyāni ca saṃhatya samuditārthabodhānārtham itaravākyasāpekṣāṇi prabandheṣu prasiddhani /",
  "GK16visa02cu:104": "tathābhūtānāṃ hi padānāṃ vākyānāṃ ca viśakalitānekārthabodhana eva bhaṭṭamate sāmarthyaṃ natvekārthabodhane /",
  "GK16visa02cu:105": "********** END OF COMMENTARY **********",
  "GK16visa02cu:106": "tatra vākyaṃ yathā--“śūnyaṃ vāsagṛham-'ityādi (22 pṛ.) /",
  "GK16visa02cu:107": "************* COMMENTARY *************",
  "GK16visa02cu:108": "Vijñapriyā:",
  "GK16visa02cu:109": "(vi, ca) vākyasya dvaividhyamāha---vākyoccaya iti /",
  "GK16visa02cu:110": "kvacit vākyamātrasya kvacicca mahāvākyasya vākyatvena,",
  "GK16visa02cu:111": "dvayorapi lakṣaṇakathane ākāṅkṣāsattvāt mahāvākyalakṣaṇe 'pi yogyatādikaṃ viśeṣaṇamityāha---yogyatākāṅkṣeti /",
  "GK16visa02cu:112": "tatrārdrakāṣṭhe vahnirjvalati tena siñcitītyatra mahāvākyatvāpattyā tadvāraṇāya yogyatāyāḥ,",
  "GK16visa02cu:113": "caitraḥ pacati,",
  "GK16visa02cu:114": "maitrau gacchati,",
  "GK16visa02cu:115": "ityetad vāraṇāyākāṅkṣāyāḥ,",
  "GK16visa02cu:116": "dināntaroccāritavākyadvayasya virodhivākyavyavahitayoḥ sākāṅkṣayogyavākyayorvāraṇāyā'satterupādānam /",
  "GK16visa02cu:117": "sūnyaṃ vāsagṛhamityādi---atra sarvapadārthānāmeva uttaratra sākāṅkṣatvena kasyāpi svārthabodhasamāptyabhāvāt na mahāvākyatvam /",
  "GK16visa02cu:118": "********** END OF COMMENTARY **********",
  "GK16visa02cu:119": "mahāvākyaṃ yathā--",
  "GK16visa02cu:120": "rāmāyaṇa-mahābhārata-raghuvaṃśādi /",
  "GK16visa02cu:121": "padoccayo vākyamityuktam /",
  "GK16visa02cu:122": "tatra kiṃ padalakṣaṇamityata āha--",
  "GK16visa02cu:123": "varṇāḥ padaṃ prayogārhānanvitekārthabodhakāḥ /",
  "GK16visa02cu:124": "************* COMMENTARY *************",
  "GK16visa02cu:125": "Vijñapriyā:",
  "GK16visa02cu:126": "(vi, cha)---varṇṇāḥ padamiti---prayogārhāśca te 'nanvitaikārthabodhakāśceti karmadhārayaḥ /",
  "GK16visa02cu:127": "ekārthabodhakā ityatra ekaikārthabodhakā ityarthaḥ /",
  "GK16visa02cu:128": "tena vākyasthapadeṣu milanena anekārthabodhakeṣu nāvyāptiḥ /",
  "GK16visa02cu:129": "ekaikārthavattvaṃ hi svasamasaṃkhyārthatvam; arthasya ekaikatvasya vaktumaśakyatvāt /",
  "GK16visa02cu:130": "na trividhā surā ityatra ekasurāśabdasya gauḍīpaiṣṭhīmādhvītrayabodhakatvāttatrāvyāptiriti vācyam,",
  "GK16visa02cu:131": "tatra gauḍī surā paiṣṭhī surāmādhvī surā ityevamāvṛttyaivānvayabodhasvīkaraṇe surāpadatrayasya svasamasaṃkhyārthabodhakatvenāvyaptyabhāvāt /",
  "GK16visa02cu:132": "na ca taitra-maitra-devadattāḥ sundarā ityatra ekasundarapadena sundaratritayābodhanāt tatrāvyāptiriti vācyam;",
  "GK16visa02cu:133": "arthapadasyārthatāvacchedekaparatvena saundaryyasyaikatvādeva /",
  "GK16visa02cu:134": "na ca tathāpi trividhā surā ityatrāvyāptiriti vācyam arthatāvacchedakānekatve āvṛttereva svīkārāt /",
  "GK16visa02cu:135": "********** END OF COMMENTARY **********",
  "GK16visa02cu:136": "yathā--ghaṭa. /",
  "GK16visa02cu:137": "prayogārheti prātipadikasya vyavacchedaḥ /",
  "GK16visa02cu:138": "************* COMMENTARY *************",
  "GK16visa02cu:139": "Vijñapriyā:",
  "GK16visa02cu:140": "(vi, ja) pratipadikasyeti---tanmātrasāyetyarthaḥ /",
  "GK16visa02cu:141": "vibhaktyantasyaiva padatvasvīkārāt, nahi vibhaktiṃ vinā suddhapratipadikasya prayogārhatā /",
  "GK16visa02cu:142": "nacānanvitaikārthapade naiva padvāraṇamiti vācyam; abhihitānvayavāde tasyānanvitābhidhāyitvādeva /",
  "GK16visa02cu:143": "********** END OF COMMENTARY **********",
  "GK16visa02cu:144": "ananviteti vākyamahāvākyayoḥ /",
  "GK16visa02cu:145": "************* COMMENTARY *************",
  "GK16visa02cu:146": "Vijñapriyā:",
  "GK16visa02cu:147": "(vi, jha) vākyamahāvākyayoriti---vyavaccheda ityatrānvayaḥ /",
  "GK16visa02cu:148": "tayoḥ parasparamanvitārthabodhakatvādeva /",
  "GK16visa02cu:149": "atra ca vākyasyāśvitānekārthabodhakatvādekārthabodhakatvenaiva tadvāraṇasambhave 'pi tad viśeṣaṇadānamanvitābhidhānavādo 'smabhirnādriyate ityabhiprayasūcanāyaiva ityavadheyam /",
  "GK16visa02cu:150": "********** END OF COMMENTARY **********",
  "GK16visa02cu:151": "eketi sākāṅkṣānekapadavākyānām /",
  "GK16visa02cu:152": "************* COMMENTARY *************",
  "GK16visa02cu:153": "Vijñapriyā:",
  "GK16visa02cu:154": "(vi, ña) sākāṅkṣāneketi---sākāṅkṣāni anekāni padāni yatra tādṛśavākyānāṃ vyavaccheda ityarthaḥ /",
  "GK16visa02cu:155": "atra ca vākyānāmityeva vivakṣitaṃ; vākyatvenaivānekapadatvaparasparasākāṅkṣatvayoḥ prāpteḥ /",
  "GK16visa02cu:156": "svarūpākhyānaparatvādeva tayorupādanasya,",
  "GK16visa02cu:157": "na cānanvitārthabodhakatvaviśeṣaṇādevānvitārthabodhakavākyāvṛttiriti vācyam;",
  "GK16visa02cu:158": "parasparanvitārthakavākyadvayasya militvā padatvāpattivāraṇaparatvādeva vākyānāmityukteḥ /",
  "GK16visa02cu:159": "ananvitārthetyādinā tu ekaikavākyasyaiva vāraṇam /",
  "GK16visa02cu:160": "********** END OF COMMENTARY **********",
  "GK16visa02cu:161": "arthabodhakā iti kacaṭatapetyādīnām /",
  "GK16visa02cu:162": "varṇā iti bahuvacanamavivakṣitam /",
  "GK16visa02cu:163": "************* COMMENTARY *************",
  "GK16visa02cu:164": "Vijñapriyā:",
  "GK16visa02cu:165": "(vi, ṭa)",
  "GK16visa02cu:166": "ka-ca-ṭa-ta-petyādīnāmiti---nanu prayogārhetyatra prayogo noccaraṇamātraṃ,",
  "GK16visa02cu:167": "tadā pratipadikavāraṇāpatteḥ /",
  "GK16visa02cu:168": "kintu arthabodhanārthamuccāraṇamevāvaśyaṃ vācyam /",
  "GK16visa02cu:169": "pratipadikamātrasya tadarthamanuccāraṇāt /",
  "GK16visa02cu:170": "tathā ca prayogārhapadādeva nirarthaka-ka-ca-ṭa-ta-pādīnāṃ vāraṇaṃ sāyaditi cet, satyam /",
  "GK16visa02cu:171": "arthabodhakatvānupādāner'thaviśeṣaṇasyānanvitetyasyānupādānamanāyatyaiva paryyavasyati /",
  "GK16visa02cu:172": "tataśca tadanupādāne vākyamahāvākyayorativyāptyāpattyā tadvāraṇāyānanvitetyasya dānāvaśmyabhāve tadanurodhena tadviśeṣasyārthasya bodhakatvamupādeyam /",
  "GK16visa02cu:173": "ata eva ka-ca-ṭa-ta-pityāderapi vāraṇamityabhiprāyāt /",
  "GK16visa02cu:174": "kacaṭatapadāyaśca padaikadeśavarṇṇā ityatra bahutvāvivakṣāmāha---varṇṇā iti /",
  "GK16visa02cu:175": "Locanā:",
  "GK16visa02cu:176": "(lo, ī) varṇā iti /",
  "GK16visa02cu:177": "bahuvacanamavivakṣitaṃ tenaikasya varṇāsya dvayorapi ca parigrahaḥ evaṃ ca mayi sānugraho bhavetyatra akārasya ekavarṇasya vāsudevasambandhoktasya na padatvahāniḥ /",
  "GK16visa02cu:178": "tatreti--yathāsambhavaṃ padavākyayoḥ /",
  "GK16visa02cu:179": "********** END OF COMMENTARY **********",
  "GK16visa02cu:180": "artho vācyaśva lakṣyaśca vyaṅgyaśceti tridhā mataḥ // VisSd_2.2 //",
  "GK16visa02cu:181": "eṣāṃ svarūpamāha--",
  "GK16visa02cu:182": "vācyor'tho 'bhidhayā bodhyo lakṣyo lakṣaṇayā mataḥ /",
  "GK16visa02cu:183": "vyaṅgyo vyañjanayā tāḥ syustistraḥ śabdasya śaktayaḥ // VisSd_2.3 //",
  "GK16visa02cu:184": "************* COMMENTARY *************",
  "GK16visa02cu:185": "Vijñapriyā:",
  "GK16visa02cu:186": "(vi, ṭha) yogyatākāṅkṣayorarthaghaṭitatvena arthasya prabhedamāha---artha ityādi /",
  "GK16visa02cu:187": "svarūpaṃ lakṣaṇam /",
  "GK16visa02cu:188": "śaktayo vṛttayaḥ /",
  "GK16visa02cu:189": "Locanā:",
  "GK16visa02cu:190": "(lo, u) tatrābhihitānvayavādināṃ mate vākyārtho 'pi padabhidheya iti vakṣyeta /",
  "GK16visa02cu:191": "ānvatābhidhānavādināṃ mate ca vākyābhidheyaḥ, lakṣyaśca padamātrasyārthaḥ /",
  "GK16visa02cu:192": "vyaṅgyaśca varṇapadavākyādīnām /",
  "GK16visa02cu:193": "ye cānvitādayo lakṣye vākyārthe iti ūcuḥ tanmate tatparyyavṛttireva vākyārthabodhikā,",
  "GK16visa02cu:194": "dvitīyalakṣaṇetyaparaṃ nāma /",
  "GK16visa02cu:195": "nanu tatra gaṅgāyāṃ ghoṣa ityādau taṭārthabodhikā vakṣyamāṇalakṣaṇā vṛttiḥ /",
  "GK16visa02cu:196": "gauṇyāśca lakṣaṇāyāmantarbhāvanīyatvādeva gauṇārthasya na pṛthaṅnirdeśaḥ /",
  "GK16visa02cu:197": "iha vyañjanāyā abhidhālakṣaṇayoḥ sāhacaryyakathanaprastāvāt śabdamātraśaktitvavacanamupalakṣaṇam /",
  "GK16visa02cu:198": "vyañjanāprastāve lakṣaṇāprastāve tu bhaṭṭamate “sā vṛttirvyañjanā nāma śabdasyārthādikasya ca'; iti vakṣyati /",
  "GK16visa02cu:199": "********** END OF COMMENTARY **********",
  "GK16visa02cu:200": "tā abhidhādyāḥ /",
  "GK16visa02cu:201": "tatra saṃketitārthasya bodhanādagrimābhidhā /",
  "GK16visa02cu:202": "************* COMMENTARY *************",
  "GK16visa02cu:203": "Vijñapriyā:",
  "GK16visa02cu:204": "(vi, ḍa) tatrābhidhālakṣaṇamāha--tatra saṃketitārthasyeti /",
  "GK16visa02cu:205": "abhidheti abhidhīyate bodhyate iti yogārtha eva lakṣaṇam;",
  "GK16visa02cu:206": "tatra kasyārthasya bodhanāttādṛśo yogārtha ityatrāha saṃketiteti /",
  "GK16visa02cu:207": "saṃketo vṛttirna tvabhidhā, ātmāśrayāpatteḥ /",
  "GK16visa02cu:208": "tatastad grahārthe kāritam /",
  "GK16visa02cu:209": "tatra karmaṇi ktapratyayena gṛhītavṛttikasyārthasyetyarthaḥ /",
  "GK16visa02cu:210": "evaṃ cāgṛhītavṛttikārthabodhikā vyañjanā kathaṃ vāriteti vācyam /",
  "GK16visa02cu:211": "gṛhītatadvṛttikasyotyarthātaḥ tataśca lakṣaṇāyamativyāptiḥ syādityata āha---agnimeti /",
  "GK16visa02cu:212": "prathamagṛhītetyarthaḥ /",
  "GK16visa02cu:213": "lakṣaṇā tu śaktigrahottaraṃ bādhāvatāre satyeva gṛhyate /",
  "GK16visa02cu:214": "ata eva vyākhyāsyati--śattyantarānantariteti /",
  "GK16visa02cu:215": "kecittu tisṝṇāṃ vṛttīnām agroktetyagrimapadārthaṃ vyācakṣate /",
  "GK16visa02cu:216": "tanna /",
  "GK16visa02cu:217": "tadbhaṅgyābhidhābhidhetyevamananvayāpatteḥ; śaktyantarānantariteti vyākhyānupapatteśca /",
  "GK16visa02cu:218": "********** END OF COMMENTARY **********",
  "GK16visa02cu:219": "uttamavṛddhena madhyamavṛddhamuddiśya “gāmānaya” ityukte taṃ gavānayanapravṛttamupalabhya bālo 'sya vākyasya “sāsnādimatpiṇḍānayanamarthaḥ” iti prathamaṃ pratipadyate,",
  "GK16visa02cu:220": "anantaraṃ ca “gāṃ badhāna” “aśvamānaya” ityādāvāvāpodvāpābhyāṃ gośabdasya “sāsnādimānarthaḥ” ānayanapadasya ca “āharaṇamarthaḥ” iti saṃketamavadhārayati /",
  "GK16visa02cu:221": "************* COMMENTARY *************",
  "GK16visa02cu:222": "Vijñapriyā:",
  "GK16visa02cu:223": "(vi, ḍha) tatra vṛddhavyavahāradarśanārthaḥ saṃketagrahaḥ; tat prakāraṃ darśayati--uttameti /",
  "GK16visa02cu:224": "matamāśritya vyācaṣṭhe--uttameti /",
  "GK16visa02cu:225": "ṇadhyamaṃ vṛddham /",
  "GK16visa02cu:226": "bālo vyutpisuḥ /",
  "GK16visa02cu:227": "vākyasyākhaṇḍasyetyarthaḥ /",
  "GK16visa02cu:228": "sāstrādimat piṇḍānayanamasya khaṇḍārthaḥ /",
  "GK16visa02cu:229": "natu pratyekaṃ gośabdasya sāstrādimān, piṇḍaḥ /",
  "GK16visa02cu:230": "ānayanasya āharaṇamiti pratipadyate jānāti /",
  "GK16visa02cu:231": "asya vākyasyeti /",
  "GK16visa02cu:232": "anena prathamaṃ vākyavākyārthayoḥ śaktigraho darśitaḥ /",
  "GK16visa02cu:233": "āvāpaḥ pratijñā, udvāpaḥ uddhāraḥ /",
  "GK16visa02cu:234": "āvāpodvāpau śrutapadatyāgena tatsthāne padāntaraśrutiḥ /",
  "GK16visa02cu:235": "Locanā:",
  "GK16visa02cu:236": "(lo, ū)",
  "GK16visa02cu:237": "krameṇābhidhādīnāṃ svarūpamāha-tatrapi etat kārikārthamanvitābhidhānaayamarthaḥ-śabdatadarthayorvācyavācakatve vyutpannānāmeva vākyārthapratītiḥ,",
  "GK16visa02cu:238": "vyutpattiśca vṛddhaprayogādeva,",
  "GK16visa02cu:239": "sa ca vākyarūpa eva,",
  "GK16visa02cu:240": "vākyaṃ cānvitabodhaniyatam /",
  "GK16visa02cu:241": "tataścopadeśakale 'nvita eva sambandhagrahaṇamiti /",
  "GK16visa02cu:242": "nanu tarhi vākyabhāgarūpeṣu padeṣu padārthabodhavyatirekeṇa bhinnavākyaniṣṭeṣu padeṣu kathamarthāvabodha ityata āha---anantaraṃ ceti /",
  "GK16visa02cu:243": "ayamāśayaḥ---yadyapi vṛddhavyavahārapūrvikaiva sarvā vyutpattiḥ,",
  "GK16visa02cu:244": "vṛddhavyavahāraśca vākyenaiva,",
  "GK16visa02cu:245": "tathāpi yasya padarūpasya vākyabhāgasya bodhe yasyārthabhāgasyāvāpaḥ,",
  "GK16visa02cu:246": "yaduddhāre coddhārastasmen padārthe tasya padasya śaktirāvāpoddharadarśanenaivānugṛhītatayār'thāpattyāvagamyata iti /",
  "GK16visa02cu:247": "evaṃ cātra pakṣe pratyayānumānārthāpattibhiḥ pramāṇaiḥ saṃketagraha iti sūcitam /",
  "GK16visa02cu:248": "yadāhuḥ---",
  "GK16visa02cu:249": "“śabdavṛddhābhidheyāṃśca pratyakṣeṇātra paśyati /",
  "GK16visa02cu:250": "śrotuśca pratipannatvamanumānena ceṣṭayā //",
  "GK16visa02cu:251": "anyathānupapattyā ca bodhacchaktiṃ dvayātmikām /",
  "GK16visa02cu:252": "arthāpattyā ca budhyeta sambandhaṃ tripramāṇakam” //",
  "GK16visa02cu:253": "iti /",
  "GK16visa02cu:254": "asya hyarthaḥ--śabdo gāmānaya ityādivākyam, vṛddhau prayojakaprayojyau, abhidheyo gavānayanādiḥ /",
  "GK16visa02cu:255": "tān śrotā pratyakṣeṇa paśyati jānāti /",
  "GK16visa02cu:256": "anumiti śarīraṃ ca-yeyaṃ prayojya vṛddhasya pravṛttiḥ sā etadanuguṇabuddhi pūrvikā;",
  "GK16visa02cu:257": "pravṛttitvāt;",
  "GK16visa02cu:258": "madīyaivaṃvidhapravṛttivat /",
  "GK16visa02cu:259": "sā ca pravṛttiretatprayogajanyā;",
  "GK16visa02cu:260": "etadanvayavyatirekānuvidhānāditi dvayamāśrayabhūtasya vākyasya vācakatvaniyamanaṃ,",
  "GK16visa02cu:261": "viṣayabhūtasya vācyatvaniyamanam ātmā-svarūpaṃ yasyāḥ tathābhūtāṃ",
  "GK16visa02cu:262": "śaktiṃ vācakavācyatvarūpaṃ sambandham anyathānupapattyā arthāt prayojakavṛddhapravṛtterjānāti /",
  "GK16visa02cu:263": "nanvevaṃ bhinnavākyayogāt prativākyaṃ vyutpattirevekṣaṇīyā,",
  "GK16visa02cu:264": "sāvācyā durupapādyeti śabdavyavahārecchede ityata āha--arthāpattyā ca iti /",
  "GK16visa02cu:265": "atra cakāreṇa bodhe tu śaktiṃ dūyātmikāmityasyā parāmarśaḥ /",
  "GK16visa02cu:266": "avabudhyate iti pāṭhe tvarthata eva tat parāmarśaḥ /",
  "GK16visa02cu:267": "evaṃ cāyamarthaḥ;",
  "GK16visa02cu:268": "gṛhītasaṃketavākyabhāgarūpasya tadarthadvayātmikāṃ śaktiṃ vācyavācakasambaddhām avāpoddhāradarśanānugṛhītatayā arthāpattyā jānātīti /",
  "GK16visa02cu:269": "arthastu vākyavākyārthayoḥ vācyavācakatvasambandhini bodhane ekārthāpattiḥ /",
  "GK16visa02cu:270": "padatadarthayoścāpareti dvayorapyarthāpattyoḥ sāmānyata ekatayāgaṇanam /",
  "GK16visa02cu:271": "********** END OF COMMENTARY **********",
  "GK16visa02cu:272": "kvacicca prasīddhapadasamabhivyāharāt, yathā--",
  "GK16visa02cu:273": "“iha prabhinnakamalodare madhūni madhukaraḥ pibati” ityatra /",
  "GK16visa02cu:274": "kvacidāptopadeśāt, yathā--",
  "GK16visa02cu:275": "“ayamaśvaśabdavācyaḥ” ityatra /",
  "GK16visa02cu:276": "************* COMMENTARY *************",
  "GK16visa02cu:277": "Vijñapriyā:",
  "GK16visa02cu:278": "(lo, ṛ) kvacidekenaivopamānena pramāṇena saṃketagrahaṃ darśayati-kvacicceti /",
  "GK16visa02cu:279": "ayamarthaḥ--tridhā khalu upamānapramāṇavyavasthitiḥ;",
  "GK16visa02cu:280": "yadāhuḥ--“sādṛśyaṃ dharmamātraṃ ca vaisādṛśyaṃ ca bhedataḥ“iti;",
  "GK16visa02cu:281": "tatra sādṛśye gosadṛśo gavayaḥ /",
  "GK16visa02cu:282": "vaisādṛśye kākavisadṛśaḥ kokilaḥ /",
  "GK16visa02cu:283": "dharmamātre prakṛtameva /",
  "GK16visa02cu:284_0": "upādeyādyudāharaṇam--atra hi prabhinnakamalodare madhupātṛtvadharmapratipādakaiḥ",
  "GK16visa02cu:284_1": "pūrvāvadhāritasaṃketatayā prasiddhaiḥ padaiḥ samabhivyāhārat madhukarapadārtho bhramara",
  "GK16visa02cu:284_2": "iti saṅketamavadhārayati /",
  "GK16visa02cu:285": "etacca upalakṣaṇaṃ;",
  "GK16visa02cu:286": "tena gosadṛśo gavayaḥ kākavisadṛśaḥ kokila ityanayorupamānapramāṇena saṅketagrahaḥ sūcitaḥ kvacit śabdapramāṇa ityata āha---kvaciditi /",
  "GK16visa02cu:287": "āpto viśvastaḥ, sa ca nirddhāritavacanaḥ /",
  "GK16visa02cu:288": "tenāyamaśvaśabdavācya ityukto 'pyaśvārthaṃ saṃketaṃ gṛhṇāti /",
  "GK16visa02cu:289": "********** END OF COMMENTARY **********",
  "GK16visa02cu:290": "taṃ ca saṅketitamarthaṃ bodhayantī śabdasya śaktyantarānantaritā",
  "GK16visa02cu:291": "************* COMMENTARY *************",
  "GK16visa02cu:292": "Vijñapriyā:",
  "GK16visa02cu:293": "(lo, ṝ) agrimeti--kārikāpadārthaḥ śaktyantarānantariteti /",
  "GK16visa02cu:294": "tena lakṣaṇāvyañjanayorasya vaiparītyaṃ sūcitam /",
  "GK16visa02cu:295": "lakṣaṇā hi abhidhāntaritaiva; vyañjanā yatra lakṣaṇā nāsti tatrābhidhāntaritā /",
  "GK16visa02cu:296": "taddvitīyāntaritā,",
  "GK16visa02cu:297": "yad vā,",
  "GK16visa02cu:298": "agrimetyanena yannāmā yatra caitrādiḥ tannāmāviṣayatayāpi sa ityuktaprakārādāśrita caitretyādinānnā viṣayoderiva sāntarāyasaṃketitādvaitalakṣaṇaṃ sūcitam /",
  "GK16visa02cu:299": "********** END OF COMMENTARY **********",
  "GK16visa02cu:300": "śaktirabhidhā nāma /",
  "GK16visa02cu:301": "************* COMMENTARY *************",
  "GK16visa02cu:302": "Vijñapriyā:",
  "GK16visa02cu:303": "(vi, ṇa) kvacicceti---samabhivyāhāro 'nvayitvenaikavākye nirddeśaḥ /",
  "GK16visa02cu:304": "prabhinneti-- atra madhupadaṃ pibatipadaṃ ca prasiddham /",
  "GK16visa02cu:305": "kenāpi kṛtopyagṛhītaśaktikasya madhukarapadasyasamabhivyāhṛtamadhupānānvayitvāt bhramare śaktirgṛhyate /",
  "GK16visa02cu:306": "taṃ ca saṅketitamiti--tattadgrāhakagṛhītavṛttikamityarthaḥ /",
  "GK16visa02cu:307": "śaktyantarānantariteti--śaktivṛttistadgrahānantaritetyarthaḥ /",
  "GK16visa02cu:308": "iyam āgrimapadavyākhyā /",
  "GK16visa02cu:309": "********** END OF COMMENTARY **********",
  "GK16visa02cu:310": "saṅketo gṛhyate jātau guṇadravyakriyāsu ca // VisSd_2.4 //",
  "GK16visa02cu:311": "jātirgopiṇḍādiṣu gotvādikā /",
  "GK16visa02cu:312": "guṇo viśeṣādhānahetuḥ siddho vastudharmaḥ /",
  "GK16visa02cu:313": "śuklādayo hi gavādiraṃ sajātīyebhyaḥ kṛṣṇagavādibhyo vyāvartayanti /",
  "GK16visa02cu:314": "dravyaśabdā ekavyaktivācino harihara-ḍitthaḍavitthādayaḥ /",
  "GK16visa02cu:315": "kriyāḥ sādhyarūpā vastudharmāḥ pākādayaḥ /",
  "GK16visa02cu:316": "eṣu hi adhiśrayaṇāvaśrayaṇāntādipūrvāparībhūto vyāpārakalāpaḥ pākādiśabdavācyaḥ /",
  "GK16visa02cu:317": "eṣveva hi vyakterupādhiṣu saṃketo gṛhyate, na vyaktauḥ ānantyavyabhicāradoṣāpātāt /",
  "GK16visa02cu:318": "************* COMMENTARY *************",
  "GK16visa02cu:319": "Vijñapriyā:",
  "GK16visa02cu:320": "(vi, ta) nanu saṃketitor'thaḥ kiṃ dharmo dharmo vā ityatrāha--saṅketiteti /",
  "GK16visa02cu:321": "śabdabhedena saṃketagrahaviṣayor'tho bhinna ityuktakrameṇa /",
  "GK16visa02cu:322": "viśeṣādhānamitarato vailakṣaṇyabodhajanakam;",
  "GK16visa02cu:323": "etad rūpo yo vastudharmaḥ sa siddho nitya ityāha--siddho vastudharma iti---etanmeta guṇā api nityā eva---utpattivināśapratītistvāvirbhāvatirobhāvarūpaiva /",
  "GK16visa02cu:324": "guṇānāṃ viśeṣādhānaṃ grāhayati--suklādayohi iti--vyāvarttayanti vilakṣaṇatayā bodhayanti harihareti /",
  "GK16visa02cu:325": "idaṃ ca bālyādyavasthābhedena vyaktibhedānaṅgīkāre /",
  "GK16visa02cu:326": "tadaṅgīkarttṝṇāṃ mate tu ayamapi jātiśabda eva /",
  "GK16visa02cu:327": "ākāśavindhyamandarādiśabdā ekaikavyaktidravyavācakā bodhyāḥ /",
  "GK16visa02cu:328": "kriyā iti--sādhyarūpāḥ janyarūpā mahāpralaye paramāṇūnāmapi niṣkriyatvena kriyāyā na nityatvam,",
  "GK16visa02cu:329": "atastasyā janyatvamevetyatastasyānāvirbhāvatirobhāvakalpanā /",
  "GK16visa02cu:330": "apākajarūpāṇi paramāṇuvṛttīni--nityānyeva ityatastadvṛttipadārthavibhājakopādhikattvarūpaṃ nityatvaṃ sarvaguṇānāmevetyabhiprāyaḥ /",
  "GK16visa02cu:331": "eṣveveti--eṣu kriyārūpavastudharmeṣu bodhyeṣu pākādiśabdavācyo 'dhiśrayaṇāvaśrayaṇāntādikriyākalāpa ityarthaḥ /",
  "GK16visa02cu:332": "anyathānekakriyāghaṭitapāke kā kriyāpadadhātvarthaḥ syāditi bhāvaḥ /",
  "GK16visa02cu:333": "eṣveveti--dravyaṃvinā eṣu vyakterupādhiṣuityarthaḥ /",
  "GK16visa02cu:334": "ānantyeti---gavādivyaktīnām ānantyena tatra sarvatra śaktigrahāsambhavādityarthaḥ /",
  "GK16visa02cu:335": "yadi ca ekavyaktāveva saṃketagraha ityucyate tadāha---vyabhicāreti /",
  "GK16visa02cu:336": "yadvyaktau saṃketo gṛhītastatabhinnastatsajātīyavyaktāvapi svarūpodbodhāt kāraṇaṃ śaktigrahaṃ vināpi kāryyabodhād vyabhicārajoṣa ityarthaḥ /",
  "GK16visa02cu:337": "Locanā:",
  "GK16visa02cu:338": "(lo, ḷ)",
  "GK16visa02cu:339": "iha kecidāhuḥ; jātireva padārthaḥ,",
  "GK16visa02cu:340": "kecit jātivyaktī,",
  "GK16visa02cu:341_0": "kecid vyaktyākṛtijātaya ityādīni matāntarāṇi parihṛtya sarveṣāṃ vāṅmayānā vyākaraṇamūlatvāt",
  "GK16visa02cu:341_1": "alaṅkāraprantheṣu ca prāyeṇa tadanugatatvenaiva vyavahārācca mahābhāṣyakāramatamāśrityāha---saṅketa iti /",
  "GK16visa02cu:342": "guṇapadārthaṃ vivṛṇoti--guṇa iti /",
  "GK16visa02cu:343": "viśeṣādhānaheturiti jātervyavacchedaḥ /",
  "GK16visa02cu:344": "siddha iti kriyāyāḥ /",
  "GK16visa02cu:345": "guṇānāṃ viśeṣādhānahetutvopapattimāha--śuklādaya iti /",
  "GK16visa02cu:346": "gavādikaṃ jātyā labdhagovyavahārayogyatākam /",
  "GK16visa02cu:347": "dravyetyādi /",
  "GK16visa02cu:348": "hetuṃ vināpi ayaṃ ḍitthaḥ ḍavittha ityādirūpeṇaṃ śṛṅgagrāhikayā vaktṛsaṃketena vyaktiṣu sānniveśitaḥ /",
  "GK16visa02cu:349": "sajātīyaśūnye ḍitthādyarthopasthāpakaḥ śabdaḥ saṃketasya viṣaya iti /",
  "GK16visa02cu:350": "pūrvāparībhūtaḥ pradhānakriyāyā avayavarūpatayā kāryyakāraṇabhūtena santānībhūtaḥ /",
  "GK16visa02cu:351": "eṣveveti---eṣu jātyādiṣu /",
  "GK16visa02cu:352": "iha ca dravyasyopādhiviṣayatvāsambhave 'pi tatsaṃjñāyāḥ upādhitvena tattvamupacārāt /",
  "GK16visa02cu:353": "ḍitthādyarthe cānantyavyabhicārābhāvāt upādhiṃ vinaiva sambhavati vācyavācakasambandhasamayagraha iti nopādhirapekṣyate /",
  "GK16visa02cu:354": "vaktṛsvecchākalpitasya saṃjñāśabdasya svapravṛttāvupādhyupagame punarātmāśrayadoṣaḥ /",
  "GK16visa02cu:355": "tathāpi dravyasaṃjñāyā apyupādhitvaṃ pratītyanurodhenoktam /",
  "GK16visa02cu:356": "ata eva guṇadravyakiyāsu ceti dravyakiyāsu ceti dravyasya saṃketaviṣayatvamuktaṃ,",
  "GK16visa02cu:357": "tatrānantyavyabicāradoṣāpātābhāvāt /",
  "GK16visa02cu:358": "ānantyeti-vyaktīnāmanantatvāt pratyekaṃ ca rekhoparekhādisaṃsthānaviśeṣasya ca bhinnatvāt tatrāśakyaḥ sabhayagraha iti /",
  "GK16visa02cu:359": "nanvevaṃ gavādipadena saṃketitatvāt jātāvantarhitāyāṃ kathaṃ vyaktipratītiḥ /",
  "GK16visa02cu:360": "avinābhāvasyānusandhānamantareṇākṣepakatvābhāvāt /",
  "GK16visa02cu:361": "yathā vā dhūmādigatasya vahnyāderavinābhāvānusandhānaṃ cātrānupalabdhibādhitaṃ;",
  "GK16visa02cu:362": "tatrānupayogitayā vyakteḥ śabdabodhitatvaṃ vinā śābde 'nvaye praveśāsambhava iti jātyabhidhāyake śabde tadbonārthaṃ vyañjanaiva vṛttirūpāsitumuciteti rahasyam /",
  "GK16visa02cu:363": "evaṃ ca jātimātrasaṅketapakṣe ca nirvivādam /",
  "GK16visa02cu:364": "kiṃ ca saṃśayāpagamārtham upāttāni padāni saṃsargasya mukhyāṅgaṃ saṃsṛjyamānaṃ vyaktirūpaṃ sākṣānna bodhayanti,",
  "GK16visa02cu:365": "bahiraṅgantu tadupādhibhūtaṃ sāmānyameva bodhayanti, ityasaṅgatam /",
  "GK16visa02cu:366": "ye tvāhuḥ,",
  "GK16visa02cu:367": "“vyaktisadhrīcīnāyāmeva jātau saṅketa';",
  "GK16visa02cu:368": "iti tairapi prakṛtasya lakṣaṇasyāsaṅketitatvāt saṅketitabhedānāmabhāvāt,",
  "GK16visa02cu:369": "prakṛtasaṃsargayogyavyaktipratītau śaktyantaramavaśyamabhyupeyam /",
  "GK16visa02cu:370": "sāmānyasya sarvaviśeṣatvāṅgīkārāt saṅketena sarvaviśeṣyajñāne tu sarvasyāpi sarvajñatvāpattiḥ /",
  "GK16visa02cu:371": "prathamoddeśakāle tu sarvavyaktīnāṃ sāmmukhyāṅgīkāratayā sāmānyaliṅgitayā pratyaṅgīkāre punarādhunikasyāpi svalakṣaṇasya prathamopadeśakālavat sammukhīkāreṇaiva pratītiḥ syāt /",
  "GK16visa02cu:372": "tataścānvayopapādikāyāḥ sākṣāt pratīteḥ padasya śaktyantaraṃ vinā kiṃ bījabhityalaṃ bahunā /",
  "GK16visa02cu:373": "********** END OF COMMENTARY **********",
  "GK16visa02cu:374": "atha lakṣaṇā--",
  "GK16visa02cu:375": "mukhyārthabādhe tadyukto yayānyor'thaḥ pratīyate /",
  "GK16visa02cu:376": "rūḍheḥ prayojanādvāsau lakṣaṇā śaktirarpitā // VisSd_2.5 //",
  "GK16visa02cu:377": "************* COMMENTARY *************",
  "GK16visa02cu:378": "Vijñapriyā:",
  "GK16visa02cu:379": "(vi, tha) lakṣyo lakṣaṇayā grāhyaḥ ityuktatvāllakṣaṇāyā lakṣaṇamāha---mukhyārtheti /",
  "GK16visa02cu:380": "mukhyārthaḥ śakyārthaḥ, tatrāparapadārthasyānvayabādhe jñāte satītyarthaḥ /",
  "GK16visa02cu:381": "gaṅgāyāṃ ghoṣa ityādau mukhyārthasya gaṅgāyā abādhāt;",
  "GK16visa02cu:382": "kintu aparapadārthasya ghoṣānvayasyaiva bādhāt /",
  "GK16visa02cu:383": "tadyuktomukhyārthasambaddhaḥ anyo mukhyārthādanyaḥ /",
  "GK16visa02cu:384": "yathā vṛtyā jñātayā iti śeṣaḥ /",
  "GK16visa02cu:385": "na kevalaṃ mukhyārthabādhajñānādhīnaṃ tajjñānaṃ, api tu rūḍheḥ prayojanād vāpīti /",
  "GK16visa02cu:386": "---rūḍhiḥ bhūrikālaprayogaḥ /",
  "GK16visa02cu:387": "tathā ca etattritayajñāpitayā yā vṛttyā mukhyārthādanyo mukhyārthasambaddhor'thaḥ pratīyate asau śaktirvṛttirlakṣaṇetyarthaḥ /",
  "GK16visa02cu:388": "sā cārpitā vaktṛpuruṣeṇa lakṣyārthaviṣayatayā-janitetyarthaḥ,",
  "GK16visa02cu:389": "tathā ca vaktṛtātparyyatmikaiva sā bodhyā /",
  "GK16visa02cu:390": "natu naiyāyikoktaśakyasambandharūpā; tasyā vavatrānyena vārpitatvābhāvāt /",
  "GK16visa02cu:391": "yā tu vyaṅgyārthe tātparyyakhyā vṛttirdhvanikenoktā yā ca padārthadvayasaṃsarge tātparyyākhyā vṛttiḥ prācīvanaiyāyikairuktā sā naitāttritaya-jñāpitā;",
  "GK16visa02cu:392": "ityato bhinnaiva sā /",
  "GK16visa02cu:393": "mukhyārthe 'parapadārthānvayabodhe 'pi tātparyyaviṣayasya tādṛśānvayasya mukhyatāvacchedakarūpeṇa bodhānupapattireva;",
  "GK16visa02cu:394": "tena chatriṇo gacchanti kuntāḥ praviśantītyatra mukhyārthayoḥ chatrikuntayoḥ gamanapraveśānvayasattve 'pi niruktamukhyārthabādhasattvānnāvyāptiḥ /",
  "GK16visa02cu:395": "chatrisārthavāhitvena kintitvena ca rūpeṇānvayasya tātparyyaviṣayasya mukhyatāvacchedakacchatritvakuntatvābhyāmanupapatteḥ /",
  "GK16visa02cu:396": "atra ca tātparyyaviṣayatvānupādāne tu chatrikuntayorgamanapraveśānvayasya mukhyatāvacchedakaccha tritvakuntābhyāmutpadyamānatvāt--tatrāvyāptyāpatteḥ /",
  "GK16visa02cu:397": "evaṃ mukhyatāvacchedrakarūpeṇa ityanupādāne 'pi tayorevāvyāptiḥ syāt /",
  "GK16visa02cu:398": "tātparyyaviṣayasya chatrisārthavāhino gamanānvayasya kuntinaḥ praveśānvayasya ca lakṣatāvacchedakacchatrisārthavāhitvakuntitvābhyāmupapatteḥ /",
  "GK16visa02cu:399": "anyor'tha ityatrāpi mukhyatāvacchedakānyadharmāvācchinna ityarthaḥ /",
  "GK16visa02cu:400": "tena ghaṭapadasya nīlaghaṭe lakṣaṇāyāṃ tasya ghaṭanyatvābhāve 'pi nāvyāptiḥ /",
  "GK16visa02cu:401": "mukhyatāvacchedakaghaṭatvānyanīlaghaṭatvāvacchinnatvāt /",
  "GK16visa02cu:402": "Locanā:",
  "GK16visa02cu:403": "(lo, e) atheti-athābhidhānantaraṃ lakṣaṇoddeśakramaprāptā lakṣaṇā nirūṇyata iti śeṣaḥ /",
  "GK16visa02cu:404": "mukhyārtheti---mukhyārtho gaṅgādiśabdasya jalamayādiḥ tasya ca ādheyapadārthāntare 'nvayānupapattau,",
  "GK16visa02cu:405": "na ca yataḥ kutaścit yadeva tadeva lakṣyate-atiprasaṅgādityata āha---tadyukta iti /",
  "GK16visa02cu:406": "tena mukhyārthena yena kenacit sambandhena sambaddhaḥ anyor'thaḥ taṭādiḥ yayā śabdaśaktyā pratīyate bodhyate;",
  "GK16visa02cu:407": "na ca sambandhamātrādapi lakṣyārthapratītiḥ api prasaṅgādeva ityāha--rūḍheḥ prayojanād vā /",
  "GK16visa02cu:408": "kvacid rūḍheḥ anādivṛddhavyavahāraprasiddheḥ kvacit pāvanatvādyatiśayaṃ prayojanamuddiśya /",
  "GK16visa02cu:409": "arpitapadārthaśca vṛttāveva suvyaktaḥ /",
  "GK16visa02cu:410": "evaṃ cātra lakṣaṇāyāṃ hetutrayaṃ mukhyārthabādaḥ; ca tat sambandhaḥ,",
  "GK16visa02cu:411": "kvacit rūḍhiḥ kvacit prayojanaṃ ceti /",
  "GK16visa02cu:412": "********** END OF COMMENTARY **********",
  "GK16visa02cu:413": "“kaliṅgaḥ sāhasikaḥ” ityādau kaliṅgādiśabdo deśaviśeṣādirūpe svārthe /",
  "GK16visa02cu:414": "ñasaṃbhavan yayā śabdaśaktyā svasaṃyuktān puruṣādīn pratyāyayati,",
  "GK16visa02cu:415": "yayā ca “gaṅgāyāṃ ghoṣaḥ” ityādau gaṅgādiśabdo jalamayādirūpārthavācakatvātprakṛte 'saṃbhavan svasya sāmīpyādisaṃbandhasaṃbandhinaṃ taṭādiṃ bodhayati,",
  "GK16visa02cu:416": "sā śabdasyārpitā svābhaviketarā īśvarānudbhāvitā vā śaktirlakṣaṇā nāma /",
  "GK16visa02cu:417": "pūrvatra hetū rūḍhiḥ prasiddhireva /",
  "GK16visa02cu:418": "uttaratra “gaṅgātaṭe ghoṣaḥ” iti pratipādanālabhyasya śītatvapāvanatvātiśayasya bodhanarūpaṃ prayojanam /",
  "GK16visa02cu:419": "hetuṃ vināpi yasya kasyacitsaṃbandhino lakṣaṇo 'tiprasaṅgaḥ syāt, ityuktam--",
  "GK16visa02cu:420": "“rūḍheḥ prayojanādvāsau” iti /",
  "GK16visa02cu:421": "************* COMMENTARY *************",
  "GK16visa02cu:422": "Vijñapriyā:",
  "GK16visa02cu:423": "(vi, da) vyācaṣṭe---kaliṅga iti /",
  "GK16visa02cu:424": "svābhāviketareti /",
  "GK16visa02cu:425": "gavādiśabdasya svabhāvasiddhā vṛttiḥ śaktistadbhinnā /",
  "GK16visa02cu:426": "svābhāvikasyāpi punaruktatvagauravādāha---īśvaramātraniyamitetaretyarthaḥ /",
  "GK16visa02cu:427": "mātragarbhatvākaraṇe vaktṛtātparyyayāpi īśvaraniyatatvāttasya ca tadbhinnatvānupapatteḥ /",
  "GK16visa02cu:428": "īśvarānaṅgīkarttṛmīmāṃsakamate tu śaktirūpādatiriktapadārthāntarāditaretyarthaḥ /",
  "GK16visa02cu:429": "śaktirvṛttiḥ /",
  "GK16visa02cu:430": "pūrvatreti--kaliṅgaḥ sāhaska ityatretyarthaḥ /",
  "GK16visa02cu:431": "prasiddhirati bhūrikālaprayoga ityarthaḥ /",
  "GK16visa02cu:432": "atiprasaṅga iti-iyaṃ kaviprayogārhā lakṣaṇā vyutpādyate /",
  "GK16visa02cu:433": "rūḍhiprayojanaśūnyā, lakṣaṇā tu neyārtha iti vakṣyate, sā ca kāvye doṣa eva /",
  "GK16visa02cu:434": "tatrāti prasaṅgaḥ syādityarthaḥ /",
  "GK16visa02cu:435": "Locanā:",
  "GK16visa02cu:436": "(lo, ai) udāharaṇadarśanapūrvakaṃ kārikārthaṃ vṛttyā viśadayati--kaliṅga iti /",
  "GK16visa02cu:437": "svārthe vācyarūpe 'sambhavan deśaviśeṣādirūpārthasyācetanatayā sāhasikādyarthenānvayānupapattyānupapadyamānaprayogaḥ kuta ityāha--jalamayādirūpārthasya vācakatvāt /",
  "GK16visa02cu:438": "ayamarthaḥ--gaṅgadiśabdo yasmāt jalamayādirūpamevārthaṃ samayasmaraṇākātaraḥ san smārayati,",
  "GK16visa02cu:439": "tasmād vācyarūpasya jalādyarthasya ghoṣādyarthena sahānvayānupapattyā prakṛte vācakatvena tasya prayogo na ghaṭata iti /",
  "GK16visa02cu:440": "svasyātmīyasya vākyādyarthasya jalamayādeḥ, tasyākṣepamākṛṣyopanayanam /",
  "GK16visa02cu:441": "sambandhasyānvayasya, taddhi taṭaśabdārthaṃ yayā bodhayatīti sambandhaḥ /",
  "GK16visa02cu:442": "bhaṭṭamate svābhāvikī abhidhā,",
  "GK16visa02cu:443": "tadanyā padasya śaktirvyāpāraḥ,",
  "GK16visa02cu:444": "teṣāmīśvarānādarāt saṃketasyānādivyavahārapravṛttisvīkārāt /",
  "GK16visa02cu:445": "īśvarānudbhāviteti naiyāyikamatam /",
  "GK16visa02cu:446": "tadanayorekatarā svābhāvikī, itarā īśvarānudbhāviteti dvidhā vyākhyātam /",
  "GK16visa02cu:447": "pūrvatra kaliṅgaḥ sāhasika ityatra, uttaratra gaṅgāyāṃ ghoṣa ityādau /",
  "GK16visa02cu:448": "gaṅgātaṭa ityādau taṭasya gaṅgāśabdena pratipādanāt gaṅgātādātmyapratīteḥ gaṅgārthaniṣṭānāṃ naṭārthaniṣṭhātiśayitānāṃ śītatvapāvanatvādīnāṃ pratītirlakṣaṇāyāḥ phalamityarthaḥ /",
  "GK16visa02cu:449": "********** END OF COMMENTARY **********",
  "GK16visa02cu:450": "kecittu “karmaṇi kuśalaḥ” iti rūḍhāvudāharanti /",
  "GK16visa02cu:451": "teṣāmayamabhiprāyaḥ--",
  "GK16visa02cu:452": "kuśāṃllātīti vyutpattilabhyaḥ kuśagrāhirūpo mukhyor'thaḥ prakṛte 'saṃbhavan vivecakatvādisādharmyasambandhasambandhinaṃ dakṣarūpamarthaṃ bodhayati /",
  "GK16visa02cu:453": "tadanye na manyante /",
  "GK16visa02cu:454": "kuśagrāhirūpārthasya vyutpattilabhyatve 'pi dakṣarūpasyaiva mukhyārthatvāt /",
  "GK16visa02cu:455": "anyaddhi śabdānāṃ vyutpattinimittamanyacca pravṛttinimittam /",
  "GK16visa02cu:456": "vyutpattilabhyasya mukhyārthatve “gauḥ śete” ityatrāpi lakṣaṇā syāt /",
  "GK16visa02cu:457": "“gamerḍeḥ” (uṇādi--2-67) iti gamadhatorḍepratyayena vyutpāditasya gośabdasya śayanakāle prayogāt /",
  "GK16visa02cu:458": "************* COMMENTARY *************",
  "GK16visa02cu:459": "Vijñapriyā:",
  "GK16visa02cu:460": "(vi, dha) kāvyaprakāśakṛduktaṃ rūḍhilakṣaṇodāharaṇaṃ dūṣayitumutthāpayati--kecittu iti /",
  "GK16visa02cu:461": "prakṛte asambhavanniti--karmaṇītyasya laukikakarmaparatvena tannimittaṃ kuśagrahaṇamasambhavadityarthaḥ /",
  "GK16visa02cu:462": "dakṣasyaiva mukhyārthatvāditi---bhūriprayogeṇa dakṣatvasya laghutvena ca tadacchinnasyaiva śakyatvena mukhyatvādityarthaḥ /",
  "GK16visa02cu:463": "anyaddhi iti---vyutpattiryogārthabādhaḥ /",
  "GK16visa02cu:464": "pravṛttiḥ prayogaḥ /",
  "GK16visa02cu:465": "tathā ca tenaiva nimittena śabdasya pravṛttestadavacchinna eva mukhyārtha ityarthaḥ /",
  "GK16visa02cu:466": "lakṣyārthe kvacit prayogastu tātparyyaviśeṣasatve eva;",
  "GK16visa02cu:467": "yathā dakṣe śaktasya kuśalapadasya gṛhaviśeṣe śaktasya maṇḍapapadasya ca daivakarmaṇi kuśala iti rogī maṇḍapa iti ca tayodavakarmarogipadasamabhivyāharasya tātparyyagrāhakatvāt /",
  "GK16visa02cu:468": "gauḥ śete ityatra śete iti suptagoḥ- pradarśanārthameva /",
  "GK16visa02cu:469": "gaurastīti suptagavi prayoge 'pi lakṣaṇā syāditi bodhyam /",
  "GK16visa02cu:470": "ayaṃ ca pratibandhaḥ na sarvasammataḥ /",
  "GK16visa02cu:471": "uṇādipratyayānāṃ vyutpatteḥ prāyikatvena tayā prayogābhāvāt /",
  "GK16visa02cu:472": "ata eva cintāmaṇikṛtoktaṃ “pañcapādikālabhyān uṇādipratyayān“ekenaiva “uṇādayo bahulam';",
  "GK16visa02cu:473": "iti sūtreṇa vadataḥ pāṇineḥ ayamabhiprāyo yaduṇādipratyayānāṃ prāyikyeva vyutpattiriti,",
  "GK16visa02cu:474": "tathā ca na tayā prayogaḥ /",
  "GK16visa02cu:475": "tathā ca gotvenaiva rūpeṇa rūḍhiśaktyā gopadaṃ svapadagacchad gosādhāraṇyena prayujyate,",
  "GK16visa02cu:476": "na uṇādi-pratyayavyutpattyā iti /",
  "GK16visa02cu:477": "********** END OF COMMENTARY **********",
  "GK16visa02cu:478": "tadbhedānāha--",
  "GK16visa02cu:479": "************* COMMENTARY *************",
  "GK16visa02cu:480": "Locanā:",
  "GK16visa02cu:481": "(lo, o) kecittviti---prakṛte karmaṇi kuśala ityanenāpi arthatayāsambhavan anupapattirbādhitaḥ /",
  "GK16visa02cu:482": "vivecakarūpasya mukhyārthatvādityanena mukhyārthabādhābhāvādatra kathaṃ lakṣaṇetyarthaḥ /",
  "GK16visa02cu:483": "gośabdo yadyapi gamanārtho vyutpattinimittaṃ tathāpi gotvāpattikiyaiva pravṛttinimittam ata eva gacchatyāgacchati gavi gośabdaprayogaḥ /",
  "GK16visa02cu:484": "yadāha, ghaṭaśabdaprasaṃge“ghaṭaṃna ca tadātmatvāpattirūpā kiyā matā'; iti /",
  "GK16visa02cu:485": "tadbhedāniti;",
  "GK16visa02cu:486": "--tayoḥ rūḍhiprayojanābhyāṃ dvidhoktayorlakṣaṇayorbhedān viśeṣān bhidyate 'nena iti bheda iti vyutpattyā /",
  "GK16visa02cu:487": "********** END OF COMMENTARY **********",
  "GK16visa02cu:488": "mukhyārthasyetarākṣepo vākyārthe 'nvayasiddhaye /",
  "GK16visa02cu:489": "syādātmano 'pyupādānādeṣopādānalakṣaṇā // VisSd_2.6 //",
  "GK16visa02cu:490": "************* COMMENTARY *************",
  "GK16visa02cu:491": "Vijñapriyā:",
  "GK16visa02cu:492": "(vi, na) tadbhedānāha---mukhyārthasyeti /",
  "GK16visa02cu:493": "vākyārthe bodhye,",
  "GK16visa02cu:494": "mukhyārthasya tātparyyaviṣayānvayasiddhaye itarasya amukhyārthasyākṣepaḥ pratyāyanamityarthaḥ /",
  "GK16visa02cu:495": "anvayavākyārthayorabhedāt vākyārthe mukhyārthasyānvayasiddhaye iti nānvayaḥ /",
  "GK16visa02cu:496": "atrāpi yayaiti śeṣaḥ /",
  "GK16visa02cu:497": "asyā upādānasaṃjñāvyutpattimāha---syādātmano 'pīti /",
  "GK16visa02cu:498": "ātmano mukhyārthasyāpi /",
  "GK16visa02cu:499": "atra tātparyyaviṣayatvaṃ yadi anvayaviśeṣaṇaṃ na kriyate tadā chatriṇe gacchanti kuntāḥ praviśanti ityādiṣu avyāptiḥ syāt;",
  "GK16visa02cu:500": "atra tātparyyāviṣayasya śuddhaśakyārthasyānvayasiddhisambhavena tadarthamitireṣāmacchatrikuntādīnāmanākṣepāt /",
  "GK16visa02cu:501": "itarasāhityenānvaye tātparyyavaśādeva śuddhamukhyānvayasya bādho 'vadheyaḥ /",
  "GK16visa02cu:502": "tadbādho 'pi mukhyatāvacchedakarūpeṇāsambhavarūpa eva;",
  "GK16visa02cu:503": "lakṣatāvacchedakarūpeṇa tu nāsambhava iti bodhyam /",
  "GK16visa02cu:504": "********** END OF COMMENTARY **********",
  "GK16visa02cu:505": "rūḍhāvupādānalakṣaṇā yathā--",
  "GK16visa02cu:506": "“śveto dhāvati” /",
  "GK16visa02cu:507": "prayojane yathā--",
  "GK16visa02cu:508": "“kuntāḥ praviśanti” /",
  "GK16visa02cu:509": "anayorhi śvetādibhiḥ kuntādibhiścācetanatayā kevalairdhāvanapraveśanakriyayoḥ kartṛtayānvayamalabhamānairetatsiddhaye ātmasambandhino 'śvādayaḥ puruṣāda yaścākṣipyante /",
  "GK16visa02cu:510": "************* COMMENTARY *************",
  "GK16visa02cu:511": "Vijñapriyā:",
  "GK16visa02cu:512": "(vi, pa)",
  "GK16visa02cu:513": "lakṣaṇasāmānyalakṣaṇoktaṃ rūḍhiprayojanānyatarahetukatvamatra ghaṭayannudāharati---rūḍhāvupādāneti /",
  "GK16visa02cu:514": "śvetaḥ śvetaguṇavān /",
  "GK16visa02cu:515": "kuntā iti kuntavanta ityarthaḥ anayormukhyārthānvayabādhaṃ darśayati /",
  "GK16visa02cu:516": "anayoriti /",
  "GK16visa02cu:517": "śvetādibhirityādipadāt nīlādiguṇānāṃ kuntādibhirityādi padāt astrāntarāṇāṃ ca parigrahaḥ /",
  "GK16visa02cu:518": "acetanatayeti /",
  "GK16visa02cu:519": "idametadudāharaṇābhiprāyeṇaivoktam /",
  "GK16visa02cu:520": "vastutastu chatriṇo gacchanti ityatra chatriṇaścetanatve 'pi tātparyyaviṣayacchatryanvayattyālābha eva sarvasādhāraṇo mukhyārthabādho bodhyaḥ /",
  "GK16visa02cu:521": "aśvādaya ityādipadacchvetagavādeḥ, puruṣādayaḥ ityādipadāt kuntadhārivat itarasya parigrahaḥ /",
  "GK16visa02cu:522": "********** END OF COMMENTARY **********",
  "GK16visa02cu:523": "pūrvatra prayojanābhāvādrūḍhiḥ, uttaratra tu kuntādīnāmatigahanatvaṃ prayojanam /",
  "GK16visa02cu:524": "atra ca mukhyārthasyātmano 'pyupādānam /",
  "GK16visa02cu:525": "lakṣaṇalakṣaṇāyāṃ tu parasyaivopalakṣaṇamityanayorbhedaḥ /",
  "GK16visa02cu:526": "iyamevājahatsvārthetyucyate /",
  "GK16visa02cu:527": "************* COMMENTARY *************",
  "GK16visa02cu:528": "Vijñapriyā:",
  "GK16visa02cu:529": "(vi, pha) prayojanābhāvāditi--rūḍhisattvādena prayojanānanusandhānāt tadabhāvaḥ /",
  "GK16visa02cu:530": "prayojanaṃ prayojanībhūtajñānaviṣayaḥ /",
  "GK16visa02cu:531": "evaṃ rītyaiva pāvanatvādirapi pyojanapadārtho bodhyaḥ /",
  "GK16visa02cu:532": "lakṣaṇalakṣaṇāyāmiti---vakṣyamāṇāyāmiti śeṣaḥ /",
  "GK16visa02cu:533": "parasyaiveti evakārānmukhyārthavyavacchedaḥ /",
  "GK16visa02cu:534": "upalakṣaṇamupasthāpanam /",
  "GK16visa02cu:535": "Locanā:",
  "GK16visa02cu:536": "(lo, au)",
  "GK16visa02cu:537": "mukhyārtheti---mukhyābhidheyor'thaḥ tasya itaraḥ prakṛtanirvāhaupāyikaḥ,",
  "GK16visa02cu:538": "tasyākṣepaḥ ākṛṣya upanayanam /",
  "GK16visa02cu:539": "anvayasambandhasya siddhaye nirvāhāya /",
  "GK16visa02cu:540": "ātmano 'pyupādānāt,",
  "GK16visa02cu:541": "ayamarthaḥ,",
  "GK16visa02cu:542": "iha khalvabhidhayā bodhitasyāpi śvetakuntādyarthasya punaḥ puruṣāderviśeṣaṇatayā lakṣaṇīyatvena upādānamiti /",
  "GK16visa02cu:543": "atigahanatvaṃ-kuntayuktāḥ puruṣāḥ praviśantīti abhidhānālabhyam /",
  "GK16visa02cu:544": "ucyate-parairiti śeṣaḥ /",
  "GK16visa02cu:545": "********** END OF COMMENTARY **********",
  "GK16visa02cu:546": "arpaṇaṃ svasya vākyārthe parasyānvayasiddhaye /",
  "GK16visa02cu:547": "upalakṣaṇahetutvādeṣā lakṣaṇalakṣaṇā // VisSd_2.7 //",
  "GK16visa02cu:548": "************* COMMENTARY *************",
  "GK16visa02cu:549": "Vijñapriyā:",
  "GK16visa02cu:550": "(vi, ba) lakṣaṇalakṣaṇāmāha--arpaṇamiti /",
  "GK16visa02cu:551": "atra arpaṇamityatra paratraiveti śeṣaḥ, svasya paramātraviṣayatā ityarthaḥ /",
  "GK16visa02cu:552": "natu mukhyārthaviṣayatāpītyarthaḥ /",
  "GK16visa02cu:553": "upādānalakṣaṇāyāṃ tu mukhyārthasyāpi viṣayatā iti bhedaḥ /",
  "GK16visa02cu:554": "svasyetyatra yasyā iti śeṣaḥ /",
  "GK16visa02cu:555": "tathā ca vākyārthe bodhye parasya amukhyārthasya anvayasiddhaye anvayabodhāya yasyā lakṣaṇāyāḥ svasya arpaṇaṃ paramātraviṣayatā;",
  "GK16visa02cu:556": "eṣā lakṣaṇalakṣaṇetyarthaḥ /",
  "GK16visa02cu:557": "vākyārthanvayayorabhedādvākyārthe parasyānvayasiddhaye iti tu nānvayaḥ /",
  "GK16visa02cu:558": "tādṛśasaṃjñāvyutpattimāha---upalakṣaṇeti /",
  "GK16visa02cu:559": "mukhyārthaṃ vihāyāmukhyārthamātrabodhanam upalakṣaṇaṃ svasya taddhetutvādityarthaḥ /",
  "GK16visa02cu:560": "********** END OF COMMENTARY **********",
  "GK16visa02cu:561": "rūḍhiprayojanayorlakṣaṇalakṣaṇā yathā--",
  "GK16visa02cu:562": "“kaliṅgaḥ sāhasikaḥ” “gaṅgāyāṃ ghoṣaḥ” iti ca /",
  "GK16visa02cu:563": "anayorhi puruṣataṭayorvākyārthe 'nvayasiddhaye kaliṅgagaṅgāśabdāvātmānamarpayataḥ /",
  "GK16visa02cu:564": "************* COMMENTARY *************",
  "GK16visa02cu:565": "Vijñapriyā:",
  "GK16visa02cu:566": "(vi, bha) atra rūḍhiprayojanahetukatve yathāsaṃkhyamudāharaṇadvayamāha---kaliṅga ityādi /",
  "GK16visa02cu:567": "atra kaliṅgaḥ sāhasika iti na pāṭhaḥ /",
  "GK16visa02cu:568": "kintu kaliṅgaḥ sāhasaṃ karoti ityeva pāṭhaḥ /",
  "GK16visa02cu:569": "sādhyavasānālakṣaṇāyā udāharaṇaprasaṅge vyaktirbhāviṣyatītyarthaḥ /",
  "GK16visa02cu:570": "ubhayatraiva mukhyārthaṃ kaliṅgarūpaṃ deśaṃ pravāharūpāṃ saṅgā ca vihāya taddeśasthapuruṣatattīrayoḥ parayoranvayaprabodhāya puruṣatari-rūpa-mātra-viṣayatā lakṣaṇāyāḥ /",
  "GK16visa02cu:571": "taddarśayati---anayorheti /",
  "GK16visa02cu:572": "vākyārtha bodhye puruṣataṭayoranvayasiddhaye ityanvayaḥ /",
  "GK16visa02cu:573": "samarpayata ityatra paramātra iti śeṣaḥ /",
  "GK16visa02cu:574": "paramātraṃ ---viṣayīkuruta ityarthaḥ /",
  "GK16visa02cu:575": "kaliṅgagaṅgāśabdau ityatra kaliṅgagaṅgāśabādapadaṃ tanniṣṭhalakṣaṇādvayaparaṃ yathā vyākhyātārthanusāreṇa bodhyam /",
  "GK16visa02cu:576": "evamuttaratrapi vyākhyeyam /",
  "GK16visa02cu:577": "Locanā:",
  "GK16visa02cu:578": "(lo, a) arpaṇaṃ svasya gaṅgādeḥ /",
  "GK16visa02cu:579": "parasyāṅgasya taṭādirūpalakṣaṇahetutvāt sambandhamātrasya ityarthaḥ /",
  "GK16visa02cu:580": "********** END OF COMMENTARY **********",
  "GK16visa02cu:581": "yathā vā--",
  "GK16visa02cu:582": "“apakṛtaṃ bahu tatra kimucyate sujanatā prathitā bhavatā param /",
  "GK16visa02cu:583": "vidadhadīdṛśameva sadā sakhe ! sukhitamāssva tataḥ śaradāṃ śatam” //",
  "GK16visa02cu:584": "atrāpakārādīnāṃ vākyārthe 'nvayasiddhaye upakṛtādayaḥ śabdā ātmānamarpayanti /",
  "GK16visa02cu:585": "apakāriṇaṃ pratyupakārādipratipādanānmukhyārthabādho vaiparītyalakṣaṇaḥ sambandhaḥ,",
  "GK16visa02cu:586": "phalamapyapakārātiśayaḥ /",
  "GK16visa02cu:587": "iyameva jahatsvārthetyucyate /",
  "GK16visa02cu:588": "************* COMMENTARY *************",
  "GK16visa02cu:589": "Vijñapriyā:",
  "GK16visa02cu:590": "(vi, ma) prayojanahetukatve udāharaṇāntaramāha-yathā vā-upakṛtamiti /",
  "GK16visa02cu:591": "apakāritvena anyato jñātaṃ pratīyamuktiḥ /",
  "GK16visa02cu:592": "tvayā bahu upakṛtaṃ tatra kimucyata ityarthaḥ /",
  "GK16visa02cu:593": "yatreti pāṭhe tu tatreti pūraṇīyam /",
  "GK16visa02cu:594": "apakārādīnāmiti--atrādipadād durjanatāduḥ khitayoḥ parigrahaḥ /",
  "GK16visa02cu:595": "phalam apakāradyatiśaya iti phalībhūtajñānaviṣaya ityarthaḥ /",
  "GK16visa02cu:596": "evamuttarottaramapi bodhyam /",
  "GK16visa02cu:597": "idaṃ ca na ruciramuktam /",
  "GK16visa02cu:598": "lakṣyārthātiśayasya prayojanatve rūḍhilakṣaṇāyāmapi tatsambhavāt viśeṣābhāvāpatteḥ /",
  "GK16visa02cu:599": "kintu apakāradurjanatvalakṣaṇayoḥ phalaṃ sambodhyasya kauṭilyaṃ duḥ khitalakṣaṇāyāstu kauṭilyaphalatvam /",
  "GK16visa02cu:600": "Locanā:",
  "GK16visa02cu:601": "(lo, ā)",
  "GK16visa02cu:602": "apakārārdānāmityādiśabdena durjanatvaduḥ khitatve upakṛtādayaṃ ityādiśabdena sujanatvasukhitatve /",
  "GK16visa02cu:603": "apakārādyatiśayaḥ-svaśabdābhidhānālabhyaḥ /",
  "GK16visa02cu:604": "********** END OF COMMENTARY **********",
  "GK16visa02cu:605": "āropādhyavasānābhyāṃ pratyekaṃ tā api dvidhā /",
  "GK16visa02cu:606": "************* COMMENTARY *************",
  "GK16visa02cu:607": "Vijñapriyā:",
  "GK16visa02cu:608": "(vi, ya) upādānalakṣaṇalakṣaṇādvayaṃ rūḍhiprayojanadvayahetukatvena caturvidhamuktam /",
  "GK16visa02cu:609": "adhunātaccatuṣṭayasya dvaiguṇyenāṣṭavidhamāha---āropeti /",
  "GK16visa02cu:610": "lakṣyārthe prathamataḥ śakyārthābhedāropa āropaḥ /",
  "GK16visa02cu:611": "tasyāropasya utkaṭatvamadhyavasānam /",
  "GK16visa02cu:612": "********** END OF COMMENTARY **********",
  "GK16visa02cu:613": "tāḥ pūrvoktāścaturbhedalakṣaṇāḥ /",
  "GK16visa02cu:614": "viṣayasyānigīrṇasyānyatādātmyapratītikṛta // VisSd_2.8 //",
  "GK16visa02cu:615": "sāropā syānnigīrṇasya matā sādhyavasānikā /",
  "GK16visa02cu:616": "viṣayiṇā anigīrṇasya viṣayasya tenaiva saha tādātmyapratītikṛtsāropā /",
  "GK16visa02cu:617": "iyameva rūpakālaṅkārasya bījam /",
  "GK16visa02cu:618": "************* COMMENTARY *************",
  "GK16visa02cu:619": "Vijñapriyā:",
  "GK16visa02cu:620": "(vi, ra) te kīdṛśatve bhavata ityatrāha---viṣayasyeti /",
  "GK16visa02cu:621": "viṣaya āropādhikaraṇaṃ lakṣyārthaḥ /",
  "GK16visa02cu:622": "tasya anigārṇṇasya anācchāditasya arthāt svavācakanāmapadena uktasya anyatādātmyaṃ śakyārthābhedaḥ /",
  "GK16visa02cu:623": "tatpratītikṛllakṣaṇa sāropā syādityarthaḥ /",
  "GK16visa02cu:624": "nigīrṇṇasya viśiṣya svāvācaka-nāmapadena anuktasya tu sādhyavasānikā matetyarthaḥ /",
  "GK16visa02cu:625": "anyatādātmyapratītiśca lakṣaṇajñānataḥ pūrvaṃ bodhyā /",
  "GK16visa02cu:626": "tatpratītikṛcca yadyapi samānavibhaktikapadadvayameva,",
  "GK16visa02cu:627": "na tu lakṣaṇā; tathāpyanyatādātmyapratītipūrvakapratitikṛdityevānyatādātmyapratītikṛd ityasyārthaḥ /",
  "GK16visa02cu:628": "na ca sādhyavasānāyāṃ svāvācakanāmapadenānirddeśe samānavibhaktyantapadābhāvāt,",
  "GK16visa02cu:629": "kathaṃ tādātmyapratītikṛditi vācyam,",
  "GK16visa02cu:630": "ākhyātena lakṣyārthasyoktau tat pratīteḥ; taccāgre darśayiṣyate /",
  "GK16visa02cu:631": "Locanā:",
  "GK16visa02cu:632": "(lo, i) evaṃ caturvidhāpi lakṣaṇā pratyekaṃ sāropā sādhyavasānā ityaṣṭavidhetyāha--āropeti /",
  "GK16visa02cu:633": "anigīrārṇasvarūpasāmānyatādātmyapratītirāropaḥ /",
  "GK16visa02cu:634": "viṣayanigaraṇe 'bhedapratipattirviṣayiṇo 'dhyavasānam /",
  "GK16visa02cu:635": "evaṃ svaśabdārthanāmnā gatārthe 'pi sphuṭīkaraṇāya lakṣaṇena nirddiśati--viṣayasyeti /",
  "GK16visa02cu:636": "********** END OF COMMENTARY **********",
  "GK16visa02cu:637": "rūḍhāvupādānalakṣaṇā sāropā yathā--",
  "GK16visa02cu:638": "“aśvaḥ śveto dhāvati” /",
  "GK16visa02cu:639": "atra hi śvetaguṇavānaśvo 'nigīrṇasvarūpaḥ svasamavetaguṇatādātmyena pratīyate /",
  "GK16visa02cu:640": "prayojane yathā--",
  "GK16visa02cu:641": "“ete kuntāḥ praviśanti” /",
  "GK16visa02cu:642": "atra sarvanāmnā kuntadhāripuruṣanirdeśāt /",
  "GK16visa02cu:643": "************* COMMENTARY *************",
  "GK16visa02cu:644": "Vijñapriyā:",
  "GK16visa02cu:645": "(vi, la) aśvaḥśveta iti---atra śvetaguṇavānaśvaḥ lakṣyār'tho 'nigārṇṇo 'śvaśabdenaivoktatvāt /",
  "GK16visa02cu:646": "śvetaguṇaśvayoḥ samānavibhaktyā tādātmyapratītiḥ /",
  "GK16visa02cu:647": "prayojane yathā--iti upadānalakṣaṇeti śeṣaḥ /",
  "GK16visa02cu:648": "ete kuntā iti; kuntānāmaviralatvamatra prayojanam /",
  "GK16visa02cu:649": "kuntavān lakṣyārthaḥ /",
  "GK16visa02cu:650": "etat padenoktatvāt anigīrṇṇaḥ /",
  "GK16visa02cu:651": "atra sarvanāmneti---kāvyaprakāśe tu sarvanāmnā lakṣyārthanirddeśe viśiṣya svāvācakakuntādipadenānupādānāt sādhyavasānaiva setyuktam /",
  "GK16visa02cu:652": "viśiṣya svāvācakapadanirddeśa eva sāropatvāt /",
  "GK16visa02cu:653": "Locanā:",
  "GK16visa02cu:654": "(lo, ī) aśva āropaviṣayaḥ /",
  "GK16visa02cu:655": "svasamaveta ityanena samavāyarūpasya lakṣaṇāhetoḥ svasambandhasya nigaraṇaṃ śvetaguṇa āropyamāṇaḥ /",
  "GK16visa02cu:656": "prayojana ityanantaraṃ pūrvoktā upādānalakṣaṇā sāropeti anuṣajyate /",
  "GK16visa02cu:657": "evamuttarodāharaṇeṣvapi /",
  "GK16visa02cu:658": "sarvanāmnā etat",
  "GK16visa02cu:659": "********** END OF COMMENTARY **********",
  "GK16visa02cu:660": "rūḍhau lakṣaṇalakṣaṇā sāropā yathā--",
  "GK16visa02cu:661": "“kaliṅgaḥ puruṣo yudhyate” /",
  "GK16visa02cu:662": "atra kaliṅga puruṣayorādhārādheyabhāvaḥ sambandhaḥ /",
  "GK16visa02cu:663": "prayojane yathā--",
  "GK16visa02cu:664": "“āyurghṛtam” /",
  "GK16visa02cu:665": "atrāyuṣkāraṇamapi ghṛtaṃ kāryakāraṇabhāvasambandhasambandhyāyustādātmyena pratīyate /",
  "GK16visa02cu:666": "anyavailakṣaṇyenāvyabhicāreṇāyuṣkaratvaṃ prayojanam /",
  "GK16visa02cu:667": "yathā vā--",
  "GK16visa02cu:668": "rājakīye puruṣe gacchati “rājāsau gacchati” iti /",
  "GK16visa02cu:669": "atra svasvāmibhāvalakṣaṇaḥ sambandhaḥ /",
  "GK16visa02cu:670": "yathā vā--",
  "GK16visa02cu:671": "agramātre 'vayavabhāge “hasto 'yam” /",
  "GK16visa02cu:672": "atrāvayavāvayavi bhāvalakṣaṇasambandhaḥ /",
  "GK16visa02cu:673": "“brāhmaṇo 'pi takṣāsau” /",
  "GK16visa02cu:674": "atra tātkarmyalakṣaṇaḥ /",
  "GK16visa02cu:675": "indrārthāsu sthūṇāsu “amī indrāḥ” /",
  "GK16visa02cu:676": "atra tādarthyalakṣaṇaḥ sambandhaḥ /",
  "GK16visa02cu:677": "evamanyatrāpi /",
  "GK16visa02cu:678": "************* COMMENTARY *************",
  "GK16visa02cu:679": "Vijñapriyā:",
  "GK16visa02cu:680": "(vi, va) kaliṅgaḥ puruṣa iti---atra puruṣapadena lakṣyārthopādānāt anigīrṇṇatvam /",
  "GK16visa02cu:681": "kaliṅgatvena lakṣaṇā /",
  "GK16visa02cu:682": "prayojane yatheti---lakṣaṇalakṣaṇeti śeṣaḥ /",
  "GK16visa02cu:683": "anyavailakṣaṇyenāvyabhicāreṇeti, avyabhicāraḥ anyavelakṣaṇyaṃ ca heturuktaḥ /",
  "GK16visa02cu:684": "kāvyaprakāśe tu āyurghṛtamiti sāropāyamanyavailakṣaṇyam /",
  "GK16visa02cu:685": "āyuridamiti sādhyavasānāyamavyabhicāra iti dvayoḥ pṛthak prayojanadvayamuktam /",
  "GK16visa02cu:686": "kāryyakāraṇabhāvarūpasambandhena sāropāṃ lakṣaṇāmuktvā sambandhāntarairapi tāṃ darśayati---rājarkāyetīti /",
  "GK16visa02cu:687": "atra asāvitipadena lakṣyārthe puruṣe nirddiṣṭe rājño 'bhedāropāt sāropā /",
  "GK16visa02cu:688": "evamubhayatrāpi sarvanāmnā lakṣyārthanirddaśe tathātvāṃ bodhyam /",
  "GK16visa02cu:689": "sthūṇāḥ stambhā indradhvajarūpāḥ tādarthyalakṣaṇaḥ tatpūjārthatālakṣaṇaḥ,",
  "GK16visa02cu:690": "atra indravat pūjyatvaṃ prayojanam /",
  "GK16visa02cu:691": "********** END OF COMMENTARY **********",
  "GK16visa02cu:692": "nigīrṇasya punaviṣayasyānyatādātmyapratītikṛtsādhyavasānā /",
  "GK16visa02cu:693": "asyāścaturṣu bhedeṣu pūrvodāharaṇānyeva /",
  "GK16visa02cu:694": "tadevamaṣṭaprakārā lakṣaṇā /",
  "GK16visa02cu:695": "************* COMMENTARY *************",
  "GK16visa02cu:696": "Vijñapriyā:",
  "GK16visa02cu:697": "(vi, śa)",
  "GK16visa02cu:698": "itthaṃ sāropāmuktvā “nigīrṇṇasya matā sādhyavasānikā';",
  "GK16visa02cu:699": "iti kārikāñcalaṃ vyācaṣṭe-nigīrṇṇasya punariti /",
  "GK16visa02cu:700": "asyāścaturṣviti rūḍhiprayojanadvaye upādānalakṣaṇādvayaṃ taddvaye lakṣaṇalakṣaṇādvayaṃ ceti sādhyavasānāyaścatvārobhedāḥ /",
  "GK16visa02cu:701": "pūrvodāharaṇānyeveti rūḍhāvupādānalakṣaṇāyāḥ---“śveto dhāvati';",
  "GK16visa02cu:702": "iti prayojane upādānalakṣaṇāyāḥ “kuntāḥ praviśanti';",
  "GK16visa02cu:703": "iti yaddvayamudāhṛtaṃ rūḍhau lakṣaṇalakṣaṇāyāḥ “kaliṅgaḥ sāhasaṃ karoti';",
  "GK16visa02cu:704": "iti prayojane lakṣaṇalakṣaṇāyāṃ tu rājakīye puruṣe gacchati “rājāsau gacchati';",
  "GK16visa02cu:705": "iti yadudāhṛtaṃ tatra idaṃ padatyāgena udāharaṇamityata etāni catvāri sādhyavasānāyā udāharaṇānītyarthaḥ /",
  "GK16visa02cu:706": "rājā gacchatītyatra rājavat paricārakaveṣṭitatvaṃ prayojanam /",
  "GK16visa02cu:707": "eteṣu caturṣu hi kartryā khyātenaiva kartṛlakṣyārthasya upasthāpanāt nāmapadena tu anupasthānānnigīrṇṇatā /",
  "GK16visa02cu:708": "tasmiṃśca prathamaṃ śakyārthatādamyāropāt sādhyavasānatvamiti bodhyam /",
  "GK16visa02cu:709": "prathamāntoktakārake prathamāntapadārthasyābhedānvayatyutpatteḥ /",
  "GK16visa02cu:710": "gaṅgāyāṃ ghoṣa iti tu lakṣaṇalakṣaṇodāharaṇaṃ yaddarśetaṃ tattu na sādhyavasānodāharaṇam /",
  "GK16visa02cu:711": "tatra lakṣyārthe tīre pravāhatādātmyānāropāt /",
  "GK16visa02cu:712": "evaṃ ca rūḍhau lakṣaṇalakṣaṇedāharaṇaṃ kaliṅga ityādikaṃ yaduktaṃ tatra sāhasika iti prāmādikaḥ pāṭhaḥ /",
  "GK16visa02cu:713": "nāmapadena sāhasika ityanena lakṣyārthasya puruṣasyopādānāt sāropatvena sādhyavasānatvābhāvāt /",
  "GK16visa02cu:714": "kintu kaliṅgaḥ sāhasaṃ karoti ityeva tatra pāṭhaḥ /",
  "GK16visa02cu:715": "itthamupādānalakṣaṇālakṣaṇalakṣaṇayoḥ rūḍhiprayojanahetukatvena caturvidhayoḥ sāropāsādhyavasānikārūpatvena dvaiguṇyāt aṣṭavidhatvam /",
  "GK16visa02cu:716": "Locanā:",
  "GK16visa02cu:717": "(lo, u)",
  "GK16visa02cu:718_0": "evamārope rūḍhiprayojanayorudāharaṇe catuṣṭayaṃ darśayitvā viṣayavyāptyarthaṃ sambandhabhedena",
  "GK16visa02cu:718_1": "udāharaṇānyāha--yathā vetyādi---rājāsau ityatra pūrvavat adaḥ śabdena viṣayaprakaṭanam /",
  "GK16visa02cu:719": "agreti /",
  "GK16visa02cu:720": "atra hastāvayave 'gre 'pi hastaśabdaprayogaḥ, ekadeśadāhe 'pi grāmo dagdha iti vat /",
  "GK16visa02cu:721": "atra idaṃśabdo rājā asau ityatra ca adaḥ śabdavat /",
  "GK16visa02cu:722": "sādhyavasānālakṣaṇaṃ vivṛṇoti--nigīrārṇasyeti--pūrvodāharaṇāni śvetodhāvati,",
  "GK16visa02cu:723": "kuntāḥ praviśanti, kaliṅgaḥ",
  "GK16visa02cu:724": "sāhasikaḥ, gaṅgayāṃ ghoṣaḥ /",
  "GK16visa02cu:725": "********** END OF COMMENTARY **********",
  "GK16visa02cu:726": "sādṛśyetarasaṃbandhāḥ śuddhāstāḥ sakalā api // VisSd_2.9 //",
  "GK16visa02cu:727": "sādṛśyāttu matā gauṇyastena ṣoḍaśa bheditāḥ /",
  "GK16visa02cu:728": "************* COMMENTARY *************",
  "GK16visa02cu:729": "Vijñapriyā:",
  "GK16visa02cu:730": "(vi, ṣa) ṣoḍaśabhedānāha---sādṛśyetareti /",
  "GK16visa02cu:731": "sādṛśyetarasambandhāḥ kāryyakāraṇabhāvādirūpāḥ pūrvadarśitāḥ sakalā aṣṭavidhā api suddhāḥ śuddhaparibhāṣitāḥ /",
  "GK16visa02cu:732": "sādṛśyasambandhāttu tā aṣṭavidhā gauṇyaḥ sādṛśyaghaṭakarūpaśakyaguṇayogarūpayogārthena gauṇyo gauṇīparibhāṣitā ityarthaḥ /",
  "GK16visa02cu:733": "ṣoḍaśabheditā aṣṭadvaiguṇyāt /",
  "GK16visa02cu:734": "Locanā:",
  "GK16visa02cu:735": "(lo ū)",
  "GK16visa02cu:736": "evamaṣṭavidhāpi lakṣaṇā pratyekaṃ śuddhā gauṇī ceti ṣoḍaśaprakāreti darśayati---sādṛśyetareti /",
  "GK16visa02cu:737": "vṛttau spaṣṭo lakṣaṇārthaḥ /",
  "GK16visa02cu:738": "********** END OF COMMENTARY **********",
  "GK16visa02cu:739": "tāḥ pūrvoktā aṣṭabhedā lakṣaṇāḥ /",
  "GK16visa02cu:740": "sādṛśyetarasaṃbandhāḥ kāryakāraṇabhāvādayaḥ /",
  "GK16visa02cu:741": "atra śuddhānāṃ pūrvodāharaṇānyeva /",
  "GK16visa02cu:742": "************* COMMENTARY *************",
  "GK16visa02cu:743": "Vijñapriyā:",
  "GK16visa02cu:744": "(vi, sa) pūrvoktodāharaṇānyeva iti---śveto dhāvatītyādīni, indrārthā sthūṇā ityantāni sakalāni eva /",
  "GK16visa02cu:745": "teṣu ekatrāpi sādṛśyasambandhābhāvāt /",
  "GK16visa02cu:746": "********** END OF COMMENTARY **********",
  "GK16visa02cu:747": "rūḍhāvupādānalakṣaṇā sārepā gauṇī yathā--",
  "GK16visa02cu:748": "etāni tailāni hemante sukhāni” /",
  "GK16visa02cu:749": "atra tailaśabdastilabhavasneharūpaṃ mukhyārthamupādāyaiva sārṣapādiṣu sneheṣu vartate /",
  "GK16visa02cu:750": "************* COMMENTARY *************",
  "GK16visa02cu:751": "Locanā:",
  "GK16visa02cu:752": "(lo, ṛ)",
  "GK16visa02cu:753": "etānīti---atra tailaśabdasya tilabhavastrehamātravācakatvāt prakṛte tasya kevalasya sukhamayatvādivivakṣaṇat mukhyārthabādaḥ;",
  "GK16visa02cu:754": "prayojanābhāvāt rūḍiḥ upādānalakṣaṇātvaṃ mukhyārthamupādāyaiva iti vṛttyā smāritam /",
  "GK16visa02cu:755": "streheṣu varttata ityanena ubhayoḥ streharūpatvāt sādṛśyalakṣaṇaḥ sambandhaḥ /",
  "GK16visa02cu:756": "etānīti sarvānamnā sāropātvam, evamuttarodāharaṇeṣvapi boddhavyam /",
  "GK16visa02cu:757": "********** END OF COMMENTARY **********",
  "GK16visa02cu:758": "prayojane yathā--",
  "GK16visa02cu:759": "rājakumāreṣu tatsadṛśeṣu ca gacchatsu“ete rājakumārā gacchanti” /",
  "GK16visa02cu:760": "************* COMMENTARY *************",
  "GK16visa02cu:761": "Vijñapriyā:",
  "GK16visa02cu:762": "(vi, ha) tilabhavasneharūpaṃ mukhyārthamiti /",
  "GK16visa02cu:763": "tilasyedamiti yogārthavaśāttasya mukhyārthatvaṃ,",
  "GK16visa02cu:764": "tasya cikkaṇatākāritvena sādṛśyāśrayaṃ śakyalakṣyobhayamevātra taila śabdārtha ityato mukhyopādānam /",
  "GK16visa02cu:765": "ete rājakumārā iti /",
  "GK16visa02cu:766": "atra rājakumāratulyaśobhāvattvaṃ prayojanam--tulyavayaskatvaṃsādṛśyam /",
  "GK16visa02cu:767": "ubhayatraiva etāni ete iti sarvanāmapadena lakṣyārthopādānāt tatra śakyārthatādātmyāropācca sāropā lakṣaṇā /",
  "GK16visa02cu:768": "********** END OF COMMENTARY **********",
  "GK16visa02cu:769": "rūḍhāvupādānalakṣaṇā sādhyavasānā gauṇī yathā--",
  "GK16visa02cu:770": "“tailāni hemante sukhāni” /",
  "GK16visa02cu:771": "prayojane yathā--",
  "GK16visa02cu:772": "“rājakumārā gacchanti”",
  "GK16visa02cu:773": "************* COMMENTARY *************",
  "GK16visa02cu:774": "Vijñapriyā:",
  "GK16visa02cu:775": "(vi, kṣa) sādṛśyāt sādhyavasānāmāha---tailānīti /",
  "GK16visa02cu:776": "atra sarvanāmapadena lakṣyārthānupasthāpanānna sāropā,",
  "GK16visa02cu:777": "kintu śakyārthāvyāvarttakena śakyalakṣyasādhāraṇyena sukhapadena lakṣyārthopasthāpanāttasyācchādanarūpā nigīrṇṇatā /",
  "GK16visa02cu:778": "tataḥ śakyārthatādātmyāropāt sādhyavasānā /",
  "GK16visa02cu:779": "rājakumāra iti /",
  "GK16visa02cu:780": "atrākhyātenaiva karttṝṇāṃ lakṣyārthānā mupasthāpanātteṣāṃ nigīrṇṇatā /",
  "GK16visa02cu:781": "tatra śakyarājakumāratādātmyāropaśceti sādhyavasānā /",
  "GK16visa02cu:782": "tulyaśobhāvattvaṃ prayojanam, tulyavayaskatvaṃ sāṃdṛśyam /",
  "GK16visa02cu:783": "********** END OF COMMENTARY **********",
  "GK16visa02cu:784": "rūḍhau lakṣaṇalakṣaṇā sārepā gauṇī yathā--",
  "GK16visa02cu:785": "“rājā gauḍendraṃ kaṇṭakaṃ śodhayati” /",
  "GK16visa02cu:786": "************* COMMENTARY *************",
  "GK16visa02cu:787": "Vijñapriyā:",
  "GK16visa02cu:788": "(vi, ka) rājā gauḍendramiti /",
  "GK16visa02cu:789": "atra duḥ khadāyitvena kaṇṭakasadṛśaḥ gauḍendro lakṣyārthaḥ svaśabdenaivopāttaḥ /",
  "GK16visa02cu:790": "atra kaṇṭakatādātmyāropāt sāropā /",
  "GK16visa02cu:791": "********** END OF COMMENTARY **********",
  "GK16visa02cu:792": "prayojane yathā--",
  "GK16visa02cu:793": "“gaurvāhīkaḥ” rūḍhau lakṣaṇalakṣaṇā sādhyavasānā gauṇī yathā--",
  "GK16visa02cu:794": "“rājā kaṇṭakaṃ śodhayati” /",
  "GK16visa02cu:795": "prayojane yathā--gaurjalpati” /",
  "GK16visa02cu:796": "************* COMMENTARY *************",
  "GK16visa02cu:797": "Vijñapriyā:",
  "GK16visa02cu:798": "(vi, kha) gaurvāhīka iti /",
  "GK16visa02cu:799": "vāhīko halāvāhakaḥ /",
  "GK16visa02cu:800": "sa ca svaśabdenaivopāttaḥ /",
  "GK16visa02cu:801": "ajñatvadharmeṇa sādṛśyam /",
  "GK16visa02cu:802": "jāḍyamāndyādikam avaidagdhyaṃ vā prayojanam /",
  "GK16visa02cu:803": "rājā kaṇṭakamityarthaparamparālikhitaḥ prāmādika eva pāṭhaḥ /",
  "GK16visa02cu:804": "takṣyārthasya kenāpi padena anupasthāpanāt, prathamaṃ tatra śakyatādātmyāropānupapatteḥ /",
  "GK16visa02cu:805": "kintu rājñā kaṇṭakaṃ śodhyate, ityeva pāṭhaḥ /",
  "GK16visa02cu:806": "tatra karmākhyātenopasthāpite śodhye karmaṇi vaurīṇi prathamāntakaṇṭapadaśakyārthasya tādātmyāropāt /",
  "GK16visa02cu:807": "gaurjalpatītyatrāpi gaurjalpakatvāsambhavādākhyātenopasthāpite jalpake nigīrṇṇe gotādātmyāropāt sādhyavasānā /",
  "GK16visa02cu:808": "govad vaidagdhyaṃ prayojanam, jaḍatvādinā sādṛśyam /",
  "GK16visa02cu:809": "Locanā:",
  "GK16visa02cu:810": "(lo, ṝ)",
  "GK16visa02cu:811": "prayojana ityanantaram upādānalakṣaṇā sāropā gauṇītyanuṣajyate,",
  "GK16visa02cu:812": "evamuttaratrāpyudāharaṇe pūrvoktā vṛttiḥ /",
  "GK16visa02cu:813": "ete iti /",
  "GK16visa02cu:814": "atra rājakumārasadṛśeṣu rājakumāraprayogāt mukhyārthabādaḥ /",
  "GK16visa02cu:815": "śauryyasaundaryyaparicchadādibhiḥ sādṛśyaṃ sambandhaḥ /",
  "GK16visa02cu:816": "prayojanameṣāmatiśayaḥ /",
  "GK16visa02cu:817": "lājeti--gauḍendre kaṇṭakaśabdasya prayoge prayojanābhāvādrūḍhiḥ /",
  "GK16visa02cu:818": "kṣudraduḥ khadāyitvaṃ sādṛśyaṃ sambandhaḥ /",
  "GK16visa02cu:819": "kaṇṭakaśabdasya prakṛte svārthaparityāgāt lakṣaṇalakṣaṇā,",
  "GK16visa02cu:820": "gauḍendrasya viṣayasyānigaraṇāt sāropātvam /",
  "GK16visa02cu:821": "gaurvāhīka ityādietasmin udāharaṇe yathā prayojane lakṣaṇalakṣaṇā sāropā gauṇī /",
  "GK16visa02cu:822": "tathā vṛttāvevāgre sphuṭībhaviṣyati /",
  "GK16visa02cu:823": "evaṃ gaurjalpatītyatrāpi prayojane lakṣaṇalakṣaṇā sādhyavasānā gauṇī /",
  "GK16visa02cu:824": "********** END OF COMMENTARY **********",
  "GK16visa02cu:825": "atra kecidāhuḥ--gausahacāriṇo guṇā jāḍyamāndyādayo lakṣyante /",
  "GK16visa02cu:826": "te ca gośabdasya vāhīkārthābhidhāne nimittībhavanti /",
  "GK16visa02cu:827": "tadayuktam--",
  "GK16visa02cu:828": "gośabdasyāgṛhītasaṅketaṃ vāhīkārthamabhidhātumaśakyatvād gośabdārthamātrabodhanācca /",
  "GK16visa02cu:829": "abhidhāyā viratatvād viratāyāśca punarutthānābhāvāt /",
  "GK16visa02cu:830": "************* COMMENTARY *************",
  "GK16visa02cu:831": "Vijñapriyā:",
  "GK16visa02cu:832": "(vi, ga) atra keciditi---svārtho gotvaṃ tatsahacāriṇa ityarthaḥ /",
  "GK16visa02cu:833": "vāhīkārthābhidhāne iti---abhidhayā pratipādane ityarthaḥ /",
  "GK16visa02cu:834": "nimittībhavantīti---śakyatāvcchedakībhavantītyarthaḥ /",
  "GK16visa02cu:835": "tathā ca jaḍatvena rūpeṇa vāhīkaḥ śaktyaiva, jaḍo vāhīka iti pratītiriti tatsiddhāntaḥ /",
  "GK16visa02cu:836": "tadayuktamiti /",
  "GK16visa02cu:837": "ayaṃ ca doṣaḥ tat siddhāntānavakalenādeva dharme lakṣaṇayā eva dharmiṇi śaktigrāhakatvasya taiḥ siddhāntitatvāt /",
  "GK16visa02cu:838": "gośabdārtheti---sakṛduccāritasya śabdasya sakṛdarthabodhanena śabdavirityā abhidhāyā api virateriti bhāvaḥ /",
  "GK16visa02cu:839": "Locanā:",
  "GK16visa02cu:840": "(lo, ḷ)",
  "GK16visa02cu:841": "samprati pūrvapakṣanirāsapūrvakaṃ gauṇyā vṛtterlakṣaṇāyāmantarbhāvaṃ darśayan ekatrāpi udāharaṇe vipratipattinirāsena sarvamapi sāmañjasyaṃ bhaviṣyatītyāha--atreti /",
  "GK16visa02cu:842": "gaurvāhīka ityatra svārtho gauḥ;",
  "GK16visa02cu:843": "lakṣyante lakṣaṇayā bodhyante te tatra lakṣitā guṇāḥ;",
  "GK16visa02cu:844": "cakāreṇa na khalu teṣāṃ lakṣitatvamātreṇa viśrantiriti,",
  "GK16visa02cu:845": "vāhīkārthasyābhidhāne 'bhidhayā bodane nimittībhavanti /",
  "GK16visa02cu:846": "punarutthānābhāvāt śabdabuddhikarmmaṇāṃ viramya vyāpārābhāva iti nyāyāt,",
  "GK16visa02cu:847": "abhidhāntarakalpane kalpanāgauravamityāśayaḥ /",
  "GK16visa02cu:848": "********** END OF COMMENTARY **********",
  "GK16visa02cu:849": "anye ca punargauśabdena vāhīkārtho nābhidhīyate,",
  "GK16visa02cu:850": "kintu svārthasahacāriguṇasājātyena vāhīkārthagatā guṇā eva lakṣyante /",
  "GK16visa02cu:851": "tadapyanye na manyante /",
  "GK16visa02cu:852": "************* COMMENTARY *************",
  "GK16visa02cu:853": "Vijñapriyā:",
  "GK16visa02cu:854": "(vi, gha) guṇā eva lakṣyanta iti---vāhīkapratītistvākṣepāditi bhāvaḥ /",
  "GK16visa02cu:855": "Locanā:",
  "GK16visa02cu:856": "(lo, e) matāntaramāha--anya iti /",
  "GK16visa02cu:857": "nābhidhīyate uktādeva nyāyāt /",
  "GK16visa02cu:858": "svārtho gauḥ /",
  "GK16visa02cu:859": "sājātyena sambandhena vāhīkagatā guṇā jāḍyamāndyādaya eva ; atraivakāreṇa guṇino vyavacchedaḥ /",
  "GK16visa02cu:860": "lakṣyante lakṣaṇayā bodhyante tat samanantaroktaṃ matāntaramapi /",
  "GK16visa02cu:861": "********** END OF COMMENTARY **********",
  "GK16visa02cu:862": "tathāhi--",
  "GK16visa02cu:863": "atra gośabdādvāhīkārthaḥ pratīyate, na vā ?",
  "GK16visa02cu:864": "ādye gośabdādeva vā ?",
  "GK16visa02cu:865": "lakṣitādvā guṇād ?",
  "GK16visa02cu:866": "avinābhāvādvā ?",
  "GK16visa02cu:867": "tatra, na prathamaḥ, vāhīkārthe 'syāsaṅketitvāt /",
  "GK16visa02cu:868": "************* COMMENTARY *************",
  "GK16visa02cu:869": "Locanā:",
  "GK16visa02cu:870": "(lo, ai) atra pakṣe ādye pratītipakṣe /",
  "GK16visa02cu:871": "lakṣitāt guṇāt svaniṣṭajāḍyamāndyādeḥ /",
  "GK16visa02cu:872": "avinābhāvo 'vyabhicārasambandhaḥ taddrārā tadvalenākṣepādibhāvaḥ /",
  "GK16visa02cu:873": "prathamaḥ gauśabdamātrāt vāhīkasya pratītipakṣeḥ /",
  "GK16visa02cu:874": "pratītiścābhidhayā bodhitā /",
  "GK16visa02cu:875": "********** END OF COMMENTARY **********",
  "GK16visa02cu:876": "na dvitīyaḥ,--",
  "GK16visa02cu:877": "avinābhāvalabhyasyārthasya śābde 'nvaye praveśāsaṃbhavāt /",
  "GK16visa02cu:878": "śābdī hyākāṅkṣā śabdenaiva pūryate /",
  "GK16visa02cu:879": "na dvitīyaḥ,--",
  "GK16visa02cu:880": "yadi hi gośabdādvāhīkārtho na pratīyate,",
  "GK16visa02cu:881": "tadāsya vāhīkaśabdasya ca sāmānādhikaraṇyamasamañjasaṃ syāt /",
  "GK16visa02cu:882": "************* COMMENTARY *************",
  "GK16visa02cu:883": "Vijñapriyā:",
  "GK16visa02cu:884": "(vi, ṅa) ādye 'pīti--gośabdād vāhīkapratītipakṣe ityarthaḥ /",
  "GK16visa02cu:885": "na prathamaityanena taddūṣaṇam /",
  "GK16visa02cu:886": "asaṃketitatvāditi---etaduddhāraśca tanmate darśita eva, ityavadheyam /",
  "GK16visa02cu:887": "na dvitīyo--lakṣitaguṇāvinābhāvenākṣepāt pratītipakṣaḥ /",
  "GK16visa02cu:888": "śābde 'nvaye praveśāsambhavāditi--idaṃ ca svasiddhāntābhiprāyeṇaivoktam /",
  "GK16visa02cu:889": "vastutastu jātiśaktivāde jātyavinābhāvalabhyāyā vyakteḥ śābdabodhapraveśavadatrāpi tathātve bādhakābhāvāt /",
  "GK16visa02cu:890": "na tṛtīya iti--gośabdāt vāhīkapratītyabhāvapakṣe /",
  "GK16visa02cu:891": "sāmānādhikaraṇyamiti---svārthayorabhedabodhakatvaniyataṃ samānavibhaktikatvamityarthaḥ /",
  "GK16visa02cu:892": "Locanā:",
  "GK16visa02cu:893": "(lo, o) avinābhāvalabhyasya na tu śabdabodhitasyetyarthaḥ /",
  "GK16visa02cu:894": "ācāryyasammatimāha--śābdītyādi--hi yasmāt śabdenaiva na tvāvinābhāvādilabhyārthena /",
  "GK16visa02cu:895": "tṛtīyo na pratītepakṣaḥ /",
  "GK16visa02cu:896": "********** END OF COMMENTARY **********",
  "GK16visa02cu:897": "tasmādatra gośabdo mukhyayāvṛttyā vāhīkaśabdena sahānvayamalabhamāno 'jñatvādisādharmyasaṃbandhādvāhīkārthaṃ lakṣayati /",
  "GK16visa02cu:898": "vāhīkasyājñatvādyatiśayabodhanaṃ prayojanam /",
  "GK16visa02cu:899": "************* COMMENTARY *************",
  "GK16visa02cu:900": "Vijñapriyā:",
  "GK16visa02cu:901": "(vi, ca) tathā hi gośabdasya vāhīkagatajāḍyamāndyādi guṇor'thaḥ /",
  "GK16visa02cu:902": "vāhīkaśabdasya halavāhikor'thaḥ /",
  "GK16visa02cu:903": "vāhīkārthaṃ lakṣayatīti--gosadṛśatvena rūpeṇeti śeṣaḥ /",
  "GK16visa02cu:904": "Locanā:",
  "GK16visa02cu:905": "(lo, au) tat kā gatirityākāṅkṣāyāṃ svamatamāha-tasmāditi /",
  "GK16visa02cu:906": "yasmādevamanyā gatirnāsti ityarthaḥ /",
  "GK16visa02cu:907": "gośabdo gośabdārthaḥ /",
  "GK16visa02cu:908": "śabdatadarthayorabhedopacārāt /",
  "GK16visa02cu:909": "evamanyatrāpyevaṃvidhasthale boddhavyam /",
  "GK16visa02cu:910": "mukhyā vṛttirabhidhāprayojanam /",
  "GK16visa02cu:911": "vāhīko 'jña iti svaśabdapratipādanālabhyam,",
  "GK16visa02cu:912": "etasyā gauṇyākhyāyā vṛttermukhyārthabādhāditritayahetukatvāt lakṣaṇāyāmantarbhāvaḥ sphuṭa eva ityāśayaḥ /",
  "GK16visa02cu:913": "iha ca gaṅgataṭayostādātmyapratītyā taṭe śītatvādyatiśayaḥ /",
  "GK16visa02cu:914_0": "gaurvāhīka ityatra govāhīkaśabdayostādātmyapratītyā vāhīke jāḍyādyatiśayaḥ pratīyate",
  "GK16visa02cu:914_1": "iti vyartho 'yamupacāro lakṣaṇāyāsaḥ kāvyaprakāśakārasyeti caṇḍīdāsapaṇḍitānāmavicāritābhidhānam /",
  "GK16visa02cu:915": "tathāhi sādṛśyasambandhinoriva taditarasambandhinorna sambandhaudāsīnyena vṛttiḥ;",
  "GK16visa02cu:916": "ata evānyairuktasambandhāntaraṃ lakṣyalakṣyakayoḥ sākṣāt sambandhena,",
  "GK16visa02cu:917": "sādṛśyaṃ tu gaurvāhīkāditaddharmasājātyarūpaṃ,",
  "GK16visa02cu:918": "na tatheti,",
  "GK16visa02cu:919": "ata eva kvacit taṭādau gaṅgadisambandhāt kiñcit śetyādikamastvevaṃ,",
  "GK16visa02cu:920": "kintu gaṅgāśabdena pratipādane gaṅgātvapratītau tatśaityādikamādhikaṃ pratīyate /",
  "GK16visa02cu:921": "vāhīke punargoniṣṭānāṃ guṇānāṃ kadācinna sambhavaḥ, kintu tatsajātīyānām /",
  "GK16visa02cu:922": "kiñca gaurvāhīka ityukte 'pi pratipattuḥ sarvathā nābhedapratipattiḥ,",
  "GK16visa02cu:923": "kintu sāmānādhikaraṇyaprayogāt tasyāḥ sthaganamātram /",
  "GK16visa02cu:924": "taduktaṃ śārīrikamīmāṃsāvyākhyāne vācaspatimiśraiḥ---“api ca paraśabdaḥ paratra lakṣyamāṇaguṇayogena varttata';",
  "GK16visa02cu:925": "iti yatra prayoktṛpratipattroḥ sampratipattiḥ sa gauṇaḥ,",
  "GK16visa02cu:926": "saca bhedapratyayapuraḥ sara iti /",
  "GK16visa02cu:927": "********** END OF COMMENTARY **********",
  "GK16visa02cu:928": "iyaṃ ca guṇayogādrauṇītyucyate /",
  "GK16visa02cu:929": "pūrvā tūpacārāmiśraṇācchuddhā /",
  "GK16visa02cu:930": "upacāro hi nāmātyantaṃ viśakalitayoḥ śabdayoḥ sādṛśyātiśayamahimnā bhedapratītisthaganamātram /",
  "GK16visa02cu:931": "yathā--agrimāṇavakayoḥ” /",
  "GK16visa02cu:932": "śuklapaṭayostu nātyantaṃ bhedapratītiḥ, tasmādevamādiṣu śuddhaiva lakṣaṇā /",
  "GK16visa02cu:933": "************* COMMENTARY *************",
  "GK16visa02cu:934": "Vijñapriyā:",
  "GK16visa02cu:935": "(vi, cha) guṇayogāditi---śakyagoniṣṭhajāṅyādiguṇasajātīyajāḍyādiguṇayogādityarthaḥ /",
  "GK16visa02cu:936": "pūrvā tviti--suklapaṭaḥ, āyurghṛtamityādiketyarthaḥ /",
  "GK16visa02cu:937": "nanu tatrāpi samānavibhaktikatvavaśādāyurghṛtayoḥ prathamabhedopacāro 'steyeva ityata āha---upacāro hīti /",
  "GK16visa02cu:938": "samānavibhaktikatvābhidhānena upacāreṇāmiśraṇaṃ na śauddhatvaprayojakaṃ,",
  "GK16visa02cu:939": "kintu tatraiva sādṛśyasattve eveti bhāvaḥ /",
  "GK16visa02cu:940": "śuklapaṭayostviti--āyurghṛtayoścetyapi bodhyam /",
  "GK16visa02cu:941": "Locanā:",
  "GK16visa02cu:942": "(lo, a) etadabhipretya uktaprakāreṇa lakṣaṇāviśeṣaṇayorgauṇaśuddhayorbhedaṃ darśayatiiyaṃ ceti /",
  "GK16visa02cu:943": "iyaṃ sādṛśyasaṃbandhahetukā guṇayogāt natu sākṣātsambandhāt /",
  "GK16visa02cu:944": "upacāro nāma atyantaṃ viśakalitayorityanena sambandhasya",
  "GK16visa02cu:945": "sākṣāttvaṃ darśitam /",
  "GK16visa02cu:946": "sthaganamātraṃ natu sarvathābhāvaḥ /",
  "GK16visa02cu:947": "nātyantaṃ bhedapratītaḥ uktanayena sambandhasya sākṣāttvāt /",
  "GK16visa02cu:948": "********** END OF COMMENTARY **********",
  "GK16visa02cu:949": "vyaṅgyasya gūḍhāgūḍhatvāddvidhā syuḥ phalalakṣaṇāḥ // VisSd_2.10 //",
  "GK16visa02cu:950": "prayojane yā aṣṭabhedā lakṣaṇā daśitāstāḥ prayojanarūpavyaṅgyasya gūḍhāgūḍhatayā pratyekaṃ dvidhā bhūtvā ṣoḍhaśa bhedāḥ /",
  "GK16visa02cu:951": "tatra gūḍhaḥ, kāvyārthabhāvanāparipakvabuddhivibhavamātravedyaḥ /",
  "GK16visa02cu:952": "yathā--",
  "GK16visa02cu:953": "“upakṛtaṃ bahu tatra-” iti /",
  "GK16visa02cu:954": "agūḍhaḥ, atisphuṭatayā sarvajanasaṃvedyaḥ /",
  "GK16visa02cu:955": "yathā--",
  "GK16visa02cu:956": "upadiśatiṃ kāminīnāṃ yauvanamada eva lalitāni” //",
  "GK16visa02cu:957": "atra“upadiśati” ityanena “āviṣkaroti” iti lakṣyate /",
  "GK16visa02cu:958": "āviṣkāratiśayaścābhidheyavatsphuṭa pratīyate /",
  "GK16visa02cu:959": "************* COMMENTARY *************",
  "GK16visa02cu:960": "Vijñapriyā:",
  "GK16visa02cu:961": "(vi, ja) phalalakṣaṇāḥ prayojanavatyo lakṣaṇāḥ /",
  "GK16visa02cu:962": "prayojane yā aṣṭabhedā darśitā iti ṣoḍaśasu rūḍhāvaṣṭau prayojane tvaṣṭāviti darśatatvāt /",
  "GK16visa02cu:963": "paripakvabuddhaiḥ dṛḍhasaṃskārajā buddhiḥ /",
  "GK16visa02cu:964": "upakṛtamiti---atra granthakṛnmate 'pakāradyatiśayaḥ,",
  "GK16visa02cu:965": "anyamate tvapakāriṇaḥ kauṭilyādikaṃ prayojanaṃ,",
  "GK16visa02cu:966": "vyaṅgyavidagdhaikagamam /",
  "GK16visa02cu:967": "solluṇṭhanārthasyāvidagdhāvedyatvāt /",
  "GK16visa02cu:968": "āviṣkarotīti--upadeśakatvasya gurudharmatvena yauvanamade tadbādhāt iti bhāvaḥ /",
  "GK16visa02cu:969": "āviṣkārātiśayaśceti--idaṃ tu nānubhāvikamuktam /",
  "GK16visa02cu:970": "kāvyaprakāśe tu śikṣādānameva lakṣyārthastatrānāyāsa eva prayojanamabhidheyavat sarvajanavedyam /",
  "GK16visa02cu:971": "taddhi prayonajamupadeśasya vākyārthasya dharmo lakṣyārthe śikṣādāne pratīyate---upadeśāt śikṣāyāṃ cānāyāsaḥ sarvajanavedya eva iti tadabhiprāyaḥ /",
  "GK16visa02cu:972": "Locanā:",
  "GK16visa02cu:973": "(lo, ā)",
  "GK16visa02cu:974": "samprati vyaṅgyavaicitryaiṇaiva lakṣaṇābhedān darśayati,",
  "GK16visa02cu:975": "vyaṅgayasyetiphalaṃ prayojanaṃ, tadyuktā lakṣaṇā /",
  "GK16visa02cu:976": "lalitāni ceṣṭitāni /",
  "GK16visa02cu:977": "ābhyāmeva vyaṅgyasya gūḍhāgūḍhatvābhyāṃ dhvaniguṇībhūtavyaṅgyākhyau kāvyaprakāraviśeṣau vakṣyete /",
  "GK16visa02cu:978": "********** END OF COMMENTARY **********",
  "GK16visa02cu:979": "dharmidharmagatatvena phalasyaitā api dvidhā /",
  "GK16visa02cu:980": "etā anantaroktāḥ ṣoḍaśabhedā lakṣaṇāḥ phalasya dharmigatatvena dharmagatatvena ca pratyekaṃ dvidhā bhūtvā dvātriṃśadbhedāḥ /",
  "GK16visa02cu:981": "diṅmātraṃ yathā--",
  "GK16visa02cu:982": "“strigdhaśyāmalakāntiliptaviyato velladvalākā ghanā vātāḥ śīkariṇaḥ payodasuhṛdāmānandakekāḥ kalāḥ /",
  "GK16visa02cu:983": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati hahā hā devi dhīrā bhava” //",
  "GK16visa02cu:984": "************* COMMENTARY *************",
  "GK16visa02cu:985": "Vijñapriyā:",
  "GK16visa02cu:986": "(vi, jha) ṣoḍaśabhedā iti---gūḍhāgūḍhaprayojanarūpā ityarthaḥ /",
  "GK16visa02cu:987": "dharmidhamargatatveneti; dharmo lakṣyārthaḥ /",
  "GK16visa02cu:988": "dharmastu lakṣyārthaniṣṭhapadārthaḥ strigdhaśyāmaleti---prāvṛṭkāle upasthite sītāvirahiṇo rāmasyeyamuktiḥ /",
  "GK16visa02cu:989": "vellantī cañcalā valākā yatra tādṛśāḥ /",
  "GK16visa02cu:990": "payodasuhṛdāṃmayūrāṇām ete virahoddīpakāḥ kāmaṃ svācchandyena santu tathāpi māṃ mārayituṃ na śaktā ityarthaḥ /",
  "GK16visa02cu:991": "yato rāmo 'smi, duḥ khasahiṣṇurasmi, tathātve hetumāhakaṭhoreti /",
  "GK16visa02cu:992": "ata uktaṃ ghanādikaṃ sarvamahaṃ sahe ityarthaḥ /",
  "GK16visa02cu:993": "vaidehī tu anīdṛśī /",
  "GK16visa02cu:994": "kathaṃ bhaviṣyati, kiprakārā bhaviṣyatītyarthaḥ /",
  "GK16visa02cu:995": "hāhā khede /",
  "GK16visa02cu:996": "tasmāddevi vaidehi ! dhīrā bhava---duḥ khasahiṣṇurbhavetyarthaḥ /",
  "GK16visa02cu:997": "********** END OF COMMENTARY **********",
  "GK16visa02cu:998": "atrātyantaduḥkhasahiṣṇurūpe rāme dharmiṇi lakṣye tasyaivātiśayaḥ phalam /",
  "GK16visa02cu:999": "“gaṅgāyāṃ ghoṣaḥ” ityatra taṭe śītatvapāvanatvarūpadharmasyātiśayaḥ phalam /",
  "GK16visa02cu:1000": "************* COMMENTARY *************",
  "GK16visa02cu:1001": "Vijñapriyā:",
  "GK16visa02cu:1002": "(vi, ña)",
  "GK16visa02cu:1003": "rāme lakṣye iti---ghanādyuddīpakasaharāmatvasya prayojakatvādduḥ khasahiṣṇutvarūpeṇa rāmo lakṣyata ityarthaḥ /",
  "GK16visa02cu:1004": "tasyaivātiśaya iti tasyaiva duḥ khasahiṣṇo rāmasyātiśayaḥ vipralambharūpaḥ,",
  "GK16visa02cu:1005": "nacātra duḥ khasahiṣṇutvasyāpyatiśayaḥ pratīyata eva /",
  "GK16visa02cu:1006": "tat kathamidaṃ dharmagatasyodāharaṇaṃ na darśitamiti vācyam /",
  "GK16visa02cu:1007": "vivakṣitārthāvivekena tasyāpi dharmigatvādeva;",
  "GK16visa02cu:1008": "tathāhi duḥ khasahiṣṇutvaṃ tāvadduḥ khadveṣābhāvastasya cābhāvarūpasyātiśayāntarābhāvadveṣasāmānyābhāvarūpatvamevatiśayaḥ /",
  "GK16visa02cu:1009": "sa ca nātiriktapadārthaḥ /",
  "GK16visa02cu:1010": "kintu abhāvasvarūpa eva /",
  "GK16visa02cu:1011": "tasya ca rāmarūpadharmigatatvādeva /",
  "GK16visa02cu:1012": "śītatvapāvanatvātiśayasyeti---atiśayasyātiśayāntarābhāvādatiśayitaśītatvapāvanatvayorityarthaḥ /",
  "GK16visa02cu:1013": "atra cātiśayitāṃśo nātiprayojanaḥ sampātāyāta eva bodhyaḥ nanvatra dharmigate śītatvapāvanatve eva prayojane kiṃ na syāditicenna /",
  "GK16visa02cu:1014": "gaṅgasambandhavaśāttaṭasya śīkatvapāvanatve vāstave eva /",
  "GK16visa02cu:1015": "tataśca lakṣaṇayā taṭapratītau tatsambandhinoḥ tayoḥ smaraṇasyaivaṃ sambhavena vyaṅgyatvaniyamarahitayostayoratiśaya eva prayojanamityabhiprāyāt /",
  "GK16visa02cu:1016": "Locanā:",
  "GK16visa02cu:1017": "(lo, i)",
  "GK16visa02cu:1018": "snigdheti--vellanaṃ calanaṃ; payodasuhṛdāṃ mayūrāṇām; ānandena kekāḥ dhvanayaḥ kalā madhurāsphuṭāḥ /",
  "GK16visa02cu:1019": "atreti--ayamarthaḥ;",
  "GK16visa02cu:1020": "rāmo 'haṃ sarvaṃ saha ityatra rāmasya sarvaṃsahatvasyāprasiddheḥ;",
  "GK16visa02cu:1021": "mukhyārthabādhāt rāmasyātyantaduḥ khasahiṣṇutvarūpoviśeṣo lakṣyate /",
  "GK16visa02cu:1022": "tena phalāt atyantaduḥ khasahiṣṇū rāmo 'smi iti śabdābhidhānālabhyaṃ tathābhūtarāmaviśeṣasya evātiśayastanniṣṭameva prayojanamiti /",
  "GK16visa02cu:1023": "********** END OF COMMENTARY **********",
  "GK16visa02cu:1024": "tadevaṃ lakṣaṇābhedāścatvāriṃśanmatā budhaiḥ // VisSd_2.11 //",
  "GK16visa02cu:1025": "rūḍhāvaṣṭau phale dvātriṃśaditi catvāriśallakṣaṇābhedāḥ /",
  "GK16visa02cu:1026": "kiñca--",
  "GK16visa02cu:1027": "padavākyagatatvena pratyekaṃ tā api dvidhā /",
  "GK16visa02cu:1028": "tā anantaroktāśca tvāriṃśadbhedāḥ /",
  "GK16visa02cu:1029": "tatra padagatatve yathā--",
  "GK16visa02cu:1030": "“gaṅgāyāṃ ghoṣaḥ” /",
  "GK16visa02cu:1031": "vākyagatatve yathā--",
  "GK16visa02cu:1032": "“upakṛtaṃ bahu tatra'iti /",
  "GK16visa02cu:1033": "evamaśītiprakārā lakṣaṇā /",
  "GK16visa02cu:1034": "************* COMMENTARY *************",
  "GK16visa02cu:1035": "Vijñapriyā:",
  "GK16visa02cu:1036": "(vi, ṭa)",
  "GK16visa02cu:1037": "phale dvātriṃśaditi--pūrvoktāṣṭavidhaprayojanasya gūḍhāgūḍhatvābhyāṃ draiguṇyena ṣoḍaśavidhasya dharmidharmagatatvena dvaiguṇyād dvātriṃśadityarthaḥ /",
  "GK16visa02cu:1038": "padavākyagatatvena vyaṅgyatvena /",
  "GK16visa02cu:1039": "gaṅgāyāmiti--nanvidamapi ghoṣanvayavaśāt vākyameva yadi ca vākyasthaikapadasyaiva lākṣaṇikatvāttadvyaṅgyasya padagatatvaṃ tadā upakṛtaṃ bahvityatrāpi na vākyagatatvam /",
  "GK16visa02cu:1040": "upakṛtaṃ bahu tatra kimucyate iti vākyasthasyopakṛtapadasya ekasyaiva lakṣaṇikatvāditi cenna /",
  "GK16visa02cu:1041": "vākyagatapadadvayasya lābhaṇikatve tayoḥ padayorvākyatvena vākyagatatvāt /",
  "GK16visa02cu:1042": "bhavati hi upakṛtamityatra upakṛtamityatra upakṛtasujanatāpadayorvākyasthayorlākṣaṇikatvam /",
  "GK16visa02cu:1043": "naca kimucyate ityantasya bhinnavākyatvāt kathaṃ tayorekavākyatvamiti vākyam,",
  "GK16visa02cu:1044": "“kimucyate ataḥ sujanatā prathitā“ityevamekavākyatvāt /",
  "GK16visa02cu:1045": "Locanā:",
  "GK16visa02cu:1046": "(lo, ī)",
  "GK16visa02cu:1047": "tasmāt evamuktaprakāreṇa“upakṛtaṃ bahu tatra“ityatra bahupadaniṣṭatvābhiprāyeṇa vākyagatatvam /",
  "GK16visa02cu:1048": "evameva hi dhvaniguṇībhūtavyaṅgyadoṣaguṇālaṅkārāṇāṃ vākyaniṣṭatvam prācīnālaṅkāragranthaṣvapi prayaśo dṛśyate /",
  "GK16visa02cu:1049": "tathāhi kāvyaprakāśakṛto hi nihatārthatve udāharaṇam /",
  "GK16visa02cu:1050": "“sāyakasahāyavāhormakaradhvajaniyamitakṣamādhipateḥ /",
  "GK16visa02cu:1051": "abjarucibhāsvaraste bhātitarāmavanipaśloka.” //",
  "GK16visa02cu:1052": "iti /",
  "GK16visa02cu:1053": "********** END OF COMMENTARY **********",
  "GK16visa02cu:1054": "atha vyañjanā--",
  "GK16visa02cu:1055": "viratāsvabhidhādyāsu yayār'tho bodhyate paraḥ // VisSd_2.12 //",
  "GK16visa02cu:1056": "sā vṛttirvyañjanā nāma śabdasyārthādikasya ca /",
  "GK16visa02cu:1057_0": "“śabdabuddhikarmaṇāṃ viramya vyāpārābhāvaḥ” iti nayenābhidhālakṣaṇātātparyākhyāsu",
  "GK16visa02cu:1057_1": "tisṛṣu vṛttiṣu svaṃ svamarthaṃ bodhayitvopakṣīṇāsu yathā aparo 'nyo 'nyor'tho bodhyate",
  "GK16visa02cu:1057_2": "sā śabdasyārthasya prakṛtipratyayādeśca śaktirvyañjanadhvananagamanapratyāyanādivyapadeśaviṣayā vyañjanā nāma /",
  "GK16visa02cu:1058": "************* COMMENTARY *************",
  "GK16visa02cu:1059": "Vijñapriyā:",
  "GK16visa02cu:1060": "(vi, ṭha) vyaṅgyo vyañjanayetyuktatvāt vyañjanālakṣaṇaṃ vaktumāha---atheti /",
  "GK16visa02cu:1061": "nayeneti /",
  "GK16visa02cu:1062": "etannyāyāt śabdasyeva tanniṣṭhavṛtterapi viratiḥ siddhyati ityarthaḥ /",
  "GK16visa02cu:1063": "upakṣīṇāsviti /",
  "GK16visa02cu:1064": "arthāntarabodhane kṣīṇasamarthyāsu /",
  "GK16visa02cu:1065": "Locanā:",
  "GK16visa02cu:1066": "(lo, u)--uddeśakamaprāptāṃ vyañjanāṃ nirūpayati--atheti /",
  "GK16visa02cu:1067": "parobhidheyādivyatirikto vyaṅgyatvena nirūpayiṣyamāṇo vastvalaṅkārarasalakṣaṇaḥ /",
  "GK16visa02cu:1068": "tisṛṣviti---abhihitānvayavādimatamāśritya anvitābhidhānamate tu dvayoḥ /",
  "GK16visa02cu:1069": "tatrāpi lakṣaṇāyā abhāve tu prathamamate tu dvayoḥ dvitīyamate tvekasyāḥ /",
  "GK16visa02cu:1070": "dhvananādayo vyañjanasya paryāyāntaraṇi /",
  "GK16visa02cu:1071": "********** END OF COMMENTARY **********",
  "GK16visa02cu:1072": "tatra--",
  "GK16visa02cu:1073": "abhidhālakṣaṇāmūlā śabdasya vyañjanā dvidhā // VisSd_2.13 //",
  "GK16visa02cu:1074": "abhidhāmūlāmāha--",
  "GK16visa02cu:1075": "anekārthasya śabdasya saṃyogādyairniyantrite /",
  "GK16visa02cu:1076": "ekatrārthe 'nyadhīheturvyañjanā sābhidhāśrayā // VisSd_2.14 //",
  "GK16visa02cu:1077": "ādiśabdādviprayogādayaḥ /",
  "GK16visa02cu:1078": "************* COMMENTARY *************",
  "GK16visa02cu:1079": "Vijñapriyā:",
  "GK16visa02cu:1080": "(vi, ḍa)",
  "GK16visa02cu:1081": "anekārthasyeti---saṃyogādīn vakṣyati,",
  "GK16visa02cu:1082": "tairanekārthasya śabdasya ekārthe niyantrite arthāntarabodhaṃ pratirudhya bodhite sati anyasya pratiruddhārthasya dhiyo heturyā vṛttiḥ sā vyañjanābhidhāśrayā ityarthaḥ /",
  "GK16visa02cu:1083": "ādyaśabdāditi saṃyogādyairityādyaśabdādityarthaḥ /",
  "GK16visa02cu:1084": "Locanā:",
  "GK16visa02cu:1085": "(lo, ū) anekārthasya viṣṇusiṃhādyanekābhidheyaśabdasya haryyādeḥ ekārthe niyantrite ityanvayaḥ /",
  "GK16visa02cu:1086": "arthe vācyarūpe niyantrite arthāntaraniruddhaprasaratayā vyavasthāpite /",
  "GK16visa02cu:1087": "anyasya saṃyogādisācivyābhāvāt abhidhāyā aviṣayasya buddhihetuḥ vyañjanā /",
  "GK16visa02cu:1088": "********** END OF COMMENTARY **********",
  "GK16visa02cu:1089": "uktaṃ hi--",
  "GK16visa02cu:1090": "“saṃyogo viprayogaśca sāhacaryaṃ virodhitā /",
  "GK16visa02cu:1091": "arthaḥ prakāraṇaṃ liṅgaṃśabdasyānyasya saṃnidhiḥ //",
  "GK16visa02cu:1092": "sāmarthyamaucitī deśaḥ kālo vyaktiḥ svarādayaḥ /",
  "GK16visa02cu:1093": "śabdārthasyānavacchede viśeṣasmṛtihetavaḥ” //",
  "GK16visa02cu:1094": "iti /",
  "GK16visa02cu:1095": "************* COMMENTARY *************",
  "GK16visa02cu:1096": "Vijñapriyā:",
  "GK16visa02cu:1097": "(vi, ḍha) saṃyogaḥ, samabhivyāhṛtāparapadārthasya /",
  "GK16visa02cu:1098": "viprayogaḥ---tyāgaḥ, so 'pi tasyaiva /",
  "GK16visa02cu:1099": "sāhacaryyaṃ-samabhivyāhṛtapadārthena saha sarvadā sthitiḥ virodhitā vairitā sāpi tādṛśāparapadārthena saha /",
  "GK16visa02cu:1100": "arthaḥ prayojanaṃ tacca samabhivyāhṛtam /",
  "GK16visa02cu:1101": "prakaraṇamupakramaḥ /",
  "GK16visa02cu:1102": "liṅgaṃ cihnaṃ tadapi samabhivyāhṛtam /",
  "GK16visa02cu:1103": "sāmarthyaṃ samabhivāyāhṛtapadārthajanane /",
  "GK16visa02cu:1104": "aucitī tātparyyam /",
  "GK16visa02cu:1105": "teśakālāvapi samabhivyāhṛtau /",
  "GK16visa02cu:1106": "vyaktiḥ śabdasya puṃstvādiliṅgāni /",
  "GK16visa02cu:1107": "svaraḥ udāttādiḥ /",
  "GK16visa02cu:1108": "anavacchede 'nekatve /",
  "GK16visa02cu:1109": "viśeṣasyaikasyaivārthasya smaraṇahetavaḥ saṃyogādaya ityarthaḥ /",
  "GK16visa02cu:1110": "naiyāyikamate sarveṣāmeva padārthanāṃ smaraṇamanvayabodhastvekameva padārthamādāya /",
  "GK16visa02cu:1111": "etanmate tu yasya padārthasyānvayabodhastasyaiva viśeṣasya smaraṇamiti /",
  "GK16visa02cu:1112": "Locanā:",
  "GK16visa02cu:1113": "(lo, ṛ) uktaṃ hi bhartṛhariṇā iti śeṣaḥ /",
  "GK16visa02cu:1114": "saṃyoga iti /",
  "GK16visa02cu:1115": "vilodho vadhyaghātakādiḥ /",
  "GK16visa02cu:1116": "arthaḥ phalam, prakaraṇaṃ prastāvaḥ /",
  "GK16visa02cu:1117": "liṅgam, viṣayavyāvṛtto dharmaḥ /",
  "GK16visa02cu:1118": "sannidhiḥ sāmānādhikaraṇyam /",
  "GK16visa02cu:1119": "sāmarthyaṃ tat kāraṇaniyamaḥ /",
  "GK16visa02cu:1120": "deśastad viśeṣaḥ /",
  "GK16visa02cu:1121": "kālastadviśeṣaḥ /",
  "GK16visa02cu:1122": "vyaktiḥ puṃstvādiḥ svarā udāttādayaḥ /",
  "GK16visa02cu:1123": "anavacchede ekavākyaniyame /",
  "GK16visa02cu:1124": "viśeṣa ekavākyarūpaḥ /",
  "GK16visa02cu:1125": "********** END OF COMMENTARY **********",
  "GK16visa02cu:1126": "“saśaṅkhcakro hariḥ” iti śaṅkhcakrayogena hariśabdo viṣṇumevābhidhatte /",
  "GK16visa02cu:1127": "“aśaṅkhacakro hariḥ” iti tadviyogena tameva /",
  "GK16visa02cu:1128": "“bhīmārjunau” iti arjunaḥ pārthaḥ /",
  "GK16visa02cu:1129": "“karṇārjunau” iti karṇaḥ sūtaputraḥ /",
  "GK16visa02cu:1130": "“sthāṇuṃ vande” iti sthāṇuḥ śivaḥ /",
  "GK16visa02cu:1131": "“sarvaṃ jānāti devaḥ” iti devo bhavān /",
  "GK16visa02cu:1132": "“kupito makaradhvajaḥ” iti makaradhvajaḥ kāmaḥ /",
  "GK16visa02cu:1133": "“devaḥ purāriḥ” iti purāriḥ śivaḥ /",
  "GK16visa02cu:1134": "“madhunā mattaḥ pikaḥ” iti madhurvasantaḥ /",
  "GK16visa02cu:1135": "“yātu vo dayitāmukham” iti mukhaṃ sāṃmukhyam /",
  "GK16visa02cu:1136": "“vibhāti gagane candraḥ, iti candraḥ śaśī /",
  "GK16visa02cu:1137": "“niśi citrabhānuḥ” iti citrabhānurvāhniḥ /",
  "GK16visa02cu:1138": "“bhāti rathāṅgam” rathāṅgam” iti napuṃsakavyaktyā rathāṅgaṃ cakram /",
  "GK16visa02cu:1139": "svarastu veda eva viśeṣapratītikṛnna kāvya iti tasya viṣayo nodāhṛtaḥ /",
  "GK16visa02cu:1140": "************* COMMENTARY *************",
  "GK16visa02cu:1141": "Vijñapriyā:",
  "GK16visa02cu:1142": "(vi, ṇa) tadaviyogeneti---śaṅkhacakratyāgenetyarthaḥ /",
  "GK16visa02cu:1143": "naño 'tra tyāgārthakatvāt /",
  "GK16visa02cu:1144": "bhīmārjunāviti sāhacaryye /",
  "GK16visa02cu:1145": "atra arjunapadaṃ pārthakārttavīryyayoḥ /",
  "GK16visa02cu:1146": "bhīmapadaṃ maheśapārthayoranekārtham /",
  "GK16visa02cu:1147": "karṇārjunāviti virodhitāyām /",
  "GK16visa02cu:1148": "atra dvayamapi padamanekārtham /",
  "GK16visa02cu:1149": "prayojane sthāṇumiti /",
  "GK16visa02cu:1150": "atra rājña upakramo vākyāntarāllabhyaḥ /",
  "GK16visa02cu:1151": "cihne-kupita iti kopasya kāmacihnatvāt /",
  "GK16visa02cu:1152": "samudro 'pi makaradhvajaḥ /",
  "GK16visa02cu:1153": "naca kāmadevasyāpi kopa iti vācyam, virahiṇyāṃ kupati ityarthāt /",
  "GK16visa02cu:1154": "anyaśabdasannidhau sa deva iti--atra devaśabdo 'nekārthaḥ /",
  "GK16visa02cu:1155": "tulyavibhāktikapurārātiśabdasya sānnidhyam /",
  "GK16visa02cu:1156": "sāmarthye madhuneti---atra madhurdaityaviśeṣe 'pi, kokilamādane vasantasyaiva sāmarthyam /",
  "GK16visa02cu:1157": "aucityāṃ “pātu va'; iti--atra mukhapadaṃ prabhṛtyādāvanekārtham /",
  "GK16visa02cu:1158": "māninyāḥ sāmmukhye vaktustātparyyam /",
  "GK16visa02cu:1159": "deśe bhāvīti--atra candrapadaṃ karpūre 'pi /",
  "GK16visa02cu:1160": "deśogamanam /",
  "GK16visa02cu:1161": "kāle niśīti--citrabhānuḥ sūryyo 'pi /",
  "GK16visa02cu:1162": "vyaktau--rathāṅgamiti, cakravākastu rathāṅgaḥ /",
  "GK16visa02cu:1163": "Locanā:",
  "GK16visa02cu:1164": "(lo, ṝ) eṣāṃ niyantraṇasvarūpaṃ kramādudāharaṇairdarśayati---saśaṅkhetyādi /",
  "GK16visa02cu:1165": "viṣṇumevetyevakāreṇa śakasiṃhāśvādervyavacchedaḥ /",
  "GK16visa02cu:1166": "tayoḥ śaṅvacakrayorviyoge 'bhāve 'pi tameva harimevābhidhatte ityanuṣajyate,",
  "GK16visa02cu:1167": "pratiṣedhasya prasaktipūrvakatvāt /",
  "GK16visa02cu:1168": "pārtho natu vṛkṣaviśeṣaḥ /",
  "GK16visa02cu:1169": "sūtapaputro natu śravaṇam /",
  "GK16visa02cu:1170": "atra vadhyaghātako virodhaḥ, sahānavasthāne tu chāyātapāviti /",
  "GK16visa02cu:1171": "sthāṇuśabdasya śaṅkuvācakatve labdhacchedākhyaṃ na ghaṭate /",
  "GK16visa02cu:1172": "bhavān prakṛto rājā /",
  "GK16visa02cu:1173": "kāmo na tu makarākāro dhvajaḥ, tasya koparūpadharmābhāvāt /",
  "GK16visa02cu:1174": "śivo na muraripuḥ /",
  "GK16visa02cu:1175": "vasanto na tu madyam /",
  "GK16visa02cu:1176": "sānnidhyaṃ na tu vadanaṃ, tasya kāmakātaratāyogyatvābhāvāt śaśī na tu karpūram /",
  "GK16visa02cu:1177": "vahnirna tu raviḥ /",
  "GK16visa02cu:1178": "cakaṃ na tu cakravākaḥ /",
  "GK16visa02cu:1179": "veda eva viśeṣapratītikṛt iti anekārthavācakaśabdasya ekārthavācakatve niyantraṇarūpaḥ,",
  "GK16visa02cu:1180": "tatpratyayaṃ ca svaro vede eva karoti /",
  "GK16visa02cu:1181": "yathā indraśatrurityādau ṣaṣṭītatpuruṣe samāsāntodāttasūcite indrasya śamīyatā vā daityo 'rirevābhidhīyate /",
  "GK16visa02cu:1182": "bahuvrīhau tu pūrvapadāntodāttanirṇote indra eva śamayitā śātayitā ceti /",
  "GK16visa02cu:1183": "idaṃ hi kāvyaprakāśakārasya udāharaṇam /",
  "GK16visa02cu:1184": "********** END OF COMMENTARY **********",
  "GK16visa02cu:1185": "idaṃ ca ke 'pyasahamānā āhuḥ--",
  "GK16visa02cu:1186": "svaro 'pi kākkādirūpaḥ kāvye viśeṣapratītikṛdeva /",
  "GK16visa02cu:1187": "udāttādirūpo 'pi muneḥ pāṭhoktadiśā śṛṅgārādirasaviśeṣapratītikṛdeva” iti etadviṣaye udāharaṇamucitameva iti, tanna; tathāhi--",
  "GK16visa02cu:1188": "svarāḥ kākkādayaḥ udāttādayo vā vyaṅgyarūpameva viśeṣaṃ pratyāyanti,",
  "GK16visa02cu:1189": "na khalu prakṛtoktamanekārthaśabdasyaikārthaniyantraṇarūpaṃ viśeṣam /",
  "GK16visa02cu:1190": "************* COMMENTARY *************",
  "GK16visa02cu:1191": "Locanā:",
  "GK16visa02cu:1192": "(lo, ḷ) ke 'pīti--śrīcaṇḍīdāsarāghavānandaprabhṛtayaḥ /",
  "GK16visa02cu:1193": "asahamānā iti /",
  "GK16visa02cu:1194": "śabdārthasyānavacchede viśeṣasmṛtihetava ityatra viśeṣapadasyār'thānavabodhane iti śeṣaḥ /",
  "GK16visa02cu:1195": "āhuḥ--svaro 'pi ityādi ucitamevetyantam /",
  "GK16visa02cu:1196": "tatra kāvyādīnāṃ viśeṣapratītikṛdeva niyantraṇarūpaḥ /",
  "GK16visa02cu:1197": "udāharaṇaṃ taireva darśitam /",
  "GK16visa02cu:1198": "yathā “mathnāmītyanena kākuvacanena mathnāmyeva iti viśeṣapratītikṛditi /",
  "GK16visa02cu:1199": "muneḥ pāṭhaguṇoktamārgaśca taireva darśito yathā---“yathāha munirbharataḥ----“hasyaśṛṅgarayoḥ svarītodāttaṃ,",
  "GK16visa02cu:1200": "vīraraudrādbhuteṣu udāttakampitaṃ,",
  "GK16visa02cu:1201": "karuṇabībhaṃtsabhayānakeṣu anudāttakampitam utpādayediti /",
  "GK16visa02cu:1202": "tanna, tat teṣāṃ vacanamayuktam, kathamityāha--tathāhīti /",
  "GK16visa02cu:1203": "vyaṅgyarūpameva bhavaddarśitaṃ, mathnamyevetirūpaṃ śṛṅgārasarūpaṃ ca /",
  "GK16visa02cu:1204": "prakṛtoktaṃ “saṃyogo viprayogaśca'; ityādinā bharttṛhariṇā uktaṃ darśitam /",
  "GK16visa02cu:1205": "anekārthe ityādau arthaśabdo vācyaparaḥ, viśeṣa ityanantaraṃ saṃyogādiprayogāditi śeṣaḥ /",
  "GK16visa02cu:1206": "********** END OF COMMENTARY **********",
  "GK16visa02cu:1207": "kiñca yadi yatra kvacidanekārthaśabdānāṃ prakaraṇādiniyamābhāvādaniyantritayorapyarthayoranurūpasvaravaśenaikatra niyamanaṃ vācyaṃ,",
  "GK16visa02cu:1208": "tadā tathāvidhasthale śleṣānaṅgīkāraprasaṅgaḥ;",
  "GK16visa02cu:1209": "************* COMMENTARY *************",
  "GK16visa02cu:1210": "Vijñapriyā:",
  "GK16visa02cu:1211": "(vi, ta) muneḥ pāṭhoktadiśeti--muninā vedasya svaraviśeṣeṇaiva paṭhanāt /",
  "GK16visa02cu:1212": "dvayorarthayoranurūpeti--dvayorrthayormadhye ekasyānurūpasvaravaśenetyarthaḥ /",
  "GK16visa02cu:1213": "ekoccāraṇe dvayoranurūpasvarāsambhavāt /",
  "GK16visa02cu:1214": "tathātve ekatra niyamanāsambhavācca /",
  "GK16visa02cu:1215": "tadā tathāvidhasthale śleṣānaṅgīkāraprasaṅga ityarthaḥ /",
  "GK16visa02cu:1216": "ekārthaniyamane 'nyārthasya vyaṅgyatvena tasyopamānatvāt upamādhvanitvasyaiva prasakternatu śleṣasya /",
  "GK16visa02cu:1217": "yathā vakṣyamāṇe durgālaṅghitavigrahe ityādau prakaraṇādumāmahādevīvallabhabhānudevarājaniyamane pārvatīvallabhasya vyaṅgyatvena rājñaḥ tadupamādhvanireva /",
  "GK16visa02cu:1218": "********** END OF COMMENTARY **********",
  "GK16visa02cu:1219": "na ca tathā, ata evāhuḥ śleṣanirūpaṇaprastāve--",
  "GK16visa02cu:1220": "“kāvyamārge svaro na gaṇyate” itica nayaḥ,",
  "GK16visa02cu:1221": "ityalamupajīvyānaṃ mānyānāṃ vyākhyāneṣu kaṭākṣanikṣepeṇa /",
  "GK16visa02cu:1222": "ādiśabdāt “etāvanmātrastanī” ityādau hastādiceṣṭādibhiḥ stanādīnāṃ kamalakorakādyākāratvam /",
  "GK16visa02cu:1223": "************* COMMENTARY *************",
  "GK16visa02cu:1224": "Locanā:",
  "GK16visa02cu:1225": "(lo e) evaṃ pracīnoktaṃ dūṣayitvā svayameva pūrvapakṣamutpādya nirācaṣṭe-kiñceti /",
  "GK16visa02cu:1226": "yatra kvacit---",
  "GK16visa02cu:1227": "“yena dhvastamanobhavena valijitkāyaḥ purā strīkṛto",
  "GK16visa02cu:1228": "yaścodvṛttabhujaṅgahāravalayogaṃgāṃ ca yo 'dhārayat /",
  "GK16visa02cu:1229": "yasyāhuḥ śaśimat śiro hara iti stutyaṃ ca nāmāmarāḥ",
  "GK16visa02cu:1230": "pāyāt sa svayamandhakakṣayakarastvāṃ sarvadomādhavaḥ” //",
  "GK16visa02cu:1231": "ityādau dvayorapyarthayorhariharastutiparayoranurūpaḥ svara udāttādirekatra harau hare vā /",
  "GK16visa02cu:1232": "naca tathā śleṣāṅgīkāraḥ /",
  "GK16visa02cu:1233": "atrācāryyasammati darśayati--ata evetyādi /",
  "GK16visa02cu:1234": "naye nītyāṃ lokaprasiddhāyām /",
  "GK16visa02cu:1235": "teṣāmupajīvyatvaṃ-tadgranthaniṣṭayā svavyutpattyā viśeṣasampādanāt /",
  "GK16visa02cu:1236": "ādiśabdaḥ, kālo vyaktiḥ svaradaya ityatra /",
  "GK16visa02cu:1237": "ceṣṭādītyādiśabdena---“itaḥ sa daityaḥ prāptaśrīrneta evārhati kṣayam'; ityādau ātmanirddeśādayaḥ /",
  "GK16visa02cu:1238": "********** END OF COMMENTARY **********",
  "GK16visa02cu:1239": "evamekasminnarthe 'bhidhayā niyantrite yā śabdārthasyānyārthabuddhihetuḥ śaktiḥ sābhidhāmūlā vyañjanā /",
  "GK16visa02cu:1240": "************* COMMENTARY *************",
  "GK16visa02cu:1241": "Vijñapriyā:",
  "GK16visa02cu:1242": "(vi, tha)",
  "GK16visa02cu:1243": "na ca tatheti--tathātve pṛthukārttasvarapātramityādiśleṣālaṅkārocchedaprasaṅgāditi bhāvaḥ /",
  "GK16visa02cu:1244": "ata evāhuriti kāvyaprakāśakārādaya āhurityarthaḥ /",
  "GK16visa02cu:1245": "upajñīvyānāmiti kāvyamārge 'pi svaragaṇayitṛṇāṃ prācīnānāmuparītyarthaḥ /",
  "GK16visa02cu:1246": "ādiśabdāditi---svarādaya ityādiśabdādityarthaḥ /",
  "GK16visa02cu:1247": "hasteti---hastaceṣṭādibhiḥ stanādīnāṃ kamalakorakādyākāratvaṃ smāryyata ityarthaḥ /",
  "GK16visa02cu:1248": "“eddahamettathiṇiā eddahamettehi ācchivattehi /",
  "GK16visa02cu:1249": "eddamettāvatthā eddahamettehiṃ diṃa ehi” //",
  "GK16visa02cu:1250": "ityādi prākṛtaślokasya hi--- “etāvanmātrastanikā etāvanmātrairakṣipattaiḥ /",
  "GK16visa02cu:1251": "etāvanmātrāvasthā etāvanmātrairdivasaiḥ'; //",
  "GK16visa02cu:1252": "iti saṃskṛtam /",
  "GK16visa02cu:1253": "stanādīnāmiti---kamalakorakādityādipadadvayāt cakṣurādīnāṃ padmapalāśādyākāraparigrahaḥ /",
  "GK16visa02cu:1254": "atra etatpadaṃ nānākārabodhakatvenānekārtham /",
  "GK16visa02cu:1255": "ceṣṭāviśeṣastvākāraviśeṣasmārakaḥ /",
  "GK16visa02cu:1256": "śaktiḥ vṛttiḥ /",
  "GK16visa02cu:1257": "********** END OF COMMENTARY **********",
  "GK16visa02cu:1258": "yathā mama tātapādāna mahāpātracaturdaśabhāṣāvilāsinībhujaṅgamahākavīśvaraśrīcandraśekharasaṃdhivigrahikāṇām--",
  "GK16visa02cu:1259": "“durgālaṅghitavigraho manasijaṃ saṃmīlayaṃstejasā prodyadrājakalo gṛhītagarimā viṣvagvṛto bhogibhiḥ /",
  "GK16visa02cu:1260": "nakṣatreśakṛ tekṣaṇo girigurau gāḍhāṃ ruciṃ dhārayan gāmākramya vibhūtibhūṣitatanū rājatyumāvallabhaḥ” //",
  "GK16visa02cu:1261": "atra prakaraṇonābhidhayā umāvallabhaśabdasyomānāmnīmahādevīvallabhabhānudevanṛpatirūper'the niyantrite vyañjanayaiva gaurīvallabharūpor'tho bodhyate /",
  "GK16visa02cu:1262": "evamanyat /",
  "GK16visa02cu:1263": "************* COMMENTARY *************",
  "GK16visa02cu:1264": "Vijñapriyā:",
  "GK16visa02cu:1265": "(vi, da) durgālaṅghiteti /",
  "GK16visa02cu:1266": "atra umā nāma mahādevī tasyā vallabho bhānudevanṛpatiḥ /",
  "GK16visa02cu:1267": "prākaraṇiko rājati /",
  "GK16visa02cu:1268": "kīdṛśaḥ śatrudurgeṇāvāritayuddhaḥ /",
  "GK16visa02cu:1269": "tejasā dehakāntyā manasijaṃ sammīlayan sāndairyyagavārta saṅkocayan /",
  "GK16visa02cu:1270": "prodyantī rājakalā nṛpaticāturyyaṃ yasya tādṛśaḥ /",
  "GK16visa02cu:1271": "garimā, vapuḥ puṣṭiḥ, gṛhītatattvaḥ /",
  "GK16visa02cu:1272": "bhogibhirnāma bhogavadbhiḥ amātyairviṣvak sarvato vṛtaḥ /",
  "GK16visa02cu:1273": "kṣatraiśeṣu kṣatriyeśvareṣu rājasu avajñayā na kṛtekṣaṇo akṛtadṛkpātaḥ /",
  "GK16visa02cu:1274": "gurau mahatyāṃ giri vāci,",
  "GK16visa02cu:1275": "gāḍhāṃ ruciṃ prītiṃ dhārayan gāmākramya pṛthivīmadhikṛtya,",
  "GK16visa02cu:1276": "vibhūtyā aiśvaryyeṇa bhūṣitatanuḥ /",
  "GK16visa02cu:1277": "atra durgādipadānyanekārthāni prakaraṇavaśāddarśitārthe niyantrite vācakāni (śabdāḥ)",
  "GK16visa02cu:1278": "arthāntaraṃ tu vyañjanayā bodhayanti /",
  "GK16visa02cu:1279": "tathā hi--umāyāḥ pārvatyā vallabho maheśo rājati /",
  "GK16visa02cu:1280": "kīdṛśaḥ--durgayā, pārvatyā, laṅghitavigrahaḥ āśleṣeṇa ākrāntaśarīraḥ /",
  "GK16visa02cu:1281": "tejasā netrajyotiṣā, manasijaṃ sammīlayan nighnan /",
  "GK16visa02cu:1282": "rājakalā candrakalā, śirasi pradyottatkaḥ gṛhītagarimā gṛhītajagadgurubhāraḥ /",
  "GK16visa02cu:1283": "bhogibhiḥ sarpaiḥ sarvato vṛtaḥ /",
  "GK16visa02cu:1284": "kṣatreśena candreṇa ghaṭitalocanaḥ sūryyacandrāgnimayalocanatvāt /",
  "GK16visa02cu:1285": "girīṇāṃ gurau himālaye gāḍhāṃ ruciṃ dhārayan śvaśuratvāt svīyataponilayatvācca /",
  "GK16visa02cu:1286": "gāṃ vṛṣam ākramyāruhya rājatītyanvayaḥ /",
  "GK16visa02cu:1287": "vibhūtibhirbhasmabhirbhūṣitatanuśca /",
  "GK16visa02cu:1288": "itthamatrāprākaraṇike maheśe vyañjite prakṛte saṅgamanāya maheśa iva rājetyupamāvyañjanādupamādhvanirayam /",
  "GK16visa02cu:1289": "Locanā:",
  "GK16visa02cu:1290": "(lo, ai)",
  "GK16visa02cu:1291": "durgālaṅghiteti---durgāṇi vanagirijalamayasthānāni durgā pārvatī ca,",
  "GK16visa02cu:1292": "alaṅghito laṅghitaśca,",
  "GK16visa02cu:1293": "vigraho yuddhaṃ dehaśca,",
  "GK16visa02cu:1294": "sammīlanaṃ tiraskāro dahanaṃ ca,",
  "GK16visa02cu:1295": "tejaḥ kānti. nayanāgniśca /",
  "GK16visa02cu:1296": "rājā pārthivaścandraśca /",
  "GK16visa02cu:1297": "kalā kalanāṃ aṃśaśca, garimā mahimā aiśvaryyaviśeṣaśca /",
  "GK16visa02cu:1298": "bhoginaḥ strakcandanādibhogavantaḥ sarpāśca /",
  "GK16visa02cu:1299": "kṣatreśvareṣu akṛtadṛṣṭiḥ kṣatreśena candreṇa kṛtanayanaśca /",
  "GK16visa02cu:1300": "gurau mahatyām /",
  "GK16visa02cu:1301": "giri vāci /",
  "GK16visa02cu:1302": "girīṇāṃ gurau, śreṣṭe ca gāṃ pṛthivīṃ vṛṣabhaṃ ca /",
  "GK16visa02cu:1303": "vibhūtiḥ sampat bhasma ca /",
  "GK16visa02cu:1304": "umāvallabho bhānudeva īśvaraśca /",
  "GK16visa02cu:1305": "prakaraṇena varṇanīyatvāt /",
  "GK16visa02cu:1306": "iha ca umāvallabhaśabdena yo 'yamaprakṛto maheśvarārthaḥ pratīyate tasyāsambaddhatvamāsīditi maheśvarabhānudevayorupamānopameyabhāvaḥ kalpyate /",
  "GK16visa02cu:1307": "tena umāvallabhaivetyupamādhvaniḥ vyañjanayaiva bodhyate /",
  "GK16visa02cu:1308": "ityatrai vakārasyāyamāśayaḥ-iha khalūmāvallabhaśabde yeyaṃ dvitīyārthapratītiḥ tatrābhidhāyā prakṛtārthamātrabodhane viramāt lakṣaṇāyāśca mukhyārthabodhahetukatvāt /",
  "GK16visa02cu:1309": "tātparyyasya śaktyabhihitalakṣitasaṃsargamātrabodhananaiyatyāt vyañjanākhyā turīyā vṛttirupāsyaiveti /",
  "GK16visa02cu:1310": "nanvatrāpyarthabhedena śabdabheda iti darśanāt śabdabhedadvayamasti /",
  "GK16visa02cu:1311": "tacca sājātyadaikyabhramahetuḥ /",
  "GK16visa02cu:1312": "ataśca prathamamumāvallabhādiśabdena rājārthabodhanād viratāyāṃ prathamābhidhāyāṃ dvitīyaḥ śabdaḥ tanniṣṭābhidhāśaktyā dvitīyārthaṃ bodhayatu kiṃ vṛttyantarakalpanayā iti cenna /",
  "GK16visa02cu:1313": "atra hi śabdadvayakalpane kathaṃ prakṛtārthasya prathamaṃ pratītiranubhūyate,",
  "GK16visa02cu:1314": "dvayorabhidheyatvena pūrvapaścādbhāvanaiyatyāsambhavāt /",
  "GK16visa02cu:1315": "evaṃ“bhramimaratim“ityādāvapi viṣaśabdasya garalārthatve bhujaṅgādipadasācivyāt na panarabhidhāyā ujjīvanaṃ,",
  "GK16visa02cu:1316": "kintu vyañjanaiva vyāpāraḥ /",
  "GK16visa02cu:1317": "kintvatra dvitīyārthabodhe heturbhujaṅgādirūpaḥ śābdaḥ /",
  "GK16visa02cu:1318": "durgālaṅghitetyādāvārthaḥ /",
  "GK16visa02cu:1319": "“yena dhvastam” ityādau tu niyāmakābhāvāt anekārthaviṣayaḥ sandehaḥ“vyathāṃ dvayeṣāmapi medinībhṛtām“ityādau cobhayābhidhānamapīti caṇḍīdāsapaṇḍitāḥ /",
  "GK16visa02cu:1320": "etannirākariṣyāmahe śleṣālaṅkāravyākhyānāvasare /",
  "GK16visa02cu:1321_0": "durgālaṅghitetyādau ca dvitīyārthasyānubhavasiddhasyābhāvaṃ vadato mahimācāryyasya",
  "GK16visa02cu:1321_1": "gajanimīlikaiva durvyākhyātṛdurupadeśaparamparayaiva dvitīyārthapratyākhyāne vyāsavālmīkiprabhṛtimahākavīnāṃ",
  "GK16visa02cu:1321_2": "tādṛśakāvyanibandhasya niṣphalatāprasaṅgaḥ /",
  "GK16visa02cu:1322": "arthadvayasyāpi pratīyamānatvaviśeṣād vyākhyāviśeṣanigamanāyāṃ prāmāṇyābhāvaśca /",
  "GK16visa02cu:1323": "kiñca dvitīyārthabodhane dharmikalpanāto varaṃ dharmakalpaneti bhinnaśabdakalpanāt bhinnā eva vyañjanākhyā vṛttiraṅgīkarttumucitā ;",
  "GK16visa02cu:1324": "tasyāstu yatra tatra prasare 'tiprasaṅgabhītyā sambandhatvena saivābhidhāśrīyata iti sarvamavadātam /",
  "GK16visa02cu:1325": "********** END OF COMMENTARY **********",
  "GK16visa02cu:1326": "lakṣaṇāmūlāmāha--",
  "GK16visa02cu:1327": "lakṣaṇopāsyate yasya kṛte tattu prayojanam /",
  "GK16visa02cu:1328": "yayā pratyāyyate sā syādvyañjanā lakṣaṇāśrayā // VisSd_2.15 //",
  "GK16visa02cu:1329": "************* COMMENTARY *************",
  "GK16visa02cu:1330": "Locanā:",
  "GK16visa02cu:1331": "(lo, o) lakṣaṇāmūlāmuddeśakamaprāptāmiti śeṣaḥ /",
  "GK16visa02cu:1332": "upāsyate ādriyate, yasya kṛte yannimittam yathā śabdaśaktyā /",
  "GK16visa02cu:1333": "********** END OF COMMENTARY **********",
  "GK16visa02cu:1334": "“gaṅgāyāṃ ghoṣaḥ” ityādau jalamayādyarthabodhanādabhidhāyāṃ taṭādyarthabodhanācca lakṣaṇāyāṃ viratāyāṃ yayā śītatvapāvanatvādyatiśayādirbodhyate sā lakṣaṇāmūlā vyañjanā /",
  "GK16visa02cu:1335": "evaṃ śabdīṃ vyañjanāmu katvārthomāha--",
  "GK16visa02cu:1336": "vaktṛboddhavyavākyānāmanyasaṃnidhivācyayoḥ /",
  "GK16visa02cu:1337": "prastāvadeśakālānāṃ kākośceṣṭādikasya ca // VisSd_2.16 //",
  "GK16visa02cu:1338": "vyañjaneti sambadhyate /",
  "GK16visa02cu:1339": "************* COMMENTARY *************",
  "GK16visa02cu:1340": "Vijñapriyā:",
  "GK16visa02cu:1341": "(vi, dha) yasya kṛte iti /",
  "GK16visa02cu:1342": "yatpratīternimittamityarthaḥ /",
  "GK16visa02cu:1343": "vaiśiṣṭyāt vailakṣaṇyāt /",
  "GK16visa02cu:1344": "Locanā:",
  "GK16visa02cu:1345": "(lo, au) prakaraṇasaṅgatimāha evamiti--bodhyate yaḥ sa boddhavyaḥ /",
  "GK16visa02cu:1346": "śabdaprayogasya parārthatvāt, yatsamavetā pratītirupapadyate sa ityarthaḥ /",
  "GK16visa02cu:1347": "ucyate śabdena pratipādyate yaḥ sa vācyaḥ /",
  "GK16visa02cu:1348": "tena vācya-lakṣya-vyaṅgyātmanastrividhasyārthasya parigrahaḥ /",
  "GK16visa02cu:1349": "prastāvaḥ prakaraṇaṃ, kākuḥ dhvanervikāraḥ, vaiśiṣṭyāt vailakṣaṇyāditi vaktrādiṣu pratyekamanvayaḥ /",
  "GK16visa02cu:1350": "anyaṃ prācīnābhidheyādivailakṣaṇyam /",
  "GK16visa02cu:1351": "********** END OF COMMENTARY **********",
  "GK16visa02cu:1352": "tatra vaktṛvākyaprastāvadeśakālavaiśiṣṭye yathā mama--",
  "GK16visa02cu:1353": "“kālo madhuḥ kupita eṣa ca puṣpadhanvā dhīrā vahanti ratikhedaharāḥ samīrāḥ /",
  "GK16visa02cu:1354": "kelīvanīyamapi vañjulakuñjamañjur- dūre patiḥ kathaya kiṃ karaṇīyamadya” //",
  "GK16visa02cu:1355": "atraitaṃ deśaṃ prati śīghraṃ pracchannakāmukastvayā preṣyatāmiti sakhīṃ prati kayācidvyajyate /",
  "GK16visa02cu:1356": "************* COMMENTARY *************",
  "GK16visa02cu:1357": "Vijñapriyā:",
  "GK16visa02cu:1358": "(lo, a) kāla iti /",
  "GK16visa02cu:1359": "eṣa ityanena tatkālānubhūyamānoṃnmādakatvaṃ kāmasya sūcitam /",
  "GK16visa02cu:1360": "patiriti--patirbharttā na tu priyaḥ /",
  "GK16visa02cu:1361": "atra vaktryā madanavihvalatādinā vaiśiṣṭyam, vākyasya tathābhūtānubhūyamānavicchittiyuktatvena /",
  "GK16visa02cu:1362": "prastāvasya patidūrasthityādinā;",
  "GK16visa02cu:1363": "deśasya ca kīḍāvanarūpasya vakulakuñjādinā;",
  "GK16visa02cu:1364": "kālasya vasantavattvena; evameṣāṃ",
  "GK16visa02cu:1365": "vaiśiṣṭyena vakroktyā vyaṅgyārthaprakāśanaṃ sphuṭameva /",
  "GK16visa02cu:1366": "(vi, na) kālo madhuriti--sakhīṃ prati proṣitabharttṛkāyā uktiriyam /",
  "GK16visa02cu:1367": "spaṣṭor'thaḥ /",
  "GK16visa02cu:1368": "atreti--etaṃ deśaṃ kelīvanīrūpam /",
  "GK16visa02cu:1369": "īdṛśavyaṅgyabodhe kelīvanīrūpasya tatpradarśanena karaṇīyājajñāsārthakavākyasya tat vaktryā uddīpakapradarśanalabdhaśṛṅgāraprakaraṇasya madhurūpakālasya ca vailakṣaṇyaṃ hetuḥ /",
  "GK16visa02cu:1370": "Locanā:",
  "GK16visa02cu:1371": "********** END OF COMMENTARY **********",
  "GK16visa02cu:1372": "boddhavyavaiśiṣṭye yathā--",
  "GK16visa02cu:1373": "“niḥ śeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ /",
  "GK16visa02cu:1374": "mithyāvādini ! dūti ! bāndhavajanasyājñātapīḍāgame vāpīṃ snātumito gatāsi na punastasyādhamasyāntikam” //",
  "GK16visa02cu:1375": "************* COMMENTARY *************",
  "GK16visa02cu:1376": "Vijñapriyā:",
  "GK16visa02cu:1377": "(vi, pa)",
  "GK16visa02cu:1378": "niḥ śeṣeti--upanāyakamānetuṃ preṣitāṃ yuvatiṃ tenaiva upabhuktāmāgatyāsau matprārthanayāpi nāyāta iti pratārayantīṃ dūtīṃ prati nāyikāyāḥ solluṇṭhanoktiriyam /",
  "GK16visa02cu:1379": "he matprārthanayāpi nāyāta iti mithyāvādini ! dūti ! bāndhavajanasya mama ajñātakāmapīḍāgame itaḥ strātuṃ vāpīṃ gatāsi na punastasyādhamasyāntikaṃ gatāsi /",
  "GK16visa02cu:1380": "vāpīṃ strātumiti nānvayaḥ, strādhātorakarmakatvāt /",
  "GK16visa02cu:1381": "āpātataḥ strānakāryyāṇi darśayati---niḥ śeṣeti /",
  "GK16visa02cu:1382": "yataste stanataṭaṃ stanapārśvabhāgo niḥ śeṣacyutacandanam /",
  "GK16visa02cu:1383": "adharaśca nirmṛṣṭarāgaḥ /",
  "GK16visa02cu:1384": "netre ca dūramatiśayaṃ yathā syāttathānañjane jāte iti śeṣaḥ /",
  "GK16visa02cu:1385": "tat kriyāviśeṣaṇaṃ ca dūramiti /",
  "GK16visa02cu:1386": "tathā iyaṃ tanvī kṛśā tava tanuḥ pulakitā; strānaśaityāt jātapulakā ityarthaḥ /",
  "GK16visa02cu:1387": "tatheti viśeṣaṇasamuccaye /",
  "GK16visa02cu:1388": "Locanā:",
  "GK16visa02cu:1389": "( lo, ā) niḥ śeṣeti--taṭaṃ samīpaṃ, sa ca samaprayo deśaḥ /",
  "GK16visa02cu:1390": "tatra candanaṃ niḥ śeṣacyutaṃ;",
  "GK16visa02cu:1391": "cūcukādiṣu ca śeṣam;",
  "GK16visa02cu:1392": "adharo nirmṛṣṭarāgaḥ;",
  "GK16visa02cu:1393": "dūrabhanañjane nikaṭe tu sāñjane;",
  "GK16visa02cu:1394": "añjanasya kvacit kvacidavaśeṣaḥ sūcitaḥ /",
  "GK16visa02cu:1395": "iyaṃ tanuḥ cirakāle 'pi strāne idānīṃ pulakitā; tanvī kṣāmā ca /",
  "GK16visa02cu:1396": "adhamasya prāgapi lakṣitanikṛṣṭaparigrahasya /",
  "GK16visa02cu:1397": "********** END OF COMMENTARY **********",
  "GK16visa02cu:1398": "atra tadantikameva rantuṃ gatāsīti viparītalakṣaṇayā lakṣyam /",
  "GK16visa02cu:1399": "tasya ca rantumiti vyaṅgyaṃ pratipādyaṃ dūtīvaiśiṣṭyādbodhyate /",
  "GK16visa02cu:1400": "************* COMMENTARY *************",
  "GK16visa02cu:1401": "Vijñapriyā:",
  "GK16visa02cu:1402": "(vi, pha) gatāsi iti lakṣyamiti /",
  "GK16visa02cu:1403": "candanacyavanādīnāṃ ratikāryyatvenaiva pratītyā tadīntake 'gamanabodhāt,",
  "GK16visa02cu:1404": "tadviparītaṃ gamanaṃ lakṣaṇayārthaḥ /",
  "GK16visa02cu:1405": "teṣāṃ ratikāryyatvenaita pratītirhi-candanādhararagayoścyutimārjanābhyāṃ,",
  "GK16visa02cu:1406": "strāne tvanayoḥ kṣālanamevoktaṃ syāt /",
  "GK16visa02cu:1407": "tathā dūraṃ cumbanaspṛṣṭaṃ netraprāntabhāgaṃ prāpya anañjane strāne tu samastanetrasyaivānañjanatvamuktaṃ syāt /",
  "GK16visa02cu:1408": "tathā candanacyutimahinmā grīṣmakālaprāptau pulakena ca tadānīṃ snānena pulakābhāvāt /",
  "GK16visa02cu:1409": "tatā tadantikāgamane tasya doṣābhāvāt adhamatvoktyanaucityam, dūtirantṛtvenaivādhamatvopapatteśca /",
  "GK16visa02cu:1410": "atra gamanaṃ lakṣaṇayeti yaduktaṃ tat kāvyaprakāśakārasyāsammatam /",
  "GK16visa02cu:1411": "rantuṃ tadantikagamanasyaiva tanmate vyaṅgyatvāt /",
  "GK16visa02cu:1412": "tathā hi na gatāsītyasya kāvyatvena tatra lakṣaṇāyā evābhāvāt /",
  "GK16visa02cu:1413": "taduktaṃ “vākye na śaktirnavā lakṣaṇeti';",
  "GK16visa02cu:1414": "padalakṣaṇā tu na sambhavatyeva gamanasya gamadhātuvācyatvādeva /",
  "GK16visa02cu:1415": "nañarthasya tu vāpīgamanānvayenaiva tadupapatteḥ /",
  "GK16visa02cu:1416": "yadi ca vākye 'pi lakṣaṇā svīkriyate tathāpi na lakṣaṇā /",
  "GK16visa02cu:1417": "rantuṃ tadantikasyaiva tanmate prathamaṃ vyaṅgyatvādeva /",
  "GK16visa02cu:1418": "tathā hi candanacyavanādīnāṃ prathamaṃ snānakāryyatvenaiva pratītyā bādhānavatārāt /",
  "GK16visa02cu:1419": "pratisandhānaviśeṣaṇa uttarakālameva bādhāvatārāt /",
  "GK16visa02cu:1420": "atra ca vyañjanāyāḥ pravṛtternatu lakṣaṇāyā eva /",
  "GK16visa02cu:1421": "prathamaṃ bādhāvatāra eva lakṣaṇāyāḥ pravṛtteḥ /",
  "GK16visa02cu:1422": "taduktam /",
  "GK16visa02cu:1423": "“kvacit bādhyatayā khyatiḥ kvacit khyātasya bādhanam /",
  "GK16visa02cu:1424": "pūrvatra lakṣaṇaiva syāduttaratrābhidhaiva tu” //",
  "GK16visa02cu:1425": "iti /",
  "GK16visa02cu:1426": "pūrvatra prathamaṃ bādhyatayā khyātau pratītau abhidhaiva tvityanena tatra lakṣaṇāyā abhāvāt /",
  "GK16visa02cu:1427": "taduttaraṃ rantuṃ tadantikagamanaṃ vyañjanaivetyuktam /",
  "GK16visa02cu:1428": "atra candanacyutādisattvaṃ boddhavyāyā dūtyā vailakṣaṇyam /",
  "GK16visa02cu:1429": "Locanā:",
  "GK16visa02cu:1430": "(lo, i)",
  "GK16visa02cu:1431_0": "eṣāṃ ca padārthānāṃ vāpīsnānaviruddhānāmanusandhānādeva vāpīsnānābhāvamātrasya prarohābhāvena",
  "GK16visa02cu:1431_1": "tadantikaṃ na gatāsītyatra viparītalakṣaṇayā gatāsīti lakṣyate ntumityataḥ pūrvaṃ tena saheti śeṣaḥ /",
  "GK16visa02cu:1432": "********** END OF COMMENTARY **********",
  "GK16visa02cu:1433": "anyasaṃnidhivaiśiṣṭye yathā--",
  "GK16visa02cu:1434": "“ua ṇiccala ṇippandā, bhisiṇīpattammi rehai balāā /",
  "GK16visa02cu:1435": "ṇimmalamaragaabhāaṇapariṭṭhiā (dā) saṅkhasutti vva” //",
  "GK16visa02cu:1436": "atra balākāyā nispandatvena viśvastatvam,",
  "GK16visa02cu:1437": "tenāsya deśasya vijanatvam,",
  "GK16visa02cu:1438": "ataḥ saṃketasthānametaditi kayāpi saṃnihitaṃ pracchannakāmukaṃ pratyucyate /",
  "GK16visa02cu:1439": "atraiva sthānanirjanatvarūpaṃ vyaṅgyārthavaiśiṣṭyaṃ prayojanam /",
  "GK16visa02cu:1440": "************* COMMENTARY *************",
  "GK16visa02cu:1441": "Vijñapriyā:",
  "GK16visa02cu:1442": "(vi, ba) saṅketasthānamupanāyake darśayantyā dūtyā uktiriyam--ua iti /",
  "GK16visa02cu:1443": "jānīhītyarthaḥ paśyeti yāvat /",
  "GK16visa02cu:1444": "niścaleti sambodhanam /",
  "GK16visa02cu:1445": "athavā niścalaniṣpandetyekaṃ vā padam /",
  "GK16visa02cu:1446": "tadā niścalādapi niṣpandetyarthaḥ /",
  "GK16visa02cu:1447": "śaṅkhaśuktiḥ śaccyakapālam /",
  "GK16visa02cu:1448": "ucyamānasya nāyakasya sānnidhyāt--saṅketasthalapradarśanaṃ sāmājikairvyañjanayāvagamyate ityarthaḥ /",
  "GK16visa02cu:1449": "tathā ca dyotyata ityatra dyotanaṃ sāmājikairvyañjanayā budhyata iti śeṣaḥ /",
  "GK16visa02cu:1450": "nāyakena tu balākāpradarśanarūpāt vaktryā vailakṣaṇyāt saṅketasthalaṃ vyañjanayā budhyate /",
  "GK16visa02cu:1451": "Locanā:",
  "GK16visa02cu:1452": "(lo, ī) usa ṇicceti---",
  "GK16visa02cu:1453": "paśya niścalaniṣpandā bisinīpatre rājate balākā /",
  "GK16visa02cu:1454": "nirmalamarakatabhājanapratiṣṭitā śaṅkhasuktiriva //",
  "GK16visa02cu:1455": "niścaleti---nirudyameti viṭasambodhanam /",
  "GK16visa02cu:1456": "śaṅkhaśuktiḥ saṃkhapātrī /",
  "GK16visa02cu:1457": "********** END OF COMMENTARY **********",
  "GK16visa02cu:1458": "bhinnakaṇṭhadhvanirdhoraiḥ kākurityabhidhīyate /",
  "GK16visa02cu:1459": "ityuktaprakārāyāḥ kākorbhedā ākarebhyo jñātavyāḥ /",
  "GK16visa02cu:1460": "************* COMMENTARY *************",
  "GK16visa02cu:1461": "Locanā:",
  "GK16visa02cu:1462": "(lo, u) bhinneti--bhedāḥ tattatsahakāribhedāḥ svarūpabhedāntāḥ /",
  "GK16visa02cu:1463": "********** END OF COMMENTARY **********",
  "GK16visa02cu:1464": "etadvaiśiṣṭye yathā--",
  "GK16visa02cu:1465": "“guruparatantratayā bata dūrataraṃ deśamudyato gantum /",
  "GK16visa02cu:1466": "alikulakokilalalite naiṣyati sakhi ! surabhisamaye 'sau” //",
  "GK16visa02cu:1467": "atra naiṣyati, api tarhi eṣyatyeveti kākkā vyajyate--",
  "GK16visa02cu:1468": "************* COMMENTARY *************",
  "GK16visa02cu:1469": "Vijñapriyā:",
  "GK16visa02cu:1470": "(vi, bha) ākarebhya iti---bhinnakaṇṭhadhvanirityādikākuvivecakagrantha ākaraḥ /",
  "GK16visa02cu:1471": "svābhāvikakaṇṭhadhvanito bhinnaḥ kaṇṭhadhvanirityarthaḥ /",
  "GK16visa02cu:1472": "guruparatantratayeti--dūrataradeśagataṃ patiṃ śocayantyā nāyikāyā uktiḥ prathamārddham /",
  "GK16visa02cu:1473": "tāmāśvāsayantyāḥ sakhyā uktiḥ parārddham /",
  "GK16visa02cu:1474": "naiṣyatīti---api tveṣyatyevetyarthaḥ kākkā vyajyate iti--kākkāḥ paraṃ nañarthopasthāpanānna eṣyati eṣyatyevetyevaṃrūpaḥ /",
  "GK16visa02cu:1475": "atra śiraścālanasahotpannatvaṃ kākorvailakṣaṇyam /",
  "GK16visa02cu:1476": "********** END OF COMMENTARY **********",
  "GK16visa02cu:1477": "ceṣṭāvaiśiṣṭye yathā--",
  "GK16visa02cu:1478": "“saṃketakālamanasaṃ viṭaṃ jñātvā vidagdhayā /",
  "GK16visa02cu:1479": "hasannetrārpitākūtaṃ līlāpaṅmaṃ nimīlitam” //",
  "GK16visa02cu:1480": "************* COMMENTARY *************",
  "GK16visa02cu:1481": "Locanā:",
  "GK16visa02cu:1482": "(lo, ū) saṅketeti--hasatā vikaśatā netreṇa arpitamākūtamabhiprayoyena iti viṭaviśeṣaṇam /",
  "GK16visa02cu:1483": "eṣāṃ coktodāharaṇānāṃ dhvaniguṇībhūta-vyaṅgyatve tānnirūpaṇe agresphuṭībhaviṣyati,",
  "GK16visa02cu:1484": "kintu vyañjanāyā ārthatvamātreṇodāharaṇam /",
  "GK16visa02cu:1485": "ceṣṭādītyādiśabdena vararṇanīyanāyakādigatasāttvikādiparigrahaḥ /",
  "GK16visa02cu:1486": "********** END OF COMMENTARY **********",
  "GK16visa02cu:1487": "atra saṃdhyā saṃketakāla iti paṅmanimīlanādiceṣṭayā kayāciddyotyate /",
  "GK16visa02cu:1488": "************* COMMENTARY *************",
  "GK16visa02cu:1489": "Vijñapriyā:",
  "GK16visa02cu:1490": "(vi, ma)",
  "GK16visa02cu:1491": "saṃketakāleti---viṭaṃ dhūrttam upanāyakaṃ saṃketakālamanasaṃ tajjijñāsārthaṃ tanmanaskaṃ jñātvetyarthaḥ /",
  "GK16visa02cu:1492": "hasatā netreṇārpitaṃ sthāpitam ākūtaṃ bhāvo yatra tādṛśaṃ yathā syāttathā līlāpadmaṃ nimīlitamityarthaḥ /",
  "GK16visa02cu:1493": "dyotyata iti viṭaṃ pratītyarthaḥ /",
  "GK16visa02cu:1494": "sāmājikaistu taddyotanamapi budhyate iti bodhyam //",
  "GK16visa02cu:1495": "********** END OF COMMENTARY **********",
  "GK16visa02cu:1496": "evaṃ vaktrādīnāṃ vyastasamastānāṃ vaiśiṣṭye boddhavyam /",
  "GK16visa02cu:1497": "traividhyādiyamarthānāṃ pratyekaṃ trividhā matā // VisSd_2.17 //",
  "GK16visa02cu:1498": "“arthānāṃ vācyalakṣyavyaṅgyatvena trirūpatayā sarvā apyanantaroktā vyañjanāstrividhāḥ /",
  "GK16visa02cu:1499": "tatra vācyārthasya vyañjanā yathā-“kālo madhuḥ-” ityādi /",
  "GK16visa02cu:1500": "lakṣyārthasya yathā--“niḥ śeṣacyutacandanam'--ityādi /",
  "GK16visa02cu:1501": "vyaṅgyārthasya yathā--“ua ṇiccala-” ityādi /",
  "GK16visa02cu:1502": "prakṛtipratyayādivyañjakatvaṃ tu prapañcayiṣyate /",
  "GK16visa02cu:1503": "śabdabodhyo vyanaktyarthaḥ śabdo 'pyarthāntarāśrayaḥ /",
  "GK16visa02cu:1504": "ekasya vyañjakatve tadanyasya sahakāritā // VisSd_2.18 //",
  "GK16visa02cu:1505": "************* COMMENTARY *************",
  "GK16visa02cu:1506": "Locanā:",
  "GK16visa02cu:1507": "(lo, ṛ)",
  "GK16visa02cu:1508": "śabdabodhya ityarthāntaramapekṣate,",
  "GK16visa02cu:1509": "natvekārthamātrapratipādako vyañjakaḥ yathā--durgālaṅghitetyādau /",
  "GK16visa02cu:1510": "artho 'pi śabdamapekṣate yathā kālo madhurityādau /",
  "GK16visa02cu:1511": "ekasyetyāderayamarthaḥ /",
  "GK16visa02cu:1512": "śabdārthayorekasya vyañjakatve taditaraḥ sahakārī satu avarjanīyasānnidhimātreṇāvasthitaḥ /",
  "GK16visa02cu:1513": "kintu yatra yacchaktirutkaṭā tatra tanmūlo vyañjakatvavyapadeśaḥ /",
  "GK16visa02cu:1514": "********** END OF COMMENTARY **********",
  "GK16visa02cu:1515": "yataḥ śabdo vyañjakatve 'pyarthāntaramapekṣate,",
  "GK16visa02cu:1516": "artho 'pi śabdam,",
  "GK16visa02cu:1517": "tadekasya vyañjakatve 'nyasya sahakāritāvaśyamaṅgīkartavyā /",
  "GK16visa02cu:1518": "abhidhāditrayopādhivaiśiṣṭyātrtrividho mataḥ /",
  "GK16visa02cu:1519": "śabdo 'pi vācakastadvallakṣako vyañjakastathā // VisSd_2.19 //",
  "GK16visa02cu:1520": "************* COMMENTARY *************",
  "GK16visa02cu:1521": "Vijñapriyā:",
  "GK16visa02cu:1522": "(vi, ya)",
  "GK16visa02cu:1523": "vaktṛboddhavyādidaśavaiśiṣṭyāt yār'tho vyañjanoktā,",
  "GK16visa02cu:1524": "sā vyañjakārthatrauvidhyāt trividhetyāha--arthānāṃ vyañjakārthānām /",
  "GK16visa02cu:1525": "iyaṃ daśavidhā vyañjanā /",
  "GK16visa02cu:1526": "niḥ śeṣetyādau lakṣyārthasya vyañjakatvaṃ svamatābhiprāyeṇaivoktam /",
  "GK16visa02cu:1527": "uktaśabdārthavyañjakārthatraividhyasyaivoktatvāt idānīṃ vyañjakaśabdasyāpi traividhyamāha--abhidhāditrayeti /",
  "GK16visa02cu:1528": "********** END OF COMMENTARY **********",
  "GK16visa02cu:1529": "abhidhopādhiko vācakaḥ /",
  "GK16visa02cu:1530": "lakṣaṇopādhiko lakṣakaḥ /",
  "GK16visa02cu:1531": "vyañjanopādhiko vyayañjakaḥ /",
  "GK16visa02cu:1532": "kiñca--",
  "GK16visa02cu:1533": "tātparyākhyāṃ vṛttimāhuḥ padārthānvayabodhane /",
  "GK16visa02cu:1534": "tātparyārthaṃ tadarthaṃ ca vākyaṃ tadvodhakaṃ pare // VisSd_2.20 //",
  "GK16visa02cu:1535": "************* COMMENTARY *************",
  "GK16visa02cu:1536": "Vijñapriyā:",
  "GK16visa02cu:1537": "(vi, ra)",
  "GK16visa02cu:1538": "na kevalaṃ vācyāditrividha eva śabdasyārtho 'pi tu vācyāditrayabhinnaḥ padārthasaṃsargo 'pi śabdārthastadbodhakaṃ ca vākyamityāha--kiṃ cetyādinā /",
  "GK16visa02cu:1539": "padārthānvayabodhane tadanvayabodhanimittam /",
  "GK16visa02cu:1540": "pare naiyāyikāstātparyyākhyāṃ vṛttimāhuḥ /",
  "GK16visa02cu:1541": "tadarthaṃ tasyā vṛtterviṣayarūpamarthaṃ tātparyyārthaṃ saṃsargarūpaṃ tadvodhakaṃ ca vākyamityāhuḥ /",
  "GK16visa02cu:1542": "********** END OF COMMENTARY **********",
  "GK16visa02cu:1543": "abhidhāyā ekaikapadārthabodhanavirāmādvākyārtharūpasya padārthānvayasya bodhikā tātpaya nāma vṛttiḥ /",
  "GK16visa02cu:1544": "tadarthaśca tātparyārthaḥ /",
  "GK16visa02cu:1545": "tadvodhakaṃ ca vākyamityabhihitānvayavādināṃ matam /",
  "GK16visa02cu:1546": "************* COMMENTARY *************",
  "GK16visa02cu:1547": "Vijñapriyā:",
  "GK16visa02cu:1548": "(vi, la) abhidhāyāḥ saṃsargabodhane 'sāmarthyaṃ darśayan vyācaṣṭe--abhidhāyā iti /",
  "GK16visa02cu:1549": "tadarthaśceti saṃsargarūpa ityarthaḥ /",
  "GK16visa02cu:1550": "abhihitānvayavādināṃ naiyāyikānāṃ padena padārthe 'bhihite smārite tadanvayabodho vākyādeva //",
  "GK16visa02cu:1551": "iti /",
  "GK16visa02cu:1552": "iti śrīsāhityadarpaṇaṭīkāyāṃ dvitīyaparicchedavivaraṇam",
  "GK16visa02cu:1553": "********** END OF COMMENTARY **********",
  "GK16visa02cu:1554": "ihi sāhityārpaṇo vākyasvarūpanirūpaṇo nāma dvitīyaḥ paricchedaḥ /"
}