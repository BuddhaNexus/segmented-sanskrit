{
  "GP12mtp176pu:0": "The transliteration emulates Devanagari script.",
  "GP12mtp176pu:1": "Therefore, word boundaries are usually not marked by blanks",
  "GP12mtp176pu:2": "______________________________________________________",
  "GP12mtp176pu:3": "Matsya-Purāṇa 1",
  "GP12mtp176pu:4": "pracaṇḍatāṇḍavāṭope prakṣiptā yena diggajāḥ /",
  "GP12mtp176pu:5": "bhavantu vighnabhaṅgāya bhavasya caraṇāmbujāḥ // MatsP_Mang.1 //",
  "GP12mtp176pu:6": "pātālādutpatiṣṇor makaravasatayo yasya pucchābhighātād ūrdhvaṃ brahmāṇḍakhaṇḍavyatikaravihitavyatyayenāpatanti /",
  "GP12mtp176pu:7": "viṣṇormatsyāvatāre sakalavasumatīmaṇḍalaṃ vyaśnuvānās tasyāsyodīritānāṃ dhvanir apaharatād aśriyaṃ vaḥ śrutīnām // MatsP_1.1 //",
  "GP12mtp176pu:8": "nārāyaṇaṃ namaskṛtya naraṃ caiva narottamam /",
  "GP12mtp176pu:9": "devīṃ sarasvatīṃ caiva tato jayam udīrayet // MatsP_1.2 //",
  "GP12mtp176pu:10": "ajo 'pi yaḥ kriyāyogān nārāyaṇa iti smṛtaḥ /",
  "GP12mtp176pu:11": "triguṇāya trivedāya namas tasmai svayambhuve // MatsP_1.3 //",
  "GP12mtp176pu:12": "sūtamekāgramāsīnaṃ naimiṣāraṇyavāsinaḥ /",
  "GP12mtp176pu:13": "munayo dīrghasattrānte papracchur dīrghasaṃhitām // MatsP_1.4 //",
  "GP12mtp176pu:14": "pravṛttāsu purāṇīṣu dharmyāsu lalitāsu ca /",
  "GP12mtp176pu:15": "kathāsu śaunakādyās tu abhinandya muhurmuhuḥ // MatsP_1.5 //",
  "GP12mtp176pu:16": "kathitāni purāṇāni yānyasmākaṃ tvayānagha /",
  "GP12mtp176pu:17": "tānyevāmṛtakalpāni śrotum icchāmahe punaḥ // MatsP_1.6 //",
  "GP12mtp176pu:18": "kathaṃ sasarja bhagavaṃl lokanāthaścarācaram /",
  "GP12mtp176pu:19": "kasmācca bhagavān viṣṇur matsyarūpatvam āśritaḥ // MatsP_1.7 //",
  "GP12mtp176pu:20": "bhairavatvaṃ bhavasyāpi purāritvaṃ ca kena hi /",
  "GP12mtp176pu:21": "kasya hetoḥ kapālitvaṃ jagāma vṛṣabhadhvajaḥ // MatsP_1.8 //",
  "GP12mtp176pu:22": "sarvam etat samācakṣva sūta vistaraśaḥ kramāt /",
  "GP12mtp176pu:23": "tvadvākyenāmṛtasyeva na tṛptiriha jāyate // MatsP_1.9 //",
  "GP12mtp176pu:24": "*sūta uvāca",
  "GP12mtp176pu:25": "puṇyaṃ pavitram āyuṣyam idānīṃ śṛṇuta dvijāḥ /",
  "GP12mtp176pu:26": "mātsyaṃ purāṇamakhilaṃ yajjagāda gadādharaḥ // MatsP_1.10 //",
  "GP12mtp176pu:27": "purā rājā manur nāma cīrṇavān vipulaṃ tapaḥ /",
  "GP12mtp176pu:28": "putre rājyaṃ samāropya kṣamāvān ravinandanaḥ // MatsP_1.11 //",
  "GP12mtp176pu:29": "malayasyaikadeśe tu sarvātmaguṇasaṃyutaḥ /",
  "GP12mtp176pu:30": "samaduḥkhasukho vīraḥ prāptavān yogam uttamam // MatsP_1.12 //",
  "GP12mtp176pu:31": "babhūva varadaś cāsya varṣāyutaśate gate /",
  "GP12mtp176pu:32": "varaṃ vṛṇīṣva provāca prītaḥ sa kamalāsanaḥ // MatsP_1.13 //",
  "GP12mtp176pu:33": "evamukto 'bravīd rājā praṇamya sa pitāmaham /",
  "GP12mtp176pu:34": "ekam evāham icchāmi tvatto varamanuttamam // MatsP_1.14 //",
  "GP12mtp176pu:35": "bhūtagrāmasya sarvasya sthāvarasya carasya ca /",
  "GP12mtp176pu:36": "bhaveyaṃ rakṣaṇāyālaṃ pralaye samupasthite // MatsP_1.15 //",
  "GP12mtp176pu:37": "evamastviti viśvātmā tatraivāntaradhīyata /",
  "GP12mtp176pu:38": "puṣpavṛṣṭiḥ sumahatī khātpapāta surārpitā // MatsP_1.16 //",
  "GP12mtp176pu:39": "kadācidāśrame tasya kurvataḥ pitṛtarpaṇam /",
  "GP12mtp176pu:40": "papāta pāṇyor upari śapharī jalasaṃyutā // MatsP_1.17 //",
  "GP12mtp176pu:41": "dṛṣṭvā tacchapharīrūpaṃ sa dayālurmahīpatiḥ /",
  "GP12mtp176pu:42": "rakṣaṇāyākarodyatnaṃ sa tasminkarakodare // MatsP_1.18 //",
  "GP12mtp176pu:43": "ahorātreṇa caikena ṣoḍaśāṅgulavistṛtaḥ /",
  "GP12mtp176pu:44": "so 'bhavanmatsyarūpeṇa pāhi pāhīti cābravīt // MatsP_1.19 //",
  "GP12mtp176pu:45": "sa tamādāya maṇike prākṣipajjalacāriṇam /",
  "GP12mtp176pu:46": "tatrāpi caikarātreṇa hastatrayam avardhata // MatsP_1.20 //",
  "GP12mtp176pu:47": "punaḥ prāhārtanādena sahasrakiraṇātmajam /",
  "GP12mtp176pu:48": "sa matsyaḥ pāhi pāhīti tvāmahaṃ śaraṇaṃ gataḥ // MatsP_1.21 //",
  "GP12mtp176pu:49": "tataḥ sa kūpe taṃ matsyaṃ prāhiṇod ravinandanaḥ /",
  "GP12mtp176pu:50": "yadā na māti tatrāpi kūpe matsyaḥ sarovare // MatsP_1.22 //",
  "GP12mtp176pu:51": "kṣipto 'sau pṛthutāmāgāt punar yojanasaṃmitām /",
  "GP12mtp176pu:52": "tatrāpyāha punar dīnaḥ pāhi pāhi nṛpottama // MatsP_1.23 //",
  "GP12mtp176pu:53": "tataḥ sa manunā kṣipto gaṅgāyāmapyavardhata /",
  "GP12mtp176pu:54": "yadā tadā samudre taṃ prākṣipanmedinīpatiḥ // MatsP_1.24 //",
  "GP12mtp176pu:55": "yadā samudramakhilaṃ vyāpyāsau samupasthitaḥ /",
  "GP12mtp176pu:56": "tadā prāha manurbhītaḥ ko 'pi tvamasureśvaraḥ // MatsP_1.25 //",
  "GP12mtp176pu:57": "athavā vāsudevastvam anya īdṛkkathaṃ bhavet /",
  "GP12mtp176pu:58": "yojanāyutaviṃśatyā kasya tulyaṃ bhavedvapuḥ // MatsP_1.26 //",
  "GP12mtp176pu:59": "jñātastvaṃ matsyarūpeṇa māṃ khedayasi keśava /",
  "GP12mtp176pu:60": "hṛṣīkeśa jagannātha jagaddhāma namo 'stu te // MatsP_1.27 //",
  "GP12mtp176pu:61": "evamuktaḥ sa bhagavān matsyarūpī janārdanaḥ /",
  "GP12mtp176pu:62": "sādhu sādhviti covāca samyagjñātas tvayānagha // MatsP_1.28 //",
  "GP12mtp176pu:63": "acireṇaiva kālena medinī medinīpate /",
  "GP12mtp176pu:64": "bhaviṣyati jale magnā saśailavanakānanā // MatsP_1.29 //",
  "GP12mtp176pu:65": "naur iyaṃ sarvadevānāṃ nikāyena vinirmitā /",
  "GP12mtp176pu:66": "mahājīvanikāyasya rakṣaṇārthaṃ mahīpate // MatsP_1.30 //",
  "GP12mtp176pu:67": "svedāṇḍajodbhido ye vai ye ca jīvā jarāyujāḥ /",
  "GP12mtp176pu:68": "asyāṃ nidhāya sarvāṃs tān anāthān pāhi suvrata // MatsP_1.31 //",
  "GP12mtp176pu:69": "yugāntavātābhihatā yadā bhavati naur nṛpa /",
  "GP12mtp176pu:70": "śṛṅge 'sminmama rājendra tademāṃ saṃyamiṣyasi // MatsP_1.32 //",
  "GP12mtp176pu:71": "tato layānte sarvasya sthāvarasya carasya ca /",
  "GP12mtp176pu:72": "prajāpatistvaṃ bhavitā jagataḥ pṛthivīpate // MatsP_1.33 //",
  "GP12mtp176pu:73": "evaṃ kṛtayugasyādau sarvajño dhṛtimānnṛpaḥ /",
  "GP12mtp176pu:74": "manvantarādhipaścāpi devapūjyo bhaviṣyasi // MatsP_1.34 //",
  "GP12mtp176pu:75": "______________________________________________________",
  "GP12mtp176pu:76": "Matsya-Purāṇa 2",
  "GP12mtp176pu:77": "*sūta uvāca",
  "GP12mtp176pu:78": "evamukto manustena papraccha madhusūdanam /",
  "GP12mtp176pu:79": "bhagavankiyadbhirvarṣair bhaviṣyatyantarakṣayaḥ // MatsP_2.1 //",
  "GP12mtp176pu:80": "sattvāni ca kathaṃ nātha rakṣiṣye madhusūdana /",
  "GP12mtp176pu:81": "tvayā saha punaryogaḥ kathaṃ vā bhavitā mama // MatsP_2.2 //",
  "GP12mtp176pu:82": "*matsya uvāca",
  "GP12mtp176pu:83": "adyaprabhṛtyanāvṛṣṭir bhaviṣyati mahītale /",
  "GP12mtp176pu:84": "yāvadvarṣaśataṃ sāgraṃ durbhikṣam aśubhāvaham // MatsP_2.3 //",
  "GP12mtp176pu:85": "tato 'lpasattvakṣayadā raśmayaḥ sapta dāruṇāḥ /",
  "GP12mtp176pu:86": "saptasapterbhaviṣyanti prataptāṅgāravarṣiṇaḥ // MatsP_2.4 //",
  "GP12mtp176pu:87": "aurvānalo 'pi vikṛtiṃ gamiṣyati yugakṣaye /",
  "GP12mtp176pu:88": "viṣāgniścāpi pātālāt saṃkarṣaṇamukhacyutaḥ /",
  "GP12mtp176pu:89": "bhavasyāpi lalāṭotthas tṛtīyanayanānalaḥ // MatsP_2.5 //",
  "GP12mtp176pu:90": "trijagannirdahan kṣobhaṃ sameṣyati mahāmune /",
  "GP12mtp176pu:91": "evaṃ dagdhā mahī sarvā yadā syādbhasmasaṃnibhā // MatsP_2.6 //",
  "GP12mtp176pu:92": "ākāśamūṣmaṇā taptaṃ bhaviṣyati paraṃtapa /",
  "GP12mtp176pu:93": "tataḥ sadevanakṣatraṃ jagadyāsyati saṃkṣayam // MatsP_2.7 //",
  "GP12mtp176pu:94": "saṃvarto bhīmanādaśca droṇaścaṇḍo balāhakaḥ /",
  "GP12mtp176pu:95": "vidyutpatākaḥ śoṇastu saptaite layavāridāḥ // MatsP_2.8 //",
  "GP12mtp176pu:96": "agniprasvedasambhūtāḥ plāvayiṣyanti medinīm /",
  "GP12mtp176pu:97": "samudrāḥ kṣobhamāgatya caikatvena vyavasthitāḥ // MatsP_2.9 //",
  "GP12mtp176pu:98": "etadekārṇavaṃ sarvaṃ kariṣyanti jagattrayam /",
  "GP12mtp176pu:99": "vedanāvamimāṃ gṛhya sattvabījāni sarvaśaḥ // MatsP_2.10 //",
  "GP12mtp176pu:100": "āropya rajjuyogena matpradattena suvrata /",
  "GP12mtp176pu:101": "saṃyamya nāvaṃ macchṛṅge matsyabhāvābhirakṣitaḥ // MatsP_2.11 //",
  "GP12mtp176pu:102": "ekaḥ sthāsyasi deveṣu dagdheṣvapi paraṃtapa /",
  "GP12mtp176pu:103": "somasūryāvahaṃ brahmā caturlokasamanvitaḥ // MatsP_2.12 //",
  "GP12mtp176pu:104": "narmadā ca nadī puṇyā mārkaṇḍeyo mahānṛṣiḥ /",
  "GP12mtp176pu:105": "bhavo vedāḥ purāṇāni vidyābhiḥ sarvatovṛtam // MatsP_2.13 //",
  "GP12mtp176pu:106": "tvayā sārdhamidaṃ viśvaṃ sthāsyatyantarasaṃkṣaye /",
  "GP12mtp176pu:107": "evamekārṇave jāte cākṣuṣāntarasaṃkṣaye // MatsP_2.14 //",
  "GP12mtp176pu:108": "vedānpravartayiṣyāmi tvatsargādau mahīpate /",
  "GP12mtp176pu:109": "evamuktvā sa bhagavāṃs tatraivāntaradhīyata // MatsP_2.15 //",
  "GP12mtp176pu:110": "manur apyāsthito yogaṃ vāsudevaprasādajam /",
  "GP12mtp176pu:111": "abhyasan yāvad ābhūta-samplavaṃ pūrvasūcitam // MatsP_2.16 //",
  "GP12mtp176pu:112": "kāle yathokte saṃjāte vāsudevamukhodgate /",
  "GP12mtp176pu:113": "śṛṅgī prādurbabhūvātha matsyarūpī janārdanaḥ // MatsP_2.17 //",
  "GP12mtp176pu:114": "bhujaṃgo rajjurūpeṇa manoḥ pārśvamupāgamat /",
  "GP12mtp176pu:115": "bhūtānsarvānsamākṛṣya yogenāropya dharmavit // MatsP_2.18 //",
  "GP12mtp176pu:116": "bhujaṃgarajjvā matsyasya śṛṅge nāvamayojayat /",
  "GP12mtp176pu:117": "uparyupasthitastasyāḥ praṇipatya janārdanam // MatsP_2.19 //",
  "GP12mtp176pu:118": "ābhūtasamplave tasminn atīte yogaśāyinā /",
  "GP12mtp176pu:119": "pṛṣṭena manunā proktaṃ purāṇaṃ matsyarūpiṇā /",
  "GP12mtp176pu:120": "tadidānīṃ pravakṣyāmi śṛṇudhvamṛṣisattamāḥ // MatsP_2.20 //",
  "GP12mtp176pu:121": "yadbhavadbhiḥ purā pṛṣṭaḥ sṛṣṭyādikamahaṃ dvijāḥ /",
  "GP12mtp176pu:122": "tad evaikārṇave tasmin manuḥ papraccha keśavam // MatsP_2.21 //",
  "GP12mtp176pu:123": "*manuruvāca",
  "GP12mtp176pu:124": "utpattiṃ pralayaṃ caiva vaṃśānmanvantarāṇi ca /",
  "GP12mtp176pu:125": "vaṃśyānucaritaṃ caiva bhuvanasya ca vistaram // MatsP_2.22 //",
  "GP12mtp176pu:126": "dānadharmavidhiṃ caiva śrāddhakalpaṃ ca śāśvatam /",
  "GP12mtp176pu:127": "varṇāśramavibhāgaṃ ca tatheṣṭāpūrtasaṃjñitam // MatsP_2.23 //",
  "GP12mtp176pu:128": "devatānāṃ pratiṣṭhādi yaccānyadvidyate bhuvi /",
  "GP12mtp176pu:129": "tatsarvaṃ vistareṇa tvaṃ dharmaṃ vyākhyātumarhasi // MatsP_2.24 //",
  "GP12mtp176pu:130": "*matsya uvāca",
  "GP12mtp176pu:131": "mahāpralayakālānta etadāsīttamomayam /",
  "GP12mtp176pu:132": "prasuptamiva cātarkyam aprajñātamalakṣaṇam // MatsP_2.25 //",
  "GP12mtp176pu:133": "avijñeyamavijñātaṃ jagat sthāsnu cariṣṇu ca /",
  "GP12mtp176pu:134": "tataḥ svayambhūr avyaktaḥ prabhavaḥ puṇyakarmaṇām // MatsP_2.26 //",
  "GP12mtp176pu:135": "vyañjayannetadakhilaṃ prādurāsīt tamonudaḥ /",
  "GP12mtp176pu:136": "yo 'tīndriyaḥ paro vyaktād aṇur jyāyān sanātanaḥ /",
  "GP12mtp176pu:137": "nārāyaṇa iti khyātaḥ sa ekaḥ svayam udbabhau // MatsP_2.27 //",
  "GP12mtp176pu:138": "yaḥ śarīrād abhidhyāya sisṛkṣurvividhaṃ jagat /",
  "GP12mtp176pu:139": "apa eva sasarjādau tāsu vīryam avāsṛjat // MatsP_2.28 //",
  "GP12mtp176pu:140": "tadevāṇḍaṃ samabhavad dhemarūpyamayaṃ mahat /",
  "GP12mtp176pu:141": "saṃvatsarasahasreṇa sūryāyutasamaprabham // MatsP_2.29 //",
  "GP12mtp176pu:142": "praviśyāntarmahātejāḥ svayam evātmasambhavaḥ /",
  "GP12mtp176pu:143": "prabhāvād api tadvyāptyā viṣṇutvam agamat punaḥ // MatsP_2.30 //",
  "GP12mtp176pu:144": "tadantarbhagavāneṣa sūryaḥ samabhavatpurā /",
  "GP12mtp176pu:145": "ādityaścādibhūtatvād brahmā brahma paṭhann abhūt // MatsP_2.31 //",
  "GP12mtp176pu:146": "divaṃ bhūmiṃ samakarot tadaṇḍaśakaladvayam /",
  "GP12mtp176pu:147": "sa cākaroddiśaḥ sarvā madhye vyoma ca śāśvatam // MatsP_2.32 //",
  "GP12mtp176pu:148": "jarāyurmerumukhyāś ca śailās tasyābhavaṃs tadā /*",
  "GP12mtp176pu:149": "yad aulbaṃ tad abhūn meghas taḍitsaṅghātamaṇḍalam // MatsP_2.33 //*",
  "GP12mtp176pu:150": "nadyo 'ṇḍanāmnaḥ saṃbhūtāḥ pitaro manavas tathā /",
  "GP12mtp176pu:151": "sapta ye 'mī samudrāś ca te 'pi cāntarjalodbhavāḥ /",
  "GP12mtp176pu:152": "lavaṇekṣusurādyāś ca nānāratnasamanvitāḥ // MatsP_2.34 //",
  "GP12mtp176pu:153": "sa sisṛkṣur abhūd devaḥ prajāpatir arindama /",
  "GP12mtp176pu:154": "tattejasaś ca tatraiṣa mārtaṇḍaḥ samajāyata // MatsP_2.35 //",
  "GP12mtp176pu:155": "mṛte 'ṇḍe jāyate yasmān mārtaṇḍas tena saṃsmṛtaḥ /",
  "GP12mtp176pu:156": "rajoguṇamayaṃ yattad rūpaṃ tasya mahātmanaḥ /",
  "GP12mtp176pu:157": "caturmukhaḥ sa bhagavān abhūl lokapitāmahaḥ // MatsP_2.36 //",
  "GP12mtp176pu:158": "yena sṛṣṭaṃ jagat sarvaṃ sadevāsuramānuṣam /",
  "GP12mtp176pu:159": "tamavehi rajorūpaṃ mahat sattvam udāhṛtam // MatsP_2.37 //",
  "GP12mtp176pu:160": "______________________________________________________",
  "GP12mtp176pu:161": "Matsya-Purāṇa 3",
  "GP12mtp176pu:162": "*manur uvāca",
  "GP12mtp176pu:163": "caturmukhatvam agamat kasmāl lokapitāmahaḥ /",
  "GP12mtp176pu:164": "kathaṃ tu lokān asṛjad brahmā brahmavidāṃ varaḥ // MatsP_3.1 //",
  "GP12mtp176pu:165": "*matsya uvāca",
  "GP12mtp176pu:166": "tapaś cacāra prathamam amarāṇāṃ pitāmahaḥ /",
  "GP12mtp176pu:167": "āvibhūtās tathā vedāḥ sāṅgopāṅgapadakramāḥ // MatsP_3.2 //",
  "GP12mtp176pu:168": "purāṇasarvaśāstrāṇāṃ prathamaṃ brahmaṇā smṛtam /",
  "GP12mtp176pu:169": "nityaṃ śabdamayaṃ puṇyaṃ śatakoṭipravistaram // MatsP_3.3 //",
  "GP12mtp176pu:170": "anantaraṃ ca vaktrebhyo vedās tasya viniḥsṛtāḥ /",
  "GP12mtp176pu:171": "mīmāṃsānyāyavidyāś ca pramāṇāṣṭakasaṃyutāḥ // MatsP_3.4 //",
  "GP12mtp176pu:172": "vedābhyāsaratasyāsya prajākāmasya mānasāḥ /",
  "GP12mtp176pu:173": "manasaḥ pūrvasṛṣṭā vai jātā yat tena mānasāḥ // MatsP_3.5 //",
  "GP12mtp176pu:174": "marīcir abhavat pūrvaṃ tato 'trir bhagavān ṛṣiḥ /",
  "GP12mtp176pu:175": "aṅgiraś cābhavat paścāt pulastyas tadanantaram // MatsP_3.6 //",
  "GP12mtp176pu:176": "tataḥ pulahanāmā vai tataḥ kratur ajāyata /",
  "GP12mtp176pu:177": "pracetāś ca tataḥ putro vasiṣṭhaś cābhavat punaḥ // MatsP_3.7 //",
  "GP12mtp176pu:178": "putro bhṛgur abhūt tadvan nārado 'py acirād abhūt /",
  "GP12mtp176pu:179": "daśemān mānasān brahmā munīn putrān ajijanat // MatsP_3.8 //",
  "GP12mtp176pu:180": "śārīrān atha vakṣyāmi mātṛhīnān prajāpateḥ /",
  "GP12mtp176pu:181": "aṅguṣṭhād dakṣiṇād dakṣaḥ prajāpatir ajāyata // MatsP_3.9 //",
  "GP12mtp176pu:182": "dharmaḥ stanāntād abhavad dhṛdayāt kusumāyudhaḥ /",
  "GP12mtp176pu:183": "bhrūmadhyād abhavat krodho lobhaś cādharasaṃbhavaḥ // MatsP_3.10 //",
  "GP12mtp176pu:184": "buddher mohaḥ samabhavad ahaṃkārād abhūn madaḥ /",
  "GP12mtp176pu:185": "pramodaś cābhavat kaṇṭhān mṛtyur locanato ṇrpa /",
  "GP12mtp176pu:186": "bharataḥ karamadhyāt tu brahmasūnur abhūt tataḥ // MatsP_3.11 //",
  "GP12mtp176pu:187": "ete nava sutā rājan kanyā ca daśamī punaḥ /",
  "GP12mtp176pu:188": "aṅgajā iti vikhyātā daśamī brahmaṇaḥ sutā // MatsP_3.12 //",
  "GP12mtp176pu:189": "*manur uvāca",
  "GP12mtp176pu:190": "buddher mohaḥ samabhavad iti yat parikīrtitam /",
  "GP12mtp176pu:191": "ahaṃkāraḥ smṛtaḥ krodho buddhir nāma kim ucyate // MatsP_3.13 //",
  "GP12mtp176pu:192": "*matsya uvāca",
  "GP12mtp176pu:193": "sattvaṃ rajas tamaś caiva guṇatrayam udāhṛtam /",
  "GP12mtp176pu:194": "sāmyāvasthitir eteṣāṃ prakṛtiḥ parikīrtitā // MatsP_3.14 //",
  "GP12mtp176pu:195": "kecit pradhānam ity āhur avyaktam apare jaguḥ /",
  "GP12mtp176pu:196": "etad eva prajāsṛṣṭiṃ karoti vikaroti ca // MatsP_3.15 //",
  "GP12mtp176pu:197": "guṇebhyaḥ kṣobhamāṇebhyas trayo devā vijajñire /",
  "GP12mtp176pu:198": "ekā mūrtis trayo bhāgā brahmaviṣṇumaheśvarāḥ // MatsP_3.16 //",
  "GP12mtp176pu:199": "savikārāt pradhānāt tu mahat tattvaṃ prajāyate /",
  "GP12mtp176pu:200": "mahān iti yataḥ khyātir lokānāṃ jāyate sadā // MatsP_3.17 //",
  "GP12mtp176pu:201": "ahaṃkāraś ca mahato jāyate mānavardhanaḥ /",
  "GP12mtp176pu:202": "indriyāṇi tataḥ pañca vakṣye buddhivaśāni tu /",
  "GP12mtp176pu:203": "prādur bhavanti cānyāni tathā karmavaśāni tu // MatsP_3.18 //",
  "GP12mtp176pu:204": "śrotraṃ tvak cakṣuṣī jihvā nāsikā ca yathākramam /",
  "GP12mtp176pu:205": "pāyūpasthaṃ hastapādaṃ vākka cendriyasaṃgrahaḥ // MatsP_3.19 //",
  "GP12mtp176pu:206": "śabdaḥ sparśaś ca rūpaṃ ca raso gandhaś ca pañcamaḥ /",
  "GP12mtp176pu:207": "utsargānandanādāna-gatyālāpāś ca tatkriyāḥ // MatsP_3.20 //",
  "GP12mtp176pu:208": "mana ekādaśaṃ teṣāṃ karmabuddhiguṇānvitam /",
  "GP12mtp176pu:209": "indriyāvayavāḥ sūkṣmās tasya mūrtiṃ manīṣiṇaḥ // MatsP_3.21 //",
  "GP12mtp176pu:210": "śrayanti yasmāt tanmātrāḥ śarīraṃ tena saṃsmṛtam /",
  "GP12mtp176pu:211": "śarīrayogāj jīvo 'pi śarīrī gadyate budhaiḥ // MatsP_3.22 //",
  "GP12mtp176pu:212": "manaḥ sṛṣṭiṃ vikurute codyamānaṃ sisṛkṣayā /",
  "GP12mtp176pu:213": "ākāśaṃ śabdatanmātrād abhūc chabdaguṇātmakam // MatsP_3.23 //",
  "GP12mtp176pu:214": "ākāśavikṛter vāyuḥ śabdasparśaguṇo 'bhavat /",
  "GP12mtp176pu:215": "vāyoś ca sparśatanmātrāt tejaś cāvir abhūt tataḥ // MatsP_3.24 //",
  "GP12mtp176pu:216": "triguṇaṃ tadvikāreṇa tacchabdasparśarūpavat /",
  "GP12mtp176pu:217": "tejovikārād abhavad vāri rājaṃś caturguṇam // MatsP_3.25 //",
  "GP12mtp176pu:218": "rasatanmātrasaṃbhūtaṃ prāyo rasaguṇātmakam /",
  "GP12mtp176pu:219": "bhūmis tu gandhatanmātrād abhūt pañcaguṇānvitā // MatsP_3.26 //",
  "GP12mtp176pu:220": "prāyo gandhaguṇā sā tu buddhir eṣā garīyasī /",
  "GP12mtp176pu:221": "ebhiḥ saṃpāditaṃ bhuṅkte puruṣaḥ pañcaviṃśakaḥ // MatsP_3.27 //",
  "GP12mtp176pu:222": "īśvarecchāvaśaḥ so 'pi jīvātmā kathyate budhaiḥ /",
  "GP12mtp176pu:223": "evaṃ ṣaḍviṃśakaṃ proktaṃ śarīram iha mānave // MatsP_3.28 //",
  "GP12mtp176pu:224": "sāṃkhyaṃ saṃkhyātmakatvāc ca kapilādibhir ucyate /",
  "GP12mtp176pu:225": "etat tattvātmakaṃ kṛtvā jagad vedhā ajījanat // MatsP_3.29 //",
  "GP12mtp176pu:226": "sāvitrīṃ lokasṛṣṭyarthe hṛdi kṛtvā samāsthitaḥ /",
  "GP12mtp176pu:227": "tataḥ saṃjapatas tasya bhitvā deham akalmaṣam // MatsP_3.30 //",
  "GP12mtp176pu:228": "strīrūpam ardham akarod ardhaṃ puruṣarūpavat /",
  "GP12mtp176pu:229": "śatarūpā ca sā khyātā sāvitrī ca nigadyate // MatsP_3.31 //",
  "GP12mtp176pu:230": "sarasvaty atha gāyatrī brahmāṇī ca parantapa /",
  "GP12mtp176pu:231": "tataḥ svadehasaṃbhūtām ātmajām ity akalpayat // MatsP_3.32 //",
  "GP12mtp176pu:232": "dṛṣṭvā tāṃ vyathitas tāvat kāmabāṇārdito vibhuḥ /",
  "GP12mtp176pu:233": "aho rūpam aho rūpam iti cāha prajāpatiḥ // MatsP_3.33 //",
  "GP12mtp176pu:234": "tato vāsiṣṭhapramukhā bhaginīm iti cukruśuḥ /",
  "GP12mtp176pu:235": "brahmā na kiṃcid dadṛśe tanmukhālokanād ṛte // MatsP_3.34 //",
  "GP12mtp176pu:236": "aho rūpam aho rūpam iti prāha punaḥ punaḥ /",
  "GP12mtp176pu:237": "tataḥ praṇāmanamrāṃ tāṃ punar evābhyalokayat // MatsP_3.35 //",
  "GP12mtp176pu:238": "atha pradakṣiṇaṃ cakre sā pitur varavarṇinī /",
  "GP12mtp176pu:239": "putrebhyo lajjitasyāsya tadrūpālokanecchayā // MatsP_3.36 //",
  "GP12mtp176pu:240": "āvirbhūtaṃ tatro vaktraṃ dakṣiṇaṃ pāṇḍugaṇḍavat /",
  "GP12mtp176pu:241": "vismayasphuradoṣṭhaṃ ca pāścātyam udagāt tataḥ // MatsP_3.37 //",
  "GP12mtp176pu:242": "caturtham abhavat paścād vāmaṃ kāmaśarāturam /",
  "GP12mtp176pu:243": "tato 'nyad abhavat tasya kāmāturatayā tathā // MatsP_3.38 //",
  "GP12mtp176pu:244": "utpatantyās tadākārā ālokanakutūhalāt /",
  "GP12mtp176pu:245": "sṛṣṭyarthaṃ yat kṛtaṃ tena tapaḥ paramadāruṇam // MatsP_3.39 //",
  "GP12mtp176pu:246": "tat sarvaṃ nāśam agamat svasutopagamecchayā /",
  "GP12mtp176pu:247": "tenordhvaṃ vaktram abhavat pañcamaṃ tasya dhīmataḥ /",
  "GP12mtp176pu:248": "āvirbhavajjaṭābhiś ca tad vaktraṃ cāvṛṇot prabhuḥ // MatsP_3.40 //",
  "GP12mtp176pu:249": "tatas tān abravīd brahmā putrān ātmasamudbhavān /",
  "GP12mtp176pu:250": "prajāḥ sṛjadhvam abhitaḥ sadevāsuramānuṣīḥ // MatsP_3.41 //",
  "GP12mtp176pu:251": "evam uktās tataḥ sarve sasṛjur vividhāḥ prajāḥ /",
  "GP12mtp176pu:252": "gateṣu teṣu sṛṣṭyarthaṃ praṇāmāvanatām imām // MatsP_3.42 //",
  "GP12mtp176pu:253": "upayeme sa viśvātmā śatarūpām aninditām /",
  "GP12mtp176pu:254": "saṃbabhūva tayā sārdham atikāmāturo vibhuḥ /",
  "GP12mtp176pu:255": "salajjāṃ cakame devaḥ kamalodaramandire // MatsP_3.43 //",
  "GP12mtp176pu:256": "yāvad abdaśataṃ divyaṃ yathānyaḥ prākṛto janaḥ /",
  "GP12mtp176pu:257": "tataḥkālena mahatā tasyāḥ putro 'bhavan manuḥ // MatsP_3.44 //",
  "GP12mtp176pu:258": "svāyaṃbhuvo iti khyātaḥ sa virāḍ iti naḥ śrutam /",
  "GP12mtp176pu:259": "tadrūpaguṇasāmānyād adhipuruṣa ucyate // MatsP_3.45 //",
  "GP12mtp176pu:260": "vairājā yatra te jātā bahavaḥ śaṃsitavratāḥ /",
  "GP12mtp176pu:261": "svāyaṃbhuvā mahābhāgāḥ sapta sapta tathāpare // MatsP_3.46 //",
  "GP12mtp176pu:262": "svārociṣādyāḥ sarve te brahmatulyasvarūpiṇaḥ /",
  "GP12mtp176pu:263": "auttamipramukhās tadvad yesāṃ tvaṃ saptamo 'dhunā // MatsP_3.47 //",
  "GP12mtp176pu:264": "______________________________________________________",
  "GP12mtp176pu:265": "Matsya-Purāṇa 4",
  "GP12mtp176pu:266": "*manur uvāca",
  "GP12mtp176pu:267": "aho kaṣṭataraṃ caitad aṅgajāgamanaṃ vibho /",
  "GP12mtp176pu:268": "kathaṃ na doṣamagamat karmaṇānena padmabhūḥ // MatsP_4.1 //",
  "GP12mtp176pu:269": "parasparaṃ ca sambandhaḥ sagotrāṇām abhūt katham /",
  "GP12mtp176pu:270": "vaivāhikastatsutānāṃ chinddhi me saṃśayaṃ vibho // MatsP_4.2 //",
  "GP12mtp176pu:271": "*matsya uvāca",
  "GP12mtp176pu:272": "divyeyamādisṛṣṭistu rajoguṇasamudbhavā /",
  "GP12mtp176pu:273": "atīndriyendriyā tadvad atīndriyaśarīrikā // MatsP_4.3 //",
  "GP12mtp176pu:274": "divyatejomayī bhūpa divyajñānasamudbhavā /",
  "GP12mtp176pu:275": "na martyairabhitaḥ śakyā vaktuṃ vai māṃsacakṣubhiḥ // MatsP_4.4 //",
  "GP12mtp176pu:276": "yathā bhujaṃgāḥ sarpāṇām ākāśaṃ viśvapakṣiṇām /",
  "GP12mtp176pu:277": "vidanti mārgaṃ divyānāṃ divyā eva na mānavāḥ // MatsP_4.5 //",
  "GP12mtp176pu:278": "kāryākārye na devānāṃ śubhāśubhaphalaprade /",
  "GP12mtp176pu:279": "yasmāttasmānna rājendra tadvicāro nṛṇāṃ śubhaḥ // MatsP_4.6 //",
  "GP12mtp176pu:280": "anyacca sarvavedānām adhiṣṭhātā caturmukhaḥ /",
  "GP12mtp176pu:281": "gāyatrī brahmaṇastadvad aṅgabhūtā nigadyate // MatsP_4.7 //",
  "GP12mtp176pu:282": "amūrtaṃ mūrtimad vāpi mithunaṃ tatpracakṣate /",
  "GP12mtp176pu:283": "viriñcir yatra bhagavāṃs tatra devī sarasvatī /",
  "GP12mtp176pu:284": "bhāratī yatra yatraiva tatra tatra prajāpatiḥ // MatsP_4.8 //",
  "GP12mtp176pu:285": "yathātapo na rahitaś chāyayā dṛśyate kvacit /",
  "GP12mtp176pu:286": "gāyatrī brahmaṇaḥpārśvaṃ tathaiva na vimuñcati // MatsP_4.9 //",
  "GP12mtp176pu:287": "vedarāśiḥ smṛto brahmā sāvitrī tadadhiṣṭhitā /",
  "GP12mtp176pu:288": "tasmānna kaściddoṣaḥ syāt sāvitrīgamane vibho // MatsP_4.10 //",
  "GP12mtp176pu:289": "tathāpi lajjāvanataḥ prajāpatir abhūtpurā /",
  "GP12mtp176pu:290": "svasutopagamād brahmā śaśāpa kusumāyudham // MatsP_4.11 //",
  "GP12mtp176pu:291": "yasmānmamābhibhavatā manaḥ saṃkṣobhitaṃ śaraiḥ /",
  "GP12mtp176pu:292": "tasmāttvaddehamacirād rudro bhasmīkariṣyati // MatsP_4.12 //",
  "GP12mtp176pu:293": "tataḥ prasādayāmāsa kāmadevaścaturmukham /",
  "GP12mtp176pu:294": "na māmakāraṇe śaptuṃ tvamihārhasi mānada // MatsP_4.13 //",
  "GP12mtp176pu:295": "ahamevaṃvidhaḥ sṛṣṭas tvayaiva caturānana /",
  "GP12mtp176pu:296": "indriyakṣobhajanakaḥ sarveṣāmeva dehinām // MatsP_4.14 //",
  "GP12mtp176pu:297": "strīpuṃsoravicāreṇa mayā sarvatra sarvadā /",
  "GP12mtp176pu:298": "kṣobhyaṃ manaḥ prayatnena tvayaivoktaṃ purā vibho // MatsP_4.15 //",
  "GP12mtp176pu:299": "tasmādanaparādho 'haṃ tvayā śaptastathā vibho /",
  "GP12mtp176pu:300": "kuru prasādaṃ bhagavan svaśarīrāptaye punaḥ // MatsP_4.16 //",
  "GP12mtp176pu:301": "*brahmovāca",
  "GP12mtp176pu:302": "vaivasvate 'ntare prāpte yādavānvayasambhavaḥ /",
  "GP12mtp176pu:303": "rāmo nāma yadā martyo matsattvabalamāśritaḥ // MatsP_4.17 //",
  "GP12mtp176pu:304": "avatīryāsuradhvaṃsī dvārakām adhivatsyati /",
  "GP12mtp176pu:305": "tadbhrātustatsamasya tvaṃ tadā putratvameṣyasi // MatsP_4.18 //",
  "GP12mtp176pu:306": "evaṃ śarīramāsādya bhuktvā bhogānaśeṣataḥ /",
  "GP12mtp176pu:307": "tato bharatavaṃśānte bhūtvā vatsanṛpātmajaḥ // MatsP_4.19 //",
  "GP12mtp176pu:308": "vidyādharādhipatyaṃ ca yāvad ābhūtasaṃplavam /",
  "GP12mtp176pu:309": "sukhāni dharmataḥ prāpya matsamīpaṃ gamiṣyasi // MatsP_4.20 //",
  "GP12mtp176pu:310": "evaṃ śāpaprasādābhyām upetaḥ kusumāyudhaḥ /",
  "GP12mtp176pu:311": "śokapramodābhiyuto jagāma sa yathāgatam // MatsP_4.21 //",
  "GP12mtp176pu:312": "*manuruvāca",
  "GP12mtp176pu:313": "ko 'sau yaduriti prokto yadvaṃśe kāmasambhavaḥ /",
  "GP12mtp176pu:314": "kathaṃ ca dagdho rudreṇa kimatha kusumāyudhaḥ // MatsP_4.22 //",
  "GP12mtp176pu:315": "bharatasyānvaye kasya kā ca sṛṣṭiḥ purābhavat /",
  "GP12mtp176pu:316": "etatsarvaṃ samācakṣva mūlataḥ saṃśayo hi me // MatsP_4.23 //",
  "GP12mtp176pu:317": "*matsya uvāca",
  "GP12mtp176pu:318": "yā sā dehārdhasambhūtā gāyatrī brahmavādinī /",
  "GP12mtp176pu:319": "jananī yā manordevī śatarūpā śatendriyā // MatsP_4.24 //",
  "GP12mtp176pu:320": "ratirmanastapo buddhir mahān diksambhramas tathā /",
  "GP12mtp176pu:321": "tataḥ sa śatarūpāyāṃ saptāpatyānyajījanat // MatsP_4.25 //",
  "GP12mtp176pu:322": "ye marīcyādayaḥ putrā mānasāstasya dhīmataḥ /",
  "GP12mtp176pu:323": "teṣāmayamabhūllokaḥ sarvajñānātmakaḥ purā // MatsP_4.26 //",
  "GP12mtp176pu:324": "tato 'sṛjadvāmadevaṃ triśūlavaradhāriṇam /",
  "GP12mtp176pu:325": "sanatkumāraṃ ca vibhuṃ pūrveṣāmapi pūrvajam // MatsP_4.27 //",
  "GP12mtp176pu:326": "vāmadevastu bhagavān asṛjanmukhato dvijān /",
  "GP12mtp176pu:327": "rājanyān asṛjadbāhvor viṭchūdrān ūrupādayoḥ // MatsP_4.28 //",
  "GP12mtp176pu:328": "vidyuto 'śanimeghāṃśca rohitendradhanūṃṣi ca /",
  "GP12mtp176pu:329": "chandāṃsi ca sasarjādau parjanyaṃ ca tataḥ param // MatsP_4.29 //",
  "GP12mtp176pu:330": "tataḥ sādhyagaṇānīśas trinetrānasṛjatpunaḥ /",
  "GP12mtp176pu:331": "koṭīśca caturaśītiṃ jarāmaraṇavarjitāḥ // MatsP_4.30 //",
  "GP12mtp176pu:332": "vāmo 'sṛjannamartyāṃs tān brahmaṇā vinivāritaḥ /",
  "GP12mtp176pu:333": "naivaṃvidhā bhavetsṛṣṭir jarāmaraṇavarjitā // MatsP_4.31 //",
  "GP12mtp176pu:334": "śubhāśubhātmikā yā tu saiva sṛṣṭiḥ praśasyate /",
  "GP12mtp176pu:335": "evaṃ sthitaḥ sa tenādau sṛṣṭeḥ sthāṇurato 'bhavat // MatsP_4.32 //",
  "GP12mtp176pu:336": "svāyambhuvo manurdhīmāṃs tapastaptvā suduścaram /",
  "GP12mtp176pu:337": "patnīmevāpa rūpāḍhyām anantā nāma nāmataḥ // MatsP_4.33 //",
  "GP12mtp176pu:338": "priyavratottānapādau manustasyām ajījanat /",
  "GP12mtp176pu:339": "dharmasya kanyā caturā sūnṛtā nāma bhāminī // MatsP_4.34 //",
  "GP12mtp176pu:340": "uttānapādāttanayān prāpa mantharagāminī /",
  "GP12mtp176pu:341": "apasyatim apasyantaṃ kīrtimantaṃ dhruvaṃ tathā // MatsP_4.35 //",
  "GP12mtp176pu:342": "uttānapādo 'janayat sūnṛtāyāṃ prajāpatiḥ /",
  "GP12mtp176pu:343": "dhruvo varṣasahasrāṇi trīṇi kṛtvā tapaḥ purā // MatsP_4.36 //",
  "GP12mtp176pu:344": "divyamāpa tataḥ sthānam acalaṃ brahmaṇo varāt /",
  "GP12mtp176pu:345": "tameva purataḥ kṛtvā dhruvaṃ saptarṣayaḥ sthitāḥ // MatsP_4.37 //",
  "GP12mtp176pu:346": "dhanyā nāma manoḥ kanyā dhruvācchiṣṭam ajījanat /",
  "GP12mtp176pu:347": "agnikanyā tu succhāyā śiṣṭātsā suṣuve sutān // MatsP_4.38 //",
  "GP12mtp176pu:348": "kṛpaṃ ripuṃ jayaṃ vṛttaṃ vṛkaṃ ca vṛkatejasam /",
  "GP12mtp176pu:349": "cakṣuṣaṃ brahmadauhitryāṃ vīriṇyāṃ sa ripuṃjayaḥ // MatsP_4.39 //",
  "GP12mtp176pu:350": "vīraṇasyātmajāyāṃ tu cakṣurmanumajījanat /",
  "GP12mtp176pu:351": "manur vai rājakanyāyāṃ naḍvalāyāṃ sa cākṣuṣaḥ // MatsP_4.40 //",
  "GP12mtp176pu:352": "janayāmāsa tanayān daśa śūrānakalmaṣān /",
  "GP12mtp176pu:353": "ūruḥ pūruḥ śatadyumnas tapasvī satyavāgghaviḥ // MatsP_4.41 //",
  "GP12mtp176pu:354": "agniṣṭudatirātraśca sudyumnaścāparājitaḥ /",
  "GP12mtp176pu:355": "abhimanyustu daśamo naḍvalāyām ajāyata // MatsP_4.42 //",
  "GP12mtp176pu:356": "ūror ajanayat putrān ṣaḍ āgneyī tu suprabhān /",
  "GP12mtp176pu:357": "agniṃ sumanasaṃ khyātiṃ kratumaṅgirasaṃ gayam // MatsP_4.43 //",
  "GP12mtp176pu:358": "pitṛkanyā sunīthā tu venamaṅgādajījanat /",
  "GP12mtp176pu:359": "venamanyāyinaṃ viprā mamanthus tatkarād abhūt /",
  "GP12mtp176pu:360": "pṛthurnāma mahātejāḥ sa putrau dvāv ajījanat // MatsP_4.44 //",
  "GP12mtp176pu:361": "antardhānas tu mārīcaṃ śikhaṇḍinyāmajījanat /",
  "GP12mtp176pu:362": "havirdhānāt ṣaḍ āgneyī dhiṣaṇājanayat sutān /",
  "GP12mtp176pu:363": "prācīnabarhiṣaṃ sāṅgaṃ yamaṃ śukraṃ balaṃ śubham // MatsP_4.45 //",
  "GP12mtp176pu:364": "prācīnabarhir bhagavān mahān āsīt prajāpatiḥ /",
  "GP12mtp176pu:365": "havirdhānāḥ prajās tena bahavaḥ sampravartitāḥ // MatsP_4.46 //",
  "GP12mtp176pu:366": "savarṇāyāṃ tu sāmudryāṃ daśādhatta sutānprabhuḥ /",
  "GP12mtp176pu:367": "sarve pracetaso nāma dhanurvedasya pāragāḥ // MatsP_4.47 //",
  "GP12mtp176pu:368": "tattaporakṣitā vṛkṣā babhur loke samantataḥ /",
  "GP12mtp176pu:369": "devādeśācca tānagnir adahadravinandana // MatsP_4.48 //",
  "GP12mtp176pu:370": "somakanyābhavat patnī mārīṣā nāma viśrutā /",
  "GP12mtp176pu:371": "tebhyastu dakṣamekaṃ sā putram agryam ajījanat // MatsP_4.49 //",
  "GP12mtp176pu:372": "dakṣādanantaraṃ vṛkṣān auṣadhāni ca sarvaśaḥ /",
  "GP12mtp176pu:373": "ajījanatsomakanyā nadīṃ candravatīṃ tathā // MatsP_4.50 //",
  "GP12mtp176pu:374": "somāṃśasya ca tasyāpi dakṣasyāśītikoṭayaḥ /",
  "GP12mtp176pu:375": "vakṣye tāsāṃ tu vistāraṃ loke yaḥ supratiṣṭhitaḥ // MatsP_4.51 //",
  "GP12mtp176pu:376": "dvipadaścābhavan kecit kecid bahupadā narāḥ /",
  "GP12mtp176pu:377": "valīmukhāḥ śaṅkukarṇāḥ karṇaprāvaraṇās tathā // MatsP_4.52 //",
  "GP12mtp176pu:378": "aśvaṛkṣamukhāḥ kecit kecit siṃhānanāstathā /",
  "GP12mtp176pu:379": "śvasūkaramukhāḥ kecit keciduṣṭramukhās tathā // MatsP_4.53 //",
  "GP12mtp176pu:380": "janayāmāsa dharmātmā mlecchānsarvānanekaśaḥ /",
  "GP12mtp176pu:381": "sa sṛṣṭvā manasā dakṣaḥ striyaḥ paścādajījanat // MatsP_4.54 //",
  "GP12mtp176pu:382": "dadau sa daśa dharmāya kaśyapāya trayodaśa /",
  "GP12mtp176pu:383": "saptaviṃśatiṃ somāya dadau nakṣatrasaṃjñitāḥ /",
  "GP12mtp176pu:384": "devāsuramanuṣyādi tābhyaḥ sarvamabhūjjagat // MatsP_4.55 //",
  "GP12mtp176pu:385": "______________________________________________________",
  "GP12mtp176pu:386": "Matsya-Purāṇa 5",
  "GP12mtp176pu:387": "*ṛṣaya ūcuḥ",
  "GP12mtp176pu:388": "devānāṃ dānavānāṃ ca gandharvoragarakṣasām /",
  "GP12mtp176pu:389": "utpattiṃ vistareṇaiva sūta brūhi yathātatham // MatsP_5.1 //",
  "GP12mtp176pu:390": "*sūta uvāca",
  "GP12mtp176pu:391": "saṃkalpād darśanātsparśāt pūrveṣāṃ sṛṣṭirucyate /",
  "GP12mtp176pu:392": "dakṣātprācetasād ūrdhvaṃ sṛṣṭir maithunasambhavā // MatsP_5.2 //",
  "GP12mtp176pu:393": "prajāḥ sṛjeti vyādiṣṭaḥ pūrvaṃ dakṣaḥ svayambhuvā /",
  "GP12mtp176pu:394": "yathā sasarja caivādau tathaiva śṛṇuta dvijāḥ // MatsP_5.3 //",
  "GP12mtp176pu:395": "yadā tu sṛjatastasya devarṣigaṇapannagān /",
  "GP12mtp176pu:396": "na vṛddhim agamallokas tadā maithunayogataḥ /",
  "GP12mtp176pu:397": "dakṣaḥ putrasahasrāṇi pāñcajanyāmajījanat // MatsP_5.4 //",
  "GP12mtp176pu:398": "tāṃs tu dṛṣṭvā mahābhāgaḥ sisṛkṣurvividhāḥ prajāḥ /",
  "GP12mtp176pu:399": "nāradaḥ prāha haryaśvān dakṣaputrānsamāgatān // MatsP_5.5 //",
  "GP12mtp176pu:400": "bhuvaḥ pramāṇaṃ sarvatra jñātvordhvam adha eva ca /",
  "GP12mtp176pu:401": "tataḥ sṛṣṭiṃ viśeṣeṇa kurudhvamṛṣisattamāḥ // MatsP_5.6 //",
  "GP12mtp176pu:402": "te tu tadvacanaṃ śrutvā prayātāḥ sarvato diśam /",
  "GP12mtp176pu:403": "adyāpi na nivartante samudrādiva sindhavaḥ // MatsP_5.7 //",
  "GP12mtp176pu:404": "haryaśveṣu pranaṣṭeṣu punardakṣaḥ prajāpatiḥ /",
  "GP12mtp176pu:405": "vairiṇyāmeva putrāṇāṃ sahasramasṛjatprabhuḥ // MatsP_5.8 //",
  "GP12mtp176pu:406": "śabalā nāma te viprāḥ sametāḥ sṛṣṭihetavaḥ /",
  "GP12mtp176pu:407": "nārado 'nugatānprāha punastānpūrvavatsa tān // MatsP_5.9 //",
  "GP12mtp176pu:408": "bhuvaḥ pramāṇaṃ sarvatra jñātvā bhrātṝn atho punaḥ /",
  "GP12mtp176pu:409": "āgatya cātha sṛṣṭiṃ ca kariṣyatha viśeṣataḥ // MatsP_5.10 //",
  "GP12mtp176pu:410": "te 'pi tenaiva mārgeṇa jagmurbhrātṛpathā tadā /",
  "GP12mtp176pu:411": "tataḥ prabhṛti na bhrātuḥ kanīyānmārgam icchati /",
  "GP12mtp176pu:412": "anviṣyanduḥkhamāpnoti tena tatparivarjayet // MatsP_5.11 //",
  "GP12mtp176pu:413": "tatasteṣu vinaṣṭeṣu ṣaṣṭiṃ kanyāḥ prajāpatiḥ /",
  "GP12mtp176pu:414": "vairiṇyāṃ janayāmāsa dakṣaḥ prācetasastathā // MatsP_5.12 //",
  "GP12mtp176pu:415": "prādātsa daśa dharmāya kaśyapāya trayodaśa /",
  "GP12mtp176pu:416": "saptaviṃśatiṃ somāya catasro 'riṣṭanemaye // MatsP_5.13 //",
  "GP12mtp176pu:417": "dve caiva bhṛguputrāya dve kṛśāśvāya dhīmate /",
  "GP12mtp176pu:418": "dve caivāṅgirase tadvat tāsāṃ nāmāni vistarāt // MatsP_5.14 //",
  "GP12mtp176pu:419": "śṛṇudhvaṃ devamātṝṇāṃ prajāvistāram āditaḥ /",
  "GP12mtp176pu:420": "marutvatī vasur yāmī lambā bhānur arundhatī // MatsP_5.15 //",
  "GP12mtp176pu:421": "saṃkalpā ca muhūrtā ca sādhyā viśvā ca bhāminī /",
  "GP12mtp176pu:422": "dharmapatnyaḥ samākhyātās tāsāṃ putrān nibodhata // MatsP_5.16 //",
  "GP12mtp176pu:423": "viśve devāstu viśvāyāḥ sādhyā sādhyānajījanat /",
  "GP12mtp176pu:424": "marutvatyāṃ marutvanto vasos tu vasavastathā // MatsP_5.17 //",
  "GP12mtp176pu:425": "bhānostu bhānavastadvan muhūrtāyāṃ muhūrtakāḥ /",
  "GP12mtp176pu:426": "lambāyāṃ ghoṣanāmāno nāgavīthī tu yāmijā // MatsP_5.18 //",
  "GP12mtp176pu:427": "pṛthivītalasambhūtam arundhatyām ajāyata /",
  "GP12mtp176pu:428": "saṃkalpāyāstu saṃkalpo vasusṛṣṭiṃ nibodhata // MatsP_5.19 //",
  "GP12mtp176pu:429": "jyotiṣmantastu ye devā vyāpakāḥ sarvato diśam /",
  "GP12mtp176pu:430": "vasavaste samākhyātās teṣāṃ sargaṃ nibodhata // MatsP_5.20 //",
  "GP12mtp176pu:431": "āpo dhruvaśca somaśca dharaścaivānilo 'nalaḥ /",
  "GP12mtp176pu:432": "pratyūṣaśca prabhāsaśca vasavo 'ṣṭau prakīrtitāḥ // MatsP_5.21 //",
  "GP12mtp176pu:433": "āpasya putrāś catvāraḥ śānto vai daṇḍa eva ca /",
  "GP12mtp176pu:434": "śāmbo 'tha maṇivaktraśca yajñarakṣādhikāriṇaḥ // MatsP_5.22 //",
  "GP12mtp176pu:435": "dhruvasya kālaḥ putrastu varcāḥ somādajāyata /",
  "GP12mtp176pu:436": "draviṇo havyavāhaśca dharaputrāv ubhau smṛtau // MatsP_5.23 //",
  "GP12mtp176pu:437": "kalyāṇinyāṃ tataḥ prāṇo ramaṇaḥ śiśiro 'pi ca /",
  "GP12mtp176pu:438": "manoharā dharātputrān avāpātha hareḥ sutā // MatsP_5.24 //",
  "GP12mtp176pu:439": "śivā manojavaṃ putram avijñātagatiṃ tathā /",
  "GP12mtp176pu:440": "avāpa cānalāt putrāv agniprāyaguṇau punaḥ // MatsP_5.25 //",
  "GP12mtp176pu:441": "agniputraḥ kumārastu śarastambe vyajāyata /",
  "GP12mtp176pu:442": "tasya śākho viśākhaśca naigameyaś ca pṛṣṭhajāḥ // MatsP_5.26 //",
  "GP12mtp176pu:443": "apatyaṃ kṛttikānāṃ tu kārttikeyas tataḥ smṛtaḥ /",
  "GP12mtp176pu:444": "pratyūṣasa ṛṣiḥ putro vibhur nāmnātha devalaḥ /",
  "GP12mtp176pu:445": "viśvakarmā prabhāsasya putraḥ śilpī prajāpatiḥ // MatsP_5.27 //",
  "GP12mtp176pu:446": "prāsādabhavanodyāna-pratimābhūṣaṇādiṣu /",
  "GP12mtp176pu:447": "taḍāgārāmakūpeṣu smṛtaḥ so 'maravardhakiḥ // MatsP_5.28 //",
  "GP12mtp176pu:448": "ajaikapādahirbudhnyo virūpākṣo 'tha raivataḥ /",
  "GP12mtp176pu:449": "haraśca bahurūpaśca tryambakaśca sureśvaraḥ // MatsP_5.29 //",
  "GP12mtp176pu:450": "sāvitraśca jayantaśca pinākī cāparājitaḥ /",
  "GP12mtp176pu:451": "ete rudrāḥ samākhyātā ekādaśa gaṇeśvarāḥ // MatsP_5.30 //",
  "GP12mtp176pu:452": "eteṣāṃ mānasānāṃ tu triśūlavaradhāriṇām /",
  "GP12mtp176pu:453": "koṭayaścaturaśītis tatputrāś cākṣayā matāḥ // MatsP_5.31 //",
  "GP12mtp176pu:454": "dikṣu sarvāsu ye rakṣāṃ prakurvanti gaṇeśvarāḥ /",
  "GP12mtp176pu:455": "putrapautrasutāścaite surabhīgarbhasambhavāḥ // MatsP_5.32 //",
  "GP12mtp176pu:456": "______________________________________________________",
  "GP12mtp176pu:457": "Matsya-Purāṇa 6",
  "GP12mtp176pu:458": "kaśyapasya pravakṣyāmi patnībhyaḥ putrapautrakān /",
  "GP12mtp176pu:459": "aditirditirdanuścaiva ariṣṭā surasā tathā // MatsP_6.1 //",
  "GP12mtp176pu:460": "surabhir vinatā tadvat tāmrā krodhavaśā irā /",
  "GP12mtp176pu:461": "kadrūrviśvā munis tadvat tāsāṃ putrān nibodhata // MatsP_6.2 //",
  "GP12mtp176pu:462": "tuṣitā nāma ye devāś cākṣuṣasyāntare manoḥ /",
  "GP12mtp176pu:463": "vaivasvate 'ntare caite ādityā dvādaśa smṛtāḥ // MatsP_6.3 //",
  "GP12mtp176pu:464": "indro dhātā bhagas tvaṣṭā mitro 'tha varuṇo yamaḥ /",
  "GP12mtp176pu:465": "vivasvānsavitā pūṣā aṃśumān viṣṇur eva ca // MatsP_6.4 //",
  "GP12mtp176pu:466": "ete sahasrakiraṇā ādityā dvādaśa smṛtāḥ /",
  "GP12mtp176pu:467": "mārīcātkaśyapādāpa putrānaditiruttamān // MatsP_6.5 //",
  "GP12mtp176pu:468": "bhṛśāśvasya ṛṣeḥ putrā devapraharaṇāḥ smṛtāḥ /",
  "GP12mtp176pu:469": "ete devagaṇā viprāḥ pratimanvantareṣu ca // MatsP_6.6 //",
  "GP12mtp176pu:470": "utpadyante pralīyante kalpe kalpe tathaiva ca /",
  "GP12mtp176pu:471": "ditiḥ putradvayaṃ lebhe kaśyapād iti naḥ śrutam // MatsP_6.7 //",
  "GP12mtp176pu:472": "hiraṇyakaśipuṃ caiva hiraṇyākṣaṃ tathaiva ca /",
  "GP12mtp176pu:473": "hiraṇyakaśipostadvaj jātaṃ putracatuṣṭayam // MatsP_6.8 //",
  "GP12mtp176pu:474": "prahlādaś cānuhlādaśca saṃhlādo hlāda eva ca /",
  "GP12mtp176pu:475": "prahlādaputra āyuṣmān śibir bāṣkala eva ca // MatsP_6.9 //",
  "GP12mtp176pu:476": "virocanaś caturthaśca sa baliṃ putramāptavān /",
  "GP12mtp176pu:477": "baleḥ putraśataṃ tv āsīd bāṇajyeṣṭhaṃ tato dvijāḥ // MatsP_6.10 //",
  "GP12mtp176pu:478": "dhṛtarāṣṭras tathā sūryaś candraścandrāṃśutāpanaḥ /",
  "GP12mtp176pu:479": "nikumbhanābho gurvakṣaḥ kukṣibhīmo vibhīṣaṇaḥ // MatsP_6.11 //",
  "GP12mtp176pu:480": "evamādyās tu bahavo bāṇajyeṣṭhā guṇādhikāḥ /",
  "GP12mtp176pu:481": "bāṇaḥ sahasrabāhuś ca sarvāstragaṇasaṃyutaḥ // MatsP_6.12 //",
  "GP12mtp176pu:482": "tapasā toṣito yasya pure vasati śūlabhṛt /",
  "GP12mtp176pu:483": "mahākālatvam agamat sāmyaṃ yaśca pinākinaḥ // MatsP_6.13 //",
  "GP12mtp176pu:484": "hiraṇyākṣasya putro 'bhūd ulūkaḥ śakunistathā /",
  "GP12mtp176pu:485": "bhūtasaṃtāpanaś caiva mahānābhastathaiva ca // MatsP_6.14 //",
  "GP12mtp176pu:486": "etebhyaḥ putrapautrāṇāṃ koṭayaḥ saptasaptatiḥ /",
  "GP12mtp176pu:487": "mahābalā mahākāyā nānārūpā mahaujasaḥ // MatsP_6.15 //",
  "GP12mtp176pu:488": "danuḥ putraśataṃ lebhe kaśyapād baladarpitam /",
  "GP12mtp176pu:489": "vipracittiḥ pradhāno 'bhūd yeṣāṃ madhye mahābalaḥ // MatsP_6.16 //",
  "GP12mtp176pu:490": "dvimūrdhā śakuniścaiva tathā śaṅkuśirodharaḥ /",
  "GP12mtp176pu:491": "ayomukhaḥ śambaraś ca kapiśo nāmatastathā // MatsP_6.17 //",
  "GP12mtp176pu:492": "mārīcir meghavāṃścaiva irā garbhaśirās tathā /",
  "GP12mtp176pu:493": "vidrāvaṇaśca ketuśca ketuvīryaḥ śatahradaḥ // MatsP_6.18 //",
  "GP12mtp176pu:494": "indrajit saptajiccaiva vajranābhastathaiva ca /",
  "GP12mtp176pu:495": "ekacakro mahābāhur vajrākṣas tārakas tathā // MatsP_6.19 //",
  "GP12mtp176pu:496": "asilomā pulomā ca bindurbāṇo mahāsuraḥ /",
  "GP12mtp176pu:497": "svarbhānurvṛṣaparvā ca evamādyā danoḥ sutāḥ // MatsP_6.20 //",
  "GP12mtp176pu:498": "svarbhānostu prabhā kanyā śacī caiva pulomajā /",
  "GP12mtp176pu:499": "upadānavī mayasyāsīt tathā mandodarī kuhūḥ // MatsP_6.21 //",
  "GP12mtp176pu:500": "śarmiṣṭhā sundarī caiva candrā ca vṛṣaparvaṇaḥ /",
  "GP12mtp176pu:501": "pulomā kālakā caiva vaiśvānarasute hi te // MatsP_6.22 //",
  "GP12mtp176pu:502": "bahvapatye mahāsattve mārīcasya parigrahe /",
  "GP12mtp176pu:503": "tayoḥ ṣaṣṭisahasrāṇi dānavānāmabhūtpurā // MatsP_6.23 //",
  "GP12mtp176pu:504": "paulomānkālakeyāṃśca mārīco 'janayatpurā /",
  "GP12mtp176pu:505": "avadhyā ye 'marāṇāṃ vai hiraṇyapuravāsinaḥ // MatsP_6.24 //",
  "GP12mtp176pu:506": "caturmukhāllabdhavarās te hatā vijayena tu /",
  "GP12mtp176pu:507": "vipracittiḥ saiṃhikeyān siṃhikāyām ajījanat // MatsP_6.25 //",
  "GP12mtp176pu:508": "hiraṇyakaśiporye vai bhāgineyās trayodaśa /",
  "GP12mtp176pu:509": "vyaṃsaḥ kalpaśca rājendra nalo vātāpireva ca // MatsP_6.26 //",
  "GP12mtp176pu:510": "ilvalo namuciścaiva śvasṛpaś cājanas tathā /",
  "GP12mtp176pu:511": "narakaḥ kālanābhaśca saramāṇas tathaiva ca // MatsP_6.27 //",
  "GP12mtp176pu:512": "kālavīyeś ca vikhyāto danuvaṃśavivardhanāḥ /",
  "GP12mtp176pu:513": "saṃhrādasya tu daityasya nivātakavacāḥ smṛtāḥ // MatsP_6.28 //",
  "GP12mtp176pu:514": "avadhyāḥ sarvadevānāṃ gandharvoragarakṣasām /",
  "GP12mtp176pu:515": "ye hatā bhargam āśritya tv arjunena raṇājire // MatsP_6.29 //",
  "GP12mtp176pu:516": "ṣaṭkanyā janayāmāsa tāmrā mārīcabījataḥ /",
  "GP12mtp176pu:517": "śukī śyenī ca bhāsī ca sugrīvī gṛdhrikā śuciḥ // MatsP_6.30 //",
  "GP12mtp176pu:518": "śukī śukānulūkāṃśca janayāmāsa dharmataḥ /",
  "GP12mtp176pu:519": "śyenī śyenāṃstathā bhāsī kurarānapyajījanat // MatsP_6.31 //",
  "GP12mtp176pu:520": "gṛdhrī gṛdhrānkapotāṃśca pārāvatavihaṃgamān /",
  "GP12mtp176pu:521": "haṃsasārasakrauñcāṃś ca plavāñchucirajījanat // MatsP_6.32 //",
  "GP12mtp176pu:522": "ajāśvameṣoṣṭrakharān sugrīvī cāpyajījanat /",
  "GP12mtp176pu:523": "eṣa tāmrānvayaḥ prokto vinatāyāṃ nibodhata // MatsP_6.33 //",
  "GP12mtp176pu:524": "garuḍaḥ patatāṃ nāthaḥ aruṇaśca patatriṇām /",
  "GP12mtp176pu:525": "saudāmanī tathā kanyā yeyaṃ nabhasi viśrutā // MatsP_6.34 ///",
  "GP12mtp176pu:526": "sampātiś ca jaṭāyuśca aruṇasya sutāv ubhau /",
  "GP12mtp176pu:527": "sampātiputro babhruśca śīghragaścāpi viśrutaḥ // MatsP_6.35 //",
  "GP12mtp176pu:528": "jaṭāyuṣaḥ karṇikāraḥ śatagāmī ca viśrutau /",
  "GP12mtp176pu:529": "sāraso rajjuvālaśca bheruṇḍaścāpi tatsutāḥ // MatsP_6.36 //",
  "GP12mtp176pu:530": "teṣāmanantamabhavat pakṣiṇāṃ putrapautrakam /",
  "GP12mtp176pu:531": "surasāyāḥ sahasraṃ tu sarpāṇām abhavatpurā // MatsP_6.37 //",
  "GP12mtp176pu:532": "sahasraśirasāṃ kadrūḥ sahasraṃ cāpi suvrata /",
  "GP12mtp176pu:533": "pradhānāsteṣu vikhyātāḥ ṣaḍviṃśatir ariṃdama // MatsP_6.38 //",
  "GP12mtp176pu:534": "śeṣavāsukikarkoṭa-śaṅkhairāvatakambalāḥ /",
  "GP12mtp176pu:535": "dhanaṃjayamahānīla-padmāśvataratakṣakāḥ // MatsP_6.39 //",
  "GP12mtp176pu:536": "elāpattramahāpadma-dhṛtarāṣṭrabalāhakāḥ /",
  "GP12mtp176pu:537": "śaṅkhapālamahāśaṅkha-puṣpadaṃṣṭraśubhānanāḥ // MatsP_6.40 //",
  "GP12mtp176pu:538": "śaṅkuromā ca bahulo vāmanaḥ pāṇinastathā /",
  "GP12mtp176pu:539": "kapilo durmukhaścāpi patañjaliriti smṛtāḥ // MatsP_6.41 //",
  "GP12mtp176pu:540": "eṣāmanantamabhavat sarveṣāṃ putrapautrakam /",
  "GP12mtp176pu:541": "prāyaśo yatpurā dagdhaṃ janamejayamandire // MatsP_6.42 //",
  "GP12mtp176pu:542": "rakṣogaṇaṃ krodhavaśā svanāmānam ajījanat /",
  "GP12mtp176pu:543": "daṃṣṭriṇāṃ niyutaṃ teṣāṃ bhīmasenādagātkṣayam // MatsP_6.43 //",
  "GP12mtp176pu:544": "rudrāṇāṃ ca gaṇaṃ tadvad gomahiṣyo varāṅganāḥ /",
  "GP12mtp176pu:545": "surabhirjanayāmāsa kaśyapātsaṃyatavratā // MatsP_6.44 //",
  "GP12mtp176pu:546": "munirmunīnāṃ ca gaṇaṃ gaṇamapsarasāṃ tathā /",
  "GP12mtp176pu:547": "tathā kiṃnaragandharvān ariṣṭājanayad bahūn // MatsP_6.45 //",
  "GP12mtp176pu:548": "tṛṇavṛkṣalatāgulmam irā sarvam ajījanat /",
  "GP12mtp176pu:549": "viśvā tu yakṣarakṣāṃsi janayāmāsa koṭiśaḥ // MatsP_6.46 //",
  "GP12mtp176pu:550": "tata ekonapañcāśan marutaḥ kaśyapādditiḥ /",
  "GP12mtp176pu:551": "janayāmāsa dharmajñān sarvānamaravallabhān // MatsP_6.47 //",
  "GP12mtp176pu:552": "______________________________________________________",
  "GP12mtp176pu:553": "Matsya-Purāṇa 7",
  "GP12mtp176pu:554": "*ṛṣaya ūcuḥ",
  "GP12mtp176pu:555": "diteḥ putrāḥ kathaṃ jātā maruto devavallabhāḥ /",
  "GP12mtp176pu:556": "devairjagmuśca sāpatnaiḥ kasmātte sakhyamuttamam // MatsP_7.1 //",
  "GP12mtp176pu:557": "*sūta uvāca",
  "GP12mtp176pu:558": "purā devāsure yuddhe hṛteṣu hariṇā suraiḥ /",
  "GP12mtp176pu:559": "putrapautreṣu śokārtā gatvā bhūlokamuttamam // MatsP_7.2 //",
  "GP12mtp176pu:560": "syamantapañcake kṣetre sarasvatyāstaṭe śubhe /",
  "GP12mtp176pu:561": "bhartur ārādhanaparā tapa ugraṃ cacāra ha // MatsP_7.3 //",
  "GP12mtp176pu:562": "tadā ditir daityamātā ṛṣirūpeṇa suvratā /",
  "GP12mtp176pu:563": "phalāhārā tapas tepe kṛcchraṃ cāndrāyaṇādikam // MatsP_7.4 //",
  "GP12mtp176pu:564": "yāvadvarṣaśataṃ sāgraṃ jarāśokasamākulā /",
  "GP12mtp176pu:565": "tataḥ sā tapasā taptā vasiṣṭhādīnapṛcchata // MatsP_7.5 //",
  "GP12mtp176pu:566": "kathayantu bhavanto me putraśokavināśanam /",
  "GP12mtp176pu:567": "vrataṃ saubhāgyaphaladam ihaloke paratra ca // MatsP_7.6 //",
  "GP12mtp176pu:568": "ūcur vasiṣṭhapramukhā madanadvādaśīvratam /",
  "GP12mtp176pu:569": "yasyāḥ prabhāvādabhavat sutaśokavivarjitā // MatsP_7.7 //",
  "GP12mtp176pu:570": "*ṛṣaya ūcuḥ",
  "GP12mtp176pu:571": "śrotumicchāmahe sūta madanadvādaśīvratam /",
  "GP12mtp176pu:572": "sutānekonapañcāśad yena lebhe ditiḥ punaḥ // MatsP_7.8 //",
  "GP12mtp176pu:573": "*sūta uvāca",
  "GP12mtp176pu:574": "yadvasiṣṭhādibhiḥ pūrvaṃ diteḥ kathitamuttamam /",
  "GP12mtp176pu:575": "vistareṇa tadevedaṃ matsakāśānnibodhata // MatsP_7.9 //",
  "GP12mtp176pu:576": "caitre māsi site pakṣe dvādaśyāṃ niyatavrataḥ /",
  "GP12mtp176pu:577": "sthāpayedavraṇaṃ kumbhaṃ sitataṇḍulapūritam // MatsP_7.10 //",
  "GP12mtp176pu:578": "nānāphalayutaṃ tadvad ikṣudaṇḍasamanvitam /",
  "GP12mtp176pu:579": "sitavastrayugacchannaṃ sitacandanacarcitam // MatsP_7.11 //",
  "GP12mtp176pu:580": "nānābhakṣyasamopetaṃ sahiraṇyaṃ tu śaktitaḥ /",
  "GP12mtp176pu:581": "tāmrapātraṃ guḍopetaṃ tasyopari niveśayet // MatsP_7.12 //",
  "GP12mtp176pu:582": "tasmādupari kāmaṃ tu kadalīdalasaṃsthitam /",
  "GP12mtp176pu:583": "kuryāccharkarayopetāṃ ratiṃ tasya ca vāmataḥ // MatsP_7.13 //",
  "GP12mtp176pu:584": "gandhaṃ dhūpaṃ tato dadyād gītaṃ vādyaṃ ca kārayet /",
  "GP12mtp176pu:585": "tadabhāve kathāṃ kuryāt kāmakeśavayornaraḥ // MatsP_7.14 //",
  "GP12mtp176pu:586": "kāmanāmnā harerarcāṃ snāpayedgandhavāriṇā /",
  "GP12mtp176pu:587": "śuklapuṣpākṣatatilair arcayenmadhusūdanam // MatsP_7.15 //",
  "GP12mtp176pu:588": "kāmāya pādau sampūjya jaṅghe saubhāgyadāya ca /",
  "GP12mtp176pu:589": "ūrū smarāyeti punar manmathāyeti vai kaṭim // MatsP_7.16 //",
  "GP12mtp176pu:590": "svacchodarāyetyudaram anaṅgāyetyuro hareḥ /",
  "GP12mtp176pu:591": "mukhaṃ padmamukhāyeti bāhū pañcaśarāya vai // MatsP_7.17 //",
  "GP12mtp176pu:592": "namaḥ sarvātmane maulim arcayediti keśavam /",
  "GP12mtp176pu:593": "tataḥ prabhāte taṃ kumbhaṃ brāhmaṇāya nivedayet // MatsP_7.18 //",
  "GP12mtp176pu:594": "brāhmaṇānbhojayedbhaktyā svayaṃ ca lavaṇādṛte /",
  "GP12mtp176pu:595": "bhuktyā tu dakṣiṇāṃ dadyād imaṃ mantramudīrayet // MatsP_7.19 //",
  "GP12mtp176pu:596": "prīyatām atra bhagavān kāmarūpī janārdanaḥ /",
  "GP12mtp176pu:597": "hṛdaye sarvabhūtānāṃ ya ānando 'bhidhīyate // MatsP_7.20 //",
  "GP12mtp176pu:598": "anena vidhinā sarvaṃ māsi māsi vrataṃ caret /",
  "GP12mtp176pu:599": "upavāsī trayodaśyām arcayedviṣṇumavyayam // MatsP_7.21 //",
  "GP12mtp176pu:600": "phalamekaṃ ca saṃprāśya dvādaśyāṃ bhūtale svapet /",
  "GP12mtp176pu:601": "tatastrayodaśe māsi dhṛtadhenusamanvitām // MatsP_7.22 //",
  "GP12mtp176pu:602": "śayyāṃ dadyādanaṅgāya sarvopaskarasaṃyutām /",
  "GP12mtp176pu:603": "kāñcanaṃ kāmadevaṃ ca śuklāṃ gāṃ ca payasvinīm // MatsP_7.23 //",
  "GP12mtp176pu:604": "vāsobhir dvijadāmpatyaṃ pūjyaṃ śaktyā vibhūṣaṇaiḥ /",
  "GP12mtp176pu:605": "śayyāgandhādikaṃ dadyāt prīyatām ityudīrayet // MatsP_7.24 //",
  "GP12mtp176pu:606": "homaḥ śuklatilaiḥ kāryaḥ kāmanāmāni kīrtayet /",
  "GP12mtp176pu:607": "gavyena haviṣā tadvat pāyasena ca dharmavit // MatsP_7.25 //",
  "GP12mtp176pu:608": "viprebhyo bhojanaṃ dadyād vittaśāṭhyaṃ vivarjayet /",
  "GP12mtp176pu:609": "ikṣudaṇḍānatho dadyāt puṣpamālāś ca śaktitaḥ // MatsP_7.26 //",
  "GP12mtp176pu:610": "yaḥ kuryād vidhinānena madanadvādaśīmimām /",
  "GP12mtp176pu:611": "sa sarvapāpanirmuktaḥ prāpnoti harisāmyatām // MatsP_7.27 //",
  "GP12mtp176pu:612": "ihaloke varān putrān saubhāgyaphalam aśnute /",
  "GP12mtp176pu:613": "yaḥ smaraḥ saṃsmṛto viṣṇur ānandātmā maheśvaraḥ // MatsP_7.28 //",
  "GP12mtp176pu:614": "sukhārthī kāmarūpeṇa smaredaṅgajamīśvaram /",
  "GP12mtp176pu:615": "etacchrutvā cakārāsau ditiḥ sarvamaśeṣataḥ // MatsP_7.29 //",
  "GP12mtp176pu:616": "kaśyapo vratamāhātmyād āgatya parayā mudā /",
  "GP12mtp176pu:617": "cakāra karkaśāṃ bhūyo rūpayauvanaśālinīm // MatsP_7.30 //",
  "GP12mtp176pu:618": "varair āchandayāmāsa sā tu vavre tato varam /",
  "GP12mtp176pu:619": "putraṃ śakravadhārthāya samarthamamitaujasam // MatsP_7.31 //",
  "GP12mtp176pu:620": "varayāmi mahātmānaṃ sarvāmaraniṣūdanam /",
  "GP12mtp176pu:621": "uvāca kaśyapo vākyam indrahantāram ūrjitam // MatsP_7.32 //",
  "GP12mtp176pu:622": "pradāsyāmyahameveha kiṃ tv etat kriyatāṃ śubhe /",
  "GP12mtp176pu:623": "āpastambaḥ karotviṣṭiṃ putrīyāmadya suvrate // MatsP_7.33 //",
  "GP12mtp176pu:624": "vidhāsyāmi tato garbham indraśatruniṣūdanam /",
  "GP12mtp176pu:625": "āpastambastataścakre putreṣṭiṃ draviṇādhikām // MatsP_7.34 //",
  "GP12mtp176pu:626": "indraśatrur bhavasveti juhāva ca savistaram /",
  "GP12mtp176pu:627": "devā mumudire daityā vimukhāḥ syuśca dānavāḥ // MatsP_7.35 //",
  "GP12mtp176pu:628": "dityāṃ garbham athādhatta kaśyapaḥ prāha tāṃ punaḥ /",
  "GP12mtp176pu:629": "tvayā yatno vidhātavyo hy asmingarbhe varānane // MatsP_7.36 //",
  "GP12mtp176pu:630": "saṃvatsaraśataṃ tv ekam asminn eva tapovane /",
  "GP12mtp176pu:631": "saṃkhyāyāṃ naiva bhoktavyaṃ garbhiṇyā varavarṇini // MatsP_7.37 //",
  "GP12mtp176pu:632": "na sthātavyaṃ na gantavyaṃ vṛkṣamūleṣu sarvadā /",
  "GP12mtp176pu:633": "nopaskareṣūpaviśen musalolūkhalādiṣu // MatsP_7.38 //",
  "GP12mtp176pu:634": "jale ca nāvagāheta śūnyāgāraṃ ca varjayet /",
  "GP12mtp176pu:635": "valmīkāyāṃ na tiṣṭheta na codvignamanā bhavet // MatsP_7.39 //",
  "GP12mtp176pu:636": "vilikhenna nakhairbhūmiṃ nāṅgāreṇa na bhasmanā /",
  "GP12mtp176pu:637": "na śayāluḥ sadā tiṣṭhed vyāyāmaṃ ca vivarjayet // MatsP_7.40 //",
  "GP12mtp176pu:638": "na tuṣāṅgārabhasmāsthi-kapāleṣu samāviśet /",
  "GP12mtp176pu:639": "varjayetkalahaṃ lokair gātrabhaṅgaṃ tathaiva ca // MatsP_7.41 //",
  "GP12mtp176pu:640": "na muktakeśā tiṣṭheta nāśuciḥ syātkadācana /",
  "GP12mtp176pu:641": "na śayītottaraśirā na cāparaśirāḥ kvacit // MatsP_7.42 //",
  "GP12mtp176pu:642": "na vastrahīnā nodvignā na cārdracaraṇā satī /",
  "GP12mtp176pu:643": "nāmaṅgalyāṃ vadedvācaṃ na ca hāsyādhikā bhavet // MatsP_7.43 //",
  "GP12mtp176pu:644": "kuryāttu guruśuśrūṣāṃ nityaṃ māṅgalyatatparā /",
  "GP12mtp176pu:645": "sarvauṣadhībhiḥ koṣṇena vāriṇā snānamācaret // MatsP_7.44 //",
  "GP12mtp176pu:646": "kṛtarakṣā subhūṣā ca vāstupūjanatatparā /",
  "GP12mtp176pu:647": "tiṣṭhetprasannavadanā bhartuḥ priyahite ratā // MatsP_7.45 //",
  "GP12mtp176pu:648": "dānaśīlā tṛtīyāyāṃ pārvaṇyaṃ naktamācaret /",
  "GP12mtp176pu:649": "itivṛttā bhavennārī viśeṣeṇa tu garbhiṇī // MatsP_7.46 //",
  "GP12mtp176pu:650": "yastu tasyā bhavetputraḥ śīlāyurvṛddhisaṃyutaḥ /",
  "GP12mtp176pu:651": "anyathā garbhapatanam avāpnoti na saṃśayaḥ // MatsP_7.47 //",
  "GP12mtp176pu:652": "tasmāttvamanayā vṛttyā garbhe 'sminyatnamācara /",
  "GP12mtp176pu:653": "svastyastu te gamiṣyāmi tathetyuktastayā punaḥ // MatsP_7.48 //",
  "GP12mtp176pu:654": "paśyatāṃ sarvabhūtānāṃ tatraivāntaradhīyata /",
  "GP12mtp176pu:655": "tataḥ sā kaśyapoktena vidhinā samatiṣṭhata // MatsP_7.49 //",
  "GP12mtp176pu:656": "atha bhītastathendro 'pi diteḥ pārśvamupāgamat /",
  "GP12mtp176pu:657": "vihāya devasadanaṃ tacchuśrūṣuravasthitaḥ // MatsP_7.50 //",
  "GP12mtp176pu:658": "diteśchidrāntaraprepsur abhavatpākaśāsanaḥ /",
  "GP12mtp176pu:659": "vinīto 'bhavad avyagraḥ praśāntavadano bahiḥ // MatsP_7.51 //",
  "GP12mtp176pu:660": "ajānankila tatkāryam ātmanaḥ śubhamācaran /",
  "GP12mtp176pu:661": "tato varṣaśatānte sā nyūne tu divasais tribhiḥ // MatsP_7.52 //",
  "GP12mtp176pu:662": "mene kṛtārthamātmānaṃ prītyā vismitamānasā /",
  "GP12mtp176pu:663": "akṛtvā pādayoḥ śaucaṃ prasuptā muktamūrdhajā // MatsP_7.53 //",
  "GP12mtp176pu:664": "nidrābharasamākrāntā divāparaśirāḥ kvacit /",
  "GP12mtp176pu:665": "tatastadantaraṃ labdhvā praviṣṭastu śacīpatiḥ // MatsP_7.54 //",
  "GP12mtp176pu:666": "vajreṇa saptadhā cakre taṃ garbhaṃ tridaśādhipaḥ /",
  "GP12mtp176pu:667": "tataḥ saptaiva te jātāḥ kumārāḥ sūryavarcasaḥ // MatsP_7.55 //",
  "GP12mtp176pu:668": "rudantaḥ sapta te bālā niṣiddhā giridāriṇā /",
  "GP12mtp176pu:669": "bhūyo 'pi rudataścaitān ekaikaṃ saptadhā hariḥ // MatsP_7.56 //",
  "GP12mtp176pu:670": "cicheda vṛtrahantā vai punastadudare sthitaḥ /",
  "GP12mtp176pu:671": "evamekonapañcāśad bhūtvā te rurudurbhṛśam // MatsP_7.57 //",
  "GP12mtp176pu:672": "indro nivārayāmāsa māṃ rodiṣṭa punaḥ punaḥ /",
  "GP12mtp176pu:673": "tataḥ sa cintayāmāsa kimetaditi vṛtrahā // MatsP_7.58 //",
  "GP12mtp176pu:674": "dharmasya kasya māhātmyāt punaḥ saṃjīvitāstvamī /",
  "GP12mtp176pu:675": "viditvā dhyānayogena madanadvādaśīphalam // MatsP_7.59 //",
  "GP12mtp176pu:676": "nūnam etat pariṇatam adhunā kṛṣṇapūjanāt /",
  "GP12mtp176pu:677": "vajreṇāpi hatāḥ santo na vināśam avāpnuyuḥ // MatsP_7.60 //",
  "GP12mtp176pu:678": "eko 'pyanekatāmāpa yasmādudarago 'pyalam /",
  "GP12mtp176pu:679": "avadhyā nūnamete vai tasmāddevā bhavantviti // MatsP_7.61 //",
  "GP12mtp176pu:680": "yasmānmā rudatetyuktā rudanto garbhasaṃsthitāḥ /",
  "GP12mtp176pu:681": "maruto nāma te nāmnā bhavantu makhabhāginaḥ // MatsP_7.62 //",
  "GP12mtp176pu:682": "tataḥ prasādya deveśaḥ kṣamasveti ditiṃ punaḥ /",
  "GP12mtp176pu:683": "arthaśāstraṃ samāsthāya mayaitad duṣkṛtaṃ kṛtam // MatsP_7.63 //",
  "GP12mtp176pu:684": "kṛtvā marudgaṇaṃ devaiḥ samānamamarādhipaḥ /",
  "GP12mtp176pu:685": "ditiṃ vimānamāropya sasutāmanayaddivam // MatsP_7.64 //",
  "GP12mtp176pu:686": "yajñabhāgabhujo jātā marutaste tato dvijāḥ /",
  "GP12mtp176pu:687": "na jagmuraikyamasurair ataste suravallabhāḥ // MatsP_7.65 //",
  "GP12mtp176pu:688": "______________________________________________________",
  "GP12mtp176pu:689": "Matsya-Purāṇa 8",
  "GP12mtp176pu:690": "*ṛṣaya ūcuḥ",
  "GP12mtp176pu:691": "ādisargaśca yaḥ sūta kathito vistareṇa tu /",
  "GP12mtp176pu:692": "pratisargaśca ye yeṣām adhipās tānvadasva naḥ // MatsP_8.1 //",
  "GP12mtp176pu:693": "*sūta uvāca",
  "GP12mtp176pu:694": "yadābhiṣiktaḥ sakalādhirājye pṛthurdharitryāmadhipo babhūva /",
  "GP12mtp176pu:695": "tadauṣadhīnāmadhipaṃ cakāra yajñavratānāṃ tapasāṃ ca candram // MatsP_8.2 //",
  "GP12mtp176pu:696": "nakṣatratārādvijavṛkṣagulma-latāvitānasya ca rukmagarbhaḥ /",
  "GP12mtp176pu:697": "apāmadhīśaṃ varuṇaṃ dhanānāṃ rājñāṃ prabhuṃ vaiśravaṇaṃ ca tadvat // MatsP_8.3 //",
  "GP12mtp176pu:698": "viṣṇuṃ ravīṇāmadhipaṃ vasūnām agniṃ ca lokādhipatiścakāra /",
  "GP12mtp176pu:699": "prajāpatīnāmadhipaṃ ca dakṣaṃ cakāra śakraṃ marutāmadhīśam // MatsP_8.4 //",
  "GP12mtp176pu:700": "daityādhipānāmatha dānavānāṃ prahlādamīśaṃ ca yamaṃ pitṝṇām /",
  "GP12mtp176pu:701": "piśācarakṣaḥpaśubhūtayakṣa-vetālarājaṃ tv atha śūlapāṇim // MatsP_8.5 //",
  "GP12mtp176pu:702": "prāleyaśailaṃ ca patiṃ girīṇām īśaṃ samudraṃ sasarinnadānām /",
  "GP12mtp176pu:703": "gandharvavidyādharakiṃnarāṇām īśaṃ punaścitrarathaṃ cakāra // MatsP_8.6 //",
  "GP12mtp176pu:704": "nāgādhipaṃ vāsukimugravīryaṃ sarpādhipaṃ takṣakamādideśa /",
  "GP12mtp176pu:705": "diśāṃ gajānāmadhipaṃ cakāra gajendramairāvatanāmadheyam // MatsP_8.7 //",
  "GP12mtp176pu:706": "suparṇamīśaṃ patatāmathāśva-rājānamuccaiḥśravasaṃ cakāra /",
  "GP12mtp176pu:707": "siṃhaṃ mṛgāṇāṃ vṛṣabhaṃ gavāṃ ca plakṣaṃ punaḥ sarvavanaspatīnām // MatsP_8.8 //",
  "GP12mtp176pu:708": "pitāmahaḥ pūrvamathābhyaṣiñcac caitānpunaḥ sarvadiśādhināthān /",
  "GP12mtp176pu:709": "pūrveṇa dikpālam athābhyaṣiñcan nāmnā sudharmāṇam arātiketum // MatsP_8.9 //",
  "GP12mtp176pu:710": "tato 'dhipaṃ dakṣiṇataścakāra sarveśvaraṃ śaṅkhapadābhidhānam /",
  "GP12mtp176pu:711": "sa ketumantaṃ ca digīśamīśaś cakāra paścād bhuvanāṇḍagarbhaḥ // MatsP_8.10 //",
  "GP12mtp176pu:712": "hiraṇyaromāṇam udagdigīśaṃ prajāpatir devasutaṃ cakāra /",
  "GP12mtp176pu:713": "adyāpi kurvanti diśām adhīśāḥ śatrūn dahantastu bhuvo 'bhirakṣām // MatsP_8.11 //",
  "GP12mtp176pu:714": "caturbhir ebhiḥ pṛthunāmadheyo nṛpo 'bhiṣiktaḥ prathamaṃ pṛthivyām /",
  "GP12mtp176pu:715": "gate 'ntare cākṣuṣanāmadheye vaivasvatākhye ca punaḥ pravṛtte /",
  "GP12mtp176pu:716": "prajāpatiḥ so 'sya carācarasya babhūva sūryānvayavaṃśacihnaḥ // MatsP_8.12 //",
  "GP12mtp176pu:717": "______________________________________________________",
  "GP12mtp176pu:718": "Matsya-Purāṇa 9",
  "GP12mtp176pu:719": "*sūta uvāca",
  "GP12mtp176pu:720": "evaṃ śrutvā manuḥ prāha punareva janārdanam /",
  "GP12mtp176pu:721": "pūrveṣāṃ caritaṃ brūhi manūnāṃ madhusūdana // MatsP_9.1 //",
  "GP12mtp176pu:722": "*matsya uvāca",
  "GP12mtp176pu:723": "manvantarāṇi rājendra manūnāṃ caritaṃ ca yat /",
  "GP12mtp176pu:724": "pramāṇaṃ caiva kālasya tāṃ sṛṣṭiṃ ca samāsataḥ // MatsP_9.2 //",
  "GP12mtp176pu:725": "ekacittaḥ praśāntātmā śṛṇu mārtaṇḍanandana /",
  "GP12mtp176pu:726": "yāmā nāma purā devā āsan svāyambhuvāntare // MatsP_9.3 //",
  "GP12mtp176pu:727": "saptaiva ṛṣayaḥ pūrve ye marīcyādayaḥ smṛtāḥ /",
  "GP12mtp176pu:728": "āgnīdhraścāgnibāhuśca sahaḥ savana eva ca // MatsP_9.4 //",
  "GP12mtp176pu:729": "jyotiṣmān dyutimān havyo medhā medhātithir vasuḥ /",
  "GP12mtp176pu:730": "svāyambhuvasyāsya manor daśaite vaṃśavardhanāḥ // MatsP_9.5 //",
  "GP12mtp176pu:731": "pratisargamime kṛtvā jagmuryatparamaṃpadam /",
  "GP12mtp176pu:732": "etat svāyambhuvaṃ proktaṃ svārociṣamataḥ param // MatsP_9.6 //",
  "GP12mtp176pu:733": "svārociṣasya tanayāś catvāro devavarcasaḥ /",
  "GP12mtp176pu:734": "nabhonabhasyaprasṛti-bhānavaḥ kīrtivardhanāḥ // MatsP_9.7 //",
  "GP12mtp176pu:735": "datto niścyavanastambaḥ prāṇaḥ kaśyapa eva ca /",
  "GP12mtp176pu:736": "aurvo bṛhaspatiścaiva saptaite ṛṣayaḥ smṛtāḥ // MatsP_9.8 //",
  "GP12mtp176pu:737": "devāśca tuṣitā nāma smṛtāḥ svārociṣe 'ntare /",
  "GP12mtp176pu:738": "hastīndraḥ sukṛto mūrtir āpo jyotirayaḥ smayaḥ // MatsP_9.9 //",
  "GP12mtp176pu:739": "vasiṣṭhasya sutāḥ sapta ye prajāpatayaḥ smṛtāḥ /",
  "GP12mtp176pu:740": "dvitīyametatkathitaṃ manvantaramataḥ param // MatsP_9.10 //",
  "GP12mtp176pu:741": "auttamīyaṃ pravakṣyāmi tathā manvantaraṃ śubham /",
  "GP12mtp176pu:742": "manurnāmauttamiryatra daśa putrānajījanat // MatsP_9.11 //",
  "GP12mtp176pu:743": "īṣa ūrjaśca tarjaś ca śuciḥ śukrastathaiva ca /",
  "GP12mtp176pu:744": "madhuś ca mādhavaścaiva nabhasyo 'tha nabhāstathā // MatsP_9.12 //",
  "GP12mtp176pu:745": "sahaḥ kanīyāneteṣām udāraḥ kīrtivardhanaḥ /",
  "GP12mtp176pu:746": "bhāvanās tatra devāḥ syur ūrjāḥ saptarṣayaḥ smṛtāḥ // MatsP_9.13 //",
  "GP12mtp176pu:747": "kaukuruṇḍiśca dālbhyaśca śaṅgaḥ pravahaṇaḥ śivaḥ /",
  "GP12mtp176pu:748": "sitaśca sasmitaścaiva saptaite yogavardhanāḥ // MatsP_9.14 //",
  "GP12mtp176pu:749": "manvantaraṃ caturthaṃ tu tāmasaṃ nāma viśrutam /",
  "GP12mtp176pu:750": "kaviḥ pṛthus tathaivāgnir akapiḥ kapireva ca // MatsP_9.15 //",
  "GP12mtp176pu:751": "tathaiva jalpadhīmānau munayaḥ sapta tāmase /",
  "GP12mtp176pu:752": "sādhyā devagaṇā yatra kathitāstāmase 'ntare // MatsP_9.16 //",
  "GP12mtp176pu:753": "akalmaṣas tathā dhanvī tapomūlastapodhanaḥ /",
  "GP12mtp176pu:754": "taporatistapasyaśca tapodyutiparaṃtapau // MatsP_9.17 //",
  "GP12mtp176pu:755": "tapobhāgī tapoyogī dharmācāraratāḥ sadā /",
  "GP12mtp176pu:756": "tāmasasya sutāḥ sarve daśa vaṃśavivardhanāḥ // MatsP_9.18 //",
  "GP12mtp176pu:757": "pañcamasya manos tadvad raivatasyāntaraṃ śṛṇu /",
  "GP12mtp176pu:758": "devabāhuḥ subāhuśca parjanyaḥ somapo muniḥ // MatsP_9.19 //",
  "GP12mtp176pu:759": "hiraṇyaromā saptāśvaḥ saptaite ṛṣayaḥ smṛtāḥ /",
  "GP12mtp176pu:760": "devāścābhūtarajasas tathā prakṛtayaḥ śubhāḥ // MatsP_9.20 //",
  "GP12mtp176pu:761": "aruṇas tattvadarśī ca vittavānhavyapaḥ kapiḥ /",
  "GP12mtp176pu:762": "yukto nirutsukaḥ sattvo nirmoho 'tha prakāśakaḥ // MatsP_9.21 //",
  "GP12mtp176pu:763": "dharmavīryabalopetā daśaite raivatātmajāḥ /",
  "GP12mtp176pu:764": "bhṛguḥ sudhāmā virajāḥ sahiṣṇurnāda eva ca // MatsP_9.22 //",
  "GP12mtp176pu:765": "vivasvānatināmā ca ṣaṣṭhe saptarṣayo 'pare /",
  "GP12mtp176pu:766": "cākṣuṣasyāntare devā lekhā nāma pariśrutāḥ // MatsP_9.23 //",
  "GP12mtp176pu:767": "ṛbhavo 'tha ṛbhādyāś ca vārimūlā divaukasaḥ /",
  "GP12mtp176pu:768": "cākṣuṣasyāntare proktā devānāṃ pañca yonayaḥ // MatsP_9.24 //",
  "GP12mtp176pu:769": "ruruprabhṛtayastadvac cākṣuṣasya sutā daśa /",
  "GP12mtp176pu:770": "proktāḥ svāyambhuve vaṃśe ye mayā pūrvameva tu // MatsP_9.25 //",
  "GP12mtp176pu:771": "antaraṃ cākṣuṣaṃ caitan mayā te parikīrtitam /",
  "GP12mtp176pu:772": "saptamaṃ tatpravakṣyāmi yadvaivasvatamucyate // MatsP_9.26 //",
  "GP12mtp176pu:773": "atriś caiva vasiṣṭhaśca kaśyapo gautamastathā /",
  "GP12mtp176pu:774": "bharadvājastathā yogī viśvāmitraḥ pratāpavān // MatsP_9.27 //",
  "GP12mtp176pu:775": "jamadagniśca saptaite sāmprataṃ ye maharṣayaḥ /",
  "GP12mtp176pu:776": "kṛtvā dharmavyavasthānaṃ prayānti paramaṃ padam // MatsP_9.28 //",
  "GP12mtp176pu:777": "sādhyā viśve ca rudrāśca maruto vasavo 'śvinau /",
  "GP12mtp176pu:778": "ādityāśca surāstadvat sapta devagaṇāḥ smṛtāḥ // MatsP_9.29 //",
  "GP12mtp176pu:779": "ikṣvākupramukhāścāsya daśa putrāḥ smṛtā bhuvi /",
  "GP12mtp176pu:780": "manvantareṣu sarveṣu sapta sapta maharṣayaḥ // MatsP_9.30 //",
  "GP12mtp176pu:781": "kṛtvā dharmavyavasthānaṃ prayānti paramaṃ padam /",
  "GP12mtp176pu:782": "sāvarṇyasya pravakṣyāmi manorbhāvi tathāntaram // MatsP_9.31 //",
  "GP12mtp176pu:783": "aśvatthāmā śaradvāṃśca kauśiko gālavastathā /",
  "GP12mtp176pu:784": "śatānandaḥ kāśyapaśca rāmaśca ṛṣayaḥ smṛtāḥ // MatsP_9.32 //",
  "GP12mtp176pu:785": "dhṛtir varīyān yavasaḥ suvarṇo vaṣṭireva ca /",
  "GP12mtp176pu:786": "cariṣṇur īḍyaḥ sumatir vasuḥ śukraśca vīryavān // MatsP_9.33 //",
  "GP12mtp176pu:787": "bhaviṣyā daśa sāvarṇer manoḥ putrāḥ prakīrtitāḥ /",
  "GP12mtp176pu:788": "raucyādayastathānye 'pi manavaḥ saṃprakīrtitāḥ // MatsP_9.34 //",
  "GP12mtp176pu:789": "ruceḥ prajāpateḥ putro raucyo nāma bhaviṣyati /",
  "GP12mtp176pu:790": "manur bhūtisutas tadvad bhautyo nāma bhaviṣyati // MatsP_9.35 //",
  "GP12mtp176pu:791": "tatastu merusāvarṇir brahmasūnur manuḥ smṛtaḥ /",
  "GP12mtp176pu:792": "ṛtaśca ṛtadhāmā ca viṣvakseno manus tathā // MatsP_9.36 //",
  "GP12mtp176pu:793": "atītānāgatāścaite manavaḥ parikīrtitāḥ /",
  "GP12mtp176pu:794": "ṣaḍūnaṃ yugasāhasram ebhir vyāptaṃ narādhipa // MatsP_9.37 //",
  "GP12mtp176pu:795": "sve sve 'ntare sarvamidam utpādya sacarācaram /",
  "GP12mtp176pu:796": "kalpakṣaye vinirvṛtte mucyante brahmaṇā sahā // MatsP_9.38 //",
  "GP12mtp176pu:797": "ete yugasahasrānte vinaśyanti punaḥ punaḥ /",
  "GP12mtp176pu:798": "brahmādyā viṣṇusāyujyaṃ yātā yāsyanti vai dvijāḥ // Mats_9.39 //",
  "GP12mtp176pu:799": "______________________________________________________",
  "GP12mtp176pu:800": "Matsya-Purāṇa 10",
  "GP12mtp176pu:801": "*ṛṣaya ūcuḥ",
  "GP12mtp176pu:802": "bahubhir dhāriṇī bhuktā bhūpālaiḥ śrūyate purā /",
  "GP12mtp176pu:803": "pārthivāḥ pṛthivīyogāt pṛthivī kasya yogataḥ // MatsP_10.1 //",
  "GP12mtp176pu:804": "kim arthaṃ ca kṛtā saṃjñā bhūmeḥ kiṃ pāribhāṣikī /",
  "GP12mtp176pu:805": "gaur itīyaṃ ca vikhyātā sūta kasmādbravīhi naḥ // MatsP_10.2 //",
  "GP12mtp176pu:806": "*sūta uvāca",
  "GP12mtp176pu:807": "vaṃśe svāyambhuvasyāsīd aṅgo nāma prajāpatiḥ /",
  "GP12mtp176pu:808": "mṛtyostu duhitā tena pariṇītā sudurmukhā // MatsP_10.3 //",
  "GP12mtp176pu:809": "sunīthā nāma tasyāstu veno nāma sutaḥ purā /",
  "GP12mtp176pu:810": "adharmanirataścāsīd balavān vasudhādhipaḥ // MatsP_10.4 //",
  "GP12mtp176pu:811": "loke 'pyadharmakṛjjātaḥ parabhāryāpahārakaḥ /",
  "GP12mtp176pu:812": "dharmācārasya siddhyarthaṃ jagato 'tha maharṣibhiḥ // MatsP_10.5 //",
  "GP12mtp176pu:813": "anunīto 'pi na dadāv anujñāṃ sa yadā tataḥ /",
  "GP12mtp176pu:814": "śāpena mārayitvainam arājakamayārditāḥ // MatsP_10.6 //",
  "GP12mtp176pu:815": "mamanthur brāhmaṇāstasya balāddehamakalmaṣāḥ /",
  "GP12mtp176pu:816": "tatkāyānmathyamānāttu nipeturmlecchajātayaḥ // MatsP_10.7 //",
  "GP12mtp176pu:817": "śarīre māturaṃśena kṛṣṇāñjanasamaprabhāḥ /",
  "GP12mtp176pu:818": "pituraṃśasya cāṃśena dhārmiko dharmacāriṇaḥ // MatsP_10.8 //",
  "GP12mtp176pu:819": "utpanno dakṣiṇāddhastāt sadhanuḥ saśaro gadī /",
  "GP12mtp176pu:820": "divyatejomayavapuḥ saratnakavacāṅgadaḥ // MatsP_10.9 //",
  "GP12mtp176pu:821": "pṛthorevābhavadyatnāt tataḥ pṛthurajāyata /",
  "GP12mtp176pu:822": "sa viprairabhiṣikto 'pi tapaḥ kṛtvā sudāruṇam // MatsP_10.10 //",
  "GP12mtp176pu:823": "viṣṇorvareṇa sarvasya prabhutvam agamat punaḥ /",
  "GP12mtp176pu:824": "niḥsvādhyāyavaṣaṭkāraṃ nirdharmaṃ vīkṣya bhūtalam // MatsP_10.11 //",
  "GP12mtp176pu:825": "dagdhumevodyataḥ kopāc chareṇāmitavikramaḥ /",
  "GP12mtp176pu:826": "tato gorūpamāsthāya bhūḥ palāyitum udyatā // MatsP_10.12 //",
  "GP12mtp176pu:827": "pṛṣṭhato 'nugatastasyāḥ pṛthurdīptaśarāsanaḥ /",
  "GP12mtp176pu:828": "tataḥ sthitvaikadeśe tu kiṃ karomīti cābravīt // MatsP_10.13 //",
  "GP12mtp176pu:829": "pṛthur apyavadad vākyam īpsitaṃ dehi suvrate /",
  "GP12mtp176pu:830": "sarvasya jagataḥ śīghraṃ sthāvarasya carasya ca // MatsP_10.14 //",
  "GP12mtp176pu:831": "tathaiva sābravīd bhūmir dudoha sa narādhipaḥ /",
  "GP12mtp176pu:832": "svake pāṇau pṛthurvatsaṃ kṛtvā svāyambhuvaṃ manum // MatsP_10.15 //",
  "GP12mtp176pu:833": "tadannamabhavacchuddhaṃ prajā jīvanti yena vai /",
  "GP12mtp176pu:834": "tatastu ṛṣibhirdugdhā vatsaḥ somastadābhavat // MatsP_10.16 //",
  "GP12mtp176pu:835": "dogdhā bṛhaspatirabhūt pātraṃ vedastapo rasaḥ /",
  "GP12mtp176pu:836": "devaiśca vasudhā dugdhā dogdhā mitrastadābhavat // MatsP_10.17 //",
  "GP12mtp176pu:837": "indro vatsaḥ samabhavat kṣīramūrjaskaraṃ balam /",
  "GP12mtp176pu:838": "devānāṃ kāñcanaṃ pātraṃ pitṝṇāṃ rājataṃ tathā // MatsP_10.18 //",
  "GP12mtp176pu:839": "antakaścābhavaddogdhā yamo vatsaḥ svadhā rasaḥ /",
  "GP12mtp176pu:840": "alābupātraṃ nāgānāṃ takṣako vatsako 'bhavat // MatsP_10.19 //",
  "GP12mtp176pu:841": "viṣaṃ kṣīraṃ tato dogdhā dhṛtarāṣṭro 'bhavatpunaḥ /",
  "GP12mtp176pu:842": "asurairapi dugdheyam āyase śakrapīḍinīm // MatsP_10.20 //",
  "GP12mtp176pu:843": "pātre māyām abhūd vatsaḥ prāhlādis tu virocanaḥ /",
  "GP12mtp176pu:844": "dogdhā dvimūrdhā tatrāsīn māyā yena pravartitā // MatsP_10.21 //",
  "GP12mtp176pu:845": "yakṣaiśca vasudhā dugdhā purāntardhānam īpsubhiḥ /",
  "GP12mtp176pu:846": "kṛtvā vaiśravaṇaṃ vatsam āmapātre mahīpate // MatsP_10.22 //",
  "GP12mtp176pu:847": "pretarakṣogaṇairdugdhā dharā rudhiramulbaṇam /",
  "GP12mtp176pu:848": "raupyanābho 'bhavaddogdhā sumālī vatsa eva tu // MatsP_10.23 //",
  "GP12mtp176pu:849": "gandharvaiśca purā dugdhā vasudhā sāpsarogaṇaiḥ /",
  "GP12mtp176pu:850": "vatsaṃ caitrarathaṃ kṛtvā gandhānpadmadale tathā // MatsP_10.24 //",
  "GP12mtp176pu:851": "dogdhā vararucirnāma nāṭyavedasya pāragaḥ /",
  "GP12mtp176pu:852": "giribhirvasudhā dugdhā ratnāni vividhāni ca // MatsP_10.25 //",
  "GP12mtp176pu:853": "auṣadhāni ca divyāni dogdhā merurmahācalaḥ /",
  "GP12mtp176pu:854": "vatso 'bhūddhimavāṃs tatra pātraṃ śailamayaṃ punaḥ // MatsP_10.26 //",
  "GP12mtp176pu:855": "vṛkṣaiśca vasudhā dugdhā kṣīraṃ chinnaprarohaṇam /",
  "GP12mtp176pu:856": "pālāśapātre dogdhā tu śālaḥ puṣpalatākulaḥ // MatsP_10.27 //",
  "GP12mtp176pu:857": "plakṣo 'bhavattato vatsaḥ sarvavṛkṣo dhanādhipaḥ /",
  "GP12mtp176pu:858": "evamanyaiśca vasudhā tadā dugdhā yathepsitam // MatsP_10.28 //",
  "GP12mtp176pu:859": "āyur dhanāni saukhyaṃ ca pṛthau rājyaṃ praśāsati /",
  "GP12mtp176pu:860": "na daridrastadā kaścin na rogī na ca pāpakṛt // MatsP_10.29 //",
  "GP12mtp176pu:861": "nopasargabhayaṃ kiṃcit pṛthau rājani śāsati /",
  "GP12mtp176pu:862": "nityaṃ pramuditā lokā duḥkhaśokavivarjitāḥ // MatsP_10.30 //",
  "GP12mtp176pu:863": "dhanuṣkoṭyā ca śailendrān utsārya sa mahābalaḥ /",
  "GP12mtp176pu:864": "bhuvastalaṃ samaṃ cakre lokānāṃ hitakāmyayā // MatsP_10.31 //",
  "GP12mtp176pu:865": "na puragrāmadurgāṇi na cāyudhadharā narāḥ /",
  "GP12mtp176pu:866": "kṣayātiśayaduḥkhaṃ ca nārthaśāstrasya cādaraḥ // MatsP_10.32 //",
  "GP12mtp176pu:867": "dharmaikavāsanā lokāḥ pṛthau rājyaṃ praśāsati /",
  "GP12mtp176pu:868": "kathitāni ca pātrāṇi yatkṣīraṃ ca mayā tava // MatsP_10.33 //",
  "GP12mtp176pu:869": "yeṣāṃ yatra rucistattad deyaṃ tebhyo vijānatā /",
  "GP12mtp176pu:870": "yajñaśrāddheṣu sarveṣu mayā tubhyaṃ niveditam // MatsP_10.34 //",
  "GP12mtp176pu:871": "duhitṛtvaṃ gatā yasmāt pṛthordharmavato mahī /",
  "GP12mtp176pu:872": "tadānurāgayogācca pṛthivī viśrutā budhaiḥ // MatsP_10.35 //",
  "GP12mtp176pu:873": "______________________________________________________",
  "GP12mtp176pu:874": "Matsya-Purāṇa 11",
  "GP12mtp176pu:875": "*ṛṣaya ūcuḥ",
  "GP12mtp176pu:876": "ādityavaṃśamakhilaṃ vada sūta yathākramam /",
  "GP12mtp176pu:877": "somavaṃśaṃ ca tattvajña yathāvadvaktumarhasi // MatsP_11.1 //",
  "GP12mtp176pu:878": "*sūta uvāca",
  "GP12mtp176pu:879": "vivasvānkaśyapāt pūrvam adityāmabhavat sutaḥ /",
  "GP12mtp176pu:880": "tasya patnītrayaṃ tadvat saṃjñā rājñī prabhā tathā // MatsP_11.2 //",
  "GP12mtp176pu:881": "raivatasya sutā rājñī revataṃ suṣuve sutam /",
  "GP12mtp176pu:882": "prabhā prabhātaṃ suṣuve tvāṣṭrī saṃjñā tathā manum // MatsP_11.3 //",
  "GP12mtp176pu:883": "yamaśca yamunā caiva yamalau tu babhūvatuḥ /",
  "GP12mtp176pu:884": "tatastejomayaṃ rūpam asahantī vivasvataḥ // MatsP_11.4 //",
  "GP12mtp176pu:885": "nārīmutpādayāmāsa svaśarīrādaninditām /",
  "GP12mtp176pu:886": "tvāṣṭrī svarūparūpeṇa nāmnā chāyeti bhāminī // MatsP_11.5 //",
  "GP12mtp176pu:887": "purataḥ saṃsthitāṃ dṛṣṭvā saṃjñā tāṃ pratyabhāṣata /",
  "GP12mtp176pu:888": "chāye taṃ bhaja bhartāram asmadīyaṃ varānane // MatsP_11.6 //",
  "GP12mtp176pu:889": "apatyāni madīyāni mātṛsnehena pālaya /",
  "GP12mtp176pu:890": "tathetyuktvā tu sā devam agamat kvāpi suvratā // MatsP_11.7 //",
  "GP12mtp176pu:891": "kāmayāmāsa devo 'pi saṃjñeyamiti cādarāt /",
  "GP12mtp176pu:892": "janayāmāsa tasyāṃ tu putraṃ ca manurūpiṇam // MatsP_11.8 //",
  "GP12mtp176pu:893": "savarṇatvācca sāvarṇir manorvaivasvatasya ca /",
  "GP12mtp176pu:894": "tataḥ śaniṃ ca tapatīṃ viṣṭiṃ caiva krameṇa tu // MatsP_11.9 //",
  "GP12mtp176pu:895": "chāyāyāṃ janayāmāsa saṃjñeyamiti bhāskaraḥ /",
  "GP12mtp176pu:896": "chāyā svaputre 'bhyadhikaṃ snehaṃ cakre manau tathā // MatsP_11.10 //",
  "GP12mtp176pu:897": "pūrvo manustu cakṣāma na yamaḥ krodhamūrchitaḥ /",
  "GP12mtp176pu:898": "saṃtarjayāmāsa tadā pādamudyamya dakṣiṇam // MatsP_11.11 //",
  "GP12mtp176pu:899": "śaśāpa ca yamaṃ chāyā sakṣataḥ kṛmisaṃyutaḥ /",
  "GP12mtp176pu:900": "pādo 'yameko bhavitā pūyaśoṇitavisravaḥ // MatsP_11.12 //",
  "GP12mtp176pu:901": "nivedayāmāsa pitur yamaḥ śāpādamarṣitaḥ /",
  "GP12mtp176pu:902": "niṣkāraṇamahaṃ śapto mātrā deva sakopayā // MatsP_11.13 //",
  "GP12mtp176pu:903": "bālabhāvānmayā kiṃcid udyataś caraṇaḥ sakṛt /",
  "GP12mtp176pu:904": "manunā vāryamāṇāpi mama śāpam adād vibho // MatsP_11.14 //",
  "GP12mtp176pu:905": "prāyo na mātā sāsmākaṃ śāpenāhaṃ yato hataḥ /",
  "GP12mtp176pu:906": "devo 'pyāha yamaṃ bhūyaḥ kiṃ karomi mahāmate // MatsP_11.15 //",
  "GP12mtp176pu:907": "maurkhyātkasya na duḥkhaṃ syād athavā karmasaṃtatiḥ /",
  "GP12mtp176pu:908": "anivāryā bhavasyāpi kā kathānyeṣu jantuṣu // MatsP_11.16 //",
  "GP12mtp176pu:909": "kṛkavākurmayā datto yaḥ kṛmīnbhakṣayiṣyati /",
  "GP12mtp176pu:910": "kledaṃ ca rudhiraṃ caiva vatsāyam apaneṣyati // MatsP_11.17 //",
  "GP12mtp176pu:911": "evamuktastapastepe yamastīvraṃ mahāyaśāḥ /",
  "GP12mtp176pu:912": "gokarṇatīrthe vairāgyāt phalapattrānilāśanaḥ // MatsP_11.18 //",
  "GP12mtp176pu:913": "ārādhayanmahādevaṃ yāvadvarṣāyutāyutam /",
  "GP12mtp176pu:914": "varaṃ prādānmahādevaḥ saṃtuṣṭaḥ śūlabhṛttadā // MatsP_11.19 //",
  "GP12mtp176pu:915": "vavre sa lokapālatvaṃ pitṛloke nṛpālayam /",
  "GP12mtp176pu:916": "dharmādharmātmakasyāpi jagatastu parīkṣaṇam // MatsP_11.20 //",
  "GP12mtp176pu:917": "evaṃ sa lokapālatvam agamacchūlapāṇinaḥ /",
  "GP12mtp176pu:918": "pitṝṇāṃ cādhipatyaṃ ca dharmādharmasya cānagha // MatsP_11.21 //",
  "GP12mtp176pu:919": "vivasvānatha tajjñātvā saṃjñāyāḥ karmaceṣṭitam /",
  "GP12mtp176pu:920": "tvaṣṭuḥ samīpamagamad ācacakṣe ca roṣavān // MatsP_11.22 //",
  "GP12mtp176pu:921": "tamuvāca tatastvaṣṭā sāntvapūrvaṃ dvijottamāḥ /",
  "GP12mtp176pu:922": "tavāsahantī bhagavan mahastīvraṃ tamonudam // MatsP_11.23 //",
  "GP12mtp176pu:923": "vaḍabārūpam āsthāya matsakāśam ihāgatā /",
  "GP12mtp176pu:924": "nivāritā mayā sā nu tvayā caiva divākara // MatsP_11.24 //",
  "GP12mtp176pu:925": "yasmād avijñātatayā matsakāśam ihāgatā /",
  "GP12mtp176pu:926": "tasmānmadīyaṃ bhavanaṃ praveṣṭuṃ na tvamarhasi // MatsP_11.25 //",
  "GP12mtp176pu:927": "evamuktā jagāmātha marudeśamaninditā /",
  "GP12mtp176pu:928": "vaḍabārūpam āsthāya bhūtale sampratiṣṭhitā // MatsP_11.26 //",
  "GP12mtp176pu:929": "tasmātprasādaṃ kuru me yadyanugrahabhāgaham /",
  "GP12mtp176pu:930": "apaneṣyāmi te tejo yantre kṛtvā divākara // MatsP_11.27 //",
  "GP12mtp176pu:931": "rūpaṃ tava kariṣyāmi lokānandakaraṃ prabho /",
  "GP12mtp176pu:932": "tathetyuktaḥ sa raviṇā bhramau kṛtvā divākaram // MatsP_11.28 //",
  "GP12mtp176pu:933": "pṛthakcakāra tattejaś cakraṃ viṣṇor akalpayat /",
  "GP12mtp176pu:934": "triśūlaṃ cāpi rudrasya vajramindrasya cādhikam // MatsP_11.29 //",
  "GP12mtp176pu:935": "daityadānavasaṃhartuḥ sahasrakiraṇātmakam /",
  "GP12mtp176pu:936": "rūpaṃ cāpratimaṃ cakre tvaṣṭā padbhyāmṛte mahat // MatsP_11.30 //",
  "GP12mtp176pu:937": "na śaśākātha taddraṣṭuṃ pādarūpaṃ raveḥ punaḥ /",
  "GP12mtp176pu:938": "arcāsvapi tataḥ pādau na kaścitkārayet kvacit // MatsP_11.31 //",
  "GP12mtp176pu:939": "yaḥ karoti sa pāpiṣṭhāṃ gatimāpnoti ninditām /",
  "GP12mtp176pu:940": "kuṣṭharogamavāpnoti loke 'sminduḥkhasaṃyutaḥ // MatsP_11.32 //",
  "GP12mtp176pu:941": "tasmācca dharmakāmārthī citreṣvāyataneṣu ca /",
  "GP12mtp176pu:942": "na kvacitkārayetpādau devadevasya dhīmataḥ // MatsP_11.33 //",
  "GP12mtp176pu:943": "tataḥ sa bhagavāngatvā bhūrlokam amarādhipaḥ /",
  "GP12mtp176pu:944": "kāmayāmāsa kāmārto mukha eva divākaraḥ // MatsP_11.34 //",
  "GP12mtp176pu:945": "aśvarūpeṇa mahatā tejasā ca samāvṛtaḥ /",
  "GP12mtp176pu:946": "saṃjñā ca manasā kṣobham agamadbhayavihvalā // MatsP_11.35 //",
  "GP12mtp176pu:947": "nāsāpuṭābhyāmutsṛṣṭaṃ paro 'yamiti śaṅkayā /",
  "GP12mtp176pu:948": "tadretasas tato jātāv aśvināv iti niścitam // MatsP_11.36 //",
  "GP12mtp176pu:949": "dasrau sutatvāt saṃjātau nāsatyau nāsikāgrataḥ /",
  "GP12mtp176pu:950": "jñātvā cirācca taṃ devaṃ saṃtoṣam agamat param // MatsP_11.37 //",
  "GP12mtp176pu:951": "vimānenāgamatsvargaṃ patyā saha mudānvitā /",
  "GP12mtp176pu:952": "sāvarṇo 'pi manur merāv adyāpyāste tapodhanaḥ /",
  "GP12mtp176pu:953": "śanistapobalādāpa grahasāmyaṃ tataḥ punaḥ // MatsP_11.38 //",
  "GP12mtp176pu:954": "yamunā tapatī caiva punarnadyau babhūvatuḥ /",
  "GP12mtp176pu:955": "viṣṭirghorātmikā tadvat kālatvena vyavasthitā // MatsP_11.39 //",
  "GP12mtp176pu:956": "manor vaivasvatasyāsan daśa putrā mahābalāḥ /",
  "GP12mtp176pu:957": "ilas tu prathamasteṣāṃ putreṣṭyāṃ samajāyata // MatsP_11.40 //",
  "GP12mtp176pu:958": "ikṣvākuḥ kuśanābhaśca ariṣṭo dhṛṣṭa eva ca /",
  "GP12mtp176pu:959": "nariṣyantaḥ karūṣaśca śaryātiśca mahābalāḥ /",
  "GP12mtp176pu:960": "pṛṣadhraścātha nābhāgaḥ sarve te divyamānuṣāḥ // MatsP_11.41 //",
  "GP12mtp176pu:961": "abhiṣicya manuḥ putram ilaṃ jyeṣṭhaṃ sa dhārmikaḥ /",
  "GP12mtp176pu:962": "jagāma tapase bhūyaḥ sa mahendravanālayam // MatsP_11.42 //",
  "GP12mtp176pu:963": "atha digjayasiddhyartham ilaḥ prāyānmahīm imām /",
  "GP12mtp176pu:964": "bhramandvīpāni sarvāṇi kṣmābhṛtaḥ sampradharṣayan // MatsP_11.43 //",
  "GP12mtp176pu:965": "jagāmopavanaṃ śambhor aśvākṛṣṭaḥ pratāpavān /",
  "GP12mtp176pu:966": "kalpadrumalatākīrṇaṃ nāmnā śaravaṇaṃ mahat // MatsP_11.44 //",
  "GP12mtp176pu:967": "ramate yatra deveśaḥ śambhuḥ somārdhaśekharaḥ /",
  "GP12mtp176pu:968": "umayā samayastatra purā śaravaṇe kṛtaḥ // MatsP_11.45 //",
  "GP12mtp176pu:969": "puṃnāma sattvaṃ yatkiṃcid āgamiṣyati te vane /",
  "GP12mtp176pu:970": "strītvameṣyati tatsarvaṃ daśayojanamaṇḍale // MatsP_11.46 //",
  "GP12mtp176pu:971": "ajñātasamayo rājā ilaḥ śaravaṇe purā /",
  "GP12mtp176pu:972": "strītvamāpa viśann eva vaḍabātvaṃ hayastadā // MatsP_11.47 //",
  "GP12mtp176pu:973": "puruṣatvaṃ hṛtaṃ sarvaṃ strīrūpe vismito nṛpaḥ /",
  "GP12mtp176pu:974": "ileti sābhavannārī pīnonnataghanastanī // MatsP_11.48 //",
  "GP12mtp176pu:975": "unnataśroṇijaghanā padmapattrāyatekṣaṇā /",
  "GP12mtp176pu:976": "pūrṇenduvadanā tanvī vilāsollāsitekṣaṇā // MatsP_11.49 //",
  "GP12mtp176pu:977": "mūlonnatāyatabhujā nīlakuñcitamūrdhajā /",
  "GP12mtp176pu:978": "tanulomā sudaśanā mṛdugambhīrabhāṣiṇī // MatsP_11.50 //",
  "GP12mtp176pu:979": "śyāmagaureṇa varṇena haṃsavāraṇagāminī /",
  "GP12mtp176pu:980": "kārmukabhrūyugopetā tanutāmranakhāṅkurā // MatsP_11.51 //",
  "GP12mtp176pu:981": "bhramantī ca vane tasmiṃś cintayāmāsa bhāminī /",
  "GP12mtp176pu:982": "ko me pitāthavā bhrātā kā me mātā bhavediha // MatsP_11.52 //",
  "GP12mtp176pu:983": "kasya bharturahaṃ dattā kiyadvatsyāmi bhūtale /",
  "GP12mtp176pu:984": "cintayantīti dadṛśe somaputreṇa sāṅganā // MatsP_11.53 //",
  "GP12mtp176pu:985": "ilā rūpasamākṣipta-manasā varavarṇinī /",
  "GP12mtp176pu:986": "budhastadāptaye yatnam akarotkāmapīḍitaḥ // MatsP_11.54 //",
  "GP12mtp176pu:987": "viśiṣṭākāravāndaṇḍī sakamaṇḍalupustakaḥ /",
  "GP12mtp176pu:988": "veṇudaṇḍakṛtāneka-pavitrakagaṇatrikaḥ // MatsP_11.55 //",
  "GP12mtp176pu:989": "dvijarūpaḥ śikhī brahmā nigadankarṇakuṇḍalaḥ /",
  "GP12mtp176pu:990": "baṭubhiścānvito yuktaiḥ samitpuṣpakuśodakaiḥ // MatsP_11.56 //",
  "GP12mtp176pu:991": "kilānviṣan vane tasmin nājuhāva sa tāmilām /",
  "GP12mtp176pu:992": "bahir vanasyāntaritaḥ kila pādapamaṇḍale // MatsP_11.57 //",
  "GP12mtp176pu:993": "sasaṃbhramamakasmāttāṃ sopālambhamivāvadat /",
  "GP12mtp176pu:994": "tyaktvāgnihotraśuśrūṣāṃ kva gatā mandirānmama // MatsP_11.58 //",
  "GP12mtp176pu:995": "iyaṃ vihāravelā te hy atikrāmati sāmpratam /",
  "GP12mtp176pu:996": "ehyehi pṛthusuśroṇi saṃbhrāntā kena hetunā // MatsP_11.59 //",
  "GP12mtp176pu:997": "iyaṃ sāyantanī velā vihārasyeha vartate /",
  "GP12mtp176pu:998": "kṛtvopalepanaṃ puṣpair alaṃkuru gṛhaṃ mama // MatsP_11.60 //",
  "GP12mtp176pu:999": "sā tv abravīd viramṛtāhaṃ sarvametattapodhana /",
  "GP12mtp176pu:1000": "ātmānaṃ tvāṃ ca bhartāraṃ kulaṃ ca vada me 'nagha // MatsP_11.61 //",
  "GP12mtp176pu:1001": "budhaḥ provāca tāṃ tanvīm ilā tvaṃ varavarṇinī /",
  "GP12mtp176pu:1002": "ahaṃ ca kāmuko nāma bahuvidyo budhaḥ smṛtaḥ // MatsP_11.62 //",
  "GP12mtp176pu:1003": "tejasvinaḥ kule jātaḥ pitā me brāhmaṇādhipaḥ /",
  "GP12mtp176pu:1004": "iti sā tasya vacanāt praviṣṭā budhamandiram // MatsP_11.63 //",
  "GP12mtp176pu:1005": "ratnastambhasamāyuktaṃ divyamāyāvinirmitam /",
  "GP12mtp176pu:1006": "ilā kṛtārthamātmānaṃ mene tadbhavanasthitā // MatsP_11.64 //",
  "GP12mtp176pu:1007": "aho vṛttamaho rūpam aho dhanamaho kulam /",
  "GP12mtp176pu:1008": "mama cāsya ca me bhartur aho lāvaṇyam uttamam // MatsP_11.65 //",
  "GP12mtp176pu:1009": "reme ca sā tena samam atikālamilā tataḥ /",
  "GP12mtp176pu:1010": "sarvabhogamaye gehe yathendrabhavane tathā // MatsP_11.66 //",
  "GP12mtp176pu:1011": "______________________________________________________",
  "GP12mtp176pu:1012": "Matsya-Purāṇa 12",
  "GP12mtp176pu:1013": "*sūta uvāca",
  "GP12mtp176pu:1014": "athānviṣanto rājānaṃ bhrātaras tasya mānavāḥ /",
  "GP12mtp176pu:1015": "ikṣvākupramukhā jagmus tadā śaravaṇāntikam // MatsP_12.1 //",
  "GP12mtp176pu:1016": "tataste dadṛśuḥ sarve vaḍabām agrataḥ sthitām /",
  "GP12mtp176pu:1017": "ratnaparyāṇakiraṇa-dīptakāyām anuttamām // MatsP_12.2 //",
  "GP12mtp176pu:1018": "paryāṇapratyabhijñānāt sarve vismayam āgatāḥ /",
  "GP12mtp176pu:1019": "ayaṃ candraprabho nāma vājī tasya mahātmanaḥ // MatsP_12.3 //",
  "GP12mtp176pu:1020": "agamad vaḍabārūpam uttamaṃ kena hetunā /",
  "GP12mtp176pu:1021": "tatas tu maitrāvaruṇiṃ papracchuste purodhasam // MatsP_12.4 //",
  "GP12mtp176pu:1022": "kimityetadabhūccitraṃ vada yogavidāṃ vara /",
  "GP12mtp176pu:1023": "vasiṣṭhaścābravīt sarvaṃ dṛṣṭvā taddhyānacakṣuṣā // MatsP_12.5 //",
  "GP12mtp176pu:1024": "samayaḥ śambhudayitā-kṛtaḥ śaravaṇe purā /",
  "GP12mtp176pu:1025": "yaḥ pumānpraviśed atra sa nārītvamavāpsyati // MatsP_12.6 //",
  "GP12mtp176pu:1026": "ayamaśvo 'pi nārītvam agādrājñā sahaiva tu /",
  "GP12mtp176pu:1027": "punaḥ puruṣatāmeti yathāsau dhanadopamaḥ // MatsP_12.7 //",
  "GP12mtp176pu:1028": "tathaiva yatnaḥ kartavyaś cārādhyaiva pinākinam /",
  "GP12mtp176pu:1029": "tataste mānavā jagmur yatra devo maheśvaraḥ // MatsP_12.8 //",
  "GP12mtp176pu:1030": "tuṣṭuvur vividhaiḥ stotraiḥ pārvatīparameśvarau /",
  "GP12mtp176pu:1031": "tāv ūcatur alaṅghyo 'yaṃ samayaḥ kiṃtu sāmpratam // MatsP_12.9 //",
  "GP12mtp176pu:1032": "ikṣvākoraśvamedhena yatphalaṃ syāttadāvayoḥ /",
  "GP12mtp176pu:1033": "dattvā kimpuruṣo vīraḥ sa bhaviṣyatyasaṃśayam // MatsP_12.10 //",
  "GP12mtp176pu:1034": "tathetyuktāstataste tu jagmur vaivasvatātmajāḥ /",
  "GP12mtp176pu:1035": "ikṣvākoścāśvamedhena celaḥ kimpuruṣo 'bhavat // MatsP_12.11 //",
  "GP12mtp176pu:1036": "māsamekaṃ pumānvīraḥ strī ca māsamabhūtpunaḥ /",
  "GP12mtp176pu:1037": "budhasya bhavane tiṣṭhan nilo garbhadharo 'bhavat // MatsP_12.12 //",
  "GP12mtp176pu:1038": "ajījanatputramekam anekaguṇasaṃyutam /",
  "GP12mtp176pu:1039": "budhaścotpādya taṃ putraṃ svarlokam agamattataḥ // MatsP_12.13 //",
  "GP12mtp176pu:1040": "ilasya nāmnā tadvarṣam ilāvṛtam abhūttadā /",
  "GP12mtp176pu:1041": "somārkavaṃśayor ādāv ilo 'bhūnmanunandanaḥ // MatsP_12.14 //",
  "GP12mtp176pu:1042": "evaṃ purūravāḥ puṃsor abhavad vaṃśavardhanaḥ /",
  "GP12mtp176pu:1043": "ikṣvākur arkavaṃśasya tathaivoktastapodhanāḥ // MatsP_12.15 //",
  "GP12mtp176pu:1044": "ilaḥ kimpuruṣatve ca sudyumna iti cocyate /",
  "GP12mtp176pu:1045": "punaḥ putratrayamabhūt sudyumnasyāparājitam // MatsP_12.16 //",
  "GP12mtp176pu:1046": "utkalo vai gahas tadvad dharitāśvaś ca vīryavān /",
  "GP12mtp176pu:1047": "utkalasyotkalā nāma gayasya tu gayā matā // MatsP_12.17 //",
  "GP12mtp176pu:1048": "haritāśvasya dikpūrvā viśrutā kurubhiḥ saha /",
  "GP12mtp176pu:1049": "pratiṣṭhāne 'bhiṣicyātha sa purūravasaṃ sutam // MatsP_12.18 //",
  "GP12mtp176pu:1050": "jagāmelāvṛtaṃ bhoktuṃ varṣaṃ divyaphalāśanam /",
  "GP12mtp176pu:1051": "ikṣvākurjyeṣṭhadāyādo madhyadeśamavāptavān // MatsP_12.19 //",
  "GP12mtp176pu:1052": "nariṣyantasya putro 'bhūc chuco nāma mahābalaḥ /",
  "GP12mtp176pu:1053": "nābhāgasyāmbarīṣastu dhṛṣṭasya ca sutatrayam // MatsP_12.20 //",
  "GP12mtp176pu:1054": "dhṛtaketuścitranātho raṇadhṛṣṭaśca vīryavān /",
  "GP12mtp176pu:1055": "ānarto nāma śaryāteḥ sukanyā caiva dārikā // MatsP_12.21 //",
  "GP12mtp176pu:1056": "ānartasyābhavatputro rocamānaḥ pratāpavān /",
  "GP12mtp176pu:1057": "ānarto nābha deśo 'bhūn nagarī ca kuśasthalī // MatsP_12.22 //",
  "GP12mtp176pu:1058": "rocamānasya putro 'bhūd revo raivata eva ca /",
  "GP12mtp176pu:1059": "kakudmī cāparaṃ nāma jyeṣṭhaḥ putraśatasya ca // MatsP_12.23 //",
  "GP12mtp176pu:1060": "revatī tasya sā kanyā bhāryā rāmasya viśrutā /",
  "GP12mtp176pu:1061": "karūṣasya tu kārūṣā bahavaḥ prathitā bhuvi // MatsP_12.24 //",
  "GP12mtp176pu:1062": "pṛṣadhro govadhācchūdro guruśāpādajāyata /",
  "GP12mtp176pu:1063": "ikṣvākuvaṃśaṃ vakṣyāmi śṛṇudhvamṛṣisattamāḥ // MatsP_12.25 //",
  "GP12mtp176pu:1064": "ikṣvākoḥ putratām āpa vikukṣir nāma devarāṭ /",
  "GP12mtp176pu:1065": "jyeṣṭhaḥ putraśatasyāsīd daśa pañca ca tatsutāḥ // MatsP_12.26 //",
  "GP12mtp176pu:1066": "meroruttarataste tu jātāḥ pārthivasattamāḥ /",
  "GP12mtp176pu:1067": "caturdaśottaraṃ cānyac chatamasya tathābhavat // MatsP_12.27 //",
  "GP12mtp176pu:1068": "merordakṣiṇato ye ye rājānaḥ saṃprakīrtitāḥ /",
  "GP12mtp176pu:1069": "jyeṣṭhaḥ kakutstho nāmnābhūt tatsutastu suyodhanaḥ // MatsP_12.28 //",
  "GP12mtp176pu:1070": "tasya putraḥ pṛthurnāma viśvagaścapṛthoḥ sutaḥ /",
  "GP12mtp176pu:1071": "industasya ca putro 'bhūd yuvanāśvastato 'bhavat // MatsP_12.29 //",
  "GP12mtp176pu:1072": "śrāvastaśca mahātejā vatsakastatsuto 'bhavat /",
  "GP12mtp176pu:1073": "nirmitā yena śrāvastī gauḍadeśe dvijottamāḥ // MatsP_12.30 //",
  "GP12mtp176pu:1074": "śrāvastādbṛhadaśvo 'bhūt kuvalāśvas tato 'bhavat /",
  "GP12mtp176pu:1075": "dhundhumāratvamagamad dhundhunāmnā hataḥ purā // MatsP_12.31 //",
  "GP12mtp176pu:1076": "tasya putrās trayo jātā dṛḍhāśvo daṇḍa eva ca /",
  "GP12mtp176pu:1077": "kapilāśvaśca vikhyāto dhaundhumāriḥ pratāpavān // MatsP_12.32 //",
  "GP12mtp176pu:1078": "dṛḍhāśvasya pramodaśca haryaśvastasya cātmajaḥ /",
  "GP12mtp176pu:1079": "haryaśvasya nikumbho 'bhūt saṃhatāśvas tato 'bhavat // MatsP_12.33 //",
  "GP12mtp176pu:1080": "akṛtāśvo raṇāśvaśca saṃhatāśvasutāv ubhau /",
  "GP12mtp176pu:1081": "yuvanāśvo raṇāśvasya māndhātā ca tato 'bhavat // MatsP_12.34 //",
  "GP12mtp176pu:1082": "māndhātuḥ purukutso 'bhūd dharmasenaśca pārthivaḥ /",
  "GP12mtp176pu:1083": "mucukundaśca vikhyātaḥ śatrujicca pratāpavān // MatsP_12.35 //",
  "GP12mtp176pu:1084": "purukutsasya putro 'bhūd vasudo narmadāpatiḥ /",
  "GP12mtp176pu:1085": "sambhūtistasya putro 'bhūt tridhanvā ca tato 'bhavat // MatsP_12.36 //",
  "GP12mtp176pu:1086": "tridhanvanaḥ suto jātas trayyāruṇa iti smṛtaḥ /",
  "GP12mtp176pu:1087": "tasmātsatyavrato nāma tasmātsatyarathaḥ smṛtaḥ // MatsP_12.37 //",
  "GP12mtp176pu:1088": "tasya putro hariścandro hariścandrācca rohitaḥ /",
  "GP12mtp176pu:1089": "rohitācca vṛko jāto vṛkādbāhurajāyata // MatsP_12.38 //",
  "GP12mtp176pu:1090": "sagarastasya putro 'bhūd rājā paramadhārmikaḥ /",
  "GP12mtp176pu:1091": "dve bhārye sagarasyāpi prabhā bhānumatī tathā // MatsP_12.39 //",
  "GP12mtp176pu:1092": "tābhyāmārādhitaḥ pūrvam aurvo 'gniḥ putrakāmyayā /",
  "GP12mtp176pu:1093": "aurvastuṣṭastayoḥ prādād yatheṣṭaṃ varamuttamam // MatsP_12.40 //",
  "GP12mtp176pu:1094": "ekā ṣaṣṭisahasrāṇi sutamekaṃ tathāparā /",
  "GP12mtp176pu:1095": "gṛhṇātu vaṃśakartāraṃ prabhāgṛhṇād bahūṃstadā // MatsP_12.41 //",
  "GP12mtp176pu:1096": "ekaṃ bhānumatī putram agṛhṇādasamañjasam /",
  "GP12mtp176pu:1097": "tataḥ ṣaṣṭisahasrāṇi suṣuve yādavī prabhā // MatsP_12.42 //",
  "GP12mtp176pu:1098": "khanantaḥ pṛthivīṃ dagdhā viṣṇunā ye 'śvamārgaṇe /",
  "GP12mtp176pu:1099": "asamañjasastu tanayo yo 'ṃśumānnāma viśrutaḥ // MatsP_12.43 //",
  "GP12mtp176pu:1100": "tasya putro dilīpas tu dilīpāttu bhagīrathaḥ /",
  "GP12mtp176pu:1101": "yena bhāgīrathī gaṅgā tapaḥ kṛtvāvatāritā // MatsP_12.44 //",
  "GP12mtp176pu:1102": "bhagīrathasya tanayo nābhāga iti viśrutaḥ /",
  "GP12mtp176pu:1103": "nābhāgasyāmbarīṣo 'bhūt sindhudvīpas tato 'bhavat // MatsP_12.45 //",
  "GP12mtp176pu:1104": "tasyāyutāyuḥ putro 'bhūd ṛtuparṇastato 'bhavat /",
  "GP12mtp176pu:1105": "tasya kalmāṣapādastu sarvakarmā tataḥ smṛtaḥ // MatsP_12.46 //",
  "GP12mtp176pu:1106": "tasyānaraṇyaḥ putro 'bhūn nighnastasya suto 'bhavat /",
  "GP12mtp176pu:1107": "nighnaputrāv ubhau jātāv anamitraraghū nṛpau // MatsP_12.47 //",
  "GP12mtp176pu:1108": "anāmitro vanamagād bhavitā sa kṛte nṛpaḥ /",
  "GP12mtp176pu:1109": "raghor abhūddilīpastu dilīpādajakastathā // MatsP_12.48 //",
  "GP12mtp176pu:1110": "dīrghabāhurajājjātaś cājapālastato nṛpaḥ /",
  "GP12mtp176pu:1111": "tasmāddaśaratho jātas tasya putracatuṣṭayam // MatsP_12.49 //",
  "GP12mtp176pu:1112": "nārāyaṇātmakāḥ sarve rāmasteṣvagrajo 'bhavat /",
  "GP12mtp176pu:1113": "rāvaṇāntakarastadvad raghūṇāṃ vaṃśavardhanaḥ // MatsP_12.50 //",
  "GP12mtp176pu:1114": "vālmīkistasya caritaṃ cakre bhārgavasattamaḥ /",
  "GP12mtp176pu:1115": "tasya putrau kuśalavāv ikṣvākukulavardhanau // MatsP_12.51 //",
  "GP12mtp176pu:1116": "atithistu kuśājjajñe niṣadhastasya cātmajaḥ /",
  "GP12mtp176pu:1117": "nalastu naiṣadhastasmān nabhāstasmādajāyata // MatsP_12.52 //",
  "GP12mtp176pu:1118": "nabhasaḥ puṇḍarīko 'bhūt kṣemadhanvā tataḥ smṛtaḥ /",
  "GP12mtp176pu:1119": "tasya putro 'bhavadvīro devānīkaḥ pratāpavān // MatsP_12.53 //",
  "GP12mtp176pu:1120": "ahīnagustasya sutaḥ sahasrāśvastataḥ paraḥ /",
  "GP12mtp176pu:1121": "tataścandrāvalokastu tārāpīḍastato 'bhavat // MatsP_12.54 //",
  "GP12mtp176pu:1122": "tasyātmajaś candragirir bhānuś candrastato 'bhavat /",
  "GP12mtp176pu:1123": "śrutāyur abhavattasmād bhārate yo nipātitaḥ // MatsP_12.55 //",
  "GP12mtp176pu:1124": "nalau dvāv eva vikhyātau vaṃśe kaśyapasambhave /",
  "GP12mtp176pu:1125": "vīrasenasutastadvan naiṣadhaśca narādhipaḥ // MatsP_12.56 //",
  "GP12mtp176pu:1126": "ete vaivasvate vaṃśe rājāno bhūridakṣiṇāḥ /",
  "GP12mtp176pu:1127": "ikṣvākuvaṃśaprabhavāḥ prādhānyena prakīrtitāḥ // MatsP_12.57 //",
  "GP12mtp176pu:1128": "______________________________________________________",
  "GP12mtp176pu:1129": "Matsya-Purāṇa 13",
  "GP12mtp176pu:1130": "*manuruvāca",
  "GP12mtp176pu:1131": "bhagavañśrotumicchāmi pitṝṇāṃ vaṃśamuttamam /",
  "GP12mtp176pu:1132": "raveśca śrāddhadevatvaṃ somasya ca viśeṣataḥ // MatsP_13.1 //",
  "GP12mtp176pu:1133": "*matsya uvāca",
  "GP12mtp176pu:1134": "hanta te kathayiṣyāmi pitṝṇāṃ vaṃśamuttamam /",
  "GP12mtp176pu:1135": "svarge pitṛgaṇāḥ sapta trayasteṣāmamūrtayaḥ // MatsP_13.2 //",
  "GP12mtp176pu:1136": "mūrtimanto 'tha catvāraḥ sarveṣāmamitaujasaḥ /",
  "GP12mtp176pu:1137": "amūrtayaḥ pitṛgaṇā vairājasya prajāpateḥ // MatsP_13.3 //",
  "GP12mtp176pu:1138": "jayanti yāndevagaṇā vairājā iti viśrutāḥ /",
  "GP12mtp176pu:1139": "ye caite yogavibhraṣṭāḥ prāpya lokānsanātanān // MatsP_13.4 //",
  "GP12mtp176pu:1140": "punarbrahmadinānte tu jāyante brahmavādinaḥ /",
  "GP12mtp176pu:1141": "samprāpya tāṃ smṛtiṃ bhūyo yogaṃ sāṃkhyamanuttamam // MatsP_13.5 //",
  "GP12mtp176pu:1142": "siddhiṃ prayānti yogena punarāvṛttidurlabhām /",
  "GP12mtp176pu:1143": "yogināmeva deyāni tasmācchrāddhāni dātṛbhiḥ // MatsP_13.6 //",
  "GP12mtp176pu:1144": "eteṣāṃ mānasī kanyā patnī himavato matā /",
  "GP12mtp176pu:1145": "mainākastasya dāyādaḥ krauñcastasyāgrajo 'bhavat /",
  "GP12mtp176pu:1146": "krauñcadvīpaḥ smṛto yena caturtho ghṛtasaṃvṛtaḥ // MatsP_13.7 //",
  "GP12mtp176pu:1147": "menā ca suṣuve tisraḥ kanyā yogavatīstataḥ /",
  "GP12mtp176pu:1148": "umaikaparṇāparṇā ca tīvravrataparāyaṇāḥ // MatsP_13.8 //",
  "GP12mtp176pu:1149": "rudrasyaikā sitasyaikā jaigīṣavyasya cāparā /",
  "GP12mtp176pu:1150": "dattā himavatā bālāḥ sarvā loke tapo 'dhikāḥ // MatsP_13.9 //",
  "GP12mtp176pu:1151": "*ṛṣaya ūcuḥ",
  "GP12mtp176pu:1152": "kasmāddākṣāyaṇī pūrvaṃ dadāhātmānamātmanā /",
  "GP12mtp176pu:1153": "himavadduhitā tadvat kathaṃ jātā mahītale // MatsP_13.10 //",
  "GP12mtp176pu:1154": "saṃharantī kimuktāsau sutā vā brahmasūnunā /",
  "GP12mtp176pu:1155": "dakṣeṇa lokajananī sūta vistarato vada // MatsP_13.11 //",
  "GP12mtp176pu:1156": "*sūta uvāca",
  "GP12mtp176pu:1157": "dakṣasya yajñe vitate prabhūtavaradakṣiṇe /",
  "GP12mtp176pu:1158": "samāhūteṣu deveṣu provāca pitaraṃ satī // MatsP_13.12 //",
  "GP12mtp176pu:1159": "kimarthaṃ tāta bhartā me yajñe 'sminnābhimantritaḥ /",
  "GP12mtp176pu:1160": "ayogya iti tāmāha dakṣo yajñeṣu śūlabhṛt // MatsP_13.13 //",
  "GP12mtp176pu:1161": "upasaṃhārakṛdrudras tenāmaṅgalabhāgayam /",
  "GP12mtp176pu:1162": "cukopātha satī dehaṃ tyakṣyāmīti tvadudbhavam // MatsP_13.14 //",
  "GP12mtp176pu:1163": "daśānāṃ tvaṃ ca bhavitā pitṝṇāmekaputrakaḥ /",
  "GP12mtp176pu:1164": "kṣatriyatve 'śvamedhe ca rudrāttvaṃ nāśameṣyasi // MatsP_13.15 //",
  "GP12mtp176pu:1165": "ityuktvā yogamāsthāya svadehodbhavatejasā /",
  "GP12mtp176pu:1166": "nirdahantī tadātmānaṃ sadevāsurakiṃnaraiḥ // MatsP_13.16 //",
  "GP12mtp176pu:1167": "kiṃ kimetaditi proktā gandharvagaṇaguhyakaiḥ /",
  "GP12mtp176pu:1168": "upagamyābravīddakṣaḥ praṇipatyātha duḥkhitaḥ // MatsP_13.17 //",
  "GP12mtp176pu:1169": "tvamasya jagato mātā jagatsaubhāgyadevatā /",
  "GP12mtp176pu:1170": "duhitṛtvaṃ gatā devi mamānugrahakāmyayā // MatsP_13.18 //",
  "GP12mtp176pu:1171": "na tvayā rahitaṃ kiṃcid brahmāṇḍe sacarācaram /",
  "GP12mtp176pu:1172": "prasādaṃ kuru dharmajñe na māṃ tyaktumihārhasi // MatsP_13.19 //",
  "GP12mtp176pu:1173": "prāha devī yadārabdhaṃ tatkāryaṃ me na saṃśayaḥ /",
  "GP12mtp176pu:1174": "kiṃtvavaśyaṃ tvayā martye hatayajñena śūlinā // MatsP_13.20 //",
  "GP12mtp176pu:1175": "prasāde lokasṛṣṭyarthaṃ tapaḥ kāryaṃ mamāntike /",
  "GP12mtp176pu:1176": "prajāpatistvaṃ bhavitā daśānāmaṅgajo 'pyalam // MatsP_13.21 //",
  "GP12mtp176pu:1177": "madaṃśenāṅganā ṣaṣṭir bhaviṣyantyaṅgajāstava /",
  "GP12mtp176pu:1178": "matsaṃnidhau tapaḥ kurvan prāpsyase yogamuttamam // MatsP_13.22 //",
  "GP12mtp176pu:1179": "evamukto 'bravīddakṣaḥ keṣu keṣu mayānaghe /",
  "GP12mtp176pu:1180": "tīrtheṣu ca tvaṃ draṣṭavyā stotavyā kaiśca nāmabhiḥ // MatsP_13.23 //",
  "GP12mtp176pu:1181": "*devyuvāca",
  "GP12mtp176pu:1182": "sarvadā sarvabhūteṣu draṣṭavyā sarvato bhuvi /",
  "GP12mtp176pu:1183": "sarvalokeṣu yatkiṃcid rahitaṃ na mayā vinā // MatsP_13.24 //",
  "GP12mtp176pu:1184": "tathāpi yeṣu sthāneṣu draṣṭavyā siddhimīpsubhiḥ /",
  "GP12mtp176pu:1185": "smartavyā bhūtikāmair vā tāni vakṣyāmi tattvataḥ // MatsP_13.25 //",
  "GP12mtp176pu:1186": "vārāṇasyāṃ viśālākṣī naimiṣe liṅgadhāriṇī /",
  "GP12mtp176pu:1187": "prayāge lalitā devī kāmākṣī gandhamādane /",
  "GP12mtp176pu:1188": "mānase kumudā nāma viśvakāyā tathāmbare // MatsP_13.26 //",
  "GP12mtp176pu:1189": "gomante gomatī nāma mandare kāmacāriṇī /",
  "GP12mtp176pu:1190": "madotkaṭā caitrarathe jayantī hastināpure // MatsP_13.27 //",
  "GP12mtp176pu:1191": "kānyakubje tathā gaurī rambhā malayaparvate /",
  "GP12mtp176pu:1192": "ekāmbhake kīrtimatī viśvāṃ viśveśvare viduḥ // MatsP_13.28 //",
  "GP12mtp176pu:1193": "puṣkare puruhūteti kedāre mārgadāyinī /",
  "GP12mtp176pu:1194": "nandā himavataḥ pṛṣṭhe gokarṇe bhadrakarṇikā // MatsP_13.29 //",
  "GP12mtp176pu:1195": "sthāneśvare bhavānī tu bilvale bilvapattrikā /",
  "GP12mtp176pu:1196": "śrīśaile mādhavī nāma bhadrā bhadreśvare tathā // MatsP_13.30 //",
  "GP12mtp176pu:1197": "jayā varāhaśaile tu kāmalā kamalālaye /",
  "GP12mtp176pu:1198": "rudrakoṭyāṃ ca rudrāṇī kālī kālañjare girau // MatsP_13.31 //",
  "GP12mtp176pu:1199": "mahāliṅge tu kapilā markoṭe mukuṭeśvarī /",
  "GP12mtp176pu:1200": "śālagrāme mahādevī śivaliṅge jalapriyā // MatsP_13.32 //",
  "GP12mtp176pu:1201": "māyāpuryāṃ kumārī tu saṃtāne lalitā tathā /",
  "GP12mtp176pu:1202": "utpalākṣī sahasrākṣe kamalākṣe mahotpalā // MatsP_13.33 //",
  "GP12mtp176pu:1203": "gaṅgāyāṃ maṅgalā nāma vimilā puruṣottame /",
  "GP12mtp176pu:1204": "vipāśāyām amoghākṣī pāṭalā puṇḍravardhane // MatsP_13.34 //",
  "GP12mtp176pu:1205": "nārāyaṇī supārśve tu vikūṭe bhadrasundarī /",
  "GP12mtp176pu:1206": "vipule vipulā nāma kalyāṇī malayācale // MatsP_13.35 //",
  "GP12mtp176pu:1207": "koṭavī koṭitīrthe tu sugandhā mādhave vane /",
  "GP12mtp176pu:1208": "godāśrame trisaṃdhyā tu gaṅgādvāre ratipriyā // MatsP_13.36 //",
  "GP12mtp176pu:1209": "śivakuṇḍe śivānandā nandinī devikātaṭe /",
  "GP12mtp176pu:1210": "rukmiṇī dvāravatyāṃ tu rādhā vṛndāvane vane // MatsP_13.37 //",
  "GP12mtp176pu:1211": "devakī mathurāyāṃ tu pātāle parameśvarī /",
  "GP12mtp176pu:1212": "citrakūṭe tathā sītā vindhye vindhyādhivāsinī // MatsP_13.38 //",
  "GP12mtp176pu:1213": "sahyādrāv ekavīrā tu hariścandre tu candrikā /",
  "GP12mtp176pu:1214": "ramaṇā rāmatīrthe tu yamunāyāṃ mṛgāvatī // MatsP_13.39 //",
  "GP12mtp176pu:1215": "karavīre mahālakṣmīr umā devī vināyake /",
  "GP12mtp176pu:1216": "arogā vaidyanāthe tu mahākāle maheśvarī // MatsP_13.40 //",
  "GP12mtp176pu:1217": "abhayetyuṣṇatīrtheṣu cāmṛtā vindhyakandare /",
  "GP12mtp176pu:1218": "māṇḍavye māṇḍavī nāma svāhā māheśvare pure // MatsP_13.41 //",
  "GP12mtp176pu:1219": "chāgalāṇḍe pracaṇḍā tu caṇḍikā makarandake /",
  "GP12mtp176pu:1220": "someśvare varārohā prabhāse puṣkarāvatī // MatsP_13.42 //",
  "GP12mtp176pu:1221": "devamātā sarasvatyāṃ pārāvārataṭe matā /",
  "GP12mtp176pu:1222": "mahālaye mahābhāgā payoṣṇyāṃ piṅgaleśvarī // MatsP_13.43 //",
  "GP12mtp176pu:1223": "siṃhikā kṛtaśauce tu kārttikeye yaśaskarī /",
  "GP12mtp176pu:1224": "utpalāvartake lolā subhadrā śoṇasaṃgame // MatsP_13.44 //",
  "GP12mtp176pu:1225": "mātā siddhapure lakṣmīr aṅganā bharatāśrame /",
  "GP12mtp176pu:1226": "jālaṃdhare viśvamukhī tārā kiṣkindhaparvate // MatsP_13.45 //",
  "GP12mtp176pu:1227": "devadāruvane puṣṭir medhā kāśmīramaṇḍale /",
  "GP12mtp176pu:1228": "bhīmā devī himādrau tu puṣṭirviśveśvare tathā // MatsP_13.46 //",
  "GP12mtp176pu:1229": "kapālamocane śuddhir mātā kāyāvarohaṇe /",
  "GP12mtp176pu:1230": "śaṅkhoddhāre dhvanirnāma dhṛtiḥ piṇḍārake tathā // MatsP_13.47 //",
  "GP12mtp176pu:1231": "kālā tu candrabhāgāyām acchode śivakāriṇī /",
  "GP12mtp176pu:1232": "veṇāyāmamṛtā nāma badaryāmurvaśī tathā // MatsP_13.48 //",
  "GP12mtp176pu:1233": "oṣadhī cottarakurau kuśadvīpe kuśodakā /",
  "GP12mtp176pu:1234": "manmathā hemakūṭe tu mukuṭe satyavādinī // MatsP_13.49 //",
  "GP12mtp176pu:1235": "aśvatthe vandanīyā tu nidhirvaiśravaṇālaye /",
  "GP12mtp176pu:1236": "gāyatrī vedavadane pārvatī śivasaṃnidhau // MatsP_13.50 //",
  "GP12mtp176pu:1237": "devaloke tathendrāṇī brahmāsyeṣu sarasvatī /",
  "GP12mtp176pu:1238": "sūryabimbe prabhā nāma mātṝṇāṃ vaiṣṇavī matā // MatsP_13.51 //",
  "GP12mtp176pu:1239": "arundhatī satīnāṃ tu rāmāsu ca tilottamā /",
  "GP12mtp176pu:1240": "citte brahmakalā nāma śaktiḥ sarvaśarīriṇām // MatsP_13.52 //",
  "GP12mtp176pu:1241": "etaduddeśataḥ proktaṃ nāmāṣṭaśatamuttamam /",
  "GP12mtp176pu:1242": "aṣṭottaraṃ ca tīrthānāṃ śatametadudāhṛtam // MatsP_13.53 //",
  "GP12mtp176pu:1243": "yaḥ smarecchṛṇuyād vāpi sarvapāpaiḥ pramucyate /",
  "GP12mtp176pu:1244": "eṣu tīrtheṣu yaḥ kṛtvā snānaṃ paśyati māṃ naraḥ // MatsP_13.54 //",
  "GP12mtp176pu:1245": "sarvapāpavinirmuktaḥ kalpaṃ śivapure vaset /",
  "GP12mtp176pu:1246": "yastu matparamaṃ kālaṃ karotyeteṣu mānavaḥ // MatsP_13.55 //",
  "GP12mtp176pu:1247": "sa bhittvā brahmasadanaṃ padamabhyeti śāṃkaram /",
  "GP12mtp176pu:1248": "nāmnāmaṣṭaśataṃ yastu śrāvayecchivasaṃnidhau // MatsP_13.56 //",
  "GP12mtp176pu:1249": "tṛtīyāyāmathāṣṭamyāṃ bahuputro bhavennaraḥ /",
  "GP12mtp176pu:1250": "godāne śrāddhadāne vā ahany ahani vā budhaḥ // MatsP_13.57 //",
  "GP12mtp176pu:1251": "devārcanavidhau vidvān paṭhan brahmādhigacchati /",
  "GP12mtp176pu:1252": "evaṃ vadantī sā tatra dadāhātmānam ātmanā // MatsP_13.58 //",
  "GP12mtp176pu:1253": "svāyambhuvo 'pi kālena dakṣaḥ prācetaso 'bhavat /",
  "GP12mtp176pu:1254": "pārvatī sābhavaddevī śivadehārdhadhāriṇī // MatsP_13.59 //",
  "GP12mtp176pu:1255": "menāgarbhasamutpannā bhuktamuktiphalapradā /",
  "GP12mtp176pu:1256": "arundhatī japantyetat prāpa yogamanuttamam // MatsP_13.60 //",
  "GP12mtp176pu:1257": "purūravāśca rājarṣi-loke vyajeyatām agāt /",
  "GP12mtp176pu:1258": "yayātiḥ putralābhaṃ ca dhanalābhaṃ ca bhārgavaḥ // MatsP_13.61 //",
  "GP12mtp176pu:1259": "tathānye devadaityāśca brāhmaṇāḥ kṣatriyāstathā /",
  "GP12mtp176pu:1260": "vaiśyāḥ śūdrāśca bahavaḥ siddhimīyuryathepsitām // MatsP_13.62 //",
  "GP12mtp176pu:1261": "yatraitallikhitaṃ tiṣṭhet pūjyate devasaṃnidhau /",
  "GP12mtp176pu:1262": "na tatra śoko daurgatyaṃ kadācidapi jāyate // MatsP_13.63 //",
  "GP12mtp176pu:1263": "______________________________________________________",
  "GP12mtp176pu:1264": "Matsya-Purāṇa 14",
  "GP12mtp176pu:1265": "*sūta uvāca",
  "GP12mtp176pu:1266": "lokāḥ somapathā nāma yatra mārīcanandanāḥ /",
  "GP12mtp176pu:1267": "vartante deva pitaro devā yānbhāvayantyalam // MatsP_14.1 //",
  "GP12mtp176pu:1268": "agniṣvāttā iti khyātā yajvāno yatra saṃsthitāḥ /",
  "GP12mtp176pu:1269": "acchodā nāma teṣāṃ tu mānasī kanyakā nadī // MatsP_14.2 //",
  "GP12mtp176pu:1270": "acchodaṃ nāma ca saraḥ pitṛbhirnirmitaṃ purā /",
  "GP12mtp176pu:1271": "acchodā tu tapaścakre divyaṃ varṣasahasrakam // MatsP_14.3 //",
  "GP12mtp176pu:1272": "ājagmuḥ pitarastuṣṭāḥ kila dātuṃ ca tāṃ varam /",
  "GP12mtp176pu:1273": "divyarūpadharāḥ sarve divyamālyānulepanāḥ // MatsP_14.4 //",
  "GP12mtp176pu:1274": "sarve yuvāno balinaḥ kusumāyudhasaṃnibhāḥ /",
  "GP12mtp176pu:1275": "tanmadhye 'māvasuṃ nāma pitaraṃ vīkṣya sāṅganā // MatsP_14.5 //",
  "GP12mtp176pu:1276": "vavre varārthinī saṅgaṃ kusumāyudhapīḍitā /",
  "GP12mtp176pu:1277": "yogādbhraṣṭā tu sā tena vyabhicāreṇa bhāminī // MatsP_14.6 //",
  "GP12mtp176pu:1278": "dharāṃ tu nāspṛśatpūrvaṃ papātātha bhuvastale /",
  "GP12mtp176pu:1279": "tithāv amāvasur yasyām icchāṃ cakre na tāṃ prati // MatsP_14.7 //",
  "GP12mtp176pu:1280": "dhairyeṇa tasya sā lokair amāvāsyeti viśrutā /",
  "GP12mtp176pu:1281": "pitṝṇāṃ vallabhā tasmāt tasyāmakṣayakārakam // MatsP_14.8 //",
  "GP12mtp176pu:1282": "acchodādhomukhī dīnā lajjitā tapasaḥ kṣayāt /",
  "GP12mtp176pu:1283": "sā pitṝn prārthayāmāsa pure cātmaprasiddhaye // MatsP_14.9 //",
  "GP12mtp176pu:1284": "vilapyamānā pitṛbhir idamuktā tapasvinī /",
  "GP12mtp176pu:1285": "bhaviṣyamarthamālokya devakāryaṃ ca te tadā // MatsP_14.10 //",
  "GP12mtp176pu:1286": "idam ūcur mahābhāgāḥ prasādaśubhayā girā /",
  "GP12mtp176pu:1287": "divi divyaśarīreṇa yat kiṃcit kriyate budhaiḥ // MatsP_14.11 //",
  "GP12mtp176pu:1288": "tenaiva tatkarmaphalaṃ bhujyate varavarṇinī /",
  "GP12mtp176pu:1289": "sadyaḥ phalanti karmāṇi devatve pretya mānuṣe // MatsP_14.12 //",
  "GP12mtp176pu:1290": "tasmāttvaṃ putri tapasaḥ prāpsyase pretya tatphalam /",
  "GP12mtp176pu:1291": "aṣṭāviṃśe bhavitrī tvaṃ dvāpare matsyayonijā // MatsP_14.13 //",
  "GP12mtp176pu:1292": "vyatikramātpitṝṇāṃ tvaṃ kaṣṭaṃ kulamavāpsyasi /",
  "GP12mtp176pu:1293": "tasmādrājño vasoḥ kanyā tvam avaśyaṃ bhaviṣyasi // MatsP_14.14 //",
  "GP12mtp176pu:1294": "kanyā bhūtvā ca lokānsvān punarāpsyasi durlabhān /",
  "GP12mtp176pu:1295": "parāśarasya vīryeṇa putramekamavāpsyasi // MatsP_14.15 //",
  "GP12mtp176pu:1296": "dvīpe tu badarīprāye bādarāyaṇamacyutam /",
  "GP12mtp176pu:1297": "sa vedamekaṃ bahudhā vibhajiṣyati te sutaḥ // MatsP_14.16 //",
  "GP12mtp176pu:1298": "pauravasyātmajau dvau tu samudrāṃśasya śaṃtanoḥ /",
  "GP12mtp176pu:1299": "vicitravīryastanayas tathā citrāṅgado nṛpaḥ // MatsP_14.17 //",
  "GP12mtp176pu:1300": "imāv utpādya tanayau kṣetrajāvasya dhīmataḥ /",
  "GP12mtp176pu:1301": "prauṣṭhapadyaṣṭakārūpā pitṛloke bhaviṣyasi // MatsP_14.18 //",
  "GP12mtp176pu:1302": "nāmnā satyavatī loke pitṛloke tathāṣṭakā /",
  "GP12mtp176pu:1303": "āyurārogyadā nityaṃ sarvakāmaphalapradā // MatsP_14.19 //",
  "GP12mtp176pu:1304": "bhaviṣyasi pare kāle nadītvaṃ ca gamiṣyasi /",
  "GP12mtp176pu:1305": "puṇyatoṣā saricchreṣṭhā loke hy acchodanāmikā // MatsP_14.20 //",
  "GP12mtp176pu:1306": "ityuktvā sa gaṇasteṣāṃ tatraivāntaradhīyata /",
  "GP12mtp176pu:1307": "sāpyavāpa ca tatsarvaṃ phalaṃ yaduditaṃ purā // MatsP_14.21 //",
  "GP12mtp176pu:1308": "______________________________________________________",
  "GP12mtp176pu:1309": "Matsya-Purāṇa 15",
  "GP12mtp176pu:1310": "*sūta uvāca",
  "GP12mtp176pu:1311": "vibhrājā nāma cānye tu divi santi suvarcasaḥ /",
  "GP12mtp176pu:1312": "lokā barhiṣado yatra pitaraḥ santi suvratāḥ // MatsP_15.1 //",
  "GP12mtp176pu:1313": "yatra barhiṇayuktāni vimānāni sahasraśaḥ /",
  "GP12mtp176pu:1314": "saṃkalpyā barhiṣo yatra tiṣṭhanti phaladāyinaḥ // MatsP_15.2 //",
  "GP12mtp176pu:1315": "yatrābhyudayaśālāsu modante śrāddhadāyinaḥ /",
  "GP12mtp176pu:1316": "yāṃś ca devāsuragaṇā gandharvāpsarasāṃ gaṇāḥ // MatsP_15.3 //",
  "GP12mtp176pu:1317": "yakṣarakṣogaṇāścaiva yajanti divi devatāḥ /",
  "GP12mtp176pu:1318": "pulastyaputrāḥ śataśas tapoyogasamanvitāḥ // MatsP_15.4 //",
  "GP12mtp176pu:1319": "mahātmāno mahābhāgā bhaktānāmabhayapradāḥ /",
  "GP12mtp176pu:1320": "eteṣāṃ pīvarī kanyā mānasī divi viśrutā // MatsP_15.5 //",
  "GP12mtp176pu:1321": "yoginī yogamātā ca tapaścakre sudāruṇam /",
  "GP12mtp176pu:1322": "prasanno bhagavāṃstasyā varaṃ vavre tu sā hareḥ // MatsP_15.6 //",
  "GP12mtp176pu:1323": "yogavantaṃ surūpaṃ ca bhartāraṃ vijitendriyam /",
  "GP12mtp176pu:1324": "dehi deva prasannastvaṃ patiṃ me vadatāṃ varam // MatsP_15.7 //",
  "GP12mtp176pu:1325": "uvāca devo bhavitā vyāsaputro yadā śukaḥ /",
  "GP12mtp176pu:1326": "bhavitā tasya bhāryā tvaṃ yogācāryasya suvrate // MatsP_15.8 //",
  "GP12mtp176pu:1327": "bhaviṣyati ca te kanyā kṛtvī nāma ca yoginī /",
  "GP12mtp176pu:1328": "pāñcālādhipaterdeyā mānuṣasya tvayā tadā // MatsP_15.9 //",
  "GP12mtp176pu:1329": "jananī brahmadattasya yogasiddhā ca gauḥ smṛtā /",
  "GP12mtp176pu:1330": "kṛṣṇo gauraḥ prabhuḥ śambhur bhaviṣyanti ca te sutāḥ // MatsP_15.10 //",
  "GP12mtp176pu:1331": "mahātmāno mahābhāgā gamiṣyanti paraṃ padam /",
  "GP12mtp176pu:1332": "tānutpādya punar yogāt savarā mokṣameṣyasi // MatsP_15.11 //",
  "GP12mtp176pu:1333": "sumūrtimantaḥ pitaro vasiṣṭhasya sutāḥ smṛtāḥ /",
  "GP12mtp176pu:1334": "nāmnā tu mānasāḥ sarve sarve te dharmamūrtayaḥ // MatsP_15.12 //",
  "GP12mtp176pu:1335": "jyotirbhāsiṣu lokeṣu ye vasanti divaḥ param /",
  "GP12mtp176pu:1336": "virājamānāḥ krīḍanti yatra te śrāddhadāyinaḥ // MatsP_15.13 //",
  "GP12mtp176pu:1337": "sarvakāmasamṛddheṣu vimāneṣvapi pādajāḥ /",
  "GP12mtp176pu:1338": "kiṃ punaḥ śrāddhadā viprā bhaktimantaḥ kriyānvitāḥ // MatsP_15.14 //",
  "GP12mtp176pu:1339": "gaur nāma kanyā yeṣāṃ tu mānasī divi rājate /",
  "GP12mtp176pu:1340": "śukrasya dayitā patnī sādhyānāṃ kīrtivardhinī // MatsP_15.15 //",
  "GP12mtp176pu:1341": "marīcigarbhā nāmnā tu lokā mārtaṇḍamaṇḍale /",
  "GP12mtp176pu:1342": "pitaro yatra tiṣṭhanti haviṣmanto 'ṅgiraḥsutāḥ // MatsP_15.16 //",
  "GP12mtp176pu:1343": "tīrthaśrāddhapradā yānti ye ca kṣatriyasattamāḥ /",
  "GP12mtp176pu:1344": "rājñāṃ tu pitaraste vai svargamokṣaphalapradāḥ // MatsP_15.17 //",
  "GP12mtp176pu:1345": "eteṣāṃ mānasī kanyā yaśodā lokaviśrutā /",
  "GP12mtp176pu:1346": "patnī hy aṃśumataḥ śreṣṭhā snuṣā pañcajanasya ca // MatsP_15.18 //",
  "GP12mtp176pu:1347": "jananyatha dilīpasya bhagīrathapitāmahī /",
  "GP12mtp176pu:1348": "lokāḥ kāmadughā nāma kāmabhogaphalapradāḥ // MatsP_15.19 //",
  "GP12mtp176pu:1349": "susvadhā nāma pitaro yatra tiṣṭhanti suvratāḥ /",
  "GP12mtp176pu:1350": "ājyapā nāma lokeṣu kardamasya prajāpateḥ // MatsP_15.20 //",
  "GP12mtp176pu:1351": "pulahāṅgajadāyādā vaiśyāstānbhāvayanti ca /",
  "GP12mtp176pu:1352": "yatra śrāddhakṛtaḥ sarve paśyanti yugapadgatāḥ // MatsP_15.21 //",
  "GP12mtp176pu:1353": "mātṛbhrātṛpitṛsvasṛ-sakhisambandhibāndhavān /",
  "GP12mtp176pu:1354": "api janmāyutairdṛṣṭān anubhūtānsahasraśaḥ // MatsP_15.22 //",
  "GP12mtp176pu:1355": "eteṣāṃ mānasī kanyā virajā nāma viśrutā /",
  "GP12mtp176pu:1356": "yā patnī nahuṣasyāsīd yayāterjananī tathā // MatsP_15.23 //",
  "GP12mtp176pu:1357": "ekāṣṭakābhavat paścād brahmaloke gatā satī /",
  "GP12mtp176pu:1358": "traya ete gaṇāḥ proktāś caturthaṃ tu vadāmyataḥ // MatsP_15.24 //",
  "GP12mtp176pu:1359": "lokāstu mānasā nāma brahmāṇḍopari saṃsthitāḥ /",
  "GP12mtp176pu:1360": "yeṣāṃ tu mānasī kanyā narmadā nāma viśrutā // MatsP_15.25 //",
  "GP12mtp176pu:1361": "somapā nāma pitaro yatra tiṣṭhanti śāśvatāḥ /",
  "GP12mtp176pu:1362": "dharmamūrtidharāḥ sarve parato brahmaṇaḥ smṛtāḥ // MatsP_15.26 //",
  "GP12mtp176pu:1363": "utpannāḥ svadhayā te tu brahmatvaṃ prāpya yoginaḥ /",
  "GP12mtp176pu:1364": "kṛtvā sṛṣṭyādikaṃ sarvaṃ mānase sāmprataṃ sthitāḥ // MatsP_15.27 //",
  "GP12mtp176pu:1365": "narmadā nāma teṣāṃ tu kanyā toyavahā sarit /",
  "GP12mtp176pu:1366": "bhūtāni yā pāvayati dakṣiṇāpathagāminī // MatsP_15.28 //",
  "GP12mtp176pu:1367": "tebhyaḥ sarve tu manavaḥ prajāḥ sargeṣu nirmitāḥ /",
  "GP12mtp176pu:1368": "jñātvā śrāddhāni kurvanti dharmābhāve 'pi sarvadā // MatsP_15.29 //",
  "GP12mtp176pu:1369": "tebhya eva punaḥ prāptuṃ prasādādyogasaṃtatim /",
  "GP12mtp176pu:1370": "pitṝṇāmādisarge tu śrāddhameva vinirmitam // MatsP_15.30 //",
  "GP12mtp176pu:1371": "sarveṣāṃ rājataṃ pātram athavā rajatānvitam /",
  "GP12mtp176pu:1372": "dattaṃ svadhā purodhāya pitṝn prīṇāti sarvadā // MatsP_15.31 //",
  "GP12mtp176pu:1373": "agnīṣomayamānāṃ tu kāryamāpyāyanaṃ budhaḥ /",
  "GP12mtp176pu:1374": "agnyabhāve 'pi viprasya prāṇāv api jale 'thavā // MatsP_15.32 //",
  "GP12mtp176pu:1375": "ajākarṇe 'śvakarṇe vā goṣṭhe vā salilāntike /",
  "GP12mtp176pu:1376": "pitṝṇām ambaraṃ sthānaṃ dakṣiṇā dikpraśasyate // MatsP_15.33 //",
  "GP12mtp176pu:1377": "prācīnāvītamudakaṃ tilāḥ savyāṅgameva ca /",
  "GP12mtp176pu:1378": "darbhā māṃsaṃ ca pāṭhīnaṃ gokṣīraṃ madhurā rasāḥ // MatsP_15.34 //",
  "GP12mtp176pu:1379": "khaḍgalohāmiṣamadhu-kuśaśyāmākaśālayaḥ /",
  "GP12mtp176pu:1380": "yavanīvāramudgekṣu-śuklapuṣpaghṛtāni ca // MatsP_15.35 //",
  "GP12mtp176pu:1381": "vallabhāni praśastāni pitṝṇāmiha sarvadā /",
  "GP12mtp176pu:1382": "dveṣyāṇi sampravakṣyāmi śrāddhe varjyāni yāni tu // MatsP_15.36 //",
  "GP12mtp176pu:1383": "masūraśaṇaniṣpāva-rājamāṣakusumbhikāḥ /",
  "GP12mtp176pu:1384": "padmabilvārkadhattūra-pāribhadrāṭarūṣakāḥ // MatsP_15.37 //",
  "GP12mtp176pu:1385": "na deyāḥ pitṛkāryeṣu payaścājāvikaṃ tathā /",
  "GP12mtp176pu:1386": "kodravodāracaṇakāḥ kapitthaṃ madhukātasī // MatsP_15.38 //",
  "GP12mtp176pu:1387": "etānyapi na deyāni pitṛbhyaḥ priyamicchatā /",
  "GP12mtp176pu:1388": "pitṝn prīṇāti yo bhaktyā te punaḥ prīṇayanti tam // MatsP_15.39 //",
  "GP12mtp176pu:1389": "yacchanti pitaraḥ puṣṭiṃ svargārogyaṃ prajāphalam /",
  "GP12mtp176pu:1390": "devakāryādapi punaḥ pitṛkāryaṃ viśiṣyate // MatsP_15.40 //",
  "GP12mtp176pu:1391": "devatānāṃ ca pitaraḥ pūrvamāpyāyanaṃ smṛtam /",
  "GP12mtp176pu:1392": "śīghraprasādāstvakrodhā niḥśastrāḥ sthirasauhṛdāḥ // MatsP_15.41 //",
  "GP12mtp176pu:1393": "śāntātmānaḥ śaucaparāḥ satataṃ priyavādinaḥ /",
  "GP12mtp176pu:1394": "bhaktānuraktāḥ sukhadāḥ pitaraḥ pūrvadevatāḥ // MatsP_15.42 //",
  "GP12mtp176pu:1395": "haviṣmatāmādhipatye śrāddhadevaḥ smṛto raviḥ /",
  "GP12mtp176pu:1396": "etadvaḥ sarvamākhyātaṃ pitṛvaṃśānukīrtanam /",
  "GP12mtp176pu:1397": "puṇyaṃ pavitram āyuṣyaṃ kīrtanīyaṃ sadā nṛbhiḥ // MatsP_15.43 //",
  "GP12mtp176pu:1398": "______________________________________________________",
  "GP12mtp176pu:1399": "Matsya-Purāṇa 16",
  "GP12mtp176pu:1400": "*sūta uvāca",
  "GP12mtp176pu:1401": "śrutvaitat sarvam akhilaṃ manuḥ papraccha keśavam /",
  "GP12mtp176pu:1402": "śrāddhakālaṃ ca vividhaṃ śrāddhabhedaṃ tathaiva ca // MatsP_16.1 //",
  "GP12mtp176pu:1403": "śrāddheṣu bhojanīyā ye ye ca varjyā dvijātayaḥ /",
  "GP12mtp176pu:1404": "kasminvāsarabhāge vā pitṛbhyaḥ śrāddhamācaret // MatsP_16.2 //",
  "GP12mtp176pu:1405": "kasmindattaṃ kathaṃ yāti śrāddhaṃ tu madhusūdana /",
  "GP12mtp176pu:1406": "vidhinā kena kartavyaṃ kathaṃ prīṇāti tatpitṝn // MatsP_16.3 //",
  "GP12mtp176pu:1407": "*matsya uvāca",
  "GP12mtp176pu:1408": "kuryādaharahaḥ śrāddham annādyenodakena vā /",
  "GP12mtp176pu:1409": "payomūlaphalair vāpi pitṛbhyaḥ prītimāvahan // MatsP_16.4 //",
  "GP12mtp176pu:1410": "nityaṃ naimittikaṃ kāmyaṃ trividhaṃ śrāddhamucyate /",
  "GP12mtp176pu:1411": "nityaṃ tāvatpravakṣyāmi arghyāvāhanavarjitam // MatsP_16.5 //",
  "GP12mtp176pu:1412": "adaivaṃ tadvijānīyāt pārvaṇaṃ parvasu smṛtam /",
  "GP12mtp176pu:1413": "pārvaṇaṃ trividhaṃ proktaṃ śṛṇu tāvanmahīpate // MatsP_16.6 //",
  "GP12mtp176pu:1414": "pārvaṇe ye niyojyāstu tāñśṛṇuṣva narādhipa /",
  "GP12mtp176pu:1415": "pañcāgniḥ snātakaścaiva trisuparṇaḥ ṣaḍaṅgavit // MatsP_16.7 //",
  "GP12mtp176pu:1416": "śrotriyaḥ śrotriyasuto vidhivākyaviśāradaḥ /",
  "GP12mtp176pu:1417": "sarvajño vedavinmantrī jñātavaṃśaḥ kulānvitaḥ // MatsP_16.8 //",
  "GP12mtp176pu:1418": "purāṇavettā dharmajñaḥ svādhyāyajapatatparaḥ /",
  "GP12mtp176pu:1419": "śivabhaktaḥ pitṛparaḥ sūryabhakto 'tha vaiṣṇavaḥ // MatsP_16.9 //",
  "GP12mtp176pu:1420": "brahmaṇyo yogavicchānto vijitātmā ca śīlavān /",
  "GP12mtp176pu:1421": "bhojayeccāpi dauhitraṃ yatnataḥ svasuhṛdgurūn // MatsP_16.10 //",
  "GP12mtp176pu:1422": "viṭpītaṃ mātulaṃ bandhum ṛtvigācāryasomapān /",
  "GP12mtp176pu:1423": "yaśca vyākurute vākyaṃ yaśca mīmāṃsate 'dhvaram // MatsP_16.11 //",
  "GP12mtp176pu:1424": "sāmasvaravidhijñaśca paṅktipāvanapāvanaḥ /",
  "GP12mtp176pu:1425": "sāmago brahmacārī ca vedayukto 'tha brahmavit // MatsP_16.12 //",
  "GP12mtp176pu:1426": "yatraite bhuñjate śrāddhe tadeva paramārthavat /",
  "GP12mtp176pu:1427": "ete bhojyāḥ prayatnena varjanīyānnibodha me // MatsP_16.13 //",
  "GP12mtp176pu:1428": "patito 'bhiśastaḥ klībaḥ piśunavyaṅgarogiṇaḥ /",
  "GP12mtp176pu:1429": "kunakhī śyāvadantaśca kuṇḍagolāśvapālakāḥ // MatsP_16.14 //",
  "GP12mtp176pu:1430": "parivittirniyuktātmā pramattonmattadāruṇāḥ /",
  "GP12mtp176pu:1431": "baiḍālī bakavṛttiśca dambhī devalakādayaḥ // MatsP_16.15 //",
  "GP12mtp176pu:1432": "kṛtaghnānnāstikāṃs tadvan mlecchadeśanivāsinaḥ /",
  "GP12mtp176pu:1433": "triśaṅkur barbaradrāva-vītadraviḍakoṅkaṇān // MatsP_16.16 //",
  "GP12mtp176pu:1434": "varjayelliṅginaḥ sarvāñ śrāddhakāle viśeṣataḥ /",
  "GP12mtp176pu:1435": "pūrvedyuraparedyurvā vinītātmā nimantrayet // MatsP_16.17 //",
  "GP12mtp176pu:1436": "nimantritānhi pitara upatiṣṭhanti tāndvijān /",
  "GP12mtp176pu:1437": "vāyubhūtā nu gacchanti tathāsīnānupāsate // MatsP_16.18 //",
  "GP12mtp176pu:1438": "dakṣiṇaṃ jānumālabhya tvaṃ mayā tu nimantritaḥ /",
  "GP12mtp176pu:1439": "evaṃ nimantrya niyamaṃ śrāvayetpitṛbāndhavān // MatsP_16.19 //",
  "GP12mtp176pu:1440": "akrodhanaiḥ śaucaparaiḥ satataṃ brahmacāribhiḥ /",
  "GP12mtp176pu:1441": "bhavitavyaṃ bhavadbhiśca mayā ca śrāddhakāriṇā // MatsP_16.20 //",
  "GP12mtp176pu:1442": "pitṛyajñaṃ vinirvartya tarpaṇākhyaṃ tu yo 'gnimān /",
  "GP12mtp176pu:1443": "piṇḍānvāhāryakaṃ kuryāc chrāddhamindukṣaye sadā // MatsP_16.21 //",
  "GP12mtp176pu:1444": "gomayenopalipte tu dakṣiṇapravaṇe sthale /",
  "GP12mtp176pu:1445": "śrāddhaṃ samācaredbhaktyā goṣṭhe vā jalasaṃnidhau // MatsP_16.22 //",
  "GP12mtp176pu:1446": "agnimānnirvapetpitryaṃ caruṃ ca samamuṣṭibhiḥ /",
  "GP12mtp176pu:1447": "pitṛbhyo nirvapāmīti sarvaṃ dakṣiṇato nyaset // MatsP_16.23 //",
  "GP12mtp176pu:1448": "abhighāryaṃ tataḥ kuryān nirvāpatrayamagrataḥ /",
  "GP12mtp176pu:1449": "te 'pi tasyāyatāḥ kāryāś caturaṅgulavistṛtāḥ // MatsP_16.24 //",
  "GP12mtp176pu:1450": "darvītrayaṃ tu kurvīta khādiraṃ rajatānvitam /",
  "GP12mtp176pu:1451": "ratnimātraṃ pariślakṣṇaṃ hastākārāgramuttamam // MatsP_16.25 //",
  "GP12mtp176pu:1452": "udapātraṃ ca kāṃsyaṃ ca mekṣaṇaṃ ca samitkuśān /",
  "GP12mtp176pu:1453": "tilāḥ pātrāṇi sadvāso gandhadhūpānulepanam // MatsP_16.26 //",
  "GP12mtp176pu:1454": "āharedapasavyaṃ tu sarvaṃ dakṣiṇataḥ śanaiḥ /",
  "GP12mtp176pu:1455": "evamāsādya tatsarvaṃ bhavanasyāgrato bhuvi // MatsP_16.27 //",
  "GP12mtp176pu:1456": "gomayenopaliptāyāṃ gomūtreṇa tu maṇḍalam /",
  "GP12mtp176pu:1457": "akṣatābhiḥ sapuṣpābhis tadabhyarcyāpasavyavat // MatsP_16.28 //",
  "GP12mtp176pu:1458": "viprāṇāṃ kṣālayet pādāv abhinandya punaḥ punaḥ /",
  "GP12mtp176pu:1459": "āsaneṣūpakḷpteṣu darbhavatsu vidhānavat // MatsP_16.29 //",
  "GP12mtp176pu:1460": "upaspṛṣṭodakānviprān upaveśyānumantrayet /",
  "GP12mtp176pu:1461": "dvau daive pitṛkṛtye trīn ekaikamubhayatra ca // MatsP_16.30 //",
  "GP12mtp176pu:1462": "bhojayedīśvaro 'pīha na kuryādvistaraṃ budhaḥ /",
  "GP12mtp176pu:1463": "daivapūrvaṃ niyojyātha viprānarghyādinā budhaḥ // MatsP_16.31 //",
  "GP12mtp176pu:1464": "agnau kuryādanujñāto viprair vipro yathāvidhi /",
  "GP12mtp176pu:1465": "svagṛhyoktavidhānena kāṃsye kṛtvā caruṃ tataḥ // MatsP_16.32 //",
  "GP12mtp176pu:1466": "agnīṣomayamābhyāṃ tu kuryādāpyāyanaṃ budhaḥ /",
  "GP12mtp176pu:1467": "dakṣiṇāgnau pratīte vā ya ekāgnirdvijottamaḥ // MatsP_16.33 //",
  "GP12mtp176pu:1468": "yajñopavītī nirvartya tataḥ paryukṣaṇādikam /",
  "GP12mtp176pu:1469": "prācīnāvītinā kāryam ataḥ sarvaṃ vijānatā // MatsP_16.34 //",
  "GP12mtp176pu:1470": "ṣaṭ ca tasmāddhaviḥśeṣāt piṇḍānkṛtvā tatodakam /",
  "GP12mtp176pu:1471": "dadyādudakapātrais tu satilaṃ savyapāṇinā // MatsP_16.35 //",
  "GP12mtp176pu:1472": "jānv ācya savyaṃ yatnena darbhayukto vimatsaraḥ /",
  "GP12mtp176pu:1473": "vidhāya lekhā yatnena nirvāpeṣvavanejanam // MatsP_16.36 //",
  "GP12mtp176pu:1474": "dakṣiṇābhimukhaḥ kuryāt kare darvīṃ nidhāya vai /",
  "GP12mtp176pu:1475": "nidhāya piṇḍam ekaikaṃ sarvadarbheṣvanukramāt // MatsP_16.37 //",
  "GP12mtp176pu:1476": "ninayedatha darbheṣu nāmagotrānukīrtanaiḥ /",
  "GP12mtp176pu:1477": "teṣu darbheṣu taṃ hastaṃ vimṛjyāllepabhāginām // MatsP_16.38 //",
  "GP12mtp176pu:1478": "tathaiva ca tataḥ kuryāt punaḥ pratyavanejanam /",
  "GP12mtp176pu:1479": "ṣaḍapyṛtūnnamaskṛtya gandhadhūpārhaṇādibhiḥ // MatsP_16.39 //",
  "GP12mtp176pu:1480": "evamāvāhya tatsarvaṃ vedamantrairyathoditaiḥ /",
  "GP12mtp176pu:1481": "ekāgnereka eva syān nirvāpo darvikā tathā // MatsP_16.40 //",
  "GP12mtp176pu:1482": "tataḥ kṛtvāntare dadyāt patnībhyo 'nnaṃ kuśeṣu saḥ /",
  "GP12mtp176pu:1483": "tadvatpiṇḍādike kuryād āvāhanavisarjanam // MatsP_16.41 //",
  "GP12mtp176pu:1484": "tato gṛhītvā piṇḍebhyo mātrāḥ sarvāḥ krameṇa tu /",
  "GP12mtp176pu:1485": "tāneva viprānprathamaṃ prāśayedyatnato naraḥ // MatsP_16.42 //",
  "GP12mtp176pu:1486": "yasmādannāddhṛtā mātrā bhakṣayanti dvijātayaḥ /",
  "GP12mtp176pu:1487": "anvāhāryakam ityuktaṃ tasmāttaccandrasaṃkṣaye // MatsP_16.43 //",
  "GP12mtp176pu:1488": "pūrvaṃ dattvā tu taddhaste sapavitraṃ tilodakam /",
  "GP12mtp176pu:1489": "tatpiṇḍāgraṃ prayaccheta svadhaiṣāmastviti bruvan // MatsP_16.44 //",
  "GP12mtp176pu:1490": "varṇayanbhojayedannaṃ miṣṭaṃ pūtaṃ ca sarvadā /",
  "GP12mtp176pu:1491": "varjayetkrodhaparatāṃ smarannārāyaṇaṃ harim // MatsP_16.45 //",
  "GP12mtp176pu:1492": "tṛptāñjñātvā tataḥ kuryād vikiransārvavarṇikam /",
  "GP12mtp176pu:1493": "sodakaṃ cānnamuddhṛtya salilaṃ prakṣipedbhuvi // MatsP_16.46 //",
  "GP12mtp176pu:1494": "ācānteṣu punardadyāj jalapuṣpākṣatodakam /",
  "GP12mtp176pu:1495": "svastivācanakaṃ sarvaṃ piṇḍopari samāharet // MatsP_16.47 //",
  "GP12mtp176pu:1496": "devādyantaṃ prakurvīta śrāddhanāśo 'nyathā bhavet /",
  "GP12mtp176pu:1497": "visṛjya brāhmaṇāṃstadvat teṣāṃ kṛtvā pradakṣiṇam // MatsP_16.48 //",
  "GP12mtp176pu:1498": "dakṣiṇāṃ diśamākāṅkṣan pitṝn yāceta mānavaḥ /",
  "GP12mtp176pu:1499": "dātāro no 'bhivardhantāṃ vedāḥ saṃtatireva ca // MatsP_16.49 //",
  "GP12mtp176pu:1500": "śraddhā ca no mā vyagamad bahu deyaṃ ca no 'stviti /",
  "GP12mtp176pu:1501": "annaṃ ca no bahu bhaved atithīṃśca labhemahi // MatsP_16.50 //",
  "GP12mtp176pu:1502": "yācitāraśca naḥ santu mā ca yāciṣma kaṃcana /",
  "GP12mtp176pu:1503": "etadastviti tatproktam anvāhāryaṃ tu pārvaṇam // MatsP_16.51 //",
  "GP12mtp176pu:1504": "yathendusaṃkṣaye tadvad anyatrāpi nigadyate /",
  "GP12mtp176pu:1505": "piṇḍāṃstu gojaviprebhyo dadyādagnau jale 'pi vā // MatsP_16.52 //",
  "GP12mtp176pu:1506": "viprāgrato vā vikired vayobhir abhivāśayet /",
  "GP12mtp176pu:1507": "patnī tu madhyamaṃ piṇḍaṃ prāśayed vinayānvitā // MatsP_16.53 //",
  "GP12mtp176pu:1508": "ādhatta pitaro garbham atra saṃtānavardhanam /",
  "GP12mtp176pu:1509": "tāvaduccheṣaṇaṃ tiṣṭhed yāvadviprā visarjitāḥ // MatsP_16.54 //",
  "GP12mtp176pu:1510": "vaiśvadevaṃ tataḥ kuryān nivṛtte pitṛkarmaṇi /",
  "GP12mtp176pu:1511": "iṣṭaiḥ saha tataḥ śānto bhuñjīta pitṛsevitam // MatsP_16.55 //",
  "GP12mtp176pu:1512": "punar bhojanamadhvānaṃ yānamāyāsamaithunam /",
  "GP12mtp176pu:1513": "śrāddhakṛcchrāddhabhukcaiva sarvametadvivarjayet // MatsP_16.56 //",
  "GP12mtp176pu:1514": "svādhyāyakalahaṃ caiva divāsvapnaṃ ca sarvadā /",
  "GP12mtp176pu:1515": "anena vidhinā śrāddhaṃ nirudvāsyeha nirvapet // MatsP_16.57 //",
  "GP12mtp176pu:1516": "kanyākumbhavṛṣasthe 'rke kṛṣṇapakṣeṣu sarvadā /",
  "GP12mtp176pu:1517": "yatra yatra pradātavyaṃ sapiṇḍīkaraṇāt param /",
  "GP12mtp176pu:1518": "tatrānena vidhānena deyam agnimatā sadā // MatsP_16.58 //",
  "GP12mtp176pu:1519": "______________________________________________________",
  "GP12mtp176pu:1520": "Matsya-Purāṇa 17",
  "GP12mtp176pu:1521": "*sūta uvāca",
  "GP12mtp176pu:1522": "ataḥ paraṃ pravakṣyāmi viṣṇunā yadudīritam /",
  "GP12mtp176pu:1523": "śrāddhaṃ sādhāraṇaṃ nāma bhuktimuktiphalapradam // MatsP_17.1 //",
  "GP12mtp176pu:1524": "ayane viṣuve yugme sāmānye cārkasaṃkrame /",
  "GP12mtp176pu:1525": "amāvāsyāṣṭakākṛṣṇa-pakṣe pañcadaśīṣu ca // MatsP_17.2 //",
  "GP12mtp176pu:1526": "ārdrāmaghārohiṇīṣu dravyabrāhmaṇasaṃgame /",
  "GP12mtp176pu:1527": "gajacchāyāvyatīpāte viṣṭivaidhṛtivāsare // MatsP_17.3 //",
  "GP12mtp176pu:1528": "vaiśākhasya tṛtīyāyāṃ navamī kārttikasya ca /",
  "GP12mtp176pu:1529": "pañcadaśī ca māghasya nabhasye ca trayodaśī // MatsP_17.4 //",
  "GP12mtp176pu:1530": "yugādayaḥ smṛtā hy etā dattasyākṣayyakārikāḥ /",
  "GP12mtp176pu:1531": "tathā manvantarādau ca deyaṃ śrāddhaṃ vijānatā // MatsP_17.5 //",
  "GP12mtp176pu:1532": "aśvayukchuklanavamī dvādaśī kārttike tathā /",
  "GP12mtp176pu:1533": "tṛtīyā caitramāsasya tathā bhādrapadasya ca // MatsP_17.6 //",
  "GP12mtp176pu:1534": "phālgunasya hy amāvāsyā pauṣasyaikādaśī tathā /",
  "GP12mtp176pu:1535": "āṣāḍhasyāpi daśamī māghamāsasya saptamī // MatsP_17.7 //",
  "GP12mtp176pu:1536": "śrāvaṇasyāṣṭamī kṛṣṇā tathāṣāḍhī ca pūrṇimā /",
  "GP12mtp176pu:1537": "kārttikī phālgunī caitrī jyeṣṭhapañcadaśī sitā /",
  "GP12mtp176pu:1538": "manvantarādayaś caitā dattasyākṣayyakārikāḥ // MatsP_17.8 //",
  "GP12mtp176pu:1539": "yasyāṃ manvantarasyādau rathamāste divākaraḥ /",
  "GP12mtp176pu:1540": "māghamāsasya saptamyāṃ sā tu syādrathasaptamī // MatsP_17.9 //",
  "GP12mtp176pu:1541": "pānīyamapyatra tilairvimiśraṃ dadyātpitṛbhyaḥ prayato manuṣyaḥ /",
  "GP12mtp176pu:1542": "śrāddhaṃ kṛtaṃ tena samāḥ sahasraṃ rahasyametatpitaro vadanti // MatsP_17.10 //",
  "GP12mtp176pu:1543": "vaiśākhyāmuparāgeṣu tathotsavamahālaye /",
  "GP12mtp176pu:1544": "tīrthāyatanagoṣṭheṣu dīpodyānagṛheṣu ca // MatsP_17.11 //",
  "GP12mtp176pu:1545": "vivikteṣūpalipteṣu śrāddhaṃ deyaṃ vijānatā /",
  "GP12mtp176pu:1546": "viprānpūrve pare cāhni vinītātmā nimantrayet // MatsP_17.12 //",
  "GP12mtp176pu:1547": "śīlavṛttaguṇopetān vayorūpasamanvitān /",
  "GP12mtp176pu:1548": "dvau daive trīṃstathā pitrya ekaikamubhayatra vā // MatsP_17.13 //",
  "GP12mtp176pu:1549": "bhojayetsusamṛddho 'pi na prasajjate vistare /",
  "GP12mtp176pu:1550": "viśvāndevānyavaiḥ puṣpair abhyarcyāsanapūrvakam // MatsP_17.14 //",
  "GP12mtp176pu:1551": "pūrayetpātrayugmaṃ tu sthāpya darbhapavitrakam /",
  "GP12mtp176pu:1552": "śaṃ no devīty apaḥ kuryād yavo 'sīti yavānapi // MatsP_17.15 //",
  "GP12mtp176pu:1553": "gandhapuṣpaiśca saṃpūjya vaiśvadevaṃ prati nyaset /",
  "GP12mtp176pu:1554": "viśve devāsa ityābhyām āvāhya vikiredyavān // MatsP_17.16 //",
  "GP12mtp176pu:1555": "gandhapuṣpair alaṃkṛtya yā divyetyarghyamutsṛjet /",
  "GP12mtp176pu:1556": "abhyarcya tābhyāmutsṛṣṭaṃ pitṛkāryaṃ samārabhet // MatsP_17.17 //",
  "GP12mtp176pu:1557": "darbhāsanaṃ tu dattvādau trīṇi pātrāṇi pūrayet /",
  "GP12mtp176pu:1558": "khapavitrāṇi kṛtvādau śaṃ no devīty apaḥ kṣipet // MatsP_17.18 //",
  "GP12mtp176pu:1559": "tilo 'sīti tilānkuryād gandhapuṣpādikaṃ punaḥ /",
  "GP12mtp176pu:1560": "pātraṃ vanaspatimayaṃ tathā parṇamayaṃ punaḥ // MatsP_17.19 //",
  "GP12mtp176pu:1561": "jalajaṃ vātha kurvīta tathā sāgarasambhavam /",
  "GP12mtp176pu:1562": "sauvarṇaṃ rājataṃ vāpi pitṝṇāṃ pātramucyate // MatsP_17.20 //",
  "GP12mtp176pu:1563": "rajatasya kathā vāpi darśanaṃ dānameva vā /",
  "GP12mtp176pu:1564": "rājatair bhājanaireṣām athavā rajatānvitaiḥ // MatsP_17.21 //",
  "GP12mtp176pu:1565": "vāryapi śraddhayā dattam akṣayāyopakalpate /",
  "GP12mtp176pu:1566": "tathārghyapiṇḍabhojyādau pitṝṇāṃ rājataṃ matam // MatsP_17.22 //",
  "GP12mtp176pu:1567": "śivanetrodbhavaṃ yasmāt tasmāttatpitṛvallabham /",
  "GP12mtp176pu:1568": "amaṅgalaṃ tadyatnena devakāryeṣu varjayet // MatsP_17.23 //",
  "GP12mtp176pu:1569": "evaṃ pātrāṇi saṃkalpya yathālābhaṃ vimatsaraḥ /",
  "GP12mtp176pu:1570": "yā divyeti piturnāma gotrairdarbhakaro nyaset // MatsP_17.24 //",
  "GP12mtp176pu:1571": "pitṝn āvāhayiṣyāmi kurvityuktastu taiḥ punaḥ /",
  "GP12mtp176pu:1572": "uśantastvā tathāyantu ṛgbhyām āvāhayetpitṝn // MatsP_17.25 //",
  "GP12mtp176pu:1573": "yā divyetyarghyamutsṛjya dadyādgandhādikāṃstataḥ /",
  "GP12mtp176pu:1574": "hastāttadudakaṃ pūrvaṃ dattvā saṃsravamāditaḥ // MatsP_17.26 //",
  "GP12mtp176pu:1575": "pitṛpātre nidhāyātha nyubjamuttarato nyaset /",
  "GP12mtp176pu:1576": "pitṛbhyaḥ sthānamasīti nidhāya pariṣecayet // MatsP_17.27 //",
  "GP12mtp176pu:1577": "tatrāpi pūrvavatkuryād agnikāryaṃ vimatsaraḥ /",
  "GP12mtp176pu:1578": "ubhābhyāmapi hastābhyām āhṛtya pariveṣayet // MatsP_17.28 //",
  "GP12mtp176pu:1579": "praśāntacittaḥ satataṃ darbhapāṇiraśeṣataḥ /",
  "GP12mtp176pu:1580": "guṇāḍhyaiḥ sūpaśākaistu nānābhakṣyairviśeṣataḥ // MatsP_17.29 //",
  "GP12mtp176pu:1581": "annaṃ tu sadadhikṣīraṃ goghṛtaṃ śarkarānvitam /",
  "GP12mtp176pu:1582": "māsaṃ prīṇāti vai sarvān pitṝnityāha keśavaḥ // MatsP_17.30 //",
  "GP12mtp176pu:1583": "dvau māsau matsyamāṃsena trīnmāsānhāriṇena tu /",
  "GP12mtp176pu:1584": "aurabhreṇātha caturaḥ śākunenātha pañca vai // MatsP_17.31 //",
  "GP12mtp176pu:1585": "ṣaṇmāsaṃ chāgamāṃsena tṛpyanti pitarastathā /",
  "GP12mtp176pu:1586": "sapta pārṣatamāṃsena tathāṣṭāv eṇajena tu // MatsP_17.32 //",
  "GP12mtp176pu:1587": "daśa māsāṃstu tṛpyanti varāhamahiṣāmiṣaiḥ /",
  "GP12mtp176pu:1588": "śaśakūrmajamāṃsena māsānekādaśaiva tu // MatsP_17.33 //",
  "GP12mtp176pu:1589": "saṃvatsaraṃ tu gavyena payasā pāyasena ca /",
  "GP12mtp176pu:1590": "rauraveṇa ca tṛpyanti māsānpañcadaśaiva tu // MatsP_17.34 //",
  "GP12mtp176pu:1591": "vārdhrīṇasasya māṃsena tṛptir dvādaśavārṣikī /",
  "GP12mtp176pu:1592": "kālaśākena cānantā khaḍgamāṃsena caiva hi // MatsP_17.35 //",
  "GP12mtp176pu:1593": "yatkiṃcinmadhusammiśraṃ gokṣīraṃ ghṛtapāyasam /",
  "GP12mtp176pu:1594": "dattamakṣayamityāhuḥ pitaraḥ pūrvadevatāḥ // MatsP_17.36 //",
  "GP12mtp176pu:1595": "svādhyāyaṃ śrāvayetpitryaṃ purāṇānyakhilāni ca /",
  "GP12mtp176pu:1596": "brahmaviṣṇvarkarudrāṇāṃ sūktāni vividhāni ca // MatsP_17.37 //",
  "GP12mtp176pu:1597": "indrāgnisomasūktāni pāvanāni svaśaktitaḥ /",
  "GP12mtp176pu:1598": "bṛhadrathaṃtaraṃ tadvaj jyeṣṭhasāma sarauhiṇam // MatsP_17.38 //",
  "GP12mtp176pu:1599": "tathaiva śāntikādhyāyaṃ madhubrāhmaṇameva ca /",
  "GP12mtp176pu:1600": "maṇḍalaṃ brāhmaṇaṃ tadvat prītikāri tu yatpunaḥ // MatsP_17.39 //",
  "GP12mtp176pu:1601": "viprāṇāmātmanaścaiva tatsarvaṃ samudīrayet /",
  "GP12mtp176pu:1602": "bhuktavatsu tatasteṣu bhojanopāntike nṛpa // MatsP_17.40 //",
  "GP12mtp176pu:1603": "sārvavarṇikamannādyaṃ saṃnīyāplāvya vāriṇā /",
  "GP12mtp176pu:1604": "samutsṛjedbhuktavatām agrato vikiredbhuvi // MatsP_17.41 //",
  "GP12mtp176pu:1605": "agnidagdhāstu ye jīvā ye 'pyadagdhāḥ kule mama /",
  "GP12mtp176pu:1606": "bhūmau dattena tṛpyantu prayāntu paramāṃ gatim // MatsP_17.42 //",
  "GP12mtp176pu:1607": "yeṣāṃ na mātā na pitā na bandhur na gotraśuddhirna tathānnam asti /",
  "GP12mtp176pu:1608": "tattṛptaye 'nnaṃ bhuvi dattametat prayāntu lokeṣu sukhāya tadvat // MatsP_17.43 //",
  "GP12mtp176pu:1609": "asaṃskṛtapramītānāṃ tyaktānāṃ kulayoṣitām /",
  "GP12mtp176pu:1610": "ucchiṣṭabhāgadheyaḥ syād darbhe vikirayośca yaḥ // MatsP_17.44 //",
  "GP12mtp176pu:1611": "tṛptāñjñātvodakaṃ dadyāt sakṛdviprakare tathā /",
  "GP12mtp176pu:1612": "upalipte mahīpṛṣṭhe gośakṛnmūtravāriṇā // MatsP_17.45 //",
  "GP12mtp176pu:1613": "nidhāya darbhānvidhivad dakṣiṇāgrān prayatnataḥ /",
  "GP12mtp176pu:1614": "sarvavarṇena cānnena piṇḍāṃstu pitṛyajñavat // MatsP_17.46 //",
  "GP12mtp176pu:1615": "avanejanapūrvaṃ tu nāmagotreṇa mānavaḥ /",
  "GP12mtp176pu:1616": "gandhadhūpādikaṃ dadyāt kṛtvā pratyavanejanam // MatsP_17.47 //",
  "GP12mtp176pu:1617": "jānvācya savyaṃ savyena pāṇinātha pradakṣiṇam /",
  "GP12mtp176pu:1618": "pitryamānīya tatkāryaṃ vidhivaddarbhapāṇinā // MatsP_17.48 //",
  "GP12mtp176pu:1619": "dīpaprajvālanaṃ tadvat kuryātpuṣpārcanaṃ budhaḥ /",
  "GP12mtp176pu:1620": "athācānteṣu cācamya vāri dadyātsakṛtsakṛt // MatsP_17.49 //",
  "GP12mtp176pu:1621": "atha puṣpākṣatān paścād akṣayyodakam eva ca /",
  "GP12mtp176pu:1622": "satilaṃ nāmagotreṇa dadyācchaktyā ca dakṣiṇām // MatsP_17.50 //",
  "GP12mtp176pu:1623": "gobhūhiraṇyavāsāṃsi bhavyāni śayanāni ca /",
  "GP12mtp176pu:1624": "dadyādyadiṣṭaṃ viprāṇām ātmanaḥ pitureva ca // MatsP_17.51 //",
  "GP12mtp176pu:1625": "vittaśāṭhyena rahitaḥ pitṛbhyaḥ prītimāvahan /",
  "GP12mtp176pu:1626": "tataḥ svadhāvācanakaṃ viśvadeveṣu codakam // MatsP_17.52 //",
  "GP12mtp176pu:1627": "dattvāśīḥ pratigṛhṇīyād dvijebhyaḥ prāṅmukho budhaḥ /",
  "GP12mtp176pu:1628": "aghorāḥ pitaraḥ santu santvityuktaḥ punar dvijaiḥ // MatsP_17.53 //",
  "GP12mtp176pu:1629": "gotraṃ tathā vardhatāṃ nas tathetyuktaśca taiḥ punaḥ /",
  "GP12mtp176pu:1630": "dātāro no 'bhivardhantām iti caivamudīrayet // MatsP_17.54 //",
  "GP12mtp176pu:1631": "etāḥ satyāśiṣaḥ santu santvityuktaśca taiḥ punaḥ /",
  "GP12mtp176pu:1632": "svastivācanakaṃ kuryāt piṇḍānuddhṛtya bhaktitaḥ // MatsP_17.55 //",
  "GP12mtp176pu:1633": "uccheṣaṇaṃ tu tattiṣṭhed yāvadviprā visarjitāḥ /",
  "GP12mtp176pu:1634": "tato grahabaliṃ kuryād iti dharmavyavasthitiḥ // MatsP_17.56 //",
  "GP12mtp176pu:1635": "uccheṣaṇaṃ bhūmigatam ajihmasyāstikasya ca /",
  "GP12mtp176pu:1636": "dāsavargasya tatpitryaṃ bhāgadheyaṃ pracakṣate // MatsP_17.57 //",
  "GP12mtp176pu:1637": "pitṛbhir nirmitaṃ pūrvam etadāpyāyanaṃ sadā /",
  "GP12mtp176pu:1638": "aputrāṇāṃ saputrāṇāṃ strīṇāmapi narādhipa // MatsP_17.58 //",
  "GP12mtp176pu:1639": "tatastānagrataḥ sthitvā parigṛhyodapātrakam /",
  "GP12mtp176pu:1640": "vāje vāja iti japan kuśāgreṇa visarjayet // MatsP_17.59 //",
  "GP12mtp176pu:1641": "bahiḥ pradakṣiṇāṃ kuryāt padāny aṣṭāv anuvrajan /",
  "GP12mtp176pu:1642": "bandhuvargeṇa sahitaḥ putrabhāryāsamanvitaḥ // MatsP_17.60 //",
  "GP12mtp176pu:1643": "nivṛtya praṇipatyātha paryukṣyāgniṃ samantravat /",
  "GP12mtp176pu:1644": "vaiśvadevaṃ prakurvīta naityakaṃ balimeva ca // MatsP_17.61 //",
  "GP12mtp176pu:1645": "tatastu vaiśvadevānte sabhṛtyasutabāndhavaḥ /",
  "GP12mtp176pu:1646": "bhuñjītātithisaṃyuktaḥ sarvaṃ pitṛniṣevitam // MatsP_17.62 //",
  "GP12mtp176pu:1647": "etaccānupanīto 'pi kuryātsarveṣu parvasu /",
  "GP12mtp176pu:1648": "śrāddhaṃ sādhāraṇaṃ nāma sarvakāmaphalapradam // MatsP_17.63 //",
  "GP12mtp176pu:1649": "bhāryāvirahito 'pyetat pravāsastho 'pi bhaktimān /",
  "GP12mtp176pu:1650": "śūdro 'pyamantravatkuryād anena vidhinā budhaḥ // MatsP_17.64 //",
  "GP12mtp176pu:1651": "tṛtīyamābhyudayikaṃ vṛddhiśrāddhaṃ taducyate /",
  "GP12mtp176pu:1652": "utsavānandasambhāre yajñodvāhādimaṅgale // MatsP_17.65 //",
  "GP12mtp176pu:1653": "mātaraḥ prathamaṃ pūjyāḥ pitarastadanantaram /",
  "GP12mtp176pu:1654": "tato mātāmahā rājan viśve devāstathaiva ca // MatsP_17.66 //",
  "GP12mtp176pu:1655": "pradakṣiṇopacāreṇa dadhyakṣataphalodakaiḥ /",
  "GP12mtp176pu:1656": "prāṅmukho nirvapetpiṇḍān dūrvayā ca kuśairyutān // MatsP_17.67 //",
  "GP12mtp176pu:1657": "sampannam ityabhyudaye dadyādarghyaṃ dvayor dvayoḥ /",
  "GP12mtp176pu:1658": "yugmā dvijātayaḥ pūjyā vastrakārtasvarādibhiḥ // MatsP_17.68 //",
  "GP12mtp176pu:1659": "tilārthastu yavaiḥ kāryo nāndīśabdānupūrvakaḥ /",
  "GP12mtp176pu:1660": "māṅgalyāni ca sarvāṇi vācayeddvijapuṃgavaiḥ // MatsP_17.69 //",
  "GP12mtp176pu:1661": "evaṃ śūdro 'pi sāmānya-vṛddhiśrāddhe 'pi sarvadā /",
  "GP12mtp176pu:1662": "namaskāreṇa mantreṇa kuryādāmānnataḥ sadā // MatsP_17.70 //",
  "GP12mtp176pu:1663": "dānapradhānaḥ śūdraḥ syād ityāha bhagavānprabhuḥ /",
  "GP12mtp176pu:1664": "dānena sarvakāmāptir asya saṃjāyate yataḥ // MatsP_17.71 //",
  "GP12mtp176pu:1665": "______________________________________________________",
  "GP12mtp176pu:1666": "Matsya-Purāṇa 18",
  "GP12mtp176pu:1667": "*sūta uvāca",
  "GP12mtp176pu:1668": "ekoddiṣṭamato vakṣye yaduktaṃ cakrapāṇinā /",
  "GP12mtp176pu:1669": "mṛte putrairyathā kāryam āśaucaṃ ca pitaryapi // MatsP_18.1 //",
  "GP12mtp176pu:1670": "daśāhaṃ śāvamāśaucaṃ brāhmaṇeṣu vidhīyate /",
  "GP12mtp176pu:1671": "kṣatriyeṣu daśa dve ca pakṣaṃ vaiśyeṣu caiva hi // MatsP_18.2 //",
  "GP12mtp176pu:1672": "śūdreṣu māsamāśaucaṃ sapiṇḍeṣu vidhīyate /",
  "GP12mtp176pu:1673": "naiśaṃ vākṛtacūḍasya trirātraṃ parataḥ smṛtam // MatsP_18.3 //",
  "GP12mtp176pu:1674": "janane 'pyevameva syāt sarvavarṇeṣu sarvadā /",
  "GP12mtp176pu:1675": "tathāsthisaṃcayād ūrdhvam aṅgasparśo vidhīyate // MatsP_18.4 //",
  "GP12mtp176pu:1676": "pretāya piṇḍadānaṃ tu dvādaśāhaṃ samācaret /",
  "GP12mtp176pu:1677": "pātheyaṃ tasya tatproktaṃ yataḥ prītikaraṃ mahat // MatsP_18.5 //",
  "GP12mtp176pu:1678": "tasmātpretapuraṃ preto dvādaśāhaṃ na nīyate /",
  "GP12mtp176pu:1679": "gṛhaṃ putraṃ kalatraṃ ca dvādaśāhaṃ prapaśyati // MatsP_18.6 //",
  "GP12mtp176pu:1680": "tasmānnidheyamākāśe daśarātraṃ payastathā /",
  "GP12mtp176pu:1681": "sarvadāhopaśāntyartham adhvaśramavināśanam // MatsP_18.7 //",
  "GP12mtp176pu:1682": "tata ekādaśāhe tu dvijānekādaśaiva tu /",
  "GP12mtp176pu:1683": "kṣatrādiḥ sūtakānte tu bhojayedayujo dvijān // MatsP_18.8 //",
  "GP12mtp176pu:1684": "dvitīye 'hni punastadvad ekoddiṣṭaṃ samācaret /",
  "GP12mtp176pu:1685": "āvāhanāgnaukaraṇaṃ daivahīnaṃ vidhānataḥ // MatsP_18.9 //",
  "GP12mtp176pu:1686": "ekaṃ pavitrameko 'rgha ekaḥ piṇḍo vidhīyate /",
  "GP12mtp176pu:1687": "upatiṣṭhatāmityetad deyaṃ paścāttilodakam // MatsP_18.10 //",
  "GP12mtp176pu:1688": "svaditaṃ vikiredbrūyād visarge cābhiramyatām /",
  "GP12mtp176pu:1689": "śeṣaṃ pūrvavadatrāpi kāryaṃ vedavidā pituḥ // MatsP_18.11 //",
  "GP12mtp176pu:1690": "anena vidhinā sarvam anumāsaṃ samācaret /",
  "GP12mtp176pu:1691": "sūtakāntāddvitīye 'hni śayyāṃ dadyādvilakṣaṇām // MatsP_18.12 //",
  "GP12mtp176pu:1692": "kāñcanaṃ puruṣaṃ tadvat phalavastrasamanvitām /",
  "GP12mtp176pu:1693": "saṃpūjya dvijadāmpatyaṃ nānābharaṇabhūṣaṇaiḥ // MatsP_18.13 //",
  "GP12mtp176pu:1694": "vṛṣotsargaṃ prakurvīta deyā ca kapilā śubhā /",
  "GP12mtp176pu:1695": "udakumbhaśca dātavyo bhakṣyabhojyasamanvitaḥ // MatsP_18.14 //",
  "GP12mtp176pu:1696": "yāvadabdaṃ naraśreṣṭha satilodakapūrvakam /",
  "GP12mtp176pu:1697": "tataḥ saṃvatsare pūrṇe sapiṇḍīkaraṇaṃ bhavet // MatsP_18.15 //",
  "GP12mtp176pu:1698": "sapiṇḍīkaraṇādūrdhvaṃ pretaḥ pārvaṇabhāgbhavet /",
  "GP12mtp176pu:1699": "vṛddhipūrveṣu yogyaśca gṛhasthaśca bhavettataḥ // MatsP_18.16 //",
  "GP12mtp176pu:1700": "sapiṇḍīkaraṇe śrāddhe devapūrvaṃ niyojayet /",
  "GP12mtp176pu:1701": "pitṝn nivāsayettatra pṛthakpretaṃ vinirdiśet // MatsP_18.17 //",
  "GP12mtp176pu:1702": "gandhodakatilairyuktaṃ kuryātpātracatuṣṭayam /",
  "GP12mtp176pu:1703": "arghārthaṃ pitṛpātreṣu pretapātraṃ prasecayet // MatsP_18.18 //",
  "GP12mtp176pu:1704": "tadvatsaṃkalpya caturaḥ piṇḍānpiṇḍapradastathā /",
  "GP12mtp176pu:1705": "ye samānā iti dvābhyām antyaṃ tu vibhajettridhā // MatsP_18.19 //",
  "GP12mtp176pu:1706": "caturthasya punaḥ kāryaṃ na kadācidato bhavet /",
  "GP12mtp176pu:1707": "tataḥ pitṛtvamāpannaḥ sarvatastuṣṭimāgataḥ // MatsP_18.20 //",
  "GP12mtp176pu:1708": "agniṣvāttādimadhyatvaṃ prāpnotyamṛtamuttamam /",
  "GP12mtp176pu:1709": "sapiṇḍīkaraṇādūrdhvaṃ tasmai tasmānna dīyate // MatsP_18.21 //",
  "GP12mtp176pu:1710": "pitṛṣveva tu dātavyaṃ tatpiṇḍo yeṣu saṃsthitaḥ /",
  "GP12mtp176pu:1711": "tataḥ prabhṛti saṃkrāntāv uparāgādiparvasu // MatsP_18.22 //",
  "GP12mtp176pu:1712": "tripiṇḍamācarecchrāddham ekoddiṣṭe mṛte 'hani /",
  "GP12mtp176pu:1713": "ekoddiṣṭaṃ parityajya mṛtāhe yaḥ samācaret // MatsP_18.23 //",
  "GP12mtp176pu:1714": "sadaiva pitṛhā sa syān mātṛbhrātṛvināśakaḥ /",
  "GP12mtp176pu:1715": "mṛtāhe pārvaṇaṃ kurvan nadho 'dho yāti mānavaḥ // MatsP_18.24 //",
  "GP12mtp176pu:1716": "saṃpṛkteṣvākulībhāvaḥ preteṣu tu gato bhavet /",
  "GP12mtp176pu:1717": "pratisaṃvatsaraṃ tasmād ekoddiṣṭaṃ samācaret // MatsP_18.25 //",
  "GP12mtp176pu:1718": "yāvadabdaṃ tu yo dadyād udakumbhaṃ vimatsaraḥ /",
  "GP12mtp176pu:1719": "pretāyānnasamāyuktaṃ so 'śvamedhaphalaṃ labhet // MatsP_18.26 //",
  "GP12mtp176pu:1720": "āmaśrāddhaṃ yadā kuryād vidhijñaḥ śrāddhadastadā /",
  "GP12mtp176pu:1721": "tenāgnaukaraṇaṃ kuryāt piṇḍāṃstenaiva nirvapet // MatsP_18.27 //",
  "GP12mtp176pu:1722": "tribhiḥ sapiṇḍīkaraṇe aśeṣatritaye pitā /",
  "GP12mtp176pu:1723": "yadā prāpsyati kālena tadā mucyeta bandhanāt // MatsP_18.28 //",
  "GP12mtp176pu:1724": "mukto 'pi lepabhāgitvaṃ prāpnoti kuśamārjanāt /",
  "GP12mtp176pu:1725": "lepabhājaścaturthādyāḥ pitrādyāḥ piṇḍabhāginaḥ /",
  "GP12mtp176pu:1726": "piṇḍadaḥ saptamasteṣāṃ sāpiṇḍyaṃ sāptapauruṣam // MatsP_18.29 //",
  "GP12mtp176pu:1727": "______________________________________________________",
  "GP12mtp176pu:1728": "Matsya-Purāṇa 19",
  "GP12mtp176pu:1729": "*ṛṣaya ūcuḥ",
  "GP12mtp176pu:1730": "kathaṃ kavyāni deyāni havyāni ca janairiha /",
  "GP12mtp176pu:1731": "gacchanti pitṛlokasthān prāpakaḥ ko 'tra gadyate // MatsP_19.1 //",
  "GP12mtp176pu:1732": "yadi martyo dvijo bhuṅkte hūyate yadi vānale /",
  "GP12mtp176pu:1733": "śubhāśubhātmakaiḥ pretair dattaṃ tadbhujyate katham // MatsP_19.2 //",
  "GP12mtp176pu:1734": "*sūta uvāca",
  "GP12mtp176pu:1735": "vasūnvadanti ca pitṝn rudrāṃścaiva pitāmahān /",
  "GP12mtp176pu:1736": "prapitāmahāṃstathādityān ityevaṃ vaidikī śrutiḥ // MatsP_19.3 //",
  "GP12mtp176pu:1737": "nāma gotraṃ pitṝṇāṃ tu prāpakaṃ havyakavyayoḥ /",
  "GP12mtp176pu:1738": "śrāddhasya mantrāḥ śraddhā ca upayojyātibhaktitaḥ // MatsP_19.4 //",
  "GP12mtp176pu:1739": "agniṣvāttādayasteṣām ādhipatye vyavasthitāḥ /",
  "GP12mtp176pu:1740": "nāmagotrakāladeśā bhavāntaragatānapi // MatsP_19.5 //",
  "GP12mtp176pu:1741": "prāṇinaḥ prīṇayantyete tadāhāratvamāgatān /",
  "GP12mtp176pu:1742": "devo yadi pitā jātaḥ śubhakarmānuyogataḥ // MatsP_19.6 //",
  "GP12mtp176pu:1743": "tasyānnamamṛtaṃ bhūtvā divyatve 'pyanugacchati /",
  "GP12mtp176pu:1744": "daityatve bhogarūpeṇa paśutve ca tṛṇaṃ bhavet // MatsP_19.7 //",
  "GP12mtp176pu:1745": "śrāddhānnaṃ vāyurūpeṇa sarpatve 'pyupatiṣṭhati /",
  "GP12mtp176pu:1746": "pānaṃ bhavati yakṣatve rākṣasatve tathāmiṣam // MatsP_19.8 //",
  "GP12mtp176pu:1747": "danujatve tathā māyā pretatve rudhirodakam /",
  "GP12mtp176pu:1748": "manuṣyatve 'nnapānāni nānābhogarasaṃ bhavet // MatsP_19.9 //",
  "GP12mtp176pu:1749": "ratiśaktiḥ striyaḥ kāntā bhojyaṃ bhojanaśaktitā /",
  "GP12mtp176pu:1750": "dānaśaktiḥ savibhavā rūpamārogyameva ca // MatsP_19.10 //",
  "GP12mtp176pu:1751": "śraddhā puṣpamidaṃ proktaṃ phalaṃ brahmasamāgamaḥ /",
  "GP12mtp176pu:1752": "āyuḥ putrān dhanaṃ vidyāṃ svargaṃ mokṣaṃ sukhāni ca // MatsP_19.11 //",
  "GP12mtp176pu:1753": "rājyaṃ caiva prayacchanti prītāḥ pitṛgaṇā nṛṇām /",
  "GP12mtp176pu:1754": "śrūyate ca purā mokṣaṃ prāptāḥ kauśikasūnavaḥ /",
  "GP12mtp176pu:1755": "pañcabhirjanmasambandhair gatā viṣṇoḥ paraṃ padam // MatsP_19.12 //",
  "GP12mtp176pu:1756": "______________________________________________________",
  "GP12mtp176pu:1757": "Matsya-Purāṇa 20",
  "GP12mtp176pu:1758": "*ṛṣaya ūcuḥ",
  "GP12mtp176pu:1759": "kathaṃ kauśikadāyādāḥ prāptāste yogamuttamam /",
  "GP12mtp176pu:1760": "pañcabhirjanmasambandhaiḥ kathaṃ karmakṣayo bhavet // MatsP_20.1 //",
  "GP12mtp176pu:1761": "*sūta uvāca",
  "GP12mtp176pu:1762": "kauśiko nāma dharmātmā kurukṣetre mahānṛṣiḥ /",
  "GP12mtp176pu:1763": "nāmataḥ karmatastasya sutānsapta nibodhata // MatsP_20.2 //",
  "GP12mtp176pu:1764": "śvasṛpaḥ krodhano hiṃsraḥ piśunaḥ kavireva ca /",
  "GP12mtp176pu:1765": "vāgduṣṭaḥ pitṛvartī ca gargaśiṣyāstadābhavan // MatsP_20.3 //",
  "GP12mtp176pu:1766": "pitaryuparate teṣām abhūddurbhikṣamulbaṇam /",
  "GP12mtp176pu:1767": "anāvṛṣṭiśca mahatī sarvalokabhayaṃkarī // MatsP_20.4 //",
  "GP12mtp176pu:1768": "gargādeśādvane dogdhrīṃ rakṣantaste tapodhanāḥ /",
  "GP12mtp176pu:1769": "khādāmaḥ kapilāmetāṃ vayaṃ kṣutpīḍitā bhṛśam // MatsP_20.5 //",
  "GP12mtp176pu:1770": "iti cintayatāṃ pāpaṃ laghuḥ prāha tadānujaḥ /",
  "GP12mtp176pu:1771": "yadyavaśyamiyaṃ vadhyā śrāddharūpeṇa yojyatām // MatsP_20.6 //",
  "GP12mtp176pu:1772": "śrāddhe niyojyamāneyaṃ pāpāttrāsyati no dhruvam /",
  "GP12mtp176pu:1773": "eva kurvityanujñātaḥ pitṛvartī tadānujaiḥ // MatsP_20.7 //",
  "GP12mtp176pu:1774": "cakre samāhitaḥ śrāddham upayujya ca tāṃ punaḥ /",
  "GP12mtp176pu:1775": "dvau daive bhrātarau kṛtvā pitre trīnapyanukramāt // MatsP_20.8 //",
  "GP12mtp176pu:1776": "tathaikamatithiṃ kṛtvā śrāddhadaḥ svayameva tu /",
  "GP12mtp176pu:1777": "cakāra mantravacchrāddhaṃ smaranpitṛparāyaṇaḥ // MatsP_20.9 //",
  "GP12mtp176pu:1778": "vinā gavā vatsako 'pi gurave viniveditaḥ /",
  "GP12mtp176pu:1779": "vyāghreṇa nihatā dhenur vatso 'yaṃ pratigṛhyatām // MatsP_20.10 //",
  "GP12mtp176pu:1780": "evaṃ sā bhakṣitā dhenuḥ saptabhistaistapodhanaiḥ /",
  "GP12mtp176pu:1781": "vaidikaṃ balamāśritya krūre karmaṇi nirbhayāḥ // MatsP_20.11 //",
  "GP12mtp176pu:1782": "tataḥ kālāvakṛṣṭāste vyādhā dāśapure 'bhavan /",
  "GP12mtp176pu:1783": "jātismaratvaṃ prāptāste pitṛbhāvena bhāvitāḥ // MatsP_20.12 //",
  "GP12mtp176pu:1784": "yatkṛtaṃ krūrakarmāpi śrāddharūpeṇa taistadā /",
  "GP12mtp176pu:1785": "tena te bhavane jātā vyādhānāṃ krūrakarmiṇām // MatsP_20.13 //",
  "GP12mtp176pu:1786": "pitṝṇāṃ caiva māhātmyāj jātā jātismarāstu te /",
  "GP12mtp176pu:1787": "te tu vairāgyayogena āsthāyānaśanaṃ punaḥ // MatsP_20.14 //",
  "GP12mtp176pu:1788": "jātismarāḥ sapta jātā mṛgāḥ kālañjare girau /",
  "GP12mtp176pu:1789": "nīlakaṇṭhasya purataḥ pitṛbhāvānubhāvitāḥ // MatsP_20.15 //",
  "GP12mtp176pu:1790": "tatrāpi jñānavairāgyāt prāṇānutsṛjya dharmataḥ /",
  "GP12mtp176pu:1791": "lokair avekṣyamāṇāste tīrthānte 'naśanena tu // MatsP_20.16 //",
  "GP12mtp176pu:1792": "mānase cakravākāste saṃjātāḥ sapta yoginaḥ /",
  "GP12mtp176pu:1793": "nāmataḥ karmataḥ sarvāñ chṛṇudhvaṃ dvijasattamāḥ // MatsP_20.17 //",
  "GP12mtp176pu:1794": "sumanāḥ kumudaḥ śuddhaś chidradarśī sunetrakaḥ /",
  "GP12mtp176pu:1795": "sunetraścāṃśumāṃścaiva saptaite yogapāragāḥ // MatsP_20.18 //",
  "GP12mtp176pu:1796": "yogabhraṣṭāstrayasteṣāṃ babhramuś cālpacetanāḥ /",
  "GP12mtp176pu:1797": "dṛṣṭvā vibhrājamānaṃ tam udyāne strībhiranvitam // MatsP_20.19 //",
  "GP12mtp176pu:1798": "krīḍantaṃ vividhairbhāvair mahābalaparākramam /",
  "GP12mtp176pu:1799": "pañcālānvayasambhūtaṃ prabhūtabalavāhanam // MatsP_20.20 //",
  "GP12mtp176pu:1800": "rājyakāmo 'bhavaccaikas teṣāṃ madhye jalaukasām /",
  "GP12mtp176pu:1801": "pitṛvartī ca yo vipraḥ śrāddhakṛt pitṛvatsalaḥ // MatsP_20.21 //",
  "GP12mtp176pu:1802": "aparau mantriṇau dṛṣṭvā prabhūtabalavāhanau /",
  "GP12mtp176pu:1803": "mantritve cakratuścecchām asminmartye dvijottamāḥ // MatsP_20.22 //",
  "GP12mtp176pu:1804": "tanmadhye ye tu niṣkāmās te babhūvur dvijottamāḥ /",
  "GP12mtp176pu:1805": "vibhrājaputrastveko 'bhūd brahmadatta iti smṛtaḥ // MatsP_20.23 //",
  "GP12mtp176pu:1806": "mantriputrau tathā cobhau kaṇḍarīkasubālakau /",
  "GP12mtp176pu:1807": "brahmadatto 'bhiṣiktaḥ san purohitavipaścitā // MatsP_20.24 //",
  "GP12mtp176pu:1808": "pañcālarājo vikrāntaḥ sarvaśāstraviśāradaḥ /",
  "GP12mtp176pu:1809": "yogavitsarvajantūnāṃ rutavettābhavattadā // MatsP_20.25 //",
  "GP12mtp176pu:1810": "tasya rājño 'bhavadbhāryā devalasyātmajā śubhā /",
  "GP12mtp176pu:1811": "saṃnatirnāma vikhyātā kapilā yābhavatpurā // MatsP_20.26 //",
  "GP12mtp176pu:1812": "pitṛkārye niyuktatvād abhavadbrahmavādinī /",
  "GP12mtp176pu:1813": "tayā cakāra sahitaḥ sa rājyaṃ rājanandanaḥ // MatsP_20.27 //",
  "GP12mtp176pu:1814": "kadācidudyānagatas tayā saha sa pārthivaḥ /",
  "GP12mtp176pu:1815": "dadarśa kīṭamithunam anaṅgakalahākulam // MatsP_20.28 //",
  "GP12mtp176pu:1816": "pipīlikāmanunayan paritaḥ kīṭakāmukaḥ /",
  "GP12mtp176pu:1817": "pañcabāṇābhitaptāṅgaḥ sagadgadamuvāca ha // MatsP_20.29 //",
  "GP12mtp176pu:1818": "na tvayā sadṛśī loke kāminī vidyate kvacit /",
  "GP12mtp176pu:1819": "madhyakṣāmātijaghanā bṛhadvakṣo 'bhigāminī // MatsP_20.30 //",
  "GP12mtp176pu:1820": "suvarṇavarṇā suśroṇī mañjūktā cāruhāsinī /",
  "GP12mtp176pu:1821": "sulakṣyanetrarasanā guḍaśarkaravatsalā // MatsP_20.31 //",
  "GP12mtp176pu:1822": "bhokṣyase mayi bhukte tvaṃ snāsi snāte tathā mayi /",
  "GP12mtp176pu:1823": "proṣite sati dīnā tvaṃ kruddhe 'pi bhayacañcalā // MatsP_20.32 //",
  "GP12mtp176pu:1824": "kimarthaṃ vada kalyāṇi saroṣavadanā sthitā /",
  "GP12mtp176pu:1825": "sā tamāha sakopā tu kim ālapasi māṃ śaṭha // MatsP_20.33 //",
  "GP12mtp176pu:1826": "tvayā modakacūrṇaṃ tu māṃ vihāya vineṣyatā /",
  "GP12mtp176pu:1827": "pradattaṃ samatikrānte dine 'nyasyāḥ samanmatha // MatsP_20.34 //",
  "GP12mtp176pu:1828": "*pipīlika uvāca",
  "GP12mtp176pu:1829": "tvatsādṛśyānmayā dattam anyasyai varavarṇini /",
  "GP12mtp176pu:1830": "tadekamaparādhaṃ me kṣantumarhasi bhāmini // MatsP_20.35 //",
  "GP12mtp176pu:1831": "naitadevaṃ kariṣyāmi punaḥ kvāpīha suvrate /",
  "GP12mtp176pu:1832": "spṛśāmi pādau satyena prasīda praṇatasya me // MatsP_20.36 //",
  "GP12mtp176pu:1833": "*sūta uvāca",
  "GP12mtp176pu:1834": "iti tadvacanaṃ śrutvā sā prasannābhavattataḥ /",
  "GP12mtp176pu:1835": "ātmānam arpayāmāsa mohanāya pipīlikā // MatsP_20.37 //",
  "GP12mtp176pu:1836": "brahmadatto 'pyaśeṣaṃ taṃ jñātvā vismayam āgamat /",
  "GP12mtp176pu:1837": "sarvasattvarutajñatvāt prasādāc cakrapāṇinaḥ // MatsP_20.38 //",
  "GP12mtp176pu:1838": "______________________________________________________",
  "GP12mtp176pu:1839": "Matsya-Purāṇa 21",
  "GP12mtp176pu:1840": "*ṛṣaya ūcuḥ",
  "GP12mtp176pu:1841": "kathaṃ sattvarutajño 'bhūd brahmadatto dharātale /",
  "GP12mtp176pu:1842": "taccābhavatkasya kule cakravākacatuṣṭayam // MatsP_21.1 //",
  "GP12mtp176pu:1843": "*ṛṣaya ūcuḥ",
  "GP12mtp176pu:1844": "kathaṃ sattvarutajño 'bhūd brahmadatto dharātale /",
  "GP12mtp176pu:1845": "taccābhavatkasya kule cakravākacatuṣṭayam // MatsP_21.1 //",
  "GP12mtp176pu:1846": "*sūta uvāca",
  "GP12mtp176pu:1847": "tasminneva pure jātās te ca cakrāhvayāstadā /",
  "GP12mtp176pu:1848": "vṛddhadvijasya dāyādā viprā jātismarāḥ purā // MatsP_21.2 //",
  "GP12mtp176pu:1849": "dhṛtimāṃstattvadarśī ca vidyācaṇḍas tapotsukaḥ /",
  "GP12mtp176pu:1850": "nāmataḥ karmataścaite sudaridrasya te sutāḥ // MatsP_21.3 //",
  "GP12mtp176pu:1851": "tapase buddhirabhavat tadā teṣāṃ dvijanmanām /",
  "GP12mtp176pu:1852": "yāsyāmaḥ paramāṃ siddhim ity ūcus te dvijottamāḥ // MatsP_21.4 //",
  "GP12mtp176pu:1853": "tatastadvacanaṃ śrutvā sudaridro mahātapāḥ /",
  "GP12mtp176pu:1854": "uvāca dīnayā vācā kimetaditi putrakāḥ // MatsP_21.5 //",
  "GP12mtp176pu:1855": "adharma eṣa iti vaḥ pitā tān abhyavārayat /",
  "GP12mtp176pu:1856": "vṛddhaṃ pitaramutsṛjya daridraṃ vanavāsinaḥ // MatsP_21.6 //",
  "GP12mtp176pu:1857": "ko nu dharmo 'tra bhavitā mattyāgādgatireva vā /",
  "GP12mtp176pu:1858": "ūcuste kalpitā vṛttis tava tāta vadasva tat // MatsP_21.7 //",
  "GP12mtp176pu:1859": "vittametatpuro rājñaḥ sa te dāsyati puṣkalam /",
  "GP12mtp176pu:1860": "dhanaṃ grāmasahasrāṇi prabhāte paṭhatastava // MatsP_21.8 //",
  "GP12mtp176pu:1861": "ye vipramukhyāḥ kurujāṅgaleṣu dāśāstathā dāśapure mṛgāśca /",
  "GP12mtp176pu:1862": "kālañjare sapta ca cakravākā ye mānase te vayamatra siddhāḥ // MatsP_21.9 //",
  "GP12mtp176pu:1863": "ityuktvā pitaraṃ jagmus te vanaṃ tapase punaḥ /",
  "GP12mtp176pu:1864": "vṛddho 'pi rājabhavanaṃ jagāmātmārthasiddhaye // MatsP_21.10 //",
  "GP12mtp176pu:1865": "anagho nāma vaibhrājaḥ pāñcālādhipatiḥ purā /",
  "GP12mtp176pu:1866": "putrārthī devadeveśaṃ hariṃ nārāyaṇaṃ prabhum // MatsP_21.11 //",
  "GP12mtp176pu:1867": "ārādhayāmāsa vibhuṃ tīvravrataparāyaṇaḥ /",
  "GP12mtp176pu:1868": "tataḥ kālena mahatā tuṣṭastasya janārdanaḥ // MatsP_21.12 //",
  "GP12mtp176pu:1869": "varaṃ vṛṇīṣva bhadraṃ te hṛdayenepsitaṃ nṛpa /",
  "GP12mtp176pu:1870": "evamuktastu devena vavre sa varamuttamam // MatsP_21.13 //",
  "GP12mtp176pu:1871": "putraṃ me dehi deveśa mahābalaparākramam /",
  "GP12mtp176pu:1872": "pāragaṃ sarvaśāstrāṇāṃ dhārmikaṃ yogināṃ param // MatsP_21.14 //",
  "GP12mtp176pu:1873": "sarvasattvarutajñaṃ me dehi yoginamātmajam /",
  "GP12mtp176pu:1874": "evamastviti viśvātmā tamāha parameśvaraḥ // MatsP_21.15 //",
  "GP12mtp176pu:1875": "paśyatāṃ sarvadevānāṃ tatraivāntaradhīyata /",
  "GP12mtp176pu:1876": "tataḥ sa tasya putro 'bhūd brahmadattaḥ pratāpavān // MatsP_21.16 //",
  "GP12mtp176pu:1877": "sarvasattvānukampī ca sarvasattvabalādhikaḥ /",
  "GP12mtp176pu:1878": "sarvasattvarutajñaśca sarvasattveśvareśvaraḥ // MatsP_21.17 //",
  "GP12mtp176pu:1879": "ahasattena yogātmā sa pipīlikarāgataḥ /",
  "GP12mtp176pu:1880": "yatra tatkīṭamithunaṃ ramamāṇamavasthitam // MatsP_21.18 //",
  "GP12mtp176pu:1881": "tataḥ sā saṃnatirdṛṣṭvā taṃ hasantaṃ suvismitā /",
  "GP12mtp176pu:1882": "kimapyāśaṅkya manasā tamapṛcchannareśvaram // MatsP_21.19 //",
  "GP12mtp176pu:1883": "*saṃnatiruvāca",
  "GP12mtp176pu:1884": "akasmādatihāsaste kimarthamabhavannṛpa /",
  "GP12mtp176pu:1885": "hāsyahetuṃ na jānāmi yadakāle kṛtaṃ tvayā // MatsP_21.20 //",
  "GP12mtp176pu:1886": "*sūta uvāca",
  "GP12mtp176pu:1887": "avadadrājaputro 'pi sa pipīlikabhāṣitam /",
  "GP12mtp176pu:1888": "rāgavāgbhiḥ samutpannam etaddhāsyaṃ varānane // MatsP_21.21 //",
  "GP12mtp176pu:1889": "na cānyatkāraṇaṃ kiṃcid dhāsyahetau śucismite /",
  "GP12mtp176pu:1890": "na sāmanyat tadā devī prāhālīkamidaṃ vacaḥ // MatsP_21.22 //",
  "GP12mtp176pu:1891": "ahamevādya hasitā na jīviṣye tvayādhunā /",
  "GP12mtp176pu:1892": "kathaṃ pipīlikālāpaṃ martyo vetti vinā surān // MatsP_21.23 //",
  "GP12mtp176pu:1893": "tasmāttvayāham eveha hasitā kimataḥ param /",
  "GP12mtp176pu:1894": "tato niruttaro rājā jijñāsustatpuro hareḥ // MatsP_21.24 //",
  "GP12mtp176pu:1895": "āsthāya niyamaṃ tasthau saptarātramakalmaṣaḥ /",
  "GP12mtp176pu:1896": "svapne prāha hṛṣīkeśaḥ prabhāte paryaṭanpuram // MatsP_21.25 //",
  "GP12mtp176pu:1897": "vṛddhadvijo yastadvākyāt sarvaṃ jñāsyasyaśeṣataḥ /",
  "GP12mtp176pu:1898": "ityuktvāntardadhe viṣṇuḥ prabhāte 'tha nṛpaḥ purāt // MatsP_21.26 //",
  "GP12mtp176pu:1899": "nirgacchanmantrisahitaḥ sabhāryo vṛddhamagrataḥ /",
  "GP12mtp176pu:1900": "gadantaṃ vipram āyāntaṃ taṃ vṛddhaṃ saṃdadarśa ha // MatsP_21.27 //",
  "GP12mtp176pu:1901": "*brāhmaṇa uvāca",
  "GP12mtp176pu:1902": "ye vipramukhyāḥ kurujāṅgaleṣu dāśāstathā dāśapure mṛgāśca /",
  "GP12mtp176pu:1903": "kālañjare sapta ca cakravākā ye mānase te vayamatra siddhāḥ // MatsP_21.28 //",
  "GP12mtp176pu:1904": "*sūta uvāca",
  "GP12mtp176pu:1905": "ityākarṇya vacastābhyāṃ sa papāta śucā tataḥ /",
  "GP12mtp176pu:1906": "jātismaratvamagamat tau ca mantrivarāv ubhau // MatsP_21.29 //",
  "GP12mtp176pu:1907": "kāmaśāstrapraṇetā ca bābhravyastu subālakaḥ /",
  "GP12mtp176pu:1908": "pāñcāla iti lokeṣu viśrutaḥ sarvaśāstravit // MatsP_21.30 //",
  "GP12mtp176pu:1909": "kaṇḍarīko 'pi dharmātmā vedaśāstrapravartakaḥ /",
  "GP12mtp176pu:1910": "bhūtvā jātismarau śokāt patitāv agratastadā // MatsP_21.31 //",
  "GP12mtp176pu:1911": "hā vayaṃ yogavibhraṣṭāḥ kāmataḥ karmabandhanāḥ /",
  "GP12mtp176pu:1912": "evaṃ vilapya bahuśas trayaste yogapāragāḥ // MatsP_21.32 //",
  "GP12mtp176pu:1913": "vismayācchrāddhamāhātmyam abhinandya punaḥ punaḥ /",
  "GP12mtp176pu:1914": "tatastasmai dhanaṃ dattvā prabhūtagrāmasaṃyutam // MatsP_21.33 //",
  "GP12mtp176pu:1915": "visṛjya brāhmaṇaṃ taṃ ca vṛddhaṃ dhanamudānvitam /",
  "GP12mtp176pu:1916": "ātmīyaṃ nṛpatiḥ putraṃ nṛpalakṣaṇasaṃyutam // MatsP_21.34 //",
  "GP12mtp176pu:1917": "viṣvaksenābhidhānaṃ tu rājā rājye 'bhyaṣecayat /",
  "GP12mtp176pu:1918": "mānase militāḥ sarve tataste yogināṃ varāḥ // MatsP_21.35 //",
  "GP12mtp176pu:1919": "brahmadattādayastasmin pitṛsaktā vimatsarāḥ /",
  "GP12mtp176pu:1920": "saṃnatiścābhavadbhraṣṭā mayaitatkila kāritam // MatsP_21.36 //",
  "GP12mtp176pu:1921": "rājyatyāgaphalaṃ sarvaṃ yadetad abhilaṣyate /",
  "GP12mtp176pu:1922": "tatheti prāha rājā tu punastāmabhinandayan // MatsP_21.37 //",
  "GP12mtp176pu:1923": "tvatprasādādidaṃ sarvaṃ mayaitatprāpyate phalam /",
  "GP12mtp176pu:1924": "tataste yogamāsthāya sarva eva vanaukasaḥ // MatsP_21.38 //",
  "GP12mtp176pu:1925": "brahmarandhreṇa paramaṃ padamāpustapobalāt /",
  "GP12mtp176pu:1926": "evamāyurdhanaṃ vidyāṃ svargaṃ mokṣaṃ sukhāni ca // MatsP_21.39 //",
  "GP12mtp176pu:1927": "prayacchanti sutānrājyaṃ nṛṇāṃ prītāḥ pitāmahāḥ /",
  "GP12mtp176pu:1928": "ya idaṃ pitṛmāhātmyaṃ brahmadattasya ca dvijāḥ // MatsP_21.40 //",
  "GP12mtp176pu:1929": "dvijebhyaḥ śrāvayedyo vā śṛṇotyatha paṭhettu vā /",
  "GP12mtp176pu:1930": "kalpakoṭiśataṃ sāgraṃ brahmaloke mahīyate // MatsP_21.41 //",
  "GP12mtp176pu:1931": "______________________________________________________",
  "GP12mtp176pu:1932": "Matsya-Purāṇa 22",
  "GP12mtp176pu:1933": "*ṛṣaya ūcuḥ",
  "GP12mtp176pu:1934": "kasminkāle ca tacchrāddham anantaphaladaṃ bhavet /",
  "GP12mtp176pu:1935": "kasminvāsarabhāge tu śrāddhakṛcchrāddhamācaret /",
  "GP12mtp176pu:1936": "tīrtheṣu keṣu ca kṛtaṃ śrāddhaṃ bahuphalaṃ bhavet // MatsP_22.1 //",
  "GP12mtp176pu:1937": "*sūta uvāca",
  "GP12mtp176pu:1938": "aparāhṇe tu samprāpte abhijidrauhiṇodaye /",
  "GP12mtp176pu:1939": "yatkiṃciddīyate tatra tadakṣayamudāhṛtam // MatsP_22.2 //",
  "GP12mtp176pu:1940": "tīrthāni yāni śastāni pitṝṇāṃ vallabhāni ca /",
  "GP12mtp176pu:1941": "nāmatastāni vakṣyāmi saṃkṣepeṇa dvijottamāḥ // MatsP_22.3 //",
  "GP12mtp176pu:1942": "pitṛtīrthaṃ gayā nāma sarvatīrthavaraṃ śubham /",
  "GP12mtp176pu:1943": "yatrāste devadeveśaḥ svayameva pitāmahaḥ // MatsP_22.4 //",
  "GP12mtp176pu:1944": "tatraiṣā pitṛbhirgītā gāthā bhāgamabhīpsubhiḥ // MatsP_22.5 //",
  "GP12mtp176pu:1945": "eṣṭavyā bahavaḥ putrā yadyeko 'pi gayāṃ vrajet /",
  "GP12mtp176pu:1946": "yajeta vāśvamedhena nīlaṃ vā vṛṣamutsṛjet // MatsP_22.6 //",
  "GP12mtp176pu:1947": "tathā vārāṇasī puṇyā pitṝṇāṃ vallabhā sadā /",
  "GP12mtp176pu:1948": "yatrāvimuktasāṃnidhyaṃ bhuktimuktiphalapradam // MatsP_22.7 //",
  "GP12mtp176pu:1949": "pitṝṇāṃ vallabhaṃ tadvat puṇyaṃ ca vimaleśvaram /",
  "GP12mtp176pu:1950": "pitṛtīrthaṃ prayāgaṃ tu sarvakāmaphalapradam // MatsP_22.8 //",
  "GP12mtp176pu:1951": "vaṭeśvarastu bhagavān mādhavena samanvitaḥ /",
  "GP12mtp176pu:1952": "yoganidrāśayastadvat sadā vasati keśavaḥ // MatsP_22.9 //",
  "GP12mtp176pu:1953": "daśāśvamedhikaṃ puṇyaṃ gaṅgādvāraṃ tathaiva ca /",
  "GP12mtp176pu:1954": "nandātha lalitā tadvat tīrthaṃ māyāpurī śubhā // MatsP_22.10 //",
  "GP12mtp176pu:1955": "tathā mitrapadaṃ nāma tataḥ kedāramuttamam /",
  "GP12mtp176pu:1956": "gaṅgāsāgaramityāhuḥ sarvatīrthamayaṃ śubham // MatsP_22.11 //",
  "GP12mtp176pu:1957": "tīrthaṃ brahmasarastadvac chatadrusalile hrade /",
  "GP12mtp176pu:1958": "tīrthaṃ tu naimiṣaṃ nāma sarvatīrthaphalapradam // MatsP_22.12 //",
  "GP12mtp176pu:1959": "gaṅgodbhedastu gomatyāṃ yatrodbhūtaḥ sanātanaḥ /",
  "GP12mtp176pu:1960": "tathā yajñavarāhastu devadevaśca śūlabhṛt // MatsP_22.13 //",
  "GP12mtp176pu:1961": "yatra tatkāñcanaṃ dvāram aṣṭādaśabhujo haraḥ /",
  "GP12mtp176pu:1962": "nemistu haricakrasya śīrṇā yatrābhavatpurā // MatsP_22.14 //",
  "GP12mtp176pu:1963": "tadetannaimiṣāraṇyaṃ sarvatīrthaniṣevitam /",
  "GP12mtp176pu:1964": "devadevasya tatrāpi vārāhasya tu darśanam // MatsP_22.15 //",
  "GP12mtp176pu:1965": "yaḥ prayāti sa pūtātmā nārāyaṇapadaṃ vrajet /",
  "GP12mtp176pu:1966": "kṛtaśaucaṃ mahāpuṇyaṃ sarvapāpaniṣūdanam // MatsP_22.16 //",
  "GP12mtp176pu:1967": "yatrāste nārasiṃhastu svayameva janārdanaḥ /",
  "GP12mtp176pu:1968": "tīrthamikṣumatī nāma pitṝṇāṃ vallabhaṃ sadā // MatsP_22.17 //",
  "GP12mtp176pu:1969": "saṃgame yatra tiṣṭhanti gaṅgāyāḥ pitaraḥ sadā /",
  "GP12mtp176pu:1970": "kurukṣetraṃ mahāpuṇyaṃ sarvatīrthasamanvitam // MatsP_22.18 //",
  "GP12mtp176pu:1971": "tathā ca sarayūḥ puṇyā sarvadevanamaskṛtā /",
  "GP12mtp176pu:1972": "irāvatī nadī tadvat pitṛtīrthādhivāsinī // MatsP_22.19 //",
  "GP12mtp176pu:1973": "yamunā devikā kālī candrabhāgā dṛṣadvatī /",
  "GP12mtp176pu:1974": "nadī veṇumatī puṇyā parā vetravatī tathā // MatsP_22.20 //",
  "GP12mtp176pu:1975": "pitṝṇāṃ vallabhā hy etāḥ śrāddhe koṭiguṇā matāḥ /",
  "GP12mtp176pu:1976": "jambūmārgaṃ mahāpuṇyaṃ yatra mārgo hi lakṣyate // MatsP_22.21 //",
  "GP12mtp176pu:1977": "adyāpi pitṛtīrthaṃ tat sarvakāmaphalapradam /",
  "GP12mtp176pu:1978": "nīlakuṇḍamiti khyātaṃ pitṛtīrthaṃ dvijottamāḥ // MatsP_22.22 //",
  "GP12mtp176pu:1979": "tathā rudrasaraḥ puṇyaṃ saro mānasameva ca /",
  "GP12mtp176pu:1980": "mandākinī tathācchodā vipāśātha sarasvatī // MatsP_22.23:1 //",
  "GP12mtp176pu:1981": "pūrvamitrapadaṃ tadvad vaidyanāthaṃ mahāphalam /",
  "GP12mtp176pu:1982": "kṣiprā nadī mahākālas tathā kālañjaraṃ śubham // MatsP_22.23:2 //",
  "GP12mtp176pu:1983": "vaṃśodbhedaṃ harodbhedaṃ gaṅgodbhedaṃ mahāphalam /",
  "GP12mtp176pu:1984": "bhadreśvaraṃ viṣṇupadaṃ narmadādvārameva ca // MatsP_22.24 //",
  "GP12mtp176pu:1985": "gayāpiṇḍapradānena samānyāhurmaharṣayaḥ /",
  "GP12mtp176pu:1986": "etāni pitṛtīrthāni sarvapāpaharāṇi ca // MatsP_22.25 //",
  "GP12mtp176pu:1987": "smaraṇādapi lokānāṃ kim u śrāddhakṛtāṃ nṛṇām /",
  "GP12mtp176pu:1988": "oṃkāraṃ pitṛtīrthaṃ ca kāverī kapilodakam // MatsP_22.26 //",
  "GP12mtp176pu:1989": "sambhedaś caṇḍavegāyās tathaivāmarakaṇṭakam /",
  "GP12mtp176pu:1990": "kurukṣetrācchataguṇaṃ tasminsnānādikaṃ bhavet // MatsP_22.27 //",
  "GP12mtp176pu:1991": "śukratīrthaṃ ca vikhyātaṃ tīrthaṃ someśvaraṃ param /",
  "GP12mtp176pu:1992": "sarvavyādhiharaṃ puṇyaṃ śatakoṭiphalādhikam // MatsP_22.28 //",
  "GP12mtp176pu:1993": "śrāddhe dāne tathā home svādhyāye jalasaṃnidhau /",
  "GP12mtp176pu:1994": "kāyāvarohaṇaṃ nāma tathā carmaṇvatī nadī // MatsP_22.29 //",
  "GP12mtp176pu:1995": "gomatī varaṇā tadvat tīrthamauśanasaṃ param /",
  "GP12mtp176pu:1996": "bhairavaṃ bhṛgutuṅgaṃ ca gaurītīrthamanuttamam // MatsP_22.30 //",
  "GP12mtp176pu:1997": "tīrthaṃ vaināyakaṃ nāma bhadreśvaramataḥ param /",
  "GP12mtp176pu:1998": "tathā pāpaharaṃ nāma puṇyātha tapatī nadī // MatsP_22.31 //",
  "GP12mtp176pu:1999": "mūlatāpī payoṣṇī ca payoṣṇīsaṃgamastathā /",
  "GP12mtp176pu:2000": "mahābodhiḥ pāṭalā ca nāgatīrthamavantikā // MatsP_22.32 //",
  "GP12mtp176pu:2001": "tathā veṇā nadī puṇyā mahāśālaṃ tathaiva ca /",
  "GP12mtp176pu:2002": "mahārudraṃ mahāliṅgaṃ daśārṇā ca nadī śubhā // MatsP_22.33 //",
  "GP12mtp176pu:2003": "śatarudrā śatāhvā ca tathā viśvapadaṃ param /",
  "GP12mtp176pu:2004": "aṅgāravāhikā tadvan nadau tau śoṇaghargharau // MatsP_22.34 //",
  "GP12mtp176pu:2005": "kālikā ca nadī puṇyā vitastā ca nadī tathā /",
  "GP12mtp176pu:2006": "etāni pitṛtīrthāni śasyante snānadānayoḥ // MatsP_22.35 //",
  "GP12mtp176pu:2007": "śrāddhameteṣu yaddattaṃ tadanantaphalaṃ smṛtam /",
  "GP12mtp176pu:2008": "droṇī vāṭanadī dhārā saritkṣīranadī tathā // MatsP_22.36 //",
  "GP12mtp176pu:2009": "gokarṇaṃ gajakarṇaṃ ca tathā ca puruṣottamaḥ /",
  "GP12mtp176pu:2010": "dvārakā kṛṣṇatīrthaṃ ca tathārbudasarasvatī // MatsP_22.37 //",
  "GP12mtp176pu:2011": "nadī maṇimatī nāma tathā ca girikarṇikā /",
  "GP12mtp176pu:2012": "dhūtapāpaṃ tathā tīrthaṃ samudro dakṣiṇastathā // MatsP_22.38 //",
  "GP12mtp176pu:2013": "eteṣu pitṛtīrtheṣu śrāddhamānantyamaśnute /",
  "GP12mtp176pu:2014": "tīrthaṃ meghakaraṃ nāma svayameva janārdanaḥ // MatsP_22.39 //",
  "GP12mtp176pu:2015": "yatra śārṅgadharo viṣṇur mekhalāyāmavasthitaḥ /",
  "GP12mtp176pu:2016": "tathā mandodarītīrthaṃ tīrthaṃ campā nadī śubhā // MatsP_22.40 //",
  "GP12mtp176pu:2017": "tathā sāmalanāthaśca mahāśālanadī tathā /",
  "GP12mtp176pu:2018": "cakravākaṃ carmakoṭaṃ tathā janmeśvaraṃ mahat // MatsP_22.41 //",
  "GP12mtp176pu:2019": "arjunaṃ tripuraṃ caiva siddheśvaramataḥ param /",
  "GP12mtp176pu:2020": "śrīśailaṃ śāṃkaraṃ tīrthaṃ nārasiṃhamataḥ param // MatsP_22.42 //",
  "GP12mtp176pu:2021": "mahendraṃ ca tathā puṇyam atha śrīraṅgasaṃjñitam /",
  "GP12mtp176pu:2022": "eteṣvapi sadā śrāddham anantaphaladaṃ smṛtam // MatsP_22.43 //",
  "GP12mtp176pu:2023": "darśanādapi caitāni sadyaḥ pāpaharāṇi vai /",
  "GP12mtp176pu:2024": "tuṅgabhadrā nadī puṇyā tathā bhīmarathī sarit // MatsP_22.44 //",
  "GP12mtp176pu:2025": "bhīmeśvaraṃ kṛṣṇaveṇā kāverī kuḍmalā nadī /",
  "GP12mtp176pu:2026": "nadī godāvarī nāma trisaṃdhyā tīrthamuttamam // MatsP_22.45 //",
  "GP12mtp176pu:2027": "tīrthaṃ traiyambakaṃ nāma sarvatīrthanamaskṛtam /",
  "GP12mtp176pu:2028": "yatrāste bhagavānīśaḥ svayameva trilocanaḥ // MatsP_22.46 //",
  "GP12mtp176pu:2029": "śrāddhameteṣu sarveṣu koṭikoṭiguṇaṃ bhavet /",
  "GP12mtp176pu:2030": "smaraṇādapi pāpāni naśyanti śatadhā dvijāḥ // MatsP_22.47 //",
  "GP12mtp176pu:2031": "śrīparṇī tāmraparṇī ca jayā tīrthamanuttamam /",
  "GP12mtp176pu:2032": "tathā matsyanadī puṇyā śivadhāraṃ tathaiva ca // MatsP_22.48 //",
  "GP12mtp176pu:2033": "bhadratīrthaṃ ca vikhyātaṃ pampātīrthaṃ ca śāśvatam /",
  "GP12mtp176pu:2034": "puṇyaṃ rāmeśvaraṃ tadvad elāpuramalaṃ puram // MatsP_22.49 //",
  "GP12mtp176pu:2035": "aṅgabhūtaṃ ca vikhyātam āmardakam alambhuṣam /",
  "GP12mtp176pu:2036": "āmrātakeśvaraṃ tadvad ekāmbhakamataḥ param // MatsP_22.50 //",
  "GP12mtp176pu:2037": "govardhanaṃ hariścandraṃ kṛpucandraṃ pṛthūdakam /",
  "GP12mtp176pu:2038": "sahasrākṣaṃ hiraṇyākṣaṃ tathā ca kadalī nadī // MatsP_22.51 //",
  "GP12mtp176pu:2039": "rāmādhivāsastatrāpi tathā saumitrisaṃgamaḥ /",
  "GP12mtp176pu:2040": "indrakīlaṃ mahānādaṃ tathā ca priyamelakam // MatsP_22.52 //",
  "GP12mtp176pu:2041": "etānyapi sadā śrāddhe praśastānyadhikāni tu /",
  "GP12mtp176pu:2042": "eteṣu sarvadevānāṃ sāṃnidhyaṃ dṛśyate yataḥ // MatsP_22.53 //",
  "GP12mtp176pu:2043": "dānameteṣu sarveṣu dattaṃ koṭiśatādhikam /",
  "GP12mtp176pu:2044": "bāhudā ca nadīpuṇyā tathā siddhavanaṃ śubham // MatsP_22.54 //",
  "GP12mtp176pu:2045": "tīrthaṃ pāśupataṃ nāma nadī pārvatikā śubhā /",
  "GP12mtp176pu:2046": "śrāddhameteṣu sarveṣu dattaṃ koṭiśatottaram // MatsP_22.55 //",
  "GP12mtp176pu:2047": "tathaiva pitṛtīrthaṃ tu yatra godāvarī nadī /",
  "GP12mtp176pu:2048": "yutā liṅgasahasreṇa sarvāntarajalāvahā // MatsP_22.56 //",
  "GP12mtp176pu:2049": "jāmadagnyasya tattīrthaṃ kramādāyātamuttamam /",
  "GP12mtp176pu:2050": "pratīkasya bhayādbhinnaṃ yatra godāvarī nadī // MatsP_22.57 //",
  "GP12mtp176pu:2051": "tattīrthaṃ havyakavyānām apsaroyugasaṃjñitam /",
  "GP12mtp176pu:2052": "śrāddhāgnikāryadāneṣu tathā koṭiśatādhikam // MatsP_22.58 //",
  "GP12mtp176pu:2053": "tathā sahasraliṅgaṃ ca rāghaveśvaramuttamam /",
  "GP12mtp176pu:2054": "sendraphenā nadī puṇyā yatrendraḥ patitaḥ purā // MatsP_22.59 //",
  "GP12mtp176pu:2055": "nihatya namuciṃ śakras tapasā svargamāptavān /",
  "GP12mtp176pu:2056": "tatra dattaṃ naraiḥ śrāddham anantaphaladaṃ bhavet // MatsP_22.60 //",
  "GP12mtp176pu:2057": "tīrthaṃ tu puṣkaraṃ nāma śālagrāmaṃ tathaiva ca /",
  "GP12mtp176pu:2058": "somapānaṃ ca vikhyātaṃ yatra vaiśvānarālayam // MatsP_22.61 //",
  "GP12mtp176pu:2059": "tīrthaṃ sārasvataṃ nāma svāmitīrthaṃ tathaiva ca /",
  "GP12mtp176pu:2060": "malaṃdarā nadī puṇyā kauśikī candrikā tathā // MatsP_22.62 //",
  "GP12mtp176pu:2061": "vaidarbhā vātha vairā ca payoṣṇī prāṅmukhā parā /",
  "GP12mtp176pu:2062": "kāverī cottarā puṇyā tathā jālaṃdharo giriḥ // MatsP_22.63 //",
  "GP12mtp176pu:2063": "eteṣu śrāddhatīrtheṣu śrāddhamānantyamaśnute /",
  "GP12mtp176pu:2064": "lohadaṇḍaṃ tathā tīrthaṃ citrakūṭastathaiva ca // MatsP_22.64 //",
  "GP12mtp176pu:2065": "vindhyayogaśca gaṅgāyās tathā nadītaṭaṃ śubham /",
  "GP12mtp176pu:2066": "kubjābhraṃ tu tathā tīrtham urvaśīpulinaṃ tathā // MatsP_22.65 //",
  "GP12mtp176pu:2067": "saṃsāramocanaṃ tīrthaṃ tathaiva ṛṇamocanam /",
  "GP12mtp176pu:2068": "eteṣu pitṛtīrtheṣu śrāddham ānantyamaśnute // MatsP_22.66 //",
  "GP12mtp176pu:2069": "aṭṭahāsaṃ tathā tīrthaṃ gautameśvarameva ca /",
  "GP12mtp176pu:2070": "tathā vasiṣṭhatīrthaṃ nu hārītaṃ tu tataḥ param // MatsP_22.67 //",
  "GP12mtp176pu:2071": "brahmāvartaṃ kuśāvartaṃ hayatīrthaṃ tathaiva ca /",
  "GP12mtp176pu:2072": "piṇḍārakaṃ ca vikhyātaṃ śaṅkhoddhāraṃ tathaiva ca // MatsP_22.68 //",
  "GP12mtp176pu:2073": "ghaṇṭeśvaraṃ bilvakaṃ ca nīlaparvatameva ca /",
  "GP12mtp176pu:2074": "tathā ca dharaṇītīrthaṃ rāmatīrthaṃ tathaiva ca // MatsP_22.69 //",
  "GP12mtp176pu:2075": "aśvatīrthaṃ ca vikhyātam anantaṃ śrāddhadānayoḥ /",
  "GP12mtp176pu:2076": "tīrthaṃ vedaśiro nāma tathaivaughavatī nadī // MatsP_22.70 //",
  "GP12mtp176pu:2077": "tīrthaṃ vasupradaṃ nāma chāgalāṇḍaṃ tathaiva ca /",
  "GP12mtp176pu:2078": "eteṣu śrāddhadātāraḥ prayānti paramaṃ padam // MatsP_22.71 //",
  "GP12mtp176pu:2079": "tathāca badarītīrthaṃ gaṇatīrthaṃ tathaiva ca /",
  "GP12mtp176pu:2080": "jayantaṃ vijayaṃ caiva śakratīrthaṃ tathaiva ca // MatsP_22.72 //",
  "GP12mtp176pu:2081": "śrīpateśca tathā tīrthaṃ tīrthaṃ raivatakaṃ tathā /",
  "GP12mtp176pu:2082": "tathaiva śāradātīrthaṃ bhadrakāleśvaraṃ tathā // MatsP_22.73 //",
  "GP12mtp176pu:2083": "vaikuṇṭhatīrthaṃ ca paraṃ bhīmeśvaramathāpi vā /",
  "GP12mtp176pu:2084": "eteṣu śrāddhadātāraḥ prayānti paramāṃ gatim // MatsP_22.74 //",
  "GP12mtp176pu:2085": "tīrthaṃ mātṛgṛhaṃ nāma karavīrapuraṃ tathā /",
  "GP12mtp176pu:2086": "kuśeśayaṃ ca vikhyātaṃ gaurīśikharameva ca // MatsP_22.75 //",
  "GP12mtp176pu:2087": "nakuleśasya tīrthaṃ ca kardamālaṃ tathaiva ca /",
  "GP12mtp176pu:2088": "diṇḍipuṇyakaraṃ tadvat puṇḍarīkapuraṃ tathā // MatsP_22.76 //",
  "GP12mtp176pu:2089": "saptagodāvarītīrthaṃ sarvatīrtheśvareśvaram /",
  "GP12mtp176pu:2090": "tatra śrāddhaṃ pradātavyam anantaphalamīpsubhiḥ // MatsP_22.77 //",
  "GP12mtp176pu:2091": "eṣa tūddeśataḥ proktas tīrthānāṃ saṃgraho mayā /",
  "GP12mtp176pu:2092": "vāgīśo 'pi na śaknoti vistarāt kim u mānuṣaḥ // MatsP_22.78 //",
  "GP12mtp176pu:2093": "satyaṃ tīrthaṃ dayā tīrthaṃ tīrthamindriyanigrahaḥ /",
  "GP12mtp176pu:2094": "varṇāśramāṇāṃ gehe 'pi tīrthaṃ tu samudāhṛtam // MatsP_22.79 //",
  "GP12mtp176pu:2095": "etattīrtheṣu yacchrāddhaṃ tatkoṭiguṇamiṣyate /",
  "GP12mtp176pu:2096": "yasmāttasmātprayatnena tīrthe śrāddhaṃ samācaret // MatsP_22.80 //",
  "GP12mtp176pu:2097": "prātaḥkālo muhūrtāṃs trīn saṃgavas tāvadeva tu /",
  "GP12mtp176pu:2098": "madhyāhnastrimuhūrtaḥ syād aparāhṇastataḥ param // MatsP_22.81 //",
  "GP12mtp176pu:2099": "sāyāhnastrimuhūrtaḥ syāc chrāddhaṃ tatra na kārayet /",
  "GP12mtp176pu:2100": "rākṣasī nāma sā velā garhitā sarvakarmasu // MatsP_22.82 //",
  "GP12mtp176pu:2101": "ahno muhūrtā vikhyātā daśa pañca ca sarvadā /",
  "GP12mtp176pu:2102": "tatrāṣṭamo muhūrto yaḥ sa kālaḥ kutapaḥ smṛtaḥ // MatsP_22.83 //",
  "GP12mtp176pu:2103": "madhyāhne sarvadā yasmān mandībhavati bhāskaraḥ /",
  "GP12mtp176pu:2104": "tasmādanantaphaladas tadārambho viśiṣyate // MatsP_22.84 //",
  "GP12mtp176pu:2105": "madhyāhnaḥ khaḍgapātraṃ ca tathā nepālakambalaḥ /",
  "GP12mtp176pu:2106": "rūpyaṃ darbhāstilā gāvo dauhitraścāṣṭamaḥ smṛtaḥ // MatsP_22.85 //",
  "GP12mtp176pu:2107": "pāpaṃ kutsitamityāhus tasya saṃtāpakāriṇaḥ /",
  "GP12mtp176pu:2108": "aṣṭāv ete yatastasmāt kutapā iti viśrutāḥ // MatsP_22.86 //",
  "GP12mtp176pu:2109": "ūrdhvaṃ muhūrtātkutapād yanmuhūrtacatuṣṭayam /",
  "GP12mtp176pu:2110": "muhūrtapañcakaṃ caitat svadhābhavanamiṣyate // MatsP_22.87 //",
  "GP12mtp176pu:2111": "viṣṇor dehasamudbhūtāḥ kuśāḥ kṛṣṇāstilāstathā /",
  "GP12mtp176pu:2112": "śrāddhasya rakṣaṇāyālam etatprāhurdivaukasaḥ // MatsP_22.88 //",
  "GP12mtp176pu:2113": "tilodakāñjalirdeyo jalasthaistīrthavāsibhiḥ /",
  "GP12mtp176pu:2114": "sadarbhahastenaikena śrāddhamevaṃ viśiṣyate // MatsP_22.89 //",
  "GP12mtp176pu:2115": "śrāddhasādhanakāle tu pāṇinaikena dīyate /",
  "GP12mtp176pu:2116": "tarpaṇaṃ tūbhayenaiva vidhireṣa sadā smṛtaḥ // MatsP_22.90 //",
  "GP12mtp176pu:2117": "*sūta uvāca",
  "GP12mtp176pu:2118": "puṇyaṃ pavitramāyuṣyaṃ sarvapāpavināśanam /",
  "GP12mtp176pu:2119": "purā malaye na kathitaṃ tīrthaśrāddhānukīrtanam // MatsP_22.91 //",
  "GP12mtp176pu:2120": "śṛṇoti yaḥ paṭhedvāpi śrīmānsaṃjāyate naraḥ // MatsP_22.92 //",
  "GP12mtp176pu:2121": "śrāddhakāle ca vaktavyaṃ tathā tīrthanivāsibhiḥ /",
  "GP12mtp176pu:2122": "sarvapāpopaśāntyartham alakṣmīnāśanaṃ param // MatsP_22.93 //",
  "GP12mtp176pu:2123": "idaṃ pavitraṃ yaśaso nidhānam idaṃ mahāpāpaharaṃ ca puṃsām /",
  "GP12mtp176pu:2124": "brahmārkarudrairapi pūjitaṃ ca śrāddhasya māhātmyamuśanti tajjñāḥ // MatsP_22.94 //",
  "GP12mtp176pu:2125": "______________________________________________________",
  "GP12mtp176pu:2126": "Matsya-Purāṇa 23",
  "GP12mtp176pu:2127": "*ṛṣaya ūcuḥ",
  "GP12mtp176pu:2128": "somaḥ pitṝṇāmadhipaḥ kathaṃ śāstraviśārada /",
  "GP12mtp176pu:2129": "tadvaṃśyā ye ca rājāno babhūvuḥ kīrtivardhanāḥ // MatsP_23.1 //",
  "GP12mtp176pu:2130": "*sūta uvāca",
  "GP12mtp176pu:2131": "ādiṣṭo brahmaṇā pūrvam atriḥ sargavidhau purā /",
  "GP12mtp176pu:2132": "anuttamaṃ nāma tapaḥ sṛṣṭyarthaṃ taptavānprabhuḥ // MatsP_23.2 //",
  "GP12mtp176pu:2133": "yadānandakaraṃ brahma jagatkleśavināśanam /",
  "GP12mtp176pu:2134": "brahmaviṣṇvarkarudrāṇām abhyantaramatīndriyam // MatsP_23.3 //",
  "GP12mtp176pu:2135": "śāntikṛc chāntamanasas tadantarnayane sthitam /",
  "GP12mtp176pu:2136": "māhātmyāttapasā viprāḥ paramānandakārakam // MatsP_23.4 //",
  "GP12mtp176pu:2137": "yasmādumāpatiḥ sārdham umayā tamadhiṣṭhitaḥ /",
  "GP12mtp176pu:2138": "taṃ dṛṣṭvā cāṣṭamāṃśena tasmātsomo 'bhavacchiśuḥ // MatsP_23.5 //",
  "GP12mtp176pu:2139": "adhaḥ susrāva netrābhyāṃ dhāma taccāmbusambhavam /",
  "GP12mtp176pu:2140": "dīpayanviśvamakhilaṃ jyotsnayā sacarācaram // MatsP_23.6 //",
  "GP12mtp176pu:2141": "taddiśo jagṛhurdhāma strīrūpeṇa sutecchayā /",
  "GP12mtp176pu:2142": "garbho bhūtvodare tāsām āsthito 'bdaśatatrayam // MatsP_23.7 //",
  "GP12mtp176pu:2143": "āśāstaṃ mumucurgarbham aśaktā dhāraṇe tataḥ /",
  "GP12mtp176pu:2144": "samādāyātha taṃ garbham ekīkṛtya caturmukhaḥ // MatsP_23.8 //",
  "GP12mtp176pu:2145": "yuvānamakarodbrahmā sarvāyudhadharaṃ naram /",
  "GP12mtp176pu:2146": "syandane 'tha sahasrāśve vedaśaktimaye prabhuḥ // MatsP_23.9 //",
  "GP12mtp176pu:2147": "āropya lokamanayad ātmīyaṃ sa pitāmaha /",
  "GP12mtp176pu:2148": "tatra brahmarṣibhiḥ proktam asmatsvāmī bhavatvayam // MatsP_23.10 //",
  "GP12mtp176pu:2149": "ṛṣibhirdevagandharvair oṣadhībhistathaiva ca /",
  "GP12mtp176pu:2150": "tuṣṭuvuḥ somadevatyair brahmādyā mantrasaṃgrahaiḥ // MatsP_23.11 //",
  "GP12mtp176pu:2151": "stūyamānasya tasyābhūd adhiko dhāmasambhavaḥ /",
  "GP12mtp176pu:2152": "tejovitānādabhavad bhuvi divyauṣadhīgaṇaḥ // MatsP_23.12 //",
  "GP12mtp176pu:2153": "taddīptiradhikā tasmād rātrau bhavati sarvadā /",
  "GP12mtp176pu:2154": "tenauṣadhīśaḥ somo 'bhūd dvijeśaścāpi gadyate // MatsP_23.13 //",
  "GP12mtp176pu:2155": "vedadhāmarasaṃ cāpi yadidaṃ candramaṇḍalam /",
  "GP12mtp176pu:2156": "kṣīyate vardhate caiva śukle kṛṣṇe ca sarvadā // MatsP_23.14 //",
  "GP12mtp176pu:2157": "viṃśatiṃ ca tathā sapta dakṣaḥ prācetaso dadau /",
  "GP12mtp176pu:2158": "rūpalāvaṇyasaṃyuktās tasmai kanyāḥ suvarcasaḥ // MatsP_23.15 //",
  "GP12mtp176pu:2159": "tataḥ padmasahasrāṇāṃ sahasrāṇi daśaiva tu /",
  "GP12mtp176pu:2160": "tapaścacāra śītāṃśur viṣṇudhyānaikatatparaḥ // MatsP_23.16 //",
  "GP12mtp176pu:2161": "tatastuṣṭastu bhagavāṃs tasmai nārāyaṇo hariḥ /",
  "GP12mtp176pu:2162": "varaṃ vṛṇīṣva provāca paramātmā janārdanaḥ // MatsP_23.17 //",
  "GP12mtp176pu:2163": "tato vavre varānsomaḥ śakralokaṃ jayāmyaham /",
  "GP12mtp176pu:2164": "pratyakṣameva bhoktāro bhavantu mama mandire // MatsP_23.18 //",
  "GP12mtp176pu:2165": "rājasūye suragaṇā brahmādyāḥ santu me dvijāḥ /",
  "GP12mtp176pu:2166": "rakṣaḥpālaḥ śivo 'smākam āstāṃ śūladharo haraḥ // MatsP_23.19 //",
  "GP12mtp176pu:2167": "tathetyuktaḥ sa ājahre rājasūyaṃ tu viṣṇunā /",
  "GP12mtp176pu:2168": "hotātrir bhṛguradhvaryur udgātābhūccaturmukhaḥ // MatsP_23.20 //",
  "GP12mtp176pu:2169": "brahmatvamagamattasya upadraṣṭā hariḥ svayam /",
  "GP12mtp176pu:2170": "sadasyāḥ sanakādyāstu rājasūyavidhau smṛtāḥ // MatsP_23.21 //",
  "GP12mtp176pu:2171": "camasādhvaryavastatra viśve devā daśaiva tu /",
  "GP12mtp176pu:2172": "trailokyaṃ dakṣiṇā tena ṛtvigbhyaḥ pratipāditam // MatsP_23.22 //",
  "GP12mtp176pu:2173": "tataḥ samāpte 'vabhṛthe tadrūpālokanecchavaḥ /",
  "GP12mtp176pu:2174": "kāmabāṇābhitaptāṅgyo nava devyaḥ siṣevire // MatsP_23.23 //",
  "GP12mtp176pu:2175": "lakṣmīrnārāyaṇaṃ tyaktvā sinīvālī ca kardamam /",
  "GP12mtp176pu:2176": "dyutirvibhāvasuṃ tadvat tuṣṭirdhātāramavyayam // MatsP_23.24 //",
  "GP12mtp176pu:2177": "prabhā prabhākaraṃ tyaktvā haviṣmantaṃ kuhūḥ svayam /",
  "GP12mtp176pu:2178": "kīrtirjayantaṃ bhartāraṃ vasurmārīcakaśyapam // MatsP_23.25 //",
  "GP12mtp176pu:2179": "dhṛtis tyaktvā pītaṃ nandiṃ somamevābhajaṃstadā /",
  "GP12mtp176pu:2180": "svakīyā iva somo 'pi kāmayāmāsa tāstadā // MatsP_23.26 //",
  "GP12mtp176pu:2181": "evaṃ kṛtāpacārasya tāsāṃ bhartṛgaṇastadā /",
  "GP12mtp176pu:2182": "na śaśākāpacārāya śāpaiḥ śastrādibhiḥ punaḥ // MatsP_23.27 //",
  "GP12mtp176pu:2183": "tathāpyarājata vidhur daśadhā bhāvayandiśaḥ /",
  "GP12mtp176pu:2184": "somaḥ prāpyātha duṣprāpyam aiśvaryamṛṣisaṃskṛtam /",
  "GP12mtp176pu:2185": "saptalokaikanāthatvam avāpa tapasā tadā // MatsP_23.28 //",
  "GP12mtp176pu:2186": "kadācidudyānagatāmapaśyad anekapuṣpābharaṇaiśca śobhitām /",
  "GP12mtp176pu:2187": "bṛhannitambastanabhārakhedāt puṣpasya bhaṅge 'pyatidurbalāṅgīm // MatsP_23.29 //",
  "GP12mtp176pu:2188": "bhāryāṃ ca tāṃ devaguror anaṅga bāṇābhirāmāyatacārunetrām /",
  "GP12mtp176pu:2189": "tārāṃ sa tārādhipatiḥ smarārtaḥ keśeṣu jagrāha viviktabhūmau // MatsP_23.30 //",
  "GP12mtp176pu:2190": "sāpi smarārtā saha tena reme tadrūpakāntyā hṛtamānasena /",
  "GP12mtp176pu:2191": "ciraṃ vihṛtyātha jagāma tārāṃ vidhurgṛhītvā svagṛhaṃ tato 'pi // MatsP_23.31 //",
  "GP12mtp176pu:2192": "na tṛptirāsīcca gṛhe 'pi tasya tārānuraktasya sukhāgameṣu /",
  "GP12mtp176pu:2193": "bṛhaspatis tadvirahāgnidagdhas taddhyānaniṣṭhaikamanā babhūva // MatsP_23.32 //",
  "GP12mtp176pu:2194": "śaśāka śāpaṃ na ca dātum asmai na mantraśastrāgniviṣairaśeṣaiḥ /",
  "GP12mtp176pu:2195": "tasyāpakartuṃ vividhairupāyair naivābhicārairapi vāgadhīśaḥ // MatsP_23.33 //",
  "GP12mtp176pu:2196": "sa yācayāmāsa tatastu dainyāt somaṃ svabhāryārthamanaṅgataptaḥ /",
  "GP12mtp176pu:2197": "sa yācyamāno 'pi dadau na tārāṃ bṛhaspatestatsukhapāśabaddhaḥ // MatsP_23.34 //",
  "GP12mtp176pu:2198": "maheśvareṇātha caturmukheṇa sādhyair marudbhiḥ saha lokapālaiḥ /",
  "GP12mtp176pu:2199": "dadau yadā tāṃ na kathaṃcid indus tadā śivaḥ krodhaparo babhūva // MatsP_23.35 //",
  "GP12mtp176pu:2200": "yo vāmadevaḥ prathitaḥ pṛthivyām anekarudrārcitapādapadmaḥ /",
  "GP12mtp176pu:2201": "tataḥ saśiṣyo giriśaḥ pinākī bṛhaspatisnehavaśānubaddhaḥ // MatsP_23.36 //",
  "GP12mtp176pu:2202": "dhanurgṛhītvājagavaṃ purārir jagāma bhūteśvarasiddhajuṣṭaḥ /",
  "GP12mtp176pu:2203": "yuddhāya somena viśeṣadīpta-tṛtīyanetrānalabhīmavaktraḥ // MatsP_23.37 //",
  "GP12mtp176pu:2204": "sahaiva jagmuśca gaṇeśakādyā viṃśaccatuḥṣaṣṭigaṇāstrayuktāḥ /",
  "GP12mtp176pu:2205": "yakṣeśvaraḥ koṭiśatair anekair yuto 'nvagāt syandanasaṃsthitānām // MatsP_23.38 //",
  "GP12mtp176pu:2206": "vetālayakṣoragakiṃnarāṇāṃ padmena caikena tathārbudena /",
  "GP12mtp176pu:2207": "lakṣais tribhir dvādaśabhī rathānāṃ somo 'pyagāttatra vivṛddhamanyuḥ // MatsP_23.39 //",
  "GP12mtp176pu:2208": "nakṣatradaityāsurasainyayuktaḥ śanaiścarāṅgārakavṛddhatejāḥ /",
  "GP12mtp176pu:2209": "jagmurbhayaṃ sapta tathaiva lokāś cacāla bhūr dvīpasamudragarbhā // MatsP_23.40 //",
  "GP12mtp176pu:2210": "sa somamevābhyagamatpinākī gṛhītadīptāstraviśālavahniḥ /",
  "GP12mtp176pu:2211": "athābhavad bhīṣaṇabhīmasena-sainyadvayasyāpi mahāhavo 'sau // MatsP_23.41 //",
  "GP12mtp176pu:2212": "aśeṣasattvakṣayakṛtpravṛddhas tīkṣṇāyudhāstrajvalanaikarūpaḥ /",
  "GP12mtp176pu:2213": "śastrairathānyonyamaśeṣasainyaṃ dvayorjagāma kṣayamugratīkṣṇaiḥ // MatsP_23.42 //",
  "GP12mtp176pu:2214": "patanti śastrāṇi tathojjvalāni svarbhūmipātālamatho dahanti /",
  "GP12mtp176pu:2215": "rudraḥ kopādbrahmaśīrṣaṃ mumoca somo 'pi somāstramamoghavīryam // MatsP_23.43 //",
  "GP12mtp176pu:2216": "tayornipātena samudrabhūmyor athāntarikṣasya ca bhītirāsīt /",
  "GP12mtp176pu:2217": "tadastrayugmaṃ jagatāṃ kṣayāya pravṛddhamālokya pitāmaho 'pi // MatsP_23.44 //",
  "GP12mtp176pu:2218": "antaḥ praviśyātha kathaṃ kathaṃcin nivārayāmāsa suraiḥ sahaiva /",
  "GP12mtp176pu:2219": "akāraṇaṃ kiṃ kṣayakṛjjanānāṃ soma tvayāpīttham akāri kāryam // MatsP_23.45 //",
  "GP12mtp176pu:2220": "yasmātparastrīharaṇāya soma tvayā kṛtaṃ yuddhamatīva bhīmam /",
  "GP12mtp176pu:2221": "pāpagrahastvaṃ bhavitā janeṣu śānto 'pyalaṃ nūnamatho sitānte /",
  "GP12mtp176pu:2222": "bhāryāmimāmarpaya vākpatestvaṃ na cāvamāno 'sti parasvahāre // MatsP_23.46 //",
  "GP12mtp176pu:2223": "*sūta uvāca",
  "GP12mtp176pu:2224": "tatheti covāca himāṃśumālī yuddhād apākrāmadataḥ praśāntaḥ /",
  "GP12mtp176pu:2225": "bṛhaspatiḥ svāmapagṛhya tārāṃ hṛṣṭo jagāma svagṛhaṃ sarudraḥ // MatsP_23.47 //",
  "GP12mtp176pu:2226": "______________________________________________________",
  "GP12mtp176pu:2227": "Matsya-Purāṇa 24",
  "GP12mtp176pu:2228": "*sūta uvāca",
  "GP12mtp176pu:2229": "tataḥ saṃvatsarasyānte dvādaśādityasaṃnibhaḥ /",
  "GP12mtp176pu:2230": "divyapītāmbaradharo divyābharaṇabhūṣitaḥ // MatsP_24.1 //",
  "GP12mtp176pu:2231": "tārodarādviniṣkrāntaḥ kumāraścandrasaṃnibhaḥ /",
  "GP12mtp176pu:2232": "sarvārthaśāstraviddhīmān hastiśāstrapravartakaḥ // MatsP_24.2 //",
  "GP12mtp176pu:2233": "nāma yadrājaputrīyaṃ viśrutaṃ gajavaidyakam /",
  "GP12mtp176pu:2234": "rājñaḥ somasya putratvād rājaputro budhaḥ smṛtaḥ // MatsP_24.3 //",
  "GP12mtp176pu:2235": "jātamātraḥ sa tejāṃsi sarvāṇyevājayadbalī /",
  "GP12mtp176pu:2236": "brahmādyāstatra cājagmur devā devarṣibhiḥ saha // MatsP_24.4 //",
  "GP12mtp176pu:2237": "bṛhaspatigṛhe sarve jātakarmotsave tadā /",
  "GP12mtp176pu:2238": "apṛcchaṃste surāstārāṃ kena jātaḥ kumārakaḥ // MatsP_24.5 //",
  "GP12mtp176pu:2239": "tataḥ sā lajjitā teṣāṃ na kiṃcidavadattadā /",
  "GP12mtp176pu:2240": "punaḥ punastadā pṛṣṭā lajjayantī varāṅganā // MatsP_24.6 //",
  "GP12mtp176pu:2241": "somasyeti cirādāha tato 'gṛhṇādvidhuḥ sutam /",
  "GP12mtp176pu:2242": "budha ityakaronnāmnā prādādrājyaṃ ca bhūtale // MatsP_24.7 //",
  "GP12mtp176pu:2243": "abhiṣekaṃ tataḥ kṛtvā pradhānamakarodvibhuḥ /",
  "GP12mtp176pu:2244": "gṛhasāmyaṃ pradāyātha brahmā brahmarṣisaṃyutaḥ // MatsP_24.8 //",
  "GP12mtp176pu:2245": "paśyatāṃ sarvadevānāṃ tatraivāntaradhīyata /",
  "GP12mtp176pu:2246": "ilodare ca dharmiṣṭhaṃ budhaḥ putramajījanat // MatsP_24.9 //",
  "GP12mtp176pu:2247": "aśvamedhaśataṃ sāgram akarodyaḥ svatejasā /",
  "GP12mtp176pu:2248": "purūravā iti khyātaḥ sarvalokanamaskṛtaḥ // MatsP_24.10 //",
  "GP12mtp176pu:2249": "himavacchikhare ramye samārādhya janārdanam /",
  "GP12mtp176pu:2250": "lokaiśvaryamagādrājā saptadvīpapatistadā // MatsP_24.11 //",
  "GP12mtp176pu:2251": "keśiprabhṛtayo daityāḥ koṭiśo yena dāritāḥ /",
  "GP12mtp176pu:2252": "urvaśī yasya patnītvam agamadrūpamohitā // MatsP_24.12 //",
  "GP12mtp176pu:2253": "saptadvīpā vasumatī saśailavanakānanā /",
  "GP12mtp176pu:2254": "dharmeṇa pālitā tena sarvalokahitaiṣiṇā // MatsP_24.13 //",
  "GP12mtp176pu:2255": "cāmaragrāhiṇī kīrtiḥ sadā caivāṅgavāhikā /",
  "GP12mtp176pu:2256": "viṣṇoḥ prasādāddevendro dadāv ardhāsanaṃ tadā // MatsP_24.14 //",
  "GP12mtp176pu:2257": "dharmārthakāmāndharmeṇa samam evābhyapālayat /",
  "GP12mtp176pu:2258": "dharmārthakāmāḥ saṃdraṣṭum ājagmuḥ kautukātpurā // MatsP_24.15 //",
  "GP12mtp176pu:2259": "jijñāsavastaccaritaṃ kathaṃ paśyati naḥ samam /",
  "GP12mtp176pu:2260": "bhaktyā cakre tatasteṣām arghyapādyādikaṃ nṛpaḥ // MatsP_24.16 //",
  "GP12mtp176pu:2261": "āsanatrayamānīya divyaṃ kanakabhūṣitam /",
  "GP12mtp176pu:2262": "niviśyāthākarotpūjām īṣaddharme 'dhikāṃ punaḥ // MatsP_24.17 //",
  "GP12mtp176pu:2263": "jagmatustena kāmārthāv atikopaṃ nṛpaṃ prati /",
  "GP12mtp176pu:2264": "arthaḥ śāpamadāttasmai lobhāttvaṃ nāśameṣyasi // MatsP_24.18 //",
  "GP12mtp176pu:2265": "kāmo 'pyāha tavonmādo bhavitā gandhamādane /",
  "GP12mtp176pu:2266": "kumāravanamāśritya viyogādurvaśībhavāt // MatsP_24.19 //",
  "GP12mtp176pu:2267": "dharmo 'pyāha cirāyus tvaṃ dhārmikaśca bhaviṣyasi /",
  "GP12mtp176pu:2268": "saṃtatistava rājendra yāvaccandrārkatārakam // MatsP_24.20 //",
  "GP12mtp176pu:2269": "śataśo vṛddhimāyātu na nāśaṃ bhuvi yāsyati /",
  "GP12mtp176pu:2270": "ityuktvāntardadhuḥ sarve rājā rājyaṃ tadanvabhūt // MatsP_24.21 //",
  "GP12mtp176pu:2271": "ahanyahani devendraṃ draṣṭuṃ yāti sa rājarāṭ /",
  "GP12mtp176pu:2272": "kadācidāruhya rathaṃ dakṣiṇāmbaracāriṇam // MatsP_24.22 //",
  "GP12mtp176pu:2273": "sārdhamarkeṇa so 'paśyan nīyamānāmathāmbare /",
  "GP12mtp176pu:2274": "keśinā dānavendreṇa citralekhāmathorvaśīm // MatsP_24.23 //",
  "GP12mtp176pu:2275": "taṃ vinirjitya samare vividhāyudhapāṇinā /",
  "GP12mtp176pu:2276": "budhaputreṇa vāyavyam astraṃ muktvā yaśo 'rthinā // MatsP_24.24 //",
  "GP12mtp176pu:2277": "tathā śakro 'pi samare yena caivaṃ vinirjitaḥ /",
  "GP12mtp176pu:2278": "mitratvam agamad devair dadāv indrāya corvaśīm // MatsP_24.25 //",
  "GP12mtp176pu:2279": "tataḥprabhṛti mitratvam agamat pākaśāsanaḥ /",
  "GP12mtp176pu:2280": "sarvalokātiśāyitvaṃ balamūrjo yaśaḥ śriyam // MatsP_24.26 //",
  "GP12mtp176pu:2281": "prādādvajrīti saṃtuṣṭo geyatāṃ bharatena ca /",
  "GP12mtp176pu:2282": "sā purūravasaḥ prītyā gāyantī caritaṃ mahat // MatsP_24.27 //",
  "GP12mtp176pu:2283": "lakṣmīsvayaṃvaraṃ nāma bharatena pravartitam /",
  "GP12mtp176pu:2284": "menakāmurvaśīṃ rambhāṃ nṛtyateti tadādiśat // MatsP_24.28 //",
  "GP12mtp176pu:2285": "nanarta salayaṃ tatra lakṣmīrūpeṇa corvaśī /",
  "GP12mtp176pu:2286": "sā purūravasaṃ dṛṣṭvā nṛtyantī kāmapīḍitā // MatsP_24.29 //",
  "GP12mtp176pu:2287": "vismṛtābhinayaṃ sarvaṃ yatpurā bharatoditam /",
  "GP12mtp176pu:2288": "śaśāpa bharataḥ krodhād viyogādasya bhūtale // MatsP_24.30 //",
  "GP12mtp176pu:2289": "pañcapañcāśadabdāni latā sūkṣmā bhaviṣyasi /",
  "GP12mtp176pu:2290": "purūravāḥ piśācatvaṃ tatraivānubhaviṣyati // MatsP_24.31 //",
  "GP12mtp176pu:2291": "tatastamurvaśī gatvā bhartāramakarocciram /",
  "GP12mtp176pu:2292": "śāpānte bharatasyātha urvaśī budhasūnutaḥ // MatsP_24.32 //",
  "GP12mtp176pu:2293": "ajījanatsutānaṣṭau nāmatastānnibodhata /",
  "GP12mtp176pu:2294": "āyur dṛḍhāyur aśvāyur dhanāyur dhṛtimānvasuḥ // MatsP_24.33 //",
  "GP12mtp176pu:2295": "śucividyaḥ śatāyuśca sarve divyabalaujasaḥ /",
  "GP12mtp176pu:2296": "āyuṣo nahuṣaḥ putrau vṛddhaśarmā tathaiva ca // MatsP_24.34 //",
  "GP12mtp176pu:2297": "rajirdambho vipāpmā ca vīrāḥ pañca mahārathāḥ /",
  "GP12mtp176pu:2298": "rajeḥ putraśataṃ jajñe rājeyamiti viśrutam // MatsP_24.35 //",
  "GP12mtp176pu:2299": "rajirārādhayāmāsa nārāyaṇamakalmaṣam /",
  "GP12mtp176pu:2300": "tapasā toṣito viṣṇur varānprādānmahīpate // MatsP_24.36 //",
  "GP12mtp176pu:2301": "devāsuramanuṣyāṇām abhūtsa vijayī tadā /",
  "GP12mtp176pu:2302": "atha devāsuraṃ yuddham abhūd varṣaśatatrayam // MatsP_24.37 //",
  "GP12mtp176pu:2303": "prahlādaśakrayorbhīmaṃ na kaścidvijayī tayoḥ /",
  "GP12mtp176pu:2304": "tato devāsuraiḥ pṛṣṭaḥ prāha devaścaturmukhaḥ // MatsP_24.38 //",
  "GP12mtp176pu:2305": "anayorvijayī kaḥ syād rajiryatreti so 'bravīt /",
  "GP12mtp176pu:2306": "jayāya prārthito rājā sahāyastvaṃ bhavasva naḥ // MatsP_24.39 //",
  "GP12mtp176pu:2307": "daityaiḥ prāha yadi svāmī vo bhavāmi tatastvalam /",
  "GP12mtp176pu:2308": "nāsuraiḥ pratipannaṃ tat pratipannaṃ suraistathā // MatsP_24.40 //",
  "GP12mtp176pu:2309": "svāmī bhava tvamasmākaṃ saṃgrāme nāśaya dviṣaḥ /",
  "GP12mtp176pu:2310": "tato vināśitāḥ sarve ye 'vadhyā vajrapāṇinā // MatsP_24.41 //",
  "GP12mtp176pu:2311": "putratvamagamattuṣṭas tasyendraḥ karmaṇā vibhuḥ /",
  "GP12mtp176pu:2312": "dattvendrāya tadā rājyaṃ jagāma tapase rajiḥ // MatsP_24.42 //",
  "GP12mtp176pu:2313": "rajiputraistadācchinnaṃ balādindrasya vaibhavam /",
  "GP12mtp176pu:2314": "yajñabhāgaṃ ca rājyaṃ ca tapobalaguṇānvitaiḥ // MatsP_24.43 //",
  "GP12mtp176pu:2315": "rājyabhraṣṭastadā śakro rajiputrairnipīḍitaḥ /",
  "GP12mtp176pu:2316": "prāha vācaspatiṃ dīnaḥ pīḍito 'smi rajeḥ sutaiḥ // MatsP_24.44 //",
  "GP12mtp176pu:2317": "na yajñabhāgo rājyaṃ me nirjitaśca bṛhaspate /",
  "GP12mtp176pu:2318": "rājyalābhāya me yatnaṃ vidhatsva dhiṣaṇādhipa // MatsP_24.45 //",
  "GP12mtp176pu:2319": "tato bṛhaspatiḥ śakram akarodbaladarpitam /",
  "GP12mtp176pu:2320": "grahaśāntividhānena pauṣṭikena ca karmaṇā // MatsP_24.46 //",
  "GP12mtp176pu:2321": "gatvātha mohayāmāsa rajiputrānbṛhaspatiḥ /",
  "GP12mtp176pu:2322": "jinadharmaṃ samāsthāya vedabāhyaṃ sa vedavit // MatsP_24.47 //",
  "GP12mtp176pu:2323": "vedatrayīparibhraṣṭāṃś cakāra dhiṣaṇādhipaḥ /",
  "GP12mtp176pu:2324": "vedabāhyānparijñāya hetuvādasamanvitān // MatsP_24.48 //",
  "GP12mtp176pu:2325": "jaghāna śakro vajreṇa sarvāndharmabahiṣkṛtān /",
  "GP12mtp176pu:2326": "nahuṣasya pravakṣyāmi putrānsaptaiva dhārmikān // MatsP_24.49 //",
  "GP12mtp176pu:2327": "yatiryayātiḥ saṃyātir udbhavaḥ pācireva ca /",
  "GP12mtp176pu:2328": "śaryātirmeghajātiśca saptaite vaṃśavardhanāḥ // MatsP_24.50 //",
  "GP12mtp176pu:2329": "yatiḥ kumārabhāve 'pi yogī vaikhānaso 'bhavat /",
  "GP12mtp176pu:2330": "yayātiścākarodrājyaṃ dharmaikaśaraṇaḥ sadā // MatsP_24.51 //",
  "GP12mtp176pu:2331": "śarmiṣṭhā tasya bhāryābhūd duhitā vṛṣaparvaṇaḥ /",
  "GP12mtp176pu:2332": "bhārgavasyātmajā tadvad devayānī ca suvratā // MatsP_24.52 //",
  "GP12mtp176pu:2333": "yayāteḥ pañca dāyādās tānpravakṣyāmi nāmataḥ /",
  "GP12mtp176pu:2334": "devayānī yaduṃ putraṃ turvasuṃ cāpyajījanat // MatsP_24.53 //",
  "GP12mtp176pu:2335": "tathā druhyumanuṃ pūruṃ śarmiṣṭhājanayatsutān /",
  "GP12mtp176pu:2336": "yaduḥ pūruścābhavatāṃ teṣāṃ vaṃśavivardhanau // MatsP_24.54 //",
  "GP12mtp176pu:2337": "yayātirnāhuṣaścāsīd rājā satyaparākramaḥ /",
  "GP12mtp176pu:2338": "pālayāmāsa sa mahīm īje ca vidhivanmakhaiḥ // MatsP_24.55 //",
  "GP12mtp176pu:2339": "atibhaktyā pitṝnarcya devāṃśca prayataḥ sadā /",
  "GP12mtp176pu:2340": "athājayatprajāḥ sarvā yayātiraparājitaḥ // MatsP_24.56 //",
  "GP12mtp176pu:2341": "sa śāśvatīḥ samā rājā prajā dharmeṇa pālayan /",
  "GP12mtp176pu:2342": "jarām ārchan mahāghorāṃ nāhuṣo rūpanāśinīm // MatsP_24.57 //",
  "GP12mtp176pu:2343": "jarābhibhūtaḥ putrān sa rājā vacanamabravīt /",
  "GP12mtp176pu:2344": "yaduṃ pūruṃ turvasuṃ ca druhyuṃ cānuṃ ca pārthivaḥ // MatsP_24.58 //",
  "GP12mtp176pu:2345": "yauvanena calānkāmān yuvā yuvatibhiḥ saha /",
  "GP12mtp176pu:2346": "vihartum ahamicchāmi sāhāyyaṃ kurutātmajāḥ // MatsP_24.59 //",
  "GP12mtp176pu:2347": "taṃ putro devayāneyaḥ pūrvajo yadurabravīt /",
  "GP12mtp176pu:2348": "sāhāyyaṃ bhavataḥ kāryam asmābhiryauvanena kim // MatsP_24.60 //",
  "GP12mtp176pu:2349": "yayātirabravīt putrāñ jarā me pratigṛhyatām /",
  "GP12mtp176pu:2350": "yauvanenātha bhavatāṃ careyaṃ viṣayānaham // MatsP_24.61 //",
  "GP12mtp176pu:2351": "yajato dīrghasattrairme śāpāccośanaso muneḥ /",
  "GP12mtp176pu:2352": "kāmārthaḥ parihīno me 'tṛpto 'haṃ tena putrakāḥ // MatsP_24.62 //",
  "GP12mtp176pu:2353": "svakīyena śarīreṇa jarāmenāṃ praśāstu vaḥ /",
  "GP12mtp176pu:2354": "ahaṃ tanvābhinavayā yuvā kāmānavāpnuyām // MatsP_24.63 //",
  "GP12mtp176pu:2355": "na te 'sya pratyagṛhṇanta yaduprabhṛtayo jarām /",
  "GP12mtp176pu:2356": "caturastānsa rājarṣir aśapacceti naḥ śrutam // MatsP_24.64 //",
  "GP12mtp176pu:2357": "tamabravīttataḥ pūruḥ kanīyānsatyavikramaḥ /",
  "GP12mtp176pu:2358": "jarāṃ mā dehi navayā tanvā me yauvanātsukhī // MatsP_24.65 //",
  "GP12mtp176pu:2359": "ahaṃ jarāṃ tavādāya rājye sthāsyāmi cājñayā /",
  "GP12mtp176pu:2360": "evamuktaḥ sa rājarṣis tapovīryasamāśrayāt // MatsP_24.66 //",
  "GP12mtp176pu:2361": "saṃsthāpayāmāsa jarāṃ tadā putre mahātmani /",
  "GP12mtp176pu:2362": "pauraveṇātha vayasā rājā yauvanamāsthitaḥ // MatsP_24.67 //",
  "GP12mtp176pu:2363": "yayāteścātha vayasā rājyaṃ pūrurakārayat /",
  "GP12mtp176pu:2364": "tato varṣasahasrānte yayātiraparājitaḥ // MatsP_24.68 //",
  "GP12mtp176pu:2365": "atṛpta iva kāmānāṃ pūruṃ putramuvāca ha /",
  "GP12mtp176pu:2366": "tvayā dāyādavān asmi tvaṃ me vaṃśakaraḥ sutaḥ // MatsP_24.69 //",
  "GP12mtp176pu:2367": "pauravo vaṃśa ityeṣa khyātiṃ loke gamiṣyati /",
  "GP12mtp176pu:2368": "tataḥ sa nṛpaśārdūlaḥ pūruṃ rājye 'bhiṣicya ca // MatsP_24.70 //",
  "GP12mtp176pu:2369": "kālena mahatā paścāt kāladharmam upeyivān /",
  "GP12mtp176pu:2370": "pūruvaṃśaṃ pravakṣyāmi śṛṇudhvamṛṣisattamāḥ /",
  "GP12mtp176pu:2371": "yatra te bhāratā jātā bharatānvayavardhanāḥ // MatsP_24.71 //",
  "GP12mtp176pu:2372": "______________________________________________________",
  "GP12mtp176pu:2373": "Matsya-Purāṇa 25",
  "GP12mtp176pu:2374": "*ṛṣaya ūcuḥ",
  "GP12mtp176pu:2375": "kimarthaṃ pauravo vaṃśaḥ śreṣṭhatvaṃ prāpa bhūtale /",
  "GP12mtp176pu:2376": "jyeṣṭhasyāpi yadorvaṃśaḥ kimarthaṃ hīyate śriyā // MatsP_25.1 //",
  "GP12mtp176pu:2377": "anyadyayāticaritaṃ sūta vistarato vada /",
  "GP12mtp176pu:2378": "yasmāttatpuṇyamāyuṣyam abhinandyaṃ surairapi // MatsP_25.2 //",
  "GP12mtp176pu:2379": "*sūta uvāca",
  "GP12mtp176pu:2380": "etadeva purā pṛṣṭaḥ śatānīkena śaunakaḥ /",
  "GP12mtp176pu:2381": "puṇyaṃ pavitramāyuṣyaṃ yayāticaritaṃ mahat // MatsP_25.3 //",
  "GP12mtp176pu:2382": "*śatānīka uvāca",
  "GP12mtp176pu:2383": "yayātiḥ pūrvajo 'smākaṃ daśamo yaḥ prajāpateḥ /",
  "GP12mtp176pu:2384": "kathaṃ sa śukratanayāṃ lebhe paramadurlabhām // MatsP_25.4 //",
  "GP12mtp176pu:2385": "etadicchāmyahaṃ śrotuṃ vistareṇa tapodhana /",
  "GP12mtp176pu:2386": "ānupūrvyācca me śaṃsa pūrorvaṃśadharānnṛpān // MatsP_25.5 //",
  "GP12mtp176pu:2387": "*śaunaka uvāca",
  "GP12mtp176pu:2388": "yayātirāsīdrājarṣir devarājasamadyutiḥ /",
  "GP12mtp176pu:2389": "taṃ śukravṛṣaparvāṇau vavrāte vai yathā purā // MatsP_25.6 //",
  "GP12mtp176pu:2390": "tatte 'haṃ sampravakṣyāmi pṛcchato rājasattama /",
  "GP12mtp176pu:2391": "devayānyāśca saṃyogaṃ yayāternāhuṣasya ca // MatsP_25.7 //",
  "GP12mtp176pu:2392": "surāṇāmasurāṇāṃ ca samajāyata vai mithaḥ /",
  "GP12mtp176pu:2393": "aiśvaryaṃ prati saṃgharṣas trailokye sacarācare // MatsP_25.8 //",
  "GP12mtp176pu:2394": "jigīṣayā tato devā vavrurāṅgirasaṃ munim /",
  "GP12mtp176pu:2395": "paurohitye ca yajñārthe kāvyaṃ tūśanasaṃ pare // MatsP_25.9 //",
  "GP12mtp176pu:2396": "brāhmaṇau tāv ubhau nityam anyonyaṃ spardhinau bhṛśam /",
  "GP12mtp176pu:2397": "tatra devā nijaghnuryān dānavān yudhi saṃgatān // MatsP_25.10 //",
  "GP12mtp176pu:2398": "tānpunar jīvayāmāsa kāvyo vidyābalāśrayāt /",
  "GP12mtp176pu:2399": "tataste punarutthāya yodhayāṃcakrire surān // MatsP_25.11 //",
  "GP12mtp176pu:2400": "asurāstu nijaghnuryān surānsamaramūrdhani /",
  "GP12mtp176pu:2401": "na tānsaṃjīvayāmāsa bṛhaspatirudāradhīḥ // MatsP_25.12 //",
  "GP12mtp176pu:2402": "na hi veda sa tāṃ vidyāṃ yāṃ kāvyo veda vīryavān /",
  "GP12mtp176pu:2403": "saṃjīvanīṃ tato devā viṣādamagamanparam // MatsP_25.13 //",
  "GP12mtp176pu:2404": "atha devā bhayodvignāḥ kāvyāduśanasastadā /",
  "GP12mtp176pu:2405": "ūcuḥ kacamupāgamya jyeṣṭhaṃ putraṃ bṛhaspateḥ // MatsP_25.14 //",
  "GP12mtp176pu:2406": "bhajamānānbhajasvāsmān kuru sāhāyyamuttamam /",
  "GP12mtp176pu:2407": "yāsau vidyā nivasati brāhmaṇe 'mitatejasi // MatsP_25.15 //",
  "GP12mtp176pu:2408": "śukre tāmāhara kṣipraṃ bhāgabhāṅno bhaviṣyasi /",
  "GP12mtp176pu:2409": "vṛṣaparvaṇaḥ samīpe 'sau śakyo draṣṭuṃ tvayā dvijaḥ // MatsP_25.16 //",
  "GP12mtp176pu:2410": "rakṣate dānavāṃstatra na sa rakṣatyadānavān /",
  "GP12mtp176pu:2411": "tam ārādhayituṃ śakto nānyaḥ kaścidṛte tvayā // MatsP_25.17 //",
  "GP12mtp176pu:2412": "devayānī ca dayitā sutā tasya mahātmanaḥ /",
  "GP12mtp176pu:2413": "tām ārādhayituṃ śakto nānyaḥ kaścana vidyate // MatsP_25.18 //",
  "GP12mtp176pu:2414": "śīladākṣiṇyamādhuryair ācāreṇa damena ca /",
  "GP12mtp176pu:2415": "devayānyāṃ tu tuṣṭāyāṃ vidyāṃ tāṃ prāpsyasi dhruvam // MatsP_25.19 //",
  "GP12mtp176pu:2416": "tadā hi preṣito devaiḥ samīpe vṛṣaparvaṇaḥ /",
  "GP12mtp176pu:2417": "tathetyuktvā tu sa prāyād bṛhaspatisutaḥ kacaḥ // MatsP_25.20 //",
  "GP12mtp176pu:2418": "sa gatvā tvarito rājan devaiḥ sampūjitaḥ kacaḥ /",
  "GP12mtp176pu:2419": "asurendrapure śukraṃ praṇamyedamuvāca ha // MatsP_25.21 //",
  "GP12mtp176pu:2420": "ṛṣer aṅgirasaḥ pautraṃ putraṃ sākṣādbṛhaspateḥ /",
  "GP12mtp176pu:2421": "nāmnā kaceti vikhyātaṃ śiṣyaṃ gṛhṇātu māṃ bhavān // MatsP_25.22 //",
  "GP12mtp176pu:2422": "brahmacaryaṃ cariṣyāmi tvayyahaṃ paramaṃ guro /",
  "GP12mtp176pu:2423": "anumanyasva māṃ brahman sahasraparivatsarān // MatsP_25.23 //",
  "GP12mtp176pu:2424": "*śukra uvāca",
  "GP12mtp176pu:2425": "kaca susvāgataṃ te 'stu pratigṛhṇāmi te vacaḥ /",
  "GP12mtp176pu:2426": "arcayiṣye 'hamarcyaṃ tvām arcito 'stu bṛhaspatiḥ // MatsP_25.24 //",
  "GP12mtp176pu:2427": "*śaunaka uvāca",
  "GP12mtp176pu:2428": "kacastu taṃ tathetyuktvā pratijagrāha tadvratam /",
  "GP12mtp176pu:2429": "ādiṣṭaṃ kaviputreṇa śukreṇośanasā svayam // MatsP_25.25 //",
  "GP12mtp176pu:2430": "vrataṃ ca vratakālaṃ ca yathoktaṃ pratyagṛhṇata /",
  "GP12mtp176pu:2431": "ārādhayannupādhyāyaṃ devayānīṃ ca bhārata // MatsP_25.26 //",
  "GP12mtp176pu:2432": "nityamārādhayiṣyaṃstāṃ yuvā yauvanagocarām /",
  "GP12mtp176pu:2433": "gāyannṛtyanvādayaṃśca devayānīmatoṣayat // MatsP_25.27 //",
  "GP12mtp176pu:2434": "saṃśīlayandevayānīṃ kanyāṃ samprāptayauvanām /",
  "GP12mtp176pu:2435": "puṣpaiḥ phalaiḥ preṣaṇaiśca toṣayāmāsa bhārgavīm // MatsP_25.28 //",
  "GP12mtp176pu:2436": "devayānyapi taṃ vipraṃ niyamavratacāriṇam /",
  "GP12mtp176pu:2437": "anugāyantī lalanā rahaḥ paryacarattadā // MatsP_25.29 //",
  "GP12mtp176pu:2438": "pañca varṣaśatānyevaṃ kacasya carato bhṛśam /",
  "GP12mtp176pu:2439": "tattattīvraṃ vrataṃ buddhvā dānavāstaṃ tataḥ kacam // MatsP_25.30 //",
  "GP12mtp176pu:2440": "gā rakṣantaṃ vane dṛṣṭvā rahasyenamamarṣitāḥ /",
  "GP12mtp176pu:2441": "jaghnur bṛhaspater dveṣān nijarakṣārtham eva ca // MatsP_25.31 //",
  "GP12mtp176pu:2442": "hatvā sālāvṛkebhyaśca prāyacchaṃstilaśaḥ kṛtam /",
  "GP12mtp176pu:2443": "tato gāvo nivṛttāstā agopāḥ svaniveśanam // MatsP_25.32 //",
  "GP12mtp176pu:2444": "tā dṛṣṭvā rahitā gāstu kacenābhyāgatā vanāt /",
  "GP12mtp176pu:2445": "uvāca vacanaṃ kāle devayānyatha bhārgavam // MatsP_25.33 //",
  "GP12mtp176pu:2446": "hutaṃ caivāgnihotraṃ te sūryaścāstaṃ gataḥ prabho /",
  "GP12mtp176pu:2447": "agopāścāgatā gāvaḥ kacastāta na dṛśyate // MatsP_25.34 //",
  "GP12mtp176pu:2448": "vyaktaṃ hato dhṛto vāpi kacastāta bhaviṣyati /",
  "GP12mtp176pu:2449": "taṃ vinā naiva jīvāmi vacaḥ satyaṃ bravīmyaham // MatsP_25.35 //",
  "GP12mtp176pu:2450": "*śukra uvāca",
  "GP12mtp176pu:2451": "athehyehīti śabdena mṛtaṃ saṃjīvayāmyaham /",
  "GP12mtp176pu:2452": "tataḥ saṃjīvanīṃ vidyāṃ prayuktvā kacamāhvayat // MatsP_25.36 //",
  "GP12mtp176pu:2453": "āhūtaḥ prādurabhavat kacaḥ śukraṃ nanāma sa /",
  "GP12mtp176pu:2454": "hato 'hamiti cācakhyau rākṣasair dhiṣaṇātmajaḥ // MatsP_25.37 //",
  "GP12mtp176pu:2455": "sa punardevayānyuktaḥ puṣpāhāre yadṛcchayā /",
  "GP12mtp176pu:2456": "vanaṃ yayau kaco vipraḥ paṭhanbrahma ca śāśvatam // MatsP_25.38 //",
  "GP12mtp176pu:2457": "vane puṣpāṇi cinvantaṃ dadṛśur dānavāśca tam /",
  "GP12mtp176pu:2458": "tato 'dvitīyaṃ taṃ hatvā dagdhaṃ kṛtvā ca cūrṇavat /",
  "GP12mtp176pu:2459": "prāyacchan brāhmaṇāyaiva surāyāmasurāstadā // MatsP_25.39 //",
  "GP12mtp176pu:2460": "devayānyatha bhūyo 'pi pitaraṃ vākyamabravīt /",
  "GP12mtp176pu:2461": "puṣpāhārapreṣaṇakṛt kacastāta na dṛśyate // MatsP_25.40 //",
  "GP12mtp176pu:2462": "vyaktaṃ hato mṛto vāpi kacastāta bhaviṣyati /",
  "GP12mtp176pu:2463": "taṃ vinā naiva jīvāmi vacaḥ satyaṃ bravīmi te // MatsP_25.41 //",
  "GP12mtp176pu:2464": "*śukra uvāca",
  "GP12mtp176pu:2465": "bṛhaspateḥ sutaḥ putri kacaḥ pretagatiṃ gataḥ /",
  "GP12mtp176pu:2466": "vidyayā jīvito 'pyevaṃ hanyate karavāṇi kim // MatsP_25.42 //",
  "GP12mtp176pu:2467": "mainaṃ śuco mā ruda devayāni na tvādṛśī martyamanu praśocet /",
  "GP12mtp176pu:2468": "yasyāstava brahma ca brāhmaṇāśca sendrāśca devā vasavo 'śvinau ca // MatsP_25.43 //",
  "GP12mtp176pu:2469": "suradviṣaścaiva jagacca sarvam upasthitaṃ mattapasaḥ prabhāvāt /",
  "GP12mtp176pu:2470": "aśakyo 'yaṃ jīvayituṃ dvijātiḥ saṃjīvito yo vadhyate caiva bhūyaḥ // MatsP_25.44 //",
  "GP12mtp176pu:2471": "*devayānyuvāca",
  "GP12mtp176pu:2472": "yasyāṅgirā vṛddhatamaḥ pitāmaho bṛhaspatiścāpi pitā taponidhiḥ /",
  "GP12mtp176pu:2473": "ṛṣeḥ suputraṃ tamathāpi pautraṃ kathaṃ na śoce yamahaṃ na rudyām // MatsP_25.45 //",
  "GP12mtp176pu:2474": "sa brahmacārī ca tapodhanaśca sadotthitaḥ karmasu caiva dakṣaḥ /",
  "GP12mtp176pu:2475": "kacasya mārgaṃ pratipatsye na bhokṣye priyo hi me tāta kaco 'bhirūpaḥ // MatsP_25.46 //",
  "GP12mtp176pu:2476": "*śaunaka uvāca",
  "GP12mtp176pu:2477": "sa tv evamukto devayānyā maharṣiḥ saṃrambheṇa vyājahārātha kāvyaḥ /",
  "GP12mtp176pu:2478": "asaṃśayaṃ māmasurā dviṣanti ye me śiṣyānāgatānsūdayanti // MatsP_25.47 //",
  "GP12mtp176pu:2479": "abrāhmaṇaṃ kartumicchanti raudrā ebhir vyarthaṃ prastuto dānavairhi /",
  "GP12mtp176pu:2480": "tatkarmaṇāpyasya bhavedihāntaḥ kaṃ brahmahatyā na dahedapīndram // MatsP_25.48 //",
  "GP12mtp176pu:2481": "sa tenāpṛṣṭo vidyayā copahūtaḥ śanairvācaṃ jaṭhare vyājahāra /",
  "GP12mtp176pu:2482": "tamabravītkena cehopanīto mamodare tiṣṭhasi brūhi vatsa // MatsP_25.49 //",
  "GP12mtp176pu:2483": "*kaca uvāca",
  "GP12mtp176pu:2484": "bhavatprasādānna jahāti māṃ smṛtiḥ sarvaṃ smareyaṃ yacca yathā ca vṛttam /",
  "GP12mtp176pu:2485": "na tv evaṃ syāttapasaḥ kṣayo me tata kleśaṃ ghorataraṃ smarāmi // MatsP_25.50 //",
  "GP12mtp176pu:2486": "asuraiḥ surāyāṃ bhavato 'smi datto hatvā dagdhvā cūrṇayitvā ca kāvya /",
  "GP12mtp176pu:2487": "brāhmīṃ māyāṃ tv āsurī tv atra māyā tvayi sthite katham evābhibādhate // MatsP_25.51 //",
  "GP12mtp176pu:2488": "*śukra uvāca",
  "GP12mtp176pu:2489": "kiṃ te priyaṃ karavāṇyadya vatse vinaiva me jīvitaṃ syātkacasya /",
  "GP12mtp176pu:2490": "nānyatra kukṣermama bhedanācca dṛśyet kaco madgato devayāni // MatsP_25.52 //",
  "GP12mtp176pu:2491": "*devayānyuvāca",
  "GP12mtp176pu:2492": "dvau māṃ śokāv agnikalpau dahetāṃ kacasya nāśastava caivopaghātaḥ /",
  "GP12mtp176pu:2493": "kacasya nāśe mama nāsti śarma tavopaghāte jīvituṃ nāsmi śaktā // MatsP_25.53 //",
  "GP12mtp176pu:2494": "*śukra uvāca",
  "GP12mtp176pu:2495": "saṃsiddharūpo 'si bṛhaspateḥ suta yattvāṃ bhaktaṃ bhajate devayānī /",
  "GP12mtp176pu:2496": "vidyāmimāṃ prāpnuhi jīvanīṃ tvaṃ na cedindraḥ kacarūpī tvamadya // MatsP_25.54 //",
  "GP12mtp176pu:2497": "na nivartetpunarjīvan kaścidanyo mamodarāt /",
  "GP12mtp176pu:2498": "brāhmaṇaṃ varjayitvaikaṃ tasmādvidyām avāpnuhi // MatsP_25.55 //",
  "GP12mtp176pu:2499": "putro bhūtvā niṣkramasvodarānme bhittvā kukṣiṃ jīvaya māṃ ca tāta /",
  "GP12mtp176pu:2500": "avekṣethā dharmavatīmavekṣāṃ guroḥ sakāśātprāpya vidyāṃ savidyaḥ // MatsP_25.56 //",
  "GP12mtp176pu:2501": "*śaunaka uvāca",
  "GP12mtp176pu:2502": "guroḥ sakāśātsamavāpya vidyāṃ bhittvā kukṣiṃ nirvicakrāma vipraḥ /",
  "GP12mtp176pu:2503": "prāleyādreḥ śuklamudbhidya śṛṅgaṃ rātryāgame paurṇamāsyāmivenduḥ // MatsP_25.57 //",
  "GP12mtp176pu:2504": "dṛṣṭvā ca taṃ patitaṃ vedarāśim utthāpayāmāsa tataḥ kaco 'pi /",
  "GP12mtp176pu:2505": "vidyāṃ siddhāṃ tāmavāpyābhivādya tataḥ kacastaṃ gurumityuvāca // MatsP_25.58 //",
  "GP12mtp176pu:2506": "nidhiṃ nidhīnāṃ varadaṃ varāṇāṃ ye nādriyante gurumarcanīyam /",
  "GP12mtp176pu:2507": "prāleyādriprojjvaladbhālasaṃsthaṃ pāpāṃllokāṃste vrajantyapratiṣṭhāḥ // MatsP_25.59 //",
  "GP12mtp176pu:2508": "*śaunaka uvāca",
  "GP12mtp176pu:2509": "surāpānād vañcanāt prāpayitvā saṃjñānāśaṃ cetasaścāpi ghoram /",
  "GP12mtp176pu:2510": "dṛṣṭvā kacaṃ cāpi tathābhirūpaṃ pītaṃ tathā surayā mohitena // MatsP_25.60 //",
  "GP12mtp176pu:2511": "samanyurutthāya mahānubhāvas tadośanā viprahitaṃ cikīrṣuḥ /",
  "GP12mtp176pu:2512": "kāvyaḥ svayaṃ vākyamidaṃ jagāda surāpānaṃ pratyasau jātaśaṅkaḥ // MatsP_25.61 //",
  "GP12mtp176pu:2513": "*śukra uvāca",
  "GP12mtp176pu:2514": "yo brāhmaṇo 'dyaprabhṛtīha kaścin mohātsurāṃ pāsyati mandabuddhiḥ /",
  "GP12mtp176pu:2515": "apetadharmā brahmahā caiva sa syādasmiṃlloke garhitaḥ syātpare ca // MatsP_25.62 //",
  "GP12mtp176pu:2516": "mayā cemāṃ vipradharmoktasīmāṃ maryādāṃ vai sthāpitāṃ sarvaloke /",
  "GP12mtp176pu:2517": "santo viprāḥ śuśruvāṃso gurūṇāṃ devā daityāścopaśṛṇvantu sarve // MatsP_25.63 //",
  "GP12mtp176pu:2518": "*śaunaka uvāca",
  "GP12mtp176pu:2519": "itīdamuktvā sa mahāprabhāvas taponidhīnāṃ nidhir aprameyaḥ /",
  "GP12mtp176pu:2520": "tāndānavāṃścaiva nigūḍhabuddhīn idaṃ samāhūya vaco 'bhyuvāca // MatsP_25.64 //",
  "GP12mtp176pu:2521": "*śukra uvāca",
  "GP12mtp176pu:2522": "ācakṣe vo dānavā bāliśāḥ stha śiṣyaḥ kaco vatsyati matsamīpe /",
  "GP12mtp176pu:2523": "saṃjīvanīṃ prāpya vidyāṃ mayāyaṃ tulyaprabhāvo brāhmaṇo brahmabhūtaḥ // MatsP_25.65 //",
  "GP12mtp176pu:2524": "*śaunaka uvāca",
  "GP12mtp176pu:2525": "guroruṣya sakāśe ca daśa varṣaśatāni saḥ /",
  "GP12mtp176pu:2526": "anujñātaḥ kaco gantum iyeṣa tridaśālayam // MatsP_25.66 //",
  "GP12mtp176pu:2527": "______________________________________________________",
  "GP12mtp176pu:2528": "Matsya-Purāṇa 26",
  "GP12mtp176pu:2529": "*śaunaka uvāca",
  "GP12mtp176pu:2530": "samāpitavrataṃ taṃ tu visṛṣṭaṃ guruṇā tadā /",
  "GP12mtp176pu:2531": "prasthitaṃ tridaśāvāsaṃ devayānīdamabravīt // MatsP_26.1 //",
  "GP12mtp176pu:2532": "*devayānyuvāca",
  "GP12mtp176pu:2533": "ṛṣer aṅgirasaḥ pautra vṛttenābhijanena ca /",
  "GP12mtp176pu:2534": "bhrājase vidyayā caiva tapasā ca damena ca // MatsP_26.2 //",
  "GP12mtp176pu:2535": "ṛṣir yathāṅgirā mānyaḥ piturmama mahāyaśāḥ /",
  "GP12mtp176pu:2536": "tathā mānyaśca pūjyaśca mama bhūyo bṛhaspatiḥ // MatsP_26.3 //",
  "GP12mtp176pu:2537": "evaṃ jñātvā vijānīhi yadbravīmi tapodhana /",
  "GP12mtp176pu:2538": "vratasthe niyamopete yathā vartāmyahaṃ tvayi // MatsP_26.4 //",
  "GP12mtp176pu:2539": "sa samāpitavidyo māṃ bhaktāṃ na tyaktumarhasi /",
  "GP12mtp176pu:2540": "gṛhāṇa pāṇiṃ vidhivan mama mantrapuraskṛtam // MatsP_26.5 //",
  "GP12mtp176pu:2541": "*kaca uvāca",
  "GP12mtp176pu:2542": "pūjyo mānyaśca bhagavān yathā mama pitā tava /",
  "GP12mtp176pu:2543": "tathā tvamanavadyāṅgi pūjanīyatamā matā // MatsP_26.6 //",
  "GP12mtp176pu:2544": "ātmaprāṇaiḥ priyatamā bhārgavasya mahātmanaḥ /",
  "GP12mtp176pu:2545": "tvaṃ bhadre dharmataḥ pūjyā guruputrī sadā mama // MatsP_26.7 //",
  "GP12mtp176pu:2546": "yathā mama gururnityaṃ mānyaḥ śukraḥ pitā tava /",
  "GP12mtp176pu:2547": "devayāni tathaiva tvaṃ naivaṃ māṃ vaktumarhasi // MatsP_26.8 //",
  "GP12mtp176pu:2548": "*devayānyuvāca",
  "GP12mtp176pu:2549": "guruputrasya putro me na tu tvamasi me pituḥ /",
  "GP12mtp176pu:2550": "tasmānmānyaśca pūjyaśca mamāpi tvaṃ dvijottama // MatsP_26.9 //",
  "GP12mtp176pu:2551": "asurairhanyamāne tu kace tvayi punaḥ punaḥ /",
  "GP12mtp176pu:2552": "tadāprabhṛti yā prītis tāṃ tvameva smarasva me // MatsP_26.10 //",
  "GP12mtp176pu:2553": "sauhārde cānurāge ca vettha me bhaktimuttamām /",
  "GP12mtp176pu:2554": "na māmarhasi dharmajña tyaktuṃ bhaktāmanāgasam // MatsP_26.11 //",
  "GP12mtp176pu:2555": "*kaca uvāca",
  "GP12mtp176pu:2556": "aniyojye niyoge māṃ niyunakṣi śubhavrate /",
  "GP12mtp176pu:2557": "prasīda subhrūrmahyaṃ tvaṃ guror gurutarā śubhe // MatsP_26.12 //",
  "GP12mtp176pu:2558": "yatroṣitaṃ viśālākṣi tvayā candranibhānane /",
  "GP12mtp176pu:2559": "tatrāhamuṣito bhadre kukṣau kāvyasya bhāmini // MatsP_26.13 //",
  "GP12mtp176pu:2560": "bhaginī dharmato me tvaṃ maivaṃ vocaḥ śubhānane /",
  "GP12mtp176pu:2561": "sukhenādhyuṣito bhadre na manyurvidyate mama // MatsP_26.14 //",
  "GP12mtp176pu:2562": "āpṛcche tvāṃ gamiṣyāmi śivamastvatha me pathi /",
  "GP12mtp176pu:2563": "avirodhena dharmasya smartavyo 'smi kathāntare /",
  "GP12mtp176pu:2564": "apramattodyatā nityam ārādhaya guruṃ mama // MatsP_26.15 //",
  "GP12mtp176pu:2565": "*devayānyuvāca",
  "GP12mtp176pu:2566": "daityairhatastvaṃ yadbhartṛ-buddhyā tvaṃ rakṣito mayā /",
  "GP12mtp176pu:2567": "yadi māṃ dharmakāmārthaṃ pratyākhyāsyasi dharmataḥ // MatsP_26.16 //",
  "GP12mtp176pu:2568": "tataḥ kaca na te vidyā siddhimeṣā gamiṣyati // MatsP_26.17 //",
  "GP12mtp176pu:2569": "*kaca uvāca",
  "GP12mtp176pu:2570": "guruputrīti kṛtvāhaṃ pratyākhyāsye na doṣataḥ /",
  "GP12mtp176pu:2571": "guruṇā cābhyanujñātaḥ kāmameva śapasva mām // MatsP_26.18 //",
  "GP12mtp176pu:2572": "ārṣaṃ dharmaṃ bruvāṇo 'haṃ devayāni yathā tvayā /",
  "GP12mtp176pu:2573": "śaptuṃ nārho 'smi kalyāṇi kāmato 'dya ca dharmataḥ // MatsP_26.19 //",
  "GP12mtp176pu:2574": "tasmādbhavatyā yaḥ kāmo na tathā sambhaviṣyati /",
  "GP12mtp176pu:2575": "ṛṣiputro na te kaścij jātu pāṇiṃ grahīṣyati // MatsP_26.20 //",
  "GP12mtp176pu:2576": "phaliṣyati na me vidyā tvadvacaśceti tattayā /",
  "GP12mtp176pu:2577": "adhyāpayiṣyāmi ca yaṃ tasya vidyā phaliṣyati // MatsP_26.21 //",
  "GP12mtp176pu:2578": "*śaunaka uvāca",
  "GP12mtp176pu:2579": "evamuktvā nṛpaśreṣṭha devayānīṃ kacastadā /",
  "GP12mtp176pu:2580": "tridaśeśālayaṃ śīghraṃ jagāma dvijasattamaḥ // MatsP_26.22 //",
  "GP12mtp176pu:2581": "tamāgatamabhiprekṣya devāḥ sendrapurogamāḥ /",
  "GP12mtp176pu:2582": "bṛhaspatiṃ sabhājyedaṃ kacamāhurmudānvitāḥ // MatsP_26.23 //",
  "GP12mtp176pu:2583": "*devā ūcuḥ",
  "GP12mtp176pu:2584": "tvaṃ kacāsmaddhitaṃ karma kṛtavānmahadadbhutam /",
  "GP12mtp176pu:2585": "na te yaśaḥ praṇaśitā bhāgabhākca bhaviṣyasi // MatsP_26.24 //",
  "GP12mtp176pu:2586": "______________________________________________________",
  "GP12mtp176pu:2587": "Matsya-Purāṇa 27",
  "GP12mtp176pu:2588": "*śaunaka uvāca",
  "GP12mtp176pu:2589": "kṛtavidye kace prāpte hṛṣṭarūpā divaukasaḥ /",
  "GP12mtp176pu:2590": "kacādavetya tāṃ vidyāṃ kṛtārthā bharatarṣabha // MatsP_27.1 //",
  "GP12mtp176pu:2591": "sarva eva samāgamya śatakratumathābruvan /",
  "GP12mtp176pu:2592": "kālastvadvikramasyādya jahi śatrūnpuraṃdara // MatsP_27.2 //",
  "GP12mtp176pu:2593": "evamuktastu saha tais tridaśair maghavāṃstadā /",
  "GP12mtp176pu:2594": "tathetyuktvopacakrāma so 'paśyadvipine striyaḥ // MatsP_27.3 //",
  "GP12mtp176pu:2595": "krīḍantīnāṃ tu kanyānāṃ vane caitrarathopame /",
  "GP12mtp176pu:2596": "vāyurbhūtaḥ sa vastrāṇi sarvāṇyeva vyamiśrayat // MatsP_27.4 //",
  "GP12mtp176pu:2597": "tato jalāt samuttīrya tāḥ kanyāḥ sahitāstadā /",
  "GP12mtp176pu:2598": "vastrāṇi jagṛhustāni yathāsaṃsthānyanekaśaḥ // MatsP_27.5 //",
  "GP12mtp176pu:2599": "tatra vāso devayānyāḥ śarmiṣṭhā jagṛhe tadā /",
  "GP12mtp176pu:2600": "vyatikramamajānantī duhitā vṛṣaparvaṇaḥ // MatsP_27.6 //",
  "GP12mtp176pu:2601": "tatastayor mithastatra virodhaḥ samajāyata /",
  "GP12mtp176pu:2602": "devayānyāśca rājendra śarmiṣṭhāyāśca tatkṛte // MatsP_27.7 //",
  "GP12mtp176pu:2603": "*devayānyuvāca",
  "GP12mtp176pu:2604": "kasmādgṛhṇāsi me vastraṃ śiṣyā bhūtvā mamāsuri /",
  "GP12mtp176pu:2605": "samudācārahīnāyā na te śreyo bhaviṣyati // MatsP_27.8 //",
  "GP12mtp176pu:2606": "*śarmiṣṭhovāca",
  "GP12mtp176pu:2607": "āsīnaṃ ca śayānaṃ ca pitā te pitaraṃ mama /",
  "GP12mtp176pu:2608": "stauti pṛcchati cābhīkṣṇaṃ nīcasthaḥ suvinītavat // MatsP_27.9 //",
  "GP12mtp176pu:2609": "yācatastvaṃ ca duhitā stuvataḥ pratigṛhṇataḥ /",
  "GP12mtp176pu:2610": "sutāhaṃ stūyamānasya dadato na tu gṛhṇataḥ // MatsP_27.10 //",
  "GP12mtp176pu:2611": "anāyudhā sāyudhāyāḥ kiṃ tvaṃ kupyasi bhikṣuki /",
  "GP12mtp176pu:2612": "lapsyase pratiyoddhāraṃ na ca tvāṃ gaṇayāmyaham // MatsP_27.11 //",
  "GP12mtp176pu:2613": "*śaunaka uvāca",
  "GP12mtp176pu:2614": "sā vismayaṃ devayānīṃ gatāṃ saktāṃ ca vāsasi /",
  "GP12mtp176pu:2615": "śarmiṣṭhā prākṣipatkūpe tataḥ svapuramāviśat // MatsP_27.12 //",
  "GP12mtp176pu:2616": "hateyamiti vijñāya śarmiṣṭhā pāpaniścayā /",
  "GP12mtp176pu:2617": "anavekṣya yayau tasmāt krodhavegaparāyaṇā // MatsP_27.13 //",
  "GP12mtp176pu:2618": "atha taṃ deśamabhyāgād yayātirnahuṣātmajaḥ /",
  "GP12mtp176pu:2619": "śrāntayugyaḥ śrāntarūpo mṛgalipsuḥ pipāsitaḥ // MatsP_27.14 //",
  "GP12mtp176pu:2620": "nāhuṣiḥ prekṣamāṇo hi sa nipāne gatodake /",
  "GP12mtp176pu:2621": "dadarśa kanyāṃ tāṃ tatra dīptāmagniśikhām iva // MatsP_27.15 //",
  "GP12mtp176pu:2622": "tāmapṛcchatsa dṛṣṭvaiva kanyāmamaravarṇinīm /",
  "GP12mtp176pu:2623": "sāntvayitvā nṛpaśreṣṭhaḥ sāmnā paramavalgunā // MatsP_27.16 //",
  "GP12mtp176pu:2624": "kā tvaṃ cārumukhī śyāmā sumṛṣṭamaṇikuṇḍalā /",
  "GP12mtp176pu:2625": "dīrghaṃ dhyāyasi cātyarthaṃ kasmācchvasiṣi cāturā // MatsP_27.17 //",
  "GP12mtp176pu:2626": "kathaṃ ca patitā hy asmin kūpe vīruttṛṇāvṛte /",
  "GP12mtp176pu:2627": "duhitā caiva kasya tvaṃ vada sarvaṃ sumadhyame // MatsP_27.18 //",
  "GP12mtp176pu:2628": "*devayānyuvāca",
  "GP12mtp176pu:2629": "yo 'sau devairhatān daityān utthāpayati vidyayā /",
  "GP12mtp176pu:2630": "tasya śukrasya kanyāhaṃ tvaṃ māṃ nūnaṃ na budhyase // MatsP_27.19 //",
  "GP12mtp176pu:2631": "eṣa me dakṣiṇo rājan pāṇis tāmranakhāṅguliḥ /",
  "GP12mtp176pu:2632": "samuddhara gṛhītvā māṃ kulīnastvaṃ hi me mataḥ // MatsP_27.20 //",
  "GP12mtp176pu:2633": "jānāmi tvāṃ ca saṃśāntaṃ vīryavantaṃ yaśasvinam /",
  "GP12mtp176pu:2634": "tasmānmāṃ patitāṃ kūpād asmād uddhartumarhasi // MatsP_27.21 //",
  "GP12mtp176pu:2635": "*śaunaka uvāca",
  "GP12mtp176pu:2636": "tāmatha brāhmaṇīṃ strīṃ ca vijñāya nahuṣātmajaḥ /",
  "GP12mtp176pu:2637": "gṛhītvā dakṣiṇe pāṇāv ujjahāra tato 'vaṭāt // MatsP_27.22 //",
  "GP12mtp176pu:2638": "uddhṛtya caināṃ tarasā tasmātkūpānnarādhipaḥ /",
  "GP12mtp176pu:2639": "āmantrayitvā suśroṇīṃ yayātiḥ svapuraṃ yayau // MatsP_27.23 //",
  "GP12mtp176pu:2640": "gate tu nāhuṣe tasmin devayānyapi ninditā /",
  "GP12mtp176pu:2641": "uvāca śokasaṃtaptā ghūrṇikāmāgatāṃ punaḥ // MatsP_27.24 //",
  "GP12mtp176pu:2642": "*devayānyuvāca",
  "GP12mtp176pu:2643": "tvaritaṃ ghūrṇike gaccha sarvamācakṣva me pituḥ /",
  "GP12mtp176pu:2644": "nedānīṃ tu pravekṣyāmi nagaraṃ vṛṣaparvaṇaḥ // MatsP_27.25 //",
  "GP12mtp176pu:2645": "*śaunaka uvāca",
  "GP12mtp176pu:2646": "sā tu vai tvaritaṃ gatvā ghūrṇikāsuramandiram /",
  "GP12mtp176pu:2647": "dṛṣṭvā kāvyamuvācedaṃ kampamānā vicetanā // MatsP_27.26 //",
  "GP12mtp176pu:2648": "ācakhyau ca mahābhāgā devayānī vane hatā /",
  "GP12mtp176pu:2649": "śarmiṣṭhayā mahāprājña duhitrā vṛṣaparvaṇaḥ // MatsP_27.27 //",
  "GP12mtp176pu:2650": "śrutvā duhitaraṃ kāvyas tadā śarmiṣṭhayā hatām /",
  "GP12mtp176pu:2651": "tvarayā niryayau duḥkhān mārgamāṇaḥ sutāṃ vane // MatsP_27.28 //",
  "GP12mtp176pu:2652": "dṛṣṭvā duhitaraṃ kāvyo devayānīṃ tapovane /",
  "GP12mtp176pu:2653": "bāhubhyāṃ sampariṣvajya duḥkhito vākyamabravīt // MatsP_27.29 //",
  "GP12mtp176pu:2654": "ātmadoṣair niyacchanti sarve duḥkhasukhe janāḥ /",
  "GP12mtp176pu:2655": "manye duścaritaṃ te 'sti tasyeyaṃ niṣkṛtiḥ kṛtā // MatsP_27.30 //",
  "GP12mtp176pu:2656": "*devayānyuvāca",
  "GP12mtp176pu:2657": "niṣkṛtir vāstu vā māstu śṛṇuṣvāvahito mama /",
  "GP12mtp176pu:2658": "śarmiṣṭhayā yaduktāsmi duhitrā vṛṣaparvaṇaḥ // MatsP_27.31 //",
  "GP12mtp176pu:2659": "satyaṃ kilaitatsā prāha daityānāmasmi gāyanā /",
  "GP12mtp176pu:2660": "evaṃ hi me kathayati śarmiṣṭhā vārṣaparvaṇī // MatsP_27.32 //",
  "GP12mtp176pu:2661": "vacanaṃ tīkṣṇaparuṣaṃ krodharaktekṣaṇā bhṛśam /",
  "GP12mtp176pu:2662": "stuvato duhitāsi tvaṃ yācataḥ pratigṛhṇataḥ // MatsP_27.33 //",
  "GP12mtp176pu:2663": "sutāhaṃ stūyamānasya dadato 'pratigṛhṇataḥ /",
  "GP12mtp176pu:2664": "iti māmāha śarmiṣṭhā duhitā vṛṣaparvaṇaḥ /",
  "GP12mtp176pu:2665": "krodhasaṃraktanayanā darpapūrṇānanā tataḥ // MatsP_27.34 //",
  "GP12mtp176pu:2666": "yadyahaṃ stuvatastāta duhitā pratigṛhṇataḥ /",
  "GP12mtp176pu:2667": "prasādayiṣye śarmiṣṭhām ityuktā hi sakhī mayā // MatsP_27.35 //",
  "GP12mtp176pu:2668": "*śukra uvāca",
  "GP12mtp176pu:2669": "stuvato duhitā na tvaṃ bhadre na pratigṛhṇataḥ /",
  "GP12mtp176pu:2670": "atastvaṃ stūyamānasya duhitā devayānyasi // MatsP_27.35 //",
  "GP12mtp176pu:2671": "vṛṣaparvaiva tadveda śakro rājā ca nāhuṣaḥ /",
  "GP12mtp176pu:2672": "acintyaṃ brahma nirdvaṃdvam aiśvaraṃ hi balaṃ mama // MatsP_27.37 //",
  "GP12mtp176pu:2673": "______________________________________________________",
  "GP12mtp176pu:2674": "Matsya-Purāṇa 28",
  "GP12mtp176pu:2675": "*śukra uvāca",
  "GP12mtp176pu:2676": "yaḥ pareṣāṃ naro nityam ativādāṃstitikṣati /",
  "GP12mtp176pu:2677": "devayāni vijānīhi tena sarvamidaṃ jitam // MatsP_28.1 //",
  "GP12mtp176pu:2678": "yaḥ samutpatitaṃ krodhaṃ nigṛhṇāti hayaṃ yathā /",
  "GP12mtp176pu:2679": "sa yantetyucyate sadbhir na yo raśmiṣu lambate // MatsP_28.2 //",
  "GP12mtp176pu:2680": "yaḥ samutpatitaṃ krodham akrodhane niyacchati /",
  "GP12mtp176pu:2681": "devayāni vijānīhi tena sarvamidaṃ jitam // MatsP_28.3 //",
  "GP12mtp176pu:2682": "yaḥ samutpatitaṃ kopaṃ kṣamayaiva nirasyati /",
  "GP12mtp176pu:2683": "yathoragastvacaṃ jīrṇāṃ sa vai puruṣa ucyate // MatsP_28.4 //",
  "GP12mtp176pu:2684": "yastu bhāvayate dharmaṃ yo 'timātraṃ titikṣati /",
  "GP12mtp176pu:2685": "yaśca tapto na tapati bhṛśaṃ so 'rthasya bhājanam // MatsP_28.5 //",
  "GP12mtp176pu:2686": "yo yajedaśvamedhena māsi māsi śataṃ samāḥ /",
  "GP12mtp176pu:2687": "yastu kupyenna sarvasya tayorakrodhano varaḥ // MatsP_28.6 //",
  "GP12mtp176pu:2688": "ye kumārāḥ kumāryaśca vairaṃ kuryuracetasaḥ /",
  "GP12mtp176pu:2689": "naitatprājñastu kurvīta viduste na balābalam // MatsP_28.7 //",
  "GP12mtp176pu:2690": "*devayānyuvāca",
  "GP12mtp176pu:2691": "vedāhaṃ tāta bālāpi kāryāṇāṃ tu gatāgatam /",
  "GP12mtp176pu:2692": "krodhe caivātivāde vā kāryasyāpi balābale // MatsP_28.8 //",
  "GP12mtp176pu:2693": "śiṣyasyāśiṣyavṛttaṃ hi na kṣantavyaṃ bubhūṣuṇā /",
  "GP12mtp176pu:2694": "asatsaṃkīrṇavṛtteṣu vāso mama na rocate // MatsP_28.9 //",
  "GP12mtp176pu:2695": "puṃso ye nābhinandanti vṛttenābhijanena ca /",
  "GP12mtp176pu:2696": "na teṣu nivasetprājñaḥ śreyorthī pāpabuddhiṣu // MatsP_28.10 //",
  "GP12mtp176pu:2697": "ye nainamabhijānanti vṛttenābhijanena ca /",
  "GP12mtp176pu:2698": "teṣu sādhuṣu vastavyaṃ sa vāsaḥ śreṣṭha ucyate // MatsP_28.11 //",
  "GP12mtp176pu:2699": "tanme mathnāti hṛdayam agnikalpamivāraṇam /",
  "GP12mtp176pu:2700": "vāgduruktaṃ mahāghoraṃ duhiturvṛṣaparvaṇaḥ // MatsP_28.12 //",
  "GP12mtp176pu:2701": "na hy ato duṣkaraṃ manye tāta lokeṣvapi triṣu /",
  "GP12mtp176pu:2702": "yaḥ sapatnaśriyaṃ dīptāṃ hīnaśrīḥ paryupāsate // MatsP_28.13 //",
  "GP12mtp176pu:2703": "______________________________________________________",
  "GP12mtp176pu:2704": "Matsya-Purāṇa 29",
  "GP12mtp176pu:2705": "*śaunaka uvāca",
  "GP12mtp176pu:2706": "tataḥ kāvyo bhṛguśreṣṭhaḥ samanyurupagamya ha /",
  "GP12mtp176pu:2707": "vṛṣaparvāṇam āsīnam ityuvācāvicārayan // MatsP_29.1 //",
  "GP12mtp176pu:2708": "nādharmaścarito rājan sadyaḥ phalati gaur iva /",
  "GP12mtp176pu:2709": "śanairāvartyamānastu mūlānyapi nikṛntati // MatsP_29.2 //",
  "GP12mtp176pu:2710": "yadi nātmani putreṣu na cetpaśyati naptṛṣu /",
  "GP12mtp176pu:2711": "pāpamācaritaṃ karma trivargamativartate // MatsP_29.3 //",
  "GP12mtp176pu:2712": "phalatyevaṃ dhruvaṃ pāpaṃ gurubhuktamivodare /",
  "GP12mtp176pu:2713": "yadā ghātayase vipraṃ kacamāṅgirasaṃ tadā // MatsP_29.4 //",
  "GP12mtp176pu:2714": "apāpaśīlaṃ dharmajñaṃ śuśrūṣuṃ madgṛhe ratam /",
  "GP12mtp176pu:2715": "vadhādanarhatastasya vadhācca duhiturmama // MatsP_29.5 //",
  "GP12mtp176pu:2716": "vṛṣaparvannibodha tvaṃ tyakṣyāmi tvāṃ sabāndhavam /",
  "GP12mtp176pu:2717": "sthātuṃ tvadviṣaye rājan na śaknomi tvayā saha // MatsP_29.6 //",
  "GP12mtp176pu:2718": "adyaivamabhijānāmi daityaṃ mithyāpralāpinam /",
  "GP12mtp176pu:2719": "yatastvamātmanodīrṇāṃ duhitāṃ kimupekṣase // MatsP_29.7 //",
  "GP12mtp176pu:2720": "*vṛṣaparvovāca",
  "GP12mtp176pu:2721": "nāvadyaṃ na mṛṣāvādaṃ tvayi jānāmi bhārgava /",
  "GP12mtp176pu:2722": "tvayi satyaṃ ca dharmaśca tatprasīdatu māṃ bhavān // MatsP_29.8 //",
  "GP12mtp176pu:2723": "adyāsmānapahāya tvam ito yāsyasi bhārgava /",
  "GP12mtp176pu:2724": "samudraṃ sampravekṣyāmi nānyadasti parāyaṇam // MatsP_29.9 //",
  "GP12mtp176pu:2725": "*śukra uvāca",
  "GP12mtp176pu:2726": "samudraṃ praviśadhvaṃ vo diśo vā vrajatāsurāḥ /",
  "GP12mtp176pu:2727": "duhiturnāpriyaṃ soḍhuṃ śakto 'haṃ dayitā hi me // MatsP_29.10 //",
  "GP12mtp176pu:2728": "prasādyatāṃ devayānī jīvitaṃ yatra me sthitam /",
  "GP12mtp176pu:2729": "yogakṣemakaraste 'ham indrasyeva bṛhaspatiḥ // MatsP_29.11 //",
  "GP12mtp176pu:2730": "*vṛṣaparvovāca",
  "GP12mtp176pu:2731": "yatkiṃcid asurendrāṇāṃ vidyate vasu bhārgava /",
  "GP12mtp176pu:2732": "bhuvi hastirathāśvaṃ vā tasya tvaṃ mama ceśvaraḥ // MatsP_29.12 //",
  "GP12mtp176pu:2733": "*śukra uvāca",
  "GP12mtp176pu:2734": "yatkiṃcid asti draviṇaṃ daityendrāṇāṃ mahāsura /",
  "GP12mtp176pu:2735": "tasyeśvaro 'smi yadyetad devayānī prasādyatām // MatsP_29.13 //",
  "GP12mtp176pu:2736": "*śaunaka uvāca",
  "GP12mtp176pu:2737": "tatastu tvaritaḥ śukras tena rājñā samaṃ yayau /",
  "GP12mtp176pu:2738": "uvāca caināṃ subhage pratipannaṃ vacastava // MatsP_29.14 //",
  "GP12mtp176pu:2739": "*devayānyuvāca",
  "GP12mtp176pu:2740": "yadi tvamīśvarastāta rājño vittasya bhārgava /",
  "GP12mtp176pu:2741": "nābhijānāmi tatte 'haṃ rājā vadatu māṃ svayam // MatsP_29.15 //",
  "GP12mtp176pu:2742": "*vṛṣaparvovāca",
  "GP12mtp176pu:2743": "yaṃ kāmamabhijānāsi devayāni śucismite /",
  "GP12mtp176pu:2744": "tatte 'haṃ sampradāsyāmi yadyapi syātsudurlabham // MatsP_29.16 //",
  "GP12mtp176pu:2745": "*devayānyuvāca",
  "GP12mtp176pu:2746": "dāsīṃ kanyāsahasreṇa śarmiṣṭhāmabhikāmaye /",
  "GP12mtp176pu:2747": "anuyāsyati māṃ tatra yatra dāsyati me pitā // MatsP_29.17 //",
  "GP12mtp176pu:2748": "*vṛṣaparvovāca",
  "GP12mtp176pu:2749": "uttiṣṭha dhātri gaccha tvaṃ śarmiṣṭhāṃ śīghramānaya /",
  "GP12mtp176pu:2750": "yaṃ ca kāmayate kāmaṃ devayānī karotu tam // MatsP_29.18 //",
  "GP12mtp176pu:2751": "*śaunaka uvāca",
  "GP12mtp176pu:2752": "tato dhātrī tatra gatvā śarmiṣṭhām idamabravīt /",
  "GP12mtp176pu:2753": "uttiṣṭha bhadre śarmiṣṭhe jñātīnāṃ sukhamāvaha // MatsP_29.19 //",
  "GP12mtp176pu:2754": "tyajati brāhmaṇaḥ śiṣyān devayānyā pracoditaḥ /",
  "GP12mtp176pu:2755": "yaṃ sā kāmayate kāmaṃ sa kāryo 'tra tvayānaghe /",
  "GP12mtp176pu:2756": "dāsītvam abhijātāsi devayānyāḥ suśobhane // MatsP_29.20 //",
  "GP12mtp176pu:2757": "*śarmiṣṭhovāca",
  "GP12mtp176pu:2758": "yaṃ ca kāmayate kāmaṃ karavāṇyahamadya tam /",
  "GP12mtp176pu:2759": "mā gānmanyuvaśaṃ śukro devayānī ca matkṛte // MatsP_29.21 //",
  "GP12mtp176pu:2760": "*śaunaka uvāca",
  "GP12mtp176pu:2761": "tataḥ kanyāsahasreṇa vṛtā śibikayā tadā /",
  "GP12mtp176pu:2762": "piturnideśāttvaritā niścakrāma purottamāt // MatsP_29.22 //",
  "GP12mtp176pu:2763": "*śarmiṣṭhovāca",
  "GP12mtp176pu:2764": "ahaṃ kanyāsahasreṇa dāśī te paricārikā /",
  "GP12mtp176pu:2765": "dhruvaṃ tvāṃ tatra yāsyāmi yatra dāsyati te pitā // MatsP_29.23 //",
  "GP12mtp176pu:2766": "*devayānyuvāca",
  "GP12mtp176pu:2767": "stuvato duhitā cāhaṃ yācataḥ pratigṛhṇataḥ /",
  "GP12mtp176pu:2768": "stūyamānasya duhitā kathaṃ dāsī bhaviṣyasi // MatsP_29.24 //",
  "GP12mtp176pu:2769": "*śarmiṣṭhovāca",
  "GP12mtp176pu:2770": "yena kenacidārtānāṃ jñātīnāṃ sukhamāvahet /",
  "GP12mtp176pu:2771": "anuyāsyāmyahaṃ tatra yatra dāsyati te pitā // MatsP_29.25 //",
  "GP12mtp176pu:2772": "*śaunaka uvāca",
  "GP12mtp176pu:2773": "pratiśrute dāsabhāve duhitrā vṛṣaparvaṇaḥ /",
  "GP12mtp176pu:2774": "devayānī nṛpaśreṣṭha pitaraṃ vākyamabravīt // MatsP_29.26 //",
  "GP12mtp176pu:2775": "*devayānyuvāca",
  "GP12mtp176pu:2776": "praviśāmi puraṃ tāta tuṣṭāsmi dvijasattama /",
  "GP12mtp176pu:2777": "amoghaṃ tava vijñānam asti vidyābalaṃ ca te // MatsP_29.27 //",
  "GP12mtp176pu:2778": "*śaunaka uvāca",
  "GP12mtp176pu:2779": "evamukto dvijaśreṣṭho duhitrā sumahāyaśāḥ /",
  "GP12mtp176pu:2780": "praviveśa puraṃ hṛṣṭaḥ pūjitaḥ sarvadānavaiḥ // MatsP_29.28 //",
  "GP12mtp176pu:2781": "______________________________________________________",
  "GP12mtp176pu:2782": "Matsya-Purāṇa 30",
  "GP12mtp176pu:2783": "*śaunaka uvāca",
  "GP12mtp176pu:2784": "atha dīrgheṇa kālena devayānī nṛpottama /",
  "GP12mtp176pu:2785": "vanaṃ tadaiva niryātā krīḍārthaṃ varavarṇinī // MatsP_30.1 //",
  "GP12mtp176pu:2786": "tena dāsīsahasreṇa sārdhaṃ śarmiṣṭhayā tadā /",
  "GP12mtp176pu:2787": "tameva deśaṃ samprāptā yathākāmaṃ cacāra sā // MatsP_30.2 //",
  "GP12mtp176pu:2788": "tābhiḥ sakhībhiḥ sahitā sarvābhirmuditā bhṛśam /",
  "GP12mtp176pu:2789": "krīḍantyo 'bhiratāḥ sarvāḥ pibantyo madhu mādhavam // MatsP_30.3 //",
  "GP12mtp176pu:2790": "khādantyo vividhānbhakṣyān phalāni vividhāni ca /",
  "GP12mtp176pu:2791": "punaśca nāhuṣo rājā mṛgalipsuryadṛcchayā // MatsP_30.4 //",
  "GP12mtp176pu:2792": "tameva deśaṃ samprāpto jalalipsuḥ pratarṣitaḥ /",
  "GP12mtp176pu:2793": "dadarśa devayānīṃ ca śarmiṣṭhāṃ tāśca yoṣitaḥ // MatsP_30.5 //",
  "GP12mtp176pu:2794": "pibantyo lalanāstāśca divyābharaṇabhūṣitāḥ /",
  "GP12mtp176pu:2795": "upaviṣṭāṃ ca dadṛśe devayānīṃ śucismitām // MatsP_30.6 //",
  "GP12mtp176pu:2796": "rūpeṇāpratimāṃ tāsāṃ strīṇāṃ madhye varāṅganām /",
  "GP12mtp176pu:2797": "śarmiṣṭhayā sevyamānāṃ pādasaṃvāhanādibhiḥ // MatsP_30.7 //",
  "GP12mtp176pu:2798": "*yayātiruvāca",
  "GP12mtp176pu:2799": "dvābhyāṃ kanyāsahasrābhyāṃ dve kanye parivārite /",
  "GP12mtp176pu:2800": "gotre ca nāmanī caiva dvayoḥ pṛcchāmyato hy aham // MatsP_30.8 //",
  "GP12mtp176pu:2801": "*devayānyuvāca",
  "GP12mtp176pu:2802": "ākhyāsyāmyaham ādatsva vacanaṃ me narādhipa /",
  "GP12mtp176pu:2803": "śuko nāmāsuraguruḥ sutāṃ jānīhi tasya mām // MatsP_30.9 //",
  "GP12mtp176pu:2804": "iyaṃ ca me sakhī dāsī yatrāhaṃ tatra gāminī /",
  "GP12mtp176pu:2805": "duhitā dānavendrasya śarmiṣṭhā vṛṣaparvaṇaḥ // MatsP_30.10 //",
  "GP12mtp176pu:2806": "*yayātiruvāca",
  "GP12mtp176pu:2807": "kathaṃ tu te sakhī dāsī kanyeyaṃ varavarṇinī /",
  "GP12mtp176pu:2808": "asurendrasutā subhūḥ paraṃ kautūhalaṃ hi me // MatsP_30.11 //",
  "GP12mtp176pu:2809": "*devayānyuvāca",
  "GP12mtp176pu:2810": "sarvameva naravyāghra vidhānamanuvartate /",
  "GP12mtp176pu:2811": "vidhinā vihitaṃ jñātvā mā vicitraṃ manaḥ kṛthāḥ // MatsP_30.12 //",
  "GP12mtp176pu:2812": "rājavadrūpaveṣau te brāhmīṃ vācaṃ bibharṣi ca /",
  "GP12mtp176pu:2813": "kiṃnāmā tvaṃ kutaścāsi kasya putraśca śaṃsa me // MatsP_30.13 //",
  "GP12mtp176pu:2814": "*yayātiruvāca",
  "GP12mtp176pu:2815": "brahmacaryeṇa vedo me kṛtsnaḥ śrutipathaṃ gataḥ /",
  "GP12mtp176pu:2816": "rājāhaṃ rājaputraśca yayātiriti viśrutaḥ // MatsP_30.14 //",
  "GP12mtp176pu:2817": "*devayānyuvāca",
  "GP12mtp176pu:2818": "kena cārthena nṛpate hy enaṃ deśaṃ samāgataḥ /",
  "GP12mtp176pu:2819": "jighṛkṣurvāri yatkiṃcid athavā mṛgalipsayā // MatsP_30.15 //",
  "GP12mtp176pu:2820": "*yayātiruvāca",
  "GP12mtp176pu:2821": "mṛgalipsurahaṃ bhadre pānīyārtham ihāgataḥ /",
  "GP12mtp176pu:2822": "bahudhāpyanuyukto 'smi tvam anujñātumarhasi // MatsP_30.16 //",
  "GP12mtp176pu:2823": "*devayānyuvāca",
  "GP12mtp176pu:2824": "dvābhyāṃ kanyāsahasrābhyāṃ dāsyā śarmiṣṭhayā saha /",
  "GP12mtp176pu:2825": "tvadadhīnāsmi bhadraṃ te sakhe bhartā ca me bhava // MatsP_30.17 //",
  "GP12mtp176pu:2826": "*yayātiruvāca",
  "GP12mtp176pu:2827": "viddhyauśanasi bhadraṃ te na tvadarho 'smi bhāmini /",
  "GP12mtp176pu:2828": "avivāhyāḥ sma rājāno devayāni pitustava // MatsP_30.18 //",
  "GP12mtp176pu:2829": "*devayānyuvāca",
  "GP12mtp176pu:2830": "saṃsṛṣṭaṃ brahmaṇā kṣatraṃ kṣatraṃ brahmaṇi saṃśritam /",
  "GP12mtp176pu:2831": "ṛṣiśca ṛṣiputraśca nāhuṣādya bhajasva mām // MatsP_30.19 //",
  "GP12mtp176pu:2832": "*yayātiruvāca",
  "GP12mtp176pu:2833": "ekadehodbhavā varṇāś catvāro 'pi varānane /",
  "GP12mtp176pu:2834": "pṛthagdharmāḥ pṛthakchaucās teṣāṃ vai brāhmaṇo varaḥ // MatsP_30.20 //",
  "GP12mtp176pu:2835": "*devayānyuvāca",
  "GP12mtp176pu:2836": "pāṇigraho nāhuṣāyaṃ na puṃbhiḥ sevitaḥ purā /",
  "GP12mtp176pu:2837": "tvaṃ pāṇimagrahīdagre vṛṇomi tvāmahaṃ tataḥ // MatsP_30.21 //",
  "GP12mtp176pu:2838": "kathaṃ tu me manasvinyāḥ pāṇimanyaḥ pumānspṛśet /",
  "GP12mtp176pu:2839": "gṛhītamṛṣiputreṇa svayaṃ vāpyṛṣiṇā tvayā // MatsP_30.22 //",
  "GP12mtp176pu:2840": "*yayātiruvāca",
  "GP12mtp176pu:2841": "kruddhādāśīviṣāt sarpāj jvalanātsarvatomukhāt /",
  "GP12mtp176pu:2842": "durādharṣataro vipraḥ puruṣeṇa vijānatā // MatsP_30.23 //",
  "GP12mtp176pu:2843": "*devayānyuvāca",
  "GP12mtp176pu:2844": "kathamāśīviṣāt sarpāj jvalanāt sarvatomukhāt /",
  "GP12mtp176pu:2845": "durādharṣataro vipra ityāttha puruṣarṣabha // MatsP_30.24 //",
  "GP12mtp176pu:2846": "*yayātiruvāca",
  "GP12mtp176pu:2847": "daśedāśīviṣastvekaṃ śastreṇaikaśca vadhyate /",
  "GP12mtp176pu:2848": "hanti vipraḥ sarāṣṭrāṇi purāṇyapi hi kopitaḥ // MatsP_30.25 //",
  "GP12mtp176pu:2849": "durādharṣataro vipras tasmādbhīru mato mama /",
  "GP12mtp176pu:2850": "ato 'dattāṃ ca pitrā tvāṃ bhadre na vivahāmyaham // MatsP_30.26 //",
  "GP12mtp176pu:2851": "*devayānyuvāca",
  "GP12mtp176pu:2852": "dattāṃ vahasva pitrā māṃ tvaṃ hi rājanvṛto mayā /",
  "GP12mtp176pu:2853": "ayācato bhayaṃ nāsti dattāṃ ca pratigṛhṇataḥ // MatsP_30.27 //",
  "GP12mtp176pu:2854": "*śaunaka uvāca",
  "GP12mtp176pu:2855": "tvaritaṃ devayānyātha preṣitā piturātmanaḥ /",
  "GP12mtp176pu:2856": "sarvaṃ nivedayāmāsa dhātrī tasmai yathātatham // MatsP_30.28 //",
  "GP12mtp176pu:2857": "śrutvaiva ca sa rājānaṃ darśayāmāsa bhārgavaḥ /",
  "GP12mtp176pu:2858": "dṛṣṭvaivam āgataṃ vipraṃ yayātiḥ pṛthivīpatiḥ // MatsP_30.29 //",
  "GP12mtp176pu:2859": "vavande brāhmaṇaṃ kāvyaṃ prāñjaliḥ praṇataḥ sthitaḥ /",
  "GP12mtp176pu:2860": "taṃ cāpyabhyavadatkāvyaḥ sāmnā paramavalgunā // MatsP_30.30 //",
  "GP12mtp176pu:2861": "*devayānyuvāca",
  "GP12mtp176pu:2862": "rājāyaṃ nāhuṣastāta durgame pāṇimagrahīt /",
  "GP12mtp176pu:2863": "namaste dehi māmasmai loke nānyaṃ patiṃ vṛṇe // MatsP_30.31 //",
  "GP12mtp176pu:2864": "*śukra uvāca",
  "GP12mtp176pu:2865": "vṛto 'nayā patirvīra sutayā tvaṃ mameṣṭayā /",
  "GP12mtp176pu:2866": "gṛhāṇemāṃ mayā dattāṃ mahiṣīṃ nahuṣātmaja // MatsP_30.32 //",
  "GP12mtp176pu:2867": "*yayātiruvāca",
  "GP12mtp176pu:2868": "adharmo māṃ spṛśedevaṃ pāpam asyāśca bhārgava /",
  "GP12mtp176pu:2869": "varṇasaṃkarato brahmann iti tvāṃ pravṛṇomyaham // MatsP_30.33 //",
  "GP12mtp176pu:2870": "*śukra uvāca",
  "GP12mtp176pu:2871": "adharmāttvāṃ vimuñcāmi varaṃ varaya cepsitam /",
  "GP12mtp176pu:2872": "asminvivāhe tvaṃ ślāghyo rahaḥ pāpaṃ nudāmi te // MatsP_30.34 //",
  "GP12mtp176pu:2873": "vahasva bhāryāṃ dharmeṇa devayānīṃ śucismitām /",
  "GP12mtp176pu:2874": "anayā saha samprītim atulāṃ samavāpnuhi // MatsP_30.35 //",
  "GP12mtp176pu:2875": "iyaṃ cāpi kumārī te śarmiṣṭhā vārṣaparvaṇī /",
  "GP12mtp176pu:2876": "saṃpūjyā satataṃ rājan na caināṃ śayane hvaya // MatsP_30.36 //",
  "GP12mtp176pu:2877": "*śaunaka uvāca",
  "GP12mtp176pu:2878": "evamukto yayātistu śukraṃ kṛtvā pradakṣiṇam /",
  "GP12mtp176pu:2879": "jagāma svapuraṃ hṛṣṭaḥ so 'nujñāto mahātmanā // MatsP_30.37 //",
  "GP12mtp176pu:2880": "______________________________________________________",
  "GP12mtp176pu:2881": "Matsya-Purāṇa 31",
  "GP12mtp176pu:2882": "*śaunaka uvāca",
  "GP12mtp176pu:2883": "yayātiḥ svapuraṃ prāpya mahendrapurasaṃnibham /",
  "GP12mtp176pu:2884": "praviśyāntaḥpuraṃ tatra devayānīṃ nyaveśayat // MatsP_31.1 //",
  "GP12mtp176pu:2885": "devayānyāścānumate sutāṃ tāṃ vṛṣaparvaṇaḥ /",
  "GP12mtp176pu:2886": "aśokavanikābhyāśe gṛhaṃ kṛtvā nyaveśayat // MatsP_31.2 //",
  "GP12mtp176pu:2887": "vṛtāṃ dāsīsahasreṇa śarmiṣṭhām āsurāyaṇīm /",
  "GP12mtp176pu:2888": "vāsobhirannapānaiśca saṃvibhajya susaṃvṛtām // MatsP_31.3 //",
  "GP12mtp176pu:2889": "devayānyā tu sahitaḥ sa nṛpo nahuṣātmajaḥ /",
  "GP12mtp176pu:2890": "vijahāra bahūnabdān devavanmudito bhṛśam // MatsP_31.4 //",
  "GP12mtp176pu:2891": "ṛtukāle tu samprāpte devayānī varāṅganā /",
  "GP12mtp176pu:2892": "lebhe garbhaṃ prathamataḥ kumāraśca vyajāyata // MatsP_31.5 //",
  "GP12mtp176pu:2893": "gate varṣasahasre tu śarmiṣṭhā vārṣaparvaṇī /",
  "GP12mtp176pu:2894": "dadarśa yauvanaṃ prāptā ṛtuṃ sā kamalekṣaṇā // MatsP_31.6 //",
  "GP12mtp176pu:2895": "cintayāmāsa dharmajñā ṛtuprāptau ca bhāminī /",
  "GP12mtp176pu:2896": "ṛtukālaśca samprāpto na kaścinme patirvṛtaḥ // MatsP_31.7 //",
  "GP12mtp176pu:2897": "kiṃ prāptaṃ kiṃca kartavyaṃ kathaṃ kṛtvā sukhaṃ bhavet /",
  "GP12mtp176pu:2898": "devayānī prasūtāsau vṛthāhaṃ prāptayauvanā // MatsP_31.8 //",
  "GP12mtp176pu:2899": "yathā tayā vṛto bhartā tathaivāhaṃ vṛṇomi tam /",
  "GP12mtp176pu:2900": "rājñā putraphalaṃ deyam iti me niścitā matiḥ /",
  "GP12mtp176pu:2901": "apīdānīṃ sa dharmātmā raho me darśanaṃ vrajet // MatsP_31.9 //",
  "GP12mtp176pu:2902": "*śaunaka uvāca",
  "GP12mtp176pu:2903": "atha niṣkramya rājāsau tasminkāle yadṛcchayā /",
  "GP12mtp176pu:2904": "aśokavanikābhyāśe śarmiṣṭhāṃ prāpya vismitaḥ // MatsP_31.10 //",
  "GP12mtp176pu:2905": "tamekaṃ rahasi dṛṣṭvā śarmiṣṭhā cāruhāsinī /",
  "GP12mtp176pu:2906": "pratyudgamyāñjaliṃ kṛtvā rājānaṃ vākyamabravīt // MatsP_31.11 //",
  "GP12mtp176pu:2907": "*śarmiṣṭhovāca",
  "GP12mtp176pu:2908": "somaścendraśca vāyuśca yamaśca varuṇaśca vā /",
  "GP12mtp176pu:2909": "tava vā nāhuṣa gṛhe kaḥ striyaṃ draṣṭumarhati // MatsP_31.12 //",
  "GP12mtp176pu:2910": "rūpābhijanaśīlairhi tvaṃ rājanvettha māṃ sadā /",
  "GP12mtp176pu:2911": "sā tvāṃ yāce prasādyeha rantumehi narādhipa // MatsP_31.13 //",
  "GP12mtp176pu:2912": "*yayātiruvāca",
  "GP12mtp176pu:2913": "vedmi tvāṃ śīlasampannāṃ daityakanyāmaninditām /",
  "GP12mtp176pu:2914": "rūpaṃ tu te na paśyāmi sūcyagramapi ninditam // MatsP_31.14 //",
  "GP12mtp176pu:2915": "māmabravīttadā śukro devayānīṃ yadāvaham /",
  "GP12mtp176pu:2916": "neyam āhvayitavyā te śayane vārṣaparvaṇī // MatsP_31.15 //",
  "GP12mtp176pu:2917": "*śarmiṣṭhovāca",
  "GP12mtp176pu:2918": "na narmayuktaṃ vacanaṃ hinasti na strīṣu rājan na vivāhakāle /",
  "GP12mtp176pu:2919": "prāṇātyaye sarvadhanāpahāre pañcānṛtānyāhur apātakāni // MatsP_31.16 //",
  "GP12mtp176pu:2920": "pṛṣṭāstu sākṣye pravadanti cānyathā bhavanti mithyāvacanā narendra te /",
  "GP12mtp176pu:2921": "ekārthatāyāṃ tu samāhitāyāṃ mithyā vadantaṃ hy anṛtaṃ hinasti // MatsP_31.17 //",
  "GP12mtp176pu:2922": "*yayātiruvāca",
  "GP12mtp176pu:2923": "rājā pramāṇaṃ bhūtānāṃ sa vinaśyenmṛṣā vadan /",
  "GP12mtp176pu:2924": "arthakṛcchramapi prāpya na mithyā kartumutsahe // MatsP_31.18 //",
  "GP12mtp176pu:2925": "*śarmiṣṭhovāca",
  "GP12mtp176pu:2926": "samāv etau matau rājan patiḥ sakhyāśca yaḥ patiḥ /",
  "GP12mtp176pu:2927": "samaṃ vivāha ityāhuḥ sakhyā me 'si patiryataḥ // MatsP_31.19 //",
  "GP12mtp176pu:2928": "*yayātiruvāca",
  "GP12mtp176pu:2929": "dātavyaṃ yācamānasya hīti me vratamāhitam /",
  "GP12mtp176pu:2930": "tvaṃ ca yācasi kāmaṃ māṃ brūhi kiṃ karavāṇi tat // MatsP_31.20 //",
  "GP12mtp176pu:2931": "*śarmiṣṭhovāca",
  "GP12mtp176pu:2932": "adharmāttrāhi māṃ rājan dharmaṃ ca pratipādaya /",
  "GP12mtp176pu:2933": "tvatto 'patyavatī loke careyaṃ dharmamuttamam // MatsP_31.21 //",
  "GP12mtp176pu:2934": "traya evādhanā rājan bhāryā dāsastathā sutaḥ /",
  "GP12mtp176pu:2935": "yatte samadhigacchanti yasya te tasya taddhanam // MatsP_31.22 //",
  "GP12mtp176pu:2936": "devayānyā bhujiṣyāsmi vaśyā ca tava bhārgavī /",
  "GP12mtp176pu:2937": "sā cāhaṃ ca tvayā rājan bharaṇīyāṃ bhajasva mām // MatsP_31.23 //",
  "GP12mtp176pu:2938": "*śaunaka uvāca",
  "GP12mtp176pu:2939": "evamuktastayā rājā tathyam ityabhijajñivān /",
  "GP12mtp176pu:2940": "pūjayāmāsa śarmiṣṭhāṃ dharmaṃ ca pratipādayan // MatsP_31.24 //",
  "GP12mtp176pu:2941": "sa samāgamya śarmiṣṭhāṃ yathākāmamavāpya ca /",
  "GP12mtp176pu:2942": "anyonyaṃ cābhisaṃpūjya jagmatustau yathāgatam // MatsP_31.25 //",
  "GP12mtp176pu:2943": "tasminsamāgame subhrūḥ śarmiṣṭhā vārṣaparvaṇī /",
  "GP12mtp176pu:2944": "lebhe garbhaṃ prathamatas tasmānnṛpatisattamāt // MatsP_31.26 //",
  "GP12mtp176pu:2945": "prajajñe ca tataḥ kāle rājñī rājīvalocanā /",
  "GP12mtp176pu:2946": "kumāraṃ devagarbhābham ādityasamatejasam // MatsP_31.27 //",
  "GP12mtp176pu:2947": "______________________________________________________",
  "GP12mtp176pu:2948": "Matsya-Purāṇa 32",
  "GP12mtp176pu:2949": "*śaunaka uvāca",
  "GP12mtp176pu:2950": "śrutvā kumāraṃ jātaṃ sā devayānī śucismitā /",
  "GP12mtp176pu:2951": "cintayāviṣṭaduḥkhārtā śarmiṣṭhāṃ prati bhārata // MatsP_32.1 //",
  "GP12mtp176pu:2952": "tato 'bhigamya śarmiṣṭhāṃ devayānyabravīdidam /",
  "GP12mtp176pu:2953": "kimarthaṃ vṛjinaṃ subhrūḥ kṛtaṃ te kāmalubdhayā // MatsP_32.2 //",
  "GP12mtp176pu:2954": "*śarmiṣṭhovāca",
  "GP12mtp176pu:2955": "ṛṣir abhyāgataḥ kaścid dharmātmā vedapāragaḥ /",
  "GP12mtp176pu:2956": "sa mayā tu varaḥ kāmaṃ yācito dharmasaṃhatam // MatsP_32.3 //",
  "GP12mtp176pu:2957": "nāhamanyāyataḥ kāmam ācarāmi śucismite /",
  "GP12mtp176pu:2958": "tasmād ṛṣer mamāpatyam iti satyaṃ bravīmi te // MatsP_32.4 //",
  "GP12mtp176pu:2959": "*devayānyuvāca",
  "GP12mtp176pu:2960": "padyetadevaṃ śarmiṣṭhe na manyurvidyate mama /",
  "GP12mtp176pu:2961": "apatyaṃ yadi te labdhaṃ jyeṣṭhācchreṣṭhācca vai dvijāt // MatsP_32.5 //",
  "GP12mtp176pu:2962": "śobhanaṃ bhīru satyaṃ cet kathaṃ sa jñāyate dvijaḥ /",
  "GP12mtp176pu:2963": "gotranāmābhijanataḥ śrotumicchāmi taṃ dvijam // MatsP_32.6 //",
  "GP12mtp176pu:2964": "*śarmiṣṭhovāca",
  "GP12mtp176pu:2965": "ojasā tejasā caiva dīpyamānaṃ raviṃ yathā /",
  "GP12mtp176pu:2966": "taṃ dṛṣṭvā mama saṃpraṣṭuṃ śaktir nāsīcchucismite // MatsP_32.7 //",
  "GP12mtp176pu:2967": "*śaunaka uvāca",
  "GP12mtp176pu:2968": "anyonyamevam uktvā ca samprahasya ca te mithaḥ /",
  "GP12mtp176pu:2969": "jagāma bhārgavī veśma tathyamityabhijānatī // MatsP_32.8 //",
  "GP12mtp176pu:2970": "yayātirdevayānyāṃ tu putrāv ajanayannṛpaḥ /",
  "GP12mtp176pu:2971": "yaduṃ ca turvasuṃ caiva śakraviṣṇū ivāparau // MatsP_32.9 //",
  "GP12mtp176pu:2972": "tasmādeva tu rājarṣeḥ śarmiṣṭhā vārṣaparvaṇī /",
  "GP12mtp176pu:2973": "druhyaṃ cānuṃ ca pūruṃ ca trīnkumārānajījanat // MatsP_32.10 //",
  "GP12mtp176pu:2974": "tataḥ kāle ca kasmiṃścid devayānī śucismitā /",
  "GP12mtp176pu:2975": "yayātisahitā rājañ jagāma haritaṃ vanam // MatsP_32.11 //",
  "GP12mtp176pu:2976": "dadarśa ca tadā tatra kumārāndevarūpiṇaḥ /",
  "GP12mtp176pu:2977": "krīḍamānān tu visrabdhān vismitā cedamabravīt // MatsP_32.12 //",
  "GP12mtp176pu:2978": "*devayānyuvāca",
  "GP12mtp176pu:2979": "kasyaite dārakā rājan devaputropamāḥ śubhāḥ /",
  "GP12mtp176pu:2980": "varcasā rūpataścaiva dṛśyante sadṛśāstava // MatsP_32.13 //",
  "GP12mtp176pu:2981": "evaṃ pṛṣṭvā tu rājānaṃ kumārānparyapṛcchata /",
  "GP12mtp176pu:2982": "kiṃ nāmadheyagotre vaḥ putrakā brāhmaṇaḥ pitā // MatsP_32.14 //",
  "GP12mtp176pu:2983": "vibrūta me yathātathyaṃ śrotukāmāsmyato hy aham /",
  "GP12mtp176pu:2984": "te 'darśayanpradeśinyā tameva nṛpasattamam // MatsP_32.15 //",
  "GP12mtp176pu:2985": "śarmiṣṭhāṃ mātaraṃ caiva tasyā ūcuḥ kumārakāḥ /",
  "GP12mtp176pu:2986": "*śaunaka uvāca",
  "GP12mtp176pu:2987": "ityuktvā sahitāstena rājānam upacakramuḥ // MatsP_32.16 //",
  "GP12mtp176pu:2988": "nābhyanandata tānrājā devayānyās tadāntike /",
  "GP12mtp176pu:2989": "rudantaste 'tha śarmiṣṭhām abhyayur bālakāstadā // MatsP_32.17 //",
  "GP12mtp176pu:2990": "dṛṣṭvā teṣāṃ tu bālānāṃ praṇayaṃ pārthivaṃ prati /",
  "GP12mtp176pu:2991": "buddhvā ca tattvato devī śarmiṣṭhāmidamabravīt // MatsP_32.18 //",
  "GP12mtp176pu:2992": "*devayānyuvāca",
  "GP12mtp176pu:2993": "madadhīnā satī kasmād akārṣīrvipriyaṃ mama /",
  "GP12mtp176pu:2994": "tamevāsuradharmaṃ tvam āsthitā na bibheṣi kim // MatsP_32.19 //",
  "GP12mtp176pu:2995": "*śarmiṣṭhovāca",
  "GP12mtp176pu:2996": "yaduktamṛṣirityeva tatsatyaṃ cāruhāsini /",
  "GP12mtp176pu:2997": "nyāyato dharmataścaiva carantī na bibhemi te // MatsP_32.20 //",
  "GP12mtp176pu:2998": "yadā tvayā vṛto rājā vṛta eva tadā mayā /",
  "GP12mtp176pu:2999": "sakhībhartā hi dharmeṇa bhartā bhavati śobhane // MatsP_32.21 //",
  "GP12mtp176pu:3000": "pūjyāsi mama mānyā ca śreṣṭhā jyeṣṭhā ca brāhmaṇī /",
  "GP12mtp176pu:3001": "tvatto hi me pūjyataro rājarṣiḥ kiṃ na vetsi tat // MatsP_32.22 //",
  "GP12mtp176pu:3002": "*śaunaka uvāca",
  "GP12mtp176pu:3003": "śrutvā tasyāstato vākyaṃ devayānyabravīd idam /",
  "GP12mtp176pu:3004": "rājannādyeha vatsyāmi vipriyaṃ me tvayā kṛtam // MatsP_32.23 //",
  "GP12mtp176pu:3005": "sahasotpatitāṃ śyāmāṃ dṛṣṭvā tāṃ sāśrulocanām /",
  "GP12mtp176pu:3006": "tūrṇaṃ sakāśaṃ kāvyasya prasthitāṃ vyathitastadā // MatsP_32.24 //",
  "GP12mtp176pu:3007": "anuvavrāja saṃbhrāntaḥ pṛṣṭhataḥ sāntvayannṛpaḥ /",
  "GP12mtp176pu:3008": "nyavartata na sā caiva krodhasaṃraktalocanā // MatsP_32.25 //",
  "GP12mtp176pu:3009": "avibruvantī kiṃcicca rājānaṃ sāśrulocanā /",
  "GP12mtp176pu:3010": "acirādeva samprāptā kāvyasyośanaso 'ntikam // MatsP_32.26 //",
  "GP12mtp176pu:3011": "sā tu dṛṣṭvaiva pitaram abhivādyāgrataḥ sthitā /",
  "GP12mtp176pu:3012": "anantaraṃ yayātistu pūjayāmāsa bhārgavam // MatsP_32.27 //",
  "GP12mtp176pu:3013": "*devayānyuvāca",
  "GP12mtp176pu:3014": "adharmeṇa jito dharmaḥ pravṛttamadharottaram /",
  "GP12mtp176pu:3015": "śarmiṣṭhā yātivṛttāsti duhitā vṛṣaparvaṇaḥ // MatsP_32.28 //",
  "GP12mtp176pu:3016": "trayo 'syāṃ janitāḥ putrā rājñānena yayātinā /",
  "GP12mtp176pu:3017": "durbhagāyā mama dvau tu putrau tāta bravīmi te // MatsP_32.29 //",
  "GP12mtp176pu:3018": "dharmajña iti vikhyāta eṣa rājā bhṛgūdvaha /",
  "GP12mtp176pu:3019": "atikrāntaśca maryādāṃ kāvyaitatkathayāmi te // MatsP_32.30 //",
  "GP12mtp176pu:3020": "*śukra uvāca",
  "GP12mtp176pu:3021": "dharmajñastvaṃ mahārāja yo 'dharmam akṛthāḥ priyam /",
  "GP12mtp176pu:3022": "tasmājjarā tvām acirād dharṣayiṣyati durjayā // MatsP_32.31 //",
  "GP12mtp176pu:3023": "*yayātiruvāca",
  "GP12mtp176pu:3024": "ṛtuṃ yo yācyamānāyā na dadāti pumānvṛtaḥ /",
  "GP12mtp176pu:3025": "bhrūṇahetyucyate brahman sa ceha brahmavādibhiḥ // MatsP_32.32 //",
  "GP12mtp176pu:3026": "ṛtukāmāṃ striyaṃ yastu gamyāṃ rahasi yācitaḥ /",
  "GP12mtp176pu:3027": "nopaiti yo hi dharmeṇa brahmahetyucyate budhaiḥ // MatsP_32.33 //",
  "GP12mtp176pu:3028": "ityetāni samīkṣyāhaṃ kāraṇāni bhṛgūdvaha /",
  "GP12mtp176pu:3029": "adharmabhayasaṃvignaḥ śarmiṣṭhām upajagmivān // MatsP_32.34 //",
  "GP12mtp176pu:3030": "*śukra uvāca",
  "GP12mtp176pu:3031": "na tv ahaṃ pratyavekṣyaste madadhīno 'si pārthiva /",
  "GP12mtp176pu:3032": "mithyācaraṇadharmeṣu cauryaṃ bhavati nāhuṣa // MatsP_32.35 //",
  "GP12mtp176pu:3033": "*śaunaka uvāca",
  "GP12mtp176pu:3034": "krodhenośanasā śapto yayātirnāhuṣastadā /",
  "GP12mtp176pu:3035": "pūrvaṃ vayaḥ parityajya jarāṃ sadyo 'nvapadyata // MatsP_32.36 //",
  "GP12mtp176pu:3036": "*yayātiruvāca",
  "GP12mtp176pu:3037": "atṛpto yauvanasyāhaṃ devayānyāṃ bhṛgūdvaha /",
  "GP12mtp176pu:3038": "prasādaṃ kuru me brahmañ jareyaṃ mā viśeta mām // MatsP_32.37 //",
  "GP12mtp176pu:3039": "*śukra uvāca",
  "GP12mtp176pu:3040": "nāhaṃ mṛṣā vadāmyetaj jarāṃ prāpto 'si bhūmipa /",
  "GP12mtp176pu:3041": "jarāṃ tv etāṃ tvamanyasmin saṃkrāmaya yadīcchasi // MatsP_32.38 //",
  "GP12mtp176pu:3042": "*yayātiruvāca",
  "GP12mtp176pu:3043": "rājyabhāk sa bhavedbrahman puṇyabhākkīrtibhāktathā /",
  "GP12mtp176pu:3044": "yo dadyānme vayaḥ putras tadbhavānanumanyatām // MatsP_32.39 //",
  "GP12mtp176pu:3045": "*śukra uvāca",
  "GP12mtp176pu:3046": "saṃkrāmayiṣyasi jarāṃ yatheṣṭaṃ nahuṣātmaja /",
  "GP12mtp176pu:3047": "māmanudhyāya tattvena na ca pāpamavāpsyasi // MatsP_32.40 //",
  "GP12mtp176pu:3048": "vayo dāsyati te putro yaḥ sa rājā bhaviṣyati /",
  "GP12mtp176pu:3049": "āyuṣmānkīrtimāṃścaiva bahvapatyas tathaiva ca // MatsP_32.41 //",
  "GP12mtp176pu:3050": "______________________________________________________",
  "GP12mtp176pu:3051": "Matsya-Purāṇa 33",
  "GP12mtp176pu:3052": "*śaunaka uvāca",
  "GP12mtp176pu:3053": "jarāṃ prāpya yayātistu svapuraṃ prāpya caiva hi /",
  "GP12mtp176pu:3054": "putraṃ jyeṣṭhaṃ variṣṭhaṃ ca yadumityabravīddvijaḥ // MatsP_33.1 //",
  "GP12mtp176pu:3055": "*yayātiruvāca",
  "GP12mtp176pu:3056": "jarā valī ca māṃ tāta palitāni ca paryaguḥ /",
  "GP12mtp176pu:3057": "kāvyasyośanasaḥ śāpān na ca tṛpto 'smi yauvane // MatsP_33.2 //",
  "GP12mtp176pu:3058": "tvaṃ yado pratipadyasva pāpmānaṃ jarayā saha /",
  "GP12mtp176pu:3059": "yauvanena tvadīyena careyaṃ viṣayānaham // MatsP_33.3 //",
  "GP12mtp176pu:3060": "pūrṇe varṣasahasre tu tvadīyaṃ yauvanaṃ tv aham /",
  "GP12mtp176pu:3061": "dattvā sampratipatsyāmi pāpmānaṃ jarayā saha // MatsP_33.4 //",
  "GP12mtp176pu:3062": "*yaduruvāca",
  "GP12mtp176pu:3063": "sitaśmaśrudharo dīno jarasā śithilīkṛtaḥ /",
  "GP12mtp176pu:3064": "valīsaṃtatagātraśca durdarśo durbalaḥ kṛśaḥ // MatsP_33.5 //",
  "GP12mtp176pu:3065": "aśaktaḥ kāryakaraṇe paribhūtaḥ sa yauvane /",
  "GP12mtp176pu:3066": "sahopajīvibhiścaiva tajjarāṃ nābhikāmaye // MatsP_33.6 //",
  "GP12mtp176pu:3067": "santi te bahavaḥ putrā mattaḥ priyatarā nṛpa /",
  "GP12mtp176pu:3068": "jarāṃ grahītuṃ dharmajña putramanyaṃ vṛṇīṣva vai // MatsP_33.7 //",
  "GP12mtp176pu:3069": "*yayātiruvāca",
  "GP12mtp176pu:3070": "yastvaṃ me hṛdayājjāto vayaḥ svaṃ na prayacchasi /",
  "GP12mtp176pu:3071": "pāpānmātulasambandhād duṣprajā te bhaviṣyati // MatsP_33.8 //",
  "GP12mtp176pu:3072": "turvaso pratipadyasva pāpmānaṃ jarayā saha /",
  "GP12mtp176pu:3073": "yauvanena careyaṃ vai viṣayāṃstava putraka // MatsP_33.9 //",
  "GP12mtp176pu:3074": "pūrṇe varṣasahasre nu punardāsyāmi yauvanam /",
  "GP12mtp176pu:3075": "tathaiva pratipatsyāmi pāpmānaṃ jarayā saha // MatsP_33.10 //",
  "GP12mtp176pu:3076": "*turvasuruvāca",
  "GP12mtp176pu:3077": "na kāmaye jarāṃ tāta kāmabhogapraṇāśinīm /",
  "GP12mtp176pu:3078": "balarūpāntakaraṇīṃ buddhimānavināśinīm // MatsP_33.11 //",
  "GP12mtp176pu:3079": "*yayātiruvāca",
  "GP12mtp176pu:3080": "yastvaṃ me hṛdayājjāto vayaḥ svaṃ na prayacchasi /",
  "GP12mtp176pu:3081": "tasmātprajā samucchedaṃ turvaso tava yāsyati // MatsP_33.12 //",
  "GP12mtp176pu:3082": "saṃkīrṇāścoradharmeṣu pratilomacareṣu ca /",
  "GP12mtp176pu:3083": "piśitāśiṣu lokeṣu nūnaṃ rājā bhaviṣyasi // MatsP_33.13 //",
  "GP12mtp176pu:3084": "gurudāraprasakteṣu tiryagyonirateṣu ca /",
  "GP12mtp176pu:3085": "paśudharmiṣu mleccheṣu pāpeṣu prabhaviṣyasi // MatsP_33.14 //",
  "GP12mtp176pu:3086": "*śaunaka uvāca",
  "GP12mtp176pu:3087": "evaṃ sa turvasuṃ śaptvā yayātiḥ sutamātmanaḥ /",
  "GP12mtp176pu:3088": "śarmiṣṭhāyāḥ sutaṃ jyeṣṭhaṃ druhyuṃ vacanamabravīt // MatsP_33.15 //",
  "GP12mtp176pu:3089": "*yayātiruvāca",
  "GP12mtp176pu:3090": "druhyo tvaṃ pratipadyasva varṇarūpavināśinīm /",
  "GP12mtp176pu:3091": "jarāṃ varṣasahasraṃ me yauvanaṃ svaṃ prayacchatām // MatsP_33.16 //",
  "GP12mtp176pu:3092": "pūrṇe varṣasahasre tu te pradāsyāmi yauvanam /",
  "GP12mtp176pu:3093": "svaṃ cādāsyāmi bhūyo 'haṃ pāpmānaṃ jarayā saha // MatsP_33.17 //",
  "GP12mtp176pu:3094": "*druhyuruvāca",
  "GP12mtp176pu:3095": "na rājyaṃ na rathaṃ nāśvaṃ jīrṇo bhuṅkte na ca striyam /",
  "GP12mtp176pu:3096": "na rāgaścāsya bhavati tajjarāṃ te na kāmaye // MatsP_33.18 //",
  "GP12mtp176pu:3097": "*yayātiruvāca",
  "GP12mtp176pu:3098": "yastvaṃ me hṛdayājjāto vayaḥ svaṃ na prayacchasi /",
  "GP12mtp176pu:3099": "taddruhyo vai priyaḥ kāmo na te sampatsyate kvacit // MatsP_33.19 //",
  "GP12mtp176pu:3100": "naur upaplavasaṃcāro yatra nityaṃ bhaviṣyati /",
  "GP12mtp176pu:3101": "arājyabhojaśabdaṃ tvaṃ tatra prāpsyasi sānvayaḥ // MatsP_33.20 //",
  "GP12mtp176pu:3102": "*yayātiruvāca",
  "GP12mtp176pu:3103": "ano tvaṃ pratipadyasva pāpmānaṃ jarayā saha /",
  "GP12mtp176pu:3104": "ekaṃ varṣasahasraṃ tu careyaṃ yauvanena te // MatsP_33.21 //",
  "GP12mtp176pu:3105": "*anur uvāca",
  "GP12mtp176pu:3106": "jīrṇaḥ śiśurivādatte kāle 'nnamaśuciryathā /",
  "GP12mtp176pu:3107": "na juhoti ca kāle 'gniṃ tāṃ jarāṃ nābhikāmaye // MatsP_33.22 //",
  "GP12mtp176pu:3108": "*yayātiruvāca",
  "GP12mtp176pu:3109": "yastvaṃ me hṛdayājjāto vayaḥ svaṃ na prayacchasi /",
  "GP12mtp176pu:3110": "jarādoṣastvayokto yas tasmāttvaṃ pratipadyase // MatsP_33.23 //",
  "GP12mtp176pu:3111": "prajāśca yauvanaṃ prāptā vinaśyanti hy ano tava /",
  "GP12mtp176pu:3112": "agnipraskandanagatas tvaṃ cāpyevaṃ bhaviṣyasi // MatsP_33.24 //",
  "GP12mtp176pu:3113": "*yayātiruvāca",
  "GP12mtp176pu:3114": "pūro tvaṃ pratipadyasva pāpmānaṃ jarayā saha /",
  "GP12mtp176pu:3115": "tvaṃ me priyataraḥ putras tvaṃ varīyān bhaviṣyasi // MatsP_33.25 //",
  "GP12mtp176pu:3116": "jarā valī ca māṃ tāta palitāni ca paryaguḥ /",
  "GP12mtp176pu:3117": "kāvyasyośanasaḥ śāpān na ca tṛpto 'smi yauvane // MatsP_33.26 //",
  "GP12mtp176pu:3118": "kiṃcitkālaṃ careyaṃ vai viṣayānvayasā tava /",
  "GP12mtp176pu:3119": "pūrṇe varṣasahasre tu pratidāsyāmi yauvanam /",
  "GP12mtp176pu:3120": "svaṃ caiva pratipatsye 'haṃ pāpmānaṃ jarayā saha // MatsP_33.27 //",
  "GP12mtp176pu:3121": "*śaunaka uvāca",
  "GP12mtp176pu:3122": "evamuktaḥ pratyuvāca pūruḥ pitaramañjasā /",
  "GP12mtp176pu:3123": "yathāttha tvaṃ mahārāja tatkariṣyāmi te vacaḥ // MatsP_33.28 //",
  "GP12mtp176pu:3124": "pratipatsyāmi te rājan pāpmānaṃ jarayā saha /",
  "GP12mtp176pu:3125": "gṛhāṇa yauvanaṃ mattaś cara kāmān yathepsitān // MatsP_33.29 //",
  "GP12mtp176pu:3126": "jarayāhaṃ praticchanno vayorūpadharastava /",
  "GP12mtp176pu:3127": "yauvanaṃ bhavate dattvā cariṣyāmi yathecchayā // MatsP_33.30 //",
  "GP12mtp176pu:3128": "*yayātiruvāca",
  "GP12mtp176pu:3129": "pūro prīto 'smi te vatsa varaṃ cemaṃ dadāmi te /",
  "GP12mtp176pu:3130": "sarvakāmasamṛddhārthā bhaviṣyati tava prajā // MatsP_33.31 //",
  "GP12mtp176pu:3131": "______________________________________________________",
  "GP12mtp176pu:3132": "Matsya-Purāṇa 34",
  "GP12mtp176pu:3133": "*śaunaka uvāca",
  "GP12mtp176pu:3134": "evamuktaḥ sa rājarṣiḥ kāvyaṃ smṛtvā mahāvratam /",
  "GP12mtp176pu:3135": "saṃkrāmayāmāsa jarāṃ tadā putre mahātmani // MatsP_34.1 //",
  "GP12mtp176pu:3136": "pauraveṇātha vayasā yayātirnahuṣātmajaḥ /",
  "GP12mtp176pu:3137": "prītiyukto naraśreṣṭhaś cacāra viṣayānpriyān // MatsP_34.2 //",
  "GP12mtp176pu:3138": "yathākāmaṃ yathotsāhaṃ yathākālaṃ yathāsukham /",
  "GP12mtp176pu:3139": "dharmāviruddhānrājendro yathārhati sa eva hi // MatsP_34.3 //",
  "GP12mtp176pu:3140": "devān atarpayad yajñaiḥ śrāddhairapi pitāmahān /",
  "GP12mtp176pu:3141": "dīnānanugrahairiṣṭaiḥ kāmaiśca dvijasattamān // MatsP_34.4 //",
  "GP12mtp176pu:3142": "atithīnannapānaiśca viśaśca pratipālanaiḥ /",
  "GP12mtp176pu:3143": "ānṛśaṃsyena śūdrāṃśca dasyūnnigrahaṇena ca // MatsP_34.5 //",
  "GP12mtp176pu:3144": "dharmeṇa ca prajāḥ sarvā yathāvad anurañjayan /",
  "GP12mtp176pu:3145": "yayātiḥ pālayāmāsa sākṣādindra ivāparaḥ // MatsP_34.6 //",
  "GP12mtp176pu:3146": "sa rājā siṃhavikrānto yuvā viṣayagocaraḥ /",
  "GP12mtp176pu:3147": "avirodhena dharmasya cacāra sukhamuttamam // MatsP_34.7 //",
  "GP12mtp176pu:3148": "sa samprāpya śubhānkāmāṃs tṛptaḥ khinnaśca pārthivaḥ /",
  "GP12mtp176pu:3149": "kālaṃ varṣasahasrāntaṃ sasmāra manujādhipaḥ // MatsP_34.8 //",
  "GP12mtp176pu:3150": "paricintya sa kālajñaḥ kalākāṣṭhāśca vīryavān /",
  "GP12mtp176pu:3151": "pūrṇam matvā tataḥ kālaṃ pūruṃ putramuvāca ha // MatsP_34.9 //",
  "GP12mtp176pu:3152": "na jātu kāmaḥ kāmānām upabhogena śāmyati /",
  "GP12mtp176pu:3153": "haviṣā kṛṣṇavartmeva bhūya evābhivardhate // MatsP_34.10 //",
  "GP12mtp176pu:3154": "yatpṛthivyāṃ vrīhiyavaṃ hiraṇyaṃ paśavaḥ striyaḥ /",
  "GP12mtp176pu:3155": "nālamekasya tatsarvam iti matvā śamaṃ vrajet // MatsP_34.11 //",
  "GP12mtp176pu:3156": "yathāsukhaṃ yathotsāhaṃ yathākāmamariṃdama /",
  "GP12mtp176pu:3157": "sevitā viṣayāḥ putra yauvanena mayā tava // MatsP_34.12 //",
  "GP12mtp176pu:3158": "pūro prīto 'smi bhadraṃ te gṛhāṇedaṃ svayauvanam /",
  "GP12mtp176pu:3159": "rājyaṃ caiva gṛhāṇedaṃ tvaṃ hi me priyakṛtsutaḥ // MatsP_34.13 //",
  "GP12mtp176pu:3160": "*śaunaka uvāca",
  "GP12mtp176pu:3161": "pratipede jarāṃ rājā yayātirnāhuṣastadā /",
  "GP12mtp176pu:3162": "yauvanaṃ pratipede sa pūruḥ svaṃ punarātmanaḥ // MatsP_34.14 //",
  "GP12mtp176pu:3163": "abhiṣektukāmaṃ ca nṛpaṃ pūruṃ putraṃ kanīyasam /",
  "GP12mtp176pu:3164": "brāhmaṇapramukhā varṇā idaṃ vacanamabruvan // MatsP_34.15 //",
  "GP12mtp176pu:3165": "kathaṃ śukrasya dauhitraṃ devayānyāḥ sutaṃ prabho /",
  "GP12mtp176pu:3166": "jyeṣṭhaṃ yadumatikramya rājyaṃ pūroḥ pradāsyasi // MatsP_34.16 //",
  "GP12mtp176pu:3167": "jyeṣṭho yadustava sutas turvasustadanantaram /",
  "GP12mtp176pu:3168": "śarmiṣṭhāyāḥ suto druhyus tathānuḥ pūrureva ca // MatsP_34.17 //",
  "GP12mtp176pu:3169": "kathaṃ jyeṣṭhamatikramya kanīyān rājyamarhati /",
  "GP12mtp176pu:3170": "etatsaṃbodhayāmastvāṃ svadharmamanupālaya // MatsP_34.18 //",
  "GP12mtp176pu:3171": "*yayātiruvāca",
  "GP12mtp176pu:3172": "brāhmaṇapramukhā varṇāḥ sarve śṛṇvantu me vacaḥ /",
  "GP12mtp176pu:3173": "jyeṣṭhaṃ prati yato rājyaṃ na deyaṃ me kathaṃcana // MatsP_34.19 //",
  "GP12mtp176pu:3174": "mama jyeṣṭhena yadunā niyogo nānupālitaḥ /",
  "GP12mtp176pu:3175": "pratikūlaḥ pituryaśca na sa putraḥ satāṃ mataḥ // MatsP_34.20 //",
  "GP12mtp176pu:3176": "mātāpitrorvacanakṛd dhitaḥ pathyaśca yaḥ sutaḥ /",
  "GP12mtp176pu:3177": "sa putraḥ putravadyaśca vartate pitṛmātṛṣu // MatsP_34.21 //",
  "GP12mtp176pu:3178": "yadunāhamavajñātas tathā turvasunāpi vā /",
  "GP12mtp176pu:3179": "druhyuṇā cānunā caivam apyavajñā kṛtā bhṛśam // MatsP_34.22 //",
  "GP12mtp176pu:3180": "pūruṇā me kṛtaṃ vākyaṃ mānitaṃ ca viśeṣataḥ /",
  "GP12mtp176pu:3181": "kanīyānmama dāyādo jarā yena dhṛtā mama // MatsP_34.23 //",
  "GP12mtp176pu:3182": "mama kāmaḥ sa ca kṛtaḥ pūruṇā putrarūpiṇā /",
  "GP12mtp176pu:3183": "śukreṇa ca varo dattaḥ kāvyenośanasā svayam // MatsP_34.24 //",
  "GP12mtp176pu:3184": "putro yastvānuvarteta sa rājā pṛthivīpatiḥ /",
  "GP12mtp176pu:3185": "bhavantaḥ pratijānantu pūrū rājye 'bhiṣicyatām // MatsP_34.25 //",
  "GP12mtp176pu:3186": "*prakṛtaya ūcuḥ",
  "GP12mtp176pu:3187": "yaḥ putro guṇasampanno mātāpitrorhitaḥ sadā /",
  "GP12mtp176pu:3188": "sarvaṃ so 'rhati kalyāṇaṃ kanīyānapi sa prabhuḥ // MatsP_34.26 //",
  "GP12mtp176pu:3189": "arhaṃ pūroridaṃ rājyaṃ yaḥ priyaḥ priyakṛt tava /",
  "GP12mtp176pu:3190": "varadānena śukrasya na śakyaṃ vaktumuttaram // MatsP_34.27 //",
  "GP12mtp176pu:3191": "*śaunaka uvāca",
  "GP12mtp176pu:3192": "paurajānapadais tuṣṭair ityukto nāhuṣastadā /",
  "GP12mtp176pu:3193": "abhiṣicya tataḥ pūruṃ rājye svasutamātmajam // MatsP_34.28 //",
  "GP12mtp176pu:3194": "dattvā ca pūrave rājyaṃ vanavāsāya dīkṣitaḥ /",
  "GP12mtp176pu:3195": "purātsa niryayau rājā brāhmaṇaistāpasaiḥ saha // MatsP_34.29 //",
  "GP12mtp176pu:3196": "yadostu yādavā jātās turvasoryavanāḥ sutāḥ /",
  "GP12mtp176pu:3197": "druhyoścaiva sutā bhojā anostu mlecchajātayaḥ // MatsP_34.30 //",
  "GP12mtp176pu:3198": "pūrostu pauravo vaṃśo yatra jāto 'si pārthiva /",
  "GP12mtp176pu:3199": "idaṃ varṣasahasrāttu rājyaṃ kurukulāgatam // MatsP_34.31 //",
  "GP12mtp176pu:3200": "______________________________________________________",
  "GP12mtp176pu:3201": "Matsya-Purāṇa 35",
  "GP12mtp176pu:3202": "*śaunaka uvāca",
  "GP12mtp176pu:3203": "evaṃ sa nāhuṣo rājā yayātiḥ putramīpsitam /",
  "GP12mtp176pu:3204": "rājye 'bhiṣicya mudito vānaprastho 'bhavanmuniḥ // MatsP_35.1 //",
  "GP12mtp176pu:3205": "uṣitvā vanavāsaṃ sa brāhmaṇaiḥ saha saṃśritaḥ /",
  "GP12mtp176pu:3206": "phalamūlāśano dānto yathā svargamito gataḥ // MatsP_35.2 //",
  "GP12mtp176pu:3207": "sa gataḥ svargavāsaṃ tu nyavasanmuditaḥ sukhī /",
  "GP12mtp176pu:3208": "kālasya nātimahataḥ punaḥ śakreṇa pātitaḥ // MatsP_35.3 //",
  "GP12mtp176pu:3209": "vivaśaḥ pracyutaḥ svargād aprāpto medinītalam /",
  "GP12mtp176pu:3210": "sthitaścāsīd antarikṣe sa tadeti śrutaṃ mayā // MatsP_35.4 //",
  "GP12mtp176pu:3211": "tata eva punaścāpi gataḥ svargamiti śrutiḥ /",
  "GP12mtp176pu:3212": "rājñā vasumatā sārdham aṣṭakena ca vīryavān /",
  "GP12mtp176pu:3213": "pratardanena śibinā sametya kila saṃsadi // MatsP_35.5 //",
  "GP12mtp176pu:3214": "*śatānīka uvāca",
  "GP12mtp176pu:3215": "karmaṇā kena sa divaṃ punaḥ prāpto mahīpatiḥ /",
  "GP12mtp176pu:3216": "kathamindreṇa bhagavan pātito medinītale // MatsP_35.6 //",
  "GP12mtp176pu:3217": "sarvametad aśeṣeṇa śrotumicchāmi tattvataḥ /",
  "GP12mtp176pu:3218": "kathyamānaṃ tvayā vipra devarṣigaṇasaṃnidhau // MatsP_35.7 //",
  "GP12mtp176pu:3219": "devarājasamo hy āsīd yayātiḥ pṛthivīpatiḥ /",
  "GP12mtp176pu:3220": "vardhanaḥ kuruvaṃśasya vibhāvasusamadyutiḥ // MatsP_35.8 //",
  "GP12mtp176pu:3221": "tasya vistīrṇayaśasaḥ satyakīrter mahātmanaḥ /",
  "GP12mtp176pu:3222": "śrotumicchāmi deveśa divi ceha ca sarvaśaḥ // MatsP_35.9 //",
  "GP12mtp176pu:3223": "*śaunaka uvāca",
  "GP12mtp176pu:3224": "hanta te kathayiṣyāmi yayāteruttamāṃ kathām /",
  "GP12mtp176pu:3225": "divi ceha ca puṇyārthāṃ sarvapāpapraṇāśinīm // MatsP_35.10 //",
  "GP12mtp176pu:3226": "yayātirnāhuṣo rājā pūruṃ putraṃ kanīyasam /",
  "GP12mtp176pu:3227": "rājye 'bhiṣicya muditaḥ pravavrāja vanaṃ tadā // MatsP_35.11 //",
  "GP12mtp176pu:3228": "anteṣu sa vinikṣipya putrān yadupurogamān /",
  "GP12mtp176pu:3229": "phalamūlāśano rājā vane 'sau nyavasacciram // MatsP_35.12 //",
  "GP12mtp176pu:3230": "sa jitātmā jitakrodhas tarpayan pitṛdevatāḥ /",
  "GP12mtp176pu:3231": "agnīṃśca vidhivajjuhvan vānaprasthavidhānataḥ // MatsP_35.13 //",
  "GP12mtp176pu:3232": "atithīn pūjayannityaṃ vanyena haviṣā vibhuḥ /",
  "GP12mtp176pu:3233": "śiloñchavṛttimāsthāya śeṣānnakṛtabhojanaḥ // MatsP_35.14 //",
  "GP12mtp176pu:3234": "pūrṇaṃ sahasraṃ varṣāṇām evaṃvṛttir abhūnnṛpaḥ /",
  "GP12mtp176pu:3235": "ambubhakṣaḥ sa cābdāṃstrīn āsīn niyatavāṅmanāḥ // MatsP_35.15 //",
  "GP12mtp176pu:3236": "tatastu vāyubhakṣo 'bhūt saṃvatsaramatandritaḥ /",
  "GP12mtp176pu:3237": "pañcāgnimadhye ca tapas tepe saṃvatsaraṃ punaḥ // MatsP_35.16 //",
  "GP12mtp176pu:3238": "ekapādasthitaścāsīt ṣaṇmāsān anilāśanaḥ /",
  "GP12mtp176pu:3239": "puṇyakīrtistataḥ svargaṃ jagāmāvṛtya rodasī // MatsP_35.17 //",
  "GP12mtp176pu:3240": "______________________________________________________",
  "GP12mtp176pu:3241": "Matsya-Purāṇa 36",
  "GP12mtp176pu:3242": "*śaunaka uvāca",
  "GP12mtp176pu:3243": "svargatastu sa rājendro nyavasaddevasadmani /",
  "GP12mtp176pu:3244": "pūjitastridaśaiḥ sādhyair marudbhirvasubhistathā // MatsP_36.1 //",
  "GP12mtp176pu:3245": "devalokād brahmalokaṃ saṃcaranpuṇyakṛdvaśī /",
  "GP12mtp176pu:3246": "avasatpṛthivīpālo dīrghakālamiti śrutiḥ // MatsP_36.2 //",
  "GP12mtp176pu:3247": "sa kadācinnṛpaśreṣṭho yayātiḥ śakramāgataḥ /",
  "GP12mtp176pu:3248": "kathānte tatra śakreṇa pṛṣṭaḥ sa pṛthivīpatiḥ // MatsP_36.3 //",
  "GP12mtp176pu:3249": "*śakra uvāca",
  "GP12mtp176pu:3250": "yadā sa pūrustava rūpeṇa rājañ jarāṃ gṛhītvā pracacāra loke /",
  "GP12mtp176pu:3251": "tadā rājyaṃ sampradāyaiva tasmai tvayā kimuktaḥ kathayeha satyam // MatsP_36.4 //",
  "GP12mtp176pu:3252": "*yayātiruvāca",
  "GP12mtp176pu:3253": "prakṛtyanumate pūruṃ rājye kṛtvedamabruvam /",
  "GP12mtp176pu:3254": "gaṅgāyamunayormadhye kṛtsno 'yaṃ viṣayastava /",
  "GP12mtp176pu:3255": "madhye pṛthivyāstvaṃ rājā bhrātaro 'nte 'dhipāstava // MatsP_36.5 //",
  "GP12mtp176pu:3256": "akrodhanaḥ krodhanebhyo viśiṣṭas tathā titikṣur atitikṣor viśiṣṭaḥ /",
  "GP12mtp176pu:3257": "amānuṣebhyo mānuṣaśca pradhāno vidvāṃstathaivāviduṣaḥ pradhānaḥ // MatsP_36.6 //",
  "GP12mtp176pu:3258": "ākruśyamāno nākrośen manyumeva titikṣati /",
  "GP12mtp176pu:3259": "ākroṣṭāraṃ nirdahati sukṛtaṃ cāsya vindati // MatsP_36.7 //",
  "GP12mtp176pu:3260": "nāruntudaḥ syānna nṛśaṃsavādī na hīnataḥ param abhyādadīta /",
  "GP12mtp176pu:3261": "yayāsya vācā para udvijeta na tāṃ vadedruśatīṃ pāpalaulyām // MatsP_36.8 //",
  "GP12mtp176pu:3262": "aruntudaṃ puruṣaṃ tīvravācaṃ vākkaṇṭakair vitudantaṃ manuṣyān /",
  "GP12mtp176pu:3263": "vidyād alakṣmīkatamaṃ janānāṃ mukhe nibaddhaṃ nirṛtiṃ vahantam // MatsP_36.9 //",
  "GP12mtp176pu:3264": "sadbhiḥ purastādabhipūjitaḥ syāt sadbhistathā pṛṣṭhato rakṣitaḥ syāt /",
  "GP12mtp176pu:3265": "sadā satām ativādāṃstitikṣet satāṃ vṛttaṃ pālayansādhuvṛtaḥ // MatsP_36.10 //",
  "GP12mtp176pu:3266": "vāksāyakā vadanānniṣpatanti yair āhataḥ śocati vā tryahāni /",
  "GP12mtp176pu:3267": "parasya no marmasu te patanti tānpaṇḍito nāvasṛjetpareṣu // MatsP_36.11 //",
  "GP12mtp176pu:3268": "nāstīdṛśaṃ saṃvananaṃ triṣu lokeṣu kiṃcana /",
  "GP12mtp176pu:3269": "yathā maitrī ca lokeṣu dānaṃ ca madhurā ca vāk // MatsP_36.12 //",
  "GP12mtp176pu:3270": "tasmātsāntvaṃ sadā vācyaṃ na vācyaṃ paruṣaṃ kvacit /",
  "GP12mtp176pu:3271": "pūjyānsampūjayed dadyān nābhiśāpaṃ kadācana // MatsP_36.13 //",
  "GP12mtp176pu:3272": "______________________________________________________",
  "GP12mtp176pu:3273": "Matsya-Purāṇa 37",
  "GP12mtp176pu:3274": "*",
  "GP12mtp176pu:3275": "indra uvāca",
  "GP12mtp176pu:3276": "sarvāṇi kāryāṇi samāpya rājan gṛhānparityajya vanaṃ gato 'si /",
  "GP12mtp176pu:3277": "tattvāṃ pṛcchāmi nahuṣasya putra kenāpi tulyastapasā yayāte // MatsP_37.1 //",
  "GP12mtp176pu:3278": "*yayātiruvāca",
  "GP12mtp176pu:3279": "nāhaṃ devamanuṣyeṣu na gandharvamaharṣiṣu /",
  "GP12mtp176pu:3280": "ātmanastapasā tulyaṃ kaṃcitpaśyāmi vāsava // MatsP_37.2 //",
  "GP12mtp176pu:3281": "*indra uvāca",
  "GP12mtp176pu:3282": "yadāvamaṃsthāḥ sadṛśaḥ śreyasaśca pāpīyasaś cāviditaprabhāvaḥ /",
  "GP12mtp176pu:3283": "tasmāllokā hy antavantastaveme kṣīṇe puṇye patito 'syadya rājan // MatsP_37.3 //",
  "GP12mtp176pu:3284": "*yayātiruvāca",
  "GP12mtp176pu:3285": "surarṣigandharvanarāvamānāt kṣayaṃ gatā me yadi śakralokāḥ /",
  "GP12mtp176pu:3286": "icchāmyahaṃ suralokādvihīnaḥ satāṃ madhye patituṃ devarāja // MatsP_37.4 //",
  "GP12mtp176pu:3287": "*indra uvāca",
  "GP12mtp176pu:3288": "satāṃ sakāśe patito 'si rājaṃś cyutaḥ pratiṣṭhāṃ yatra labdhāsi bhūyaḥ /",
  "GP12mtp176pu:3289": "evaṃ viditvā tu punaryayāte na te 'vamānyāḥ sadṛśaḥ śreyase ca // MatsP_37.5 //",
  "GP12mtp176pu:3290": "*śaunaka uvāca",
  "GP12mtp176pu:3291": "tataḥ papātāmararājajuṣṭāt puṇyāllokātpatamānaṃ yayātim /",
  "GP12mtp176pu:3292": "samprekṣya rājarṣivaro 'ṣṭakas tam uvāca saddharmavidhānagoptā // MatsP_37.6 //",
  "GP12mtp176pu:3293": "*aṣṭaka uvāca",
  "GP12mtp176pu:3294": "kastvaṃ yuvā vāsavatulyarūpaḥ svatejasā dīpyamāno yathāgniḥ /",
  "GP12mtp176pu:3295": "patasyudīrṇāmbudharaprakāśaḥ khe khecarāṇāṃ pravaro yathārkaḥ // MatsP_37.7 //",
  "GP12mtp176pu:3296": "dṛṣṭvā ca tvāṃ sūryapathātpatantaṃ vaiśvānarārkadyutimaprameyam /",
  "GP12mtp176pu:3297": "kiṃnusvid etat patatīva sarve vitarkayantaḥ parimohitāḥ smaḥ // MatsP_37.8 //",
  "GP12mtp176pu:3298": "dṛṣṭvā ca tvādhiṣṭhitaṃ devamārge śakrārkaviṣṇupratimaprabhāvam /",
  "GP12mtp176pu:3299": "pratyudgatāstvāṃ vayamadya sarve tasmātpāte tava jijñāsamānāḥ // MatsP_37.9 //",
  "GP12mtp176pu:3300": "na cāpi tvāṃ dhṛṣṇavaḥ praṣṭum agre na ca tvamasmānpṛcchasi ke vayaṃ sma /",
  "GP12mtp176pu:3301": "tattvāṃ pṛcchāmi spṛhaṇīyarūpaṃ kasya tvaṃ vā kiṃnimittaṃ tvamāgāḥ // MatsP_37.10 //",
  "GP12mtp176pu:3302": "bhayaṃ tu te vyetu viṣādamohau tyajāśu devendrasamānarūpa /",
  "GP12mtp176pu:3303": "tvāṃ vartamānaṃ hi satāṃ sakāśe śakro na soḍhuṃ balahāpi śaktaḥ // MatsP_37.11 //",
  "GP12mtp176pu:3304": "santaḥ pratiṣṭhā hi sukhacyutānāṃ satāṃ sadaivāmararājakalpa /",
  "GP12mtp176pu:3305": "te saṃgatāḥ sthāvarajaṅgameśāḥ pratiṣṭhitastvaṃ sadṛśeṣu satsu // MatsP_37.12 //",
  "GP12mtp176pu:3306": "prabhuragniḥ pratapane bhūmirāvapane prabhuḥ /",
  "GP12mtp176pu:3307": "prabhuḥ sūryaḥ prakāśācca satāṃ cābhyāgataḥ prabhuḥ // MatsP_37.13 //",
  "GP12mtp176pu:3308": "______________________________________________________",
  "GP12mtp176pu:3309": "Matsya-Purāṇa 38",
  "GP12mtp176pu:3310": "*yayātiruvāca",
  "GP12mtp176pu:3311": "ahaṃ yayātirnahuṣasya putraḥ pūroḥ pitā sarvabhūtāvamānāt /",
  "GP12mtp176pu:3312": "prabhraṃśito 'haṃ surasiddhalokāt paricyutaḥ prapatāmyalpapuṇyaḥ // MatsP_38.1 //",
  "GP12mtp176pu:3313": "ahaṃ hi pūrvo vayasā bhavadbhayas tenābhivādaṃ bhavatāṃ na yuñje /",
  "GP12mtp176pu:3314": "yo vidyayā tapasā janmanā vā vṛddhaḥ sa vai sambhavati dvijānām // MatsP_38.2 //",
  "GP12mtp176pu:3315": "*aṣṭaka uvāca",
  "GP12mtp176pu:3316": "avādīstvaṃ vayasāsmi pravṛddha iti vai rājann adhikaḥ kathaṃcit /",
  "GP12mtp176pu:3317": "yo vai vidvāṃstapasā sampravṛddhaḥ sa eva pūjyo bhavati dvijānām // MatsP_38.3 //",
  "GP12mtp176pu:3318": "*yayātiruvāca",
  "GP12mtp176pu:3319": "pratikūlaṃ karmaṇāṃ pāpamāhus tadvartināṃ pravaṇaṃ pāpalokam /",
  "GP12mtp176pu:3320": "santo 'sato nānvavartanta te vai yadātmanaiṣāṃ pratikūlavādī // MatsP_38.4 //",
  "GP12mtp176pu:3321": "abhūddhanaṃ me vipulaṃ mahadvai viceṣṭamāno 'dhigantā tadasmi /",
  "GP12mtp176pu:3322": "evaṃ pradhāryātmahite niviṣṭo yo vartate sa vijānāti dhīraḥ // MatsP_38.5 //",
  "GP12mtp176pu:3323": "nānābhāvā bahavo jīvaloke daivādhīnā naṣṭaceṣṭādhikārāḥ /",
  "GP12mtp176pu:3324": "tattatprāpya na vihanyeta dhīro diṣṭaṃ balīya iti matvātmabuddhyā // MatsP_38.6 //",
  "GP12mtp176pu:3325": "sukhaṃ hi janturyadi vāpi duḥkhaṃ daivādhīnaṃ vindati nātmaśaktyā /",
  "GP12mtp176pu:3326": "tasmāddiṣṭaṃ balavanmanyamāno na saṃjvarennāpi hṛṣyetkadācit // MatsP_38.7 //",
  "GP12mtp176pu:3327": "duḥkhe na tapyeta sukhe na hṛṣyet samena varteta sadaiva dhīraḥ /",
  "GP12mtp176pu:3328": "diṣṭaṃ balīya iti manyamāno na saṃjvarennāpi hṛṣyet kadācit // MatsP_38.8 //",
  "GP12mtp176pu:3329": "bhaye na muhyāmyaṣṭakāhaṃ kadācit saṃtāpo me manaso nāsti kaścit /",
  "GP12mtp176pu:3330": "dhātā yathā māṃ vidadhāti loke dhruvaṃ tathāhaṃ bhaviteti matvā // MatsP_38.9 //",
  "GP12mtp176pu:3331": "saṃsvedajā hy aṇḍajā hy udbhidaśca sarīsṛpāḥ kṛmayo 'py apsu matsyāḥ /",
  "GP12mtp176pu:3332": "tathāśmānastṛṇakāṣṭhaṃ ca sarvaṃ diṣṭakṣaye svāṃ prakṛtiṃ bhajante // MatsP_38.10 //",
  "GP12mtp176pu:3333": "anityatāṃ sukhaduḥkhasya buddhvā kasmāt saṃtāpamaṣṭakāhaṃ bhajeyam /",
  "GP12mtp176pu:3334": "kiṃ kuryāṃ vai kiṃca kṛtvā na tapye tasmātsaṃtāpaṃ varjayāmyapramattaḥ // MatsP_38.11 //",
  "GP12mtp176pu:3335": "*śaunaka uvāca",
  "GP12mtp176pu:3336": "evaṃ bruvāṇaṃ nṛpatiṃ yayātim athāṣṭakaḥ punarevānvapṛcchat /",
  "GP12mtp176pu:3337": "mātāmahaṃ sarvaguṇopapannaṃ yatra sthitaṃ svargaloke yathāvat // MatsP_38.12 //",
  "GP12mtp176pu:3338": "*aṣṭaka uvāca",
  "GP12mtp176pu:3339": "ye ye lokāḥ pārthivendra pradhānās tvayā bhuktā yaṃ ca kāle yathā ca /",
  "GP12mtp176pu:3340": "tanme rājanbrūhi sarvaṃ yathāvat kṣetrajñavadbhāṣase tvaṃ hi dharmam // MatsP_38.13 //",
  "GP12mtp176pu:3341": "*yayātiruvāca",
  "GP12mtp176pu:3342": "rājāhamāsaṃ tv iha sārvabhaumas tato lokānmahataś cājaryaṃ vai /",
  "GP12mtp176pu:3343": "tatrāvasaṃ varṣasahasramātraṃ tato lokānparamānabhyupetaḥ // MatsP_38.14 //",
  "GP12mtp176pu:3344": "tataḥ purīṃ puruhūtasya ramyāṃ sahasradvārāṃ śatayojanāntām /",
  "GP12mtp176pu:3345": "adhyāvasaṃ varṣasahasramātraṃ tato lokānparamānabhyupetaḥ // MatsP_38.15 //",
  "GP12mtp176pu:3346": "tato divyamajaraṃ prāpya lokaṃ prajāpater lokapaterdurāpam /",
  "GP12mtp176pu:3347": "tatrāvasaṃ varṣasahasramātraṃ tato lokānparamānabhyupetaḥ // MatsP_38.16 //",
  "GP12mtp176pu:3348": "devasya devasya niveśane ca vijitya lokānnyavasaṃ yatheṣṭam /",
  "GP12mtp176pu:3349": "sampūjyamānastridaśaiḥ samastais tulyaprabhāvadyutirīśvarāṇām // MatsP_38.17 //",
  "GP12mtp176pu:3350": "tathāvasaṃ nandane kāmarūpī saṃvatsarāṇāmayutaṃ śatānām /",
  "GP12mtp176pu:3351": "sahāpsarobhirvicaranpuṇyagandhān paśyannagān puṣpitāṃścārurūpān // MatsP_38.18 //",
  "GP12mtp176pu:3352": "tatra sthitaṃ māṃ devasukheṣu saktaṃ kāle 'tīte mahati tato 'timātram /",
  "GP12mtp176pu:3353": "dūto devānāmabravīdugrarūpo dhvaṃsetyuccaistriḥ plutena svareṇa // MatsP_38.19 //",
  "GP12mtp176pu:3354": "etāvanme viditaṃ rājasiṃha tato bhraṣṭo 'haṃ nandanātkṣīṇapuṇyaḥ /",
  "GP12mtp176pu:3355": "vāco 'śrauṣaṃ cāntarikṣe surāṇām anukrośācchocatāṃ māṃ narendra // MatsP_38.20 //",
  "GP12mtp176pu:3356": "akasmādvai kṣīṇapuṇyo yayātiḥ patatyasau puṇyakṛtpuṇyakīrtiḥ /",
  "GP12mtp176pu:3357": "tānabruvaṃ patamānastadāhaṃ satāṃ madhye nipateyaṃ kathaṃ nu // MatsP_38.21 //",
  "GP12mtp176pu:3358": "tairākhyātāṃ bhavatāṃ yajñabhūmiṃ samīkṣya caināmahamāgato 'smi /",
  "GP12mtp176pu:3359": "havirgandhair darśitāṃ yajñabhūmiṃ dhūmāpāṅgaṃ parigṛhya pratītām // MatsP_38.22 //",
  "GP12mtp176pu:3360": "______________________________________________________",
  "GP12mtp176pu:3361": "Matsya-Purāṇa 39",
  "GP12mtp176pu:3362": "*aṣṭaka uvāca",
  "GP12mtp176pu:3363": "yadā vasannandane kāmarūpe saṃvatsarāṇāmayutaṃ śatānām /",
  "GP12mtp176pu:3364": "kiṃkāraṇaṃ kārtayugapradhāna hitvā tadvai vasudhām anvapadyaḥ // MatsP_39.1 //",
  "GP12mtp176pu:3365": "*yayātiruvāca",
  "GP12mtp176pu:3366": "jñātiḥ suhṛtsvajano yo yatheha kṣīṇe vitte tyajyate mānavairhi /",
  "GP12mtp176pu:3367": "tathā svarge kṣīṇapuṇyaṃ manuṣyaṃ tyajanti sadyaḥ khecarā devasaṃghāḥ // MatsP_39.2 //",
  "GP12mtp176pu:3368": "*aṣṭaka uvāca",
  "GP12mtp176pu:3369": "kathaṃ tasminkṣīṇapuṇyā bhavanti saṃmuhyate me 'tra mano 'timātram /",
  "GP12mtp176pu:3370": "kiṃviśiṣṭāḥ kasya dhāmopayānti tadvai brūhi kṣetravittvaṃ mato me // MatsP_39.3 //",
  "GP12mtp176pu:3371": "*yayātiruvāca",
  "GP12mtp176pu:3372": "imaṃ bhaumaṃ narakaṃ te patanti lālapyamānā naradeva sarve /",
  "GP12mtp176pu:3373": "te kaṅkagomāyupalāśanārthaṃ kṣitau vivṛddhiṃ bahudhā prayānti // MatsP_39.4 //",
  "GP12mtp176pu:3374": "tasmādevaṃ varjanīyaṃ narendra duṣṭaṃ loke garhaṇīyaṃ ca karma /",
  "GP12mtp176pu:3375": "ākhyātaṃ te pārthiva sarvametad bhūyaścedānīṃ vada kiṃ te vadāmi // MatsP_39.5 //",
  "GP12mtp176pu:3376": "*aṣṭaka uvāca",
  "GP12mtp176pu:3377": "yadā tu tāṃs te vitudante vayāṃsi tathā gṛdhrāḥ śitikaṇṭhāḥ pataṃgāḥ /",
  "GP12mtp176pu:3378": "kathaṃ bhavanti kathamābhavanti tvatto bhaumaṃ narakamahaṃ śṛṇomi // MatsP_39.6 //",
  "GP12mtp176pu:3379": "*yayātiruvāca",
  "GP12mtp176pu:3380": "ūrdhvaṃ dehātkarmaṇo jṛmbhamāṇād vyaktaṃ pṛthivyām anusaṃcaranti /",
  "GP12mtp176pu:3381": "imaṃ bhaumaṃ narakaṃ te patanti nāvekṣante varṣapūgānanekān // MatsP_39.7 //",
  "GP12mtp176pu:3382": "ṣaṣṭiṃ sahasrāṇi patanti vyomni tathāśītiṃ caiva tu vatsarāṇām /",
  "GP12mtp176pu:3383": "tānvai nudante prapatantaḥ prayātān bhīmā bhaumā rākṣasās tīkṣṇadaṃṣṭrāḥ // MatsP_39.8 //",
  "GP12mtp176pu:3384": "*aṣṭaka uvāca",
  "GP12mtp176pu:3385": "yadetāṃste saṃpatatastudanti bhīmā bhaumā rākṣasāstīkṣṇadaṃṣṭrāḥ /",
  "GP12mtp176pu:3386": "kathaṃ bhavanti kathamābhavanti kathaṃbhūtā garbhabhūtā bhavanti // MatsP_39.9 //",
  "GP12mtp176pu:3387": "*yayātiruvāca",
  "GP12mtp176pu:3388": "asṛgretaḥ puṣparasānuyuktam anveti sadyaḥ puruṣeṇa sṛṣṭam /",
  "GP12mtp176pu:3389": "tava tarayā raja āpadyate ca sa garbhabhūtaḥ samupaiti tatra // MatsP_39.10 //",
  "GP12mtp176pu:3390": "vanaspatīn oṣadhīṃścāviśanti apo vāyuṃ pṛthivīṃ cāntarikṣam /",
  "GP12mtp176pu:3391": "catuṣpadaṃ dvipadaṃ cāpi sarva evaṃbhūtā garbhabhūtā bhavanti // MatsP_39.11 //",
  "GP12mtp176pu:3392": "*aṣṭaka uvāca",
  "GP12mtp176pu:3393": "anyadvapurvidadhātīha garbha utāhosvitsvena kāmena yāti /",
  "GP12mtp176pu:3394": "āpadyamāno narayonimetām ācakṣva me saṃśayātpṛcchatastvam // MatsP_39.12 //",
  "GP12mtp176pu:3395": "śarīradehādisamucchrayaṃ ca cakṣuḥśrotre labhate kena saṃjñām /",
  "GP12mtp176pu:3396": "etatsarvaṃ tāta ācakṣva pṛṣṭaḥ kṣetrajñaṃ tvāṃ manyamānā hi sarve // MatsP_39.13 //",
  "GP12mtp176pu:3397": "*yayātiruvāca",
  "GP12mtp176pu:3398": "vāyuḥ samutkarṣati garbhayonim ṛtau retaḥ puṣparasānuyuktam /",
  "GP12mtp176pu:3399": "sa tatra tanmātrakṛtādhikāraḥ krameṇa saṃvardhayatīha garbham // MatsP_39.14 //",
  "GP12mtp176pu:3400": "sa jāyamāno 'tha gṛhītamātraḥ saṃjñāmadhiṣṭhāya tato manuṣyaḥ /",
  "GP12mtp176pu:3401": "sa śrotrābhyāṃ vedayatīha śabdaṃ sa vai rūpaṃ paśyati cakṣuṣā ca // MatsP_39.15 //",
  "GP12mtp176pu:3402": "ghrāṇena gandhaṃ jihvayātho rasaṃ ca tvacā sparśaṃ manasā devabhāvam /",
  "GP12mtp176pu:3403": "ityaṣṭakehopacitaṃ hi viddhi mahātmanaḥ prāṇabhṛtaḥ śarīre // MatsP_39.16 //",
  "GP12mtp176pu:3404": "*aṣṭaka uvāca",
  "GP12mtp176pu:3405": "yaḥ saṃsthitaḥ puruṣo dahyate vā nikhanyate vāpi nikṛṣyate vā /",
  "GP12mtp176pu:3406": "abhāvabhūtaḥ sa vināśametya kenātmānaṃ cetayate purastāt // MatsP_39.17 //",
  "GP12mtp176pu:3407": "*yayātiruvāca",
  "GP12mtp176pu:3408": "hitvā so 'sūn suptavanniṣṭhitatvāt purodhāya sukṛtaṃ duṣkṛtaṃ ca /",
  "GP12mtp176pu:3409": "anyāṃ yoniṃ puṇyapāpānusārāṃ hitvā dehaṃ bhajate rājasiṃha // MatsP_39.18 //",
  "GP12mtp176pu:3410": "puṇyāṃ yoniṃ puṇyakṛto viśanti pāpāṃ yoniṃ pāpakṛto vrajanti /",
  "GP12mtp176pu:3411": "kīṭāḥ pataṃgāśca bhavanti pāpān na me vivakṣāsti mahānubhāva // MatsP_39.19 //",
  "GP12mtp176pu:3412": "catuṣpadā dvipadāḥ pakṣiṇaśca tathābhūtā garbhabhūtā bhavanti /",
  "GP12mtp176pu:3413": "ākhyātametannikhilaṃ hi sarvaṃ bhūyastu kiṃ pṛcchasi rājasiṃha // MatsP_39.20 //",
  "GP12mtp176pu:3414": "*aṣṭaka uvāca",
  "GP12mtp176pu:3415": "kiṃ svitkṛtvā labhate tāta saṃjñāṃ martyaḥ śreṣṭhāṃ tapasā vidyayā vā /",
  "GP12mtp176pu:3416": "tanme pṛṣṭaḥ śaṃsa sarvaṃ yathāvac chubhāṃllokān yena gacchetkrameṇa // MatsP_39.21 //",
  "GP12mtp176pu:3417": "*yayātiruvāca",
  "GP12mtp176pu:3418": "tapaśca dānaṃ ca śamo damaśca hrīr ārjavaṃ sarvabhūtānukampā /",
  "GP12mtp176pu:3419": "svargasya lokasya vadanti santo dvārāṇi saptaiva mahānti puṃsām // MatsP_39.22 //",
  "GP12mtp176pu:3420": "sarvāṇi caitāni yathoditāni tapaḥpradhānānyabhimarṣakeṇa /",
  "GP12mtp176pu:3421": "naśyanti mānena tamo 'bhibhūtāḥ puṃsaḥ sadaiveti vadanti santaḥ // MatsP_39.23 //",
  "GP12mtp176pu:3422": "adhīyānaḥ paṇḍitaṃ manyamāno yo vidyayā hanti yaśaḥ parasya /",
  "GP12mtp176pu:3423": "tasyāntavantaḥ puruṣasya lokā na cāsya tadbrahmaphalaṃ dadāti // MatsP_39.24 //",
  "GP12mtp176pu:3424": "catvāri karmāṇi bhayaṃkarāṇi bhayaṃ prayacchantyayathākṛtāni /",
  "GP12mtp176pu:3425": "mānāgnihotramuta mānamaunaṃ mānenādhītamuta mānayajñaḥ // MatsP_39.25 //",
  "GP12mtp176pu:3426": "na mānyamāno mudamādadīta na saṃtāpaṃ prāpnuyāccāvamānāt /",
  "GP12mtp176pu:3427": "santaḥ sataḥ pūjayantīha loke nāsādhavaḥ sādhubuddhiṃ labhante // MatsP_39.26 //",
  "GP12mtp176pu:3428": "iti dadyāditi yajed ityadhīyīta me śrutam /",
  "GP12mtp176pu:3429": "ityetānyabhayānyāhus tāny avarjyāni nityaśaḥ // MatsP_39.27 //",
  "GP12mtp176pu:3430": "yenāśrayaṃ vedayante purāṇaṃ manīṣiṇo mānase mānayuktam /",
  "GP12mtp176pu:3431": "tanniḥśreyas tena saṃyogametya parāṃ śāntiṃ prāpnuyuḥ pretya ceha // MatsP_39.28 //",
  "GP12mtp176pu:3432": "______________________________________________________",
  "GP12mtp176pu:3433": "Matsya-Purāṇa 40",
  "GP12mtp176pu:3434": "*aṣṭaka uvāca",
  "GP12mtp176pu:3435": "carangṛhasthaḥ kathameti devān kathaṃ bhikṣuḥ katham ācāryakarmā /",
  "GP12mtp176pu:3436": "vānaprasthaḥ satpathe saṃniviṣṭo bahūnyasmin samprati vedayanti // MatsP_40.1 //",
  "GP12mtp176pu:3437": "*yayātiruvāca",
  "GP12mtp176pu:3438": "āhūtādhyāyī gurukarmasu codyataḥ pūrvotthāyī caramaṃ copaśāyī /",
  "GP12mtp176pu:3439": "mṛdurdānto dhṛtimānapramattaḥ svādhyāyaśīlaḥ sidhyati brahmacārī // MatsP_40.2 //",
  "GP12mtp176pu:3440": "dharmāgataṃ prāpya dhanaṃ yajeta dadyātsadaivātithīnbhojayecca /",
  "GP12mtp176pu:3441": "anādadānaśca parairadattaṃ saiṣā gṛhasthopaniṣatpurāṇī // MatsP_40.3 //",
  "GP12mtp176pu:3442": "svavīryajīvī vṛjinānnivṛtto dātā parebhyo na paropatāpī /",
  "GP12mtp176pu:3443": "tādṛṅmuniḥ siddhimupaiti mukhyāṃ vasann araṇye niyatāhāraceṣṭaḥ // MatsP_40.4 //",
  "GP12mtp176pu:3444": "aśilpajīvī vigṛhaśca nityaṃ jitendriyaḥ sarvato vipramuktaḥ /",
  "GP12mtp176pu:3445": "anokaśāyī laghu lipsamānaś caran deśānekacaraḥ sa bhikṣuḥ // MatsP_40.5 //",
  "GP12mtp176pu:3446": "rātryā yayā cābhiratāśca lokā bhavanti kāmābhijitāḥ sukhena ca /",
  "GP12mtp176pu:3447": "tāmeva rātriṃ prayateta vidvān araṇyasaṃstho bhavituṃ yatātmā // MatsP_40.6 //",
  "GP12mtp176pu:3448": "daśaiva pūrvāndaśa cāparāṃstu jñātīṃstathātmānamathaikaviṃśam /",
  "GP12mtp176pu:3449": "araṇyavāsī sukṛtaṃ dadhāti muktvā tv araṇye svaśarīradhātūn // MatsP_40.7 //",
  "GP12mtp176pu:3450": "*aṣṭaka uvāca",
  "GP12mtp176pu:3451": "katisvid devamunayo maunāni kati cāpyuta /",
  "GP12mtp176pu:3452": "bhavantīti tadācakṣva śrotum icchāmahe vayam // MatsP_40.8 //",
  "GP12mtp176pu:3453": "*yayātiruvāca",
  "GP12mtp176pu:3454": "araṇye vasato yasya grāmo bhavati pṛṣṭhataḥ /",
  "GP12mtp176pu:3455": "grāme vā vasato 'raṇyaṃ sa muniḥ syājjanādhipa // MatsP_40.9 //",
  "GP12mtp176pu:3456": "*aṣṭaka uvāca",
  "GP12mtp176pu:3457": "kathaṃsvidvasato 'raṇye grāmo bhavati pṛṣṭhataḥ /",
  "GP12mtp176pu:3458": "grāme vā vasato 'raṇyaṃ kathaṃ bhavati pṛṣṭhataḥ // MatsP_40.10 //",
  "GP12mtp176pu:3459": "*yayātiruvāca",
  "GP12mtp176pu:3460": "na grāmyamupayuñjīta ya āraṇyo munirbhavet /",
  "GP12mtp176pu:3461": "tathāsya vasato 'raṇye grāmo bhavati pṛṣṭhataḥ // MatsP_40.11 //",
  "GP12mtp176pu:3462": "anagniraniketaś cāpy agotracaraṇo muniḥ /",
  "GP12mtp176pu:3463": "kaupīnācchādanaṃ yāvat tāvadicchecca cīvaram // MatsP_40.12 //",
  "GP12mtp176pu:3464": "yāvatprāṇābhisaṃdhānaṃ tāvadicchecca bhojanam /",
  "GP12mtp176pu:3465": "tadāsya vasato grāme 'raṇyaṃ bhavati pṛṣṭhataḥ // MatsP_40.13 //",
  "GP12mtp176pu:3466": "yastu kāmānparityajya tyaktakarmā jitendriyaḥ /",
  "GP12mtp176pu:3467": "ātiṣṭheta munir maunaṃ sa loke siddhimāpnuyāt // MatsP_40.14 //",
  "GP12mtp176pu:3468": "dhautadantaṃ kṛttanakhaṃ sadā snātamalaṃkṛtam /",
  "GP12mtp176pu:3469": "asitaṃ sitakarmasthaṃ kastaṃ nārcitumarhati // MatsP_40.15 //",
  "GP12mtp176pu:3470": "tapasā karśitaḥ kṣāmaḥ kṣīṇamāṃsāsthiśoṇitaḥ /",
  "GP12mtp176pu:3471": "yadā bhavati nirdvaṃdvo munirmaunaṃ samāsthitaḥ // MatsP_40.16 //",
  "GP12mtp176pu:3472": "atha lokamimaṃ jitvā lokaṃ cāpi jayetparam /",
  "GP12mtp176pu:3473": "āsyena tu yadāhāraṃ govanmṛgayate muniḥ /",
  "GP12mtp176pu:3474": "athāsya lokaiḥ sarvo yaḥ so 'mṛtatvāya kalpate // MatsP_40.17 //",
  "GP12mtp176pu:3475": "______________________________________________________",
  "GP12mtp176pu:3476": "Matsya-Purāṇa 41",
  "GP12mtp176pu:3477": "*aṣṭaka uvāca",
  "GP12mtp176pu:3478": "katarastvetayoḥ pūrvaṃ devānāmeti sātmyatām /",
  "GP12mtp176pu:3479": "ubhayordhāvato rājan sūryacandramasoriva // MatsP_41.1 //",
  "GP12mtp176pu:3480": "*yayātiruvāca",
  "GP12mtp176pu:3481": "aniketagṛhastheṣu kāmavṛtteṣu saṃyataḥ /",
  "GP12mtp176pu:3482": "grāma eva caranbhikṣus tayoḥ pūrvataraṃ gataḥ // MatsP_41.2 //",
  "GP12mtp176pu:3483": "aprāpyaṃ dīrghamāyuśca yaḥ prāpto vikṛtiṃ caret /",
  "GP12mtp176pu:3484": "tapyeta yadi tatkṛtvā caretsograṃ tapastataḥ // MatsP_41.3 //",
  "GP12mtp176pu:3485": "yadvai nṛśaṃsaṃ tadapat hyamāhur yaḥ sevate dharmamanarthabuddhiḥ /",
  "GP12mtp176pu:3486": "asāvanīśaḥ sa tathaiva rājaṃs tadārjavaṃ sa samādhistadāryam // MatsP_41.4 //",
  "GP12mtp176pu:3487": "*aṣṭaka uvāca",
  "GP12mtp176pu:3488": "kenādya tvaṃ tu prahito 'si rājan yuvā sragvī darśanīyaḥ suvarcāḥ /",
  "GP12mtp176pu:3489": "kuta āgataḥ katamasyāṃ diśi tvamutāhosvitpārthivasthānam asti // MatsP_41.5 //",
  "GP12mtp176pu:3490": "*yayātiruvāca",
  "GP12mtp176pu:3491": "imaṃ bhaumaṃ narakaṃ kṣīṇapuṇyaḥ praveṣṭum ūrvīṃ gaganādviprakīrṇaḥ /",
  "GP12mtp176pu:3492": "uktvāhaṃ vaḥ prapatiṣyāmy anantaraṃ tvarantvamī brahmaṇo lokapā ye // MatsP_41.6 //",
  "GP12mtp176pu:3493": "satāṃ sakāśe tu vṛtaḥ prapātas te saṅgatā guṇavantastu sarve /",
  "GP12mtp176pu:3494": "śakrācca labdho hi varo mayaiṣa patiṣyatā bhūmitalaṃ narendra // MatsP_41.7 //",
  "GP12mtp176pu:3495": "*aṣṭaka uvāca",
  "GP12mtp176pu:3496": "pṛcchāmi tvāṃ prapatantaṃ prapātaṃ yadi lokāḥ pārthiva santi me 'tra /",
  "GP12mtp176pu:3497": "yadyantarikṣe yadi vā divi śritāḥ kṣetrajñaṃ tvāṃ tasya dharmasya manye // MatsP_41.8 //",
  "GP12mtp176pu:3498": "*yayātiruvāca",
  "GP12mtp176pu:3499": "yāvatpṛthivyāṃ vihitaṃ gavāśvaṃ sahāraṇyaiḥ paśubhiḥ pakṣibhiśca /",
  "GP12mtp176pu:3500": "tāvallokā divi te saṃsthitā vai tathā vijānīhi narendrasiṃha // MatsP_41.9 //",
  "GP12mtp176pu:3501": "*aṣṭaka uvāca",
  "GP12mtp176pu:3502": "tāṃste dadāmi mā prapata prapātaṃ ye me lokā divi rājendra santi /",
  "GP12mtp176pu:3503": "yadyantarikṣe yadi vā divi śritāstānākrama kṣipramamitrahā'thasi // MatsP_41.10 //",
  "GP12mtp176pu:3504": "*yayātiruvāca",
  "GP12mtp176pu:3505": "nāsmadvidho 'brāhmaṇo brahmavicca pratigrahe vartate rājamukhya /",
  "GP12mtp176pu:3506": "yathā pradeyaṃ satataṃ dvijebhyas tadā dade pūrvam ahaṃ narendra // MatsP_41.11 //",
  "GP12mtp176pu:3507": "nābrāhmaṇaḥ kṛpaṇo jātu jīved yadyapi syādbrāhmaṇī vīrapatnī /",
  "GP12mtp176pu:3508": "so 'haṃ yadevākṛtapūrvaṃ careyaṃ vivitsamānaḥ kimu tatra sādhuḥ // MatsP_41.12 //",
  "GP12mtp176pu:3509": "*pratardana uvāca",
  "GP12mtp176pu:3510": "pṛcchāmi tvāṃ spṛhaṇīyarūpa pratardano 'haṃ yadi me santi lokāḥ /",
  "GP12mtp176pu:3511": "yadyantarikṣe yadi vā divi śrutāḥ kṣetrajñaṃ tvāṃ tasya dharmasya manye // MatsP_41.13 //",
  "GP12mtp176pu:3512": "*yayātiruvāca",
  "GP12mtp176pu:3513": "santi lokā bahavaste narendra apyekaikaṃ sapta śatānyahāni /",
  "GP12mtp176pu:3514": "madhucyuto ghṛtavanto viśokās tenāntavantaḥ pratipālayanti // MatsP_41.14 //",
  "GP12mtp176pu:3515": "*pratardana uvāca",
  "GP12mtp176pu:3516": "tāṃste dadāmi patamānasya rājan ye me lokāstava te vai bhavantu /",
  "GP12mtp176pu:3517": "yadyantarikṣe yadi vā divi śritās tānākrama kṣipramapetamohaḥ // MatsP_41.15 //",
  "GP12mtp176pu:3518": "*yayātiruvāca",
  "GP12mtp176pu:3519": "nu tulyatejāḥ sukṛtaṃ hi kāmaye yogakṣemaṃ pārthivātpārthivaḥ san /",
  "GP12mtp176pu:3520": "daivādeśādāpadaṃ prāpya vidvāṃś carennṛśaṃsaṃ hi na jātu rājā // MatsP_41.16 //",
  "GP12mtp176pu:3521": "dharmyaṃ mārgaṃ cintayāno yaśasyaṃ kuryāttapo dharmamavekṣamāṇaḥ /",
  "GP12mtp176pu:3522": "na madvidho dharmabuddhirhi rājā hy evaṃ kuryātkṛpaṇaṃ māṃ yathāttha // MatsP_41.17 //",
  "GP12mtp176pu:3523": "kuryāmapūrvaṃ na kṛtaṃ yadanyair vivitsamānaḥ kim u tatra sādhuḥ /",
  "GP12mtp176pu:3524": "bruvāṇamevaṃ nṛpatiṃ yayātiṃ nṛpottamo vasumānabravīt tam // MatsP_41.18 //",
  "GP12mtp176pu:3525": "______________________________________________________",
  "GP12mtp176pu:3526": "Matsya-Purāṇa 42",
  "GP12mtp176pu:3527": "*vasumānuvāca",
  "GP12mtp176pu:3528": "pṛcchāmyahaṃ vasumānauṣadaśvir yadyasti loko divi mahyaṃ narendra /",
  "GP12mtp176pu:3529": "yadyantarikṣe prathito mahātman kṣetrajñaṃ tvāṃ tasya dharmasya manye // MatsP_42.1 //",
  "GP12mtp176pu:3530": "*yayātiruvāca",
  "GP12mtp176pu:3531": "yadantarikṣaṃ pṛthivī diśaśca yattejasā tapate bhānumāṃśca /",
  "GP12mtp176pu:3532": "lokās tāvanto divi saṃsthitā vai te tvāṃ bhavantaṃ pratipālayanti // MatsP_42.2 //",
  "GP12mtp176pu:3533": "*vasumānuvāca",
  "GP12mtp176pu:3534": "tāṃs te dadāmi pata māṃ prapātaṃ ye me lokāstava te vai bhavantu /",
  "GP12mtp176pu:3535": "krīṇīṣvaināṃs tṛṇakenāpi rājan pratigrahaste yadi samyakpraduṣṭaḥ // MatsP_42.3 //",
  "GP12mtp176pu:3536": "*yayātiruvāca",
  "GP12mtp176pu:3537": "na mithyāhaṃ vikrayaṃ vai smarāmi mayā kṛtaṃ śiśubhāve 'pi rājan /",
  "GP12mtp176pu:3538": "kuryāṃ na caivākṛtapūrvamanyair vivitsamāno vasumanna sādhu // MatsP_42.4 //",
  "GP12mtp176pu:3539": "*vasumānuvāca",
  "GP12mtp176pu:3540": "tāṃs tvaṃ lokānpratipadyasva rājan mayā dattānyadi neṣṭaḥ krayaste /",
  "GP12mtp176pu:3541": "nāhaṃ tānvai pratigantā narendra sarve lokāstāvakā vai bhavantu // MatsP_42.5 //",
  "GP12mtp176pu:3542": "*śibiruvāca",
  "GP12mtp176pu:3543": "pṛcchāmi tvāṃ śibirauśīnaro 'haṃ mamāpi lokā yadi santi tāta /",
  "GP12mtp176pu:3544": "yadyantarikṣe yadi vā divi śritāḥ kṣetrajñaṃ tvāṃ tasya dharmasya manye // MatsP_42.6 //",
  "GP12mtp176pu:3545": "*yayātiruvāca",
  "GP12mtp176pu:3546": "na tvaṃ vācā hṛdayenāpi rājan parīpsamāno māvamaṃsthā narendra /",
  "GP12mtp176pu:3547": "tenānantā divi lokāḥ sthitā vai vidyudrūpāḥ svanavanto mahāntaḥ // MatsP_42.7 //",
  "GP12mtp176pu:3548": "*śibiruvāca",
  "GP12mtp176pu:3549": "tāṃs tvaṃ lokānpratipadyasva rājan mayā dattānyadi neṣṭaḥ krayaste /",
  "GP12mtp176pu:3550": "na cāhaṃ tānpratipadya dattvā yatra tvaṃ tāta gantāsi lokān // MatsP_42.8 //",
  "GP12mtp176pu:3551": "*yayātiruvāca",
  "GP12mtp176pu:3552": "yathā tvamindrapratimaprabhāvas tecāpyanantā naradeva lokāḥ /",
  "GP12mtp176pu:3553": "tathādya loke na rame 'nyadatte tasmācchibe nābhinandāmi vācam // MatsP_42.9 //",
  "GP12mtp176pu:3554": "*aṣṭaka uvāca",
  "GP12mtp176pu:3555": "na cedekaikaśo rājaṃl lokānnaḥ pratinandasi /",
  "GP12mtp176pu:3556": "sarve pradāya tāṃllokān gantāro narakaṃ vayam // MatsP_42.10 //",
  "GP12mtp176pu:3557": "*yayātiruvāca",
  "GP12mtp176pu:3558": "yadarhās tadvadadhvaṃ vaḥ santaḥ satyādidarśinaḥ /",
  "GP12mtp176pu:3559": "ahaṃ tu nābhigṛhṇāmi yatkṛtaṃ na mayā purā // MatsP_42.11 //",
  "GP12mtp176pu:3560": "alipsamānasya tu me yaduktaṃ na tattathāstīha narendrasiṃha /",
  "GP12mtp176pu:3561": "asya pradānasya yadeva yuktaṃ tasyaiva cānantaphalaṃ bhaviṣyam // MatsP_42.12 //",
  "GP12mtp176pu:3562": "*aṣṭaka uvāca",
  "GP12mtp176pu:3563": "kasyaite pratidṛśyante rathāḥ pañca hiraṇmayāḥ /",
  "GP12mtp176pu:3564": "uccaiḥ santaḥ prakāśante jvalanto 'gniśikhā iva // MatsP_42.13 //",
  "GP12mtp176pu:3565": "*yayātiruvāca",
  "GP12mtp176pu:3566": "bhavatāṃ mama caivaite rathā bhānti hiraṇmayāḥ /",
  "GP12mtp176pu:3567": "āruhyaiteṣu gantavyaṃ bhavadbhiśca mayā saha // MatsP_42.14 //",
  "GP12mtp176pu:3568": "*aṣṭaka uvāca",
  "GP12mtp176pu:3569": "ātiṣṭhasva rathaṃ rājan vikramasva vihāyasā /",
  "GP12mtp176pu:3570": "vayamapyanuyāsyāmo yadā kālo bhaviṣyati // MatsP_42.15 //",
  "GP12mtp176pu:3571": "*yayātiruvāca",
  "GP12mtp176pu:3572": "sarvairidānīṃ gantavyaṃ saha svargo jito yataḥ /",
  "GP12mtp176pu:3573": "eṣa vo virajāḥ panthā dṛśyate devasadmagaḥ // MatsP_42.16 //",
  "GP12mtp176pu:3574": "*śaunaka uvāca",
  "GP12mtp176pu:3575": "te 'bhiruhya rathānsarve prayātā nṛpate nṛpāḥ /",
  "GP12mtp176pu:3576": "ākrāmanto divaṃ bhānti dharmeṇāvṛtya rodasī // MatsP_42.17 //",
  "GP12mtp176pu:3577": "*aṣṭaka uvāca",
  "GP12mtp176pu:3578": "ahaṃ manye pūrvameko 'bhigantā sakhā cendraḥ sarvathā me mahātmā /",
  "GP12mtp176pu:3579": "kasmādevaṃ śibirauśīnaro 'yam eko 'tyayāt sarvaṃ vegena vāhān // MatsP_42.18 //",
  "GP12mtp176pu:3580": "*yayātiruvāca",
  "GP12mtp176pu:3581": "adadāddevayānāya yāvadvittamaninditaḥ /",
  "GP12mtp176pu:3582": "uśīnarasya putro 'yaṃ tasmācchreṣṭho hi vaḥ śibiḥ // MatsP_42.19 //",
  "GP12mtp176pu:3583": "dānaṃ śaucaṃ satyamatho hy ahiṃsā hrīḥ śrīstitikṣā samatānṛśaṃsyam /",
  "GP12mtp176pu:3584": "rājantyetānyatha sarvāṇi rājñi śibau sthitānyapratime subuddhyā /",
  "GP12mtp176pu:3585": "evaṃ vṛttaṃ hrīniṣevī bibharti tasmācchibir abhigantā rathena // MatsP_42.20 //",
  "GP12mtp176pu:3586": "*śaunaka uvāca",
  "GP12mtp176pu:3587": "athāṣṭakaḥ punarevānvapṛcchan mātāmahaṃ kautukādindrakalpam /",
  "GP12mtp176pu:3588": "pṛcchāmi tvāṃ nṛpate brūhi satyaṃ kutaśca kaścāsi kathaṃ tvamāgāḥ /",
  "GP12mtp176pu:3589": "kṛtaṃ tvayā yaddhi na tasya kartā loke tvadanyo brāhmaṇaḥ kṣatriyo vā // MatsP_42.21 //",
  "GP12mtp176pu:3590": "*yayātiruvāca",
  "GP12mtp176pu:3591": "yayātirasmi nahuṣasya putraḥ pūroḥ pitā sārvabhaumastvihāsam /",
  "GP12mtp176pu:3592": "guhyaṃ mantraṃ māmakebhyo bravīmi mātāmaho bhavatāṃ suprakāśaḥ // MatsP_42.22 //",
  "GP12mtp176pu:3593": "sarvām imāṃ pṛthivīṃ nirjigāya ṛddhāṃ mahīmadadāṃ brāhmaṇebhyaḥ /",
  "GP12mtp176pu:3594": "medhyānaśvānnaikaśas tānsurūpāṃs tadā devāḥ puṇyabhājo bhavanti // MatsP_42.23 //",
  "GP12mtp176pu:3595": "adāmahaṃ pṛthivīṃ brāhmaṇebhyaḥ pūrṇāmimāmakhilānnaiḥ praśastām /",
  "GP12mtp176pu:3596": "gobhiḥ suvarṇaiśca dhanaiśca mukhyair aśvāḥ sanāgāḥ śataśastvarbudāni // MatsP_42.24 //",
  "GP12mtp176pu:3597": "satyena me dyauśca vasuṃdharā ca tathaivāgnirjvalate mānuṣeṣu /",
  "GP12mtp176pu:3598": "na me vṛthā vyāhṛtameva vākyaṃ satyaṃ hi santaḥ pratipūjayanti // MatsP_42.25 //",
  "GP12mtp176pu:3599": "sādhvaṣṭaka prabravīmīha satyaṃ pratardanaṃ vasumantaṃ śibiṃ ca /*",
  "GP12mtp176pu:3600": "sarve devā munayaśca lokāḥ satyena pūjyā iti me manogatam // MatsP_42.26 //*",
  "GP12mtp176pu:3601": "yo naḥ sarvajitaṃ sarvaṃ yathāvṛttaṃ nivedayet /",
  "GP12mtp176pu:3602": "anasūyur dvijāgnyebhyaḥ sa bhajennaḥ salokatām // MatsP_42.27 //",
  "GP12mtp176pu:3603": "*śaunaka uvāca",
  "GP12mtp176pu:3604": "evaṃ rājansa mahātmā yayātiḥ svadauhitraistārito mitravaryaiḥ /",
  "GP12mtp176pu:3605": "tyaktvā mahīṃ paramodārakarmā svargaṃ gataḥ karmabhirvyāpya pṛthvīm // MatsP_42.28 //",
  "GP12mtp176pu:3606": "evaṃ sarvaṃ vistarato yathāvad ākhyātaṃ te caritaṃ nāhuṣasya /",
  "GP12mtp176pu:3607": "vaṃśo yasya prathitaṃ pauraveyo yasmiñjātastvaṃ manujendrakalpaḥ // MatsP_42.29 //",
  "GP12mtp176pu:3608": "______________________________________________________",
  "GP12mtp176pu:3609": "Matsya-Purāṇa 43",
  "GP12mtp176pu:3610": "*sūta uvāca",
  "GP12mtp176pu:3611": "ityetacchaunakādrājā śatānīko niśamya tu /",
  "GP12mtp176pu:3612": "vismitaḥ parayā prītyā pūrṇacandra ivābabhau // MatsP_43.1 //",
  "GP12mtp176pu:3613": "pūjayāmāsa nṛpatir vidhivaccātha śaunakam /",
  "GP12mtp176pu:3614": "ratnairgobhiḥ suvarṇaiśca vāsobhirvividhaistathā // MatsP_43.2 //",
  "GP12mtp176pu:3615": "pratigṛhya tataḥ sarvaṃ yadrājñā prahitaṃ dhanam /",
  "GP12mtp176pu:3616": "dattvā ca brāhmaṇebhyaśca śaunako 'ntaradhīyata // MatsP_43.3 //",
  "GP12mtp176pu:3617": "*ṛṣaya ūcuḥ",
  "GP12mtp176pu:3618": "yayātervaṃśamicchāmaḥ śrotuṃ vistarato vada /",
  "GP12mtp176pu:3619": "yaduprabhṛtibhiḥ putrair yadā loke pratiṣṭhitam // MatsP_43.4 //",
  "GP12mtp176pu:3620": "*sūta uvāca",
  "GP12mtp176pu:3621": "yadorvaṃśaṃ pravakṣyāmi jyeṣṭhasyottamatejasaḥ /",
  "GP12mtp176pu:3622": "vistareṇānupūrvyā ca gadato me nibodhata // MatsP_43.5 //",
  "GP12mtp176pu:3623": "yadoḥ putrā babhūvurhi pañca devasutopamāḥ /",
  "GP12mtp176pu:3624": "mahārathā maheṣvāsā nāmatastānnibodhata // MatsP_43.6 //",
  "GP12mtp176pu:3625": "sahasrajir atho jyeṣṭhaḥ kroṣṭurnīlo 'ntiko laghuḥ /",
  "GP12mtp176pu:3626": "sahasrajestu dāyādaḥ śatajirnāma pārthivaḥ // MatsP_43.7 //",
  "GP12mtp176pu:3627": "śatajerapi dāyādās trayaḥ paramakīrtayaḥ /",
  "GP12mtp176pu:3628": "haihayaśca hayaścaiva tathā veṇuhayaśca yaḥ // MatsP_43.8 //",
  "GP12mtp176pu:3629": "haihayasya tu dāyādo dharmanetraḥ pratiśrutaḥ /",
  "GP12mtp176pu:3630": "dharmanetrasya kuntistu saṃhatastasya cātmajaḥ // MatsP_43.9 //",
  "GP12mtp176pu:3631": "saṃhatasya tu dāyādo mahiṣmānnāma pārthivaḥ /",
  "GP12mtp176pu:3632": "āsīnmahiṣmataḥ putro rudraśreṇyaḥ pratāpavān // MatsP_43.10 //",
  "GP12mtp176pu:3633": "vārāṇasyām abhūdrājā kathitaṃ pūrvameva tu /",
  "GP12mtp176pu:3634": "rudraśreṇyasya putro 'bhūd durdamo nāma pārthivaḥ // MatsP_43.11 //",
  "GP12mtp176pu:3635": "durdamasya suto dhīmān kanako nāma vīryavān /",
  "GP12mtp176pu:3636": "kanakasya tu dāyādāś catvāro lokaviśrutāḥ // MatsP_43.12 //",
  "GP12mtp176pu:3637": "kṛtavīryaḥ kṛtāgniśca kṛtavarmā tathaiva ca /",
  "GP12mtp176pu:3638": "kṛtaujāśca caturtho 'bhūt kṛtavīryāttato 'rjunaḥ // MatsP_43.13 //",
  "GP12mtp176pu:3639": "jātaḥ karasahasreṇa saptadvīpeśvaro nṛpaḥ /",
  "GP12mtp176pu:3640": "varṣāyutaṃ tapastepe duścaraṃ pṛthivīpatiḥ // MatsP_43.14 //",
  "GP12mtp176pu:3641": "dattamārādhayāmāsa kārtavīryo 'trisambhavam /",
  "GP12mtp176pu:3642": "tasmai dattā varāstena catvāraḥ puruṣottama // MatsP_43.15 //",
  "GP12mtp176pu:3643": "pūrvaṃ bāhusahasraṃ tu sa vavre rājasattamaḥ /",
  "GP12mtp176pu:3644": "adharmaṃ caramāṇasya sadbhiścāpi nivāraṇam // MatsP_43.16 //",
  "GP12mtp176pu:3645": "yuddhena pṛthivīṃ jitvā dharmeṇaivānupālanam /",
  "GP12mtp176pu:3646": "saṃgrāme vartamānasya vadhaścaivādhikādbhavet // MatsP_43.17 //",
  "GP12mtp176pu:3647": "teneyaṃ pṛthivī sarvā saptadvīpā saparvatā /",
  "GP12mtp176pu:3648": "saptodadhiparikṣiptā kṣāttreṇa vidhinā jitā // MatsP_43.18 //",
  "GP12mtp176pu:3649": "jajñe bāhusahasraṃ vai icchatastasya dhīmataḥ /",
  "GP12mtp176pu:3650": "ratho dhvajaśca saṃjajña ityevamanuśuśruma // MatsP_43.19 //",
  "GP12mtp176pu:3651": "daśa yajñasahasrāṇi rājñāṃ dvīpeṣu vai tadā /",
  "GP12mtp176pu:3652": "nirargalāni vṛttāni śrūyante tasya dhīmataḥ // MatsP_43.20 //",
  "GP12mtp176pu:3653": "sarve yajñā mahārājñas tasyāsan bhūridakṣiṇāḥ /",
  "GP12mtp176pu:3654": "sarve kāñcanayūpāste sarvāḥ kāñcanavedikāḥ // MatsP_43.21 //",
  "GP12mtp176pu:3655": "sarve devaiḥ samaṃ prāptair vimānasthairalaṃkṛtāḥ /",
  "GP12mtp176pu:3656": "gandharvairapsarobhiśca nityamevopaśobhitāḥ // MatsP_43.22 //",
  "GP12mtp176pu:3657": "tasya yajñe jagau gāthāṃ gandharvo nāradastathā /",
  "GP12mtp176pu:3658": "kārtavīryasya rājarṣer mahimānaṃ nirīkṣya saḥ // MatsP_43.23 //",
  "GP12mtp176pu:3659": "na nūnaṃ kārtavīryasya gatiṃ yāsyanti kṣatriyāḥ /",
  "GP12mtp176pu:3660": "yajñairdānaistapobhiśca vikrameṇa śrutena ca // MatsP_43.24 //",
  "GP12mtp176pu:3661": "sa hi saptasu dvīpeṣu khaḍgī cakrī śarāsanī /",
  "GP12mtp176pu:3662": "rathī dvīpānyanucaran yogī paśyati taskarān // MatsP_43.25 //",
  "GP12mtp176pu:3663": "pañcāśītisahasrāṇi varṣāṇāṃ sa narādhipaḥ /",
  "GP12mtp176pu:3664": "sa sarvaratnasampūrṇaś cakravartī babhūva ha // MatsP_43.26 //",
  "GP12mtp176pu:3665": "sa eva paśupālo 'bhūt kṣetrapālaḥ sa eva hi /",
  "GP12mtp176pu:3666": "sa eva vṛṣṭyā parjanyo yogitvādarjuno 'bhavat // MatsP_43.27 //",
  "GP12mtp176pu:3667": "yo 'sau bāhusahasreṇa jyāghātakaṭhinatvacā /",
  "GP12mtp176pu:3668": "bhāti raśmisahasreṇa śāradeneva bhāskaraḥ // MatsP_43.28 //",
  "GP12mtp176pu:3669": "eṣa nāgaṃ manuṣyeṣu māhiṣmatyāṃ mahādyutiḥ /",
  "GP12mtp176pu:3670": "karkoṭakasutaṃ jitvā puryāṃ tatra nyaveśayat // MatsP_43.29 //",
  "GP12mtp176pu:3671": "eṣa vegaṃ samudrasya prāvṛṭkāle bhajeta vai /",
  "GP12mtp176pu:3672": "krīḍanneva sukhodbhinnaḥ pratisroto mahīpatiḥ // MatsP_43.30 //",
  "GP12mtp176pu:3673": "lalatā krīḍatā tena pratisragdāmamālinī /",
  "GP12mtp176pu:3674": "ūrmibhrukuṭisaṃtrāsāc cakitābhyeti narmadā // MatsP_43.31 //",
  "GP12mtp176pu:3675": "eko bāhusahasreṇa vagāhe sa mahārṇavam /",
  "GP12mtp176pu:3676": "karotyudvṛttavegāṃ tu narmadāṃ prāvṛḍuddhatām // MatsP_43.32 //",
  "GP12mtp176pu:3677": "tasya bāhusahasreṇa kṣobhyamāṇe mahodadhau /",
  "GP12mtp176pu:3678": "bhavantyatīva niśceṣṭāḥ pātālasthā mahāsurāḥ // MatsP_43.33 //",
  "GP12mtp176pu:3679": "cūrṇīkṛtamahāvīci-līnamīnamahātimim /",
  "GP12mtp176pu:3680": "mārutāviddhaphenaugham āvartākṣiptaduḥsaham // MatsP_43.34 //",
  "GP12mtp176pu:3681": "karotyāloḍayanneva doḥsahasreṇa sāgaram /",
  "GP12mtp176pu:3682": "mandarakṣobhacakitā hy amṛtotpādaśaṅkitāḥ // MatsP_43.35 //",
  "GP12mtp176pu:3683": "tadā niścalamūrdhāno bhavanti ca mahoragāḥ /",
  "GP12mtp176pu:3684": "sāyāhne kadalīkhaṇḍā nirvātastimitā iva // MatsP_43.36 //",
  "GP12mtp176pu:3685": "evaṃ baddhvā dhanurjyāyām utsiktaṃ pañcabhiḥ śaraiḥ /",
  "GP12mtp176pu:3686": "laṅkāyāṃ mohayitvā tu sabalaṃ rāvaṇaṃ balāt // MatsP_43.37 //",
  "GP12mtp176pu:3687": "nirjitya baddhvā cānīya māhiṣmatyāṃ babandha ca /",
  "GP12mtp176pu:3688": "tato gatvā pulastyastu hy arjunaṃ saṃprasādayan // MatsP_43.38 //",
  "GP12mtp176pu:3689": "mumoca rakṣaḥ paulastyaṃ pulastyeneha sāntvitam /",
  "GP12mtp176pu:3690": "tasya bāhusahasreṇa babhūva jyātalasvanaḥ // MatsP_43.39 //",
  "GP12mtp176pu:3691": "yugāntābhrasahasrasya āsphoṭastvaśaneriva /",
  "GP12mtp176pu:3692": "aho bata vidhervīryaṃ bhārgavo 'yaṃ yadāchinat // MatsP_43.40 //",
  "GP12mtp176pu:3693": "tadvai sahasraṃ bāhūnāṃ hematālavanaṃ yathā /",
  "GP12mtp176pu:3694": "yatrāpavastu saṃkruddho hy arjunaṃ śaptavānprabhuḥ // MatsP_43.41 //",
  "GP12mtp176pu:3695": "yasmādvanaṃ pradagdhaṃ vai viśrutaṃ mama haihaya /",
  "GP12mtp176pu:3696": "tasmātte duṣkaraṃ karma kṛtamanyo hariṣyati // MatsP_43.42 //",
  "GP12mtp176pu:3697": "chittvā bāhusahasraṃ te prathamaṃ tarasā balī /",
  "GP12mtp176pu:3698": "tapasvī brāhmaṇaśca tvāṃ sa vadhiṣyati bhārgava // MatsP_43.43 //",
  "GP12mtp176pu:3699": "*sūta uvāca",
  "GP12mtp176pu:3700": "tasya rāmastadā tv āsīn mṛtyuḥ śāpena dhīmataḥ /",
  "GP12mtp176pu:3701": "varaścaiva tu rājarṣeḥ svayameva vṛtaḥ purā // MatsP_43.44 //",
  "GP12mtp176pu:3702": "tasya putraśataṃ tv āsīt pañca tatra mahārathāḥ /",
  "GP12mtp176pu:3703": "kṛtāstrā balinaḥ śūrā dharmātmāno mahābalāḥ // MatsP_43.45 //",
  "GP12mtp176pu:3704": "śūrasenaśca śūraśca dhṛṣṭaḥ kroṣṭustathaiva ca /",
  "GP12mtp176pu:3705": "jayadhvajaśca vaikartā avantiśca viśāṃpate // MatsP_43.46 //",
  "GP12mtp176pu:3706": "jayadhvajasya putrastu tālajaṅgho mahābalaḥ /",
  "GP12mtp176pu:3707": "tasya putraśatānyeva tālajaṅghā iti śrutāḥ // MatsP_43.47 //",
  "GP12mtp176pu:3708": "teṣāṃ pañca kulāḥ khyātā haihayānāṃ mahātmanām /",
  "GP12mtp176pu:3709": "vītihotrāśca śāryāto bhojāścāvantayastathā // MatsP_43.48 //",
  "GP12mtp176pu:3710": "kuṇḍikerāśca vikrāntās tālajaṅghās tathaiva ca /",
  "GP12mtp176pu:3711": "vītihotrasutaścāpi ānarto nāma vīryavān /",
  "GP12mtp176pu:3712": "durjeyastasya putrastu babhūva mitrakarśanaḥ // MatsP_43.49 //",
  "GP12mtp176pu:3713": "sadbhāvena mahārāja prajā dharmeṇa pālayan /",
  "GP12mtp176pu:3714": "kārtavīryārjuno nāma rājā bāhusahasravān // MatsP_43.50 //",
  "GP12mtp176pu:3715": "yena sāgaraparyantā dhanuṣā nirjitā mahī /",
  "GP12mtp176pu:3716": "yastasya kīrtayennāma kalyamutthāya mānavaḥ // MatsP_43.51 //",
  "GP12mtp176pu:3717": "na tasya vittanāśaḥ syān naṣṭaṃ ca labhate punaḥ /",
  "GP12mtp176pu:3718": "kārtavīryasya yo janma kathayediha dhīmataḥ /",
  "GP12mtp176pu:3719": "yathāvatsviṣṭapūtātmā svargaloke mahīyate // MatsP_43.52 //",
  "GP12mtp176pu:3720": "______________________________________________________",
  "GP12mtp176pu:3721": "Matsya-Purāṇa 44",
  "GP12mtp176pu:3722": "*ṛṣaya ūcuḥ",
  "GP12mtp176pu:3723": "kimarthaṃ tadvanaṃ dagdham āpavasya mahātmanaḥ /",
  "GP12mtp176pu:3724": "kārtavīryeṇa vikramya sūta prabrūhi tattvataḥ // MatsP_44.1 //",
  "GP12mtp176pu:3725": "rakṣitā sa tu rājarṣiḥ prajānāmiti naḥ śrutam /",
  "GP12mtp176pu:3726": "sa kathaṃ rakṣitā bhūtvā adahattattapovanam // MatsP_44.2 //",
  "GP12mtp176pu:3727": "*sūta uvāca",
  "GP12mtp176pu:3728": "ādityo dvijarūpeṇa kārtavīryamupasthitaḥ /",
  "GP12mtp176pu:3729": "tṛptimekāṃ prayacchasva ādityo 'haṃ nareśvara // MatsP_44.3 //",
  "GP12mtp176pu:3730": "*rājovāca",
  "GP12mtp176pu:3731": "bhagavankena tṛptiste bhavatyeva divākara /",
  "GP12mtp176pu:3732": "kīdṛśaṃ bhojanaṃ dadmi hutvā tu vidadhāmyaham // MatsP_44.4 //",
  "GP12mtp176pu:3733": "*āditya uvāca",
  "GP12mtp176pu:3734": "sthāvaraṃ dehi me sarvam āhāraṃ dadatāṃ vara /",
  "GP12mtp176pu:3735": "tena tṛpto bhaveyaṃ vai sā me tṛptirhi pārthiva // MatsP_44.5 //",
  "GP12mtp176pu:3736": "*kārtavīrya uvāca",
  "GP12mtp176pu:3737": "na śakyāḥ sthāvarāḥ sarve tejasā ca balena ca /",
  "GP12mtp176pu:3738": "nirdagdhuṃ tapatāṃ śreṣṭha tena tvāṃ praṇamāmyaham // MatsP_44.6 //",
  "GP12mtp176pu:3739": "*āditya uvāca",
  "GP12mtp176pu:3740": "tuṣṭaste 'haṃ śarāndadmi akṣayānsarvatomukhān /",
  "GP12mtp176pu:3741": "ye prakṣiptā jvaliṣyanti mama tejaḥsamanvitāḥ // MatsP_44.7 //",
  "GP12mtp176pu:3742": "āviṣṭā mama tejobhiḥ śoṣayiṣyanti sthāvarān /",
  "GP12mtp176pu:3743": "śuṣkān bhasmīkariṣyanti tena tṛptirnarādhipa // MatsP_44.8 //",
  "GP12mtp176pu:3744": "*sūta uvāca",
  "GP12mtp176pu:3745": "tataḥ śarāṃstadādityas tv arjunāya prayacchata /",
  "GP12mtp176pu:3746": "tato dadāha samprāptān sthāvarān sarvameva ca // MatsP_44.9 //",
  "GP12mtp176pu:3747": "grāmāṃstathāśramāṃścaiva ghoṣāṇi nagarāṇi ca /",
  "GP12mtp176pu:3748": "tapovanāni ramyāṇi vanānyupavanāni ca // MatsP_44.10 //",
  "GP12mtp176pu:3749": "evaṃ prācīmanvadahat tataḥ sarvāṃ sa dakṣiṇām /",
  "GP12mtp176pu:3750": "nirvṛkṣā nistṛṇā bhūmir hatā ghoreṇa tejasā // MatsP_44.11 //",
  "GP12mtp176pu:3751": "etasminneva kāle tu āpavo jalamāsthitaḥ /",
  "GP12mtp176pu:3752": "daśa varṣasahasrāṇi tatrāste sa mahānṛṣiḥ // MatsP_44.12 //",
  "GP12mtp176pu:3753": "pūrṇe vrate mahātejā udatiṣṭhaṃstapodhanaḥ /",
  "GP12mtp176pu:3754": "so 'paśyadāśramaṃ dagdham arjunena mahāmuniḥ // MatsP_44.13 //",
  "GP12mtp176pu:3755": "krodhācchaśāpa rājarṣiṃ kīrtitaṃ vo yathā mayā /",
  "GP12mtp176pu:3756": "kroṣṭoḥ śṛṇuta rājarṣer vaṃśamuttamapauruṣam // MatsP_44.14 //",
  "GP12mtp176pu:3757": "yasyānvavāye sambhūto viṣṇurvṛṣṇikulodvahaḥ /",
  "GP12mtp176pu:3758": "kroṣṭorevābhavatputro vṛjinīvānmahārathaḥ // MatsP_44.15 //",
  "GP12mtp176pu:3759": "vṛjinīvataśca putro 'bhūt svāho nāma mahābalaḥ /",
  "GP12mtp176pu:3760": "svāhaputro 'bhavad rājan ruṣaṅgur vadatāṃ varaḥ // MatsP_44.16 //",
  "GP12mtp176pu:3761": "sa tu prasūtimicchan vai ruṣaṅguḥ saumyamātmajam /",
  "GP12mtp176pu:3762": "citraścitrarathaścāsya putraḥ karmabhiranvitaḥ // MatsP_44.17 //",
  "GP12mtp176pu:3763": "atha caitrarathivīro jajñe vipuladakṣiṇaḥ /",
  "GP12mtp176pu:3764": "śaśabinduriti khyātaś cakravartī babhūva ha // MatsP_44.18 //",
  "GP12mtp176pu:3765": "atrānuvaṃśaśloko 'yaṃ gītas tasminpurābhavat /",
  "GP12mtp176pu:3766": "śaśabindostu putrāṇāṃ śatānām abhavacchatam // MatsP_44.19 //",
  "GP12mtp176pu:3767": "dhīmatāṃ cābhirūpāṇāṃ bhūridraviṇatejasām /",
  "GP12mtp176pu:3768": "teṣāṃ śatapradhānānāṃ pṛthusāhvā mahābalāḥ // MatsP_44.20 //",
  "GP12mtp176pu:3769": "pṛthuśravāḥ pṛthuyaśāḥ pṛthudharmā pṛthuṃjayaḥ /",
  "GP12mtp176pu:3770": "pṛthukīrtiḥ pṛthumanā rājānaḥ śaśabindavaḥ // MatsP_44.21 //",
  "GP12mtp176pu:3771": "śaṃsanti ca purāṇajñāḥ pṛthuśravasamuttamam /",
  "GP12mtp176pu:3772": "antarasya suyajñasya suyajñastanayo 'bhavat // MatsP_44.22 //",
  "GP12mtp176pu:3773": "uśanā tu suyajñasya yo rakṣanpṛthivīmimām /",
  "GP12mtp176pu:3774": "ājahārāśvamedhānāṃ śatamuttamadhārmikaḥ // MatsP_44.23 //",
  "GP12mtp176pu:3775": "titikṣurabhavatputra auśanaḥ śatrutāpanaḥ /",
  "GP12mtp176pu:3776": "maruttastasya tanayo rājarṣīṇāmanuttamaḥ // MatsP_44.24 //",
  "GP12mtp176pu:3777": "āsīnmaruttatanayau vīraḥ kambalabarhiṣaḥ /",
  "GP12mtp176pu:3778": "putrastu rukmakavaco vidvānkambalabarhiṣaḥ // MatsP_44.25 //",
  "GP12mtp176pu:3779": "nihatya rukmakavacaḥ parānkavacadhāriṇaḥ /",
  "GP12mtp176pu:3780": "dhanvino vividhairbāṇair avāpya pṛthivīmimām // MatsP_44.26 //",
  "GP12mtp176pu:3781": "aśvamedhe dadau rājā brāhmaṇebhyastu dakṣiṇām /",
  "GP12mtp176pu:3782": "yajñe tu rukmakavacaḥ kadācitparavīrahā // MatsP_44.27 //",
  "GP12mtp176pu:3783": "jajñire pañca putrāstu mahāvīryā dhanurbhṛtaḥ /",
  "GP12mtp176pu:3784": "rukmeṣuḥ pṛthurukmaśca jyāmaghaḥ parigho hariḥ // MatsP_44.28 //",
  "GP12mtp176pu:3785": "parighaṃ ca hariṃ caiva videhe 'sthāpayatpitā /",
  "GP12mtp176pu:3786": "rukmeṣurabhavadrājā pṛthurukmastadāśrayaḥ // MatsP_44.29 //",
  "GP12mtp176pu:3787": "tebhyaḥ pravrājito rājyāj jyāmaghastu tadāśrame /",
  "GP12mtp176pu:3788": "praśāntaścāśramasthaśca brāhmaṇenāvabodhitaḥ // MatsP_44.30 //",
  "GP12mtp176pu:3789": "jagāma dhanurādāya deśamanyaṃ dhvajī rathī /",
  "GP12mtp176pu:3790": "narmadāṃ nṛpa ekākī kevalaṃ vṛttikāmataḥ // MatsP_44.31 //",
  "GP12mtp176pu:3791": "ṛkṣavantaṃ giriṃ gatvā bhuktamanyairupāviśat /",
  "GP12mtp176pu:3792": "jyāmaghasyābhavadbhāryā caitrā pariṇatā satī // MatsP_44.32 //",
  "GP12mtp176pu:3793": "aputro nyavasadrājā bhāryāmanyāṃ na vindata /",
  "GP12mtp176pu:3794": "tasyāsīdvijayo yuddhe tatra kanyāmavāpya saḥ // MatsP_44.33 //",
  "GP12mtp176pu:3795": "bhāryāmuvāca saṃtrāsāt snuṣeyaṃ te śucismite /",
  "GP12mtp176pu:3796": "evamuktābravīdenaṃ kasya ceyaṃ snuṣeti ca // MatsP_44.34 //",
  "GP12mtp176pu:3797": "*rājovāca",
  "GP12mtp176pu:3798": "yaste janiṣyate putras tasya bhāryā bhaviṣyati /",
  "GP12mtp176pu:3799": "tasmātsā tapasogreṇa kanyāyāḥ samprasūyata // MatsP_44.35 //",
  "GP12mtp176pu:3800": "putraṃ vidarbhaṃ subhagā caitrā pariṇatā satī /",
  "GP12mtp176pu:3801": "rājaputryāṃ ca vidvānsa snuṣāyāṃ krathakaiśikau /",
  "GP12mtp176pu:3802": "lomapādaṃ tṛtīyaṃ tu putraṃ paramadhārmikam // MatsP_44.36 //",
  "GP12mtp176pu:3803": "tasyāṃ vidarbho 'janayac charānraṇaviśāradān /",
  "GP12mtp176pu:3804": "lomapādānmanuḥ putrā jñātistasya tu cātmajaḥ // MatsP_44.37 //",
  "GP12mtp176pu:3805": "kaiśikasya cidiḥ putras tasmāccaidyā nṛpāḥ smṛtāḥ /",
  "GP12mtp176pu:3806": "kratho vidarbhaputrastu kuntis tasyātmajo 'bhavat // MatsP_44.38 //",
  "GP12mtp176pu:3807": "kunterdhṛṣṭaḥ suto jajñe raṇadhṛṣṭaḥ pratāpavān /",
  "GP12mtp176pu:3808": "dhṛṣṭasya putro dharmātmā nirvṛtiḥ paravīrahā // MatsP_44.39 //",
  "GP12mtp176pu:3809": "tadeko nirvṛteḥ putro nāmnā sa tu vidūrathaḥ /",
  "GP12mtp176pu:3810": "daśārhastasya vai putro vyomastasya ca vai smṛtaḥ /",
  "GP12mtp176pu:3811": "dāśārhāccaiva vyomāttu putro jīmūta ucyate // MatsP_44.40 //",
  "GP12mtp176pu:3812": "jīmūtaputro vimalas tasya bhīmarathaḥ sutaḥ /",
  "GP12mtp176pu:3813": "suto bhīmarathasyāsīt smṛto navarathaḥ kila // MatsP_44.41 //",
  "GP12mtp176pu:3814": "tasya cāsīd dṛḍharathaḥ śakunistasya cātmajaḥ /",
  "GP12mtp176pu:3815": "tasmātkarambhaḥ kārambhir devarāto babhūva ha // MatsP_44.42 //",
  "GP12mtp176pu:3816": "devakṣatro 'bhavadrājā daivarātirmahāyaśāḥ /",
  "GP12mtp176pu:3817": "devagarbhasamo jajñe devanakṣatranandanaḥ // MatsP_44.43 //",
  "GP12mtp176pu:3818": "madhurnāma mahātejā madhoḥ puravasas tathā /",
  "GP12mtp176pu:3819": "āsīt puravasāt putraḥ purudvānpuruṣottamaḥ // MatsP_44.44 //",
  "GP12mtp176pu:3820": "janturjajñe 'tha vaidarbhyāṃ bhadrasenyāṃ purudvataḥ /",
  "GP12mtp176pu:3821": "aikṣvākī cābhavadbhāryā jantostasyāmajāyata // MatsP_44.45 //",
  "GP12mtp176pu:3822": "sātvataḥ sattvasaṃyuktaḥ sātvatāṃ kīrtivardhanaḥ /",
  "GP12mtp176pu:3823": "imāṃ visṛṣṭiṃ vijñāya jyāmaghasya mahātmanaḥ /",
  "GP12mtp176pu:3824": "prajāvān eti sāyujyaṃ rājñaḥ somasya dhīmataḥ // MatsP_44.46 //",
  "GP12mtp176pu:3825": "sātvatān sattvasampannān kauśalyā suṣuve sutān /",
  "GP12mtp176pu:3826": "bhajinaṃ bhajamānaṃ tu divyaṃ devāvṛdhaṃ nṛpa // MatsP_44.47 //",
  "GP12mtp176pu:3827": "andhakaṃ ca mahābhojaṃ vṛṣṇiṃ ca yadunandanam /",
  "GP12mtp176pu:3828": "teṣāṃ tu sargāś catvāro vistareṇaiva tacchṛṇu // MatsP_44.48 //",
  "GP12mtp176pu:3829": "bhajamānasya sṛñjayyāṃ bāhyakāyāṃ ca bāhyakāḥ /",
  "GP12mtp176pu:3830": "sṛñjayasya sute dve tu bāhyakāstu tadābhavan // MatsP_44.49 //",
  "GP12mtp176pu:3831": "tasya bhārye bhaginyau dve suṣuvāte bahūnsutān /",
  "GP12mtp176pu:3832": "nimiṃ ca kṛmilaṃ caiva vṛṣṇiṃ parapuraṃjayam /",
  "GP12mtp176pu:3833": "te bāhyakāyāṃ sṛñjayyāṃ bhajamānād vijajñire // MatsP_44.50 //",
  "GP12mtp176pu:3834": "yajñe devāvṛdho rājā bandhūnāṃ mitravardhanaḥ /",
  "GP12mtp176pu:3835": "aputrastvabhavadrājā cacāra paramaṃ tapaḥ /",
  "GP12mtp176pu:3836": "putraḥ sarvaguṇopeto mama bhūyāditi spṛhan // MatsP_44.51 //",
  "GP12mtp176pu:3837": "saṃyojya mantramevātha parṇāśājalamaspṛśat /",
  "GP12mtp176pu:3838": "tadopasparśanāttasya cakāra priyamāpagā // MatsP_44.52 //",
  "GP12mtp176pu:3839": "kalyāṇatvānnarapates tasmai sā nimnagottamā /",
  "GP12mtp176pu:3840": "cintayātha parītātmā jagāmātha viniścayam // MatsP_44.53 //",
  "GP12mtp176pu:3841": "nādhigacchāmyahaṃ nārīṃ yasyāmevaṃvidhaḥ sutaḥ /",
  "GP12mtp176pu:3842": "jāyeta tasmādadyāhaṃ bhavāmyatha sahasraśaḥ // MatsP_44.54 //",
  "GP12mtp176pu:3843": "atha bhūtvā kumārī sā bibhratī paramaṃ vapuḥ /",
  "GP12mtp176pu:3844": "jñāpayāmāsa rājānaṃ tāmiyeṣa mahāvrataḥ // MatsP_44.55 //",
  "GP12mtp176pu:3845": "atha sā navame māsi suṣuve saritāṃ varā /",
  "GP12mtp176pu:3846": "putraṃ sarvaguṇopetaṃ babhruṃ devāvṛdhānnṛpāt // MatsP_44.56 //",
  "GP12mtp176pu:3847": "anuvaṃśe purāṇajñā gāyantīti pariśrutam /",
  "GP12mtp176pu:3848": "guṇāndevāvṛdhasyāpi kīrtayanto mahātmanaḥ // MatsP_44.57 //",
  "GP12mtp176pu:3849": "yathaiva śṛṇumo dūrād apaśyāmas tathāntikāt /",
  "GP12mtp176pu:3850": "babhruḥ śreṣṭho manuṣyāṇāṃ devairdevāvṛdhaḥ samaḥ // MatsP_44.58 //",
  "GP12mtp176pu:3851": "ṣaṣṭiśca pūrvapuruṣāḥ sahasrāṇi ca saptatiḥ /",
  "GP12mtp176pu:3852": "ete 'mṛtatvaṃ samprāptā babhror devāvṛdhānnṛpa // MatsP_44.59 //",
  "GP12mtp176pu:3853": "yajvā dānapatir vīro brahmaṇyaśca dṛḍhavrataḥ /",
  "GP12mtp176pu:3854": "rūpavānsumahātejāḥ śrutavīryadharastathā // MatsP_44.60 //",
  "GP12mtp176pu:3855": "atha kaṅkasya duhitā suṣuve caturaḥ sutān /",
  "GP12mtp176pu:3856": "kukuraṃ bhajamānaṃ ca śaśiṃ kambalabarhiṣam // MatsP_44.61 //",
  "GP12mtp176pu:3857": "kukurasya suto vṛṣṇir vṛṣṇestu tanayo dhṛtiḥ /",
  "GP12mtp176pu:3858": "kapotaromā tasyātha taittiristasya cātmajaḥ // MatsP_44.62 //",
  "GP12mtp176pu:3859": "tasyāsīttanujaḥ sarpo vidvānputro nalaḥ kila /",
  "GP12mtp176pu:3860": "khyāyate tasya nāmnā sa nandano daradundubhiḥ // MatsP_44.63 //",
  "GP12mtp176pu:3861": "tasminpravitate yajñe abhijātaḥ punarvasuḥ /",
  "GP12mtp176pu:3862": "aśvamedhaṃ ca putrārtham ājahāra narottamaḥ // MatsP_44.64 //",
  "GP12mtp176pu:3863": "tasya madhye 'tirātrasya sabhāmadhyātsamutthitaḥ /",
  "GP12mtp176pu:3864": "atastu vidvānkarmajño yajvā dātā punarvasuḥ // MatsP_44.65 //",
  "GP12mtp176pu:3865": "tasyāsīt putramithunaṃ babhūvāvijitaṃ kila /",
  "GP12mtp176pu:3866": "āhukaścāhukī caiva khyātaṃ mātematāṃ vara // MatsP_44.66 //",
  "GP12mtp176pu:3867": "imāṃścodāharantyatra ślokānprati tamāhukam /",
  "GP12mtp176pu:3868": "sopāsaṅgānukarṣāṇāṃ sadhvajānāṃ varūthinām // MatsP_44.67 //",
  "GP12mtp176pu:3869": "rathānāṃ meghaghoṣāṇāṃ sahasrāṇi daśaiva tu /",
  "GP12mtp176pu:3870": "nāsatyavādī nātejā nāyajvā nāsahasradaḥ // MatsP_44.68 //",
  "GP12mtp176pu:3871": "nāśucirnāpyavidvān hi yo bhojeṣvabhyajāyata /",
  "GP12mtp176pu:3872": "āhukasya bhṛtiṃ prāptā ityetadvai taducyate // MatsP_44.69 //",
  "GP12mtp176pu:3873": "āhukaścāpyavantīṣu svasāraṃ cāhukīṃ dadau /",
  "GP12mtp176pu:3874": "āhukātkāśyaduhitā dvau putrau samasūyata // MatsP_44.70 //",
  "GP12mtp176pu:3875": "devakaścograsenaśca devagarbhasamāv ubhau /",
  "GP12mtp176pu:3876": "devakasya sutā vīrā jajñire tridaśopamāḥ // MatsP_44.71 //",
  "GP12mtp176pu:3877": "devavānupadevaśca sudevo devarakṣitaḥ /",
  "GP12mtp176pu:3878": "teṣāṃ svasāraḥ saptāsan vasudevāya tā dadau // MatsP_44.72 //",
  "GP12mtp176pu:3879": "devakī śrutadevī ca mitradevī yaśodharā /",
  "GP12mtp176pu:3880": "śrīdevī satyadevī ca sutāpī ceti saptamī // MatsP_44.73 //",
  "GP12mtp176pu:3881": "navograsenasya sutāḥ kaṃsasteṣāṃ tu pūrvajaḥ /",
  "GP12mtp176pu:3882": "nyagrodhaśca sunāmā ca kaṅkaḥ śaṅkuśca bhūyasaḥ // MatsP_44.74 //",
  "GP12mtp176pu:3883": "ajabhū rāṣṭrapālaśca yuddhamuṣṭiḥ sumuṣṭidaḥ /",
  "GP12mtp176pu:3884": "teṣāṃ svasāraḥ pañcāsan kaṃsā kaṃsavatī tathā // MatsP_44.75 //",
  "GP12mtp176pu:3885": "sutantū rāṣṭrapālī ca kaṅkā ceti varāṅganāḥ /",
  "GP12mtp176pu:3886": "ugrasenaḥ sahāpatyo vyākhyātaḥ kukurodbhavaḥ // MatsP_44.76 //",
  "GP12mtp176pu:3887": "bhajamānasya putro 'tha rathimukhyo vidūrathaḥ /",
  "GP12mtp176pu:3888": "rājādhidevaḥ śūraśca vidūrathasuto 'bhavat // MatsP_44.77 //",
  "GP12mtp176pu:3889": "rājādhidevasya sutau jajñāte devasaṃmitau /",
  "GP12mtp176pu:3890": "niyamavratapradhānau śoṇāśvaḥ śvetavāhanaḥ // MatsP_44.78 //",
  "GP12mtp176pu:3891": "śoṇāśvasya sutāḥ pañca śūrā raṇaviśāradāḥ /",
  "GP12mtp176pu:3892": "śamī ca devaśarmā ca nikuntaḥ śakraśatrujit // MatsP_44.79 //",
  "GP12mtp176pu:3893": "śamiputraḥ pratikṣatraḥ pratikṣatrasya cātmajaḥ /",
  "GP12mtp176pu:3894": "pratikṣetraḥ suto bhojo hṛdīkastasya cātmajaḥ // MatsP_44.80 //",
  "GP12mtp176pu:3895": "hṛdīkasyābhavanputrā daśa bhīmaparākramāḥ /",
  "GP12mtp176pu:3896": "kṛtavarmāgrajas teṣāṃ śatadhanvā ca madhyamaḥ // MatsP_44.81 //",
  "GP12mtp176pu:3897": "devārhaścaiva nābhaśca bhīṣaṇaśca mahābalaḥ /",
  "GP12mtp176pu:3898": "ajāto vanajātaśca kanīyakakarambhakau // MatsP_44.82 //",
  "GP12mtp176pu:3899": "devārhasya suto vidvāñ jajñe kambalabarhiṣaḥ /",
  "GP12mtp176pu:3900": "asāmañjāḥ sutastasya tamojātasya cātmajaḥ // MatsP_44.83 //",
  "GP12mtp176pu:3901": "ajātaputrā vikrāntās trayaḥ paramakīrtayaḥ /",
  "GP12mtp176pu:3902": "sudaṃṣṭraśca sunābhaśca kṛṣṇa ityandhakā matāḥ // MatsP_44.84 //",
  "GP12mtp176pu:3903": "andhakānāmimaṃ vaṃśaṃ yaḥ kīrtayati nityaśaḥ /",
  "GP12mtp176pu:3904": "ātmano vipulaṃ vaṃśaṃ prajāvānāpnute naraḥ // MatsP_44.85 //",
  "GP12mtp176pu:3905": "______________________________________________________",
  "GP12mtp176pu:3906": "Matsya-Purāṇa 45",
  "GP12mtp176pu:3907": "*sūta uvāca",
  "GP12mtp176pu:3908": "gāndhārī caiva mādrī ca vṛṣṇibhārye babhūvatuḥ /",
  "GP12mtp176pu:3909": "gāndhārī janayāmāsa sumitraṃ mitranandanam // MatsP_45.1 //",
  "GP12mtp176pu:3910": "mādrī yudhājitaṃ putraṃ tato vai devamīḍhuṣam /",
  "GP12mtp176pu:3911": "anamitraṃ śibiṃ caiva pañcamaṃ kṛtalakṣaṇam // MatsP_45.2 //",
  "GP12mtp176pu:3912": "anamitrasuto nighno nighnasyāpi tu dvau sutau /",
  "GP12mtp176pu:3913": "prasenaśca mahāvīryaḥ śaktisenaśca tāv ubhau // MatsP_45.3 //",
  "GP12mtp176pu:3914": "syamantakaḥ prasenasya maṇiratnamanuttamam /",
  "GP12mtp176pu:3915": "pṛthivyāṃ sarvaratnānāṃ rājā vai so 'bhavanmaṇiḥ // MatsP_45.4 //",
  "GP12mtp176pu:3916": "hṛdi kṛtvā tu bahuśo maṇiṃ tamabhiyācitaḥ /",
  "GP12mtp176pu:3917": "govindo 'pi na taṃ lebhe śakto 'pi na jahāra saḥ // MatsP_45.5 //",
  "GP12mtp176pu:3918": "kadācinmṛgayāṃ yātaḥ prasenastena bhūṣitaḥ /",
  "GP12mtp176pu:3919": "yathāśabdaṃ sa śuśrāva bile sattvena pūrite // MatsP_45.6 //",
  "GP12mtp176pu:3920": "tataḥ praviśya sa bilaṃ praseno hy ṛkṣamaikṣata /",
  "GP12mtp176pu:3921": "ṛkṣaḥ prasenaṃ ca tathā ṛkṣaṃ caiva prasenajit // MatsP_45.7 //",
  "GP12mtp176pu:3922": "hatvā ṛkṣaḥ prasenaṃ tu tatastaṃ maṇimādadāt /",
  "GP12mtp176pu:3923": "adṛṣṭastu hatastena antarbilagatastadā // MatsP_45.8 //",
  "GP12mtp176pu:3924": "prasenaṃ tu hataṃ jñātvā govindaḥ pariśaṅkitaḥ /",
  "GP12mtp176pu:3925": "govindena hato vyaktaṃ praseno maṇikāraṇāt // MatsP_45.9 //",
  "GP12mtp176pu:3926": "prasenastu gato 'raṇyaṃ maṇiratnena bhūṣitaḥ /",
  "GP12mtp176pu:3927": "taṃ dṛṣṭvā sa hatastena govindaḥ pratyuvāca ha /",
  "GP12mtp176pu:3928": "hanmi cainaṃ durācāraṃ śatrubhūtaṃ hi vṛṣṇiṣu // MatsP_45.10 //",
  "GP12mtp176pu:3929": "atha dīrgheṇa kālena mṛgayāṃ nirgataḥ punaḥ /",
  "GP12mtp176pu:3930": "yadṛcchayā ca govindo bilasyābhyāśamāgamat // MatsP_45.11 //",
  "GP12mtp176pu:3931": "taṃ dṛṣṭvā tu mahāśabdaṃ sa cakre ṛkṣarāḍbalī /",
  "GP12mtp176pu:3932": "śabdaṃ śrutvā tu govindaḥ khaḍgapāṇiḥ praviśya saḥ /",
  "GP12mtp176pu:3933": "apaśyajjāmbavantaṃ tam ṛkṣarājaṃ mahābalam // MatsP_45.12 //",
  "GP12mtp176pu:3934": "tatastūrṇaṃ hṛṣīkeśas tamṛkṣapatimañjasā /",
  "GP12mtp176pu:3935": "jāmbavantaṃ sa jagrāha krodhasaṃraktalocanaḥ // MatsP_45.13 //",
  "GP12mtp176pu:3936": "tuṣṭāvainaṃ tadā ṛkṣaḥ karmabhirvaiṣṇavaiḥ prabhum /",
  "GP12mtp176pu:3937": "tatastuṣṭastu bhagavān vareṇainamarocayat // MatsP_45.14 //",
  "GP12mtp176pu:3938": "*jāmbavānuvāca",
  "GP12mtp176pu:3939": "icche cakraprahāreṇa tvatto 'haṃ maraṇaṃ prabho /",
  "GP12mtp176pu:3940": "kanyā ceyaṃ mama śubhā bhartāraṃ tvāmavāpnuyāt /",
  "GP12mtp176pu:3941": "yo 'yaṃ maṇiḥ prasenaṃ tu hatvā prāpto mayā prabho // MatsP_45.15 //",
  "GP12mtp176pu:3942": "tataḥ sa jāmbavantaṃ taṃ hatvā cakreṇa vai prabhuḥ /",
  "GP12mtp176pu:3943": "kṛtakarmā mahābāhuḥ sakanyaṃ maṇimāharat // MatsP_45.16 //",
  "GP12mtp176pu:3944": "dadau satrājitāyainaṃ sarvasātvatasaṃsadi /",
  "GP12mtp176pu:3945": "tena mithyāpavādena saṃtapto 'yaṃ janārdanaḥ // MatsP_45.17 //",
  "GP12mtp176pu:3946": "tataste yādavāḥ sarve vāsudevamathābruvan /",
  "GP12mtp176pu:3947": "asmākaṃ tu matirhyāsīt prasenastu tvayā hataḥ // MatsP_45.18 //",
  "GP12mtp176pu:3948": "kaikeyasya sutā bhāryā daśa satrājitaḥ śubhāḥ /",
  "GP12mtp176pu:3949": "tāsūtpannāḥ sutāstasya śatamekaṃ tu viśrutāḥ /",
  "GP12mtp176pu:3950": "khyātimanto mahāvīryā bhaṅgakārastu pūrvajaḥ // MatsP_45.19 //",
  "GP12mtp176pu:3951": "atha vratavatī tasmād bhaṅgakārāttu pūrvajāt /",
  "GP12mtp176pu:3952": "suṣuve sukumārīstu tisraḥ kamalalocanāḥ // MatsP_45.20 //",
  "GP12mtp176pu:3953": "satyabhāmā varā strīṇāṃ vratinī ca dṛḍhavratā /",
  "GP12mtp176pu:3954": "tathā padmāvatī caiva tāśca kṛṣṇāya so 'dadāt // MatsP_45.21 //",
  "GP12mtp176pu:3955": "anamitrācchinirjajñe kaniṣṭhādvṛṣṇinandanāt /",
  "GP12mtp176pu:3956": "satyakastasya putrastu sātyakistasya cātmajaḥ // MatsP_45.22 //",
  "GP12mtp176pu:3957": "satyavānyuyudhānastu śinernaptā pratāpavān /",
  "GP12mtp176pu:3958": "asaṅgo yuyudhānasya dyumnistasyātmajo 'bhavat // MatsP_45.23 //",
  "GP12mtp176pu:3959": "dyumneryugaṃdharaḥ putra iti śainyāḥ prakīrtitāḥ /",
  "GP12mtp176pu:3960": "anamitrānvayo hy eṣa vyākhyāto vṛṣṇivaṃśajaḥ // MatsP_45.24 //",
  "GP12mtp176pu:3961": "anamitrasya saṃjajñe pṛthvyāṃ vīro yudhājitaḥ /",
  "GP12mtp176pu:3962": "anyau tu tanayau vīrau vṛṣabhaḥ kṣatra eva ca // MatsP_45.25 //",
  "GP12mtp176pu:3963": "vṛṣabhaḥ kāśirājasya sutāṃ bhāryāmavindata /",
  "GP12mtp176pu:3964": "jayantastu jayantyāṃ tu putraḥ samabhavacchubhaḥ // MatsP_45.26 //",
  "GP12mtp176pu:3965": "sadāyajño 'tivīraśca śrutavānatithipriyaḥ /",
  "GP12mtp176pu:3966": "akrūraḥ suṣuve tasmāt sadāyajño 'tidakṣiṇaḥ // MatsP_45.27 //",
  "GP12mtp176pu:3967": "ratnā kanyā ca śaibyasya akrūrastāmavāptavān /",
  "GP12mtp176pu:3968": "putrānutpādayāmāsa ekādaśa mahābalān // MatsP_45.28 //",
  "GP12mtp176pu:3969": "upalambhaḥ sadālambho vṛkalo vīrya eva ca /",
  "GP12mtp176pu:3970": "savītaraḥ sadāpakṣaḥ śatrughno vārimejayaḥ // MatsP_45.29 //",
  "GP12mtp176pu:3971": "dharmabhṛddharmavarmāṇau dhṛṣṭamānastathaiva ca /",
  "GP12mtp176pu:3972": "sarve ca pratihotāro ratnāyāṃ jajñire ca te // MatsP_45.30 //",
  "GP12mtp176pu:3973": "akrūrād ugrasenāyāṃ sutau dvau kulavardhanau /",
  "GP12mtp176pu:3974": "devavānupadevaśca jajñāte devasaṃnibhau // MatsP_45.31 //",
  "GP12mtp176pu:3975": "aśvinyāṃ ca tataḥ putrāḥ pṛthur vipṛthureva ca /",
  "GP12mtp176pu:3976": "aśvatthāmā subāhuśca supārśvakagaveṣaṇau // MatsP_45.32 //",
  "GP12mtp176pu:3977": "vṛṣṭinemiḥ sudharmā ca tathā śaryātireva ca /",
  "GP12mtp176pu:3978": "abhūmir varjabhūmiśca śramiṣṭhaḥ śravaṇastathā // MatsP_45.33 //",
  "GP12mtp176pu:3979": "imāṃ mithyābhiśastiṃ yo veda kṛṣṇādapohitām /",
  "GP12mtp176pu:3980": "na sa mithyābhiśāpena abhiśāpyo 'tha kenacit // MatsP_45.34 //",
  "GP12mtp176pu:3981": "______________________________________________________",
  "GP12mtp176pu:3982": "Matsya-Purāṇa 46",
  "GP12mtp176pu:3983": "*sūta uvāca",
  "GP12mtp176pu:3984": "aikṣvākī suṣuve śūraṃ khyātamadbhutamīḍhuṣam /",
  "GP12mtp176pu:3985": "pauruṣājjajñire śūrād bhojāyāṃ putrakā daśa // MatsP_46.1 //",
  "GP12mtp176pu:3986": "vasudevo mahābāhuḥ pūrvamānakadundubhiḥ /",
  "GP12mtp176pu:3987": "devamārgastato jajñe tato devaśravāḥ punaḥ // MatsP_46.2 //",
  "GP12mtp176pu:3988": "anādhṛṣṭiḥ śiniścaiva nandaścaiva sasṛñjayaḥ /",
  "GP12mtp176pu:3989": "śyāmaḥ śamīkaḥ saṃyūpaḥ pañca cāsya varāṅganāḥ // MatsP_46.3 //",
  "GP12mtp176pu:3990": "śrutakīrtiḥ pṛthā caiva śrutādevī śrutaśravāḥ /",
  "GP12mtp176pu:3991": "rājādhidevī ca tathā pañcaitā vīramātaraḥ // MatsP_46.4 //",
  "GP12mtp176pu:3992": "kṛtasya tu śrutādevī sugrīvaṃ suṣuve sutam /",
  "GP12mtp176pu:3993": "kaikeyyāṃ śrutakīrtyāṃ tu jajñe so 'nuvrato nṛpaḥ // MatsP_46.5 //",
  "GP12mtp176pu:3994": "śrutaśravasi caidyasya sunīthaḥ samapadyata /",
  "GP12mtp176pu:3995": "bahuśo dharmacārī sa saṃbabhūvārimardanaḥ // MatsP_46.6 //",
  "GP12mtp176pu:3996": "atha sakhyena vṛddhe 'sau kuntibhoje sutāṃ dadau /",
  "GP12mtp176pu:3997": "evaṃ kuntī samākhyātā vasudevasvasā pṛthā // MatsP_46.7 //",
  "GP12mtp176pu:3998": "vasudevena sā dattā pāṇḍorbhāryā hy aninditā /",
  "GP12mtp176pu:3999": "pāṇḍorarthena sā jajñe devaputrān mahārathān // MatsP_46.8 //",
  "GP12mtp176pu:4000": "dharmādyudhiṣṭhiro jajñe vāyorjajñe vṛkāderaḥ /",
  "GP12mtp176pu:4001": "indrāddhanaṃjayaś caiva śakratulyaparākramaḥ // MatsP_46.9 //",
  "GP12mtp176pu:4002": "mādravatyāṃ tu janitāv aśvibhyābhiti śuśruma /",
  "GP12mtp176pu:4003": "nakulaḥ sahadevaśca rūpaśīlaguṇānvitau // MatsP_46.10 //",
  "GP12mtp176pu:4004": "rohiṇī pauravī nāma bhāryā hy ānakadundubheḥ /",
  "GP12mtp176pu:4005": "lebhe jyeṣṭhaṃ sutaṃ rāmaṃ sāraṇaṃ ca sutaṃ priyam // MatsP_46.11 //",
  "GP12mtp176pu:4006": "durdamaṃ damanaṃ subhruṃ piṇḍārakamahāhanū /",
  "GP12mtp176pu:4007": "citrākṣyau dve kumāryau tu rohiṇyāṃ jajñire tadā // MatsP_46.12 //",
  "GP12mtp176pu:4008": "devakyāṃ jajñire śaureḥ suṣeṇaḥ kīrtimānapi /",
  "GP12mtp176pu:4009": "udāsī bhadrasenaśca ṛṣivāsastathaiva ca /",
  "GP12mtp176pu:4010": "ṣaṣṭho bhadravidehaśca kaṃsaḥ sarvānaghātayat // MatsP_46.13 //",
  "GP12mtp176pu:4011": "prathamā yā amāvāsyā vārṣikī tu bhaviṣyati /",
  "GP12mtp176pu:4012": "tasyāṃ jajñe mahābāhuḥ pūrvaṃ kṛṣṇaḥ prajāpatiḥ // MatsP_46.14 //",
  "GP12mtp176pu:4013": "anujā tv abhavatkṛṣṇā subhadrā bhadrabhāṣiṇī /",
  "GP12mtp176pu:4014": "devakyāṃ tu mahātejā jajñe śūro mahāyaśāḥ // MatsP_46.15 //",
  "GP12mtp176pu:4015": "sahadevastu tāmrāyāṃ jajñe śauriḥ kulodvahaḥ /",
  "GP12mtp176pu:4016": "upāsaṅgadharaṃ lebhe tanayaṃ devarakṣitā /",
  "GP12mtp176pu:4017": "ekāṃ kanyāṃ ca subhagāṃ kaṃsastām abhyaghātayat // MatsP_46.16 //",
  "GP12mtp176pu:4018": "vijayaṃ rocamānaṃ ca vardhamānaṃ tu devalam /",
  "GP12mtp176pu:4019": "ete sarve mahātmāno hy upadevyāṃ prajajñire // MatsP_46.17 //",
  "GP12mtp176pu:4020": "avagāho mahātmā ca vṛkadevyāmajāyata /",
  "GP12mtp176pu:4021": "vṛkadevyāṃ svayaṃ jajñe nandako nāma nāmataḥ // MatsP_46.18 //",
  "GP12mtp176pu:4022": "saptamaṃ devakīputraṃ madanaṃ suṣuve nṛpa /",
  "GP12mtp176pu:4023": "gaveṣaṇaṃ mahābhāgaṃ saṃgrāmeṣvaparājitam // MatsP_46.19 //",
  "GP12mtp176pu:4024": "śraddhādevyā vihāre tu vane hi vicaranpurā /",
  "GP12mtp176pu:4025": "vaiśyāyāmadadhācchauriḥ putraṃ kauśikamagrajam // MatsP_46.20 //",
  "GP12mtp176pu:4026": "sutanū ratharājī ca śaurerāstāṃ parigrahau /",
  "GP12mtp176pu:4027": "puṇḍraśca kapilaścaiva vasudevātmajau balau // MatsP_46.21 //",
  "GP12mtp176pu:4028": "jarā nāma niṣādo 'bhūt prathamaḥ sa dhanurdharaḥ /",
  "GP12mtp176pu:4029": "saubhadraśca bhavaścaiva mahāsattvau babhūvatuḥ // MatsP_46.22 //",
  "GP12mtp176pu:4030": "devabhāgasutaścāpi nāmnāsāv uddhavaḥ smṛtaḥ /",
  "GP12mtp176pu:4031": "paṇḍitaṃ prathamaṃ prāhur devaśravaḥsamudbhavam // MatsP_46.23 //",
  "GP12mtp176pu:4032": "aikṣvākyalabhatāpatyam anādhṛṣṭeryaśasvinī /",
  "GP12mtp176pu:4033": "nidhūtasattvaṃ śatrughnaṃ śrāddhastasmādajāyata // MatsP_46.24 //",
  "GP12mtp176pu:4034": "karūṣāyānapatyāya kṛṣṇastuṣṭaḥ sutaṃ dadau /",
  "GP12mtp176pu:4035": "sucandraṃ tu mahābhāgaṃ vīryavantaṃ mahābalam // MatsP_46.25 //",
  "GP12mtp176pu:4036": "jāmbavatyāḥ sutāv etau dvau ca satkṛtalakṣaṇau /",
  "GP12mtp176pu:4037": "cārudeṣṇaśca sāmbaśca vīryavantau mahābalau // MatsP_46.26 //",
  "GP12mtp176pu:4038": "tantipālaśca tantiśca nandanasya sutāv ubhau /",
  "GP12mtp176pu:4039": "śamīkaputrāś catvāro vikrāntāḥ sumahābalāḥ /",
  "GP12mtp176pu:4040": "virājaśca dhanuścaiva śyāmaśca sṛñjayastathā // MatsP_46.27 //",
  "GP12mtp176pu:4041": "anapatyo 'bhavacchyāmaḥ śamīkastu vanaṃ yayau /",
  "GP12mtp176pu:4042": "jugupsamāno bhojatvaṃ rājarṣitvamavāptavān // MatsP_46.28 //",
  "GP12mtp176pu:4043": "kṛṣṇasya janmābhyudayaṃ yaḥ kīrtayati nityaśaḥ /",
  "GP12mtp176pu:4044": "śṛṇoti mānavo nityaṃ sarvapāpaiḥ pramucyate // MatsP_46.29 //",
  "GP12mtp176pu:4045": "______________________________________________________",
  "GP12mtp176pu:4046": "Matsya-Purāṇa 47",
  "GP12mtp176pu:4047": "*sūta uvāca",
  "GP12mtp176pu:4048": "atha devo mahādevaḥ pūrvaṃ kṛṣṇaḥ prajāpatiḥ /",
  "GP12mtp176pu:4049": "vihārārthaṃ sa deveśo mānuṣeṣviha jayate // MatsP_47.1 //",
  "GP12mtp176pu:4050": "devakyāṃ vasudevasya tapasā puṣkarekṣaṇaḥ /",
  "GP12mtp176pu:4051": "caturbāhustadā jāto divyarūpo jvalañśriyā // MatsP_47.2 //",
  "GP12mtp176pu:4052": "śrīvatsalakṣaṇaṃ devaṃ dṛṣṭvā divyaiśca lakṣaṇaiḥ /",
  "GP12mtp176pu:4053": "uvāca vasudevastaṃ rūpaṃ saṃhara vai prabho // MatsP_47.3 //",
  "GP12mtp176pu:4054": "bhīto 'haṃ deva kaṃsasya tatastvetadbravīmi te /",
  "GP12mtp176pu:4055": "mama putrā hatāstena jyeṣṭhāste bhīmavikramāḥ // MatsP_47.4 //",
  "GP12mtp176pu:4056": "vasudevavacaḥ śrutvā rūpaṃ saṃharate 'cyutaḥ /",
  "GP12mtp176pu:4057": "anujñāpya tataḥ śauriṃ nandagopagṛhe 'nayat // MatsP_47.5 //",
  "GP12mtp176pu:4058": "dattvainaṃ nandagopasya rakṣyatāmiti cābravīt /",
  "GP12mtp176pu:4059": "atastu sarvakalyāṇaṃ yādavānāṃ bhaviṣyati /",
  "GP12mtp176pu:4060": "ayaṃ tu garbho devakyāṃ jātaḥ kaṃsaṃ haniṣyati // MatsP_47.6 //",
  "GP12mtp176pu:4061": "*ṛṣaya ūcuḥ",
  "GP12mtp176pu:4062": "ka eṣa vasudevastu devakī ca yaśasvinī /",
  "GP12mtp176pu:4063": "nandagopaśca kastveṣa yaśodā ca mahāvratā // MatsP_47.7 //",
  "GP12mtp176pu:4064": "yo viṣṇuṃ janayāmāsa yaṃ ca tātetyabhāṣata /",
  "GP12mtp176pu:4065": "yā garbhaṃ janayāmāsa yā cainaṃ tv abhyavardhayat // MatsP_47.8 //",
  "GP12mtp176pu:4066": "*sūta uvāca",
  "GP12mtp176pu:4067": "puruṣaḥ kaśyapastvāsīd aditistu priyā smṛtā /",
  "GP12mtp176pu:4068": "brahmaṇaḥ kaśyapastvaṃśaḥ pṛthivyāstvaditistathā // MatsP_47.9 //",
  "GP12mtp176pu:4069": "atha kāmānmahābāhur devakyāḥ samapūrayat /",
  "GP12mtp176pu:4070": "ye tayā kāṅkṣitā nityam ajātasya mahātmanaḥ // MatsP_47.10 //",
  "GP12mtp176pu:4071": "so 'vatīrṇo mahīṃ devaḥ praviṣṭo mānuṣīṃ tanum /",
  "GP12mtp176pu:4072": "mohayansarvabhūtāni yogātmā yogamāyayā // MatsP_47.11 //",
  "GP12mtp176pu:4073": "naṣṭe dharme tathā jajñe viṣṇurvṛṣṇikule prabhuḥ /",
  "GP12mtp176pu:4074": "kartuṃ dharmasya saṃsthānam asurāṇāṃ praṇāśanam // MatsP_47.12 //",
  "GP12mtp176pu:4075": "rukmiṇī satyabhāmā ca satyā nāgnajitī tathā /",
  "GP12mtp176pu:4076": "subhāmā ca tathā śaibyā gāndhārī lakṣmaṇā tathā // MatsP_47.13 //",
  "GP12mtp176pu:4077": "mitravindā ca kālindī devī jāmbavatī tathā /",
  "GP12mtp176pu:4078": "suśīlā ca tathā mādrī kauśalyā vijayā tathā /",
  "GP12mtp176pu:4079": "evamādīni devīnāṃ sahasrāṇi ca ṣoḍaśa // MatsP_47.14 //",
  "GP12mtp176pu:4080": "rukmiṇī janayāmāsa putrānraṇaviśāradān /",
  "GP12mtp176pu:4081": "cārudeṣṇaṃ raṇe śūraṃ pradyumnaṃ ca mahābalam // MatsP_47.15 //",
  "GP12mtp176pu:4082": "sucāruṃ bhadracāruṃ ca sudeṣṇaṃ bhadrameva ca /",
  "GP12mtp176pu:4083": "paraśuṃ cāruguptaṃ ca cārubhadraṃ sucārukam /",
  "GP12mtp176pu:4084": "cāruhāsaṃ kaniṣṭhaṃ ca kanyāṃ cārumatīṃ tathā // MatsP_47.16 //",
  "GP12mtp176pu:4085": "jajñire satyabhāmāyāṃ bhānurbhramaratekṣaṇaḥ /",
  "GP12mtp176pu:4086": "rohito dīptimāṃścaiva tāmraś cakro jalaṃdhamaḥ // MatsP_47.17 //",
  "GP12mtp176pu:4087": "catasro jajñire teṣāṃ svasārastu yavīyasīḥ /",
  "GP12mtp176pu:4088": "jāmbavatyāḥ suto jajñe sāmbaḥ samitiśobhanaḥ // MatsP_47.18 //",
  "GP12mtp176pu:4089": "mitravānmitravindaśca mitravindā varāṅganā /",
  "GP12mtp176pu:4090": "mitrabāhuḥ sunīthaśca nāgnajityāḥ prajā hi sā // MatsP_47.19 //",
  "GP12mtp176pu:4091": "evamādīni putrāṇāṃ sahasrāṇi nibodhata /",
  "GP12mtp176pu:4092": "śataṃ śatasahasrāṇāṃ putrāṇāṃ tasya dhīmataḥ // MatsP_47.20 //",
  "GP12mtp176pu:4093": "aśītiśca sahasrāṇi vāsudevasutāstathā /",
  "GP12mtp176pu:4094": "lakṣamekaṃ tathā proktaṃ putrāṇāṃ ca dvijottamāḥ // MatsP_47.21 //",
  "GP12mtp176pu:4095": "upasaṅgasya tu sutau vajraḥ saṃkṣipta eva ca /",
  "GP12mtp176pu:4096": "bhūrīndraseno bhūriśca gaveṣaṇasutāv ubhau // MatsP_47.22 //",
  "GP12mtp176pu:4097": "pradyumnasya tu dāyādo vaidarbhyāṃ buddhisattamaḥ /",
  "GP12mtp176pu:4098": "aniruddho raṇe 'ruddho jajñe 'sya mṛgaketanaḥ // MatsP_47.23 //",
  "GP12mtp176pu:4099": "kāśyā supārśvatanayā sāmbāllebhe tarasvinaḥ /",
  "GP12mtp176pu:4100": "satyaprakṛtayo devāḥ pañca vīrāḥ prakīrtitāḥ // MatsP_47.24 //",
  "GP12mtp176pu:4101": "tisraḥ koṭyaḥ pravīrāṇāṃ yādavānāṃ mahātmanām /",
  "GP12mtp176pu:4102": "ṣaṣṭiḥ śatasahasrāṇi vīryavanto mahābalāḥ // MatsP_47.25 //",
  "GP12mtp176pu:4103": "devāṃśāḥ sarva eveha hy utpannāste mahaujasaḥ /",
  "GP12mtp176pu:4104": "devāsure hatā ye ca tv asurā ye mahābalāḥ // MatsP_47.26 //",
  "GP12mtp176pu:4105": "ihotpannā manuṣyeṣu bādhante sarvamānavān /",
  "GP12mtp176pu:4106": "teṣāmutsādanārthāya utpanno yādave kule // MatsP_47.27 //",
  "GP12mtp176pu:4107": "kulānāṃ śatamekaṃ ca yādavānāṃ mahātmanām /",
  "GP12mtp176pu:4108": "sarvametatkulaṃ yāvad vartate vaiṣṇave kule // MatsP_47.28 //",
  "GP12mtp176pu:4109": "viṣṇusteṣāṃ praṇetā ca prabhutve ca vyavasthitaḥ /",
  "GP12mtp176pu:4110": "nideśasthāyinastasya kathyante sarvayādavāḥ // MatsP_47.29 //",
  "GP12mtp176pu:4111": "*ṛṣaya ūcuḥ",
  "GP12mtp176pu:4112": "saptarṣayaḥ kuberaśca yakṣo māṇicarastathā /",
  "GP12mtp176pu:4113": "śālakir nāradaścaiva siddho dhanvantaristathā // MatsP_47.30 //",
  "GP12mtp176pu:4114": "ādidevastathā viṣṇur ebhistu saha daivataḥ /",
  "GP12mtp176pu:4115": "kimarthaṃ saṃghaśo bhūtāḥ smṛtāḥ sambhūtayaḥ kati // MatsP_47.31 //",
  "GP12mtp176pu:4116": "bhaviṣyāḥ kati caivānye prādurbhāvā mahātmanaḥ /",
  "GP12mtp176pu:4117": "brahmakṣatreṣu śānteṣu kimarthamiha jāyate // MatsP_47.32 //",
  "GP12mtp176pu:4118": "yadarthamiha sambhūto viṣṇurvṛṣṇyandhakottamaḥ /",
  "GP12mtp176pu:4119": "punaḥ punarmanuṣyeṣu tannaḥ prabrūhi pṛcchatām // MatsP_47.33 //",
  "GP12mtp176pu:4120": "*sūta uvāca",
  "GP12mtp176pu:4121": "tyaktvā divyāṃ tanuṃ viṣṇur mānuṣeṣviha jāyate /",
  "GP12mtp176pu:4122": "yuge tv atha parāvṛtte kāle praśithile prabhuḥ // MatsP_47.34 //",
  "GP12mtp176pu:4123": "devāsuravimardeṣu jāyate harirīśvaraḥ /",
  "GP12mtp176pu:4124": "hiraṇyakaśipau daitye trailokyaṃ prākpraśāsati // MatsP_47.35 //",
  "GP12mtp176pu:4125": "balinādhiṣṭhite caiva purā lokatraye kramāt /",
  "GP12mtp176pu:4126": "sakhyamāsītparamakaṃ devānāmasuraiḥ saha // MatsP_47.36 //",
  "GP12mtp176pu:4127": "yugākhyāsurasampūrṇaṃ hy āsīd atyākulaṃ jagat /",
  "GP12mtp176pu:4128": "nideśasthāyinaścāpi tayordevāsurāḥ samam // MatsP_47.37 //",
  "GP12mtp176pu:4129": "mṛdho balivimardāya sampravṛddhaḥ sudāruṇaḥ /",
  "GP12mtp176pu:4130": "devānāmasurāṇāṃ ca ghoraḥ kṣayakaro mahān // MatsP_47.38 //",
  "GP12mtp176pu:4131": "kartuṃ dharmavyavasthānaṃ jāyate mānuṣeṣviha /",
  "GP12mtp176pu:4132": "bhṛgoḥ śāpanimittaṃ tu devāsurakṛte tadā // MatsP_47.39 //",
  "GP12mtp176pu:4133": "*munaya ūcuḥ",
  "GP12mtp176pu:4134": "kathaṃ devāsurakṛte vyāpāraṃ prāptavānsvataḥ /",
  "GP12mtp176pu:4135": "devāsuraṃ yathā vṛttaṃ tannaḥ prabrūhi pṛcchatām // MatsP_47.40 //",
  "GP12mtp176pu:4136": "*sūta uvāca",
  "GP12mtp176pu:4137": "teṣāṃ dāyanimittaṃ te saṃgrāmāstu sudāruṇāḥ /",
  "GP12mtp176pu:4138": "varāhādyā daśa dvau ca śaṇḍāmarkāntare smṛtāḥ // MatsP_47.41 //",
  "GP12mtp176pu:4139": "nāmatastu samāsena śṛṇutaiṣāṃ vivakṣataḥ /",
  "GP12mtp176pu:4140": "prathamo nārasiṃhastu dvitīyaścāpi vāmanaḥ // MatsP_47.42 //",
  "GP12mtp176pu:4141": "tṛtīyastu varāhaśca caturtho 'mṛtamanthanaḥ /",
  "GP12mtp176pu:4142": "saṃgrāmaḥ pañcamaścaiva saṃjātastārakāmayaḥ // MatsP_47.43 //",
  "GP12mtp176pu:4143": "ṣaṣṭho hy āḍībakākhyastu saptamastraipurastathā /",
  "GP12mtp176pu:4144": "andhakākhyo 'ṣṭamasteṣāṃ navamo vṛtraghātakaḥ // MatsP_47.44 //",
  "GP12mtp176pu:4145": "dhātraśca daśamaścaiva tato hālāhalaḥ smṛtaḥ /",
  "GP12mtp176pu:4146": "prathito dvādaśasteṣāṃ ghoraḥ kolāhalastathā // MatsP_47.45 //",
  "GP12mtp176pu:4147": "hiraṇyakaśipur daityo nārasiṃhena pātitaḥ /",
  "GP12mtp176pu:4148": "vāmanena balir baddhas trailokyākramaṇe purā // MatsP_47.46 //",
  "GP12mtp176pu:4149": "hiraṇyākṣo hato dvaṃdve pratighāte tu daivataiḥ /",
  "GP12mtp176pu:4150": "daṃṣṭrayā tu varāheṇa samudrastu dvidhā kṛtaḥ // MatsP_47.47 //",
  "GP12mtp176pu:4151": "prahlādo nirjito yuddhe indreṇāmṛtamanthane /",
  "GP12mtp176pu:4152": "virocanastu prāhlādir nityam indravadhodyataḥ // MatsP_47.48 //",
  "GP12mtp176pu:4153": "indreṇaiva tu vikramya nihatastārakāmaye /",
  "GP12mtp176pu:4154": "aśaknuvansa devānāṃ sarvaṃ soḍhuṃ sadaivatam // MatsP_47.49 //",
  "GP12mtp176pu:4155": "nihatā dānavāḥ sarve trailokye tryambakeṇa tu /",
  "GP12mtp176pu:4156": "asurāśca piśācāśca dānavāścāndhakāhave // MatsP_47.50 //",
  "GP12mtp176pu:4157": "hatā devamanuṣye sve pitṛbhiścaiva sarvaśaḥ /",
  "GP12mtp176pu:4158": "saṃpṛkto dānavairvṛtro ghoro hālāhale hataḥ // MatsP_47.51 //",
  "GP12mtp176pu:4159": "tadā viṣṇusahāyena mahendreṇa nivartitaḥ /",
  "GP12mtp176pu:4160": "hato dhvaje mahendreṇa māyācchannastu yogavit /",
  "GP12mtp176pu:4161": "dhvajalakṣaṇamāviśya vipracittiḥ sahānujaḥ // MatsP_47.52 //",
  "GP12mtp176pu:4162": "daityāṃśca dānavāṃścaiva saṃyatānkila saṃyutān /",
  "GP12mtp176pu:4163": "jayankolāhale sarvān devaiḥ parivṛto vṛṣā // MatsP_47.53 //",
  "GP12mtp176pu:4164": "yajñasyāvabhṛthe dṛśyau śaṇḍāmarkau tu daivataiḥ /",
  "GP12mtp176pu:4165": "ete devāsure vṛttāḥ saṃgrāmā dvādaśaiva tu // MatsP_47.54 //",
  "GP12mtp176pu:4166": "devāsurakṣayakarāḥ prajānāṃ tu hitāya vai /",
  "GP12mtp176pu:4167": "hiraṇyakaśipū rājā varṣāṇāmarbudaṃ babhau // MatsP_47.55 //",
  "GP12mtp176pu:4168": "dvisaptati tathānyāni niyutānyadhikāni ca /",
  "GP12mtp176pu:4169": "aśītiṃ ca sahasrāṇi trailokyaiśvaryatāṃ gataḥ // MatsP_47.56 //",
  "GP12mtp176pu:4170": "paryāyeṇa nu rājābhūd balirvarṣāyutaṃ punaḥ /",
  "GP12mtp176pu:4171": "ṣaṣṭivarṣasahasrāṇi niyutāni ca viṃśatiḥ // MatsP_47.57 //",
  "GP12mtp176pu:4172": "bale rājyādhikārastu yāvatkālaṃ babhūva ha /",
  "GP12mtp176pu:4173": "tāvatkālaṃ tu prahlādo nivṛtto hy asuraiḥ saha // MatsP_47.58 //",
  "GP12mtp176pu:4174": "indrāstrayaste vijñeyā asurāṇāṃ mahaujasaḥ /",
  "GP12mtp176pu:4175": "daityasaṃsthamidaṃ sarvam āsīddaśayugaṃ punaḥ // MatsP_47.59 //",
  "GP12mtp176pu:4176": "trailokyamidamavyagraṃ mahendreṇānupālyate /",
  "GP12mtp176pu:4177": "asapatnamidaṃ sarvam āsīddaśayugaṃ punaḥ // MatsP_47.60 //",
  "GP12mtp176pu:4178": "prahlādasya hate tasmiṃs trailokye kālaparyayāt /",
  "GP12mtp176pu:4179": "paryāyeṇa tu samprāpte trailokyaṃ pākaśāsane /",
  "GP12mtp176pu:4180": "tato 'surānparityajya śukro devānagacchata // MatsP_47.61 //",
  "GP12mtp176pu:4181": "yajñe devānatha gataṃ ditijāḥ kāvyamāhvayan /",
  "GP12mtp176pu:4182": "kiṃ tvaṃ no miṣatāṃ rājyaṃ tyaktvā yajñaṃ punargataḥ // MatsP_47.62 //",
  "GP12mtp176pu:4183": "sthātuṃ na śaknumo hy atra praviśāmo rasātalam /",
  "GP12mtp176pu:4184": "evamukto 'bravīddaityān viṣaṇṇānsāntvayangirā // MatsP_47.63 //",
  "GP12mtp176pu:4185": "mā bhaiṣṭa dhārayiṣyāmi tejasā svena vo 'surāḥ /",
  "GP12mtp176pu:4186": "mantrāścauṣadhayaścaiva rasā vasu ca yatparam // MatsP_47.64 //",
  "GP12mtp176pu:4187": "kṛtsnāni mayi tiṣṭhanti pādasteṣāṃ sureṣu vai /",
  "GP12mtp176pu:4188": "tatsarvaṃ vaḥ pradāsyāmi yuṣmadarthe dhṛtā mayā // MatsP_47.65 //",
  "GP12mtp176pu:4189": "tato devāstu tāndṛṣṭvā vṛtānkāvyena dhīmatā /",
  "GP12mtp176pu:4190": "saṃmantrayanti devā vai saṃvijñāstu jighṛkṣayā // MatsP_47.66 //",
  "GP12mtp176pu:4191": "kāvyo hy eṣa idaṃ sarvaṃ vyāvartayati no balāt /",
  "GP12mtp176pu:4192": "sādhu gacchāmahe tūrṇaṃ yāvannādhyāpayiṣyati // MatsP_47.67 //",
  "GP12mtp176pu:4193": "prasahya hatvā śiṣṭāṃstu pātālaṃ prāpayāmahe /",
  "GP12mtp176pu:4194": "tato devāstu saṃrabdhā dānavān upasṛtya ha // MatsP_47.68 //",
  "GP12mtp176pu:4195": "tataste vadhyamānāstu kāvyamevābhidudruvuḥ /",
  "GP12mtp176pu:4196": "tataḥ kāvyastu tāndṛṣṭvā tūrṇaṃ devair abhidrutān // MatsP_47.69 //",
  "GP12mtp176pu:4197": "rakṣāṃ kāvyena saṃhṛtya devāste 'pyasurārditāḥ /",
  "GP12mtp176pu:4198": "kāvyaṃ dṛṣṭvā sthitaṃ devā niḥśaṅkamasurāñjahuḥ // MatsP_47.70 //",
  "GP12mtp176pu:4199": "tataḥ kāvyo 'nucintyātha brāhmaṇo vacanaṃ hitam /",
  "GP12mtp176pu:4200": "tānuvāca tataḥ kāvyaḥ pūrvaṃ vṛttamanusmaran // MatsP_47.71 //",
  "GP12mtp176pu:4201": "trailokyaṃ vo hṛtaṃ sarvaṃ vāmanena tribhiḥ kramaiḥ /",
  "GP12mtp176pu:4202": "balirbaddho hato jambho nihataśca virocanaḥ // MatsP_47.72 //",
  "GP12mtp176pu:4203": "mahāsurā dvādaśasu saṃgrāmeṣu surair hatāḥ /",
  "GP12mtp176pu:4204": "taistairupāyairbhūyiṣṭhaṃ nihatā vaḥ pradhānataḥ // MatsP_47.73 //",
  "GP12mtp176pu:4205": "kiṃcicchīṣṭāstu yūyaṃ vai yuddhaṃ māstviti me matam /",
  "GP12mtp176pu:4206": "nītiṃ yāṃ vo 'bhidhāsyāmi tiṣṭhadhvaṃ kālaparyayāt // MatsP_47.74 //",
  "GP12mtp176pu:4207": "yāsyāmyahaṃ mahādevaṃ mantrārthaṃ vijayāvaham /",
  "GP12mtp176pu:4208": "apratīpāṃstato mantrān devātprāpya maheśvarāt /",
  "GP12mtp176pu:4209": "yudhyāmahe punardevāṃs tataḥ prāpsyatha vai jayam // MatsP_47.75 //",
  "GP12mtp176pu:4210": "tataste kṛtasaṃvādā devān ūcustadāsurāḥ /",
  "GP12mtp176pu:4211": "nyastaśastrā vayaṃ sarve niḥsaṃnāhā rathairvinā // MatsP_47.76 //",
  "GP12mtp176pu:4212": "vayaṃ tapaścariṣyāmaḥ saṃvṛtā valkalairvane /",
  "GP12mtp176pu:4213": "prahlādasya vacaḥ śrutvā satyābhivyāhṛtaṃ tu tat // MatsP_47.77 //",
  "GP12mtp176pu:4214": "tato devā nyavartanta vijvarā muditāśca te /",
  "GP12mtp176pu:4215": "nyastaśastreṣu daityeṣu vinivṛttāstadā surāḥ // MatsP_47.78 //",
  "GP12mtp176pu:4216": "tatastānabravītkāvyaḥ kaṃcitkālamupāsyatha /",
  "GP12mtp176pu:4217": "nirutsiktās tapoyuktāḥ kālaṃ kāryārthasādhakam // MatsP_47.79 //",
  "GP12mtp176pu:4218": "piturmamāśramasthā vai māṃ pratīkṣata dānavāḥ /",
  "GP12mtp176pu:4219": "tatsaṃdiśyāsurānkāvyo mahādevaṃ prapadyata // MatsP_47.80 //",
  "GP12mtp176pu:4220": "*śukra uvāca",
  "GP12mtp176pu:4221": "mantrānicchāmyahaṃ deva ye na santi bṛhaspatau /",
  "GP12mtp176pu:4222": "parābhavāya devānām asurāṇāṃ jayāya ca // MatsP_47.81 //",
  "GP12mtp176pu:4223": "evamukto 'bravīddevo vrataṃ tvaṃ cara bhārgava /",
  "GP12mtp176pu:4224": "pūrṇaṃ varṣasahasraṃ tu kaṇadhūmamavākśirāḥ /",
  "GP12mtp176pu:4225": "yadi pāsyasi bhadraṃ te tato mantrānavāpsyasi // MatsP_47.82 //",
  "GP12mtp176pu:4226": "tatheti samanujñāpya śukrastu bhṛgunandanaḥ /",
  "GP12mtp176pu:4227": "pādau saṃspṛśya devasya bāḍhamityabravīdvacaḥ /",
  "GP12mtp176pu:4228": "vrataṃ carāmyahaṃ deva tvayādiṣṭo 'dya vai prabho // MatsP_47.83 //",
  "GP12mtp176pu:4229": "tato 'nusṛṣṭo devena kuṇḍadhāro 'sya dhūmakṛt /",
  "GP12mtp176pu:4230": "tadā tasmingate śukre hy asurāṇāṃ hitāya vai /",
  "GP12mtp176pu:4231": "mantrārthaṃ tatra vasati brahmacaryaṃ maheśvare // MatsP_47.84 //",
  "GP12mtp176pu:4232": "tadbuddhvā nītipūrvaṃ tu rājye nyaste tadāsuraiḥ /",
  "GP12mtp176pu:4233": "asmiṃśchidre tadāmarṣād devāstānsamupādravan /",
  "GP12mtp176pu:4234": "daṃśitāḥ sāyudhāḥ sarve bṛhaspatipuraḥsarāḥ // MatsP_47.85 //",
  "GP12mtp176pu:4235": "dṛṣṭvāsuragaṇā devān pragṛhītāyudhānpunaḥ /",
  "GP12mtp176pu:4236": "utpetuḥ sahasā te vai saṃtrastāstānvaco 'bruvan // MatsP_47.86 //",
  "GP12mtp176pu:4237": "nyaste śastre 'bhaye datta ācārye vratamāsthite /",
  "GP12mtp176pu:4238": "dattvā bhavanto hy abhayaṃ samprāptā no jighāṃsayā // MatsP_47.87 //",
  "GP12mtp176pu:4239": "anācāryā vayaṃ devās tyaktaśastrāstvavasthitāḥ /",
  "GP12mtp176pu:4240": "cīrakṛṣṇājinadharā niṣkriyā niṣparigrahāḥ // MatsP_47.88 //",
  "GP12mtp176pu:4241": "raṇe vijetuṃ devāṃśca na śakṣyāmaḥ kathaṃcana /",
  "GP12mtp176pu:4242": "ayuddhena prapatsyāmaḥ śaraṇaṃ kāvyamātaram // MatsP_47.89 //",
  "GP12mtp176pu:4243": "yāpayāmaḥ kṛcchramidaṃ yāvadabhyeti no guruḥ /",
  "GP12mtp176pu:4244": "nivṛtte ca tathā śukre yotsyāmo daṃśitāyudhāḥ // MatsP_47.90 //",
  "GP12mtp176pu:4245": "evamuktvā tato 'nyonyaṃ śaraṇaṃ kāvyamātaram /",
  "GP12mtp176pu:4246": "prāpadyanta tato bhītās tebhyo 'dādabhayaṃ tu sā // MatsP_47.91 //",
  "GP12mtp176pu:4247": "na bhetavyaṃ na bhetavyaṃ bhayaṃ tyajata dānavāḥ /",
  "GP12mtp176pu:4248": "matsaṃnidhau vartatāṃ vo na bhīr bhavitumarhati // MatsP_47.92 //",
  "GP12mtp176pu:4249": "tayā cābhyupapannāṃstān dṛṣṭvā devāstato 'surān /",
  "GP12mtp176pu:4250": "abhijagmuḥ prasahyaitān avicārya balābalam // MatsP_47.93 //",
  "GP12mtp176pu:4251": "tatastānbādhyamānāṃstu devairdṛṣṭvāsurāṃstadā /",
  "GP12mtp176pu:4252": "devī kruddhābravīddevān anindrānvaḥ karomyaham // MatsP_47.94 //",
  "GP12mtp176pu:4253": "saṃbhṛtya sarvasambhārān indraṃ sābhyacarattadā /",
  "GP12mtp176pu:4254": "tastambha devī balavad yogayuktā tapodhanā // MatsP_47.95 //",
  "GP12mtp176pu:4255": "tatastaṃ stambhitaṃ dṛṣṭvā indraṃ devāśca mūkavat /",
  "GP12mtp176pu:4256": "prādravanta tato bhītā indraṃ dṛṣṭvā vaśīkṛtam // MatsP_47.96 //",
  "GP12mtp176pu:4257": "gateṣu surasaṃgheṣu śakraṃ viṣṇurabhāṣata /",
  "GP12mtp176pu:4258": "māṃ tvaṃ praviśa bhadraṃ te nayiṣye tvāṃ surottama // MatsP_47.97 //",
  "GP12mtp176pu:4259": "evamuktastato viṣṇuṃ praviveśa puraṃdaraḥ /",
  "GP12mtp176pu:4260": "viṣṇunā rakṣitaṃ dṛṣṭvā devī kruddhā vaco 'bravīt // MatsP_47.98 //",
  "GP12mtp176pu:4261": "eṣā tvāṃ viṣṇunā sārdhaṃ dahāmi maghavanbalāt /",
  "GP12mtp176pu:4262": "miṣatāṃ sarvabhūtānāṃ dṛśyatāṃ me tapobalam // MatsP_47.99 //",
  "GP12mtp176pu:4263": "tayā 'bhibhūtau tau devāv indrāviṣṇū babhūvatuḥ /",
  "GP12mtp176pu:4264": "kathaṃ mucyeva sahitau viṣṇurindram abhāṣata // MatsP_47.100 //",
  "GP12mtp176pu:4265": "indro 'bravījjahi hyenāṃ yāvannau na dahetprabho /",
  "GP12mtp176pu:4266": "viśeṣaṇābhibhūto 'smi tvatto 'haṃ jahi mā ciram // MatsP_47.101 //",
  "GP12mtp176pu:4267": "tataḥ samīkṣya viṣṇustāṃ strīvadhe kṛcchram āsthitaḥ /",
  "GP12mtp176pu:4268": "abhidhyāya tataścakram āpaduddharaṇe tu tat // MatsP_47.102 //",
  "GP12mtp176pu:4269": "tatastu tvarayā yuktaḥ śīghrakārī bhayānvitaḥ /",
  "GP12mtp176pu:4270": "jñātvā viṣṇustatastasyā krūraṃ devyāścikīrṣitam /",
  "GP12mtp176pu:4271": "kruddhaḥ svamastramādāya śiraściccheda vai bhiyā // MatsP_47.103 //",
  "GP12mtp176pu:4272": "taṃ dṛṣṭvā strīvadhaṃ ghoraṃ cukrodha bhṛgurīśvaraḥ /",
  "GP12mtp176pu:4273": "tato 'bhiśapto bhṛguṇā viṣṇur bhāryāvadhe tadā // MatsP_47.104 //",
  "GP12mtp176pu:4274": "yasmātte jānato dharma-pravadhyā strī niṣūditā /",
  "GP12mtp176pu:4275": "tasmāttvaṃ saptakṛtveha mānuṣeṣūpapatsjase // MatsP_47.105 //",
  "GP12mtp176pu:4276": "tatastenābhiśāpena naṣṭe dharme punaḥpunaḥ /",
  "GP12mtp176pu:4277": "lokasya ca hitārthāya jāyate mānuyeṣviha // MatsP_47.106 //",
  "GP12mtp176pu:4278": "anuvyāhṛtya viṣṇuṃ sa tadādāya śirastvaran /",
  "GP12mtp176pu:4279": "samānīya tataḥ kāyam asau gṛhyedamabravīt // MatsP_47.107 //",
  "GP12mtp176pu:4280": "eṣā tvaṃ viṣpunā devi hatā saṃjīvayāmyaham /",
  "GP12mtp176pu:4281": "tatastāṃ yojya śirasā abhijīveti so 'bravīt // MatsP_47.108 //",
  "GP12mtp176pu:4282": "yadi kṛtsno mayā dharmo jñāyate carito 'pi vā /",
  "GP12mtp176pu:4283": "tena satyena jīvasva yadi satyaṃ vadāmyaham // MatsP_47.109 //",
  "GP12mtp176pu:4284": "tatastāṃ prokṣya śītābhir adbhir jīveti so 'bravīt /",
  "GP12mtp176pu:4285": "tato 'bhivyāhṛte tasya devī saṃjīvitā tadā // MatsP_47.110 //",
  "GP12mtp176pu:4286": "tatastāṃ sarvabhūtāni dṛṣṭvā suptotthitāmiva /",
  "GP12mtp176pu:4287": "sādhu sādhviti cakruste vacasā sarvatodiśam // MatsP_47.111 //",
  "GP12mtp176pu:4288": "evaṃ pratyāhṛtā tena devī sā bhṛguṇā tadā /",
  "GP12mtp176pu:4289": "miṣatāṃ devatānāṃ hi tadadbhutam ivābhavad // MatsP_47.112 //",
  "GP12mtp176pu:4290": "asaṃbhrāntena bhṛguṇā patnī saṃjīvitā punaḥ /",
  "GP12mtp176pu:4291": "dṛṣṭvā cendro nālabhata śarma kāvyabhayātpunaḥ /",
  "GP12mtp176pu:4292": "prajāgare tataścendro jayantīmidamabravīt // MatsP_47.113 //",
  "GP12mtp176pu:4293": "saṃcintya matimān vākyaṃ svāṃ kanyāṃ pākaśāsanaḥ /",
  "GP12mtp176pu:4294": "eṣa kāvyo hyamitrāya vrataṃ carati dāruṇam /",
  "GP12mtp176pu:4295": "tenāhaṃ vyākulaḥ putri kṛto matimatā bhṛśam // MatsP_47.114 //",
  "GP12mtp176pu:4296": "gaccha saṃsādhayasvainaṃ śramāpanayanaiḥ śubhaiḥ /",
  "GP12mtp176pu:4297": "taistairmanonukūlaiśca hy upacārair atandritā // MatsP_47.115 //",
  "GP12mtp176pu:4298": "kāvyamārādhayasvainaṃ yathā tuṣyeta sa dvijaḥ /",
  "GP12mtp176pu:4299": "gaccha tvaṃ tasya dattā'si prayatnaṃ kuru matkṛte // MatsP_47.116 //",
  "GP12mtp176pu:4300": "evamuktā jayantī sā vacaḥ saṃgṛhya vai pituḥ /",
  "GP12mtp176pu:4301": "agacchadyatra ghoraṃ sa tapa ārabhya tiṣṭhati // MatsP_47.117 //",
  "GP12mtp176pu:4302": "taṃ dṛṣṭvā tu pibantaṃ sā kaṇadhūmam avāṅmukham /",
  "GP12mtp176pu:4303": "yakṣeṇa pātyamānaṃ ca kuṇḍadhāreṇa pātitam // MatsP_47.118 //",
  "GP12mtp176pu:4304": "dṛṣṭvā ca taṃ pātyamānaṃ devī kāvyamavasthitam /",
  "GP12mtp176pu:4305": "svarūpaṃ dhyānaśāmyantaṃ durbalaṃ bhūtimāsthitam /",
  "GP12mtp176pu:4306": "pitrā yathoktaṃ vākyaṃ sā kāvye kṛtavatī tadā // MatsP_47.119 //",
  "GP12mtp176pu:4307": "gīrbhiścaivānukūlābhiḥ stuvatī valgubhāṣiṇī /",
  "GP12mtp176pu:4308": "gātrasaṃvāhanaiḥ kāle sevamānā tvacaḥ sukhaiḥ /",
  "GP12mtp176pu:4309": "vratacaryānukūlābhir uvāsa bahulāḥ samāḥ // MatsP_47.120 //",
  "GP12mtp176pu:4310": "pūrṇe dhūmavrate tasmin ghore varṣasahasrake /",
  "GP12mtp176pu:4311": "vareṇa cchandayāmāsa kāvyaṃ prīto bhavastadā // MatsP_47.121 //",
  "GP12mtp176pu:4312": "*mahādeva uvāca",
  "GP12mtp176pu:4313": "etadvrataṃ tvayaikena cīrṇaṃ nānyena kenacit /",
  "GP12mtp176pu:4314": "tasmādvai tapasā buddhyā śrutena ca balena ca // MatsP_47.122 //",
  "GP12mtp176pu:4315": "tejasā ca surānsarvāṃs tvameko 'bhibhaviṣyasi /",
  "GP12mtp176pu:4316": "yaccābhilaṣitaṃ brahman vidyate bhṛgunandana // MatsP_47.123 //",
  "GP12mtp176pu:4317": "prapatsyase tu tatsarvaṃ nānuvācyaṃ tu kasyacit /",
  "GP12mtp176pu:4318": "sarvābhibhāvī tena tvaṃ bhaviṣyasi dvijottama // MatsP_47.124 //",
  "GP12mtp176pu:4319": "etāndattvā varāṃstasmai bhārgavāya bhavaḥ punaḥ /",
  "GP12mtp176pu:4320": "prajeśatvaṃ dhaneśatvam avadhyatvaṃ ca vai dadau // MatsP_47.125 //",
  "GP12mtp176pu:4321": "etāṃllabdhvā varānkāvyaḥ samprahṛṣṭatanūruhaḥ /",
  "GP12mtp176pu:4322": "harṣātprādurbabhau tasya divyastotraṃ maheśvare /",
  "GP12mtp176pu:4323": "tathā tiryaksthitaścaiva tuṣṭuve nīlalohitam // MatsP_47.126 //",
  "GP12mtp176pu:4324": "*śukra uvāca",
  "GP12mtp176pu:4325": "namo 'stu śitikaṇṭhāya kaniṣṭhāya suvarcase /",
  "GP12mtp176pu:4326": "lelihānāya kāvyāya vatsarāyāndhasaḥ pate // MatsP_47.127 //",
  "GP12mtp176pu:4327": "kapardine karālāya haryakṣṇe varadāya ca /",
  "GP12mtp176pu:4328": "saṃstutāya sutīrthāya devadevāya raṃhase // MatsP_47.128 //",
  "GP12mtp176pu:4329": "uṣṇīṣiṇe suvaktrāya bahurūpāya vedhase /",
  "GP12mtp176pu:4330": "vasuretāya rudrāya tapase citravāsase // MatsP_47.129 //",
  "GP12mtp176pu:4331": "hrasvāya muktakeśāya senānye rohitāya ca /",
  "GP12mtp176pu:4332": "kavaye rājavṛkṣāya takṣakakrīḍanāya ca // MatsP_47.130 //",
  "GP12mtp176pu:4333": "sahasraśirase caiva sahasrākṣāya mīdhuṣe /",
  "GP12mtp176pu:4334": "varāya bhavyarūpāya śvetāya puruṣāya ca // MatsP_47.131 //",
  "GP12mtp176pu:4335": "giriśāya namo 'rkāya baline ājyapāya ca /",
  "GP12mtp176pu:4336": "sutṛptāya suvastrāya dhanvine bhārgavāya ca // MatsP_47.132 //",
  "GP12mtp176pu:4337": "niṣaṅgiṇe ca tārāya svakṣāya kṣapaṇāya ca /",
  "GP12mtp176pu:4338": "tāmrāya caiva bhīmāya ugrāya ca śivāya ca // MatsP_47.133 //",
  "GP12mtp176pu:4339": "mahādevāya śarvāya viśvarūpaśivāya ca /",
  "GP12mtp176pu:4340": "hiraṇyāya variṣṭhāya jyeṣṭhāya madhyamāya ca // MatsP_47.134 //",
  "GP12mtp176pu:4341": "vāstoṣpate pinākāya muktaye kevalāya ca /",
  "GP12mtp176pu:4342": "mṛgavyādhāya dakṣāya sthāṇave bhīṣaṇāya ca // MatsP_47.135 //",
  "GP12mtp176pu:4343": "bahunetrāya dhuryāya trinetrāyeśvarāya ca /",
  "GP12mtp176pu:4344": "kapāline ca vīrāya mṛtyave tryambakāya ca // MatsP_47.136 //",
  "GP12mtp176pu:4345": "babhrave ca piśaṅgāya piṅgalāyāruṇāya ca /",
  "GP12mtp176pu:4346": "pinākine ceṣumate citrāya rohitāya ca // MatsP_47.137 //",
  "GP12mtp176pu:4347": "dundubhyāyaikapādāya ajāya buddhidāya ca /",
  "GP12mtp176pu:4348": "āraṇyāya gṛhasthāya yataye brahmacāriṇe // MatsP_47.138 //",
  "GP12mtp176pu:4349": "sāṃkhyāya caiva yogāya vyāpine dīkṣitāya ca /",
  "GP12mtp176pu:4350": "anāhatāya śarvāya bhavyeśāya yamāya ca // MatsP_47.139 //",
  "GP12mtp176pu:4351": "rodhase cekitānāya brahmiṣṭhāya maharṣaye /",
  "GP12mtp176pu:4352": "catuṣpadāya medhyāya rakṣiṇe śīghragāya ca // MatsP_47.140 //",
  "GP12mtp176pu:4353": "śikhaṇḍine karālāya daṃṣṭriṇe viśvavedhase /",
  "GP12mtp176pu:4354": "bhāsvarāya pratītāya sudīptāya sumedhase // MatsP_47.141 //",
  "GP12mtp176pu:4355": "krūrāyāvikṛtāyaiva bhīṣaṇāya śivāya ca /",
  "GP12mtp176pu:4356": "saumyāya caiva mukhyāya dhārmikāya śubhāya ca // MatsP_47.142 //",
  "GP12mtp176pu:4357": "avadhyāyāmṛtāyaiva nityāya śāśvatāya ca /",
  "GP12mtp176pu:4358": "vyāpṛtāya viśiṣṭāya bharatāya ca sākṣiṇe // MatsP_47.143 //",
  "GP12mtp176pu:4359": "kṣemāya sahamānāya satyāya cāmṛtāya ca /",
  "GP12mtp176pu:4360": "kartre paraśave caiva śūline divyacakṣuṣe // MatsP_47.144 //",
  "GP12mtp176pu:4361": "somapāyājyapāyaiva dhūmapāyoṣmapāya ca /",
  "GP12mtp176pu:4362": "śucaye paridhānāya sadyojātāya mṛtyave // MatsP_47.145 //",
  "GP12mtp176pu:4363": "piśitāśāya sarvāya meghāya vidyutāya ca /",
  "GP12mtp176pu:4364": "vyāvṛttāya variṣṭhāya bharitāya tarakṣave // MatsP_47.146 //",
  "GP12mtp176pu:4365": "tripuraghnāya tīrthāyā-vakrāya romaśāya ca /",
  "GP12mtp176pu:4366": "tigmāyudhāya vyākhyāya susiddhāya pulastaye // MatsP_47.147 //",
  "GP12mtp176pu:4367": "rocamānāya caṇḍāya sphītāya ṛṣabhāya ca /",
  "GP12mtp176pu:4368": "vratine yuñjamānāya śucaye cordhvaretase // MatsP_47.148 //",
  "GP12mtp176pu:4369": "asuraghnāya svāghnāya mṛtyughne yajñiyāya ca /",
  "GP12mtp176pu:4370": "kṛśānave pracetāya vahnaye nirmalāya ca // MatsP_47.149 //",
  "GP12mtp176pu:4371": "rakṣoghnāya paśughnāyā-vighnāya śvasitāya ca /",
  "GP12mtp176pu:4372": "vibhrāntāya mahāntāya arṇave durgamāya ca // MatsP_47.150 //",
  "GP12mtp176pu:4373": "kṛṣṇāya ca jayantāya lokānāmīśvarāya ca /",
  "GP12mtp176pu:4374": "anāśritāya vedhyāya samatvādhiṣṭhitāya ca // MatsP_47.151 //",
  "GP12mtp176pu:4375": "hiraṇyabāhave caiva vyāptāya ca mahāya ca /",
  "GP12mtp176pu:4376": "sukarmaṇe prasahyāya ceśānāya sucakṣuṣe // MatsP_47.152 //",
  "GP12mtp176pu:4377": "kṣipreṣave sadaśvāya śivāya mokṣadāya ca /",
  "GP12mtp176pu:4378": "kapilāya piśaṅgāya mahādevāya dhīmate // MatsP_47.153 //",
  "GP12mtp176pu:4379": "mahākāyāya dīptāya rodanāya sahāya ca /",
  "GP12mtp176pu:4380": "dṛḍhadhanvine kavacine rathine ca varūthine // MatsP_47.154 //",
  "GP12mtp176pu:4381": "bhṛgunāthāya śukrāya gahvareṣṭhāya vedhase /",
  "GP12mtp176pu:4382": "amoghāya praśāntāya sumedhāya vṛṣāya ca // MatsP_47.155 //",
  "GP12mtp176pu:4383": "namo 'stu tubhyaṃ bhagavan viśvāya kṛttivāsase /",
  "GP12mtp176pu:4384": "paśūnāṃ pataye tubhyaṃ bhūtānāṃ pataye namaḥ // MatsP_47.156 //",
  "GP12mtp176pu:4385": "praṇave ṛgyajuḥsāmne svāhāya ca svadhāya ca /",
  "GP12mtp176pu:4386": "vaṣaṭkārātmane caiva tubhyaṃ mantrātmane namaḥ // MatsP_47.157 //",
  "GP12mtp176pu:4387": "tvaṣṭre dhātre tathā kartre cakṣuḥśrotramayāya ca /",
  "GP12mtp176pu:4388": "bhūtabhavyabhaveśāya tubhyaṃ karmātmane namaḥ // MatsP_47.158 //",
  "GP12mtp176pu:4389": "vasave caiva sādhyāya rudrādityasurāya ca /",
  "GP12mtp176pu:4390": "viṣāya mārutāyaiva tubhyaṃ devātmane namaḥ // MatsP_47.159 //",
  "GP12mtp176pu:4391": "agnīṣomavidhijñāya paśumantrauṣadhāya ca /",
  "GP12mtp176pu:4392": "svayambhuve hy ajāyaiva apūrvaprathamāya ca /",
  "GP12mtp176pu:4393": "prajānāṃ pataye caiva tubhyaṃ brahmātmane namaḥ // MatsP_47.160 //",
  "GP12mtp176pu:4394": "ātmeśāyātmavaśyāya sarveśātiśayāya ca /",
  "GP12mtp176pu:4395": "sarvabhūtāṅgabhūtāya tubhyaṃ bhūtātmane namaḥ // MatsP_47.161 //",
  "GP12mtp176pu:4396": "nirguṇāya guṇajñāya vyākṛtāyāmṛtāya ca /",
  "GP12mtp176pu:4397": "nirupākhyāya mitrāya tubhyaṃ sāṃkhyātmane namaḥ // MatsP_47.162 //",
  "GP12mtp176pu:4398": "pṛthivyai cāntarikṣāya divyāya ca mahāya ca /",
  "GP12mtp176pu:4399": "janastapāya satyāya tubhyaṃ lokātmane namaḥ // MatsP_47.163 //",
  "GP12mtp176pu:4400": "avyaktāya ca mahate bhūtāderindriyāya ca /",
  "GP12mtp176pu:4401": "ātmajñāya viśeṣāya tubhyaṃ sarvātmane namaḥ // MatsP_47.164 //",
  "GP12mtp176pu:4402": "nityāya cātmaliṅgāya sūkṣmāyaivetarāya ca /",
  "GP12mtp176pu:4403": "buddhāya vibhave caiva tubhyaṃ mokṣātmane namaḥ // MatsP_47.165 //",
  "GP12mtp176pu:4404": "namaste triṣu lokeṣu namaste paratas triṣu /",
  "GP12mtp176pu:4405": "satyānteṣu mahādyeṣu caturṣu ca namo 'stu te // MatsP_47.166 //",
  "GP12mtp176pu:4406": "namaḥ stotre mayā hy asmin yadi na vyāhṛtaṃ bhavet /",
  "GP12mtp176pu:4407": "madbhakta iti brahmaṇya tatsarvaṃ kṣantumarhasi // MatsP_47.167 //",
  "GP12mtp176pu:4408": "*sūta uvāca",
  "GP12mtp176pu:4409": "evamābhāṣya deveśam īśvaraṃ nīlalohitam /",
  "GP12mtp176pu:4410": "prahvo 'bhipraṇatastasmai prāñjalirvāgyato 'bhavat // MatsP_47.168 //",
  "GP12mtp176pu:4411": "kāvyasya gātraṃ saṃspṛśya hastena prītimānbhavaḥ /",
  "GP12mtp176pu:4412": "nikāmaṃ darśanaṃ dattvā tatraivāntaradhīyata // MatsP_47.169 //",
  "GP12mtp176pu:4413": "tataḥ so 'ntarhite tasmin deveśe 'nucarīṃ tadā /",
  "GP12mtp176pu:4414": "tiṣṭhantīṃ pārśvato dṛṣṭvā jayantīmidamabravīt // MatsP_47.170 //",
  "GP12mtp176pu:4415": "kasya tvaṃ subhage kā vā duḥkhite mayi duḥkhitā /",
  "GP12mtp176pu:4416": "mahatā tapasā yuktā kimarthaṃ māṃ niṣevase // MatsP_47.171 //",
  "GP12mtp176pu:4417": "anayā saṃstuto bhaktyā praśrayeṇa damena ca /",
  "GP12mtp176pu:4418": "snehena caiva suśroṇi prīto 'smi varavarṇini // MatsP_47.172 //",
  "GP12mtp176pu:4419": "kimicchasi varārohe kaste kāmaḥ samṛdhyatām /",
  "GP12mtp176pu:4420": "tatte sampādayāmyadya yadyapi syātsuduṣkaraḥ // MatsP_47.173 //",
  "GP12mtp176pu:4421": "evamuktābravīdenaṃ tapasā jñātumarhasi /",
  "GP12mtp176pu:4422": "cikīrṣitaṃ hi me brahmaṃs tvaṃ hi vettha yathātatham // MatsP_47.174 //",
  "GP12mtp176pu:4423": "evamukto 'bravīdenāṃ dṛṣṭvā divyena cakṣuṣā /",
  "GP12mtp176pu:4424": "mayā saha tvaṃ suśroṇi daśa varṣāṇi bhāmini // MatsP_47.175 //",
  "GP12mtp176pu:4425": "sarvabhūtairadṛśyā ca saṃprayogamihecchasi /",
  "GP12mtp176pu:4426": "devi cendīvaraśyāme varārhe vāmalocane /",
  "GP12mtp176pu:4427": "evaṃ vṛṇoṣi kāmaṃ tvaṃ matto vai valgubhāṣiṇi // MatsP_47.176 //",
  "GP12mtp176pu:4428": "evaṃ bhavatu gacchāmo gṛhānno mattakāśini /",
  "GP12mtp176pu:4429": "tataḥ svagṛhamāgatya jayantyāḥ pāṇimudvahan // MatsP_47.177 //",
  "GP12mtp176pu:4430": "tayā sahāvasaddevyā daśa varṣāṇi bhārgavaḥ /",
  "GP12mtp176pu:4431": "adṛśyaḥ sarvabhūtānāṃ māyayā saṃvṛtaḥ prabhuḥ // MatsP_47.178 //",
  "GP12mtp176pu:4432": "kṛtārthamāgataṃ dṛṣṭvā kāvyaṃ sarve diteḥ sutāḥ /",
  "GP12mtp176pu:4433": "abhijagmurgṛhaṃ tasya muditāste didṛkṣavaḥ // MatsP_47.179 //",
  "GP12mtp176pu:4434": "yadā gatā na paśyanti māyayā saṃvṛtaṃ gurum /",
  "GP12mtp176pu:4435": "lakṣaṇaṃ tasya tadbuddhvā pratijagmuryathāgatam // MatsP_47.180 //",
  "GP12mtp176pu:4436": "bṛhaspatistu saṃruddhaṃ kāvyaṃ jñātvā vareṇa tu /",
  "GP12mtp176pu:4437": "tuṣṭyarthaṃ daśa varṣāṇi jayantyā hitakāmyayā // MatsP_47.181 //",
  "GP12mtp176pu:4438": "buddhvā tadantaraṃ so 'pi daityānāmindranoditaḥ /",
  "GP12mtp176pu:4439": "kāvyasya rūpamāsthāya asurān samupāhvayat // MatsP_47.182 //",
  "GP12mtp176pu:4440": "tatastānāgatāndṛṣṭvā bṛhaspatiruvāca ha /",
  "GP12mtp176pu:4441": "svāgataṃ mama yājyānāṃ prāpto 'haṃ vo hitāya ca // MatsP_47.183 //",
  "GP12mtp176pu:4442": "ahaṃ vo 'dhyāpayiṣyāmi vidyāḥ prāptāstu yā mayā /",
  "GP12mtp176pu:4443": "tataste hṛṣṭamanaso vidyārthamupapedire // MatsP_47.184 //",
  "GP12mtp176pu:4444": "pūrṇe kāvyastadā tasmin samaye daśavārṣike /",
  "GP12mtp176pu:4445": "samayānte devayānī tadotpannā iti śrutiḥ /",
  "GP12mtp176pu:4446": "buddhiṃ cakre tataḥ so 'tha yājyānāṃ pratyavekṣaṇe // MatsP_47.185 //",
  "GP12mtp176pu:4447": "devi gacchāmyahaṃ draṣṭuṃ mama yājyāñśucismite /",
  "GP12mtp176pu:4448": "vibhrāntavīkṣite sādhvi trivarṇāyatalocane // MatsP_47.186 //",
  "GP12mtp176pu:4449": "evamuktābravīd enaṃ bhaja bhaktānmahāvrata /",
  "GP12mtp176pu:4450": "eṣa dharmaḥ satāṃ brahman na dharmaṃ lopayāmi te // MatsP_47.187 //",
  "GP12mtp176pu:4451": "tato gatvāsurāndṛṣṭvā devācāryeṇa dhīmatā /",
  "GP12mtp176pu:4452": "vañcitānkāvyarūpeṇa tataḥ kāvyo 'bravīttu tān // MatsP_47.188 //",
  "GP12mtp176pu:4453": "kāvyaṃ māṃ vo vijānīdhvaṃ toṣito giriśo vibhuḥ /",
  "GP12mtp176pu:4454": "vañcitā bata yūyaṃ vai sarve śṛṇuta dānavāḥ // MatsP_47.189 //",
  "GP12mtp176pu:4455": "śrutvā tathā bruvāṇaṃ taṃ saṃbhrāntāste tadābhavan /",
  "GP12mtp176pu:4456": "prekṣantas tāv ubhau tatra sthitāsīnau suvismitāḥ // MatsP_47.190 //",
  "GP12mtp176pu:4457": "sampramūḍhās tataḥ sarve na prābudhyanta kiṃcana /",
  "GP12mtp176pu:4458": "abravīt sampramūḍheṣu kāvyastānasurāṃstadā // MatsP_47.191 //",
  "GP12mtp176pu:4459": "ācāryo vo hy ahaṃ kāvyo devācāryo 'yamaṅgirāḥ /",
  "GP12mtp176pu:4460": "anugacchata māṃ daityās tyajatainaṃ bṛhaspatim // MatsP_47.192 //",
  "GP12mtp176pu:4461": "ityuktā hy asurāstena tāv ubhau samavekṣya ca /",
  "GP12mtp176pu:4462": "yadāsurā viśeṣaṃ tu na jānantyubhayostayoḥ // MatsP_47.193 //",
  "GP12mtp176pu:4463": "bṛhaspatir uvācainān asambhrāntastapodhanaḥ /",
  "GP12mtp176pu:4464": "kāvyo vo 'haṃ gururdaityā madrūpo 'yaṃ bṛhaspatiḥ // MatsP_47.194 //",
  "GP12mtp176pu:4465": "saṃmohayati rūpeṇa māmakenaiṣa vo 'surāḥ /",
  "GP12mtp176pu:4466": "śrutvā tasya tataste vai sametya tu tato 'bruvan // MatsP_47.195 //",
  "GP12mtp176pu:4467": "ayaṃ no daśa varṣāṇi satataṃ śāsti vai prabhuḥ /",
  "GP12mtp176pu:4468": "eṣa vai gururasmākam antarepsurayaṃ dvijaḥ // MatsP_47.196 //",
  "GP12mtp176pu:4469": "tataste dānavāḥ sarve praṇipatyābhinandya ca /",
  "GP12mtp176pu:4470": "vacanaṃ jagṛhustasya cirābhyāse na mohitāḥ // MatsP_47.197 //",
  "GP12mtp176pu:4471": "ūcus tamasurāḥ sarve krodhasaṃraktalocanāḥ /",
  "GP12mtp176pu:4472": "ayaṃ gurur hito 'smākaṃ gaccha tvaṃ nāsi no guruḥ // MatsP_47.198 //",
  "GP12mtp176pu:4473": "bhārgavo vāṅgirā vāpi bhagavāneṣa no guruḥ /",
  "GP12mtp176pu:4474": "sthitā vayaṃ nideśe 'sya sādhu tvaṃ gaccha māciram // MatsP_47.199 //",
  "GP12mtp176pu:4475": "evamuktvāsurāḥ sarve prāpadyanta bṛhaspatim /",
  "GP12mtp176pu:4476": "yadā na pratyapadyanta kāvyenoktaṃ mahaddhitam // MatsP_47.200 //",
  "GP12mtp176pu:4477": "cukopa bhārgavasteṣām avalepena tena tu /",
  "GP12mtp176pu:4478": "bodhitā hi mayā yasmān na māṃ bhajatha dānavāḥ // MatsP_47.201 //",
  "GP12mtp176pu:4479": "tasmātpranaṣṭasaṃjñā vai parābhavamavāpsyatha /",
  "GP12mtp176pu:4480": "iti vyāhṛtya tānkāvyo jagāmātha yathāgatam // MatsP_47.202 //",
  "GP12mtp176pu:4481": "śaptāṃstānasurāñjñātvā kāvyena sa bṛhaspatiḥ /",
  "GP12mtp176pu:4482": "kṛtārthaḥ sa tadā hṛṣṭaḥ svarūpaṃ pratyapadyata // MatsP_47.203 //",
  "GP12mtp176pu:4483": "buddhyāsurān hatāñjñātvā kṛtārtho 'ntaradhīyata /",
  "GP12mtp176pu:4484": "tataḥ pranaṣṭe tasmiṃstu vibhrāntā dānavābhavan // MatsP_47.204 //",
  "GP12mtp176pu:4485": "aho vivañcitāḥ smeti parasparamathābruvan /",
  "GP12mtp176pu:4486": "pṛṣṭhato 'bhimukhāścaiva tāḍitāṅgirasena tu // MatsP_47.205 //",
  "GP12mtp176pu:4487": "vañcitāḥ sopadhānena sve sve vastuni māyayā /",
  "GP12mtp176pu:4488": "tatastvaparituṣṭāste tameva tvaritā yayuḥ /",
  "GP12mtp176pu:4489": "prahlādamagrataḥ kṛtvā kāvyasyānupadaṃ punaḥ // MatsP_47.206 //",
  "GP12mtp176pu:4490": "tataḥ kāvyaṃ samāsādya upatasthuravāṅmukhāḥ /",
  "GP12mtp176pu:4491": "samāgatānpunardṛṣṭvā kāvyo yājyānuvāca ha // MatsP_47.207 //",
  "GP12mtp176pu:4492": "mayā saṃbodhitāḥ sarve yasmānmā nābhinandatha /",
  "GP12mtp176pu:4493": "tatastenāvamānena gatā yūyaṃ parābhavam // MatsP_47.208 //",
  "GP12mtp176pu:4494": "evaṃ bruvāṇaṃ śukraṃ tu bāṣpasaṃdigdhayā girā /",
  "GP12mtp176pu:4495": "prahlādastaṃ tadovāca mā nastvaṃ tyaja bhārgava // MatsP_47.209 //",
  "GP12mtp176pu:4496": "svāśrayān bhajamānāṃśca bhaktāṃstvaṃ bhaja bhārgava /",
  "GP12mtp176pu:4497": "tvayyadṛṣṭe vayaṃ tena devācāryeṇa mohitāḥ /",
  "GP12mtp176pu:4498": "bhaktānarhasi vai jñātuṃ tapodīrgheṇa cakṣuṣā // MatsP_47.210 //",
  "GP12mtp176pu:4499": "yadi nastvaṃ na kuruṣe prasādaṃ bhṛgunandana /",
  "GP12mtp176pu:4500": "apadhyātās tvayā hy adya praviśāmo rasātalam // MatsP_47.211 //",
  "GP12mtp176pu:4501": "jñātvā kāvyo yathātattvaṃ kāruṇyādanukampayā /",
  "GP12mtp176pu:4502": "evaṃ pratyanunīto vai tataḥ kopaṃ niyamya saḥ /",
  "GP12mtp176pu:4503": "uvācaitānna bhetavyaṃ na gantavyaṃ rasātalam // MatsP_47.212 //",
  "GP12mtp176pu:4504": "avaśyaṃ bhāvino hy arthāḥ prāptavyā mayi jāgrati /",
  "GP12mtp176pu:4505": "na śakyamanyathā kartuṃ diṣṭaṃ hi balavattaram // MatsP_47.213 //",
  "GP12mtp176pu:4506": "saṃjñā pranaṣṭā yā vo 'dya tāmetāṃ pratipatsyatha /",
  "GP12mtp176pu:4507": "devāñjitvā sakṛccāpi pātālaṃ pratipatsyatha // MatsP_47.214 //",
  "GP12mtp176pu:4508": "prāpte paryāyakāle ca hīti brahmābhyabhāṣata /",
  "GP12mtp176pu:4509": "matprasādācca trailokyaṃ bhuktaṃ yuṣmābhirūrjitam // MatsP_47.215 //",
  "GP12mtp176pu:4510": "yugākhyā daśa sampūrṇā devānākramya mūrdhani /",
  "GP12mtp176pu:4511": "etāvantaṃ ca kālaṃ vai brahmā rājyamabhāṣata // MatsP_47.216 //",
  "GP12mtp176pu:4512": "rājyaṃ sāvarṇike tubhyaṃ punaḥ kila bhaviṣyati /",
  "GP12mtp176pu:4513": "lokānāmīśvaro bhāvyas tava pautraḥ punarbaliḥ // MatsP_47.217 //",
  "GP12mtp176pu:4514": "evaṃ kila mithaḥ proktaḥ pautraste viṣṇunā svayam /",
  "GP12mtp176pu:4515": "vācā hṛteṣu lokeṣu tāstāstasyābhavankila // MatsP_47.218 //",
  "GP12mtp176pu:4516": "yasmātpravṛttayaścāsya saṃkāśād abhisaṃdhitāḥ /",
  "GP12mtp176pu:4517": "tasmādvṛttena prītena tubhyaṃ dattaṃ svayambhuvā // MatsP_47.219 //",
  "GP12mtp176pu:4518": "devarājye balirbhāvya iti māmīśvaro 'bravīt /",
  "GP12mtp176pu:4519": "tasmādadṛśyo bhūtānāṃ kālāpekṣaḥ sa tiṣṭhati // MatsP_47.220 //",
  "GP12mtp176pu:4520": "prītena cāparo datto varastubhyaṃ svayambhuvā /",
  "GP12mtp176pu:4521": "tasmānnirutsukastvaṃ vai paryāyaṃ sahito 'suraiḥ // MatsP_47.221 //",
  "GP12mtp176pu:4522": "na hi śakyaṃ mayā tubhyaṃ purastād viprabhāṣitum /",
  "GP12mtp176pu:4523": "brahmaṇā pratiṣiddho 'haṃ bhaviṣyaṃ jānatā vibho // MatsP_47.222 //",
  "GP12mtp176pu:4524": "imau ca śiṣyau dvau mahyaṃ samāv etau bṛhaspateḥ /",
  "GP12mtp176pu:4525": "daivataiḥ saha saṃsṛṣṭān sarvānvo dhārayiṣyataḥ // MatsP_47.223 //",
  "GP12mtp176pu:4526": "ityuktā hy asurāḥ sarve kāvyenākliṣṭakarmaṇā /",
  "GP12mtp176pu:4527": "hṛṣṭāstena yayuḥ sārdhaṃ prahlādena mahātmanā // MatsP_47.224 //",
  "GP12mtp176pu:4528": "avaśyaṃ bhāvyamarthaṃ tu śrutvā śukreṇa bhāṣitam /",
  "GP12mtp176pu:4529": "sakṛdāśaṃsamānāstu jayaṃ śukreṇa bhāṣitam /",
  "GP12mtp176pu:4530": "daṃśitāḥ sāyudhāḥ sarve tato devānsamāhvayan // MatsP_47.225 //",
  "GP12mtp176pu:4531": "devāstadāsurāndṛṣṭvā saṃgrāme samupasthitān /",
  "GP12mtp176pu:4532": "sarve saṃbhṛtasambhārā devāstān samayodhayan // MatsP_47.226 //",
  "GP12mtp176pu:4533": "devāsure tadā tasmin vartamāne śataṃ samāḥ /",
  "GP12mtp176pu:4534": "ajayannasurā devāṃs tato devā hy amantrayan // MatsP_47.227 //",
  "GP12mtp176pu:4535": "yajñenopāhvayāmas tau tato jeṣyāmahe 'surān /",
  "GP12mtp176pu:4536": "tadopāmantrayandevāḥ śaṇḍāmarkau tu tāv ubhau // MatsP_47.228 //",
  "GP12mtp176pu:4537": "yajñe cāhūya tau proktau tyajetāmasurān dvijau /",
  "GP12mtp176pu:4538": "vayaṃ yuvāṃ bhajiṣyāmaḥ saha jitvā tu dānavān // MatsP_47.229 //",
  "GP12mtp176pu:4539": "evaṃ kṛtābhisaṃdhī tau śaṇḍāmarkau surāstathā /",
  "GP12mtp176pu:4540": "tato devā jayaṃ prāpur dānavāśca parājitāḥ // MatsP_47.230 //",
  "GP12mtp176pu:4541": "śaṇḍāmarkaparityaktā dānavā hy abalāstathā /",
  "GP12mtp176pu:4542": "evaṃ daityāḥ purā kāvya-śāpenābhihatāstadā // MatsP_47.231 //",
  "GP12mtp176pu:4543": "kāvyaśāpābhibhūtāste nirādhārāśca sarvaśaḥ /",
  "GP12mtp176pu:4544": "nirasyamānā devaiśca viviśuste rasātalam // MatsP_47.232 //",
  "GP12mtp176pu:4545": "evaṃ nirudyamā devaiḥ kṛtāḥ kṛcchreṇa dānavāḥ /",
  "GP12mtp176pu:4546": "tataḥ prabhṛti śāpena bhṛgornaimittikena tu // MatsP_47.233 //",
  "GP12mtp176pu:4547": "jajñe punaḥ punarviṣṇur dharme praśithile prabhuḥ /",
  "GP12mtp176pu:4548": "kurvandharmavyavasthānam asurāṇāṃ praṇāśanam // MatsP_47.234 //",
  "GP12mtp176pu:4549": "prahlādasya nideśe tu na sthāsyantyasurāśca ye /",
  "GP12mtp176pu:4550": "manuṣyavadhyāste sarve brahmeti vyāharatprabhuḥ // MatsP_47.235 //",
  "GP12mtp176pu:4551": "dharmānnārāyaṇasyāṃśaḥ sambhūtaś cākṣuṣe 'ntare /",
  "GP12mtp176pu:4552": "yajñaṃ vai vartayāmāsur devā vaivasvate 'ntare // MatsP_47.236 //",
  "GP12mtp176pu:4553": "prādurbhāve tatastasya brahmā hy āsītpurohitaḥ /",
  "GP12mtp176pu:4554": "yugākhyāyāṃ caturthyāṃ tu āpanneṣu sureṣu vai // MatsP_47.237 //",
  "GP12mtp176pu:4555": "sambhūtastu samudrānte hiraṇyakaśiporvadhe /",
  "GP12mtp176pu:4556": "dvitīye narasiṃhākhye rudro hy āsītpurohitaḥ // MatsP_47.238 //",
  "GP12mtp176pu:4557": "balisaṃstheṣu lokeṣu tretāyāṃ saptamaṃ prati /",
  "GP12mtp176pu:4558": "tṛtīye vāmanasyārthe dharmeṇa tu purodhasā // MatsP_47.239 //",
  "GP12mtp176pu:4559": "etās tisraḥ smṛtāstasya divyāḥ sambhūtayo dvijāḥ /",
  "GP12mtp176pu:4560": "mānuṣāḥ sapta yānyāstu śāpajāstā nibodhata // MatsP_47.240 //",
  "GP12mtp176pu:4561": "tretāyuge tu prathame dattātreyo babhūva ha /",
  "GP12mtp176pu:4562": "naṣṭe dharme caturthāṃśe mārkaṇḍeyapuraḥsaraḥ // MatsP_47.241 //",
  "GP12mtp176pu:4563": "pañcamaḥ pañcadaśyāṃ ca tretāyāṃ saṃbabhūva ha /",
  "GP12mtp176pu:4564": "māndhātā cakravartī tu tadottaṅkapuraḥsare // MatsP_47.242 //",
  "GP12mtp176pu:4565": "ekonaviṃśyāṃ tretāyāṃ sarvakṣatrāntakṛdvibhuḥ /",
  "GP12mtp176pu:4566": "jāmadagnyastathā ṣaṣṭho viśvāmitrapuraḥsaraḥ // MatsP_47.243 //",
  "GP12mtp176pu:4567": "caturviṃśe yuge rāmo vasiṣṭhena purodhasā /",
  "GP12mtp176pu:4568": "saptamo rāvaṇasyārthe jajñe daśarathātmajaḥ // MatsP_47.244 //",
  "GP12mtp176pu:4569": "aṣṭame dvāpare viṣṇur aṣṭāviṃśe parāśarāt /",
  "GP12mtp176pu:4570": "vedavyāsastathā jajñe jātūkarṇyapuraḥsaraḥ // MatsP_47.245 //",
  "GP12mtp176pu:4571": "kartuṃ dharmavyavasthānam asurāṇāṃ praṇāśanam /",
  "GP12mtp176pu:4572": "buddho navamako jajñe tapasā puṣkarekṣaṇaḥ /",
  "GP12mtp176pu:4573": "devasundararūpeṇa dvaipāyanapuraḥsaraḥ // MatsP_47.246 //",
  "GP12mtp176pu:4574": "tasminneva yuge kṣīṇe saṃdhyāśiṣṭe bhaviṣyati /",
  "GP12mtp176pu:4575": "kalkī tu viṣṇuyaśasaḥ pārāśaryapuraḥsaraḥ // MatsP_47.247 //",
  "GP12mtp176pu:4576": "daśamo bhāvyasambhūto yājñavalkyapuraḥsaraḥ /",
  "GP12mtp176pu:4577": "sarvāṃśca bhūtāṃs timitān pāṣaṇḍāṃścaiva sarvaśaḥ // MatsP_47.248 //",
  "GP12mtp176pu:4578": "pragṛhītāyudhair viprair vṛtaḥ śatasahasraśaḥ // MatsP_47.249 //",
  "GP12mtp176pu:4579": "niḥśeṣāñchūdrarājñastu tadā sa tu kariṣyati /",
  "GP12mtp176pu:4580": "brahmadviṣaḥ sapatnāṃstu saṃhṛtyaiva ca tadvapuḥ // MatsP_47.250 //",
  "GP12mtp176pu:4581": "pañcaviṃśe sthitaḥ kalkiś caritārthaḥ sasainikaḥ /",
  "GP12mtp176pu:4582": "śūdrān saṃśodhayitvā tu samudrāntaṃ ca vai svayam // MatsP_47.251 //",
  "GP12mtp176pu:4583": "pravṛttacakro balavān saṃhāraṃ tu kariṣyati /",
  "GP12mtp176pu:4584": "utsādayitvā vṛṣalān prāyaśastānadhārmikān // MatsP_47.252 //",
  "GP12mtp176pu:4585": "tatastadā sa vai kalkiś caritārthaḥ sasainikaḥ /",
  "GP12mtp176pu:4586": "prajāstaṃ sādhayitvā tu samṛddhāstena vai svayam // MatsP_47.253 //",
  "GP12mtp176pu:4587": "akasmātkopitānyonyaṃ bhaviṣyantīha mohitāḥ /",
  "GP12mtp176pu:4588": "kṣapayitvā tu te 'nyonyaṃ bhāvinārthena coditāḥ // MatsP_47.254 //",
  "GP12mtp176pu:4589": "tataḥ kāle vyatīte tu sa devo 'ntaradhīyata /",
  "GP12mtp176pu:4590": "nṛpeṣvatha pranaṣṭeṣu prajānāṃ saṃgrahāttadā // MatsP_47.255 //",
  "GP12mtp176pu:4591": "rakṣaṇe vinivṛtte tu hatvā cānyonyamāhave /",
  "GP12mtp176pu:4592": "parasparaṃ ca hatvā tu nirākrandāḥ suduḥkhitāḥ // MatsP_47.256 //",
  "GP12mtp176pu:4593": "purāṇi hitvā grāmāṃśca tulyatve niṣparigrahāḥ /",
  "GP12mtp176pu:4594": "pranaṣṭāśramadharmāśca naṣṭavarṇāśramāstathā // MatsP_47.257 //",
  "GP12mtp176pu:4595": "aṭṭaśūlā nānapadāḥ śivaśūlāścatuṣpathāḥ /",
  "GP12mtp176pu:4596": "pramadāḥ keśaśūlāśca bhaviṣyanti yugakṣaye // MatsP_47.258 //",
  "GP12mtp176pu:4597": "hrasvadehāyuṣaścaiva bhaviṣyanti vanaukasaḥ /",
  "GP12mtp176pu:4598": "saritparvatavāsinyo mūlapattraphalāśanāḥ // MatsP_47.259 //",
  "GP12mtp176pu:4599": "cīracarmājinadharāḥ saṃkaraṃ ghoramāśritāḥ /",
  "GP12mtp176pu:4600": "utpātaduḥkhāḥ svalpārthā bahubādhāśca tāḥ prajāḥ // MatsP_47.260 //",
  "GP12mtp176pu:4601": "evaṃ kaṣṭamanuprāptāḥ kāle saṃdhyaṃśake tadā /",
  "GP12mtp176pu:4602": "tataḥ kṣayaṃ gamiṣyanti sārdhaṃ kaliyugena tu // MatsP_47.261 //",
  "GP12mtp176pu:4603": "kṣīṇe kaliyuge tasmiṃs tataḥ kṛtamavartata /",
  "GP12mtp176pu:4604": "ityetatkīrtitaṃ samyag devāsuraviceṣṭitam // MatsP_47.262 //",
  "GP12mtp176pu:4605": "yaduvaṃśaprasaṅgena samāsādvaiṣṇavaṃ yaśaḥ /",
  "GP12mtp176pu:4606": "turvasostu pravakṣyāmi pūror druhyostathā hy anoḥ // MatsP_47.263 //",
  "GP12mtp176pu:4607": "______________________________________________________",
  "GP12mtp176pu:4608": "Matsya-Purāṇa 48",
  "GP12mtp176pu:4609": "*sūta uvāca",
  "GP12mtp176pu:4610": "turvasostu suto garbho gobhānustasya cātmajaḥ /",
  "GP12mtp176pu:4611": "gobhānostu suto vīras trisāriraparājitaḥ // MatsP_48.1 //",
  "GP12mtp176pu:4612": "karaṃdhamastu traisārir bharatastasya cātmajaḥ /",
  "GP12mtp176pu:4613": "duṣyantaḥ pauravasyāpi tasya putro hy akalmaṣaḥ // MatsP_48.2 //",
  "GP12mtp176pu:4614": "evaṃ yayātiśāpena jarāsaṃkramaṇe purā /",
  "GP12mtp176pu:4615": "turvasoḥ pauravaṃ vaṃśaṃ praviveśa purā kila // MatsP_48.3 //",
  "GP12mtp176pu:4616": "duṣyantasya tu dāyādo varūtho nāma pārthivaḥ /",
  "GP12mtp176pu:4617": "varūthāttu tathāṇḍīraḥ saṃdhānastasya cātmajaḥ // MatsP_48.4 //",
  "GP12mtp176pu:4618": "pāṇḍyaśca keralaścaiva colaḥ karṇastathaiva ca /",
  "GP12mtp176pu:4619": "teṣāṃ janapadāḥ sphītāḥ pāṇḍyāścolāḥ sakeralāḥ // MatsP_48.5 //",
  "GP12mtp176pu:4620": "druhyostu tanayau śūrau setuḥ ketustathaiva ca /",
  "GP12mtp176pu:4621": "setuputraḥ śaradvāṃstu gandhārastasya cātmajaḥ // MatsP_48.6 //",
  "GP12mtp176pu:4622": "khyāyate yasya nāmnāsau gandhāraviṣayo mahān /",
  "GP12mtp176pu:4623": "āraṭṭadeśajāstasya turagā vājināṃ varāḥ // MatsP_48.7 //",
  "GP12mtp176pu:4624": "gandhāraputro dharmastu ghṛtastasyātmajo 'bhavat /",
  "GP12mtp176pu:4625": "ghṛtācca viduṣo jajñe pracetāstasya cātmajaḥ // MatsP_48.8 //",
  "GP12mtp176pu:4626": "pracetasaḥ putraśataṃ rājānaḥ sarva eva te /",
  "GP12mtp176pu:4627": "mleccharāṣṭrādhipāḥ sarve udīcīṃ diśam āśritāḥ // MatsP_48.9 //",
  "GP12mtp176pu:4628": "anoścaiva sutā vīrās trayaḥ paramadhārmikāḥ /",
  "GP12mtp176pu:4629": "sabhānaraścākṣuṣaśca parameṣus tathaiva ca // MatsP_48.10 //",
  "GP12mtp176pu:4630": "sabhānarasya putrastu vidvānkolāhalo nṛpaḥ /",
  "GP12mtp176pu:4631": "kolāhalasya dharmātmā saṃjayo nāma viśrutaḥ // MatsP_48.11 //",
  "GP12mtp176pu:4632": "saṃjayasyābhavatputro vīro nāma puraṃjayaḥ /",
  "GP12mtp176pu:4633": "janamejayo mahārāja puraṃjayasuto 'bhavat // MatsP_48.12 //",
  "GP12mtp176pu:4634": "janamejayasya rājarṣer mahāśālo 'bhavatsutaḥ /",
  "GP12mtp176pu:4635": "āsīd indrasamo rājā pratiṣṭhitayaśābhavat // MatsP_48.13 //",
  "GP12mtp176pu:4636": "mahāmanāḥ sutastasya mahāśālasya dhārmikaḥ /",
  "GP12mtp176pu:4637": "saptadvīpeśvaro jajñe cakravartī mahāmanāḥ // MatsP_48.14 //",
  "GP12mtp176pu:4638": "mahāmanāstu dvau putrau janayāmāsa viśrutau /",
  "GP12mtp176pu:4639": "uśīnaraṃ ca dharmajñaṃ titikṣuṃ caiva tāv ubhau // MatsP_48.15 //",
  "GP12mtp176pu:4640": "uśīnarasya patnyastu pañca rājarṣisambhavāḥ /",
  "GP12mtp176pu:4641": "bhṛśā kṛśā navā darśā yā ca devī dṛṣadvatī // MatsP_48.16 //",
  "GP12mtp176pu:4642": "uśīnarasya putrāstu tāsu jātāḥ kulodvahāḥ /",
  "GP12mtp176pu:4643": "tapasā te tu mahatā jātā vṛddhasya dhārmikāḥ // MatsP_48.17 //",
  "GP12mtp176pu:4644": "bhṛśāyāstu nṛgaḥ putro navāyā nava eva ca /",
  "GP12mtp176pu:4645": "kṛśāyāstu kṛśo jajñe darśāyāḥ suvrato 'bhavat /",
  "GP12mtp176pu:4646": "dṛṣadvatyāḥ sutaścāpi śibir auśīnaro nṛpaḥ // MatsP_48.18 //",
  "GP12mtp176pu:4647": "śibestu śibayaḥ putrāś catvāro lokaviśrutāḥ /",
  "GP12mtp176pu:4648": "pṛthudarbhaḥ suvīraśca kekayo bhadrakastathā // MatsP_48.19 //",
  "GP12mtp176pu:4649": "teṣāṃ janapadāḥ sphītāḥ kekayā bhadrakāstathā /",
  "GP12mtp176pu:4650": "sauvīrāścaiva paurāśca nṛgasya kekayāstathā // MatsP_48.20 //",
  "GP12mtp176pu:4651": "suvratasya tathāmbaṣṭhā kṛśasya vṛṣalā purī /",
  "GP12mtp176pu:4652": "navasya navarāṣṭraṃ tu titikṣostu prajāṃ śṛṇu // MatsP_48.21 //",
  "GP12mtp176pu:4653": "titikṣurabhavadrājā pūrvasyāṃ diśi viśrutaḥ /",
  "GP12mtp176pu:4654": "bṛhadrathaḥ sutastasya tasya seno 'bhavatsutaḥ // MatsP_48.22 //",
  "GP12mtp176pu:4655": "senasya sutapā jajñe sutapastanayo baliḥ /",
  "GP12mtp176pu:4656": "jāto mānuṣayonyāṃ tu kṣīṇe vaṃśe prajecchayā // MatsP_48.23 //",
  "GP12mtp176pu:4657": "mahāyogī tu sa balir baddho bandhairmahātmanā /",
  "GP12mtp176pu:4658": "putrānutpādayāmāsa kṣetrajānpañca pārthivān // MatsP_48.24 //",
  "GP12mtp176pu:4659": "aṅgaṃ sa janayāmāsa vaṅgaṃ suhmaṃ tathaiva ca /",
  "GP12mtp176pu:4660": "puṇḍraṃ kaliṅgaṃ ca tathā bāleyaṃ kṣetramucyate /",
  "GP12mtp176pu:4661": "bāleyā brāhmaṇāścaiva tasya vaṃśakarāḥ prabho // MatsP_48.25 //",
  "GP12mtp176pu:4662": "baleśca brahmaṇā datto varaḥ prītena dhīmataḥ /",
  "GP12mtp176pu:4663": "mahāyogitvamāyuśca kalpasya parimāṇakam // MatsP_48.26 //",
  "GP12mtp176pu:4664": "saṃgrāme cāpyajeyatvaṃ dharme caivottamā matiḥ /",
  "GP12mtp176pu:4665": "traikālyadarśanaṃ caiva prādhānyaṃ prasave tathā // MatsP_48.27 //",
  "GP12mtp176pu:4666": "jayaṃ cāpratimaṃ yuddhe dharme tattvārthadarśanam /",
  "GP12mtp176pu:4667": "caturo niyatānvarṇān sa vai sthāpayitā prabhuḥ // MatsP_48.28 //",
  "GP12mtp176pu:4668": "teṣāṃ ca pañca dāyādā vaṅgāṅgāḥ suhmakāstathā /",
  "GP12mtp176pu:4669": "puṇḍrāḥ kaliṅgāśca tathā aṅgasya tu nibodhata // MatsP_48.29 //",
  "GP12mtp176pu:4670": "*munaya ūcuḥ",
  "GP12mtp176pu:4671": "kathaṃ baleḥ sutā jātāḥ pañca tasya mahātmanaḥ /",
  "GP12mtp176pu:4672": "kiṃnāmnī mahiṣī tasya janitā katama ṛṣiḥ // MatsP_48.30 //",
  "GP12mtp176pu:4673": "kathaṃ cotpāditāstena tannaḥ prabrūhi pṛcchatām /",
  "GP12mtp176pu:4674": "māhātmyaṃ ca prabhāvaṃ ca nikhilena vadasva tat // MatsP_48.31 //",
  "GP12mtp176pu:4675": "*sūta uvāca",
  "GP12mtp176pu:4676": "athośija iti khyāta āsīdvidvānṛṣiḥ purā /",
  "GP12mtp176pu:4677": "patnī vai mamatā nāma babhūvāsya mahātmanaḥ // MatsP_48.32 //",
  "GP12mtp176pu:4678": "uśijasya yavīyānvai bhrātṛpatnīmakāmayat /",
  "GP12mtp176pu:4679": "bṛhaspatirmahātejā mamatāmetya kāmataḥ // MatsP_48.33 //",
  "GP12mtp176pu:4680": "uvāca mamatā taṃ tu devaraṃ varavarṇinī /",
  "GP12mtp176pu:4681": "antarvatnyasmi te bhrātur jyeṣṭhasya tu viramyatām // MatsP_48.34 //",
  "GP12mtp176pu:4682": "ayaṃ tu me mahābhāga garbhaḥ kupyedbṛhaspate /",
  "GP12mtp176pu:4683": "auśijo bhrātṛjanyaste sopāṅgaṃ vedamudgiran // MatsP_48.35 //",
  "GP12mtp176pu:4684": "amogharetāstvaṃ cāpi na māṃ bhajitumarhasi /",
  "GP12mtp176pu:4685": "asminn evaṃ gate kāle yathā vā manyase prabho // MatsP_48.36 //",
  "GP12mtp176pu:4686": "evamuktastathā samyag bṛhattejā bṛhaspatiḥ /",
  "GP12mtp176pu:4687": "kāmātmā sa mahātmāpi na manaḥ so 'bhyavārayat // MatsP_48.37 //",
  "GP12mtp176pu:4688": "saṃbabhūvaiva dharmātmā tayā sārdhamakāmayā /",
  "GP12mtp176pu:4689": "utsṛjantaṃ tu tadreto-vācaṃ garbho 'bhyabhāṣata // MatsP_48.38 //",
  "GP12mtp176pu:4690": "bho tāta vācāmadhipa dvayornāstīha saṃsthitiḥ /",
  "GP12mtp176pu:4691": "amogharetāstvaṃ cāpi pūrvaṃ cāhamihāgataḥ // MatsP_48.39 //",
  "GP12mtp176pu:4692": "so 'śapattaṃ tataḥ kruddha evamukto bṛhaspatiḥ /",
  "GP12mtp176pu:4693": "putraṃ jyeṣṭhasya vai bhrātur garbhasthaṃ bhagavānṛṣiḥ // MatsP_48.40 //",
  "GP12mtp176pu:4694": "yasmāttvamīdṛśe kāle garbhastho 'pi niṣedhasi /",
  "GP12mtp176pu:4695": "māmevamuktavāṃstasmāt tamo dīrghaṃ pravekṣyasi // MatsP_48.41 //",
  "GP12mtp176pu:4696": "tato dīrghatamā nāma śāpādṛṣirajāyata /",
  "GP12mtp176pu:4697": "ato 'ṃśajo bṛhatkīrtir bṛhaspatirivaujasā // MatsP_48.42 //",
  "GP12mtp176pu:4698": "ūrdhvaretāstato 'sau vai vasate bhrāturāśrame /",
  "GP12mtp176pu:4699": "sa dharmānsaurabheyāṃstu vṛṣabhācchrutavāṃstataḥ // MatsP_48.43 //",
  "GP12mtp176pu:4700": "tasya bhrātā pitṛvyo yaś cakāra bharaṇaṃ tadā /",
  "GP12mtp176pu:4701": "tasminnivasatastasya yadṛcchātastu vai vṛṣaḥ // MatsP_48.44 //",
  "GP12mtp176pu:4702": "yajñārthamāhṛtāndarbhāṃś cacāra surabhīsutaḥ /",
  "GP12mtp176pu:4703": "jagrāha taṃ dīrghatamāḥ śṛṅgayostu catuṣpadam // MatsP_48.45 //",
  "GP12mtp176pu:4704": "tenāsau nigṛhītaśca na cacāla padātpadam /",
  "GP12mtp176pu:4705": "tato 'bravīdvṛṣastaṃ vai muñca māṃ balināṃ vara // MatsP_48.46 //",
  "GP12mtp176pu:4706": "na mayāsāditastāta balavāṃstvatsamaḥ kvacit /",
  "GP12mtp176pu:4707": "mama cānyaḥ samo vāpi na hi me balasaṃkhyayā /",
  "GP12mtp176pu:4708": "muñca tāteti ca punaḥ prītaste 'haṃ varaṃ vṛṇu // MatsP_48.47 //",
  "GP12mtp176pu:4709": "evamukto 'bravīdenaṃ jīvanme tvaṃ kva yāsyasi /",
  "GP12mtp176pu:4710": "eṣa tvāṃ na vimokṣyāmi parasvādaṃ catuṣpadam // MatsP_48.48 //",
  "GP12mtp176pu:4711": "*vṛṣabha uvāca",
  "GP12mtp176pu:4712": "nāsmākaṃ vidyate tāta pātakaṃ steyameva ca /",
  "GP12mtp176pu:4713": "bhakṣyābhakṣyaṃ tathā caiva peyāpeyaṃ tathaiva ca // MatsP_48.49 //",
  "GP12mtp176pu:4714": "dvipadāṃ bahavo hy ete dharma eṣa gavāṃ smṛtaḥ /",
  "GP12mtp176pu:4715": "kāryākārye na vāgamyā-gamanaṃ ca tathaiva ca // MatsP_48.50 //",
  "GP12mtp176pu:4716": "*sūta uvāca",
  "GP12mtp176pu:4717": "gavāṃ dharmaṃ tu vai śrutvā saṃbhrāntastu visṛjya tam /",
  "GP12mtp176pu:4718": "śaktyānnapānadānāttu gopatiṃ saṃprasādayat // MatsP_48.51 //",
  "GP12mtp176pu:4719": "prasādite gate tasmin godharmaṃ bhaktitastu saḥ /",
  "GP12mtp176pu:4720": "manasaiva samādadhyau tanniṣṭhastatparo hi saḥ // MatsP_48.52 //",
  "GP12mtp176pu:4721": "tato yavīyasaḥ patnīṃ gautamasyābhyapadyata /",
  "GP12mtp176pu:4722": "kṛtāvalepāṃ tāṃ matvā so 'naḍvāniva na kṣamaḥ // MatsP_48.53 //",
  "GP12mtp176pu:4723": "godharmaṃ tu paraṃ matvā snuṣāṃ tāmabhyapadyata /",
  "GP12mtp176pu:4724": "nirbhartsya cainaṃ ruddhvā ca bāhubhyāṃ sampragṛhya ca // MatsP_48.54 //",
  "GP12mtp176pu:4725": "bhāvyamarthaṃ tu taṃ jñātvā māhātmyāttamuvāca sā /",
  "GP12mtp176pu:4726": "viparyayaṃ tu tvaṃ labdhvā anaḍvāniva vartase // MatsP_48.55 //",
  "GP12mtp176pu:4727": "gamyāgamyaṃ na jānīṣe godharmātprārthayansutām /",
  "GP12mtp176pu:4728": "durvṛttaṃ tvāṃ tyajāmyadya gaccha tvaṃ svena karmaṇā // MatsP_48.56 //",
  "GP12mtp176pu:4729": "kāṣṭhe samudge prakṣipya gaṅgāmbhasi samutsṛjat /",
  "GP12mtp176pu:4730": "yasmāttvamandho vṛddhaśca bhartavyo duradhiṣṭhitaḥ // MatsP_48.57 //",
  "GP12mtp176pu:4731": "tamuhyamānaṃ vegena srotaso 'bhyāśamāgataḥ /",
  "GP12mtp176pu:4732": "jagrāha taṃ sa dharmātmā balir vairocanistadā // MatsP_48.58 //",
  "GP12mtp176pu:4733": "antaḥpure jugopainaṃ bhakṣyabhojyaiśca tarpayan /",
  "GP12mtp176pu:4734": "prītaścaiva vareṇaiva cchandayāmāsa vai balim // MatsP_48.59 //",
  "GP12mtp176pu:4735": "tasmācca sa varaṃ vavre putrārthe dānavarṣabhaḥ /",
  "GP12mtp176pu:4736": "saṃtānārthaṃ mahābhāga-bhāryāyāṃ mama mānada /",
  "GP12mtp176pu:4737": "putrāndharmārthatattvajñān utpādayitumarhasi // MatsP_48.60 //",
  "GP12mtp176pu:4738": "evamukto 'tha devarṣis tathāstvityuktavān prabhuḥ /",
  "GP12mtp176pu:4739": "sa tasya rājā svāṃ bhāryāṃ sudeṣṇāṃ nāma prāhiṇot /",
  "GP12mtp176pu:4740": "andhaṃ vṛddhaṃ ca taṃ jñātvā na sā devī jagāma ha // MatsP_48.61 //",
  "GP12mtp176pu:4741": "śūdrāṃ dhātreyikāṃ tasmāv andhāya prāhiṇottadā /",
  "GP12mtp176pu:4742": "tasyāṃ kakṣīvadādīṃśca śūdrayonāv ṛṣir vaśī // MatsP_48.62 //",
  "GP12mtp176pu:4743": "janayāmāsa dharmātmā śūdrān ityevamādikam /",
  "GP12mtp176pu:4744": "uvāca taṃ balī rājā dṛṣṭvā kakṣīvadādikān // MatsP_48.63 //",
  "GP12mtp176pu:4745": "*rājovāca",
  "GP12mtp176pu:4746": "pravīṇān ṛṣidharmasya ceśvarān brahmavādinaḥ /",
  "GP12mtp176pu:4747": "vidvān pratyakṣadharmāṇāṃ buddhimān vṛttimāñchucīn // MatsP_48.64 //",
  "GP12mtp176pu:4748": "mamaiva ceti hovāca taṃ dīrghatamasaṃ baliḥ /",
  "GP12mtp176pu:4749": "natyuvāca munistaṃ vai mamaivamiti cābravīt // MatsP_48.65 //",
  "GP12mtp176pu:4750": "utpannāḥ śūdrayonā tu bhavacchande surottama /",
  "GP12mtp176pu:4751": "andhaṃ vṛddhaṃ ca māṃ jñātvā sudeṣṇā mahiṣī tava /",
  "GP12mtp176pu:4752": "prāhiṇod avamānānme śūdrāṃ dhātreyikāṃ nṛpa // MatsP_48.66 //",
  "GP12mtp176pu:4753": "tataḥ prasādayāmāsa balis tamṛṣisattamam /",
  "GP12mtp176pu:4754": "baliḥ sudeṣṇāṃ tāṃ bhāryāṃ bhartsayāmāsa dānavaḥ // MatsP_48.67 //",
  "GP12mtp176pu:4755": "punaścainām alaṃkṛtya ṛṣaye pratyapādayat /",
  "GP12mtp176pu:4756": "tāṃ sa dīrghatamā devīṃ tathā kṛtavatīṃ tadā // MatsP_48.68 //",
  "GP12mtp176pu:4757": "dadhnā lavaṇamiśreṇa tv abhyaktaṃ madhukena tu /",
  "GP12mtp176pu:4758": "liha mām ajugupsantī āpādatalamastakam /",
  "GP12mtp176pu:4759": "tatastvaṃ prāpsyase devi putrānvai manasepsitān // MatsP_48.69 //",
  "GP12mtp176pu:4760": "tasya sā tadvaco devī sarvaṃ kṛtavatī tadā /",
  "GP12mtp176pu:4761": "tasya sāpānam āsādya devī pariharattadā // MatsP_48.70 //",
  "GP12mtp176pu:4762": "tāmuvāca tataḥ so 'tha yatte parihṛtaṃ śubhe /",
  "GP12mtp176pu:4763": "vināpānaṃ kumāraṃ tu janayiṣyasi pūrvajam // MatsP_48.71 //",
  "GP12mtp176pu:4764": "*sudeṣṇovāca",
  "GP12mtp176pu:4765": "nārhasi tvaṃ mahābhāga putraṃ me dātumīdṛśam /",
  "GP12mtp176pu:4766": "toṣitaśca yathāśakti prasādaṃ kuru me prabho // MatsP_48.72 //",
  "GP12mtp176pu:4767": "*dīrghatamā uvāca",
  "GP12mtp176pu:4768": "tavāpacārāddevyeṣa nānyathā bhavitā śubhe /",
  "GP12mtp176pu:4769": "naiva dāsyati putraste pautrau vai dāsyate phalam // MatsP_48.73 //",
  "GP12mtp176pu:4770": "tasyāpānaṃ vinā caiva yogyabhāvo bhaviṣyati /",
  "GP12mtp176pu:4771": "tasmād dīrghatamāṅgeṣu kukṣau spṛṣṭvedam abravīt // MatsP_48.74 //",
  "GP12mtp176pu:4772": "prāśitaṃ yadyadaṅgeṣu na sopasthaṃ śucismite /",
  "GP12mtp176pu:4773": "tena tiṣṭhanti te garbhe paurṇamāsyām ivoḍurāṭ // MatsP_48.75 //",
  "GP12mtp176pu:4774": "bhaviṣyanti kumārāstu pañca devasutopamāḥ /",
  "GP12mtp176pu:4775": "tejasvinaḥ suvṛttāśca yajvāno dhārmikāśca te // MatsP_48.76 //",
  "GP12mtp176pu:4776": "*sūta uvāca",
  "GP12mtp176pu:4777": "tadaṃśastu sudeṣṇāyā jyeṣṭhaḥ putro vyajāyata /",
  "GP12mtp176pu:4778": "aṅgastathā kaliṅgaśca puṇḍraḥ suhmastathaiva ca // MatsP_48.77 //",
  "GP12mtp176pu:4779": "vaṅgarājastu pañcaite baleḥ putrāśca kṣetrajāḥ /",
  "GP12mtp176pu:4780": "ityete dīrghatamasā balerdattāḥ sutāstathā // MatsP_48.78 //",
  "GP12mtp176pu:4781": "pratiṣṭhāmāgatānāṃ hi brāhmaṇyaṃ kārayaṃstataḥ /",
  "GP12mtp176pu:4782": "tato mānuṣayonyāṃ sa janayāmāsa vai prajāḥ // MatsP_48.79 //",
  "GP12mtp176pu:4783": "tatastaṃ dīrghatamasaṃ surabhirvākyamabravīt /",
  "GP12mtp176pu:4784": "vicārya yasmādgodharmaṃ pramāṇaṃ te kṛtaṃ vibho // MatsP_48.80 //",
  "GP12mtp176pu:4785": "śaktyā cānanyayāsmāsu tena prītāsmi te 'nagha /",
  "GP12mtp176pu:4786": "tasmāttubhyaṃ tamo dīrgham āghrāyāpanudāmi vai // MatsP_48.81 //",
  "GP12mtp176pu:4787": "bārhaspatyastathaivaiṣa pāpmā vai tiṣṭhati tvayi /",
  "GP12mtp176pu:4788": "jarāṃ mṛtyuṃ tamaścaiva āghrāyāpanudāmi te // MatsP_48.82 //",
  "GP12mtp176pu:4789": "sadyaḥ sa ghrātamātrastu asito munisattamaḥ /",
  "GP12mtp176pu:4790": "āyuṣmāṃśca vapuṣmāṃśca cakṣuṣmāṃśca tato 'bhavat // MatsP_48.83 //",
  "GP12mtp176pu:4791": "go 'bhyāhate tamasi vai gautamastu tato 'bhavat /",
  "GP12mtp176pu:4792": "kākṣīvāṃstu tato gatvā saha pitrā girivrajam // MatsP_48.84 //",
  "GP12mtp176pu:4793": "dṛṣṭvā spṛṣṭvā piturvai sa hy upaviṣṭaściraṃ tapaḥ /",
  "GP12mtp176pu:4794": "tataḥ kālena mahatā tapasā bhāvitastu saḥ // MatsP_48.85 //",
  "GP12mtp176pu:4795": "vidhūya mātṛjaṃ kāyaṃ brāhmaṇyaṃ prāptavānvibhuḥ /",
  "GP12mtp176pu:4796": "tato 'bravītpitā taṃ vai putravānasmyahaṃ tvayā // MatsP_48.86 //",
  "GP12mtp176pu:4797": "satputreṇa tu dharmajña kṛtārtho 'haṃ yaśasvinā /",
  "GP12mtp176pu:4798": "muktvātmānaṃ tato 'sau vai prāptavānbrahmaṇaḥ kṣayam // MatsP_48.87 //",
  "GP12mtp176pu:4799": "brāhmaṇyaṃ prāpya kākṣīvān sahasramasṛjatsutān /",
  "GP12mtp176pu:4800": "kauṣmāṇḍā gautamāścaiva smṛtāḥ kākṣīvataḥ sutāḥ // MatsP_48.88 //",
  "GP12mtp176pu:4801": "ityeṣa dīrghatamaso balervairocanasya ca /",
  "GP12mtp176pu:4802": "samāgamo vaḥ kathitaḥ saṃtatiścobhayostathā // MatsP_48.89 //",
  "GP12mtp176pu:4803": "balistānabhinandyāha pañca putrānakalmaṣān /",
  "GP12mtp176pu:4804": "kṛtārthaḥ so 'pi dharmātmā yogamāyāvṛtaḥ svayam // MatsP_48.90 //",
  "GP12mtp176pu:4805": "adṛśyaḥ sarvabhūtānāṃ kālāpekṣaḥ sa vai prabhuḥ /",
  "GP12mtp176pu:4806": "tatrāṅgasya tu dāyādo rājāsīddadhivāhanaḥ // MatsP_48.91 //",
  "GP12mtp176pu:4807": "dadhivāhanaputrastu rājā divirathaḥ smṛtaḥ /",
  "GP12mtp176pu:4808": "āsīd divirathāpatyaṃ vidvāndharmaratho nṛpaḥ // MatsP_48.92 //",
  "GP12mtp176pu:4809": "sa hi dharmarathaḥ śrīmāṃs tena viṣṇupade girau /",
  "GP12mtp176pu:4810": "somaḥ śukreṇa vai rājñā saha pīto mahātmanā // MatsP_48.93 //",
  "GP12mtp176pu:4811": "atha dharmarathasyābhūt putraścitrarathaḥ kila /",
  "GP12mtp176pu:4812": "tasya satyarathaḥ putras tasmāddaśarathaḥ kila // MatsP_48.94 //",
  "GP12mtp176pu:4813": "lomapāda iti khyātas tasya śāntā sutābhavat /",
  "GP12mtp176pu:4814": "atha dāśarathir vīraś caturaṅgo mahāyaśāḥ // MatsP_48.95 //",
  "GP12mtp176pu:4815": "ṛṣyaśṛṅgaprasādena jajñe svakulavardhanaḥ /",
  "GP12mtp176pu:4816": "caturaṅgasya putrastu pṛthulākṣa iti smṛtaḥ // MatsP_48.96 //",
  "GP12mtp176pu:4817": "pṛthulākṣasutaścāpi campanāmā babhūva ha /",
  "GP12mtp176pu:4818": "campasya tu purī campā pūrvaṃ yā mālinī bhavat // MatsP_48.97 //",
  "GP12mtp176pu:4819": "pūrṇabhadraprasādena haryaṅgo 'sya suto 'bhavat /",
  "GP12mtp176pu:4820": "yajñe vibhāṇḍakāccāsya vāraṇaḥ śatruvāraṇaḥ // MatsP_48.98 //",
  "GP12mtp176pu:4821": "avatārayāmāsa mahīṃ mantrairvāhanamuttamam /",
  "GP12mtp176pu:4822": "haryaṅgasya tu dāyādo jāto bhadrarathaḥ kila // MatsP_48.99 //",
  "GP12mtp176pu:4823": "atha bhadrarathasyāsīd bṛhatkarmā janeśvaraḥ /",
  "GP12mtp176pu:4824": "bṛhadbhānuḥ sutastasya tasmājjajñe mahātmavān // MatsP_48.100 //",
  "GP12mtp176pu:4825": "bṛhadbhānustu rājendro janayāmāsa vai sutam /",
  "GP12mtp176pu:4826": "nāmnā jayadrathaṃ nāma tasmādbṛhadratho nṛpaḥ // MatsP_48.101 //",
  "GP12mtp176pu:4827": "āsīdbṛhadrathāccaiva viśvajijjanamejayaḥ /",
  "GP12mtp176pu:4828": "dāyādastasya cāṅgo vai tasmātkarṇo 'bhavannṛpaḥ // MatsP_48.102 //",
  "GP12mtp176pu:4829": "karṇasya vṛṣasenastu pṛthusenastathātmajaḥ /",
  "GP12mtp176pu:4830": "ete 'ṅgasyātmajāḥ sarve rājānaḥ kīrtitā mayā /",
  "GP12mtp176pu:4831": "vistareṇānupūrvyācca pūrostu śṛṇuta dvijāḥ // MatsP_48.103 //",
  "GP12mtp176pu:4832": "*ṛṣaya ūcuḥ",
  "GP12mtp176pu:4833": "kathaṃ sūtātmajaḥ karṇaḥ kathamaṅgasya cātmajaḥ /",
  "GP12mtp176pu:4834": "etad icchāmahe śrotum atyantakuśalo hy asi // MatsP_48.104 //",
  "GP12mtp176pu:4835": "*sūta uvāca",
  "GP12mtp176pu:4836": "bṛhadbhānusuto jajñe rājā nāmnā bṛhanmanāḥ /",
  "GP12mtp176pu:4837": "tasya patnīdvayaṃ hy āsīc chaibyasya tanaye hy ubhe /",
  "GP12mtp176pu:4838": "yaśodevī ca satyā ca tayorvaṃśaṃ ca me śṛṇu // MatsP_48.105 //",
  "GP12mtp176pu:4839": "jayadrathaṃ tu rājānaṃ yaśodevī hy ajījanat /",
  "GP12mtp176pu:4840": "sā bṛhanmanasaḥ satyā vijayaṃ nāma viśrutam // MatsP_48.106 //",
  "GP12mtp176pu:4841": "vijayasya bṛhatputras tasya putro bṛhadrathaḥ /",
  "GP12mtp176pu:4842": "bṛhadrathasya putrastu satyakarmā mahāmanāḥ // MatsP_48.107 //",
  "GP12mtp176pu:4843": "satyakarmaṇo 'dhirathaḥ sūtaścādhirathaḥ smṛtaḥ /",
  "GP12mtp176pu:4844": "yaḥ karṇaṃ pratijagrāha tena karṇastu sūtajaḥ /",
  "GP12mtp176pu:4845": "taccedaṃ sarvamākhyātaṃ karṇaṃ prati yathoditam // MatsP_48.108 //",
  "GP12mtp176pu:4846": "______________________________________________________",
  "GP12mtp176pu:4847": "Matsya-Purāṇa 49",
  "GP12mtp176pu:4848": "*sūta uvāca",
  "GP12mtp176pu:4849": "pūroḥ putro mahātejā rājā sa janamejayaḥ /",
  "GP12mtp176pu:4850": "prācītvataḥ sutastasya yaḥ prācīmakaroddiśam // MatsP_49.1 //",
  "GP12mtp176pu:4851": "prācītvatasya tanayo manasyuśca tathābhavat /",
  "GP12mtp176pu:4852": "rājā pītāyudho nāma manasyorabhavatsutaḥ // MatsP_49.2 //",
  "GP12mtp176pu:4853": "dāyādastasya cāpyāsīd dhundhurnāma mahīpatiḥ /",
  "GP12mtp176pu:4854": "dhundhorbahuvidhaḥ putraḥ sampātistasya cātmajaḥ // MatsP_49.3 //",
  "GP12mtp176pu:4855": "sampātestu raṃhavarcā bhadrāśvastasya cātmajaḥ /",
  "GP12mtp176pu:4856": "bhadrāśvasya dhṛtāyāṃ tu daśāpsarasi sūnavaḥ // MatsP_49.4 //",
  "GP12mtp176pu:4857": "auceyuśca hṛṣeyuśca kakṣeyuśca saneyukaḥ /",
  "GP12mtp176pu:4858": "dhṛteyuśca vineyuśca sthaleyuścaiva sattamaḥ // MatsP_49.5 //",
  "GP12mtp176pu:4859": "dharmeyuḥ saṃnateyuśca puṇyeyuśceti te daśa /",
  "GP12mtp176pu:4860": "auceyorjvalanā nāma bhāryā vai takṣakātmajā // MatsP_49.6 //",
  "GP12mtp176pu:4861": "tasyāṃ sa janayāmāsa antināraṃ mahīpatim /",
  "GP12mtp176pu:4862": "antināro manasvinyāṃ putrāñjajñe parāñchubhān // MatsP_49.7 //",
  "GP12mtp176pu:4863": "amūrtarayasaṃ vīraṃ trivanaṃ caiva dhārmikam /",
  "GP12mtp176pu:4864": "gaurī kanyā tṛtīyā ca māndhāturjananī śubhā // MatsP_49.8 //",
  "GP12mtp176pu:4865": "ilinā tu yamasyāsīt kanyā yājanayatsutān /",
  "GP12mtp176pu:4866": "brahmavādaparākrāntāñ chubhadā tv ilinā hy abhūt // MatsP_49.9 //",
  "GP12mtp176pu:4867": "upadānavī sutāṃllebhe caturastvilinātmajāt /",
  "GP12mtp176pu:4868": "ṛṣyantamatha duṣyantaṃ pravīram anadhaṃ tathā // MatsP_49.10 //",
  "GP12mtp176pu:4869": "cakravartī tato yajñe duṣyantātsamitiṃjayaḥ /",
  "GP12mtp176pu:4870": "śakuntalāyāṃ bharato yasya nāmnā ca bhāratāḥ // MatsP_49.11 //",
  "GP12mtp176pu:4871": "dauṣyantīṃ prati rājānaṃ vāgūce cāśarīriṇī /",
  "GP12mtp176pu:4872": "mātā bhastrā pituḥ putro yena jātaḥ sa eva saḥ // MatsP_49.12 //",
  "GP12mtp176pu:4873": "bharasva putraṃ duṣyanta māvamaṃsthāḥ śakuntalām /",
  "GP12mtp176pu:4874": "retodhāṃ nayate putraḥ paretaṃ yamasādanāt /",
  "GP12mtp176pu:4875": "tvaṃ cāsya dhātā garbhasya satyamāha śakuntalā // MatsP_49.13 //",
  "GP12mtp176pu:4876": "bharatasya vinaṣṭeṣu tanayeṣu purā kila /",
  "GP12mtp176pu:4877": "putrāṇāṃ mātṛkāt kopāt sumahānsaṃkṣayaḥ kṛtaḥ // MatsP_49.14 //",
  "GP12mtp176pu:4878": "tato marudbhirānīya putraḥ sa tu bṛhaspateḥ /",
  "GP12mtp176pu:4879": "saṃkrāmito bharadvājo marudbhirbharatasya tu // MatsP_49.15 //",
  "GP12mtp176pu:4880": "*ṛṣaya ūcuḥ",
  "GP12mtp176pu:4881": "bharatasya bharadvājaḥ putrārthaṃ mārutaiḥ katham /",
  "GP12mtp176pu:4882": "saṃkrāmito mahātejās tanno brūhi yathātatham // MatsP_49.16 //",
  "GP12mtp176pu:4883": "*sūta uvāca",
  "GP12mtp176pu:4884": "patnyāmāpannasattvāyām uśijaḥ sa sthito bhuvi /",
  "GP12mtp176pu:4885": "bhrāturbhāryāṃ sa dṛṣṭvā tu bṛhaspatiruvāca ha // MatsP_49.17 //",
  "GP12mtp176pu:4886": "upatiṣṭha svalaṃkṛtya maithunāya ca māṃ śubhe /",
  "GP12mtp176pu:4887": "evamuktābravīdenaṃ svayameva bṛhaspatim // MatsP_49.18 //",
  "GP12mtp176pu:4888": "garbhaḥ pariṇataścāyaṃ brahma vyāharate girā /",
  "GP12mtp176pu:4889": "amogharetāstvaṃ cāpi dharmaṃ caivaṃ vigarhitam // MatsP_49.19 //",
  "GP12mtp176pu:4890": "evamukto 'bravīdenāṃ svayameva bṛhaspatiḥ /",
  "GP12mtp176pu:4891": "nopadeṣṭavyo vinayas tvayā me varavarṇini // MatsP_49.20 //",
  "GP12mtp176pu:4892": "dharṣamāṇaḥ prasahyaināṃ maithunāyopacakrame /",
  "GP12mtp176pu:4893": "tato bṛhaspatiṃ garbho dharṣamāṇamuvāca ha // MatsP_49.21 //",
  "GP12mtp176pu:4894": "saṃniviṣṭo hy ahaṃ pūrvam iha nāma bṛhaspate /",
  "GP12mtp176pu:4895": "amogharetāśca bhavān nāvakāśa iha dvayoḥ // MatsP_49.22 //",
  "GP12mtp176pu:4896": "evamuktaḥ sa garbheṇa kupitaḥ pratyuvāca ha /",
  "GP12mtp176pu:4897": "yasmāttvamīdṛśe kāle sarvabhūtepsite sati /",
  "GP12mtp176pu:4898": "abhiṣedhasi tasmāttvaṃ tamo dīrghaṃ pravekṣyasi // MatsP_49.23 //",
  "GP12mtp176pu:4899": "tataḥ kāmaṃ saṃnivartya tasyānandādbṛhaspateḥ /",
  "GP12mtp176pu:4900": "tadretastvapatadbhūmau nivṛttaṃ śiśuko 'bhavat // MatsP_49.24 //",
  "GP12mtp176pu:4901": "sadyojātaṃ kumāraṃ tu dṛṣṭvā taṃ mamatābravīt /",
  "GP12mtp176pu:4902": "gamiṣyāmi gṛhaṃ svaṃ vai bharasvainaṃ bṛhaspate // MatsP_49.25 //",
  "GP12mtp176pu:4903": "evamuktvā gatā sā tu gatāyāṃ so 'pi taṃ tyajat /",
  "GP12mtp176pu:4904": "mātāpitṛbhyāṃ tyaktaṃ tu dṛṣṭvā taṃ marutaḥ śiśum /",
  "GP12mtp176pu:4905": "jagṛhustaṃ bharadvājaṃ marutaḥ kṛpayā sthitāḥ // MatsP_49.26 //",
  "GP12mtp176pu:4906": "tasminkāle tu bharato bahubhir ṛtubhirvibhuḥ /",
  "GP12mtp176pu:4907": "putranaimittikairyajñair ayajatputralipsayā // MatsP_49.27 //",
  "GP12mtp176pu:4908": "yadā sa yajamānastu putraṃ nāsādayatprabhuḥ /",
  "GP12mtp176pu:4909": "tataḥ kratuṃ marutsomaṃ putrārthe samupāharat // MatsP_49.28 //",
  "GP12mtp176pu:4910": "tena te marutastasya marutsomena tuṣṭuvuḥ /",
  "GP12mtp176pu:4911": "upaninyurbharadvājaṃ putrārthaṃ bharatāya vai // MatsP_49.29 //",
  "GP12mtp176pu:4912": "dāyādo 'ṅgirasaḥ sūnor aurasastu bṛhaspateḥ /",
  "GP12mtp176pu:4913": "saṃkrāmito bharadvājo marudbhirbharataṃ prati // MatsP_49.30 //",
  "GP12mtp176pu:4914": "bharatastu bharadvājaṃ putraṃ prāpya vibhur bravīt /",
  "GP12mtp176pu:4915": "ādāv ātmahitāya tvaṃ kṛtārtho 'haṃ tvayā vibho // MatsP_49.31 //",
  "GP12mtp176pu:4916": "pūrvaṃ tu vitathe tasmin kṛte vai putrajanmani /",
  "GP12mtp176pu:4917": "tatastu vitatho nāma bharadvājo nṛpo 'bhavat // MatsP_49.32 //",
  "GP12mtp176pu:4918": "tasmādapi bharadvājād brāhmaṇāḥ kṣatriyā bhuvi /",
  "GP12mtp176pu:4919": "dvyāmuṣyāyaṇakaulīnāḥ smṛtāste dvividhena ca // MatsP_49.33 //",
  "GP12mtp176pu:4920": "tato jāte hi vitathe bharataśca divaṃ yayau /",
  "GP12mtp176pu:4921": "bharadvājo divaṃ yāto hy abhiṣicya sutamṛṣiḥ // MatsP_49.34 //",
  "GP12mtp176pu:4922": "dāyādo vitathasyāsīd bhuvamanyur mahāyaśāḥ /",
  "GP12mtp176pu:4923": "mahābhūtopamāḥ putrāś catvāro bhuvamanyavaḥ // MatsP_49.35 //",
  "GP12mtp176pu:4924": "bṛhatkṣatro mahāvīryo naro gargaśca vīryavān /",
  "GP12mtp176pu:4925": "narasya saṃkṛtiḥ putras tasya putro mahāyaśāḥ // MatsP_49.36 //",
  "GP12mtp176pu:4926": "gurudhī rantidevaśca satkṛtyāṃ tāv ubhau smṛtau /",
  "GP12mtp176pu:4927": "gargasya caiva dāyādaḥ śibirvidvānajāyata // MatsP_49.37 //",
  "GP12mtp176pu:4928": "smṛtāḥ śaibyāstato gargāḥ kṣatropetā dvijātayaḥ /",
  "GP12mtp176pu:4929": "āhāryatanayaścaiva dhīmānāsīd urukṣavaḥ // MatsP_49.38 //",
  "GP12mtp176pu:4930": "tasya bhāryā viśālā tu suṣuve putrakatrayam /",
  "GP12mtp176pu:4931": "tryuṣaṇaṃ puṣkariṃ caiva kaviṃ caiva mahāyaśāḥ // MatsP_49.39 //",
  "GP12mtp176pu:4932": "urukṣavāḥ smṛtā hy ete sarve brāhmaṇatāṃ gatāḥ /",
  "GP12mtp176pu:4933": "kāvyānāṃ tu varā hy ete trayaḥ proktā maharṣayaḥ // MatsP_49.40 //",
  "GP12mtp176pu:4934": "gargāḥ saṃkṛtayaḥ kāvyāḥ kṣatropetā dvijātayaḥ /",
  "GP12mtp176pu:4935": "saṃbhṛtāṅgiraso dakṣā bṛhatkṣatrasya ca kṣitiḥ // MatsP_49.41 //",
  "GP12mtp176pu:4936": "bṛhatkṣatrasya dāyādo hastināmā babhūva ha /",
  "GP12mtp176pu:4937": "tenedaṃ nirmitaṃ pūrvaṃ puraṃ tu gajasāhvayam // MatsP_49.42 //",
  "GP12mtp176pu:4938": "hastinaścaiva dāyādās trayaḥ paramakīrtayaḥ /",
  "GP12mtp176pu:4939": "ajamīḍho dvimīḍhaśca purumīḍhastathaiva ca // MatsP_49.43 //",
  "GP12mtp176pu:4940": "ajamīḍhasya patnyastu tisraḥ kurukulodvahāḥ /",
  "GP12mtp176pu:4941": "nīlinī dhūminī caiva keśinī caiva viśrutā // MatsP_49.44 //",
  "GP12mtp176pu:4942": "sa tāsu janayāmāsa putrānvai devavarcasaḥ /",
  "GP12mtp176pu:4943": "tapaso 'nte mahātejā jātā vṛddhasya dhārmikāḥ // MatsP_49.45 //",
  "GP12mtp176pu:4944": "bhāradvājaprasādena vistaraṃ teṣu me śṛṇu /",
  "GP12mtp176pu:4945": "ājamīḍhasya keśinyāṃ kaṇvaḥ samabhavatkila // MatsP_49.46 //",
  "GP12mtp176pu:4946": "medhātithiḥ sutastasya tasmātkāṇvāyanā dvijāḥ /",
  "GP12mtp176pu:4947": "ajamīḍhasya bhūminyāṃ jajñe bṛhadanur nṛpaḥ // MatsP_49.47 //",
  "GP12mtp176pu:4948": "bṛhadanor bṛhanto 'tha bṛhantasya bṛhanmanāḥ /",
  "GP12mtp176pu:4949": "bṛhanmanaḥsutaścāpi bṛhaddhanuriti śrutaḥ // MatsP_49.48 //",
  "GP12mtp176pu:4950": "bṛhaddhanor bṛhadiṣuḥ putrastasya jayadrathaḥ /",
  "GP12mtp176pu:4951": "aśvajittanayastasya senajit tasya cātmajaḥ // MatsP_49.49 //",
  "GP12mtp176pu:4952": "atha senajitaḥ putrāś catvāro lokaviśrutāḥ /",
  "GP12mtp176pu:4953": "rucirāśvaśca kāvyaśca rājā dṛḍharathastathā // MatsP_49.50 //",
  "GP12mtp176pu:4954": "vatsaścāvartako rājā yasyaite parivatsakāḥ /",
  "GP12mtp176pu:4955": "rucirāśvasya dāyādaḥ pṛthuseno mahāyaśāḥ // MatsP_49.51 //",
  "GP12mtp176pu:4956": "pṛthusenasya paurastu paurānnīpo 'tha jajñivān /",
  "GP12mtp176pu:4957": "nīpasyaikaśataṃ tv āsīt putrāṇām amitaujasām // MatsP_49.52 //",
  "GP12mtp176pu:4958": "nīpā iti samākhyātā rājānaḥ sarva eva te /",
  "GP12mtp176pu:4959": "teṣāṃ vaṃśakaraḥ śrīmān nīpānāṃ kīrtivardhanaḥ // MatsP_49.53 //",
  "GP12mtp176pu:4960": "kāvyācca samaro nāma sadeṣṭasamaro 'bhavat /",
  "GP12mtp176pu:4961": "samarasya pārasampārau sadaśva iti te trayaḥ // MatsP_49.54 //",
  "GP12mtp176pu:4962": "putrāḥ sarvaguṇopetā jātā vai viśrutā bhuvi /",
  "GP12mtp176pu:4963": "pāraputraḥ pṛthurjātaḥ pṛthostu sukṛto 'bhavat // MatsP_49.55 //",
  "GP12mtp176pu:4964": "jajñe sarvaguṇopeto vibhrājastasya cātmajaḥ /",
  "GP12mtp176pu:4965": "vibhrājasya tu dāyādas tv aṇuho nāma vīryavān // MatsP_49.56 //",
  "GP12mtp176pu:4966": "babhūva śukajāmātā kṛtvībhartā mahāyaśāḥ /",
  "GP12mtp176pu:4967": "aṇuhasya tu dāyādo brahmadatto mahīpatiḥ // MatsP_49.57 //",
  "GP12mtp176pu:4968": "yugadattaḥ sutastasya viṣvakseno mahāyaśāḥ /",
  "GP12mtp176pu:4969": "vibhrājaḥ punar ājātaḥ sukṛteneha karmaṇā // MatsP_49.58 //",
  "GP12mtp176pu:4970": "viṣvaksenasya putrastu udakseno babhūva ha /",
  "GP12mtp176pu:4971": "bhallāṭastasya putrastu tasyāsījjanamejayaḥ /",
  "GP12mtp176pu:4972": "ugrāyudhena tasyārthe sarve nīpāḥ praṇāśitāḥ // MatsP_49.59 //",
  "GP12mtp176pu:4973": "*ṛṣaya ūcuḥ",
  "GP12mtp176pu:4974": "ugrāyudhaḥ kasya sutaḥ kasya vaṃśe sa kathyate /",
  "GP12mtp176pu:4975": "kimarthaṃ tena te nīpāḥ sarve caiva praṇāśitāḥ // MatsP_49.60 //",
  "GP12mtp176pu:4976": "*sūta uvāca",
  "GP12mtp176pu:4977": "ugrāyudhaḥ sūryavaṃśyas tapastepe varāśrame /",
  "GP12mtp176pu:4978": "sthāṇubhūto 'ṣṭasāhasraṃ taṃ bheje janamejayaḥ // MatsP_49.61 //",
  "GP12mtp176pu:4979": "tasya rājyaṃ pratiśrutya nīpān ājaghnivān prabhuḥ /",
  "GP12mtp176pu:4980": "uvāca sāntvaṃ vividhaṃ jaghnuste vai hy ubhāv api // MatsP_49.62 //",
  "GP12mtp176pu:4981": "hanyamānāgatān ūce yasmāddhetorna me vacaḥ /",
  "GP12mtp176pu:4982": "śaraṇāgatarakṣārthaṃ tasmādevaṃ śapāmi vaḥ // MatsP_49.63 //",
  "GP12mtp176pu:4983": "yadi me 'sti tapastaptaṃ sarvānnayatu vo yamaḥ /",
  "GP12mtp176pu:4984": "tatastān kṛpyamāṇāṃstu yamena purataḥ sa tu // MatsP_49.64 //",
  "GP12mtp176pu:4985": "kṛpayā parayāviṣṭo janamejayam ūcivān /",
  "GP12mtp176pu:4986": "gatānetānimānvīrāṃs tvaṃ me rakṣitumarhasi // MatsP_49.65 //",
  "GP12mtp176pu:4987": "*janamejaya uvāca",
  "GP12mtp176pu:4988": "are pāpā durācārā bhavitāro 'sya kiṃkarāḥ /",
  "GP12mtp176pu:4989": "tathetyuktastato rājā yamena yuyudhe ciram // MatsP_49.66 //",
  "GP12mtp176pu:4990": "vyādhibhirnārakairghorair yamena saha tānbalāt /",
  "GP12mtp176pu:4991": "vijitya munaye prādāt tadadbhutamivābhavat // MatsP_49.67 //",
  "GP12mtp176pu:4992": "yamastuṣṭastatastasmai muktijñānaṃ dadau param /",
  "GP12mtp176pu:4993": "sarve yathocitaṃ kṛtvā jagmuste kṛṣṇamavyayam // MatsP_49.68 //",
  "GP12mtp176pu:4994": "yeṣāṃ tu caritaṃ gṛhya hanyate nāpamṛtyubhiḥ /",
  "GP12mtp176pu:4995": "iha loke pare caiva sukhamakṣayyamaśnute // MatsP_49.69 //",
  "GP12mtp176pu:4996": "ajamīḍhasya dhūminyāṃ vidvāñjajñe yavīnaraḥ /",
  "GP12mtp176pu:4997": "dhṛtimāṃstasya putrastu tasya satyadhṛtiḥ smṛtaḥ /",
  "GP12mtp176pu:4998": "atha satyadhṛteḥ putro dṛḍhanemiḥ pratāpavān // MatsP_49.70 //",
  "GP12mtp176pu:4999": "dṛḍhanemisutaścāpi sudharmā nāma pārthivaḥ /",
  "GP12mtp176pu:5000": "āsītsudharmatanayaḥ sārvabhaumaḥ pratāpavān // MatsP_49.71 //",
  "GP12mtp176pu:5001": "sārvabhaumeti vikhyātaḥ pṛthivyām ekarāḍ babhau /",
  "GP12mtp176pu:5002": "tasyānvavāye mahati mahāpauravanandanaḥ // MatsP_49.72 //",
  "GP12mtp176pu:5003": "mahāpauravaputrastu rājā rukmarathaḥ smṛtaḥ /",
  "GP12mtp176pu:5004": "atha rukmarathasyāsīt supārśvo nāma pārthivaḥ // MatsP_49.73 //",
  "GP12mtp176pu:5005": "supārśvatanayaścāpi sumatirnāma dhārmikaḥ /",
  "GP12mtp176pu:5006": "sumaterapi dharmātmā rājā saṃnatimānapi // MatsP_49.74 //",
  "GP12mtp176pu:5007": "tasyāsītsaṃnatimataḥ kṛto nāma suto mahān /",
  "GP12mtp176pu:5008": "hiraṇyanābhinaḥ śiṣyaḥ kauśalyasya mahātmanaḥ // MatsP_49.75 //",
  "GP12mtp176pu:5009": "caturviṃśatidhā yena proktā vai sāmasaṃhitāḥ /",
  "GP12mtp176pu:5010": "smṛtāste prācyasāmānaḥ kārtā nāmeha sāmagāḥ // MatsP_49.76 //",
  "GP12mtp176pu:5011": "kārtirugrāyudho 'sau vai mahāpauravavardhanaḥ /",
  "GP12mtp176pu:5012": "babhūva yena vikramya pṛthukasya pitā hataḥ // MatsP_49.77 //",
  "GP12mtp176pu:5013": "nīlo nāma mahārājaḥ pāñcālādhipatirvaśī /",
  "GP12mtp176pu:5014": "ugrāyudhasya dāyādaḥ kṣemo nāma mahāyaśāḥ // MatsP_49.78 //",
  "GP12mtp176pu:5015": "kṣemātsunīthaḥ saṃjajñe sunīthasya nṛpaṃjayaḥ /",
  "GP12mtp176pu:5016": "nṛpaṃjayācca viratha ityete pauravāḥ stutāḥ // MatsP_49.79 //",
  "GP12mtp176pu:5017": "______________________________________________________",
  "GP12mtp176pu:5018": "Matsya-Purāṇa 50",
  "GP12mtp176pu:5019": "*sūta uvāca",
  "GP12mtp176pu:5020": "ajamīḍhasya nīlinyāṃ nīlaḥ samabhavannṛpaḥ /",
  "GP12mtp176pu:5021": "nīlasya tapasogreṇa suśāntirudapadyata // MatsP_50.1 //",
  "GP12mtp176pu:5022": "purujānuḥ suśāntestu pṛthustu purujānutaḥ /",
  "GP12mtp176pu:5023": "bhadrāśvaḥ pṛthudāyādo bhadrāśvatanayāñchṛṇu // MatsP_50.2 //",
  "GP12mtp176pu:5024": "mudgalaśca jayaścaiva rājā bṛhadiṣustathā /",
  "GP12mtp176pu:5025": "javīnaraśca vikrāntaḥ kapilaścaiva pañcamaḥ // MatsP_50.3 //",
  "GP12mtp176pu:5026": "pañcānāṃ caiva pañcālān etāñjanapadānviduḥ /",
  "GP12mtp176pu:5027": "pañcālarakṣiṇo hy ete deśānāmiti naḥ śrutam // MatsP_50.4 //",
  "GP12mtp176pu:5028": "mudgalasyāpi maudgalyāḥ kṣatropetā dvijātayaḥ /",
  "GP12mtp176pu:5029": "ete hy aṅgirasaḥ pakṣaṃ saṃśritāḥ kāṇvamudgalāḥ // MatsP_50.5 //",
  "GP12mtp176pu:5030": "mudgalasya suto jajñe brahmiṣṭhaḥ sumahāyaśāḥ /",
  "GP12mtp176pu:5031": "indrasenaḥ sutastasya vindhyāśvastasya cātmajaḥ // MatsP_50.6 //",
  "GP12mtp176pu:5032": "vindhyāśvānmithunaṃ jajñe menakāyāmiti śrutiḥ /",
  "GP12mtp176pu:5033": "divodāsaśca rājarṣir ahalyā ca yaśasvinī // MatsP_50.7 //",
  "GP12mtp176pu:5034": "śaradvatastu dāyādam ahalyā samprasūyata /",
  "GP12mtp176pu:5035": "śatānandamṛṣiśreṣṭhaṃ tasyāpi sumahātapāḥ // MatsP_50.8 //",
  "GP12mtp176pu:5036": "sutaḥ satyadhṛtirnāma dhanurvedasya pāragaḥ /",
  "GP12mtp176pu:5037": "āsītsatyadhṛteḥ śukram amoghaṃ dhārmikasya tu // MatsP_50.9 //",
  "GP12mtp176pu:5038": "skannaṃ retaḥ satyadhṛter dṛṣṭvā cāpsarasaṃ jale /",
  "GP12mtp176pu:5039": "mithunaṃ tatra saṃbhṛtaṃ tasminsarasi saṃbhṛtam // MatsP_50.10 //",
  "GP12mtp176pu:5040": "tataḥ sarasi tasmiṃstu kramamāṇaṃ mahīpatiḥ /",
  "GP12mtp176pu:5041": "dṛṣṭvā jagrāha kṛpayā śaṃtanurmṛgayāṃ gataḥ // MatsP_50.11 //",
  "GP12mtp176pu:5042": "ete śaradvataḥ putrā ākhyātā gautamā varāḥ /",
  "GP12mtp176pu:5043": "ata ūrdhvaṃ pravakṣyāmi divodāsasya vai prajāḥ // MatsP_50.12 //",
  "GP12mtp176pu:5044": "divodāsasya dāyādo dharmiṣṭho mitrayurnṛpaḥ /",
  "GP12mtp176pu:5045": "maitrāyaṇāvaraḥ so 'tha maitreyastu tataḥ smṛtaḥ // MatsP_50.13 //",
  "GP12mtp176pu:5046": "ete vaṃśyā yateḥ pakṣāḥ kṣatropetāstu bhārgavāḥ /",
  "GP12mtp176pu:5047": "rājā caidyavaro nāma maitreyasya sutaḥ smṛtaḥ // MatsP_50.14 //",
  "GP12mtp176pu:5048": "atha caidyavarādvidvān sudāsastasya cātmajaḥ /",
  "GP12mtp176pu:5049": "ajamīḍhaḥ punarjātaḥ kṣīṇe vaṃśe tu somakaḥ // MatsP_50.15 //",
  "GP12mtp176pu:5050": "somakasya suto jantur hate tasmiñchataṃ babhau /",
  "GP12mtp176pu:5051": "putrāṇāmajamīḍhasya somakasya mahātmanaḥ // MatsP_50.16 //",
  "GP12mtp176pu:5052": "mahiṣī tv ajamīḍhasya dhūminī putravardhinī /",
  "GP12mtp176pu:5053": "putrābhāve tapastepe śataṃ varṣāṇi duścaram // MatsP_50.17 //",
  "GP12mtp176pu:5054": "hutvāgniṃ vidhivatsamyak pavitrīkṛtabhojanā /",
  "GP12mtp176pu:5055": "agnihotrakrameṇaiva sā suṣvāpa mahāvratā // MatsP_50.18 //",
  "GP12mtp176pu:5056": "tasyāṃ vai dhūmavarṇāyām ajamīḍhaḥ samīyivān /",
  "GP12mtp176pu:5057": "ṛkṣaṃ sā janayāmāsa dhūmavarṇaṃ śatāgrajam // MatsP_50.19 //",
  "GP12mtp176pu:5058": "ṛkṣātsaṃvaraṇo jajñe kuruḥ saṃvaraṇāt tataḥ /",
  "GP12mtp176pu:5059": "yaḥ prayāgamatikramya kurukṣetramakalpayat // MatsP_50.20 //",
  "GP12mtp176pu:5060": "kṛṣyatastu mahārājo varṣāṇi subahūnyatha /",
  "GP12mtp176pu:5061": "kṛṣyamāṇastataḥ śakro bhayāttasmai varaṃ dadau // MatsP_50.21 //",
  "GP12mtp176pu:5062": "puṇyaṃ ca ramaṇīyaṃ ca kurukṣetraṃ tu tatsmṛtam /",
  "GP12mtp176pu:5063": "tasyānvavāyaḥ sumahān yasya nāmnā tu kauravāḥ // MatsP_50.22 //",
  "GP12mtp176pu:5064": "kurostu dayitāḥ putrāḥ sudhanvā jahnureva ca /",
  "GP12mtp176pu:5065": "parīkṣicca mahātejāḥ prajanaścārimardanaḥ // MatsP_50.23 //",
  "GP12mtp176pu:5066": "sudhanvanastu dāyādaḥ putro matimatāṃ varaḥ /",
  "GP12mtp176pu:5067": "cyavanastasya putrastu rājā dharmārthatattvavit // MatsP_50.24 //",
  "GP12mtp176pu:5068": "cyavanasya kṛmiḥ putra ṛkṣājjajñe mahātapāḥ /",
  "GP12mtp176pu:5069": "kṛmeḥ putro mahāvīryaḥ khyātastvindrasamo vibhuḥ // MatsP_50.25 //",
  "GP12mtp176pu:5070": "caidyoparicaro vīro vasurnāmāntarikṣagaḥ /",
  "GP12mtp176pu:5071": "caidyoparicarājjajñe girikā sapta vai sutān // MatsP_50.26 //",
  "GP12mtp176pu:5072": "mahāratho magadharāḍ viśruto yo bṛhadrathaḥ /",
  "GP12mtp176pu:5073": "pratyaśravāḥ kuśaścaiva caturtho harivāhanaḥ // MatsP_50.27 //",
  "GP12mtp176pu:5074": "pañcamaśca yajuścaiva matsyaḥ kālī ca saptamī /",
  "GP12mtp176pu:5075": "bṛhadrathasya dāyādaḥ kuśāgro nāma viśrutaḥ // MatsP_50.28 //",
  "GP12mtp176pu:5076": "kuśāgrasyātmajaścaiva vṛṣabho nāma vīryavān /",
  "GP12mtp176pu:5077": "vṛṣabhasya tu dāyādaḥ puṇyavānnāma pārthivaḥ // MatsP_50.29 //",
  "GP12mtp176pu:5078": "puṇyaḥ puṇyavataścaiva rājā satyadhṛtistataḥ /",
  "GP12mtp176pu:5079": "dāyādastasya dhanuṣas tasmātsarvaśca jajñivān // MatsP_50.30 //",
  "GP12mtp176pu:5080": "sarvasya sambhavaḥ putras tasmādrājā bṛhadrathaḥ /",
  "GP12mtp176pu:5081": "dve tasya śakale jāte jarayā saṃdhitaś ca saḥ // MatsP_50.31 //",
  "GP12mtp176pu:5082": "jarayā saṃdhito yasmāj jarāsaṃdhastataḥ smṛtaḥ /",
  "GP12mtp176pu:5083": "jetā sarvasya kṣatrasya jarāsaṃdho mahābalaḥ // MatsP_50.32 //",
  "GP12mtp176pu:5084": "jarāsaṃdhasya putrastu sahadevaḥ pratāpavān /",
  "GP12mtp176pu:5085": "sahadevātmajaḥ śrīmān somavit sa mahātapāḥ // MatsP_50.33 //",
  "GP12mtp176pu:5086": "śrutaśravāstu somāder māgadhāḥ parikīrtitāḥ /",
  "GP12mtp176pu:5087": "jahnustvajanayatputraṃ surathaṃ nāma bhūmipam // MatsP_50.34 //",
  "GP12mtp176pu:5088": "surathasya tu dāyādo vīro rājā vidūrathaḥ /",
  "GP12mtp176pu:5089": "vidūrathasutaścāpi sārvabhauma iti smṛtaḥ // MatsP_50.35 //",
  "GP12mtp176pu:5090": "sārvabhaumājjayatseno rucirastasya cātmajaḥ /",
  "GP12mtp176pu:5091": "rucirāttu tato bhaumas tvaritāyustato 'bhavat // MatsP_50.36 //",
  "GP12mtp176pu:5092": "akrodhanas tv āyusutas tasmāddevātithiḥ smṛtaḥ /",
  "GP12mtp176pu:5093": "devātithestu dāyādo dakṣa eva babhūva ha // MatsP_50.37 //",
  "GP12mtp176pu:5094": "bhīmasenastato dakṣād dilīpas tasya cātmajaḥ /",
  "GP12mtp176pu:5095": "dilīpasya pratīpastu tasya putrās trayaḥ smṛtāḥ // MatsP_50.38 //",
  "GP12mtp176pu:5096": "devāpiḥ śaṃtanuścaiva vāhlīkaścaiva te trayaḥ /",
  "GP12mtp176pu:5097": "vāhlīkasya tu dāyādāḥ sapta vāhlīśvarā nṛpāḥ /",
  "GP12mtp176pu:5098": "devāpistu hy apadhyātaḥ prajābhirabhavanmuniḥ // MatsP_50.39 //",
  "GP12mtp176pu:5099": "*munaya ūcuḥ",
  "GP12mtp176pu:5100": "prajābhistu kimarthaṃ vai hy apadhyāto janeśvaraḥ /",
  "GP12mtp176pu:5101": "ko doṣo rājaputrasya prajābhiḥ samudāhṛtaḥ // MatsP_50.40 //",
  "GP12mtp176pu:5102": "*sūta uvāca",
  "GP12mtp176pu:5103": "kilāsīdrājaputrastu kuṣṭhī taṃ nābhyapūjayan /",
  "GP12mtp176pu:5104": "kāryaṃ caiva tu devānāṃ kṣatraṃ prati dvijottamāḥ /",
  "GP12mtp176pu:5105": "bhaviṣyaṃ kīrtayiṣyāmi śaṃtanostu nibodhata // MatsP_50.41 //",
  "GP12mtp176pu:5106": "śaṃtanustvabhavadrājā vidvānsa vai mahābhiṣak /",
  "GP12mtp176pu:5107": "idaṃ codāharantyatra ślokaṃ prati mahābhiṣak // MatsP_50.42 //",
  "GP12mtp176pu:5108": "yaṃ yaṃ karābhyāṃ spṛśati jīrṇaṃ rogiṇameva ca /",
  "GP12mtp176pu:5109": "punaryuvā ca bhavati tasmāttaṃ śaṃtanuṃ viduḥ // MatsP_50.43 //",
  "GP12mtp176pu:5110": "tattasya śaṃtanutvaṃ hi prajābhiriha kīrtyate /",
  "GP12mtp176pu:5111": "tato 'vṛṇuta bhāryārthaṃ śaṃtanurjāhnavīṃ nṛpa // MatsP_50.44 //",
  "GP12mtp176pu:5112": "tasyāṃ devavrataṃ nāma kumāraṃ janayadvibhuḥ /",
  "GP12mtp176pu:5113": "kālī vicitravīryaṃ tu dāśeyī janayatsutam // MatsP_50.45 //",
  "GP12mtp176pu:5114": "śaṃtanordayitaṃ putraṃ śāntātmānamakalmaṣam /",
  "GP12mtp176pu:5115": "kṛṣṇadvaipāyano nāma kṣetre vaicitraviryake // MatsP_50.46 //",
  "GP12mtp176pu:5116": "dhṛtarāṣṭraṃ ca pāṇḍuṃ ca viduraṃ cāpyajījanat /",
  "GP12mtp176pu:5117": "dhṛtarāṣṭrastu gāndhāryāṃ putrānajanayacchatam // MatsP_50.47 //",
  "GP12mtp176pu:5118": "teṣāṃ duryodhanaḥ śreṣṭhaḥ sarvakṣatrasya vai prabhuḥ /",
  "GP12mtp176pu:5119": "mādrī kuntī tathā caiva pāṇḍorbhārye babhūvatuḥ // MatsP_50.48 //",
  "GP12mtp176pu:5120": "devadattāḥ sutāḥ pañca pāṇḍorarthe 'bhijajñire /",
  "GP12mtp176pu:5121": "dharmādyudhiṣṭhiro jajñe mārutācca vṛkodaraḥ // MatsP_50.49 //",
  "GP12mtp176pu:5122": "indrāddhanaṃjayaścaiva indratulyaparākramaḥ /",
  "GP12mtp176pu:5123": "nakulaṃ sahadevaṃ ca mādryaśvibhyāmajījanat // MatsP_50.50 //",
  "GP12mtp176pu:5124": "pañcaite pāṇḍavebhyastu draupadyāṃ jajñire sutāḥ /",
  "GP12mtp176pu:5125": "draupadyajanayacchreṣṭhaṃ prativindhyaṃ yudhiṣṭhirāt // MatsP_50.51 //",
  "GP12mtp176pu:5126": "śrutasenaṃ bhīmasenāc chrutakīrtiṃ dhanaṃjayāt /",
  "GP12mtp176pu:5127": "caturthaṃ śrutakarmāṇaṃ sahadevād ajāyata // MatsP_50.52 //",
  "GP12mtp176pu:5128": "nakulācca śatānīkaṃ draupadeyāḥ prakīrtitāḥ /",
  "GP12mtp176pu:5129": "tebhyo 'pare pāṇḍaveyāḥ ṣaḍevānye mahārathāḥ // MatsP_50.53 //",
  "GP12mtp176pu:5130": "haiḍambo bhīmasenāttu putro jajñe ghaṭotkacaḥ /",
  "GP12mtp176pu:5131": "kāśī baladharādbhīmāj jajñe vai sarvagaṃ sutam // MatsP_50.54 //",
  "GP12mtp176pu:5132": "suhotraṃ tanayaṃ mādrī sahadevādasūyata /",
  "GP12mtp176pu:5133": "kareṇumatyāṃ caidyāyāṃ niramitrastu nākuliḥ // MatsP_50.55 //",
  "GP12mtp176pu:5134": "subhadrāyāṃ rathī pārthād abhimanyurajāyata /",
  "GP12mtp176pu:5135": "yaudheyaṃ devakī caiva putraṃ jajñe yudhiṣṭhirāt // MatsP_50.56 //",
  "GP12mtp176pu:5136": "abhimanyoḥ parīkṣittu putraḥ parapurajayaḥ /",
  "GP12mtp176pu:5137": "janamejayaḥ parīkṣitaḥ putraḥ paramadhārmikaḥ // MatsP_50.57 //",
  "GP12mtp176pu:5138": "brahmāṇaṃ kalpayāmāsa sa vai vājasaneyakam /",
  "GP12mtp176pu:5139": "sa vaiśampāyanenaiva śaptaḥ kila maharṣiṇā // MatsP_50.58 //",
  "GP12mtp176pu:5140": "na sthāsyatīha durbuddhe tavaitadvacanaṃ bhuvi /",
  "GP12mtp176pu:5141": "yāvatsthāsyasi tvaṃ loke tāvadeva prapatsyati // MatsP_50.59 //",
  "GP12mtp176pu:5142": "kṣatrasya vijayaṃ jñātvā tataḥprabhṛti sarvaśaḥ /",
  "GP12mtp176pu:5143": "abhigamya sthitāścaiva nṛpaṃ ca janamejayam // MatsP_50.60 //",
  "GP12mtp176pu:5144": "tataḥprabhṛti śāpena kṣatriyasya tu yājinaḥ /",
  "GP12mtp176pu:5145": "utsannā yājino yajñe tataḥprabhṛti sarvaśaḥ // MatsP_50.61 //",
  "GP12mtp176pu:5146": "kṣatrasya yājinaḥ kecic chāpāttasya mahātmanaḥ /",
  "GP12mtp176pu:5147": "paurṇamāsena haviṣā iṣṭvā tasminprajāpatim /",
  "GP12mtp176pu:5148": "sa vaiśampāyanenaiva praviśanvāritastataḥ // MatsP_50.62 //",
  "GP12mtp176pu:5149": "parīkṣitaḥ suto 'sau vai pauravo janamejayaḥ /",
  "GP12mtp176pu:5150": "dvir aśvamedhamāhṛtya mahāvājasaneyakaḥ // MatsP_50.63 //",
  "GP12mtp176pu:5151": "pravartayitvā taṃ sarvam ṛṣiṃ vājasaneyakam /",
  "GP12mtp176pu:5152": "vivāde brāhmaṇaiḥ sārdham abhiśapto vanaṃ yayau // MatsP_50.64 //",
  "GP12mtp176pu:5153": "janamejayācchatānīkas tasmājjajñe sa vīryavān /",
  "GP12mtp176pu:5154": "janamejayaḥ śatānīkaṃ putraṃ rājye 'bhiṣiktavān // MatsP_50.65 //",
  "GP12mtp176pu:5155": "athāśvamedhena tataḥ śatānīkasya vīryavān /",
  "GP12mtp176pu:5156": "jajñe 'dhisomakṛṣṇākhyaḥ sāmprataṃ yo mahāyaśāḥ // MatsP_50.66 //",
  "GP12mtp176pu:5157": "tasmiñchāsati rāṣṭraṃ tu yuṣmābhiridamāhṛtam /",
  "GP12mtp176pu:5158": "durāpaṃ dīrghasattraṃ vai trīṇi varṣāṇi puṣkare /",
  "GP12mtp176pu:5159": "varṣadvayaṃ kurukṣetre dṛṣadvatyāṃ dvijottamāḥ // MatsP_50.67 //",
  "GP12mtp176pu:5160": "*munaya ūcuḥ",
  "GP12mtp176pu:5161": "bhaviṣyaṃ śrotumicchāmaḥ prajānāṃ lomaharṣaṇe /",
  "GP12mtp176pu:5162": "purā kila yadetadvai vyatītaṃ kīrtitaṃ tvayā // MatsP_50.68 //",
  "GP12mtp176pu:5163": "yeṣu vai sthāsyate kṣatram utpatsyante nṛpāśca ye /",
  "GP12mtp176pu:5164": "teṣām āyuṣpramāṇaṃ ca nāmataścaiva tānnṛpān // MatsP_50.69 //",
  "GP12mtp176pu:5165": "kṛtayugapramāṇaṃ ca tretādvāparayostathā /",
  "GP12mtp176pu:5166": "kaliyugapramāṇaṃ ca yugadoṣaṃ yugakṣayam // MatsP_50.70 //",
  "GP12mtp176pu:5167": "sukhaduḥkhapramāṇaṃ ca prajādoṣaṃ yugasya tu /",
  "GP12mtp176pu:5168": "etatsarvaṃ prasaṃkhyāya pṛcchatāṃ brūhi naḥ prabho // MatsP_50.71 //",
  "GP12mtp176pu:5169": "*sūta uvāca",
  "GP12mtp176pu:5170": "yathā me kīrtitaṃ pūrvaṃ vyāsenākliṣṭakarmaṇā /",
  "GP12mtp176pu:5171": "bhāvyaṃ kaliyugaṃ caiva tathā manvantarāṇi ca // MatsP_50.72 //",
  "GP12mtp176pu:5172": "anāgatāni sarvāṇi bruvato me nibodhata /",
  "GP12mtp176pu:5173": "ata ūrdhvaṃ pravakṣyāmi bhaviṣyā ye nṛpāstathā // MatsP_50.73 //",
  "GP12mtp176pu:5174": "aiḍekṣvākvanvaye caiva paurave cānvaye tathā /",
  "GP12mtp176pu:5175": "yeṣu saṃsthāsyate tacca aiḍekṣvākukulaṃ śubham /",
  "GP12mtp176pu:5176": "tānsarvānkīrtayiṣyāmi bhaviṣye kathitānnṛpān // MatsP_50.74 //",
  "GP12mtp176pu:5177": "tebhyo 'pare 'pi ye tv anye hy utpatsyante nṛpāḥ punaḥ /",
  "GP12mtp176pu:5178": "kṣatrāḥ pāraśavāḥ śūdrās tathānye ye bahiścarāḥ // MatsP_50.75 //",
  "GP12mtp176pu:5179": "andhāḥ śakāḥ pulindāśca cūlikā yavanāstathā /",
  "GP12mtp176pu:5180": "kaivartābhīraśabarā ye cānye mlecchasambhavāḥ /",
  "GP12mtp176pu:5181": "paryāyataḥ pravakṣyāmi nāmataścaiva tānnṛpān // MatsP_50.76 //",
  "GP12mtp176pu:5182": "adhisomakṛṣṇaś caiteṣāṃ prathamaṃ vartate nṛpaḥ /",
  "GP12mtp176pu:5183": "tasyānvavāye vakṣyāmi bhaviṣye kathitānnṛpān // MatsP_50.77 //",
  "GP12mtp176pu:5184": "adhisomakṛṣṇaputrastu vivakṣurbhavitā nṛpaḥ /",
  "GP12mtp176pu:5185": "gaṅgayā tu hṛte tasmin nagare nāgasāhvaye // MatsP_50.78 //",
  "GP12mtp176pu:5186": "tyaktvā vivakṣurnagaraṃ kauśāmbyāṃ tu nivatsyati /",
  "GP12mtp176pu:5187": "bhaviṣyāṣṭau sutāstasya mahābalaparākramāḥ // MatsP_50.79 //",
  "GP12mtp176pu:5188": "bhūrirjyeṣṭhaḥ sutastasya tasya citrarathaḥ smṛtaḥ /",
  "GP12mtp176pu:5189": "śucidravaścitrarathād vṛṣṇimāṃśca śucidravāt // MatsP_50.80 //",
  "GP12mtp176pu:5190": "vṛṣṇimataḥ suṣeṇaśca bhaviṣyati śucirnṛpaḥ /",
  "GP12mtp176pu:5191": "tasmātsuṣeṇādbhavitā sunītho nāma pārthivaḥ // MatsP_50.81 //",
  "GP12mtp176pu:5192": "nṛpātsunīthādbhavitā nṛcakṣuḥ sumahāyaśāḥ /",
  "GP12mtp176pu:5193": "nṛcakṣuṣastu dāyādo bhavitā vai sukhīvalaḥ // MatsP_50.82 //",
  "GP12mtp176pu:5194": "sukhīvalasutaścāpi bhāvī rājā pariṣṇavaḥ /",
  "GP12mtp176pu:5195": "pariṣṇavasutaścāpi bhavitā sutapā nṛpaḥ // MatsP_50.83 //",
  "GP12mtp176pu:5196": "medhāvī tasya dāyādo bhaviṣyati na saṃśayaḥ /",
  "GP12mtp176pu:5197": "medhāvinaḥ sutaścāpi bhaviṣyati puraṃjayaḥ // MatsP_50.84 //",
  "GP12mtp176pu:5198": "urvo bhāvyaḥ sutastasya tigmātmā tasya cātmajaḥ /",
  "GP12mtp176pu:5199": "tigmādbṛhadratho bhāvyo vasudāmā bṛhadrathāt // MatsP_50.85 //",
  "GP12mtp176pu:5200": "vasudāmnaḥ śatānīko bhaviṣyodayanastataḥ /",
  "GP12mtp176pu:5201": "bhaviṣyate codayanād vīge rājā vahīnaraḥ // MatsP_50.86 //",
  "GP12mtp176pu:5202": "vahīnarātmajaścaiva daṇḍapāṇirbhaviṣyati /",
  "GP12mtp176pu:5203": "daṇḍapāṇerniramitro niramitrāttu kṣemakaḥ // MatsP_50.87 //",
  "GP12mtp176pu:5204": "atrānuvaṃśaśloko 'yaṃ gīto vipraiḥ purātanaiḥ /",
  "GP12mtp176pu:5205": "brahmakṣatrasya yo yonir vaṃśo devarṣisatkṛtaḥ /",
  "GP12mtp176pu:5206": "kṣemakaṃ prāpya rājānaṃ saṃsthāsyati kalau yuge // MatsP_50.88 //",
  "GP12mtp176pu:5207": "ityeṣa pauravo vaṃśo yathāvadiha kīrtitaḥ /",
  "GP12mtp176pu:5208": "dhīmataḥ pāṇḍuputrasya cārjunasya mahātmanaḥ // MatsP_50.89 //",
  "GP12mtp176pu:5209": "______________________________________________________",
  "GP12mtp176pu:5210": "Matsya-Purāṇa 51",
  "GP12mtp176pu:5211": "*ṛṣaya ūcuḥ",
  "GP12mtp176pu:5212": "ye pūjyāḥ syur dvijātīnām agnayaḥ sūta sarvadā /",
  "GP12mtp176pu:5213": "tānidānīṃ samācakṣva tadvaṃśaṃ cānupūrvaśaḥ // MatsP_51.1 //",
  "GP12mtp176pu:5214": "*sūta uvāca",
  "GP12mtp176pu:5215": "yo 'sāv agnirabhīmānī smṛtaḥ svāyambhuve 'ntare /",
  "GP12mtp176pu:5216": "brahmaṇo mānasaḥ putras tasmātsvāhā vyajījanat // MatsP_51.2 //",
  "GP12mtp176pu:5217": "pāvakaṃ pavamānaṃ ca śuciragniśca yaḥ smṛtaḥ /",
  "GP12mtp176pu:5218": "nirmathyaḥ pavamāno 'gnir vaidyutaḥ pāvakātmajaḥ // MatsP_51.3 //",
  "GP12mtp176pu:5219": "śuciragniḥ smṛtaḥ sauraḥ sthāvarāścaiva te smṛtāḥ /",
  "GP12mtp176pu:5220": "pavamānātmajo hy agnir havyavāhaḥ sa ucyate // MatsP_51.4 //",
  "GP12mtp176pu:5221": "pāvakaḥ saharakṣastu havyavāhamukhaḥ śuciḥ /",
  "GP12mtp176pu:5222": "devānāṃ havyavāho 'gniḥ prathamo brahmaṇaḥ sutaḥ // MatsP_51.5 //",
  "GP12mtp176pu:5223": "saharakṣaḥ surāṇāṃ tu trayāṇāṃ te trayo 'gnayaḥ /",
  "GP12mtp176pu:5224": "eteṣāṃ putrapautrāśca catvāriṃśattathaiva ca // MatsP_51.6 //",
  "GP12mtp176pu:5225": "pravakṣye nāmatastānvai pravibhāgena tānpṛthak /",
  "GP12mtp176pu:5226": "pāvano laukiko hy agniḥ prathamo brahmaṇaśca yaḥ // MatsP_51.7 //",
  "GP12mtp176pu:5227": "brahmaudanāgnis tatputro bharato nāma viśrutaḥ /",
  "GP12mtp176pu:5228": "vaiśvānaro havyavāho vahanhavyaṃ mamāra saḥ // MatsP_51.8 //",
  "GP12mtp176pu:5229": "sa mṛto 'tharvaṇaḥ putro mathitaḥ puṣkarodadhiḥ /",
  "GP12mtp176pu:5230": "yo 'tharvā laukiko hy agnir dakṣiṇāgniḥ sa ucyate // MatsP_51.9 //",
  "GP12mtp176pu:5231": "bhṛgoḥ prajāyatātharvā hy aṅgirātharvaṇaḥ smṛtaḥ /",
  "GP12mtp176pu:5232": "tasya hy alaukiko hy agnir dakṣiṇāgniḥ sa vai smṛtaḥ // MatsP_51.10 //",
  "GP12mtp176pu:5233": "atha yaḥ pavamānastu nirmathyo 'gniḥ sa ucyate /",
  "GP12mtp176pu:5234": "sa ca vai gārhapatyo 'gniḥ prathamo brahmaṇaḥ smṛtaḥ // MatsP_51.11 //",
  "GP12mtp176pu:5235": "tataḥ sabhyāvasathyau ca saṃśatyās tau sutāvubhau /",
  "GP12mtp176pu:5236": "tataḥ ṣoḍaśa nadyastu cakame havyavāhanaḥ /",
  "GP12mtp176pu:5237": "yaḥ khalvāhavanīyo 'gnir abhimānī dvijaiḥ smṛtaḥ // MatsP_51.12 //",
  "GP12mtp176pu:5238": "kāverīṃ kṛṣṇaveṇīṃ ca narmadāṃ yamunāṃ tathā /",
  "GP12mtp176pu:5239": "godāvarīṃ vitastāṃ ca candrabhāgāmirāvatīm // MatsP_51.13 //",
  "GP12mtp176pu:5240": "vipāśāṃ kauśikīṃ caiva śatadruṃ sarayūṃ tathā /",
  "GP12mtp176pu:5241": "sītāṃ manasvinīṃ caiva hrādinīṃ pāvanāṃ tathā // MatsP_51.14 //",
  "GP12mtp176pu:5242": "tāsu ṣoḍaśadhātmānaṃ pravibhajya pṛthakpṛthak /",
  "GP12mtp176pu:5243": "tadā tu viharaṃstāsu dhiṣṇyecchaḥ sa babhūva ha // MatsP_51.15 //",
  "GP12mtp176pu:5244": "svābhidhānasthitā dhiṣṇyās tāsūtpannāśca dhiṣṇavaḥ /",
  "GP12mtp176pu:5245": "dhiṣṇyeṣu jajñire yasmāt tataste dhiṣṇavaḥ smṛtāḥ // MatsP_51.16 //",
  "GP12mtp176pu:5246": "ityete vai nadīputrā dhiṣṇyeṣu pratipedire /",
  "GP12mtp176pu:5247": "teṣāṃ viharaṇīyā ye upastheyāśca tāñśṛṇu /",
  "GP12mtp176pu:5248": "vibhuḥ pravāhaṇo 'gnīdhras tatrasthā dhiṣṇavo 'pare // MatsP_51.17 //",
  "GP12mtp176pu:5249": "viharati yathāsthānaṃ puṇyāhe samupakrame /",
  "GP12mtp176pu:5250": "anirdeśyānivāryāṇām agnīnāṃ śṛṇuta kramam // MatsP_51.18 //",
  "GP12mtp176pu:5251": "vāsavo 'gniḥ kṛśānuryo dvitīyottaravedikaḥ /",
  "GP12mtp176pu:5252": "samrāḍagnisuto hyaṣṭāv upatiṣṭhanti tāndvijāḥ // MatsP_51.19 //",
  "GP12mtp176pu:5253": "parjanyaḥ pavamānastu dvitīyaḥ so 'nudṛśyate /",
  "GP12mtp176pu:5254": "pāvakoṣṇaḥ samūhyastu vottare so 'gnirucyate // MatsP_51.20 //",
  "GP12mtp176pu:5255": "havyasūdo hy asaṃmṛjyaḥ śāmitraḥ sa vibhāvyate /",
  "GP12mtp176pu:5256": "śatadhāmā sudhājyotī raudraiśvaryaḥ sa ucyate // MatsP_51.21 //",
  "GP12mtp176pu:5257": "brahmajyotir vasudhāmā brahmasthānīya ucyate /",
  "GP12mtp176pu:5258": "ajaikapādupastheyaḥ sa vai śālāmukho yataḥ // MatsP_51.22 //",
  "GP12mtp176pu:5259": "anirdeśyo hyahirbudhnyo bahirante tu dakṣiṇau /",
  "GP12mtp176pu:5260": "putrā hyete tu sarvasya upastheyā dvijaiḥ smṛtāḥ // MatsP_51.23 //",
  "GP12mtp176pu:5261": "tato viharaṇīyāṃstu vakṣyāmyaṣṭau tu tānsutān /",
  "GP12mtp176pu:5262": "hautriyasya suto hyagnir barhiṣo havyavāhanaḥ // MatsP_51.24 //",
  "GP12mtp176pu:5263": "praśaṃsyo 'gniḥ pracetāstu dvitīyaḥ saṃsahāyakaḥ /",
  "GP12mtp176pu:5264": "suto hyagner viśvavedā brāhmaṇācchaṃsirucyate // MatsP_51.25 //",
  "GP12mtp176pu:5265": "apāṃ yoniḥ smṛtaḥ svāmbhaḥ seturnāma vibhāvyate /",
  "GP12mtp176pu:5266": "dhiṣṇya āharaṇā hyete somenejyanta vai dvijaiḥ // MatsP_51.26 //",
  "GP12mtp176pu:5267": "tato yaḥ pāvako nāmnā yaḥ sadbhiryoga ucyate /",
  "GP12mtp176pu:5268": "agniḥ so 'vabhṛtho jñeyo varuṇena sahejyate // MatsP_51.27 //",
  "GP12mtp176pu:5269": "hṛdayasya suto hyagner jaṭhare 'sau nṛṇāṃ pacan /",
  "GP12mtp176pu:5270": "manyumāñjaṭharaścāgnir viddhāgniḥ satataṃ smṛtaḥ // MatsP_51.28 //",
  "GP12mtp176pu:5271": "parasparotthito hyagnir bhūtānīha vibhurdahan /",
  "GP12mtp176pu:5272": "agnermanyumataḥ putro ghoraḥ saṃvartakaḥ smṛtaḥ // MatsP_51.29 //",
  "GP12mtp176pu:5273": "pibannapaḥ sa vasati samudre vaḍavāmukhe /",
  "GP12mtp176pu:5274": "samudravāsinaḥ putraḥ saharakṣo vibhāvyate // MatsP_51.30 //",
  "GP12mtp176pu:5275": "saharakṣastu vai kāmān gṛhe sa vasate nṛṇām /",
  "GP12mtp176pu:5276": "kravyādagniḥ sutastasya puruṣānyo 'tti vai mṛtān // MatsP_51.31 //",
  "GP12mtp176pu:5277": "ityete pāvakasyāgner dvijaiḥ putrāḥ prakīrtitāḥ /",
  "GP12mtp176pu:5278": "tataḥ sutāstu sauvīryād gandharvairasurair hṛtāḥ // MatsP_51.32 //",
  "GP12mtp176pu:5279": "mathito yastvaraṇyāṃ tu so 'gnirāpa samindhanam /",
  "GP12mtp176pu:5280": "āyur nāmnā tu bhagavān paśau yastu praṇīyate // MatsP_51.33 //",
  "GP12mtp176pu:5281": "āyuṣo mahimānputro dahanastu tataḥ sutaḥ /",
  "GP12mtp176pu:5282": "pākayajñeṣv abhīmānī hutaṃ havyaṃ bhunakti yaḥ // MatsP_51.34 //",
  "GP12mtp176pu:5283": "sarvasmāddevalokācca havyaṃ kavyaṃ bhunakti yaḥ /",
  "GP12mtp176pu:5284": "putro 'sya sahito hyagnir adbhutaḥ sa mahāyaśāḥ // MatsP_51.35 //",
  "GP12mtp176pu:5285": "prāyaścitteṣvabhīmānī hṛtaṃ havyaṃ bhunakti yaḥ /",
  "GP12mtp176pu:5286": "adbhutasya suto vīro devāṃśastu mahānsmṛtaḥ // MatsP_51.36 //",
  "GP12mtp176pu:5287": "vividhāgnistatastasya tasya putro mahākaviḥ /",
  "GP12mtp176pu:5288": "vividhāgnisutādarkād agnayo 'ṣṭau sutāḥ smṛtāḥ // MatsP_51.37 //",
  "GP12mtp176pu:5289": "kāmyāsviṣṭiṣvabhīmānī rakṣohāyatikṛcca yaḥ /",
  "GP12mtp176pu:5290": "surabhirvasumānnādo haryaśvaścaiva rukmavān // MatsP_51.38 //",
  "GP12mtp176pu:5291": "pravargyaḥ kṣemavāṃścaiva ityaṣṭau ca prakīrtitāḥ /",
  "GP12mtp176pu:5292": "śucyagnestu prajā hyeṣā agnayaśca caturdaśa // MatsP_51.39 //",
  "GP12mtp176pu:5293": "ityete hyagnayaḥ proktāḥ praṇītā ye hi cādhvare /",
  "GP12mtp176pu:5294": "samatīte tu sarge ye yāmaiḥ saha surottamaiḥ // MatsP_51.40 //",
  "GP12mtp176pu:5295": "svāyambhuve 'ntare pūrvam agnayaste 'bhimāninaḥ /",
  "GP12mtp176pu:5296": "ete viharaṇīyeṣu cetanācetaneṣviha // MatsP_51.41 //",
  "GP12mtp176pu:5297": "sthānābhimānino 'gnīdhrāḥ prāgāsanhavyavāhanāḥ /",
  "GP12mtp176pu:5298": "kāmyanaimittikādyāste ye te karmasvavasthitāḥ // MatsP_51.42 //",
  "GP12mtp176pu:5299": "pūrve manvantare 'tīte śukrairyāmaiśca taiḥ saha /",
  "GP12mtp176pu:5300": "ete devagaṇaiḥ sārdhaṃ prathamasyāntare manoḥ // MatsP_51.43 //",
  "GP12mtp176pu:5301": "ityetā yonayo hyaktāḥ sthānākhyā jātavedasām /",
  "GP12mtp176pu:5302": "svārociṣādiṣu jñeyāḥ savarṇānteṣu saptasu // MatsP_51.44 //",
  "GP12mtp176pu:5303": "tairevaṃ tu prasaṃkhyātaṃ sāmpratānāgateṣviha /",
  "GP12mtp176pu:5304": "manvantareṣu sarveṣu lakṣaṇaṃ jātavedasām // MatsP_51.45 //",
  "GP12mtp176pu:5305": "manvantareṣu sarveṣu nānārūpaprayojanaiḥ /",
  "GP12mtp176pu:5306": "vartante vartamānaiśca yāmairdevaiḥ sahāgnayaḥ // MatsP_51.46 //",
  "GP12mtp176pu:5307": "anāgataiḥ suraiḥ sārdhaṃ vatsyanto 'nāgatāstvatha /",
  "GP12mtp176pu:5308": "ityeṣa pracayo 'gnīnāṃ mayā prokto yathākramam /",
  "GP12mtp176pu:5309": "vistareṇānupūrvyā ca kimanyacchrotumicchatha // MatsP_51.47 //",
  "GP12mtp176pu:5310": "______________________________________________________",
  "GP12mtp176pu:5311": "Matsya-Purāṇa 52",
  "GP12mtp176pu:5312": "*ṛṣaya ūcuḥ",
  "GP12mtp176pu:5313": "idānīṃ prāha yadviṣṇuḥ pṛṣṭaḥ paramamuttamam /",
  "GP12mtp176pu:5314": "tadidānīṃ samācakṣva dharmādharmasya vistaram // MatsP_52.1 //",
  "GP12mtp176pu:5315": "*sūta uvāca",
  "GP12mtp176pu:5316": "evamekārṇave tasmin matsyarūpī janārdanaḥ /",
  "GP12mtp176pu:5317": "vistāramādisargasya pratisargasya cākhilam // MatsP_52.2 //",
  "GP12mtp176pu:5318": "kathayāmāsa viśvātmā manave sūryasūnave /",
  "GP12mtp176pu:5319": "karmayogaṃ ca sāṃkhyaṃ ca yathāvadvistarānvitam // MatsP_52.3 //",
  "GP12mtp176pu:5320": "*ṛṣaya ūcuḥ",
  "GP12mtp176pu:5321": "śrotumicchāmahe sūta karmayogasya lakṣaṇam /",
  "GP12mtp176pu:5322": "yasmādaviditaṃ loke na kiṃcittava suvrata // MatsP_52.4 //",
  "GP12mtp176pu:5323": "*sūta uvāca",
  "GP12mtp176pu:5324": "karmayogaṃ ca vakṣyāmi yathā viṣṇuvibhāṣitam /",
  "GP12mtp176pu:5325": "jñānayogasahasrāddhi karmayogaḥ praśasyate // MatsP_52.5 //",
  "GP12mtp176pu:5326": "karmayogodbhavaṃ jñānaṃ tasmāttatparamaṃ padam /",
  "GP12mtp176pu:5327": "karmajñānodbhavaṃ brahma na ca jñānamakarmaṇaḥ // MatsP_52.6 //",
  "GP12mtp176pu:5328": "tasmātkarmaṇi yuktātmā tattvamāpnoti śāśvatam /",
  "GP12mtp176pu:5329": "vedo 'khilo dharmamūlam ācāraścaiva tadvidām // MatsP_52.7 //",
  "GP12mtp176pu:5330": "aṣṭāvātmaguṇās tasmin pradhānatvena saṃsthitāḥ /",
  "GP12mtp176pu:5331": "dayā sarveṣu bhūteṣu kṣāntī rakṣāturasya tu // MatsP_52.8 //",
  "GP12mtp176pu:5332": "anasūyā tathā loke śaucamantarbahirdvijāḥ /",
  "GP12mtp176pu:5333": "anāyāseṣu kāryeṣu māṅgalyācārasevanam // MatsP_52.9 //",
  "GP12mtp176pu:5334": "na ca dravyeṣu kārpaṇyam ārteṣūpārjiteṣu ca /",
  "GP12mtp176pu:5335": "tathāspṛhā paradravye parastrīṣu ca sarvadā // MatsP_52.10 //",
  "GP12mtp176pu:5336": "aṣṭāvātmaguṇāḥ proktāḥ purāṇasya tu kovidaiḥ /",
  "GP12mtp176pu:5337": "ayameva kriyāyogo jñānayogasya sādhakaḥ // MatsP_52.11 //",
  "GP12mtp176pu:5338": "karmayogaṃ vinā jñānaṃ kasyacin neha dṛśyate /",
  "GP12mtp176pu:5339": "śrutismṛtyuditaṃ dharmam upatiṣṭhetprayatnataḥ // MatsP_52.12 //",
  "GP12mtp176pu:5340": "devatānāṃ pitṝṇāṃ ca manuṣyāṇāṃ ca sarvadā /",
  "GP12mtp176pu:5341": "kuryādaharaharyajñair bhūtarṣigaṇatarpaṇam // MatsP_52.13 //",
  "GP12mtp176pu:5342": "svādhyāyairarcayeccarṣīn homairvidvānyathāvidhi /",
  "GP12mtp176pu:5343": "pitṝñchrāddhair annadānair bhūtāni balikarmabhiḥ // MatsP_52.14 //",
  "GP12mtp176pu:5344": "pañcaite vihitā yajñāḥ pañcasūnāpanuttaye /",
  "GP12mtp176pu:5345": "kaṇḍanī peṣaṇī cullī jalakumbhī pramārjanī // MatsP_52.15 //",
  "GP12mtp176pu:5346": "pañca sūnā gṛhasthasya tena svargaṃ na gacchati /",
  "GP12mtp176pu:5347": "tatpāpanāśanāyāmī pañca yajñāḥ prakīrtitāḥ // MatsP_52.16 //",
  "GP12mtp176pu:5348": "dvāviṃśatistathāṣṭau ca ye saṃskārāḥ prakīrtitāḥ /",
  "GP12mtp176pu:5349": "tadyukto 'pi na mokṣāya yastvātmaguṇavarjitaḥ // MatsP_52.17 //",
  "GP12mtp176pu:5350": "tasmādātmaguṇopetaḥ śrutikarma samācaret /",
  "GP12mtp176pu:5351": "gobrāhmaṇānāṃ vittena sarvadā bhadramācaret // MatsP_52.18 //",
  "GP12mtp176pu:5352": "gobhūhiraṇyavāsobhir gandhamālyodakena ca /",
  "GP12mtp176pu:5353": "pūjayedbrahmaviṣṇvarka-rudravasvātmakaṃ śivam // MatsP_52.19 //",
  "GP12mtp176pu:5354": "vratopavāsair vidhivac-chraddhayā ca vimatsaraḥ /",
  "GP12mtp176pu:5355": "yo 'sāv atīndriyaḥ śāntaḥ sūkṣmo 'vyaktaḥ sanātanaḥ /",
  "GP12mtp176pu:5356": "vāsudevo jaganmūrtis tasya sambhūtayo hy amī // MatsP_52.20 //",
  "GP12mtp176pu:5357": "brahmā viṣṇuśca bhagavān mārtaṇḍo vṛṣavāhanaḥ /",
  "GP12mtp176pu:5358": "aṣṭau ca vasavastadvad ekādaśa gaṇādhipāḥ /",
  "GP12mtp176pu:5359": "lokapālādhipāścaiva pitaro mātarastathā // MatsP_52.21 //",
  "GP12mtp176pu:5360": "imā vibhūtayaḥ proktāś carācarasamanvitāḥ /",
  "GP12mtp176pu:5361": "brahmādyāś caturo mūlam avyaktādhipatiḥ smṛtaḥ // MatsP_52.22 //",
  "GP12mtp176pu:5362": "oṃ oṃ brahmaṇā cātha sūryeṇa viṣṇunātha śivena vā /",
  "GP12mtp176pu:5363": "abhedātpūjitena syāt pūjitaṃ sacarācaram // MatsP_52.23 //",
  "GP12mtp176pu:5364": "brahmādīnāṃ paraṃ dhāma trayāṇāmapi saṃsthitiḥ /",
  "GP12mtp176pu:5365": "vedamūrtāv ataḥ pūṣā pūjanīyaḥ prayatnataḥ // MatsP_52.24 //",
  "GP12mtp176pu:5366": "tasmādagnidvijamukhān kṛtvā sampūjayedimān /",
  "GP12mtp176pu:5367": "dānairvratopavāsaiśca japahomādinā naraḥ // MatsP_52.25 //",
  "GP12mtp176pu:5368": "iti kriyāyogaparāyaṇasya vedāntaśāstrasmṛtivatsalasya /",
  "GP12mtp176pu:5369": "vikarmabhītasya sadā na kiṃcit prāptavyamastīha pare ca loke // MatsP_52.26 //",
  "GP12mtp176pu:5370": "______________________________________________________",
  "GP12mtp176pu:5371": "Matsya-Purāṇa 53",
  "GP12mtp176pu:5372": "*munaya ūcuḥ",
  "GP12mtp176pu:5373": "purāṇasaṃkhyāmācakṣva sūta vistaraśaḥ kramāt /",
  "GP12mtp176pu:5374": "dānadharmamaśeṣaṃ tu yathāvadanupūrvaśaḥ // MatsP_53.1 //",
  "GP12mtp176pu:5375": "*sūta uvāca",
  "GP12mtp176pu:5376": "idameva purāṇeṣu purāṇapuruṣastadā /",
  "GP12mtp176pu:5377": "yaduktavānsa viśvātmā manave tannibodhata // MatsP_53.2 //",
  "GP12mtp176pu:5378": "*matsya uvāca",
  "GP12mtp176pu:5379": "purāṇaṃ sarvaśāstrāṇāṃ prathamaṃ brahmaṇā smṛtam /",
  "GP12mtp176pu:5380": "anantaraṃ ca vaktrebhyo vedāstasya vinirgatāḥ // MatsP_53.3 //",
  "GP12mtp176pu:5381": "purāṇamekamevāsīt tadā kalpāntare 'nagha /",
  "GP12mtp176pu:5382": "trivargasādhanaṃ puṇyaṃ śatakoṭipravistaram // MatsP_53.4 //",
  "GP12mtp176pu:5383": "nirdagdheṣu ca lokeṣu vājirūpeṇa vai mayā /",
  "GP12mtp176pu:5384": "aṅgāni caturo vedān purāṇaṃ nyāyavistaram // MatsP_53.5 //",
  "GP12mtp176pu:5385": "mīmāṃsāṃ dharmaśāstraṃ ca parigṛhya mayā kṛtam /",
  "GP12mtp176pu:5386": "matsyarūpeṇa ca punaḥ kalpādāvudakārṇave // MatsP_53.6 //",
  "GP12mtp176pu:5387": "aśeṣam etatkathitam udakāntargatena ca /",
  "GP12mtp176pu:5388": "śrutvā jagāda ca munīn prati devāṃścaturmukhaḥ // MatsP_53.7 //",
  "GP12mtp176pu:5389": "pravṛttiḥ sarvaśāstrāṇāṃ purāṇasyābhavattataḥ /",
  "GP12mtp176pu:5390": "kālenāgrahaṇaṃ dṛṣṭvā purāṇasya tato nṛpa // MatsP_53.8 //",
  "GP12mtp176pu:5391": "vyāsarūpamahaṃ kṛtvā saṃharāmi yuge yuge /",
  "GP12mtp176pu:5392": "caturlakṣapramāṇena dvāpare dvāpare sadā // MatsP_53.9 //",
  "GP12mtp176pu:5393": "tathāṣṭādaśadhā kṛtvā bhūrloke 'sminprakāśyate /",
  "GP12mtp176pu:5394": "adyāpi devaloke 'smiñ chatakoṭipravistaram // MatsP_53.10 //",
  "GP12mtp176pu:5395": "tadartho 'tra caturlakṣaṃ saṃkṣepeṇa nivaśitaḥ /",
  "GP12mtp176pu:5396": "purāṇāni daśāṣṭau ca sāmprataṃ tadihocyate // MatsP_53.11 //",
  "GP12mtp176pu:5397": "nāmatastāni vakṣyāmi śṛṇudhvaṃ munisattamāḥ /",
  "GP12mtp176pu:5398": "brahmaṇābhihitaṃ pūrvaṃ yāvanmātraṃ marīcaye // MatsP_53.12 //",
  "GP12mtp176pu:5399": "brāhmaṃ tridaśasāhasraṃ purāṇaṃ parikīrtyate /",
  "GP12mtp176pu:5400": "likhitvā tacca yo dadyāj jaladhenusamanvitam /",
  "GP12mtp176pu:5401": "vaiśākhapūrṇimāyāṃ ca brahmaloke mahīyate // MatsP_53.13 //",
  "GP12mtp176pu:5402": "etadeva yadā padmam abhūddhairaṇmayaṃ jagat /",
  "GP12mtp176pu:5403": "tadvṛttāntāśrayaṃ tadvat pādmamityucyate budhaiḥ /",
  "GP12mtp176pu:5404": "pādmaṃ tatpañcapañcāśat-sahasrāṇīha kathyate // MatsP_53.14 //",
  "GP12mtp176pu:5405": "tatpurāṇaṃ ca yo dadyāt suvarṇakamalānvitam /",
  "GP12mtp176pu:5406": "jyeṣṭhe māsi tilairyuktam aśvamedhaphalaṃ labhet // MatsP_53.15 //",
  "GP12mtp176pu:5407": "vārāhakalpavṛttāntam adhikṛtya parāśaraḥ /",
  "GP12mtp176pu:5408": "yatprāha dharmānakhilāṃs tadyuktaṃ vaiṣṇavaṃ viduḥ // MatsP_53.16 //",
  "GP12mtp176pu:5409": "tadāṣāḍhe ca yo dadyād ghṛtadhenusamanvitam /",
  "GP12mtp176pu:5410": "paurṇamāsyāṃ vipūtātmā sa padaṃ yāti vāruṇam /",
  "GP12mtp176pu:5411": "trayoviṃśatisāhasraṃ tatpramāṇaṃ vidurbudhāḥ // MatsP_53.17 //",
  "GP12mtp176pu:5412": "śvetakalpaprasaṅgena dharmānvāyurihābravīt /",
  "GP12mtp176pu:5413": "yatra tadvāyavīyaṃ syād rudramāhātmyasaṃyutam /",
  "GP12mtp176pu:5414": "caturviṃśasahasrāṇi purāṇaṃ tadihocyate // MatsP_53.18 //",
  "GP12mtp176pu:5415": "śrāvaṇyāṃ śrāvaṇe māsi guḍadhenusamanvitam /",
  "GP12mtp176pu:5416": "yo dadyādvṛṣasaṃyuktaṃ brāhmaṇāya kuṭumbine /",
  "GP12mtp176pu:5417": "śivaloke sa pūtātmā kalpamekaṃ vasennaraḥ // MatsP_53.19 //",
  "GP12mtp176pu:5418": "yatrādhikṛtya gāyatrīṃ varṇyate dharmavistaraḥ /",
  "GP12mtp176pu:5419": "vṛtrāsuravadhopetaṃ tadbhāgavatamucyate // MatsP_53.20 //",
  "GP12mtp176pu:5420": "sārasvatasya kalpasya madhye ye syurnarottamāḥ /",
  "GP12mtp176pu:5421": "tadvṛttāntodbhavaṃ loke tadbhāgavatamucyate // MatsP_53.21 //",
  "GP12mtp176pu:5422": "likhitvā tacca yo dadyād dhemasiṃhasamanvitam /",
  "GP12mtp176pu:5423": "paurṇamāsyāṃ prauṣṭhapadyāṃ sa yāti paramāṃ gatim /",
  "GP12mtp176pu:5424": "aṣṭādaśa sahasrāṇi purāṇaṃ tatpracakṣate // MatsP_53.22 //",
  "GP12mtp176pu:5425": "yatrāha nārado dharmān bṛhatkalpāśrayāṇi ca /",
  "GP12mtp176pu:5426": "pañcaviṃśatsahasrāṇi nāradīyaṃ taducyate // MatsP_53.23 //",
  "GP12mtp176pu:5427": "āśvine pañcadaśyāṃ tu dadyāddhenusamanvitam /",
  "GP12mtp176pu:5428": "paramāṃ siddhimāpnoti punarāvṛttidurlabhām // MatsP_53.24 //",
  "GP12mtp176pu:5429": "yatrādhikṛtya śakunīn dharmādharmavicāraṇā /",
  "GP12mtp176pu:5430": "vyākhyātā vai munipraśne munibhirdharmacāribhiḥ // MatsP_53.25 //",
  "GP12mtp176pu:5431": "mārkaṇḍeyena kathitaṃ tatsarvaṃ vistareṇa tu /",
  "GP12mtp176pu:5432": "purāṇaṃ navasāhasraṃ mārkaṇḍeyam ihocyate // MatsP_53.26 //",
  "GP12mtp176pu:5433": "pratilikhya ca yo dadyāt sauvarṇakarisaṃyutam /",
  "GP12mtp176pu:5434": "kārttikyāṃ puṇḍarīkasya yajñasya phalabhāgbhavet // MatsP_53.27 //",
  "GP12mtp176pu:5435": "yat tad īśānakaṃ kalpaṃ vṛttāntamadhikṛtya ca /",
  "GP12mtp176pu:5436": "vasiṣṭhāyāgninā proktam āgneyaṃ tatpracakṣate // MatsP_53.28 //",
  "GP12mtp176pu:5437": "likhitvā tacca yo dadyād dhemapadmasamanvitam /",
  "GP12mtp176pu:5438": "mārgaśīrṣyāṃ vidhānena tiladhenusamanvitam // MatsP_53.29 //",
  "GP12mtp176pu:5439": "tacca ṣoḍaśasāhasraṃ sarvakratuphalapradam /",
  "GP12mtp176pu:5440": "yaḥ pradadhannaraḥ so 'tha svargaloke mahīyate // MatsP_53.30 //",
  "GP12mtp176pu:5441": "yatrādhikṛtya māhātmyam ādityasya caturmukhaḥ /",
  "GP12mtp176pu:5442": "aghorakalpavṛttānta-prasaṅgena jagatsthitim /",
  "GP12mtp176pu:5443": "manave kathayāmāsa bhūtagrāmasya lakṣaṇam // MatsP_53.31 //",
  "GP12mtp176pu:5444": "caturdaśa sahasrāṇi tathā pañca śatāni ca /",
  "GP12mtp176pu:5445": "bhaviṣyacaritaprāyaṃ bhaviṣyaṃ tadihocyate // MatsP_53.32 //",
  "GP12mtp176pu:5446": "tatpauṣe māsi yo dadyāt paurṇamāsyāṃ vimatsaraḥ /",
  "GP12mtp176pu:5447": "guḍakumbhasamāyuktam agniṣṭomaphalaṃ bhavet // MatsP_53.33 //",
  "GP12mtp176pu:5448": "rathaṃtarasya kalpasya vṛttāntamadhikṛtya ca /",
  "GP12mtp176pu:5449": "sāvarṇinā nāradāya kṛṣṇamāhātmyamuttamam // MatsP_53.34 //",
  "GP12mtp176pu:5450": "yatra brahmavarāhasya codantaṃ varṇitaṃ muhuḥ /",
  "GP12mtp176pu:5451": "tadaṣṭādaśasāhasraṃ brahmavaivartamucyate // MatsP_53.35 //",
  "GP12mtp176pu:5452": "purāṇaṃ brahmavaivartaṃ yo dadyānmāghamāsi ca /",
  "GP12mtp176pu:5453": "paurṇamāsyāṃ śubhadine brahmaloke mahīyate // MatsP_53.36 //",
  "GP12mtp176pu:5454": "yatrāgniliṅgamadhyasthaḥ prāha devo maheśvaraḥ /",
  "GP12mtp176pu:5455": "dharmārthakāmamokṣārtham āgneyamadhikṛtya ca // MatsP_53.37 //",
  "GP12mtp176pu:5456": "kalpānte laiṅgamityuktaṃ purāṇaṃ brahmaṇā svayam /",
  "GP12mtp176pu:5457": "tadekādaśasāhasraṃ phālgunyāṃ yaḥ prayacchati /",
  "GP12mtp176pu:5458": "tiladhenusamāyuktaṃ sa yāti śivasāmyatām // MatsP_53.38 //",
  "GP12mtp176pu:5459": "mahāvarāhasya punar māhātmyamadhikṛtya ca /",
  "GP12mtp176pu:5460": "viṣṇunābhihitaṃ kṣoṇyai tadvārāham ihocyate // MatsP_53.39 //",
  "GP12mtp176pu:5461": "mānavasya prasaṅgena kalpasya munisattamāḥ /",
  "GP12mtp176pu:5462": "caturviṃśatsahasrāṇi tatpurāṇamihocyate // MatsP_53.40 //",
  "GP12mtp176pu:5463": "kāñcanaṃ garuḍaṃ kṛtvā tiladhenusamanvitam /",
  "GP12mtp176pu:5464": "paurṇamāsyāṃ madhau dadyād brāhmaṇāya kuṭumbine /",
  "GP12mtp176pu:5465": "varāhasya prasādena padamāpnoti vaiṣṇavam // MatsP_53.41 //",
  "GP12mtp176pu:5466": "yatra māheśvarāndharmān adhikṛtya ca ṣaṇmukhaḥ /",
  "GP12mtp176pu:5467": "kalpe tatpuruṣaṃ vṛttaṃ caritairupabṛṃhitam // MatsP_53.42 //",
  "GP12mtp176pu:5468": "skāndaṃ nāma purāṇaṃ ca hy ekāśītirnigadyate /",
  "GP12mtp176pu:5469": "sahasrāṇi śataṃ caikam iti martyeṣu gadyate // MatsP_53.43 //",
  "GP12mtp176pu:5470": "parilikhya ca yo dadyād dhemaśūlasamanvitam /",
  "GP12mtp176pu:5471": "śaivaṃ padamavāpnoti mīne copāgate ravau // MatsP_53.44 //",
  "GP12mtp176pu:5472": "trivikramasya māhātmyam adhikṛtya caturmukhaḥ /",
  "GP12mtp176pu:5473": "trivargamabhyadhāttacca vāmanaṃ parikīrtitam // MatsP_53.45 //",
  "GP12mtp176pu:5474": "purāṇaṃ daśasāhasraṃ kūrmakalpānugaṃ śivam /",
  "GP12mtp176pu:5475": "yaḥ śaradviṣuve dadyād vaiṣṇavaṃ yātyasau padam // MatsP_53.46 //",
  "GP12mtp176pu:5476": "yatra dharmārthakāmānāṃ mokṣasya ca rasātale /",
  "GP12mtp176pu:5477": "māhātmyaṃ kathayāmāsa kūrmarūpī janārdanaḥ // MatsP_53.47 //",
  "GP12mtp176pu:5478": "indradyumnaprasaṅgena ṛṣibhyaḥ śakrasaṃnidhau /",
  "GP12mtp176pu:5479": "aṣṭādaśa sahasrāṇi lakṣmīkalpānuṣaṅgikam // MatsP_53.48 //",
  "GP12mtp176pu:5480": "yo dadyādayane kūrmaṃ hemakūrmasamanvitam /",
  "GP12mtp176pu:5481": "gosahasrapradānasya phalaṃ samprāpnuyānnaraḥ // MatsP_53.49 //",
  "GP12mtp176pu:5482": "śrutīnāṃ yatra kalpādau pravṛttyarthaṃ janārdanaḥ /",
  "GP12mtp176pu:5483": "matsyarūpeṇa manave narasiṃhopavarṇanam // MatsP_53.50 //",
  "GP12mtp176pu:5484": "adhikṛtyābravītsapta-kalpavṛttaṃ munīśvarāḥ /",
  "GP12mtp176pu:5485": "tanmātsyamiti jānīdhvaṃ sahasrāṇi caturdaśa // MatsP_53.51 //",
  "GP12mtp176pu:5486": "viṣuve hemamatsyena dhenvā caiva samanvitam /",
  "GP12mtp176pu:5487": "yo dadyātpṛthivī tena dattā bhavati cākhilā // MatsP_53.52 //",
  "GP12mtp176pu:5488": "yadā ca gāruḍe kalpe viśvāṇḍādgaruḍodbhavam /",
  "GP12mtp176pu:5489": "adhikṛtyābravītkṛṣṇo gāruḍaṃ tadihocyate // MatsP_53.53 //",
  "GP12mtp176pu:5490": "tad aṣṭādaśakaṃ caikaṃ sahasrāṇīha paṭhyate /",
  "GP12mtp176pu:5491": "sauvarṇahaṃsasaṃyuktaṃ yo dadāti pumāniha /",
  "GP12mtp176pu:5492": "sa siddhiṃ labhate mukhyāṃ śivaloke ca saṃsthitim // MatsP_53.54 //",
  "GP12mtp176pu:5493": "brahmā brahmāṇḍamāhātmyam adhikṛtyābravītpunaḥ /",
  "GP12mtp176pu:5494": "tacca dvādaśasāhasraṃ brahmāṇḍaṃ dviśatādhikam // MatsP_53.55 //",
  "GP12mtp176pu:5495": "bhaviṣyāṇāṃ ca kalpānāṃ śrūyate yatra vistaraḥ /",
  "GP12mtp176pu:5496": "tadbrahmāṇḍapurāṇaṃ ca brahmaṇā samudāhṛtam // MatsP_53.56 //",
  "GP12mtp176pu:5497": "yo dadyāttadvyatīpāte pītorṇāyugasaṃyutam /",
  "GP12mtp176pu:5498": "rājasūyasahasrasya phalamāpnoti mānavaḥ /",
  "GP12mtp176pu:5499": "hemadhenvā yutaṃ tacca brahmalokaphalapradam // MatsP_53.57 //",
  "GP12mtp176pu:5500": "caturlakṣamidaṃ proktaṃ vyāsenādbhutakarmaṇā /",
  "GP12mtp176pu:5501": "matpiturmama pitrā ca mayā tubhyaṃ niveditam // MatsP_53.58 //",
  "GP12mtp176pu:5502": "iha lokahitārthāya saṃkṣiptaṃ paramarṣiṇā /",
  "GP12mtp176pu:5503": "idamadyāpi deveṣu śatakoṭipravistaram // MatsP_53.59 //",
  "GP12mtp176pu:5504": "upabhedānpravakṣyāmi loke ye sampratiṣṭhitāḥ /",
  "GP12mtp176pu:5505": "pādme purāṇe yatroktaṃ narasiṃhopavarṇanam /",
  "GP12mtp176pu:5506": "taccāṣṭādaśasāhasraṃ nārasiṃhamihocyate // MatsP_53.60 //",
  "GP12mtp176pu:5507": "nandāyā yatra māhātmyaṃ kārttikeyena varṇyate /",
  "GP12mtp176pu:5508": "nandīpurāṇaṃ tallokair ākhyātamiti kīrtyate // MatsP_53.61 //",
  "GP12mtp176pu:5509": "yatra sāmbaṃ puraskṛtya bhaviṣyati kathānakam /",
  "GP12mtp176pu:5510": "procyate tatpunarloke sāmbametanmunivratāḥ // MatsP_53.62 //",
  "GP12mtp176pu:5511": "purātanasya kalpasya purāṇāni vidurbudhāḥ /",
  "GP12mtp176pu:5512": "dhanyaṃ yaśasyamāyuṣyaṃ purāṇānāmanukramam /",
  "GP12mtp176pu:5513": "evamādityasaṃjñā ca tatraiva parigadyate // MatsP_53.63 //",
  "GP12mtp176pu:5514": "aṣṭādaśabhyastu pṛthak purāṇaṃ yatpradiśyate /",
  "GP12mtp176pu:5515": "vijānīdhvaṃ dvijaśreṣṭhās tadetebhyo vinirgatam // MatsP_53.64 //",
  "GP12mtp176pu:5516": "pañcāṅgāni purāṇeṣu ākhyānakamiti smṛtam /",
  "GP12mtp176pu:5517": "sargaśca pratisargaśca vaṃśo manvantarāṇi ca /",
  "GP12mtp176pu:5518": "vaṃśyānucaritaṃ caiva purāṇaṃ pañcalakṣaṇam // MatsP_53.65 //",
  "GP12mtp176pu:5519": "brahmaviṣṇvarkarudrāṇāṃ māhātmyaṃ bhuvanasya ca /",
  "GP12mtp176pu:5520": "sasaṃhārapradānāṃ ca purāṇe pañcavarṇake // MatsP_53.66 //",
  "GP12mtp176pu:5521": "dharmaścārthaśca kāmaśca mokṣaścaivātra kīrtyate /",
  "GP12mtp176pu:5522": "sarveṣvapi purāṇeṣu tadviruddhaṃ ca yatphalam // MatsP_53.67 //",
  "GP12mtp176pu:5523": "sāttvikeṣu purāṇeṣu māhātmyamadhikaṃ hareḥ /",
  "GP12mtp176pu:5524": "rājaseṣu ca māhātmyam adhikaṃ brahmaṇo viduḥ // MatsP_53.68 //",
  "GP12mtp176pu:5525": "tadvadagneśca māhātmyaṃ tāmaseṣu śivasya ca /",
  "GP12mtp176pu:5526": "saṃkīrṇeṣu sarasvatyāḥ pitṝṇāṃ ca nigadyate // MatsP_53.69 //",
  "GP12mtp176pu:5527": "aṣṭādaśa purāṇāni kṛtvā satyavatīsutaḥ /",
  "GP12mtp176pu:5528": "bhāratākhyānamakhilaṃ cakre tadupabṛṃhitam /",
  "GP12mtp176pu:5529": "lakṣeṇaikena yatproktaṃ vedārthaparibṛṃhitam // MatsP_53.70 //",
  "GP12mtp176pu:5530": "vālmīkinā tu yatproktaṃ rāmopākhyānamuttamam /",
  "GP12mtp176pu:5531": "brahmaṇābhihitaṃ yacca śatakoṭipravistaram // MatsP_53.71 //",
  "GP12mtp176pu:5532": "āhṛtya nāradāyaivaṃ tena vālmīkaye punaḥ /",
  "GP12mtp176pu:5533": "vālmīkinā ca lokeṣu dharmakāmārthasādhanam /",
  "GP12mtp176pu:5534": "evaṃ sapādāḥ pañcaite lakṣā martye prakīrtitāḥ // MatsP_53.72 //",
  "GP12mtp176pu:5535": "purātanasya kalpasya purāṇāni vidurbudhāḥ /",
  "GP12mtp176pu:5536": "dhanyaṃ yaśasyamāyuṣyaṃ purāṇānāmanukramam /",
  "GP12mtp176pu:5537": "yaḥ paṭhecchṛṇuyādvāpi sa yāti paramāṃ gatim // MatsP_53.73 //",
  "GP12mtp176pu:5538": "idaṃ pavitraṃ yaśaso nidhānam idaṃ pitṝṇāmativallabhaṃ ca /",
  "GP12mtp176pu:5539": "idaṃ ca deveṣv amṛtāyitaṃ ca nityaṃ tvidaṃ pāpaharaṃ ca puṃsām // MatsP_53.74 //",
  "GP12mtp176pu:5540": "______________________________________________________",
  "GP12mtp176pu:5541": "Matsya-Purāṇa 54",
  "GP12mtp176pu:5542": "*sūta uvāca",
  "GP12mtp176pu:5543": "ataḥ paraṃ pravakṣyāmi dānadharmānaśeṣataḥ /",
  "GP12mtp176pu:5544": "vratopavāsasaṃyuktān yathāmatsyoditāniha // MatsP_54.1 //",
  "GP12mtp176pu:5545": "mahādevasya saṃvāde nāradasya ca dhīmataḥ /",
  "GP12mtp176pu:5546": "yathāvṛttaṃ pravakṣyāmi dharmakāmārthasādhakam // MatsP_54.2 //",
  "GP12mtp176pu:5547": "kailāsaśikharāsīnam apṛcchannāradaḥ purā /",
  "GP12mtp176pu:5548": "vinayanamanaṅgārim anaṅgāṅgaharaṃ haram // MatsP_54.3 //",
  "GP12mtp176pu:5549": "*nārada uvāca",
  "GP12mtp176pu:5550": "bhagavandevadeveśa brahmaviṣṇvindranāyaka /",
  "GP12mtp176pu:5551": "śrīmadārogyarūpāyur bhāgyasaubhāgyasampadā /",
  "GP12mtp176pu:5552": "saṃyuktastava viṣṇorvā pumānbhaktaḥ kathaṃ bhavet // MatsP_54.4 //",
  "GP12mtp176pu:5553": "nārī vā vidhavā sarva-guṇasaubhāgyasaṃyutā /",
  "GP12mtp176pu:5554": "kramānmuktipradaṃ deva kiṃcidvratamihocyatām // MatsP_54.5 //",
  "GP12mtp176pu:5555": "*īśvara uvāca",
  "GP12mtp176pu:5556": "samyakpṛṣṭaṃ tvayā brahman sarvalokahitāvaham /",
  "GP12mtp176pu:5557": "śrutamapyatra yacchāntyai tadvrataṃ śṛṇu nārada // MatsP_54.6 //",
  "GP12mtp176pu:5558": "nakṣatrapuruṣaṃ nāma vrataṃ nārāyaṇātmakam /",
  "GP12mtp176pu:5559": "pādādi kuryādvidhivad viṣṇunāmānukīrtanam // MatsP_54.7 //",
  "GP12mtp176pu:5560": "pratimāṃ vāsudevasya mūlarkṣādiṣu cārcayet /",
  "GP12mtp176pu:5561": "caitramāsaṃ samāsādya kṛtvā brāhmaṇavācanam // MatsP_54.8 //",
  "GP12mtp176pu:5562": "mūle namo viśvadharāya pādau gulphāvanantāya ca rohiṇīṣu /",
  "GP12mtp176pu:5563": "jaṅghe 'bhipūjye varadāya caiva dve jānunī vāśvikumāraṛkṣe // MatsP_54.9 //",
  "GP12mtp176pu:5564": "pūrvottarāṣāḍhayuge tathorū namaḥ śivāyetyabhipūjanīyau /",
  "GP12mtp176pu:5565": "pūrvottarāphalguniyugmake ca meḍhraṃ namaḥ pañcaśarāya pūjyam // MatsP_54.10 //",
  "GP12mtp176pu:5566": "kaṭiṃ namaḥ śārṅgadharāya viṣṇoḥ sampūjayennārada kṛttikāsu /",
  "GP12mtp176pu:5567": "tathārcayedbhādrapadādvaye ca pārśve namaḥ keśiniṣūdanāya // MatsP_54.11 //",
  "GP12mtp176pu:5568": "kukṣidvayaṃ nārada revatīṣu dāmodarāyetyabhipūjanīyam /",
  "GP12mtp176pu:5569": "ṛkṣe 'nurādhāsu ca mādhavāya namastathoraḥsthalameva pūjyam // MatsP_54.12 //",
  "GP12mtp176pu:5570": "pṛṣṭhaṃ dhaniṣṭhāsu ca pūjanīyam aghaughavidhvaṃsakarāya tacca /",
  "GP12mtp176pu:5571": "śrīśaṅkhacakrāsigadādharāya namo viśākhāsu bhujāśca pūjyāḥ // MatsP_54.13 //",
  "GP12mtp176pu:5572": "haste tu hastā madhusūdanāya namo 'bhipūjyā iti kaiṭabhāreḥ /",
  "GP12mtp176pu:5573": "punarvasāvaṅgulipūrvabhāgāḥ sāmnāmadhīśāya namo 'bhipūjyāḥ // MatsP_54.14 //",
  "GP12mtp176pu:5574": "bhujaṃganakṣatradine nakhāni sampūjayenmatsyaśarīrabhājaḥ /",
  "GP12mtp176pu:5575": "kūrmasya pādau śaraṇaṃ vrajāmi jyeṣṭhāsu kaṇṭhe harirarcanīyaḥ // MatsP_54.15 //",
  "GP12mtp176pu:5576": "śrotre varāhāya namo 'bhipūjyā janārdanasya śravaṇena samyak /",
  "GP12mtp176pu:5577": "puṣye mukhaṃ dānavasūdanāya namo nṛsiṃhāya ca pūjanīyam // MatsP_54.16 //",
  "GP12mtp176pu:5578": "namo namaḥ kāraṇavāmanāya svātīṣu dantāgramathārcanīyam /",
  "GP12mtp176pu:5579": "āsyaṃ harerbhārgavanandanāya saṃpūjanīyaṃ dvija vāruṇe tu // MatsP_54.17 //",
  "GP12mtp176pu:5580": "namo 'stu rāmāya maghāsu nāsā saṃpūjanīyā raghunandanasya /",
  "GP12mtp176pu:5581": "mṛgottamāṅge nayane 'bhipūjye namo 'stu te rāma vighūrṇitākṣa // MatsP_54.18 //",
  "GP12mtp176pu:5582": "buddhāya śāntāya namo lalāṭaṃ citrāsu saṃpūjyatamaṃ murāreḥ /",
  "GP12mtp176pu:5583": "śiro 'bhipūjyaṃ bharaṇīṣu viṣṇor namo 'stu viśveśvara kalkirūpiṇe // MatsP_54.19 //",
  "GP12mtp176pu:5584": "ārdrāsu keśāḥ puruṣottamasya saṃpūjanīyā haraye namaste /",
  "GP12mtp176pu:5585": "upoṣitenarkṣadineṣu bhaktyā saṃpūjanīyā dvijapuṃgavāḥ syuḥ // MatsP_54.20 //",
  "GP12mtp176pu:5586": "pūrṇe vrate sarvaguṇānvitāya vāgrūpaśīlāya ca sāmagāya /",
  "GP12mtp176pu:5587": "haimīṃ viśālāyatabāhudaṇḍāṃ muktāphalendūpalavajrayuktām // MatsP_54.21 //",
  "GP12mtp176pu:5588": "jalasya pūrṇe kalaśe niviṣṭām arcāṃ harervastragavā sahaiva /",
  "GP12mtp176pu:5589": "śayyāṃ tathopaskarabhājanādi-yuktāṃ pradadyāddvijapuṃgavāya // MatsP_54.22 //",
  "GP12mtp176pu:5590": "yadyasti yatkiṃcidihāsti deyaṃ dadyāddvijāyātmahitāya sarvam /",
  "GP12mtp176pu:5591": "manorathānnaḥ saphalīkuruṣva hiraṇyagarbhācyutarudrarūpin // MatsP_54.23 //",
  "GP12mtp176pu:5592": "salakṣmīkaṃ sabhāryāya kāñcanaṃ puruṣottamam /",
  "GP12mtp176pu:5593": "śayyāṃ ca dadyānmantreṇa granthibhedavivarjitām // MatsP_54.24 //",
  "GP12mtp176pu:5594": "yathā na viṣṇubhaktānāṃ vṛjinaṃ jāyate kvacit /",
  "GP12mtp176pu:5595": "tathā surūpatārogyaṃ keśave bhaktimuttamām // MatsP_54.25 //",
  "GP12mtp176pu:5596": "yathā na lakṣmyā śayanaṃ tava śūnyaṃ janārdana /",
  "GP12mtp176pu:5597": "śayyā mamāpyaśūnyāstu kṛṣṇa janmani janmani // MatsP_54.26 //",
  "GP12mtp176pu:5598": "evaṃ nivedya tatsarvaṃ vastramālyānulepanam /",
  "GP12mtp176pu:5599": "nakṣatrapuruṣajñāya viprāyātha visarjayet // MatsP_54.27 //",
  "GP12mtp176pu:5600": "bhuñjītātailalavaṇaṃ sarvarkṣeṣvapyupoṣitaḥ /",
  "GP12mtp176pu:5601": "bhojanaṃ ca yathāśakti vittaśāṭhyavivarjitaḥ // MatsP_54.28 //",
  "GP12mtp176pu:5602": "iti nakṣatrapuruṣam upāsya vidhivatsvayam /",
  "GP12mtp176pu:5603": "sarvānkāmānavāpnoti viṣṇuloke mahīyate // MatsP_54.29 //",
  "GP12mtp176pu:5604": "brahmahatyādikaṃ kiṃcid iha vāmutra vā kṛtam /",
  "GP12mtp176pu:5605": "ātmanā vātha pitṛbhis tatsarvaṃ kṣayamāpnuyāt // MatsP_54.30 //",
  "GP12mtp176pu:5606": "iti paṭhati śṛṇoti vātibhaktyā puruṣavaro vratamaṅganātha kuryāt /",
  "GP12mtp176pu:5607": "kalikaluṣavidāraṇaṃ murāreḥ sakalavibhūtiphalapradaṃ ca puṃsām // MatsP_54.31 //",
  "GP12mtp176pu:5608": "______________________________________________________",
  "GP12mtp176pu:5609": "Matsya-Purāṇa 55",
  "GP12mtp176pu:5610": "*nārada uvāca",
  "GP12mtp176pu:5611": "upavāseṣvaśaktasya tadeva phalamicchataḥ /",
  "GP12mtp176pu:5612": "anabhyāsena rogādvā kimiṣṭaṃ vratamuttamam // MatsP_55.1 //",
  "GP12mtp176pu:5613": "*īśvara uvāca",
  "GP12mtp176pu:5614": "upavāse 'pyaśaktānāṃ naktaṃ bhojanamiṣyate /",
  "GP12mtp176pu:5615": "yasminvrate tadapyatra śrūyatāmakṣayaṃ mahat // MatsP_55.2 //",
  "GP12mtp176pu:5616": "ādityaśayanaṃ nāma yathāvacchaṃkarārcanam /",
  "GP12mtp176pu:5617": "yeṣu nakṣatrayogeṣu purāṇajñāḥ pracakṣate // MatsP_55.3 //",
  "GP12mtp176pu:5618": "yadā hastena saptamyām ādityasya dinaṃ bhavet /",
  "GP12mtp176pu:5619": "sūryasya cātha saṃkrāntis tithiḥ sā sārvakāmikī // MatsP_55.4 //",
  "GP12mtp176pu:5620": "umāmaheśvarasyārcām arcayetsūryanāmabhiḥ /",
  "GP12mtp176pu:5621": "sūryārcāṃ śivaliṅge ca prakurvan pūjayedyataḥ // MatsP_55.5 //",
  "GP12mtp176pu:5622": "umāpate ravervāpi na bhedo dṛśyate kvacit /",
  "GP12mtp176pu:5623": "yasmāttasmānmuniśreṣṭha gṛhe śambhuṃ samarcayet // MatsP_55.6 //",
  "GP12mtp176pu:5624": "haste ca sūryāya namo 'stu pādāv arkāya citrāsu ca gulphadeśam /",
  "GP12mtp176pu:5625": "svātīṣu jaṅghe puruṣottamāya dhātre viśākhāsu ca jānudeśam // MatsP_55.7 //",
  "GP12mtp176pu:5626": "tathānurādhāsu namo 'bhipūjyam ūrudvayaṃ caiva sahasrabhānoḥ /",
  "GP12mtp176pu:5627": "jyeṣṭhāsvanaṅgāya namo 'stu guhyam indrāya somāya kaṭī ca mūle // MatsP_55.8 //",
  "GP12mtp176pu:5628": "pūrvottarāṣāḍhayuge ca nābhiṃ tvaṣṭre namaḥ saptataraṃgamāya /",
  "GP12mtp176pu:5629": "tīkṣṇāṃśave ca śravaṇe ca kukṣau pṛṣṭhaṃ dhaniṣṭhāsu vikartanāya // MatsP_55.9 //",
  "GP12mtp176pu:5630": "cakṣuḥsthalaṃ dhvāntavināśanāya jalādhiparkṣe paripūjanīyam /",
  "GP12mtp176pu:5631": "pūrvottarābhādrapadādvaye ca bāhū namaścaṇḍakarāya pūjyau // MatsP_55.10 //",
  "GP12mtp176pu:5632": "sāmnāmadhīśāya karadvayaṃ ca saṃpūjanīyaṃ dvija revatīṣu /",
  "GP12mtp176pu:5633": "nakhāni pūjyāni tathāśvinīṣu namo 'stu saptāśvadhuraṃdharāya // MatsP_55.11 //",
  "GP12mtp176pu:5634": "kaṭhoradhāmne bharaṇīṣu kaṇṭhaṃ divākarāyetyabhipūjanīyā /",
  "GP12mtp176pu:5635": "grīvāgniṛkṣe 'dharamambujeśe sampūjayennārada rohiṇīṣu // MatsP_55.12 //",
  "GP12mtp176pu:5636": "mṛgottamāṅge daśanā murāreḥ saṃpūjanīyā haraye namaste /",
  "GP12mtp176pu:5637": "namaḥ savitre rasanāṃ śaṃkare ca nāsābhipūjyā ca punarvasau ca // MatsP_55.13 //",
  "GP12mtp176pu:5638": "lalāṭamambhoruhavallabhāya puṣye 'lakā vedaśarīradhāriṇe /",
  "GP12mtp176pu:5639": "sārpe 'tha mauliṃ vibudhapriyāya maghāsu karṇāviti gogaṇeśe // MatsP_55.14 //",
  "GP12mtp176pu:5640": "pūrvāsu gobrāhmaṇavandanāya netrāṇi saṃpūjyatamāni śambhoḥ /",
  "GP12mtp176pu:5641": "athottarāphalgunibhe bhruvau ca viśveśvarāyeti ca pūjanīye // MatsP_55.15 //",
  "GP12mtp176pu:5642": "namo 'stu pāśāṅkuśaśūlapadma-kapālasarpendudhanurdharāya /",
  "GP12mtp176pu:5643": "gajāsurānaṅgapurāndhakādi-vināśamūlāya namaḥ śivāya // MatsP_55.16 //",
  "GP12mtp176pu:5644": "ityādi cāstrāṇi ca pūjya nityaṃ viśveśvarāyeti śivo 'bhipūjyaḥ /",
  "GP12mtp176pu:5645": "bhoktavyamatraivamatailaśākam amāṃsamakṣāramabhuktaśeṣam // MatsP_55.17 //",
  "GP12mtp176pu:5646": "ityevaṃ dvija naktāni kṛtvā dadyāt punarvasau /",
  "GP12mtp176pu:5647": "śāleyataṇḍulaprastham audumbaramaye ghṛtam // MatsP_55.18 //",
  "GP12mtp176pu:5648": "saṃsthāpya pātre viprāya sahiraṇyaṃ nivedayet /",
  "GP12mtp176pu:5649": "saptame vastrayugmaṃ ca pāraṇe tvadhikaṃ bhavet // MatsP_55.19 //",
  "GP12mtp176pu:5650": "caturdaśe tu samprāpte pāraṇe nāradābdike /",
  "GP12mtp176pu:5651": "brāhmaṇānbhojayedbhaktyā guḍakṣīraghṛtādibhiḥ // MatsP_55.20 //",
  "GP12mtp176pu:5652": "kṛtvā tu kāñcanaṃ padmam aṣṭapattraṃ sakarṇikam /",
  "GP12mtp176pu:5653": "śuddhamaṣṭāṅgulaṃ tacca padmarāgadalānvitam // MatsP_55.21 //",
  "GP12mtp176pu:5654": "śayyāṃ vilakṣaṇāṃ kṛtvā viruddhagranthivarjitām /",
  "GP12mtp176pu:5655": "sopadhānakaviśrāma-svāstaravyajanāni ca // MatsP_55.22 //",
  "GP12mtp176pu:5656": "bhājanopānahachattra-cāmarāsanadarpaṇaiḥ /",
  "GP12mtp176pu:5657": "bhūṣaṇairapi saṃyuktāṃ phalavastrānulepanaiḥ // MatsP_55.23 //",
  "GP12mtp176pu:5658": "tasyāṃ vidhāya tatpadmam alaṃkṛtya guṇānvitam /",
  "GP12mtp176pu:5659": "kapilāṃ vastrasaṃyuktāṃ suśīlāṃ ca payasvinīm // MatsP_55.24 //",
  "GP12mtp176pu:5660": "raupyakhurīṃ hemaśṛṅgīṃ savatsāṃ kāṃsyadohanām /",
  "GP12mtp176pu:5661": "dadyānmantreṇa pūrvāhṇe na caināmabhilaṅghayet // MatsP_55.25 //",
  "GP12mtp176pu:5662": "yathaivādityaśayanam aśūnyaṃ tava sarvadā /",
  "GP12mtp176pu:5663": "kāntyā dhṛtyā śriyā ratyā tathā me santu siddhayaḥ // MatsP_55.26 //",
  "GP12mtp176pu:5664": "yathā na devāḥ śreyāṃsaṃ tvadanyamanaghaṃ viduḥ /",
  "GP12mtp176pu:5665": "tathā mām uddharāśeṣa-duḥkhasaṃsārasāgarāt // MatsP_55.27 //",
  "GP12mtp176pu:5666": "tataḥ pradakṣiṇīkṛtya praṇipatya visarjayet /",
  "GP12mtp176pu:5667": "śayyāgavādi tatsarvaṃ dvijasya bhavanaṃ nayet // MatsP_55.28 //",
  "GP12mtp176pu:5668": "naitadviśīlāya na dāmbhikāya kutarkaduṣṭāya vinindakāya /",
  "GP12mtp176pu:5669": "prakāśanīyaṃ vratamindumauler yaścāpi nindāmadhikāṃ vidhatte // MatsP_55.29 //",
  "GP12mtp176pu:5670": "bhaktāya dāntāya ca guhyametad ākhyeyam ānandakaraṃ śivasya /",
  "GP12mtp176pu:5671": "idaṃ mahāpātakabhin narāṇām apyakṣaraṃ vedavido vadanti // MatsP_55.30 //",
  "GP12mtp176pu:5672": "na bandhuputreṇa dhanairviyuktaḥ patnībhirānandakaraḥ surāṇām /",
  "GP12mtp176pu:5673": "nābhyeti rogaṃ na ca śokaduḥkhaṃ yā vātha nārī kurute 'tibhaktyā // MatsP_55.31 //",
  "GP12mtp176pu:5674": "idaṃ vasiṣṭhena purārjunena kṛtaṃ kubereṇa puraṃdareṇa /",
  "GP12mtp176pu:5675": "yatkīrtanenāpyakhilāni nāśam āyānti pāpāni na saṃśayo 'sti // MatsP_55.32 //",
  "GP12mtp176pu:5676": "iti paṭhati śṛṇoti vā ya itthaṃ raviśayanaṃ puruhūtavallabhaḥ syāt /*",
  "GP12mtp176pu:5677": "api narakagatānpitṝn aśeṣān api divamānayatīha yaḥ karoti // MatsP_55.33 //*",
  "GP12mtp176pu:5678": "______________________________________________________",
  "GP12mtp176pu:5679": "Matsya-Purāṇa 56",
  "GP12mtp176pu:5680": "*śrībhagavānuvāca",
  "GP12mtp176pu:5681": "kṛṣṇāṣṭamīmatho vakṣye sarvapāpapraṇāśinīm /",
  "GP12mtp176pu:5682": "śāntirmuktiśca bhavati jayaḥ puṃsāṃ viśeṣataḥ // MatsP_56.1 //",
  "GP12mtp176pu:5683": "śaṃkaraṃ mārgaśirasi śambhuṃ pauṣe 'bhipūjayet /",
  "GP12mtp176pu:5684": "māghe maheśvaraṃ devaṃ mahādevaṃ ca phālgune // MatsP_56.2 //",
  "GP12mtp176pu:5685": "sthāṇuṃ caitre śivaṃ tadvad vaiśākhe tvarcayennaraḥ /",
  "GP12mtp176pu:5686": "jyeṣṭhe paśupatiṃ cārced āṣāḍhe ugramarcayet // MatsP_56.3 //",
  "GP12mtp176pu:5687": "pūjayecchrāvaṇe śarvaṃ nabhasye tryambakaṃ tathā /",
  "GP12mtp176pu:5688": "haramāśvayuje māsi tatheśānaṃ ca kārttike // MatsP_56.4 //",
  "GP12mtp176pu:5689": "kṛṣṇāṣṭamīṣu sarvāsu śaktaḥ sampūjayeddvijān /",
  "GP12mtp176pu:5690": "gobhūhiraṇyavāsobhiḥ śivabhaktānupoṣitaḥ // MatsP_56.5 //",
  "GP12mtp176pu:5691": "gomūtraghṛtagokṣīra-tilān yavakuśodakam /",
  "GP12mtp176pu:5692": "gośṛṅgodaśirīṣārka-bilvapattradadhīni ca /",
  "GP12mtp176pu:5693": "pañcagavyaṃ ca saṃprāśya śaṃkaraṃ pūjayenniśi // MatsP_56.6 //",
  "GP12mtp176pu:5694": "aśvatthaṃ ca vaṭaṃ caivo-dumbaraṃ plakṣameva ca /",
  "GP12mtp176pu:5695": "palāśaṃ jambuvṛkṣaṃ ca viduḥ ṣaṣṭhaṃ maharṣayaḥ // MatsP_56.7 //",
  "GP12mtp176pu:5696": "mārgaśīrṣāṣāḍhamāsābhyāṃ dvābhyāṃ dvābhyāmitikramāt /",
  "GP12mtp176pu:5697": "ekaikaṃ dantapavanaṃ vṛkṣeṣveteṣu bhakṣayet // MatsP_56.8 //",
  "GP12mtp176pu:5698": "devāya dadyādarghyaṃ ca kṛṣṇāṃ gāṃ kṛṣṇavāsasam /",
  "GP12mtp176pu:5699": "dadyātsamāpte dadhyannaṃ vitānadhvajacāmaram // MatsP_56.9 //",
  "GP12mtp176pu:5700": "dvijānāmudakumbhāṃśca pañcaratnasamanvitān /",
  "GP12mtp176pu:5701": "gāvaḥ kṛṣṇāḥ suvarṇaṃ ca vāsāṃsi vividhāni ca /",
  "GP12mtp176pu:5702": "aśaktastu punardadyād gāmekāmapi śaktitaḥ // MatsP_56.10 //",
  "GP12mtp176pu:5703": "na vittaśāṭhyaṃ kurvīta kurvandoṣamavāpnuyāt /",
  "GP12mtp176pu:5704": "kṛṣṇāṣṭamīmupoṣyaiva saptakalpaśatatrayam /",
  "GP12mtp176pu:5705": "pumānsampūjito devaiḥ śivaloke mahīyate // MatsP_56.11 //",
  "GP12mtp176pu:5706": "______________________________________________________",
  "GP12mtp176pu:5707": "Matsya-Purāṇa 57",
  "GP12mtp176pu:5708": "*nārada uvāca",
  "GP12mtp176pu:5709": "dīrghāyurārogyakulābhivṛddhi-yuktaḥ pumānbhūpakulāyutaḥ syāt /",
  "GP12mtp176pu:5710": "muhurmuhurjanmani yena samyag vrataṃ samācakṣva tadindumaule // MatsP_57.1 //",
  "GP12mtp176pu:5711": "*śrībhagavānuvāca",
  "GP12mtp176pu:5712": "tvayā pṛṣṭamidaṃ samyag uktaṃ cākṣayyakārakam /",
  "GP12mtp176pu:5713": "rahasyaṃ tava vakṣyāmi yatpurāṇavido viduḥ // MatsP_57.2 //",
  "GP12mtp176pu:5714": "rohiṇīcandraśayanaṃ nāma vratamihottamam /",
  "GP12mtp176pu:5715": "tasminnārāyaṇasyārcām arcayad indunāmabhiḥ // MatsP_57.3 //",
  "GP12mtp176pu:5716": "yadā somadine śuklā bhavetpañcadaśī kvacit /",
  "GP12mtp176pu:5717": "athavā brahmanakṣatraṃ paurṇamāsyāṃ prajāyate // MatsP_57.4 //",
  "GP12mtp176pu:5718": "tadā snānaṃ naraḥ kuryāt pañcagavyena sarṣapaiḥ /",
  "GP12mtp176pu:5719": "āpyāyasveti tu japed vidvānaṣṭaśataṃ punaḥ // MatsP_57.5 //",
  "GP12mtp176pu:5720": "śūdro 'pi parayā bhaktyā pāṣaṇḍālāpavarjitaḥ /",
  "GP12mtp176pu:5721": "somāya varadāyātha viṣṇave ca namo namaḥ // MatsP_57.6 //",
  "GP12mtp176pu:5722": "kṛtajapyaḥ svabhavanam āgatya madhusūdanam /",
  "GP12mtp176pu:5723": "pūjayetphalapuṣpaiśca somanāmāni kīrtayan // MatsP_57.7 //",
  "GP12mtp176pu:5724": "somāya śāntāya namo 'stu pādāv anantadhāmneti ca jānujaṅghe /",
  "GP12mtp176pu:5725": "ūrudvayaṃ cāpi jalodarāya sampūjayenmeḍhramanantabāhave // MatsP_57.8 //",
  "GP12mtp176pu:5726": "namo namaḥ kāmasukhapradāya kaṭiḥ śaśāṅkasya sadārcanīyā /",
  "GP12mtp176pu:5727": "tathodaraṃ cāpyamṛtodarāya nābhiḥ śaśāṅkāya namo 'bhipūjyā // MatsP_57.9 //",
  "GP12mtp176pu:5728": "namo 'stu candrāya mukhaṃ ca pūjyaṃ dantā dvijānāmadhipāya pūjyāḥ /",
  "GP12mtp176pu:5729": "hāsyaṃ namaścandramase 'bhipūjyam oṣṭhau kumudvantavanapriyāya // MatsP_57.10 //",
  "GP12mtp176pu:5730": "nāsā ca nāthāya vanauṣadhīnām ānandabhūtāya punarbhruvau ca /",
  "GP12mtp176pu:5731": "netradvayaṃ padmanibhaṃ tathendor indīvaraśyāmakarāya śaureḥ // MatsP_57.11 //",
  "GP12mtp176pu:5732": "namaḥ samastādhvaravanditāya karṇadvayaṃ daityaniṣūdanāya /",
  "GP12mtp176pu:5733": "lalāṭamindorudadhipriyāya keśāḥ suṣumnādhipateḥ prapūjyāḥ // MatsP_57.12 //",
  "GP12mtp176pu:5734": "śiraḥ śaśāṅkāya namo murārer viśveśvarāyeti namaḥ kirīṭine /",
  "GP12mtp176pu:5735": "padmapriye rohiṇi nāma lakṣmīḥ saubhāgyasaukhyāmṛtacārukāye // MatsP_57.13 //",
  "GP12mtp176pu:5736": "devīṃ ca saṃpūjya sugandhapuṣpair naivedyadhūpādibhirindupatnīm /",
  "GP12mtp176pu:5737": "suptvātha bhūmau punarutthitena snātvā ca viprāya haviṣyayuktaḥ // MatsP_57.14 //",
  "GP12mtp176pu:5738": "deyaḥ prabhāte sahiraṇyavāri-kumbho namaḥ pāpavināśanāya /",
  "GP12mtp176pu:5739": "saṃprāśya gomūtramamāṃsamannam akṣāramaṣṭāvatha viṃśatiṃ ca /",
  "GP12mtp176pu:5740": "grāsānpayaḥsarpiryutānupoṣya bhuktvetihāsaṃ śṛṇuyānmuhūrtam // MatsP_57.15 //",
  "GP12mtp176pu:5741": "kadambanīlotpalaketakāni jātī sarojaṃ śatapattrikā ca /",
  "GP12mtp176pu:5742": "amlānakubjānyatha sinduvāraṃ puṣpaṃ punarnārada mallikāyāḥ /",
  "GP12mtp176pu:5743": "śubhraṃ ca viṣṇoḥ karavīrapuṣpaṃ śrīcampakaṃ candramasaḥ pradeyam // MatsP_57.16 //",
  "GP12mtp176pu:5744": "śrāvaṇādiṣu māseṣu kramādetāni sarvadā /",
  "GP12mtp176pu:5745": "yasminmāse vratādiḥ syāt tatpuṣpairarcayeddharim // MatsP_57.17 //",
  "GP12mtp176pu:5746": "evaṃ saṃvatsaraṃ yāvad upāsya vidhivannaraḥ /",
  "GP12mtp176pu:5747": "vratānte śayanaṃ dadyād darpaṇopaskarānvitam // MatsP_57.18 //",
  "GP12mtp176pu:5748": "rohiṇīcandramithunaṃ kārayitvātha kāñcanam /",
  "GP12mtp176pu:5749": "candraḥ ṣaḍaṅgulaḥ kāryo rohiṇī caturaṅgulā // MatsP_57.19 //",
  "GP12mtp176pu:5750": "muktāphalāṣṭakayutaṃ sitanetrapaṭāvṛtam /",
  "GP12mtp176pu:5751": "kṣīrakumbhopari punaḥ kāṃsyapātrākṣatānvitam /",
  "GP12mtp176pu:5752": "dadyānmantreṇa pūrvāhṇe śālīkṣuphalasaṃyutam // MatsP_57.20 //",
  "GP12mtp176pu:5753": "śvetāmatha suvarṇāsyāṃ khurai raupyaiḥ samanvitām /",
  "GP12mtp176pu:5754": "savastrabhājanāṃ dhenuṃ tathā śaṅkhaṃ ca śobhanam // MatsP_57.21 //",
  "GP12mtp176pu:5755": "bhūṣaṇairdvijadāmpatyam alaṃkṛtya guṇānvitam /",
  "GP12mtp176pu:5756": "candro 'yaṃ dvijarūpeṇa sabhārya iti kalpayet // MatsP_57.22 //",
  "GP12mtp176pu:5757": "yathā na rohiṇī kṛṣṇa śayyāṃ saṃtyajya gacchati /",
  "GP12mtp176pu:5758": "somarūpasya te tadvan mamābhedo 'stu bhūtibhiḥ // MatsP_57.23 //",
  "GP12mtp176pu:5759": "yathā tvameva sarveṣāṃ paramānandamuktidaḥ /",
  "GP12mtp176pu:5760": "bhuktirmuktistathā bhaktis tvayi candrāstu me sadā // MatsP_57.24 //",
  "GP12mtp176pu:5761": "iti saṃsārabhītasya muktikāmasya cānagha /",
  "GP12mtp176pu:5762": "rūpārogyāyuṣāmetad vidhāyakamanuttamam // MatsP_57.25 //",
  "GP12mtp176pu:5763": "idameva pitṝṇāṃ ca sarvadā vallabhaṃ mune /",
  "GP12mtp176pu:5764": "trailokyādhipatirbhūtvā saptakalpaśatatrayam /",
  "GP12mtp176pu:5765": "candralokamavāpnoti vidyudbhūtvā tu mucyate // MatsP_57.26 //",
  "GP12mtp176pu:5766": "nārī vā rohiṇī candra-śayanaṃ yā samācaret /",
  "GP12mtp176pu:5767": "sāpi tatphalamāpnoti punarāvṛttidurlabham // MatsP_57.27 //",
  "GP12mtp176pu:5768": "iti paṭhati śṛṇoti vā ya itthaṃ madhumathanārcanam indukīrtanena /",
  "GP12mtp176pu:5769": "matimapi ca dadāti so 'pi śaurer bhavanagataḥ paripūjyate 'maraughaiḥ // MatsP_57.28 //",
  "GP12mtp176pu:5770": "______________________________________________________",
  "GP12mtp176pu:5771": "Matsya-Purāṇa 58",
  "GP12mtp176pu:5772": "*sūta uvāca",
  "GP12mtp176pu:5773": "jalāśayagataṃ viṣṇum uvāca ravinandanaḥ /",
  "GP12mtp176pu:5774": "taḍāgārāmakūpānāṃ vāpīṣu nalinīṣu ca // MatsP_58.1 //",
  "GP12mtp176pu:5775": "vidhiṃ pṛcchāmi deveśe devatāyataneṣu ca /",
  "GP12mtp176pu:5776": "ke tatra cartvijo nātha vedī vā kīdṛśī bhavet // MatsP_58.2 //",
  "GP12mtp176pu:5777": "dakṣiṇāvalayaḥ kālaḥ sthānamācārya eva ca /",
  "GP12mtp176pu:5778": "dravyāṇi kāni śastāni sarvamācakṣva tattvataḥ // MatsP_58.3 //",
  "GP12mtp176pu:5779": "*matsya uvāca",
  "GP12mtp176pu:5780": "śṛṇu rājanmahābāho taḍāgādiṣu yo vidhiḥ /",
  "GP12mtp176pu:5781": "purāṇeṣvitihāso 'yaṃ paṭhyate vedavādibhiḥ // MatsP_58.4 //",
  "GP12mtp176pu:5782": "prāpya pakṣaṃ śubhaṃ śuklam atīte cottarāyaṇe /",
  "GP12mtp176pu:5783": "puṇye 'hni viprakathite kṛtvā brāhmaṇavācanam // MatsP_58.5 //",
  "GP12mtp176pu:5784": "prāgudakpravaṇe deśe taḍāgasya samīpataḥ /",
  "GP12mtp176pu:5785": "caturhastāṃ śubhāṃ vedīṃ caturasrāṃ caturmukhām // MatsP_58.6 //",
  "GP12mtp176pu:5786": "tathā ṣoḍaśahastaḥ syān maṇḍapaśca caturmukhaḥ /",
  "GP12mtp176pu:5787": "vedyāśca parito gartā ratnimātrāstrimekhalāḥ // MatsP_58.7 //",
  "GP12mtp176pu:5788": "nava saptātha vā pañca nātiriktā nṛpātmaja /",
  "GP12mtp176pu:5789": "vitastimātrā yoniḥ syāt ṣaṭsaptāṅgulivistṛtā // MatsP_58.8 //",
  "GP12mtp176pu:5790": "gartāśca tatra sapta syus triparvocchritamekhalāḥ /",
  "GP12mtp176pu:5791": "sarvatastu savarṇāḥ syuḥ patākādhvajasaṃyutāḥ // MatsP_58.9 //",
  "GP12mtp176pu:5792": "aśvatthodumbaraplakṣa-vaṭaśākhākṛtāni tu /",
  "GP12mtp176pu:5793": "maṇḍapasya pratidiśaṃ dvārāṇyetāni kārayet // MatsP_58.10 //",
  "GP12mtp176pu:5794": "śubhāstatrāṣṭa hotāro dvārapālāstathāṣṭa vai /",
  "GP12mtp176pu:5795": "aṣṭau tu jāpakāḥ kāryā brāhmaṇā vedapāragāḥ // MatsP_58.11 //",
  "GP12mtp176pu:5796": "sarvalakṣaṇasampūrṇo mantravidvijitendriyaḥ /",
  "GP12mtp176pu:5797": "kulaśīlasamāyuktaḥ purodhāḥ syāddvijottamaḥ // MatsP_58.12 //",
  "GP12mtp176pu:5798": "pratigarteṣu kalaśī yajñopakaraṇāni ca /",
  "GP12mtp176pu:5799": "vyajanaṃ cāmare śubhre tāmrapātre suvistṛte // MatsP_58.13 //",
  "GP12mtp176pu:5800": "tatastvanekavarṇāḥ syuś caravaḥ pratidaivatam /",
  "GP12mtp176pu:5801": "ācāryaḥ prakṣipedbhūmāv anumantrya vicakṣaṇaḥ // MatsP_58.14 //",
  "GP12mtp176pu:5802": "tryaratnimātro yūpaḥ syāt kṣāravṛkṣavinirmitaḥ /",
  "GP12mtp176pu:5803": "yajamānapramāṇo vā saṃsthāpyo bhūtimicchatā // MatsP_58.15 //",
  "GP12mtp176pu:5804": "hemālaṃkāriṇaḥ kāryāḥ pañcaviṃśatiṛtvijaḥ /",
  "GP12mtp176pu:5805": "kuṇḍalāni ca haimāni keyūrakaṭakāni ca // MatsP_58.16 //",
  "GP12mtp176pu:5806": "tathāṅgulyaḥ pavitrāṇi vāsāṃsi vividhāni ca /",
  "GP12mtp176pu:5807": "pūjayettu samaṃ sarvān ācāryo dviguṇaṃ punaḥ /",
  "GP12mtp176pu:5808": "dadyācchayanasaṃyuktam ātmanaścāpi yatpriyam // MatsP_58.17 //",
  "GP12mtp176pu:5809": "sauvarṇakūrmamakarau rājatau matsyadundubhau /",
  "GP12mtp176pu:5810": "tāmrau kulīramaṇḍūkāv āyasaḥ śiśumārakaḥ /",
  "GP12mtp176pu:5811": "evamāsādya tatsarvam ādāveva viśāṃ pate // MatsP_58.18 //",
  "GP12mtp176pu:5812": "śuklamālyāmbaradharaḥ śuklagandhānulepanaḥ /",
  "GP12mtp176pu:5813": "sarvauṣadhyudakaistatra snāpito vedapāragaiḥ // MatsP_58.19 //",
  "GP12mtp176pu:5814": "yajamānaḥ sapatnīkaḥ putrapautrasamanvitaḥ /",
  "GP12mtp176pu:5815": "paścimaṃ dvāramāsādya praviśedyāgamaṇḍapam // MatsP_58.20 //",
  "GP12mtp176pu:5816": "tato maṅgalaśabdena bherīṇāṃ niḥsvanena ca /",
  "GP12mtp176pu:5817": "añjasā maṇḍalaṃ kuryāt pañcavarṇena tattvavit // MatsP_58.21 //",
  "GP12mtp176pu:5818": "ṣoḍaśāraṃ tataścakraṃ padmagarbhaṃ caturmukham /",
  "GP12mtp176pu:5819": "caturasraṃ ca parito vṛttaṃ madhye suśobhanam // MatsP_58.22 //",
  "GP12mtp176pu:5820": "vedyāścopari tatkṛtvā grahāṃllokapatīṃstataḥ /",
  "GP12mtp176pu:5821": "vinyasenmantrataḥ sarvān pratidikṣu vicakṣaṇaḥ // MatsP_58.23 //",
  "GP12mtp176pu:5822": "kūrmādi sthāpayenmadhye vāruṇaṃ mantramāśritaḥ /",
  "GP12mtp176pu:5823": "brahmāṇaṃ ca śivaṃ viṣṇuṃ tatraiva sthāpayedbudhaḥ // MatsP_58.24 //",
  "GP12mtp176pu:5824": "vināyakaṃ ca vinyasya kamalāmambikāṃ tathā /",
  "GP12mtp176pu:5825": "śāntyarthaṃ sarvalokānāṃ bhūtagrāmaṃ nyasettataḥ // MatsP_58.25 //",
  "GP12mtp176pu:5826": "puṣpabhakṣyaphalairyuktam evaṃ kṛtvādhivāsanam /",
  "GP12mtp176pu:5827": "kumbhān sajalagarbhāṃstān vāsobhiḥ pariveṣṭayet // MatsP_58.26 //",
  "GP12mtp176pu:5828": "puṣpagandhairalaṃkṛtya dvārapālānsamantataḥ /",
  "GP12mtp176pu:5829": "paṭhadhvamiti tānbrūyād ācāryastvabhipūjayet // MatsP_58.27 //",
  "GP12mtp176pu:5830": "bahvṛcau pūrvataḥ sthāpyau dakṣiṇena yajurvidau /",
  "GP12mtp176pu:5831": "sāmagau paścime tadvad uttareṇa tvatharvaṇau // MatsP_58.28 //",
  "GP12mtp176pu:5832": "udaṅmukho dakṣiṇato yajamāna upāviśet /",
  "GP12mtp176pu:5833": "yajadhvamiti tānbrūyād dhautrikānpunareva tu // MatsP_58.29 //",
  "GP12mtp176pu:5834": "utkṛṣṭānmantrajāpena tiṣṭhadhvamiti jāpakān /",
  "GP12mtp176pu:5835": "evamādiśya tānsarvān paryukṣyāgniṃ sa mantravit // MatsP_58.30 //",
  "GP12mtp176pu:5836": "juhuyādvāruṇairmantrair ājyaṃ ca samidhastathā /",
  "GP12mtp176pu:5837": "ṛtvigbhiścātha hotavyaṃ vāruṇaireva sarvataḥ // MatsP_58.31 //",
  "GP12mtp176pu:5838": "grahebhyo vidhivaddhutvā tathendrāyeśvarāya ca /",
  "GP12mtp176pu:5839": "marudbhyo lokapālebhyo vidhivadviśvakarmaṇe // MatsP_58.32 //",
  "GP12mtp176pu:5840": "rātrisūktaṃ ca raudraṃ ca pāvamānaṃ sumaṅgalam /",
  "GP12mtp176pu:5841": "japeyuḥ pauruṣaṃ sūktaṃ pūrvato bahvṛcaḥ pṛthak // MatsP_58.33 //",
  "GP12mtp176pu:5842": "śākraṃ raudraṃ ca saumyaṃ ca kūṣmāṇḍaṃ jātavedasam /",
  "GP12mtp176pu:5843": "saurasūktaṃ japenmantraṃ dakṣiṇena yajurvidaḥ // MatsP_58.34 //",
  "GP12mtp176pu:5844": "vairājyaṃ pauruṣaṃ sūktaṃ sauvarṇaṃ rudrasaṃhitām /",
  "GP12mtp176pu:5845": "śaiśavaṃ pañcanidhanaṃ gāyatraṃ jyeṣṭhasāma ca // MatsP_58.35 //",
  "GP12mtp176pu:5846": "vāmadevyaṃ bṛhatsāma rauravaṃ sarathaṃtaram /",
  "GP12mtp176pu:5847": "gavāṃ vrataṃ ca kāṇvaṃ ca rakṣoghnaṃ vayasastathā /",
  "GP12mtp176pu:5848": "gāyeyuḥ sāmagā rājan paścimaṃ dvāramāśritāḥ // MatsP_58.36 //",
  "GP12mtp176pu:5849": "atharvaṇaścottarataḥ śāntikaṃ pauṣṭikaṃ tathā /",
  "GP12mtp176pu:5850": "japeyurmanasā devam āśritya varuṇaṃ prabhum // MatsP_58.37 //",
  "GP12mtp176pu:5851": "pūrvedyuramito rātrāv evaṃ kṛtvādhivāsanam /",
  "GP12mtp176pu:5852": "gajāśvarathyāvalmīkāt saṃgamāddhradagokulāt /",
  "GP12mtp176pu:5853": "mṛdamādāya kumbheṣu prakṣipeccatvarāttathā // MatsP_58.38 //",
  "GP12mtp176pu:5854": "rocanāṃ ca sasiddhārthāṃ gandhaṃ guggulameva ca /",
  "GP12mtp176pu:5855": "snapanaṃ tasya kartavyaṃ pañcagavyasamanvitam // MatsP_58.39 //",
  "GP12mtp176pu:5856": "pratyekaṃ tu mahāmantrair eva kṛtvā vidhānataḥ /",
  "GP12mtp176pu:5857": "evaṃ kṣapātivāhyātha vidhiyuktena karmaṇā // MatsP_58.40 //",
  "GP12mtp176pu:5858": "tataḥ prabhāte vimale saṃjāte 'tha śataṃ gavām /",
  "GP12mtp176pu:5859": "brāhmaṇebhyaḥ pradātavyam aṣṭaṣaṣṭiśca vā punaḥ /",
  "GP12mtp176pu:5860": "pañcāśadvātha ṣaṭtriṃśat pañcaviṃśatirapyatha // MatsP_58.41 //",
  "GP12mtp176pu:5861": "tataḥ sāṃvatsaraprokte śubhe lagne suśobhane /",
  "GP12mtp176pu:5862": "vedaśabdaiśca gāndharvair vādyaiśca vividhaiḥ punaḥ // MatsP_58.42 //",
  "GP12mtp176pu:5863": "kanakālaṃkṛtāṃ kṛtvā jale gāmavatārayet /",
  "GP12mtp176pu:5864": "sāmagāya ca sā deyā brāhmaṇāya viśāṃ pate // MatsP_58.43 //",
  "GP12mtp176pu:5865": "pātrīmādāya sauvarṇīṃ pañcaratnasamanvitām /",
  "GP12mtp176pu:5866": "tato nikṣipya makara-matsyādīṃścaiva sarvaśaḥ /",
  "GP12mtp176pu:5867": "dhṛtāṃ caturvidhair viprair vedavedāṅgapāragaiḥ // MatsP_58.44 //",
  "GP12mtp176pu:5868": "mahānadījalopetāṃ dadhyakṣatasamanvitām /",
  "GP12mtp176pu:5869": "uttarābhimukhīṃ dhenuṃ jalamadhye tu kārayet // MatsP_58.45 //",
  "GP12mtp176pu:5870": "atharvaṇena saṃsnātāṃ punarmāmetyatheti ca /",
  "GP12mtp176pu:5871": "āpo hi ṣṭheti mantreṇa kṣiptvāgatya ca maṇḍapam // MatsP_58.46 //",
  "GP12mtp176pu:5872": "pūjayitvā sarastatra baliṃ dadyātsamantataḥ /",
  "GP12mtp176pu:5873": "punardināni hotavyaṃ catvāri munisattamāḥ // MatsP_58.47 //",
  "GP12mtp176pu:5874": "caturthīkarma kartavyaṃ deyā tatrāpi śaktitaḥ /",
  "GP12mtp176pu:5875": "dakṣiṇā rājaśārdūla varuṇakṣmāpaṇaṃ tataḥ // MatsP_58.48 //",
  "GP12mtp176pu:5876": "kṛtvā tu yajñapātrāṇi yajñopakaraṇāni ca /",
  "GP12mtp176pu:5877": "ṛtvigbhyastu samaṃ dattvā maṇḍapaṃ vibhajetpunaḥ /",
  "GP12mtp176pu:5878": "hemapātrīṃ ca śayyāṃ ca sthāpakāya nivedayet // MatsP_58.49 //",
  "GP12mtp176pu:5879": "tataḥ sahasraṃ viprāṇām athavāṣṭaśataṃ tathā /",
  "GP12mtp176pu:5880": "bhojanīyaṃ yathāśakti pañcāśadvātha viṃśatiḥ /",
  "GP12mtp176pu:5881": "evameṣa purāṇeṣu taḍāgavidhirucyate // MatsP_58.50 //",
  "GP12mtp176pu:5882": "kūpavāpīṣu sarvāsu tathā puṣkariṇīṣu ca /",
  "GP12mtp176pu:5883": "eṣa eva vidhirdṛṣṭaḥ pratiṣṭhāsu tathaiva ca // MatsP_58.51 //",
  "GP12mtp176pu:5884": "mantratastu viśeṣaḥ syāt prāsādādyānabhūmiṣu /",
  "GP12mtp176pu:5885": "ayaṃ tvaśaktāvardhena vidhirdṛṣṭaḥ svayambhuvā /",
  "GP12mtp176pu:5886": "alpeṣvekāgnivatkṛtvā vittaśāṭhyādṛte nṛṇām // MatsP_58.52 //",
  "GP12mtp176pu:5887": "prāvṛṭkāle sthite toye hy agniṣṭomaphalaṃ smṛtam /",
  "GP12mtp176pu:5888": "śaratkāle sthitaṃ yatsyāt taduktaphaladāyakam /",
  "GP12mtp176pu:5889": "vājapeyātirātrābhyāṃ hemante śiśire sthitam // MatsP_58.53 //",
  "GP12mtp176pu:5890": "aśvamedhasamaṃ prāhur vasantasamaye sthitam /",
  "GP12mtp176pu:5891": "grīṣme 'pi tatsthitaṃ toyaṃ rājasūyādviśiṣyate // MatsP_58.54 //",
  "GP12mtp176pu:5892": "etānmahārāja viśeṣadharmān karoti yo 'pyāgamaśuddhabuddhiḥ /",
  "GP12mtp176pu:5893": "sa yāti rudrālayamāśu pūtaḥ kalpānanekāndivi modate ca // MatsP_58.55 //",
  "GP12mtp176pu:5894": "anekalokānsa mahattamādīn bhuktvā parārdhadvayamaṅganābhiḥ /",
  "GP12mtp176pu:5895": "sahaiva viṣṇoḥ paramaṃ padaṃ yat prāpnoti tadyāgaphalena bhūyaḥ // MatsP_58.56 //",
  "GP12mtp176pu:5896": "______________________________________________________",
  "GP12mtp176pu:5897": "Matsya-Purāṇa 59",
  "GP12mtp176pu:5898": "*ṛṣaya ūcuḥ",
  "GP12mtp176pu:5899": "pādapānāṃ vidhiṃ sūta yathāvadvistarādvada /",
  "GP12mtp176pu:5900": "vidhinā kena kartavyaṃ pādapodyāpanaṃ budhaiḥ // MatsP_59.1 //",
  "GP12mtp176pu:5901": "ye ca lokāḥ smṛtāsteṣāṃ tānidānīṃ vadasva naḥ /",
  "GP12mtp176pu:5902": "yatphalaṃ labhate pretya tatsarvaṃ vaktumarhasi // MatsP_59.2 //",
  "GP12mtp176pu:5903": "*sūta uvāca",
  "GP12mtp176pu:5904": "pādapānāṃ vidhiṃ vakṣye tathaivodyānabhūmiṣu /",
  "GP12mtp176pu:5905": "taḍāgavidhivatsarvam āsādya jagadīśvara // MatsP_59.3 //",
  "GP12mtp176pu:5906": "ṛtviṅmaṇḍapasambhāraś cācāryaścaiva tadvidhaḥ /",
  "GP12mtp176pu:5907": "pūjayedbrāhmaṇāṃstadvad dhemavastrānulepanaiḥ // MatsP_59.4 //",
  "GP12mtp176pu:5908": "sarvauṣadhyudakaiḥ siktān piṣṭātakavibhūṣitān /",
  "GP12mtp176pu:5909": "vṛkṣānmālyairalaṃkṛtya vāsobhirabhiveṣṭayet // MatsP_59.5 //",
  "GP12mtp176pu:5910": "sūcyā sauvarṇayā kāryaṃ sarveṣāṃ karṇavedhanam /",
  "GP12mtp176pu:5911": "añjanaṃ cāpi dātavyaṃ tadvaddhemaśalākayā // MatsP_59.6 //",
  "GP12mtp176pu:5912": "phalāni sapta cāṣṭau vā kāladhautāni kārayet /",
  "GP12mtp176pu:5913": "pratyekaṃ sarvavṛkṣāṇāṃ vedyāṃ tānyadhivāsayet // MatsP_59.7 //",
  "GP12mtp176pu:5914": "dhūpo 'tra guggulaḥ śreṣṭhas tāmrapātrairadhiṣṭhitān /",
  "GP12mtp176pu:5915": "saptadhānyasthitānkṛtvā vastragandhānulepanaiḥ // MatsP_59.8 //",
  "GP12mtp176pu:5916": "kumbhānsarveṣu vṛkṣeṣu sthāpayitvā nareśvara /",
  "GP12mtp176pu:5917": "sahiraṇyānaśeṣāṃstān kṛtvā balinivedanam // MatsP_59.9 //",
  "GP12mtp176pu:5918": "yathāsvaṃ lokapālānām indrādīnāṃ viśeṣataḥ /",
  "GP12mtp176pu:5919": "vanaspateśca vidvadbhir homaḥ kāryo dvijātibhiḥ // MatsP_59.10 //",
  "GP12mtp176pu:5920": "tataḥ śuklāmbaradharāṃ sauvarṇakṛtabhūṣaṇām /",
  "GP12mtp176pu:5921": "sakāṃsyadohāṃ sauvarṇa-śṛṅgābhyām atiśālinīm /",
  "GP12mtp176pu:5922": "payasvinīṃ vṛkṣamadhyād utsṛjedgāmudaṅmukhīm // MatsP_59.11 //",
  "GP12mtp176pu:5923": "tato 'bhiṣekamantreṇa vādyamaṅgalagītakaiḥ /",
  "GP12mtp176pu:5924": "ṛgyajuḥsāmamantraiśca vāruṇairabhitastathā /",
  "GP12mtp176pu:5925": "taireva kumbhaiḥ snapanaṃ kuryādbrāhmaṇapuṃgavaḥ // MatsP_59.12 //",
  "GP12mtp176pu:5926": "snātaḥ śuklāmbarastadvad yajamāno 'bhipūjayet /",
  "GP12mtp176pu:5927": "gobhir vibhavataḥ sarvān ṛtvijastānsamāhitaḥ // MatsP_59.13 //",
  "GP12mtp176pu:5928": "hemasūtraiḥ sakaṭakair aṅgulīyapavitrakaiḥ /",
  "GP12mtp176pu:5929": "vāsobhiḥ śayanīyaiśca tathopaskarapādukaiḥ /",
  "GP12mtp176pu:5930": "kṣīreṇa bhojanaṃ dadyād yāvaddinacatuṣṭayam // MatsP_59.14 //",
  "GP12mtp176pu:5931": "homaśca sarṣapaiḥ kāryo yavaiḥ kṛṣṇatilaistathā /",
  "GP12mtp176pu:5932": "palāśasamidhaḥ śastāś caturthe 'hni tathotsavaḥ /",
  "GP12mtp176pu:5933": "dakṣiṇā ca punastadvad deyā tatrāpi śaktitaḥ // MatsP_59.15 //",
  "GP12mtp176pu:5934": "yadyadiṣṭatamaṃ kiṃcit tattad dadyādamatsarī /",
  "GP12mtp176pu:5935": "ācārye dviguṇaṃ dadyāt praṇipatya visarjayet // MatsP_59.16 //",
  "GP12mtp176pu:5936": "anena vidhinā yastu kuryādvṛkṣotsavaṃ budhaḥ /",
  "GP12mtp176pu:5937": "sarvānkāmānavāpnoti phalaṃ cānantyamaśnute // MatsP_59.17 //",
  "GP12mtp176pu:5938": "yaścaikamapi rājendra vṛkṣaṃ saṃsthāpayennaraḥ /",
  "GP12mtp176pu:5939": "so 'pi svarge vasedrājan yāvadindrāyutatrayam // MatsP_59.18 //",
  "GP12mtp176pu:5940": "bhūtānbhavyāṃśca manujāṃs tārayeddrumasaṃmitān /",
  "GP12mtp176pu:5941": "paramāṃ siddhimāpnoti punarāvṛttidurlabhām // MatsP_59.19 //",
  "GP12mtp176pu:5942": "ya idaṃ śṛṇuyānnityaṃ śrāvayedvāpi mānavaḥ /",
  "GP12mtp176pu:5943": "so 'pi sampūjito devair brahmaloke mahīyate // MatsP_59.20 //",
  "GP12mtp176pu:5944": "______________________________________________________",
  "GP12mtp176pu:5945": "Matsya-Purāṇa 60",
  "GP12mtp176pu:5946": "*matsya uvāca",
  "GP12mtp176pu:5947": "tathaivānyatpravakṣyāmi sarvakāmaphalapradam /",
  "GP12mtp176pu:5948": "saubhāgyaśayanaṃ nāma yatpurāṇavido viduḥ // MatsP_60.1 //",
  "GP12mtp176pu:5949": "purā dagdheṣu lokeṣu bhūrbhuvaḥsvarmahādiṣu /",
  "GP12mtp176pu:5950": "saubhāgyaṃ sarvabhūtānām ekasthamabhavattadā /",
  "GP12mtp176pu:5951": "vaikuṇṭhaṃ svargamāsādya viṣṇor vakṣaḥsthalasthitam // MatsP_60.2 //",
  "GP12mtp176pu:5952": "tataḥ kālena mahatā punaḥ sargavidhau nṛpa /",
  "GP12mtp176pu:5953": "ahaṃkārāvṛte loke pradhānapuruṣānvite // MatsP_60.3 //",
  "GP12mtp176pu:5954": "spardhāyāṃ ca pravṛttāyāṃ kamalāsanakṛṣṇayoḥ /",
  "GP12mtp176pu:5955": "liṅgākārā samudbhūtā vahnerjvālātibhīṣaṇā /",
  "GP12mtp176pu:5956": "tayābhitaptasya harer vakṣasastadviniḥsṛtam // MatsP_60.4 //",
  "GP12mtp176pu:5957": "vakṣaḥsthalaṃ samāśritya viṣṇoḥ saubhāgyamāsthitam /",
  "GP12mtp176pu:5958": "rasarūpaṃ tato yāvat prāpnoti vasudhātalam // MatsP_60.5 //",
  "GP12mtp176pu:5959": "utkṣiptamantarikṣe tad brahmaputreṇa dhīmatā /",
  "GP12mtp176pu:5960": "dakṣeṇa pītamātraṃ tad rūpalāvaṇyakārakam // MatsP_60.6 //",
  "GP12mtp176pu:5961": "balaṃ tejo mahajjātaṃ dakṣasya parameṣṭhinaḥ /",
  "GP12mtp176pu:5962": "śeṣaṃ yadapatadbhūmāv aṣṭadhā samajāyata // MatsP_60.7 //",
  "GP12mtp176pu:5963": "tato janānāṃ saṃjātāḥ sapta saubhāgyadāyikāḥ /",
  "GP12mtp176pu:5964": "ikṣavo rasarājāśca niṣpāvājājidhānyakam // MatsP_60.8 //",
  "GP12mtp176pu:5965": "vikāravacca gokṣīraṃ kusumbhaṃ kuṅkumaṃ tathā /",
  "GP12mtp176pu:5966": "lavaṇaṃ cāṣṭamaṃ tadvat saubhāgyāṣṭakamucyate // MatsP_60.9 //",
  "GP12mtp176pu:5967": "pītaṃ yadbrahmaputreṇa yogajñānavidā punaḥ /",
  "GP12mtp176pu:5968": "duhitā sābhavattasya yā satītyabhidhīyate // MatsP_60.10 //",
  "GP12mtp176pu:5969": "lokānatītya lālityāl lalitā tena cocyate /",
  "GP12mtp176pu:5970": "trailokyasundarīm enām upayeme pinākadhṛk // MatsP_60.11 //",
  "GP12mtp176pu:5971": "yā devī saubhāgyamayī bhuktimuktiphalapradā /",
  "GP12mtp176pu:5972": "tāmārādhya pumānbhaktyā nārī vā kiṃ na vindati // MatsP_60.12 //",
  "GP12mtp176pu:5973": "*manuruvāca",
  "GP12mtp176pu:5974": "kathamārādhanaṃ tasyā jagaddhātryā janārdana /",
  "GP12mtp176pu:5975": "tadvidhānaṃ jagannātha tatsarvaṃ ca vadasva me // MatsP_60.13 //",
  "GP12mtp176pu:5976": "*matsya uvāca",
  "GP12mtp176pu:5977": "vasantamāsamāsādya tṛtīyāyāṃ janapriya /",
  "GP12mtp176pu:5978": "śuklapakṣasya pūrvāhṇe tilaiḥ snānaṃ samācaret // MatsP_60.14 //",
  "GP12mtp176pu:5979": "tasminnahani sā devī kila viśvātmanā satī /",
  "GP12mtp176pu:5980": "pāṇigrahaṇakair mantrair udūḍhā varavarṇinī // MatsP_60.15 //",
  "GP12mtp176pu:5981": "tayā sahaiva deveśaṃ tṛtīyāyām athārcayet /",
  "GP12mtp176pu:5982": "phalairnānāvidhairdhūpair dīpanaivedyasaṃyutaiḥ // MatsP_60.16 //",
  "GP12mtp176pu:5983": "pratimāṃ pañcagavyena tathā gandhodakena tu /",
  "GP12mtp176pu:5984": "snāpayitvārcayed gaurīm induśekharasaṃyutām // MatsP_60.17 //",
  "GP12mtp176pu:5985": "namo 'stu pāṭalāyai tu pādau devyāḥ śivasya tu /",
  "GP12mtp176pu:5986": "śivāyeti ca saṃkīrya jayāyai gulphayor dvayoḥ // MatsP_60.18 //",
  "GP12mtp176pu:5987": "triguṇāyeti rudrāya bhavānyai jaṅghayoryugam /",
  "GP12mtp176pu:5988": "śivāṃ rudreśvarāyai ca vijayāyeti jānunī /",
  "GP12mtp176pu:5989": "saṃkīrtya harikeśāya tathorū varade namaḥ // MatsP_60.19 //",
  "GP12mtp176pu:5990": "īśāyai ca kīṭaṃ devyāḥ śaṃkarāyeti śaṃkaram /",
  "GP12mtp176pu:5991": "kukṣidvayaṃ ca koṭavyai śūline śūlapāṇaye // MatsP_60.20 //",
  "GP12mtp176pu:5992": "maṅgalāyai namastubhyam udaraṃ cābhipūjayet /",
  "GP12mtp176pu:5993": "sarvātmane namo rudram īśānyai ca kucadvayam // MatsP_60.21 //",
  "GP12mtp176pu:5994": "śivaṃ vedātmane tadvad rudrāṇyai kaṇṭhamarcayet /",
  "GP12mtp176pu:5995": "tripuraghnāya viśveśam anantāyai karadvayam // MatsP_60.22 //",
  "GP12mtp176pu:5996": "trilocanāya ca haraṃ bāhū kālānalapriye /",
  "GP12mtp176pu:5997": "saubhāgyabhavanāyeti bhūṣaṇāni sadārcayet /",
  "GP12mtp176pu:5998": "svāhāsvadhāyai ca mukham īśvarāyeti śūlinam // MatsP_60.23 //",
  "GP12mtp176pu:5999": "aśokamadhuvāsinyai pūjyāvoṣṭhau ca bhūtidau /",
  "GP12mtp176pu:6000": "sthāṇave tu haraṃ tadvad dhāsyaṃ candramukhapriye // MatsP_60.24 //",
  "GP12mtp176pu:6001": "namo 'rdhanārīśaharam asitāṅgīti nāsikām /",
  "GP12mtp176pu:6002": "nama ugrāya lokeśaṃ laliteti punarbhruvau // MatsP_60.25 //",
  "GP12mtp176pu:6003": "śarvāya purahantāraṃ vāsavyai tu tathālakān /",
  "GP12mtp176pu:6004": "namaḥ śrīkaṇṭhanāthāyai śivakeśāṃstato 'rcayet /",
  "GP12mtp176pu:6005": "bhīmograsamarūpiṇyai śiraḥ sarvātmane namaḥ // MatsP_60.26 //",
  "GP12mtp176pu:6006": "śivamabhyarcya vidhivat saubhāgyāṣṭakamagrataḥ /",
  "GP12mtp176pu:6007": "sthāpayeddhṛtaniṣpāva-kusumbhakṣīrajīrakam // MatsP_60.27 //",
  "GP12mtp176pu:6008": "rasarājaṃ ca lavaṇaṃ kustumburu tathāṣṭakam /",
  "GP12mtp176pu:6009": "dattaṃ saubhāgyamityasmāt saubhāgyāṣṭakamityataḥ // MatsP_60.28 //",
  "GP12mtp176pu:6010": "evaṃ nivedya tatsarvam agrataḥ śivayoḥ punaḥ /",
  "GP12mtp176pu:6011": "rātrau śṛṅgodakaṃ prāśya tadvadbhūmāvariṃdama // MatsP_60.29 //",
  "GP12mtp176pu:6012": "punaḥ prabhāte tu tathā kṛtasnānajapaḥ śuciḥ /",
  "GP12mtp176pu:6013": "saṃpūjya dvijadāmpatyaṃ vastramālyavibhūṣaṇaiḥ // MatsP_60.30 //",
  "GP12mtp176pu:6014": "saubhāgyāṣṭakasaṃyuktaṃ suvarṇacaraṇadvayam /",
  "GP12mtp176pu:6015": "prīyatāmatra lalitā brāhmaṇāya nivedayet // MatsP_60.31 //",
  "GP12mtp176pu:6016": "evaṃ saṃvatsaraṃ yāvat tṛtīyāyāṃ sadā mano /",
  "GP12mtp176pu:6017": "kartavyaṃ vidhivadbhaktyā sarvasaubhāgyamīpsubhiḥ // MatsP_60.32 //",
  "GP12mtp176pu:6018": "prāśane dānamantre ca viśeṣo 'yaṃ nibodha me /",
  "GP12mtp176pu:6019": "śṛṅgodakaṃ caitramāse vaiśākhe gomayaṃ punaḥ // MatsP_60.33 //",
  "GP12mtp176pu:6020": "jyeṣṭhe mandārakusumaṃ bilvapattraṃ śucau smṛtam /",
  "GP12mtp176pu:6021": "śrāvaṇe dadhi saṃprāśyaṃ nabhasye ca kuśodakam // MatsP_60.34 //",
  "GP12mtp176pu:6022": "kṣīramāśvayuje māsi kārttike pṛṣadājyakam /",
  "GP12mtp176pu:6023": "mārge māse tu gomūtraṃ pauṣe saṃprāśayedghṛtam // MatsP_60.35 //",
  "GP12mtp176pu:6024": "māghe kṛṣṇatilāṃstadvat pañcagavyaṃ ca phālgune /",
  "GP12mtp176pu:6025": "lalitā vijayā bhadrā bhavānī kumudā śivā // MatsP_60.36 //",
  "GP12mtp176pu:6026": "vāsudevī tathā gaurī maṅgalā kamalā satī /",
  "GP12mtp176pu:6027": "umā ca dānakāle tu prīyatāmiti kīrtayet // MatsP_60.37 //",
  "GP12mtp176pu:6028": "mallikāśokakamalaṃ kadambotpalamālatīḥ /",
  "GP12mtp176pu:6029": "kubjakaṃ karavīraṃ ca bāṇamamlānakuṅkumam // MatsP_60.38 //",
  "GP12mtp176pu:6030": "sindhuvāraṃ ca sarveṣu māseṣu kramaśaḥ smṛtam /",
  "GP12mtp176pu:6031": "japākusumbhakusumaṃ mālatī śatapattrikā // MatsP_60.39 //",
  "GP12mtp176pu:6032": "yathālābhaṃ praśastāni karavīraṃ ca sarvadā /",
  "GP12mtp176pu:6033": "evaṃ saṃvatsaraṃ yāvad upoṣya vidhivannaraḥ // MatsP_60.40 //",
  "GP12mtp176pu:6034": "strī bhaktā vā kumārī vā śivamabhyarcya bhaktitaḥ /",
  "GP12mtp176pu:6035": "vratānte śayanaṃ dadyāt sarvopaskarasaṃyutam // MatsP_60.41 //",
  "GP12mtp176pu:6036": "umāmaheśvaraṃ haimaṃ vṛṣabhaṃ ca gavā saha /",
  "GP12mtp176pu:6037": "sthāpayitvātha śayane brāhmaṇāya nivedayet // MatsP_60.42 //",
  "GP12mtp176pu:6038": "anyānyapi yathāśakti mithunānyambarādibhiḥ /",
  "GP12mtp176pu:6039": "dhānyālaṃkāragodānair abhyarceddhanasaṃcayaiḥ /",
  "GP12mtp176pu:6040": "vittaśāṭhyena rahitaḥ pūjayedgatavismayaḥ // MatsP_60.43 //",
  "GP12mtp176pu:6041": "evaṃ karoti yaḥ samyak saubhāgyaśayanavratam /",
  "GP12mtp176pu:6042": "sarvānkāmānavāpnoti padamatyantamaśnute /",
  "GP12mtp176pu:6043": "phalasyaikasya tyāgena vratametatsamācaret // MatsP_60.44 //",
  "GP12mtp176pu:6044": "ya icchankīrtimāpnoti pratimāsaṃ narādhipa /",
  "GP12mtp176pu:6045": "saubhāgyārogyarūpāyur vastrālaṃkārabhūṣaṇaiḥ /",
  "GP12mtp176pu:6046": "na viyukto bhavedrājan navārbudaśatatrayam // MatsP_60.45 //",
  "GP12mtp176pu:6047": "yastu dvādaśa varṣāṇi saubhāgyaśayanavratam /",
  "GP12mtp176pu:6048": "karoti sapta cāṣṭau vā śrīkaṇṭhabhavane 'maraiḥ /",
  "GP12mtp176pu:6049": "pūjyamāno vasetsamyag yāvatkalpāyutatrayam // MatsP_60.46 //",
  "GP12mtp176pu:6050": "nārī vā kurute vāpi kumārī vā nareśvara /",
  "GP12mtp176pu:6051": "sāpi tatphalamāpnoti devyanugrahalālitā // MatsP_60.47 //",
  "GP12mtp176pu:6052": "śṛṇuyādapi yaścaiva pradadyādathavā matim /",
  "GP12mtp176pu:6053": "so 'pi vidyādharo bhūtvā svargaloke ciraṃ vaset // MatsP_60.48 //",
  "GP12mtp176pu:6054": "idamiha madanena pūrvamiṣṭaṃ śatadhanuṣā kṛtavīryasūnunā ca /",
  "GP12mtp176pu:6055": "kṛtamatha varuṇena nandinā vā kim u jananātha tato yadudbhavaḥ syāt // MatsP_60.49 //",
  "GP12mtp176pu:6056": "______________________________________________________",
  "GP12mtp176pu:6057": "Matsya-Purāṇa 61",
  "GP12mtp176pu:6058": "*nārada uvāca",
  "GP12mtp176pu:6059": "bhūrloko 'tha bhuvarlokaḥ svarloko 'tha maharjanaḥ /",
  "GP12mtp176pu:6060": "tapaḥ satyaṃ ca saptaite devalokāḥ prakīrtitāḥ // MatsP_61.1 //",
  "GP12mtp176pu:6061": "paryāyeṇa tu sarveṣām ādhipatyaṃ kathaṃ bhavet /",
  "GP12mtp176pu:6062": "iha loke śubhaṃ rūpam āyuḥ saubhāgyameva ca /",
  "GP12mtp176pu:6063": "lakṣmīśca vipulā nātha kathaṃ syātpurasūdana // MatsP_61.2 //",
  "GP12mtp176pu:6064": "*maheśvara uvāca",
  "GP12mtp176pu:6065": "purā hutāśanaḥ sārdhaṃ mārutena mahītale /",
  "GP12mtp176pu:6066": "ādiṣṭaḥ puruhūtena vināśāya suradviṣām // MatsP_61.3 //",
  "GP12mtp176pu:6067": "nirdagdheṣu tatastena dānaveṣu sahasraśaḥ /",
  "GP12mtp176pu:6068": "tārakaḥ kamalākṣaśca kāladaṃṣṭraḥ parāvasuḥ /",
  "GP12mtp176pu:6069": "virocanaśca saṃgrāmād apalāyaṃstapodhana // MatsP_61.4 //",
  "GP12mtp176pu:6070": "ambhaḥ sāmudramāviśya saṃniveśamakurvata /",
  "GP12mtp176pu:6071": "aśakyā iti te 'pyagni-mārutābhyāmupekṣitāḥ // MatsP_61.5 //",
  "GP12mtp176pu:6072": "tataḥ prabhṛti te devān manuṣyānsaha jaṅgamān /",
  "GP12mtp176pu:6073": "saṃpīḍya ca munīnsarvān praviśanti punarjalam // MatsP_61.6 //",
  "GP12mtp176pu:6074": "evaṃ varṣasahasrāṇi vīrāḥ pañca ca sapta ca /",
  "GP12mtp176pu:6075": "jaladurgabalādbrahman pīḍayanti jagattrayam // MatsP_61.7 //",
  "GP12mtp176pu:6076": "tataḥ paramatho vahni-mārutāvamarādhipaḥ /",
  "GP12mtp176pu:6077": "ādideśa cirādambu-nidhireṣa viśoṣyatām // MatsP_61.8 //",
  "GP12mtp176pu:6078": "yasmādasmaddviṣāmeṣa śaraṇaṃ varuṇālayaḥ /",
  "GP12mtp176pu:6079": "tasmādbhavadbhyāmadyaiva kṣayameṣa praṇīyatām // MatsP_61.9 //",
  "GP12mtp176pu:6080": "tāvūcatustataḥ śakram ubhau śambarasūdanam /",
  "GP12mtp176pu:6081": "adharma eṣa devendra sāgarasya vināśanam // MatsP_61.10 //",
  "GP12mtp176pu:6082": "yasmājjīvanikāyasya mahataḥ saṃkṣayo bhavet /",
  "GP12mtp176pu:6083": "tasmānna pāpamadyāvāṃ karavāva puraṃdara // MatsP_61.11 //",
  "GP12mtp176pu:6084": "asya yojanamātre 'pi jīvakoṭiśatāni ca /",
  "GP12mtp176pu:6085": "nivasanti suraśreṣṭha sa kathaṃ nāśamarhati // MatsP_61.12 //",
  "GP12mtp176pu:6086": "evamuktaḥ surendrastu kopāt saṃraktalocanaḥ /",
  "GP12mtp176pu:6087": "uvācedaṃ vaco roṣān nirdahanniva pāvakam // MatsP_61.13 //",
  "GP12mtp176pu:6088": "na dharmādharmasaṃyogaṃ prāpnuvantyamarāḥ kvacit /",
  "GP12mtp176pu:6089": "bhavatostu viśeṣeṇa māhātmyaṃ cādhitiṣṭhatoḥ // MatsP_61.14 //",
  "GP12mtp176pu:6090": "madājñālaṅghanaṃ yasmān mārutena samaṃ tvayā /",
  "GP12mtp176pu:6091": "munivratamahiṃsādi parigṛhya tvayā kṛtam /",
  "GP12mtp176pu:6092": "dharmārthaśāstrarahitaṃ śatruṃ prati vibhāvaso // MatsP_61.15 //",
  "GP12mtp176pu:6093": "tasmādekena vapuṣā munirūpeṇa mānuṣe /",
  "GP12mtp176pu:6094": "mārutena samaṃ loke tava janma bhaviṣyati // MatsP_61.16 //",
  "GP12mtp176pu:6095": "yadā ca mānuṣatve 'pi tvayāgastyena śoṣitaḥ /",
  "GP12mtp176pu:6096": "bhaviṣyatyudadhirvahne tadā devatvamāpsyasi // MatsP_61.17 //",
  "GP12mtp176pu:6097": "itīndraśāpātpatitau tatkṣaṇāttau mahītale /",
  "GP12mtp176pu:6098": "avāptāvekadehena kumbhājjanma tapodhana // MatsP_61.18 //",
  "GP12mtp176pu:6099": "mitrāvaruṇayorvīryād vasiṣṭhasyānujo 'bhavat /",
  "GP12mtp176pu:6100": "agastya ityugratapāḥ saṃbabhūva punarmuniḥ // MatsP_61.19 //",
  "GP12mtp176pu:6101": "*nārada uvāca",
  "GP12mtp176pu:6102": "sambhūtaḥ sa kathaṃ bhrātā vasiṣṭhasyābhavanmuniḥ /",
  "GP12mtp176pu:6103": "kathaṃ ca mitrāvaruṇau pitarāvasya tau smṛtau /",
  "GP12mtp176pu:6104": "janma kumbhādagastyasya kathaṃ syātpurasūdana // MatsP_61.20 //",
  "GP12mtp176pu:6105": "*īśvara uvāca",
  "GP12mtp176pu:6106": "purā purāṇapuruṣaḥ kadācidgandhamādane /",
  "GP12mtp176pu:6107": "bhūtvā dharmasuto viṣṇuś cacāra vipulaṃ tapaḥ // MatsP_61.21 //",
  "GP12mtp176pu:6108": "tapasā tasya bhītena vighnārthaṃ preṣitāvubhau /",
  "GP12mtp176pu:6109": "śakreṇa mādhavānaṅgāv apsarogaṇasaṃyutau // MatsP_61.22 //",
  "GP12mtp176pu:6110": "yadā na gītavādyena nāṅgarāgādinā hariḥ /",
  "GP12mtp176pu:6111": "na kāmamādhavābhyāṃ ca viṣayānprati cukṣubhe // MatsP_61.23 //",
  "GP12mtp176pu:6112": "tadā kāmamadhustrīṇāṃ viṣādam agamadgaṇaḥ /",
  "GP12mtp176pu:6113": "saṃkṣobhāya tatasteṣāṃ svorudeśānnarāgrajaḥ /",
  "GP12mtp176pu:6114": "nārīmutpādayāmāsa trailokyajanamohinīm // MatsP_61.24 //",
  "GP12mtp176pu:6115": "saṃkṣubdhāstu tayā devās tau tu devavarāvubhau /",
  "GP12mtp176pu:6116": "apsarobhiḥ samakṣaṃ hi devānāmabravīddhariḥ // MatsP_61.25 //",
  "GP12mtp176pu:6117": "apsarā iti sāmānyā devānāmabravīddhariḥ /",
  "GP12mtp176pu:6118": "urvaśīti ca nāmneyaṃ loke khyātiṃ gamiṣyati // MatsP_61.26 //",
  "GP12mtp176pu:6119": "tataḥ kāmayamānena mitreṇāhūya sorvaśī /",
  "GP12mtp176pu:6120": "uktā māṃ ramayasveti bāḍham ityabravīttu sā // MatsP_61.27 //",
  "GP12mtp176pu:6121": "gacchantī cāmbaraṃ tadvat stokamindīvarekṣaṇā /",
  "GP12mtp176pu:6122": "varuṇena dhṛtā paścād varuṇaṃ nābhyanandata // MatsP_61.28 //",
  "GP12mtp176pu:6123": "mitreṇāhaṃ vṛtā pūrvam adya bhāryā na te vibho /",
  "GP12mtp176pu:6124": "uvāca varuṇaścittaṃ mayi saṃnyasya gamyatām // MatsP_61.29 //",
  "GP12mtp176pu:6125": "gatāyāṃ bāḍhamityuktvā mitraḥ śāpamadāttadā /",
  "GP12mtp176pu:6126": "tasyai mānuṣaloke tvaṃ gaccha somasutātmajam // MatsP_61.30 //",
  "GP12mtp176pu:6127": "bhajasveti yato veśyā dharma eṣa tvayā kṛtaḥ /",
  "GP12mtp176pu:6128": "jalakumbhe tato vīryaṃ mitreṇa varuṇena ca /",
  "GP12mtp176pu:6129": "prakṣiptamatha saṃjātau dvāveva munisattamau // MatsP_61.31 //",
  "GP12mtp176pu:6130": "nimirnāma saha strībhiḥ purā dyūtamadīvyata /",
  "GP12mtp176pu:6131": "tatrāntare 'bhyājagāma vasiṣṭho brahmasambhavaḥ // MatsP_61.32 //",
  "GP12mtp176pu:6132": "tasya pūjāmakurvantaṃ śaśāpa sa munirnṛpam /",
  "GP12mtp176pu:6133": "videhastvaṃ bhavasveti tatastenāpyasau muniḥ // MatsP_61.33 //",
  "GP12mtp176pu:6134": "anyonyaśāpācca tayor vigate iva cetasī /",
  "GP12mtp176pu:6135": "jagmatuḥ śāpanāśāya brahmāṇaṃ jagataḥ patim // MatsP_61.34 //",
  "GP12mtp176pu:6136": "atha brahmaṇa ādeśāl locaneṣvavasannimiḥ /",
  "GP12mtp176pu:6137": "nimeṣāḥ syuśca lokānāṃ tadviśrāmāya nārada // MatsP_61.35 //",
  "GP12mtp176pu:6138": "vasiṣṭho 'pyabhavattasmiñ jalakumbhe ca pūrvavat /",
  "GP12mtp176pu:6139": "tataḥ śvetaścaturbāhuḥ sākṣasūtrakamaṇḍaluḥ /",
  "GP12mtp176pu:6140": "agastya iti śāntātmā babhūva ṛṣisattamaḥ // MatsP_61.36 //",
  "GP12mtp176pu:6141": "malayasyaikadeśe tu vaikhānasavidhānataḥ /",
  "GP12mtp176pu:6142": "sabhāryaḥ saṃvṛto viprais tapaścakre suduścaram // MatsP_61.37 //",
  "GP12mtp176pu:6143": "tataḥ kālena mahatā tārakād atipīḍitam /",
  "GP12mtp176pu:6144": "jagadvīkṣya sa kopena pītavānvaruṇālayam // MatsP_61.38 //",
  "GP12mtp176pu:6145": "tato 'sya varadāḥ sarve babhūvuḥ śaṃkarādayaḥ /",
  "GP12mtp176pu:6146": "brahmā viṣṇuśca bhagavān varadānāya jagmatuḥ /",
  "GP12mtp176pu:6147": "varaṃ vṛṇīṣva bhadraṃ te yadabhīṣṭaṃ ca vai mune // MatsP_61.39 //",
  "GP12mtp176pu:6148": "*agastya uvāca",
  "GP12mtp176pu:6149": "yāvadbrahmasahasrāṇāṃ pañcaviṃśatikoṭayaḥ /",
  "GP12mtp176pu:6150": "vaimāniko bhaviṣyāmi dakṣiṇācalavartmani // MatsP_61.40 //",
  "GP12mtp176pu:6151": "madvimānodaye kuryād yaḥ kaścitpūjanaṃ mama /",
  "GP12mtp176pu:6152": "sa saptalokādhipatiḥ paryāyeṇa bhaviṣyati // MatsP_61.41 //",
  "GP12mtp176pu:6153": "*īśvara uvāca",
  "GP12mtp176pu:6154": "evamastviti te 'pyuktvā jagmurdevā yathāgatam /",
  "GP12mtp176pu:6155": "tasmādarghaḥ pradātavyo hy agastyasya sadā budhaiḥ // MatsP_61.42 //",
  "GP12mtp176pu:6156": "*nārada uvāca",
  "GP12mtp176pu:6157": "kathamarghapradānaṃ tu kartavyaṃ tasya vai vibho /",
  "GP12mtp176pu:6158": "vidhānaṃ yadagastyasya pūjane tadvadasva me // MatsP_61.43 //",
  "GP12mtp176pu:6159": "*īśvara uvāca",
  "GP12mtp176pu:6160": "pratyūṣasamaye vidvān kuryādasyodaye niśi /",
  "GP12mtp176pu:6161": "snānaṃ śuklatilaistadvac chuklamālyāmbaro gṛhī // MatsP_61.44 //",
  "GP12mtp176pu:6162": "sthāpayedavraṇaṃ kumbhaṃ mālyavastravibhūṣitam /",
  "GP12mtp176pu:6163": "pañcaratnasamāyuktaṃ ghṛtapātrasamanvitam /",
  "GP12mtp176pu:6164": "nānābhakṣyaphalairyuktaṃ tāmrapātrasamanvitam // MatsP_61.45 //",
  "GP12mtp176pu:6165": "aṅguṣṭhamātraṃ puruṣaṃ tathaiva sauvarṇam atyāyatabāhudaṇḍam /",
  "GP12mtp176pu:6166": "caturmukhaṃ kumbhamukhe nidhāya dhānyāni saptāmbarasaṃyutāni // MatsP_61.46 //",
  "GP12mtp176pu:6167": "sakāṃsyapātrākṣataśuktiyuktaṃ mantreṇa dadyāddvijapuṃgavāya /",
  "GP12mtp176pu:6168": "utkṣipya lambodaradīrghabāhum ananyacetā yamadiṅmukhaḥ san // MatsP_61.47 //",
  "GP12mtp176pu:6169": "śvetāṃ ca dadyādyadi śaktirasti raupyaiḥ khurair hemamukhīṃ savatsām /",
  "GP12mtp176pu:6170": "dhenuṃ naraḥ kṣīravatīṃ praṇamya savatsaghaṇṭābharaṇāṃ dvijāya // MatsP_61.48 //",
  "GP12mtp176pu:6171": "ā saptarātrodayam etadasya dātavyametatsakalaṃ nareṇa /",
  "GP12mtp176pu:6172": "yāvatsamāḥ sapta daśāthavā syur athordhvamapyatra vadanti kecit // MatsP_61.49 //",
  "GP12mtp176pu:6173": "kāśapuṣpapratīkāśa vahnimārutasambhava /",
  "GP12mtp176pu:6174": "mitrāvaruṇayoḥ putra kumbhayone namo 'stu te // MatsP_61.50 //",
  "GP12mtp176pu:6175": "vindhyavṛddhikṣayakara meghatoyaviṣāpaha /",
  "GP12mtp176pu:6176": "ratnavallabha deveśa laṅkāvāsinnamo 'stu te // MatsP_61.51 //",
  "GP12mtp176pu:6177": "vātāpī bhakṣito yena samudraḥ śoṣitaḥ purā /",
  "GP12mtp176pu:6178": "lopāmudrāpatiḥ śrīmān yo 'sau tasmai namo namaḥ // MatsP_61.52 //",
  "GP12mtp176pu:6179": "rājaputri mahābhāge ṛṣipatni varānane /",
  "GP12mtp176pu:6180": "lopāmudre namastubhyam argho me pratigṛhyatām /",
  "GP12mtp176pu:6181": "pratyabdaṃ tu phalatyāgam evaṃ kurvanna sīdati // MatsP_61.53 //",
  "GP12mtp176pu:6182": "homaṃ kṛtvā tataḥ paścād varjayenmānavaḥ phalam /",
  "GP12mtp176pu:6183": "anena vidhinā yastu pumānarghyaṃ nivedayet // MatsP_61.54 //",
  "GP12mtp176pu:6184": "imaṃ lokaṃ sa cāpnoti rūpārogyasamanvitaḥ /",
  "GP12mtp176pu:6185": "dvitīyena bhuvarlokaṃ svargalokaṃ tataḥ param // MatsP_61.55 //",
  "GP12mtp176pu:6186": "saptaiva lokānāpnoti saptārghān yaḥ prayacchati /",
  "GP12mtp176pu:6187": "yāvadāyuśca yaḥ kuryāt paraṃ brahmādhigacchati // MatsP_61.56 //",
  "GP12mtp176pu:6188": "iha paṭhati śṛṇoti vā ya etad yugalamuniprabhavārghyasampradānam /",
  "GP12mtp176pu:6189": "matimapi ca dadāti so 'pi viṣṇor bhavanagataḥ paripūjyate 'maraughaiḥ // MatsP_61.57 //",
  "GP12mtp176pu:6190": "______________________________________________________",
  "GP12mtp176pu:6191": "Matsya-Purāṇa 62",
  "GP12mtp176pu:6192": "*manuruvāca",
  "GP12mtp176pu:6193": "saubhāgyārogyaphaladam amutrākṣayyakārakam /",
  "GP12mtp176pu:6194": "bhuktimuktipradaṃ deva tanme brūhi janārdana // MatsP_62.1 //",
  "GP12mtp176pu:6195": "*matsya uvāca",
  "GP12mtp176pu:6196": "yadumāyāḥ purā deva uvāca purasūdanaḥ /",
  "GP12mtp176pu:6197": "kailāsaśikharāsīno devyā pṛṣṭastadā kila // MatsP_62.2 //",
  "GP12mtp176pu:6198": "kathāsu sampravṛttāsu dharmyāsu lalitāsu ca /",
  "GP12mtp176pu:6199": "tadidānīṃ pravakṣyāmi bhuktimuktiphalapradam // MatsP_62.3 //",
  "GP12mtp176pu:6200": "*īśvara uvāca",
  "GP12mtp176pu:6201": "śṛṇuṣvāvahitā devi tathaivānantapuṇyakṛt /",
  "GP12mtp176pu:6202": "narāṇāmatha nārīṇām ārādhanamanuttamam // MatsP_62.4 //",
  "GP12mtp176pu:6203": "nabhasye vātha vaiśākhe puṇyamārgaśirasya ca /",
  "GP12mtp176pu:6204": "śuklapakṣe tṛtīyāyāṃ susnāto gaurasarṣapaiḥ // MatsP_62.5 //",
  "GP12mtp176pu:6205": "gorocanaṃ sagomūtram uṣṇaṃ gośakṛtaṃ tathā /",
  "GP12mtp176pu:6206": "dadhicandanasammiśraṃ lalāṭe tilakaṃ nyaset /",
  "GP12mtp176pu:6207": "saubhāgyārogyadaṃ yasmāt sadā ca lalitāpriyam // MatsP_62.6 //",
  "GP12mtp176pu:6208": "pratipakṣaṃ tṛtīyāsu pumānāpītavāsasī /",
  "GP12mtp176pu:6209": "dhārayedatha raktāni nārī cedatha saṃyatā // MatsP_62.7 //",
  "GP12mtp176pu:6210": "vidhavā dhāturaktāni kumārī śuklavāsasī /",
  "GP12mtp176pu:6211": "devīṃ tu pañcagavyena tataḥ kṣīreṇa kevalam /",
  "GP12mtp176pu:6212": "snāpayenmadhunā tadvat puṣpagandhodakena ca // MatsP_62.8 //",
  "GP12mtp176pu:6213": "pūjayecchuklapuṣpaiśca phalairnānāvidhairapi /",
  "GP12mtp176pu:6214": "dhānyakājājilavaṇair guḍakṣīraghṛtānvitaiḥ // MatsP_62.9 //",
  "GP12mtp176pu:6215": "śuklākṣatatilairarcyāṃ tato devīṃ sadārcayet /",
  "GP12mtp176pu:6216": "pādādyabhyarcanaṃ kuryāt pratipakṣaṃ varānane // MatsP_62.10 //",
  "GP12mtp176pu:6217": "varadāyai namaḥ pādau tathā gulphau namaḥ śriyai /",
  "GP12mtp176pu:6218": "aśokāyai namo jaṅghe pārvatyai jānunī tathā // MatsP_62.11 //",
  "GP12mtp176pu:6219": "ūrū maṅgalakāriṇyai vāmadevyai tathā kaṭim /",
  "GP12mtp176pu:6220": "padmodarāyai jaṭharam uraḥ kāmaśriyai namaḥ // MatsP_62.12 //",
  "GP12mtp176pu:6221": "karau saubhāgyadāyinyai bāhū haramukhaśriyai /",
  "GP12mtp176pu:6222": "mukhaṃ darpaṇavāsinyai smaradāyai smitaṃ namaḥ // MatsP_62.13 //",
  "GP12mtp176pu:6223": "gauryai namastathā nāsām utpalāyai ca locane /",
  "GP12mtp176pu:6224": "tuṣṭyai lalāṭamalakān kātyāyanyai śirastathā // MatsP_62.14 //",
  "GP12mtp176pu:6225": "namo gauryai namo dhiṣṇyai namaḥ kāntyai namaḥ śriyai /",
  "GP12mtp176pu:6226": "rambhāyai lalitāyai ca vāsudevyai namo namaḥ // MatsP_62.15 //",
  "GP12mtp176pu:6227": "evaṃ sampūjya vidhivad agrataḥ padmamālikhet /",
  "GP12mtp176pu:6228": "pattrairdvādaśabhiryuktaṃ kuṅkumena sakarṇikam // MatsP_62.16 //",
  "GP12mtp176pu:6229": "pūrveṇa vinyasedgaurīm aparṇāṃ ca tataḥ param /",
  "GP12mtp176pu:6230": "bhavānīṃ dakṣiṇe tadvad rudrāṇīṃ ca tataḥ param // MatsP_62.17 //",
  "GP12mtp176pu:6231": "vinyasetpaścime saumyāṃ sadā madanavāsinīm /",
  "GP12mtp176pu:6232": "vāyavye pāṭalāmugrām antareṇa tato 'pyumām // MatsP_62.18 //",
  "GP12mtp176pu:6233": "madhye yathāsvaṃ māṃsāṅgāṃ maṅgalāṃ kumudāṃ satīm /",
  "GP12mtp176pu:6234": "rudraṃ ca madhye saṃsthāpya lalitāṃ karṇikopari /",
  "GP12mtp176pu:6235": "kusumairakṣatairvārbhir namaskāreṇa vinyaset // MatsP_62.19 //",
  "GP12mtp176pu:6236": "gītamaṅgalanirghoṣān kārayitvā suvāsinīḥ /",
  "GP12mtp176pu:6237": "pūjayedraktavāsobhī raktamālyānulepanaiḥ /",
  "GP12mtp176pu:6238": "sindūraṃ snānacūrṇaṃ ca tāsāṃ śirasi pātayet // MatsP_62.20 //",
  "GP12mtp176pu:6239": "sindūrakuṅkumasnānam atīveṣṭatamaṃ yataḥ /",
  "GP12mtp176pu:6240": "tathopadeṣṭāramapi pūjayedyatnato gurum /",
  "GP12mtp176pu:6241": "na pūjyate gururyatra sarvāstatrāphalāḥ kriyāḥ // MatsP_62.21 //",
  "GP12mtp176pu:6242": "nabhasye pūjayedgaurīm utpalairasitaiḥ sadā /",
  "GP12mtp176pu:6243": "bandhujīvairāśvayuje kārttike śatapattrakaiḥ // MatsP_62.22 //",
  "GP12mtp176pu:6244": "jātīpuṣpairmārgaśīrṣe pauṣe pītaiḥ kuraṇṭakaiḥ /",
  "GP12mtp176pu:6245": "kundakuṅkumapuṣpaistu devīṃ māghe tu pūjayet /",
  "GP12mtp176pu:6246": "sinduvāreṇa jātyā vā phālgune 'pyarcayedumām // MatsP_62.23 //",
  "GP12mtp176pu:6247": "caitre tu mallikāśokair vaiśākhe gandhapāṭalaiḥ /",
  "GP12mtp176pu:6248": "jyeṣṭhe kamalamandārair āṣāḍhe ca navāmbujaiḥ /",
  "GP12mtp176pu:6249": "kadambairatha mālatyā śrāvaṇe pūjayetsadā // MatsP_62.24 //",
  "GP12mtp176pu:6250": "gomūtraṃ gomayaṃ kṣīraṃ dadhi sarpiḥ kuśodakam /",
  "GP12mtp176pu:6251": "bilvapattrārkapuṣpaṃ ca yavāngośṛṅgavāri ca // MatsP_62.25 //",
  "GP12mtp176pu:6252": "pañcagavyaṃ ca bilvaṃ ca prāśayetkramaśastadā /",
  "GP12mtp176pu:6253": "etadbhādrapadādyaṃ tu prāśanaṃ samudāhṛtam // MatsP_62.26 //",
  "GP12mtp176pu:6254": "pratipakṣaṃ ca mithunaṃ tṛtīyāyāṃ varānane /",
  "GP12mtp176pu:6255": "pūjayitvārcayedbhaktyā vastramālyānulepanaiḥ // MatsP_62.27 //",
  "GP12mtp176pu:6256": "puṃsaḥ pītāmbare dadyāt striyai kausumbhavāsasī /",
  "GP12mtp176pu:6257": "niṣpāvājājilavaṇam ikṣudaṇḍaguḍānvitam /",
  "GP12mtp176pu:6258": "tasyai dadyātphalaṃ puṣpaṃ suvarṇotpalasaṃyutam // MatsP_62.28 //",
  "GP12mtp176pu:6259": "yathā na devi deveśas tvāṃ parityajya gacchati /",
  "GP12mtp176pu:6260": "tathā mām uddharāśeṣa-duḥkhasaṃsārasāgarāt // MatsP_62.29 //",
  "GP12mtp176pu:6261": "kumudā vimalānantā bhavānī ca sudhā śivā /",
  "GP12mtp176pu:6262": "lalitā kamalā gaurī satī rambhātha pārvatī // MatsP_62.30 //",
  "GP12mtp176pu:6263": "nabhasyādiṣu māseṣu prīyatāmityudīrayet /",
  "GP12mtp176pu:6264": "vratānte śayanaṃ dadyāt suvarṇakamalānvitam // MatsP_62.31 //",
  "GP12mtp176pu:6265": "mithunāni caturviṃśad daśa dvo ca samarcayet /",
  "GP12mtp176pu:6266": "aṣṭau ṣaḍvāpyatha punaś cānumāsaṃ samarcayet // MatsP_62.32 //",
  "GP12mtp176pu:6267": "pūrvaṃ dattvā tu gurave śeṣānapyarcayedbudhaḥ /",
  "GP12mtp176pu:6268": "uktānantatṛtīyaiṣā sadānantaphalapradā // MatsP_62.33 //",
  "GP12mtp176pu:6269": "sarvapāpaharāṃ devi saubhāgyārogyavardhinīm /",
  "GP12mtp176pu:6270": "na caināṃ vittaśāṭhyena kadācidapi laṅghayet /",
  "GP12mtp176pu:6271": "naro vā yadi vā nārī vittaśāṭhyāt patatyadhaḥ // MatsP_62.34 //",
  "GP12mtp176pu:6272": "garbhiṇī sūtikā naktaṃ kumārī vātha rogiṇī /",
  "GP12mtp176pu:6273": "yadyaśuddhā tadānyena vārayetprayatā svayam // MatsP_62.35 //",
  "GP12mtp176pu:6274": "imāmanantaphaladāṃ yastṛtīyāṃ samācaret /",
  "GP12mtp176pu:6275": "kalpakoṭiśataṃ sāgraṃ śivaloke mahīyate // MatsP_62.36 //",
  "GP12mtp176pu:6276": "vittahīno 'pi kurute varṣatrayamupoṣaṇaiḥ /",
  "GP12mtp176pu:6277": "puṣpamantravidhānena so 'pi tatphalamāpnuyāt // MatsP_62.37 //",
  "GP12mtp176pu:6278": "nārī vā kurute yā tu kumārī vidhavāthavā /",
  "GP12mtp176pu:6279": "sāpi tatphalamāpnoti gauryanugrahalālitā // MatsP_62.38 //",
  "GP12mtp176pu:6280": "iti paṭhati śṛṇoti vā ya itthaṃ giritanayāvratam indravāsasaṃsthaḥ /",
  "GP12mtp176pu:6281": "matimapi ca dadāti so 'pi devair amaravadhūjanakiṃnaraiśca pūjyaḥ // MatsP_62.39 //",
  "GP12mtp176pu:6282": "______________________________________________________",
  "GP12mtp176pu:6283": "Matsya-Purāṇa 63",
  "GP12mtp176pu:6284": "*īśvara uvāca",
  "GP12mtp176pu:6285": "athānyāmapi vakṣyāmi tṛtīyāṃ pāpanāśinīm /",
  "GP12mtp176pu:6286": "rasakalyāṇinīmetāṃ purākalpavido viduḥ // MatsP_63.1 //",
  "GP12mtp176pu:6287": "māghamāse tu samprāpte tṛtīyāṃ śuklapakṣataḥ /",
  "GP12mtp176pu:6288": "prātargavyena payasā tilaiḥ snānaṃ samācaret // MatsP_63.2 //",
  "GP12mtp176pu:6289": "snāpayenmadhunā devīṃ tathaivekṣurasena ca /",
  "GP12mtp176pu:6290": "gandhodakena tu punar lepayetkuṅkumena tu /",
  "GP12mtp176pu:6291": "dakṣiṇāṅgāni sampūjya tato vāmāni pūjayet // MatsP_63.3 //",
  "GP12mtp176pu:6292": "lalitāyai namo devyāḥ pādau gulphau tato 'rcayet /",
  "GP12mtp176pu:6293": "jaṅghāṃ jānuṃ tathā śāntyai tathaivoruṃ śriyai namaḥ // MatsP_63.4 //",
  "GP12mtp176pu:6294": "madālasāyai tu kaṭim amalāyai tathodaram /",
  "GP12mtp176pu:6295": "stanau madanavāsinyai kumudāyai ca kandarām // MatsP_63.5 //",
  "GP12mtp176pu:6296": "bhujaṃ bhujāgraṃ mādhavyai kamalāyai mukhasmite /",
  "GP12mtp176pu:6297": "bhūlalāṭaṃ ca rudrāṇyai śaṃkarāyai tathālakān // MatsP_63.6 //",
  "GP12mtp176pu:6298": "mukuṭaṃ viśvavāsinyai śiraḥ kāntyai tathārcayet /",
  "GP12mtp176pu:6299": "madanāyai lalāṭaṃ tu mohanāyai punarbhruvau // MatsP_63.7 //",
  "GP12mtp176pu:6300": "netre candrārdhadhāriṇyai tuṣṭyai ca vadanaṃ punaḥ /",
  "GP12mtp176pu:6301": "utkaṇṭhinyai namaḥ kaṇṭham amṛtāyai namaḥ stanau // MatsP_63.8 //",
  "GP12mtp176pu:6302": "rambhāyai vāmakukṣiṃ ca viśokāyai namaḥ kaṭim /",
  "GP12mtp176pu:6303": "hṛdayaṃ manmathādhiṣṇyai pāṭalāyai tathodaram // MatsP_63.9 //",
  "GP12mtp176pu:6304": "kaṭiṃ suratavāsinyai tathoruṃ campakapriye /",
  "GP12mtp176pu:6305": "jānujaṅghe namo gauryai gāyatryai ghuṭike namaḥ // MatsP_63.10 //",
  "GP12mtp176pu:6306": "dharādharāyai pādau tu viśvakāyai namaḥ śiraḥ /",
  "GP12mtp176pu:6307": "namo bhavānyai kāminyai kāmadevyai jagatpriye // MatsP_63.11 //",
  "GP12mtp176pu:6308": "ānandāyai sunandāyai subhadrāyai namo namaḥ /",
  "GP12mtp176pu:6309": "evaṃ sampūjya vidhivad dvijadāmpatyam arcayet /",
  "GP12mtp176pu:6310": "bhojayitvānnapānena madhureṇa vimatsaraḥ // MatsP_63.12 //",
  "GP12mtp176pu:6311": "jalapūritaṃ tathā kumbhaṃ śuklāmbarayugadvayam /",
  "GP12mtp176pu:6312": "dattvā suvarṇakamalaṃ gandhamālyaiḥ samarcayet // MatsP_63.13 //",
  "GP12mtp176pu:6313": "prīyatāmatra kumudā gṛhṇīyāllavaṇavratam /",
  "GP12mtp176pu:6314": "anena vidhinā devī māsi māsi sadārcayet // MatsP_63.14 //",
  "GP12mtp176pu:6315": "lavaṇaṃ varjayenmāghe phālgune ca guḍaṃ punaḥ /",
  "GP12mtp176pu:6316": "tailaṃ rājiṃ tathā caitre varjyaṃ ca madhu mādhave // MatsP_63.15 //",
  "GP12mtp176pu:6317": "pānakaṃ jyeṣṭhamāse tu āṣāḍhe cātha jīrakam /",
  "GP12mtp176pu:6318": "śrāvaṇe varjayetkṣīraṃ dadhi bhādrapade tathā // MatsP_63.16 //",
  "GP12mtp176pu:6319": "ghṛtamāśvayuje tadvad ūrje varjyaṃ ca mākṣikam /",
  "GP12mtp176pu:6320": "dhānyakaṃ mārgaśīrṣe tu pauṣe varjyā ca śarkarā // MatsP_63.17 //",
  "GP12mtp176pu:6321": "vratānte karakaṃ pūrṇam eteṣāṃ māsi māsi ca /",
  "GP12mtp176pu:6322": "dadyāddvikālavelāyāṃ pūrṇapātreṇa saṃyutam // MatsP_63.18 //",
  "GP12mtp176pu:6323": "laḍḍukāñchvetavarṇāṃśca saṃyāvamatha pūrikāḥ /",
  "GP12mtp176pu:6324": "ghārikān apyapūpāṃśca piṣṭāpūpāṃśca maṇḍakān // MatsP_63.19 //",
  "GP12mtp176pu:6325": "kṣīraṃ śākaṃ ca dadhyannam iṇḍaryo 'śokavartikāḥ /",
  "GP12mtp176pu:6326": "māghādikramaśo dadyād etāni karakopari // MatsP_63.20 //",
  "GP12mtp176pu:6327": "kumudā mādhavī gaurī rambhā bhadrā jayā śivā /",
  "GP12mtp176pu:6328": "umā ratiḥ satī tadvan maṅgalā ratilālasā // MatsP_63.21 //",
  "GP12mtp176pu:6329": "kramānmāghādi sarvatra prīyatāmiti kīrtayet /",
  "GP12mtp176pu:6330": "sarvatra pañcagavyena prāśanaṃ samudāhṛtam /",
  "GP12mtp176pu:6331": "upavāsī bhavennityam aśakte naktamiṣyate // MatsP_63.22 //",
  "GP12mtp176pu:6332": "punarmāghe tu samprāpte śarkarāṃ karakopari /",
  "GP12mtp176pu:6333": "kṛtvā tu kāñcanīṃ gaurīṃ pañcaratnasamanvitām // MatsP_63.23 //",
  "GP12mtp176pu:6334": "haimīmaṅguṣṭhamātrāṃ ca sākṣasūtrakamaṇḍalum /",
  "GP12mtp176pu:6335": "caturbhujāminduyutāṃ sitanetrapaṭāvṛtām // MatsP_63.24 //",
  "GP12mtp176pu:6336": "tadvadgomithunaṃ śuklaṃ suvarṇāsyaṃ sitāmbaram /",
  "GP12mtp176pu:6337": "savastrabhājanaṃ dadyād bhavānī prīyatāmiti // MatsP_63.25 //",
  "GP12mtp176pu:6338": "anena vidhinā yastu rasakalyāṇinīvratam /",
  "GP12mtp176pu:6339": "kuryātsa sarvapāpebhyas tatkṣaṇādeva mucyate // MatsP_63.26 //",
  "GP12mtp176pu:6340": "navārbudasahasraṃ tu na duḥkhī jāyate naraḥ /",
  "GP12mtp176pu:6341": "suvarṇakamalaṃ gauri māsi māsi dadannaraḥ /",
  "GP12mtp176pu:6342": "agniṣṭomasahasrasya yatphalaṃ tadavāpnuyāt // MatsP_63.27 //",
  "GP12mtp176pu:6343": "nārī vā kurute yā tu kumārī vā varānane /",
  "GP12mtp176pu:6344": "vidhavā yā tathā nārī sāpi tatphalamāpnuyāt /",
  "GP12mtp176pu:6345": "saubhāgyārogyasampannā gaurīloke mahīyate // MatsP_63.28 //",
  "GP12mtp176pu:6346": "iti paṭhati śṛṇoti śrāvayedyaḥ prasaṅgāt kalikaluṣavimuktaḥ pārvatīlokameti /",
  "GP12mtp176pu:6347": "matimapi ca narāṇāṃ yo dadāti priyārthaṃ vibudhapativimāne nāyakaḥ syādamoghaḥ // MatsP_63.29 //",
  "GP12mtp176pu:6348": "______________________________________________________",
  "GP12mtp176pu:6349": "Matsya-Purāṇa 64",
  "GP12mtp176pu:6350": "*īśvara uvāca",
  "GP12mtp176pu:6351": "tathaivānyāṃ pravakṣyāmi tṛtīyāṃ pāpanāśinīm /",
  "GP12mtp176pu:6352": "nāmnā ca loke vikhyātām ārdrānandakarīmimām // MatsP_64.1 //",
  "GP12mtp176pu:6353": "yadā śuklatṛtīyāyām āṣāḍharkṣaṃ bhavetkvacit /",
  "GP12mtp176pu:6354": "brahmarkṣaṃ vā mṛgarkṣaṃ vā hasto mūlamathāpi vā /",
  "GP12mtp176pu:6355": "darbhagandhodakaiḥ snānaṃ tadā samyaksamācaret // MatsP_64.2 //",
  "GP12mtp176pu:6356": "śuklamālyāmbaradharaḥ śuklagandhānulepanaḥ /",
  "GP12mtp176pu:6357": "bhavānīmarcayedbhaktyā śuklapuṣpaiḥ sugandhibhiḥ /",
  "GP12mtp176pu:6358": "mahādevena sahitām upaviṣṭāṃ mahāsane // MatsP_64.3 //",
  "GP12mtp176pu:6359": "vāsudevyai namaḥ pādau śaṃkarāya namo haram /",
  "GP12mtp176pu:6360": "jaṅghe śokavināśinyai ānandāya namaḥ prabho // MatsP_64.4 //",
  "GP12mtp176pu:6361": "rambhāyai pūjayedūrū śivāya ca pinākinaḥ /",
  "GP12mtp176pu:6362": "adityai ca kaṭiṃ devyāḥ śūlinaḥ śūlapāṇaye // MatsP_64.5 //",
  "GP12mtp176pu:6363": "mādhavyai ca tathā nābhim atha śambhorbhavāya ca /",
  "GP12mtp176pu:6364": "stanāvānandakāriṇyai śaṃkarasyendudhāriṇe // MatsP_64.6 //",
  "GP12mtp176pu:6365": "utkaṇṭhinyai namaḥ kaṇṭhaṃ nīlakaṇṭhāya vai haram /",
  "GP12mtp176pu:6366": "karāvutpaladhāriṇyai rudrāya ca jagatpate /",
  "GP12mtp176pu:6367": "bāhū ca parirambhiṇyai triśūlāya harasya ca // MatsP_64.7 //",
  "GP12mtp176pu:6368": "devyā mukhaṃ vilāsinyai vṛṣeśāya punarvibhoḥ /",
  "GP12mtp176pu:6369": "smitaṃ sasmeralīlāyai viśvavaktrāya vai vibho // MatsP_64.8 //",
  "GP12mtp176pu:6370": "netre madanavāsinyai viśvadhāmne triśūlinaḥ /",
  "GP12mtp176pu:6371": "bhruvau nṛtyapriyāyai tu tāṇḍaveśāya śūlinaḥ // MatsP_64.9 //",
  "GP12mtp176pu:6372": "devyā lalāṭamindrāṇyai havyavāhāya vai vibhoḥ /",
  "GP12mtp176pu:6373": "svāhāyai mukuṭaṃ devyā vibhorgaṅgādharāya vai // MatsP_64.10 //",
  "GP12mtp176pu:6374": "viśvakāyau viśvamukhau viśvapādakarau śivau /",
  "GP12mtp176pu:6375": "prasannavadanau vande pārvatīparameśvarau // MatsP_64.11 //",
  "GP12mtp176pu:6376": "evaṃ sampūjya vidhivad agrataḥ śivayoḥ punaḥ /",
  "GP12mtp176pu:6377": "padmotpalāni rajasā nānāvarṇena kārayet // MatsP_64.12 //",
  "GP12mtp176pu:6378": "śaṅkhacakre sakaṭake svastikāṅkuśacāmarān /",
  "GP12mtp176pu:6379": "yāvantaḥ pāṃsavastatra rajasaḥ patitā bhuvi /",
  "GP12mtp176pu:6380": "tāvadvarṣasahasrāṇi śivaloke mahīyate // MatsP_64.13 //",
  "GP12mtp176pu:6381": "catvāri ghṛtapātrāṇi sahiraṇyāni śaktitaḥ /",
  "GP12mtp176pu:6382": "dattvā dvijāya karakam udakānnasamanvitam /",
  "GP12mtp176pu:6383": "pratipakṣaṃ caturmāsaṃ yāvadetannivedayet // MatsP_64.14 //",
  "GP12mtp176pu:6384": "tatastu caturo māsān pūrvavatkarakopari /",
  "GP12mtp176pu:6385": "catvāri saktupātrāṇi tilapātrāṇyataḥ param // MatsP_64.15 //",
  "GP12mtp176pu:6386": "gandhodakaṃ puṣpavāri candanaṃ kuṅkumodakam /",
  "GP12mtp176pu:6387": "apakvaṃ dadhi dugdhaṃ ca gośṛṅgodakameva ca // MatsP_64.16 //",
  "GP12mtp176pu:6388": "piṣṭodakaṃ tathā vāri kuṣṭhacūrṇānvitaṃ punaḥ /",
  "GP12mtp176pu:6389": "uśīrasalilaṃ tadvad yavacūrṇodakaṃ punaḥ // MatsP_64.17 //",
  "GP12mtp176pu:6390": "tilodakaṃ ca saṃprāśya svapenmārgaśirādiṣu /",
  "GP12mtp176pu:6391": "māseṣu pakṣadvitayaṃ prāśanaṃ samudāhṛtam // MatsP_64.18 //",
  "GP12mtp176pu:6392": "sarvatra śuklapuṣpāṇi praśastāni sadārcane /",
  "GP12mtp176pu:6393": "dānakāle ca sarvatra mantrametamudīrayet // MatsP_64.19 //",
  "GP12mtp176pu:6394": "gaurī me prīyatāṃ nityam aghanāśāya maṅgalā /",
  "GP12mtp176pu:6395": "saubhāgyāyāstu lalitā bhavānī sarvasiddhaye // MatsP_64.20 //",
  "GP12mtp176pu:6396": "saṃvatsarānte lavaṇaṃ guḍakumbhaṃ ca sarjikām /",
  "GP12mtp176pu:6397": "candanaṃ netrapaṭṭaṃ ca sahiraṇyāmbujena tu // MatsP_64.21 //",
  "GP12mtp176pu:6398": "umāmaheśvaraṃ haimaṃ tadvadikṣuphalairyutam /",
  "GP12mtp176pu:6399": "satūlāvaraṇāṃ śayyāṃ saviśrāmāṃ nivedayet /",
  "GP12mtp176pu:6400": "sapatnīkāya viprāya gaurī me prīyatāmiti // MatsP_64.22 //",
  "GP12mtp176pu:6401": "ārdrānandakarī nāmnā tṛtīyaiṣā sanātanī /",
  "GP12mtp176pu:6402": "yāmupoṣya naro yāti śambhoryatparamaṃ padam // MatsP_64.23 //",
  "GP12mtp176pu:6403": "iha loke sadānandam āpnoti dhanasampadaḥ /",
  "GP12mtp176pu:6404": "āyurārogyasampattyā na kaścicchokamāpnuyāt // MatsP_64.24 //",
  "GP12mtp176pu:6405": "nārī vā kurute yā tu kumārī vidhavā ca yā /",
  "GP12mtp176pu:6406": "sāpi tatphalamāpnoti devyanugrahalālitā // MatsP_64.25 //",
  "GP12mtp176pu:6407": "pratipakṣamupoṣyaivaṃ mantrārcanavidhānavit /",
  "GP12mtp176pu:6408": "rudrāṇīlokamabhyeti punarāvṛttidurlabham // MatsP_64.26 //",
  "GP12mtp176pu:6409": "ya idaṃ śṛṇuyānnityaṃ śrāvayedvāpi mānavaḥ /",
  "GP12mtp176pu:6410": "śakraloke sa gandharvaiḥ pūjyate 'pi yugatrayam // MatsP_64.27 //",
  "GP12mtp176pu:6411": "ānandadāṃ sakaladuḥkhaharāṃ tṛtīyāṃ yā strī karotyavidhavā vidhavātha vāpi /",
  "GP12mtp176pu:6412": "sā sve gṛhe sukhaśatānyanubhūya bhūyo gaurīpadaṃ sadayitā dayitā prayāti // MatsP_64.28 //",
  "GP12mtp176pu:6413": "______________________________________________________",
  "GP12mtp176pu:6414": "Matsya-Purāṇa 65",
  "GP12mtp176pu:6415": "*īśvara uvāca",
  "GP12mtp176pu:6416": "athānyāmapi vakṣyāmi tṛtīyāṃ sarvakāmadām /",
  "GP12mtp176pu:6417": "yasyāṃ dattaṃ hutaṃ japtaṃ sarvaṃ bhavati cākṣayam // MatsP_65.1 //",
  "GP12mtp176pu:6418": "vaiśākhaśuklapakṣe tu tṛtīyā yairupoṣitā /",
  "GP12mtp176pu:6419": "akṣayaṃ phalamāpnoti sarvasya sukṛtasya ca // MatsP_65.2 //",
  "GP12mtp176pu:6420": "sā tathā kṛttikopetā viśeṣeṇa supūjitā /",
  "GP12mtp176pu:6421": "tatra dattaṃ hutaṃ japtaṃ sarvamakṣayamucyate // MatsP_65.3 //",
  "GP12mtp176pu:6422": "akṣayā saṃtatistasyās tasyāṃ sukṛtamakṣayam /",
  "GP12mtp176pu:6423": "akṣataiḥ pūjyate viṣṇus tena sāpyakṣayā smṛtā /",
  "GP12mtp176pu:6424": "akṣataistu narāḥ snātā viṣṇordattvā tathākṣatān // MatsP_65.4 //",
  "GP12mtp176pu:6425": "vipreṣu dattvā tāneva tathā saktūn susaṃkṛtān /",
  "GP12mtp176pu:6426": "yathānnabhuṅmahābhāgaḥ phalamakṣayyamaśnute // MatsP_65.5 //",
  "GP12mtp176pu:6427": "ekāmapyuktavatkṛtvā tṛtīyāṃ vidhivannaraḥ /",
  "GP12mtp176pu:6428": "etāsāmapi sarvāsāṃ tṛtīyānāṃ phalaṃ bhavet // MatsP_65.6 //",
  "GP12mtp176pu:6429": "tṛtīyāyāṃ samabhyarcya sopavāso janārdanam /",
  "GP12mtp176pu:6430": "rājasūyaphalaṃ prāpya gatimagryāṃ ca vindati // MatsP_65.7 //",
  "GP12mtp176pu:6431": "______________________________________________________",
  "GP12mtp176pu:6432": "Matsya-Purāṇa 66",
  "GP12mtp176pu:6433": "*manuruvāca",
  "GP12mtp176pu:6434": "madhurā bhāratī kena vratena madhusūdana /",
  "GP12mtp176pu:6435": "tathaiva janasaubhāgyam atividyāsu kauśalam // MatsP_66.1 //",
  "GP12mtp176pu:6436": "abhedaścāpi dampatyos tathā bandhujanena ca /",
  "GP12mtp176pu:6437": "āyuśca vipulaṃ puṃsāṃ tanme kathaya mādhava // MatsP_66.2 //",
  "GP12mtp176pu:6438": "*matsya uvāca",
  "GP12mtp176pu:6439": "samyakpṛṣṭaṃ tvayā rājañ chṛṇu sārasvataṃ vratam /",
  "GP12mtp176pu:6440": "yasya saṃkīrtanādeva tuṣyatīha sarasvatī // MatsP_66.3 //",
  "GP12mtp176pu:6441": "yo yadbhaktaḥ pumānkuryād etadvratamanuttamam /",
  "GP12mtp176pu:6442": "tadvāsarādau sampūjya viprānetānsamācaret // MatsP_66.4 //",
  "GP12mtp176pu:6443": "athavādityavāreṇa grahatārābalena ca /",
  "GP12mtp176pu:6444": "pāyasaṃ bhojayedviprān kṛtvā brāhmaṇavācanam // MatsP_66.5 //",
  "GP12mtp176pu:6445": "śuklavastrāṇi dattvā ca sahiraṇyāni śaktitaḥ /",
  "GP12mtp176pu:6446": "gāyatrīṃ pūjayedbhaktyā śuklamālyānulepanaiḥ // MatsP_66.6 //",
  "GP12mtp176pu:6447": "yathā na devi bhagavān brahmaloke pitāmahaḥ /",
  "GP12mtp176pu:6448": "tvāṃ parityajya saṃtiṣṭhet tathā bhava varapradā // MatsP_66.7 //",
  "GP12mtp176pu:6449": "vedāḥ śāstrāṇi sarvāṇi gītanṛtyādikaṃ ca yat /",
  "GP12mtp176pu:6450": "na vihīnaṃ tvayā devi tathā me santu siddhayaḥ // MatsP_66.8 //",
  "GP12mtp176pu:6451": "lakṣmīrmedhā dharā puṣṭir gaurī tuṣṭiḥ prabhā matiḥ /",
  "GP12mtp176pu:6452": "etābhiḥ pāhi cāṣṭābhis tanubhirmāṃ sarasvati // MatsP_66.9 //",
  "GP12mtp176pu:6453": "evaṃ sampūjya gāyatrīṃ vīṇākṣamaṇidhāriṇīm /",
  "GP12mtp176pu:6454": "śuklapuṣpākṣatair bhaktyā sakamaṇḍalupustakām /",
  "GP12mtp176pu:6455": "maunavratena bhuñjīta sāyaṃ prātastu dharmavit // MatsP_66.10 //",
  "GP12mtp176pu:6456": "pañcamyāṃ pratipakṣaṃ ca pūjayedbrahmavāsinīm /",
  "GP12mtp176pu:6457": "tathaiva taṇḍulaprasthaṃ ghṛtapātreṇa saṃyutam /",
  "GP12mtp176pu:6458": "kṣīraṃ dadyāddhiraṇyaṃ ca gāyatrī prīyatāmiti // MatsP_66.11 //",
  "GP12mtp176pu:6459": "saṃdhyāyāṃ ca tathā maunam etatkurvansamācaret /",
  "GP12mtp176pu:6460": "nāntarā bhojanaṃ kuryād yāvanmāsāstrayodaśa // MatsP_66.12 //",
  "GP12mtp176pu:6461": "samāpte tu vrate kuryād bhojanaṃ śuklataṇḍulaiḥ /",
  "GP12mtp176pu:6462": "pūrvaṃ savastrayugmaṃ ca dadyādviprāya bhojanam // MatsP_66.13 //",
  "GP12mtp176pu:6463": "devyā vitānaṃ ghaṇṭāṃ ca sitanetre payasvinīm /",
  "GP12mtp176pu:6464": "candanaṃ vastrayugmaṃ ca dadyācca śikharaṃ punaḥ // MatsP_66.14 //",
  "GP12mtp176pu:6465": "tathopadeṣṭāramapi bhaktyā sampūjayedgurum /",
  "GP12mtp176pu:6466": "vittaśāṭhyena rahito vastramālyānulepanaiḥ // MatsP_66.15 //",
  "GP12mtp176pu:6467": "anena vidhinā yastu kuryātsārasvataṃ vratam /",
  "GP12mtp176pu:6468": "vidyāvānarthasaṃyukto raktakaṇṭhaśca jāyate // MatsP_66.16 //",
  "GP12mtp176pu:6469": "sarasvatyāḥ prasādena brahmaloke mahīyate /",
  "GP12mtp176pu:6470": "nārī vā kurute yā tu sāpi tatphalagāminī // MatsP_66.17 //",
  "GP12mtp176pu:6471": "brahmaloke vased rājan yāvat kalpāyutatrayam // MatsP_66.18 //",
  "GP12mtp176pu:6472": "sārasvataṃ vrataṃ yastu śṛṇuyādapi yaḥ paṭhet /",
  "GP12mtp176pu:6473": "vidyādharapure so 'pi vasetkalpāyutatrayam // MatsP_66.19 //",
  "GP12mtp176pu:6474": "______________________________________________________",
  "GP12mtp176pu:6475": "Matsya-Purāṇa 67",
  "GP12mtp176pu:6476": "candrādityoparāge tu yatsnānamabhidhīyate /",
  "GP12mtp176pu:6477": "tadahaṃ śrotumicchāmi dravyamantravidhānavit // MatsP_67.1 //",
  "GP12mtp176pu:6478": "*matsya uvāca",
  "GP12mtp176pu:6479": "yasya rāśiṃ samāsādya bhavedgrahaṇasamplavaḥ /",
  "GP12mtp176pu:6480": "tasya snānaṃ pravakṣyāmi mantrauṣadhavidhānataḥ // MatsP_67.2 //",
  "GP12mtp176pu:6481": "candroparāgaṃ samprāpya kṛtvā brāhmaṇavācanam /",
  "GP12mtp176pu:6482": "sampūjya caturo viprāñ śuklamālyānulepanaiḥ // MatsP_67.3 //",
  "GP12mtp176pu:6483": "pūrvamevoparāgasya samāsādyauṣadhādikam /",
  "GP12mtp176pu:6484": "sthāpayec caturaḥ kumbhān avraṇānsāgarāniti // MatsP_67.4 //",
  "GP12mtp176pu:6485": "gajāśvarathyāvalmīka-saṃgamāddhradagokulāt /",
  "GP12mtp176pu:6486": "rājadvārapradeśācca mṛdamānīya cākṣipet // MatsP_67.5 //",
  "GP12mtp176pu:6487": "pañcagavyaṃ ca kumbheṣu śuddhamuktāphalāni ca /",
  "GP12mtp176pu:6488": "rocanāṃ padmaśaṅkhau ca pañcaratnasamanvitam // MatsP_67.6 //",
  "GP12mtp176pu:6489": "sphaṭikaṃ candanaṃ śvetaṃ tīrthavāri sasarṣapam /",
  "GP12mtp176pu:6490": "rājadantaṃ sakumudaṃ tathaivośīraguggulam /",
  "GP12mtp176pu:6491": "etatsarvaṃ vinikṣipya kumbheṣvāvāhayetsurān // MatsP_67.7 //",
  "GP12mtp176pu:6492": "sarve samudrāḥ saritas tīrthāni jaladā nadāḥ /",
  "GP12mtp176pu:6493": "āyāntu yajamānasya duritakṣayakārakāḥ // MatsP_67.8 //",
  "GP12mtp176pu:6494": "yo 'sau vajradharo deva ādityānāṃ prabhurmataḥ /",
  "GP12mtp176pu:6495": "sahasranayanaścendro grahapīḍāṃ vyapohatu // MatsP_67.9 //",
  "GP12mtp176pu:6496": "mukhaṃ yaḥ sarvadevānāṃ saptārciramitadyutiḥ /",
  "GP12mtp176pu:6497": "candroparāgasambhūtām agniḥ pīḍāṃ vyapohatu // MatsP_67.10 //",
  "GP12mtp176pu:6498": "yaḥ karmasākṣī bhūtānāṃ dharmo mahiṣavāhanaḥ /",
  "GP12mtp176pu:6499": "yamaścandroparāgotthāṃ mama pīḍāṃ vyapohatu // MatsP_67.11 //",
  "GP12mtp176pu:6500": "rakṣogaṇādhipaḥ sākṣāt pralayānalasaṃnibhaḥ /",
  "GP12mtp176pu:6501": "khaḍgavyagro 'tibhīmaśca rakṣaḥpīḍāṃ vyapohatu // MatsP_67.12 //",
  "GP12mtp176pu:6502": "nāgapāśadharo devaḥ sākṣānmakaravāhanaḥ /",
  "GP12mtp176pu:6503": "sa jalādhipatiś candra-grahapīḍāṃ vyapohatu // MatsP_67.13 //",
  "GP12mtp176pu:6504": "prāṇarūpeṇa yo lokān pāti kṛṣṇamṛgapriyaḥ /",
  "GP12mtp176pu:6505": "vāyuścandroparāgotthāṃ pīḍāmatra vyapohatu // MatsP_67.14 //",
  "GP12mtp176pu:6506": "yo 'sau nidhipatirdevaḥ khaḍgaśūlagadādharaḥ /",
  "GP12mtp176pu:6507": "candroparāgakaluṣaṃ dhanado me vyapohatu // MatsP_67.15 //",
  "GP12mtp176pu:6508": "yo 'sāvindudharo devaḥ pinākī vṛṣavāhanaḥ /",
  "GP12mtp176pu:6509": "candroparāgajāṃ pīḍāṃ vināśayatu śaṃkaraḥ // MatsP_67.16 //",
  "GP12mtp176pu:6510": "trailokye yāni bhūtāni sthāvarāṇi carāṇi ca /",
  "GP12mtp176pu:6511": "brahmaviṣṇvarkayuktāni tāni pāpaṃ dahantu vai // MatsP_67.17 //",
  "GP12mtp176pu:6512": "evamāmantrya taiḥ kumbhair abhiṣikto guṇānvitaiḥ /",
  "GP12mtp176pu:6513": "ṛgyajuḥsāmamantraiśca śuklamālyānulepanaiḥ /",
  "GP12mtp176pu:6514": "pūjayedvastragodānair brāhmaṇāniṣṭadevatāḥ // MatsP_67.18 //",
  "GP12mtp176pu:6515": "etāneva tato mantrān vilikhet karakānvitān /",
  "GP12mtp176pu:6516": "vastrapaṭṭe 'thavā padme pañcaratnasamanvitān // MatsP_67.19 //",
  "GP12mtp176pu:6517": "yajamānasya śirasi nidadhyuste dvijottamāḥ /",
  "GP12mtp176pu:6518": "tato 'tivāhayedvelām uparāgānugāminīm // MatsP_67.20 //",
  "GP12mtp176pu:6519": "prāṅmukhaḥ pūjayitvā tu namasyanniṣṭadevatām /",
  "GP12mtp176pu:6520": "candragrahe vinirvṛtte kṛtagodānamaṅgalaḥ /",
  "GP12mtp176pu:6521": "kṛtasnānāya taṃ paṭṭaṃ brāhmaṇāya nivedayet // MatsP_67.21 //",
  "GP12mtp176pu:6522": "anena vidhinā yastu grahasnānaṃ samācaret /",
  "GP12mtp176pu:6523": "na tasya grahapīḍā syān na ca bandhujanakṣayaḥ // MatsP_67.22 //",
  "GP12mtp176pu:6524": "paramāṃ siddhimāpnoti punarāvṛttidurlabhām /",
  "GP12mtp176pu:6525": "sūryagrahe sūryanāma sadā mantreṣu kīrtayet // MatsP_67.23 //",
  "GP12mtp176pu:6526": "adhikāḥ padmarāgāḥ syuḥ kapilāṃ ca suśobhanām /",
  "GP12mtp176pu:6527": "prayacchecca niśāṃ patye candrasūryoparāgayoḥ // MatsP_67.24 //",
  "GP12mtp176pu:6528": "ya idaṃ śṛṇuyānnityaṃ śrāvayedvāpi mānavaḥ /",
  "GP12mtp176pu:6529": "sarvapāpavinirmuktaḥ śakraloke mahīyate // MatsP_67.25 //",
  "GP12mtp176pu:6530": "______________________________________________________",
  "GP12mtp176pu:6531": "Matsya-Purāṇa 68",
  "GP12mtp176pu:6532": "*nārada uvāca",
  "GP12mtp176pu:6533": "kimudvegādbhute kṛtyam alakṣmīḥ kena hanyate /",
  "GP12mtp176pu:6534": "mṛtavatsābhiṣekādi-kāryeṣu ca kimiṣyate // MatsP_68.1 //",
  "GP12mtp176pu:6535": "*śrībhagavānuvāca",
  "GP12mtp176pu:6536": "purā kṛtāni pāpāni phalantyasmiṃstapodhana /",
  "GP12mtp176pu:6537": "rogadaurgatyarūpeṇa tathaiveṣṭavadhena ca // MatsP_68.2 //",
  "GP12mtp176pu:6538": "tadvighātāya vakṣyāmi sadā kalpāṇakārakam /",
  "GP12mtp176pu:6539": "saptamīsnapanaṃ nāma janapīḍāvināśanam // MatsP_68.3 //",
  "GP12mtp176pu:6540": "bālānāṃ maraṇaṃ yatra kṣīrapāṇāṃ pradṛśyate /",
  "GP12mtp176pu:6541": "tadvadvṛddhāturāṇāṃ ca yauvane cāpi vartatām // MatsP_68.4 //",
  "GP12mtp176pu:6542": "śāntaye tatra vakṣyāmi mṛtavatsābhiṣecanam /",
  "GP12mtp176pu:6543": "etad evādbhutodvega-cittabhramavināśanam // MatsP_68.5 //",
  "GP12mtp176pu:6544": "bhaviṣyati ca vārāho yatra kalpastapodhana /",
  "GP12mtp176pu:6545": "vaivasvataśca tatrāpi yadā tu manuruttamaḥ // MatsP_68.6 //",
  "GP12mtp176pu:6546": "bhaviṣyati ca tatraiva pañcaviṃśatimaṃ yadā /",
  "GP12mtp176pu:6547": "kṛtaṃ nāma yugaṃ tatra haihayānvayavardhanaḥ /",
  "GP12mtp176pu:6548": "bhavitā nṛpatirvīraḥ kṛtavīryaḥ pratāpavān // MatsP_68.7 //",
  "GP12mtp176pu:6549": "sa saptadvīpamakhilaṃ pālayiṣyati bhūtalam /",
  "GP12mtp176pu:6550": "yāvadvarṣasahasrāṇi saptasaptati nārada // MatsP_68.8 //",
  "GP12mtp176pu:6551": "jātamātraṃ ca tasyāpi yāvatputraśataṃ tathā /",
  "GP12mtp176pu:6552": "cyavanasya tu śāpena vināśamapayāsyati // MatsP_68.9 //",
  "GP12mtp176pu:6553": "sahasrabāhuśca yadā bhavitā tasya vai sutaḥ /",
  "GP12mtp176pu:6554": "kuraṅganayanaḥ śrīmān sambhūto nṛpalakṣaṇaiḥ // MatsP_68.10 //",
  "GP12mtp176pu:6555": "kṛtavīryastadārādhya sahasrāṃśuṃ divākaram /",
  "GP12mtp176pu:6556": "upavāsairvratairdivyair vedasūktaiśca nārada /",
  "GP12mtp176pu:6557": "putrasya jīvanāyālam etatsnānamavāpsyati // MatsP_68.11 //",
  "GP12mtp176pu:6558": "kṛtavīryeṇa vai pṛṣṭa idaṃ vakṣyati bhāskaraḥ /",
  "GP12mtp176pu:6559": "aśeṣaduṣṭaśamanaṃ sadā kalmaṣanāśanam // MatsP_68.12 //",
  "GP12mtp176pu:6560": "*sūrya uvāca",
  "GP12mtp176pu:6561": "alaṃ kleśena mahatā putrastava narādhipa /",
  "GP12mtp176pu:6562": "bhaviṣyati ciraṃjīvī kiṃtu kalmaṣanāśanam // MatsP_68.13 //",
  "GP12mtp176pu:6563": "saptamīsnapanaṃ vakṣye sarvalokahitāya vai /",
  "GP12mtp176pu:6564": "jātasya mṛtavatsāyāḥ saptame māsi nārada /",
  "GP12mtp176pu:6565": "athavā śuklasaptamyām etatsarvaṃ praśasyate // MatsP_68.14 //",
  "GP12mtp176pu:6566": "grahatārābalaṃ labdhvā kṛtvā brāhmaṇavācanam /",
  "GP12mtp176pu:6567": "bālasya janmanakṣatraṃ varjayettāṃ tithiṃ budhaḥ /",
  "GP12mtp176pu:6568": "tadvadvṛddhāturāṇāṃ ca kṛtyaṃ syāditareṣu ca // MatsP_68.15 //",
  "GP12mtp176pu:6569": "gomayenānuliptāyāṃ bhūmāvekāgnivattadā /",
  "GP12mtp176pu:6570": "taṇḍulai raktaśālīyaiś caruṃ gokṣīrasaṃyutam /",
  "GP12mtp176pu:6571": "nirvapetsūryarudrābhyāṃ tanmantrābhyāṃ vidhānataḥ // MatsP_68.16 //",
  "GP12mtp176pu:6572": "kīrtayetsūryadevatyaṃ saptarcaṃ ca ghṛtāhutīḥ /",
  "GP12mtp176pu:6573": "juhuyādrudrasūktena tadvadrudrāya nārada // MatsP_68.17 //",
  "GP12mtp176pu:6574": "hotavyāḥ samidhaścātra tathaivārkapalāśayoḥ /",
  "GP12mtp176pu:6575": "yavakṛṣṇatilairhomaḥ kartavyo 'ṣṭaśataṃ punaḥ // MatsP_68.18 //",
  "GP12mtp176pu:6576": "vyāhṛtībhistathājyena tathaivāṣṭaśataṃ punaḥ /",
  "GP12mtp176pu:6577": "hutvā snānaṃ ca kartavyaṃ maṅgalaṃ yena dhīmatā // MatsP_68.19 //",
  "GP12mtp176pu:6578": "vipreṇa vedaviduṣā vidhivaddarbhapāṇinā /",
  "GP12mtp176pu:6579": "sthāpayitvā tu caturaḥ kumbhānkoṇeṣu śobhanān // MatsP_68.20 //",
  "GP12mtp176pu:6580": "pañcamaṃ ca punarmadhye dadhyakṣatavibhūṣitam /",
  "GP12mtp176pu:6581": "sthāpayedavraṇaṃ kumbhaṃ saptarcenābhimantritam // MatsP_68.21 //",
  "GP12mtp176pu:6582": "saureṇa tīrthatoyena pūrṇaṃ ratnasamanvitam /",
  "GP12mtp176pu:6583": "sarvānsarvauṣadhairyuktān pañcagavyasamanvitān /",
  "GP12mtp176pu:6584": "pañcaratnaphalaiḥ puṣpair vāsobhiḥ pariveṣṭayet // MatsP_68.22 //",
  "GP12mtp176pu:6585": "gajāśvarathyāvalmīkāt saṃgamāddhradagokulāt /",
  "GP12mtp176pu:6586": "saṃśuddhāṃ mṛdamānīya sarveṣveva vinikṣipet // MatsP_68.23 //",
  "GP12mtp176pu:6587": "caturṣvapi ca kumbheṣu ratnagarbheṣu madhyamam /",
  "GP12mtp176pu:6588": "gṛhītvā brāhmaṇastatra saurānmantrānudīrayet // MatsP_68.24 //",
  "GP12mtp176pu:6589": "nārībhiḥ saptasaṃkhyābhir avyaṅgāṅgībhiratra ca /",
  "GP12mtp176pu:6590": "pūjitābhiryathāśaktyā mālyavastravibhūṣaṇaiḥ /",
  "GP12mtp176pu:6591": "saviprābhiśca kartavyaṃ mṛtavatsābhiṣecanam // MatsP_68.25 //",
  "GP12mtp176pu:6592": "ete 'bhiṣekamantrāḥ",
  "GP12mtp176pu:6593": "dīrghāyurastu bālo 'yaṃ jīvatputrā ca bhāminī /",
  "GP12mtp176pu:6594": "ādityaścandramāḥ sārdhaṃ grahanakṣatramaṇḍalaiḥ // MatsP_68.26 //",
  "GP12mtp176pu:6595": "saśakrā lokapālā vai brahmaviṣṇumaheśvarāḥ /",
  "GP12mtp176pu:6596": "te te cānye ca devaughāḥ sadā pāntu kumārakam // MatsP_68.27 //",
  "GP12mtp176pu:6597": "mitraḥ śanirvā hutabhug ye ca bālagrahāḥ kvacit /",
  "GP12mtp176pu:6598": "pīḍāṃ kurvantu bālasya mā māturjanakasya vai // MatsP_68.28 //",
  "GP12mtp176pu:6599": "tataḥ śuklāmbaradharā kumārapatisaṃyutā /",
  "GP12mtp176pu:6600": "saptakaṃ pūjayedbhaktyā strīṇāmatha guruṃ punaḥ // MatsP_68.29 //",
  "GP12mtp176pu:6601": "kāñcanīṃ ca tataḥ kuryāt tāmrapātroparisthitām /",
  "GP12mtp176pu:6602": "pratimāṃ dharmarājasya gurave vinivedayet // MatsP_68.30 //",
  "GP12mtp176pu:6603": "vastrakāñcanaratnaughair bhakṣyaiḥ saghṛtapāyasaiḥ /",
  "GP12mtp176pu:6604": "pūjayedbrāhmaṇāṃstadvad vittaśāṭhyavivarjitaḥ // MatsP_68.31 //",
  "GP12mtp176pu:6605": "bhuktvā ca guruṇā ceyam uccāryā mantrasaṃtatiḥ /",
  "GP12mtp176pu:6606": "dīrghāyurastu bālo 'yaṃ yāvadvarṣaśataṃ sukhī // MatsP_68.32 //",
  "GP12mtp176pu:6607": "yatkiṃcidasya duritaṃ tatkṣiptaṃ vaḍavānale /",
  "GP12mtp176pu:6608": "brahmā rudro vasuḥ skando viṣṇuḥ śakro hutāśanaḥ // MatsP_68.33 //",
  "GP12mtp176pu:6609": "rakṣantu sarve duṣṭebhyo varadāḥ santu sarvadā /",
  "GP12mtp176pu:6610": "evamādīni vākyāni vadantaṃ pūjayedgurum // MatsP_68.34 //",
  "GP12mtp176pu:6611": "śaktitaḥ kapilāṃ dadyāt praṇamya ca visarjayet /",
  "GP12mtp176pu:6612": "caruṃ ca putrasahitā praṇamya raviśaṃkarau // MatsP_68.35 //",
  "GP12mtp176pu:6613": "hutaśeṣaṃ tadāśnīyād ādityāya namo 'stviti /",
  "GP12mtp176pu:6614": "idamevādbhutodvega-duḥsvapneṣu praśasyate // MatsP_68.36 //",
  "GP12mtp176pu:6615": "karturjanmadinarkṣaṃ ca tyaktvā sampūjayetsadā /",
  "GP12mtp176pu:6616": "śāntyarthaṃ śuklasaptamyām etatkurvanna sīdati // MatsP_68.37 //",
  "GP12mtp176pu:6617": "sadānena vidhānena dīrghāyurabhavannaraḥ /",
  "GP12mtp176pu:6618": "saṃvatsarāṇāmayutaṃ śaśāsa pṛthivīmimām // MatsP_68.38 //",
  "GP12mtp176pu:6619": "puṇyaṃ pavitramāyuṣyaṃ saptamīsnapanaṃ raviḥ /",
  "GP12mtp176pu:6620": "kathayitvā dvijaśreṣṭha tatraivāntaradhīyata // MatsP_68.39 //",
  "GP12mtp176pu:6621": "etatsarvaṃ samākhyātaṃ saptamīsnānamuttamam /",
  "GP12mtp176pu:6622": "sarvaduṣṭopaśamanaṃ bālānāṃ paramaṃ hitam // MatsP_68.40 //",
  "GP12mtp176pu:6623": "ārogyaṃ bhāskarādicched dhanamiccheddhutāśanāt /",
  "GP12mtp176pu:6624": "īśvarājjñānam anvicchen mokṣam icchejjanārdanāt // MatsP_68.41 //",
  "GP12mtp176pu:6625": "etanmahāpātakanāśanaṃ syāt paraṃ hitaṃ bālavivardhanaṃ ca /",
  "GP12mtp176pu:6626": "śṛṇoti yaścainamananyacetās tasyāpi siddhiṃ munayo vadanti // MatsP_68.42 //",
  "GP12mtp176pu:6627": "______________________________________________________",
  "GP12mtp176pu:6628": "Matsya-Purāṇa 69",
  "GP12mtp176pu:6629": "*matsya uvāca",
  "GP12mtp176pu:6630": "purā rathaṃtare kalpe paripṛṣṭo mahātmanā /",
  "GP12mtp176pu:6631": "mandarastho mahādevaḥ pinākī brahmaṇā svayam // MatsP_69.1 //",
  "GP12mtp176pu:6632": "*brahmovāca",
  "GP12mtp176pu:6633": "kathamārogyamaiśvaryam anantamamareśvara /",
  "GP12mtp176pu:6634": "svalpena tapasā deva bhavenmokṣo 'thavā nṛṇām // MatsP_69.2 //",
  "GP12mtp176pu:6635": "kimajñātaṃ mahādeva tvatprasādādadhokṣaja /",
  "GP12mtp176pu:6636": "svalpakenātha tapasā mahatphalamihocyatām // MatsP_69.3 //",
  "GP12mtp176pu:6637": "*matsya uvāca",
  "GP12mtp176pu:6638": "evaṃ pṛṣṭaḥ sa viśvātmā brahmaṇā lokabhāvanaḥ /",
  "GP12mtp176pu:6639": "umāpatiruvācedaṃ manasaḥ prītikārakam // MatsP_69.4 //",
  "GP12mtp176pu:6640": "*īśvara uvāca",
  "GP12mtp176pu:6641": "asmādrathaṃtarātkalpāt trayoviṃśāt punaryadā /",
  "GP12mtp176pu:6642": "vārāho bhavitā kalpas tasya manvantare śubhe // MatsP_69.5 //",
  "GP12mtp176pu:6643": "vaivasvatākhye saṃjāte saptame saptalokakṛt /",
  "GP12mtp176pu:6644": "dvāparākhyaṃ yugaṃ tadvad aṣṭāviṃśatimaṃ jaguḥ // MatsP_69.6 //",
  "GP12mtp176pu:6645": "tasyānte sa mahādevo vāsudevo janārdanaḥ /",
  "GP12mtp176pu:6646": "bhārāvataraṇārthāya tridhā viṣṇurbhaviṣyati // MatsP_69.7 //",
  "GP12mtp176pu:6647": "dvaipāyana ṛṣistadvad rauhiṇeyo 'tha keśavaḥ /",
  "GP12mtp176pu:6648": "kaṃsādidarpamathanaḥ keśavaḥ kleśanāśanaḥ // MatsP_69.8 //",
  "GP12mtp176pu:6649": "purīṃ dvāravatīṃ nāma sāmprataṃ yā kuśasthalī /",
  "GP12mtp176pu:6650": "divyānubhāvasaṃyuktām adhivāsāya śārṅgiṇaḥ /",
  "GP12mtp176pu:6651": "tvaṣṭā mamājñayā tadvat kariṣyati jagatpateḥ // MatsP_69.9 //",
  "GP12mtp176pu:6652": "tasyāṃ kadācidāsīnaḥ sabhāyāmamitadyutiḥ /",
  "GP12mtp176pu:6653": "bhāryābhirvṛṣṇibhiścaiva bhūbhṛdbhir bhūridakṣiṇaiḥ // MatsP_69.10 //",
  "GP12mtp176pu:6654": "kurubhirdevagandharvair abhitaḥ kaiṭabhārdanaḥ /",
  "GP12mtp176pu:6655": "pravṛttāsu purāṇīṣu dharmasambandhinīṣu ca // MatsP_69.11 //",
  "GP12mtp176pu:6656": "kathānte bhīmasenena paripṛṣṭaḥ pratāpavān /",
  "GP12mtp176pu:6657": "tvayā pṛṣṭasya dharmasya rahasyasyāsya bhedakṛt // MatsP_69.12 //",
  "GP12mtp176pu:6658": "bhavitā sa tadā brahman kartā caiva vṛkodaraḥ /",
  "GP12mtp176pu:6659": "pravartako 'sya dharmasya pāṇḍuputro mahābalaḥ // MatsP_69.13 //",
  "GP12mtp176pu:6660": "yasya tīkṣṇo vṛko nāma jaṭhare havyavāhanaḥ /",
  "GP12mtp176pu:6661": "mayā dattaḥ sa dharmātmā tena cāsau vṛkodaraḥ // MatsP_69.14 //",
  "GP12mtp176pu:6662": "matimānmānaśīlaśca nāgāyutabalo mahān /",
  "GP12mtp176pu:6663": "bhaviṣyatyajaraḥ śrīmān kandarpa iva rūpavān // MatsP_69.15 //",
  "GP12mtp176pu:6664": "dhārmikasyāpyaśaktasya tīvrāgnitvādupoṣaṇe /",
  "GP12mtp176pu:6665": "idaṃ vratamaśeṣāṇāṃ vratānāmadhikaṃ yataḥ // MatsP_69.16 //",
  "GP12mtp176pu:6666": "kathayiṣyati viśvātmā vāsudevo jagadguruḥ /",
  "GP12mtp176pu:6667": "aśeṣayajñaphaladam aśeṣāghavināśanam // MatsP_69.17 //",
  "GP12mtp176pu:6668": "aśeṣaduṣṭaśamanam aśeṣasurapūjitam /",
  "GP12mtp176pu:6669": "pavitrāṇāṃ pavitraṃ ca maṅgalānāṃ ca maṅgalam /",
  "GP12mtp176pu:6670": "bhaviṣyaṃ ca bhaviṣyāṇāṃ purāṇānāṃ purātanam // MatsP_69.18 //",
  "GP12mtp176pu:6671": "*vāsudeva uvāca",
  "GP12mtp176pu:6672": "yadyaṣṭamīcaturdaśyor dvādaśīṣvatha bhārata /",
  "GP12mtp176pu:6673": "anyeṣvapi dinarkṣeṣu na śaktastvam upoṣitum // MatsP_69.19 //",
  "GP12mtp176pu:6674": "tataḥ puṇyāṃ tithimimāṃ sarvapāpapraṇāśinīm /",
  "GP12mtp176pu:6675": "upoṣya vidhinānena gaccha viṣṇoḥ paraṃ padam // MatsP_69.20 //",
  "GP12mtp176pu:6676": "māghamāsasya daśamī yadā śuklā bhavettadā /",
  "GP12mtp176pu:6677": "ghṛtenābhyañjanaṃ kṛtvā tilaiḥ snānaṃ samācaret // MatsP_69.21 //",
  "GP12mtp176pu:6678": "tathaiva viṣṇumabhyarcya nabho nārāyaṇeti ca /",
  "GP12mtp176pu:6679": "kṛṣṇāya pādau sampūjya śiraḥ sarvātmane namaḥ // MatsP_69.22 //",
  "GP12mtp176pu:6680": "vaikuṇṭhāyeti vaikuṇṭham uraḥ śrīvatsadhāriṇe /",
  "GP12mtp176pu:6681": "śaṅkhine cakriṇe tadvad gadine varadāya vai /",
  "GP12mtp176pu:6682": "sarve nārāyaṇasyaivaṃ saṃpūjyā bāhavaḥ kramāt // MatsP_69.23 //",
  "GP12mtp176pu:6683": "dāmodarāyetyudaraṃ meḍhraṃ pañcaśarāya vai /",
  "GP12mtp176pu:6684": "ūrū saubhāgyanāthāya jānunī bhūtadhāriṇe // MatsP_69.24 //",
  "GP12mtp176pu:6685": "namo nīlāya vai jaṅghe pādau viśvasṛje namaḥ /",
  "GP12mtp176pu:6686": "namo devyai namaḥ śāntyai namo lakṣmyai namaḥ śriyai // MatsP_69.25 //",
  "GP12mtp176pu:6687": "namaḥ puṣṭyai namastuṣṭyai dhṛṣṭyai hṛṣṭyai namo namaḥ /",
  "GP12mtp176pu:6688": "namo vihaṃganāthāya vāyuvegāya pakṣiṇe /",
  "GP12mtp176pu:6689": "viṣapramāthine nityaṃ garuḍaṃ cābhipūjayet // MatsP_69.26 //",
  "GP12mtp176pu:6690": "evaṃ sampūjya govindam umāpativināyakau /",
  "GP12mtp176pu:6691": "gandhairmālyaistathā dhūpair bhakṣyairnānāvidhairapi // MatsP_69.27 //",
  "GP12mtp176pu:6692": "gavyena payasā siddhāṃ kṛsarāmatha vāgyataḥ /",
  "GP12mtp176pu:6693": "sarpiṣā saha bhuktvā ca gatvā śatapadaṃ budhaḥ // MatsP_69.28 //",
  "GP12mtp176pu:6694": "naiyagrodhaṃ dantakāṣṭham athavā khādiraṃ budhaḥ /",
  "GP12mtp176pu:6695": "gṛhītvā dhāvayeddantān ācāntaḥ prāgudaṅmukhaḥ // MatsP_69.29 //",
  "GP12mtp176pu:6696": "brūyāt sāyantanīṃ kṛtvā saṃdhyāmastamite ravau /",
  "GP12mtp176pu:6697": "namo nārāyaṇāyeti tvāmahaṃ śaraṇaṃ gataḥ // MatsP_69.30 //",
  "GP12mtp176pu:6698": "ekādaśyāṃ nirāhāraḥ samabhyarcya ca keśavam /",
  "GP12mtp176pu:6699": "rātriṃ ca sakalāṃ sthitvā snānaṃ ca payasā tathā // MatsP_69.31 //",
  "GP12mtp176pu:6700": "sarpiṣā cāpi dahanaṃ hutvā brāhmaṇapuṃgavaiḥ /",
  "GP12mtp176pu:6701": "sahaiva puṇḍarīkākṣa dvādaśyāṃ kṣīrabhojanam // MatsP_69.32 //",
  "GP12mtp176pu:6702": "kariṣyāmi yatātmāhaṃ nirvighnenāstu tacca me /",
  "GP12mtp176pu:6703": "evamuktvā svapedbhūmāv itihāsakathāṃ punaḥ // MatsP_69.33 //",
  "GP12mtp176pu:6704": "śrutvā prabhāte saṃjāte nadīṃ gatvā viśāṃ pate /",
  "GP12mtp176pu:6705": "snānaṃ kṛtvā mṛdā tadvat pāṣaṇḍān abhivarjayet // MatsP_69.34 //",
  "GP12mtp176pu:6706": "upāsya saṃdhyāṃ vidhivat kṛtvā ca pitṛtarpaṇam /",
  "GP12mtp176pu:6707": "praṇamya ca hṛṣīkeśaṃ saptalokaikamīśvaram // MatsP_69.35 //",
  "GP12mtp176pu:6708": "gṛhasya purato bhaktyā maṇḍapaṃ kārayedbudhaḥ /",
  "GP12mtp176pu:6709": "daśahastamathāṣṭau vā karānkuryādviśāṃ pate // MatsP_69.36 //",
  "GP12mtp176pu:6710": "caturhastāṃ śubhāṃ kuryād vedīmariniṣūdana /",
  "GP12mtp176pu:6711": "caturhastapramāṇaṃ ca vinyasettatra toraṇam // MatsP_69.37 //",
  "GP12mtp176pu:6712": "āropya kalaśaṃ tatra dikpālānpūjayettataḥ /",
  "GP12mtp176pu:6713": "chidreṇa jalasampūrṇam atha kṛṣṇājinasthitaḥ /",
  "GP12mtp176pu:6714": "tasya dhārāṃ ca śirasā dhārayetsakalāṃ niśām // MatsP_69.38 //",
  "GP12mtp176pu:6715": "tathaiva viṣṇoḥ śirasi kṣīradhārāṃ prapātayet /",
  "GP12mtp176pu:6716": "aratnimātraṃ kuṇḍaṃ ca kuryāttatra trimekhalam // MatsP_69.39 //",
  "GP12mtp176pu:6717": "yonivaktraṃ ca tatkṛtvā brāhmaṇaiḥ yavasarpiṣī /",
  "GP12mtp176pu:6718": "tilāṃśca viṣṇudevatyair mantrairekāgnivattadā // MatsP_69.40 //",
  "GP12mtp176pu:6719": "hutvā ca vaiṣṇavaṃ samyak caruṃ gokṣīrasaṃyutam /",
  "GP12mtp176pu:6720": "niṣpāvārdhapramāṇāṃ vai dhārāmājyasya pātayet // MatsP_69.41 //",
  "GP12mtp176pu:6721": "jalakumbhānmahāvīrya sthāpayitvā trayodaśa /",
  "GP12mtp176pu:6722": "bhakṣyairnānāvidhairyuktān sitavastrairalaṃkṛtān // MatsP_69.42 //",
  "GP12mtp176pu:6723": "yuktānaudumbaraiḥ pātraiḥ pañcaratnasamanvitān /",
  "GP12mtp176pu:6724": "caturbhirbahvṛcairhomas tatra kārya udaṅmukhaiḥ // MatsP_69.43 //",
  "GP12mtp176pu:6725": "rudrajāpaścaturbhiśca yajurvedaparāyaṇaiḥ /",
  "GP12mtp176pu:6726": "vaiṣṇavāni tu sāmāni caturaḥ sāmavedinaḥ /",
  "GP12mtp176pu:6727": "ariṣṭavargasahitāny abhitaḥ paripāṭhayet // MatsP_69.44 //",
  "GP12mtp176pu:6728": "evaṃ dvādaśa tānviprān vastramālyānulepanaiḥ /",
  "GP12mtp176pu:6729": "pūjayedaṅgulīyaiśca kaṭakairhemasūtrakaiḥ // MatsP_69.45 //",
  "GP12mtp176pu:6730": "vāsobhiḥ śayanīyaiśca vittaśāṭhyavivarjitaḥ /",
  "GP12mtp176pu:6731": "evaṃ kṣapātivāhyā ca gītamaṅgalaniḥsvanaiḥ // MatsP_69.46 //",
  "GP12mtp176pu:6732": "upādhyāyasya ca punar dviguṇaṃ sarvameva tu /",
  "GP12mtp176pu:6733": "tataḥ prabhāte vimale samutthāya trayodaśa // MatsP_69.47 //",
  "GP12mtp176pu:6734": "gā vai dadyātkuruśreṣṭha sauvarṇamukhasaṃyutāḥ /",
  "GP12mtp176pu:6735": "payasvinīḥ śīlavatīḥ kāṃsyadohasamanvitāḥ // MatsP_69.48 //",
  "GP12mtp176pu:6736": "raupyakhurāḥ savastrāśca candanenābhiṣecitāḥ /",
  "GP12mtp176pu:6737": "tāstu teṣāṃ tato bhaktyā bhakṣyabhojyānnatarpitān // MatsP_69.49 //",
  "GP12mtp176pu:6738": "kṛtvā vai brāhmaṇān sarvān annairnānāvidhaistathā /",
  "GP12mtp176pu:6739": "bhuktvā cākṣāralavaṇam ātmanā ca visarjayet // MatsP_69.50 //",
  "GP12mtp176pu:6740": "anugamya padānyaṣṭau putrabhāryāsamanvitaḥ /",
  "GP12mtp176pu:6741": "prīyatāmatra deveśaḥ keśavaḥ kleśanāśanaḥ // MatsP_69.51 //",
  "GP12mtp176pu:6742": "śivasya hṛdaye viṣṇur viṣṇośca hṛdaye śivaḥ /",
  "GP12mtp176pu:6743": "yathāntaraṃ na paśyāmi tathā me svasti cāyuṣaḥ // MatsP_69.52 //",
  "GP12mtp176pu:6744": "evamuccārya tānkumbhān gāścaiva śayanāni ca /",
  "GP12mtp176pu:6745": "vāsāṃsi caiva sarveṣāṃ gṛhāṇi prāpayedbudhaḥ // MatsP_69.53 //",
  "GP12mtp176pu:6746": "abhāve bahuśayyānām ekāmapi susaṃskṛtām /",
  "GP12mtp176pu:6747": "śayyāṃ dadyāddvijāteśca sarvopaskarasaṃyutām // MatsP_69.54 //",
  "GP12mtp176pu:6748": "itihāsapurāṇāni vācayitvātivāhayet /",
  "GP12mtp176pu:6749": "taddinaṃ naraśārdūla ya icchedvipulāṃ śriyam // MatsP_69.55 //",
  "GP12mtp176pu:6750": "tasmāttvaṃ sattvamālambya bhīmasena vimatsaraḥ /",
  "GP12mtp176pu:6751": "kuru vratamidaṃ samyak snehāttava mayeritam // MatsP_69.56 //",
  "GP12mtp176pu:6752": "tvayā kṛtamidaṃ vīra tvannāmākhyaṃ bhaviṣyati /",
  "GP12mtp176pu:6753": "sā bhīmadvādaśī hyeṣā sarvapāpaharā śubhā /",
  "GP12mtp176pu:6754": "yā tu kalyāṇinī nāma purā kalpeṣu paṭhyate // MatsP_69.57 //",
  "GP12mtp176pu:6755": "tvamādikartā bhava saukare 'smin kalpe mahāvīravarapradhāna /",
  "GP12mtp176pu:6756": "yasyāḥ smarankīrtanamapyaśeṣaṃ vinaṣṭapāpastridaśādhipaḥ syāt // MatsP_69.58 //",
  "GP12mtp176pu:6757": "kṛtvā ca yāmapsarasām adhīśā veśyā kṛtā hyanyabhavāntareṣu /",
  "GP12mtp176pu:6758": "ābhīrakanyātikutūhalena saivorvaśī samprati nākapṛṣṭhe // MatsP_69.59 //",
  "GP12mtp176pu:6759": "jātāthavā vaiśyakulodbhavāpi pulomakanyā puruhūtapatnī /",
  "GP12mtp176pu:6760": "tatrāpi tasyāḥ paricārikeyaṃ mama priyā samprati satyabhāmā // MatsP_69.60 //",
  "GP12mtp176pu:6761": "snātaḥ purā maṇḍalameṣa tadvat tejomayaṃ vedaśarīramāpa /",
  "GP12mtp176pu:6762": "asyāṃ ca kalyāṇatithau vivasvān sahasradhāreṇa sahasraraśmiḥ // MatsP_69.61 //",
  "GP12mtp176pu:6763": "idameva kṛtaṃ mahendramukhyair vasubhirdevasurāribhistathā tu /",
  "GP12mtp176pu:6764": "phalamasya na śakyate 'bhivaktuṃ yadi jihvāyutakoṭayo mukhe syuḥ // MatsP_69.62 //",
  "GP12mtp176pu:6765": "kalikaluṣavidāriṇīmanantām iti kathayiṣyati yādavendrasūnuḥ /",
  "GP12mtp176pu:6766": "api narakagatānpitṝn aśeṣān alamuddhartumihaiva yaḥ karoti // MatsP_69.63 //",
  "GP12mtp176pu:6767": "ya idamaghavidāraṇaṃ śṛṇoti bhaktyā paripaṭhatīha paropakārahetoḥ /",
  "GP12mtp176pu:6768": "tithimiha sakalārthabhāṅnarendras tava caturānana sāmyatāmupaiti // MatsP_69.64 //",
  "GP12mtp176pu:6769": "kalyāṇinī nāma purā babhūva yā dvādaśī māghadineṣu pūjyā /",
  "GP12mtp176pu:6770": "sā pāṇḍuputreṇa kṛtā bhaviṣyaty anantapuṇyānagha bhīmapūrvā // MatsP_69.65 //",
  "GP12mtp176pu:6771": "______________________________________________________",
  "GP12mtp176pu:6772": "Matsya-Purāṇa 70",
  "GP12mtp176pu:6773": "*brahmovāca",
  "GP12mtp176pu:6774": "varṇāśramāṇāṃ prabhavaḥ purāṇeṣu mayā śrutaḥ /",
  "GP12mtp176pu:6775": "sadācārasya bhagavan dharmaśāstraviniścayaḥ /",
  "GP12mtp176pu:6776": "paṇyastrīṇāṃ sadācāraṃ śrotumicchāmi tattvataḥ // MatsP_70.1 //",
  "GP12mtp176pu:6777": "*īśvara uvāca",
  "GP12mtp176pu:6778": "tasminneva yuge brahman sahasrāṇi tu ṣoḍaśa /",
  "GP12mtp176pu:6779": "vāsudevasya nārīṇāṃ bhaviṣyantyambujodbhava // MatsP_70.2 //",
  "GP12mtp176pu:6780": "tābhirvasantasamaye kokilālikulākule /",
  "GP12mtp176pu:6781": "puṣpite pavanotphulla-kahlārasarasastaṭe // MatsP_70.3 //",
  "GP12mtp176pu:6782": "nirbharāpānagoṣṭhīṣu prasaktābhiralaṃkṛtaḥ /",
  "GP12mtp176pu:6783": "kuraṅganayanaḥ śrīmān mālatīkṛtaśekharaḥ // MatsP_70.4 //",
  "GP12mtp176pu:6784": "gacchansamīpamārgeṇa sāmbaḥ parapuraṃjayaḥ /",
  "GP12mtp176pu:6785": "sākṣātkandarpo rūpeṇa sarvābharaṇabhūṣitaḥ // MatsP_70.5 //",
  "GP12mtp176pu:6786": "anaṅgaśarataptābhiḥ sābhilāṣamavekṣitaḥ /",
  "GP12mtp176pu:6787": "pravṛddho manmathastāsāṃ bhaviṣyati yadātmani // MatsP_70.6 //",
  "GP12mtp176pu:6788": "tadāvekṣya jagannāthaḥ sarvato jñānacakṣuṣā /",
  "GP12mtp176pu:6789": "śāpaṃ vakṣyati tāḥ sarvā vo hariṣyanti dasyavaḥ /",
  "GP12mtp176pu:6790": "matparokṣaṃ yataḥ kāma-laulyādīdṛgvidhaṃ kṛtam // MatsP_70.7 //",
  "GP12mtp176pu:6791": "tataḥ prasādito deva idaṃ vakṣyati śārṅgabhṛt /",
  "GP12mtp176pu:6792": "tābhiḥ śāpābhitaptābhir bhagavān bhūtabhāvanaḥ // MatsP_70.8 //",
  "GP12mtp176pu:6793": "uttārabhūtaṃ dāsatvaṃ samudrādbrāhmaṇapriyaḥ /",
  "GP12mtp176pu:6794": "upadekṣyatyanantātmā bhāvikalyāṇakārakam // MatsP_70.9 //",
  "GP12mtp176pu:6795": "bhavatīnām ṛṣirdālbhyo yadvrataṃ kathayiṣyati /",
  "GP12mtp176pu:6796": "tadaivottāraṇāyālaṃ dāsatve 'pi bhaviṣyati /",
  "GP12mtp176pu:6797": "ityuktvā tāḥ pariṣvajya gato dvāravatīśvaraḥ // MatsP_70.10 //",
  "GP12mtp176pu:6798": "tataḥ kālena mahatā bhārāvataraṇe kṛte /",
  "GP12mtp176pu:6799": "nivṛtte mausale tadvat keśave divamāgate // MatsP_70.11 //",
  "GP12mtp176pu:6800": "śūnye yadukule sarvaiś caurairapi jite 'rjune /",
  "GP12mtp176pu:6801": "hṛtāsu kṛṣṇapatnīṣu dāsabhogyāsu cāmbudhau // MatsP_70.12 //",
  "GP12mtp176pu:6802": "tiṣṭhantīṣu ca daurgatya-saṃtaptāsu caturmukha /",
  "GP12mtp176pu:6803": "āgamiṣyati yogātmā dālbhyo nāma mahātapāḥ // MatsP_70.13 //",
  "GP12mtp176pu:6804": "tāstamarghyeṇa sampūjya praṇipatya punaḥ punaḥ /",
  "GP12mtp176pu:6805": "lālapyamānā bahuśo bāṣpaparyākulekṣaṇāḥ // MatsP_70.14 //",
  "GP12mtp176pu:6806": "smarantyo vipulānbhogān divyamālyānulepanān /",
  "GP12mtp176pu:6807": "bhartāraṃ jagatāmīśam anantamaparājitam // MatsP_70.15 //",
  "GP12mtp176pu:6808": "divyabhāvāṃ tāṃ ca purīṃ nānāratnagṛhāṇi ca /",
  "GP12mtp176pu:6809": "dvārakāvāsinaḥ sarvān devarūpānkumārakān /",
  "GP12mtp176pu:6810": "praśnamevaṃ kariṣyanti munerabhimukhaṃ sthitāḥ // MatsP_70.16 //",
  "GP12mtp176pu:6811": "*striya ūcuḥ",
  "GP12mtp176pu:6812": "dasyubhirbhagavānsarvāḥ paribhuktā vayaṃ balāt /",
  "GP12mtp176pu:6813": "svadharmāccyavane 'smākam asminnaḥ śaraṇaṃ bhava // MatsP_70.17 //",
  "GP12mtp176pu:6814": "ādiṣṭo 'si purā brahman keśavena ca dhīmatā /",
  "GP12mtp176pu:6815": "kasmādīśena saṃyogaṃ prāpya veśyātvamāgatāḥ // MatsP_70.18 //",
  "GP12mtp176pu:6816": "veśyānāmapi yo dharmas taṃ no brūhi tapodhana /",
  "GP12mtp176pu:6817": "kathayiṣyatyatastāsāṃ sa dālbhyaścaikitāyanaḥ // MatsP_70.19 //",
  "GP12mtp176pu:6818": "*dālbhya uvāca",
  "GP12mtp176pu:6819": "jalakrīḍāvihāreṣu purā sarasi mānase /",
  "GP12mtp176pu:6820": "bhavatīnāṃ ca sarvāsāṃ nārado 'bhyāśamāgataḥ // MatsP_70.20 //",
  "GP12mtp176pu:6821": "hutāśanasutāḥ sarvā bhavantyo 'psarasaḥ purā /",
  "GP12mtp176pu:6822": "apraṇamyāvalepena paripṛṣṭaḥ sa yogavit /",
  "GP12mtp176pu:6823": "kathaṃ nārāyaṇo 'smākaṃ bhartā syād ityupādiśa // MatsP_70.21 //",
  "GP12mtp176pu:6824": "tasmādvarapradānaṃ vaḥ śāpaścāyamabhūtpurā /",
  "GP12mtp176pu:6825": "śayyādvayapradānena madhumādhavamāsayoḥ // MatsP_70.22 //",
  "GP12mtp176pu:6826": "suvarṇopaskarotsargād dvādaśyāṃ śuklapakṣataḥ /",
  "GP12mtp176pu:6827": "bhartā nārāyaṇo nūnaṃ bhaviṣyatyanyajanmani // MatsP_70.23 //",
  "GP12mtp176pu:6828": "yadakṛtvā praṇāmaṃ me rūpasaubhāgyamatsarāt /",
  "GP12mtp176pu:6829": "paripṛṣṭo 'smi tenāśu viyogo vo bhaviṣyati /",
  "GP12mtp176pu:6830": "caurairapahṛtāḥ sarvā veśyātvaṃ samavāpsyatha // MatsP_70.24 //",
  "GP12mtp176pu:6831": "evaṃ nāradaśāpena keśavasya ca dhīmataḥ /",
  "GP12mtp176pu:6832": "veśyātvamāgatāḥ sarvā bhavantyaḥ kāmamohitāḥ /",
  "GP12mtp176pu:6833": "idānīmapi yadvakṣye tacchṛṇudhvaṃ varāṅganāḥ // MatsP_70.25 //",
  "GP12mtp176pu:6834": "*dālbhya uvāca",
  "GP12mtp176pu:6835": "purā devāsure yuddhe hateṣu śataśaḥ suraiḥ /",
  "GP12mtp176pu:6836": "dānavāsuradaityeṣu rākṣaseṣu tatastataḥ // MatsP_70.26 //",
  "GP12mtp176pu:6837": "teṣāṃ vrātasahasrāṇi śatānyapi ca yoṣitām /",
  "GP12mtp176pu:6838": "pariṇītāni yāni syur balādbhuktāni yāni vai /",
  "GP12mtp176pu:6839": "tāni sarvāṇi deveśaḥ provāca vadatāṃ varaḥ // MatsP_70.27 //",
  "GP12mtp176pu:6840": "*indra uvāca",
  "GP12mtp176pu:6841": "veśyādharmeṇa vartadhvam adhunā nṛpamandire /",
  "GP12mtp176pu:6842": "bhaktimatyo varārohās tathā devakuleṣu ca // MatsP_70.28 //",
  "GP12mtp176pu:6843": "rājānaḥ svāminastulyāḥ sutā vāpi ca tatsamāḥ /",
  "GP12mtp176pu:6844": "bhaviṣyati ca saubhāgyaṃ sarvāsāmapi śaktitaḥ // MatsP_70.29 //",
  "GP12mtp176pu:6845": "yaḥ kaścicchulkamādāya gṛhameṣyati vaḥ sadā /",
  "GP12mtp176pu:6846": "nidhanenopacāryo vaḥ sa tadānyatra dāmbhikāt // MatsP_70.30 //",
  "GP12mtp176pu:6847": "devatānāṃ pitṝṇāṃ ca puṇyāhe samupasthite /",
  "GP12mtp176pu:6848": "gobhūhiraṇyadhānyāni pradeyāni svaśaktitaḥ /",
  "GP12mtp176pu:6849": "brāhmaṇānāṃ varārohāḥ kāryāṇi vacanāni ca // MatsP_70.31 //",
  "GP12mtp176pu:6850": "yaccāpyanyadvrataṃ samyag upadekṣyāmyahaṃ tataḥ /",
  "GP12mtp176pu:6851": "avicāreṇa sarvābhir anuṣṭheyaṃ ca tatpunaḥ // MatsP_70.32 //",
  "GP12mtp176pu:6852": "saṃsārottāraṇāyālam etadvedavido viduḥ /",
  "GP12mtp176pu:6853": "yadā sūryadine hastaḥ puṣyo yātha punarvasuḥ // MatsP_70.33 //",
  "GP12mtp176pu:6854": "bhavetsarvauṣadhīsnānaṃ samyaṅnārī samācaret /",
  "GP12mtp176pu:6855": "tadā pañcaśarasyāpi saṃnidhātṛtvameṣyati /",
  "GP12mtp176pu:6856": "arcayetpuṇḍarīkākṣam anaṅgasyānukīrtanaiḥ // MatsP_70.34 //",
  "GP12mtp176pu:6857": "kāmāya pādau sampūjya jaṅghe vai mohakāriṇe /",
  "GP12mtp176pu:6858": "meḍhraṃ kandarpanidhaye kīṭaṃ prītimate namaḥ // MatsP_70.35 //",
  "GP12mtp176pu:6859": "nābhiṃ saukhyasamudrāya vāmāya ca tathodaram /",
  "GP12mtp176pu:6860": "hṛdayaṃ hṛdayeśāya stanāvāhlādakāriṇe // MatsP_70.36 //",
  "GP12mtp176pu:6861": "utkaṇṭhāyeti vaikuṇṭham āsyamānandakāriṇe /",
  "GP12mtp176pu:6862": "vāmāṅgaṃ puṣpacāpāya puṣpabāṇāya dakṣiṇam // MatsP_70.37 //",
  "GP12mtp176pu:6863": "mānasāyeti vai mauliṃ vilolāyeti mūrdhajam /",
  "GP12mtp176pu:6864": "sarvātmane ca sarvāṅgaṃ devadevasya pūjayet // MatsP_70.38 //",
  "GP12mtp176pu:6865": "namaḥ śivāya śāntāya pāśāṅkuśadharāya ca /",
  "GP12mtp176pu:6866": "gadine pītavastrāya śaṅkhacakradharāya ca // MatsP_70.39 //",
  "GP12mtp176pu:6867": "namo nārāyaṇāyeti kāmadevātmane namaḥ /",
  "GP12mtp176pu:6868": "sarvaśāntyai namaḥ prītyai namo ratyai nama śriyai // MatsP_70.40 //",
  "GP12mtp176pu:6869": "namaḥ puṣṭyai namastuṣṭyai namaḥ sarvārthasampade /",
  "GP12mtp176pu:6870": "evaṃ sampūjya deveśam anaṅgātmakamīśvaram /",
  "GP12mtp176pu:6871": "gandhairmaulyaistathā dhūpair naivedyena ca kāminī // MatsP_70.41 //",
  "GP12mtp176pu:6872": "tata āhūya dharmajñaṃ brahmāṇaṃ vedapāragam /",
  "GP12mtp176pu:6873": "avyaṅgāvayavaṃ pūjya gandhapuṣpārcanādibhiḥ // MatsP_70.42 //",
  "GP12mtp176pu:6874": "śāleyataṇḍulaprasthaṃ ghṛtapātreṇa saṃyutam /",
  "GP12mtp176pu:6875": "tasmai viprāya sā dadyān mādhavaḥ prīyatāmiti // MatsP_70.43 //",
  "GP12mtp176pu:6876": "yatheṣṭāhārayuktaṃ vai tameva dvijasattamam /",
  "GP12mtp176pu:6877": "ratyarthaṃ kāmadevo 'yam iti citte 'vadhārya tam // MatsP_70.44 //",
  "GP12mtp176pu:6878": "yadyadicchati viprendras tattatkuryādvilāsinī /",
  "GP12mtp176pu:6879": "sarvabhāvena cātmānam arpayetsmitabhāṣiṇī // MatsP_70.45 //",
  "GP12mtp176pu:6880": "evamādityavāreṇa sarvametatsamācaret /",
  "GP12mtp176pu:6881": "taṇḍulaprasthadānaṃ ca yāvanmāsāstrayodaśa // MatsP_70.46 //",
  "GP12mtp176pu:6882": "tatastrayodaśe māsi samprāpte tasya bhāminī /",
  "GP12mtp176pu:6883": "viprasyopaskarairyuktāṃ śayyāṃ dadyādvilakṣaṇām // MatsP_70.47 //",
  "GP12mtp176pu:6884": "sopadhānakaviśrāmāṃ sāstarāvaraṇāṃ śubhām /",
  "GP12mtp176pu:6885": "pradīpopānahacchattra-pādukāsanasaṃyutām // MatsP_70.48 //",
  "GP12mtp176pu:6886": "sapatnīkamalaṃkṛtya hemasūtrāṅgulīyakaiḥ /",
  "GP12mtp176pu:6887": "sūkṣmavastraiḥ sakaṭakair dhūpamālyānulepanaiḥ // MatsP_70.49 //",
  "GP12mtp176pu:6888": "kāmadevaṃ sapatnīkaṃ guḍakumbhopari sthitam /",
  "GP12mtp176pu:6889": "tāmrapātrāsanagataṃ haimanetrapaṭāvṛtam // MatsP_70.50 //",
  "GP12mtp176pu:6890": "sakāṃsyabhājanopetam ikṣudaṇḍasamanvitam /",
  "GP12mtp176pu:6891": "dadyādetena mantreṇa tathaikāṃ gāṃ payasvinīm // MatsP_70.51 //",
  "GP12mtp176pu:6892": "yathāntaraṃ na paśyāmi kāmakeśavayoḥ sadā /",
  "GP12mtp176pu:6893": "tathaiva sarvakāmāptir astu viṣṇo sadā mama // MatsP_70.52 //",
  "GP12mtp176pu:6894": "yathā na kamalā dehāt prayāti tava keśava /",
  "GP12mtp176pu:6895": "tathā mamāpi deveśa śarīre sve kuru prabho // MatsP_70.53 //",
  "GP12mtp176pu:6896": "tathā ca kāñcanaṃ devaṃ pratigṛhṇandvijottamaḥ /",
  "GP12mtp176pu:6897": "ka idaṃ kasmā adāditi vaidikaṃ mantramīrayet // MatsP_70.54 //",
  "GP12mtp176pu:6898": "tataḥ pradakṣiṇīkṛtya visarjya dvijapuṃgavam /",
  "GP12mtp176pu:6899": "śayyāsanādikaṃ sarvaṃ brāhmaṇasya gṛhaṃ nayet // MatsP_70.55 //",
  "GP12mtp176pu:6900": "tataḥ prabhṛti yo vipro ratyarthaṃ gṛhamāgataḥ /",
  "GP12mtp176pu:6901": "sa mānyaḥ sūryavāre ca sa mantavyo bhavettadā // MatsP_70.56 //",
  "GP12mtp176pu:6902": "evaṃ trayodaśaṃ yāvan māsamevaṃ dvijottamān /",
  "GP12mtp176pu:6903": "tarpayeta yathākāmaṃ proṣite 'nyaṃ samācaret // MatsP_70.57 //",
  "GP12mtp176pu:6904": "tadanujñayā rūpavānyo yāvadabhyāgato bhavet /",
  "GP12mtp176pu:6905": "ātmano 'pi yathāvighnaṃ garbhabhūtikaraṃ priyam // MatsP_70.58 //",
  "GP12mtp176pu:6906": "daivaṃ vā mānuṣaṃ vā syād anurāgeṇa vā tataḥ /",
  "GP12mtp176pu:6907": "sācārānaṣṭapañcāśad yathāśaktyā samācaret // MatsP_70.59 //",
  "GP12mtp176pu:6908": "etaddhi kathitaṃ samyag bhavatīnāṃ viśeṣataḥ /",
  "GP12mtp176pu:6909": "adharmo 'yaṃ tato na syād veśyānāmiha sarvadā // MatsP_70.60 //",
  "GP12mtp176pu:6910": "puruhūtena yatproktaṃ dānavīṣu purā mayā /",
  "GP12mtp176pu:6911": "tadidaṃ sāmprataṃ sarvaṃ bhavatīṣvapi yujyate // MatsP_70.61 //",
  "GP12mtp176pu:6912": "sarvapāpapraśamanam anantaphaladāyakam /",
  "GP12mtp176pu:6913": "kalyāṇīnāṃ ca kathitaṃ tatkurudhvaṃ varānanāḥ // MatsP_70.62 //",
  "GP12mtp176pu:6914": "karoti yāśeṣamakhaṇḍametat kalyāṇinī mādhavalokasaṃsthā /",
  "GP12mtp176pu:6915": "sā pūjitā devagaṇair aśeṣair ānandakṛtsthānam upaiti viṣṇoḥ // MatsP_70.63 //",
  "GP12mtp176pu:6916": "*śrībhagavānuvāca",
  "GP12mtp176pu:6917": "tapodhanaḥ so 'pyabhidhāya caivaṃ tadā ca tāsāṃ vratamaṅganānām /",
  "GP12mtp176pu:6918": "svasthānameṣyatyanu tāḥ samastaṃ vrataṃ kariṣyanti ca devayānaiḥ // MatsP_70.64 //",
  "GP12mtp176pu:6919": "______________________________________________________",
  "GP12mtp176pu:6920": "Matsya-Purāṇa 71",
  "GP12mtp176pu:6921": "*brahmovāca",
  "GP12mtp176pu:6922": "mohādvāpi madādvāpi yaḥ parastrīṃ samāśrayet /",
  "GP12mtp176pu:6923": "tasyāpi niṣkṛtiṃ deva vada sarvakṛpākara // MatsP_71.1 //",
  "GP12mtp176pu:6924": "bhagavanpuruṣasyeha striyāśca virahādikam /",
  "GP12mtp176pu:6925": "śokavyādhibhayaṃ duḥkhaṃ na bhavedyena tadvada // MatsP_71.2 //",
  "GP12mtp176pu:6926": "*śrībhagavānuvāca",
  "GP12mtp176pu:6927": "śrāvaṇasya dvitīyāyāṃ kṛṣṇāyāṃ madhusūdanaḥ /",
  "GP12mtp176pu:6928": "kṣīrārṇave sapatnīkaḥ sadā vasati keśavaḥ // MatsP_71.3 //",
  "GP12mtp176pu:6929": "tasyāṃ sampūjya govindaṃ sarvānkāmānsamaśnute /",
  "GP12mtp176pu:6930": "gobhūhiraṇyadānādi saptakalpaśatānugam // MatsP_71.4 //",
  "GP12mtp176pu:6931": "aśūnyaśayanaṃ nāma dvitīyā saṃprakīrtitā /",
  "GP12mtp176pu:6932": "tasyāṃ sampūjayedviṣṇum ebhirmantrairvidhānataḥ // MatsP_71.5 //",
  "GP12mtp176pu:6933": "śrīvatsadhāriñchrīkānta śrīdhāmañchrīpate 'vyaya /",
  "GP12mtp176pu:6934": "gārhasthyaṃ mā praṇāśaṃ me yātu dharmārthakāmadam // MatsP_71.6 //",
  "GP12mtp176pu:6935": "agnayo mā praṇaśyantu devatāḥ puruṣottama /",
  "GP12mtp176pu:6936": "pitaro mā praṇaśyantu māstu dāmpatyabhedanam // MatsP_71.7 //",
  "GP12mtp176pu:6937": "lakṣmyā viyujyate deva na kadācidyathā bhavān /",
  "GP12mtp176pu:6938": "tathā kalatrasambandho deva mā me viyujyatām // MatsP_71.8 //",
  "GP12mtp176pu:6939": "lakṣmyā na śūnyo varada śayyāṃ tvaṃ śayanaṃ gataḥ /",
  "GP12mtp176pu:6940": "śayyā mamāpyaśūnyāstu tathaiva madhusūdana // MatsP_71.9 //",
  "GP12mtp176pu:6941": "gītavāditranirghoṣaṃ devadevasya kīrtayet /",
  "GP12mtp176pu:6942": "ghaṇṭā bhavedaśaktasya sarvavādyamayī yataḥ // MatsP_71.10 //",
  "GP12mtp176pu:6943": "evaṃ sampūjya govindam aśnīyāttailavarjitam /",
  "GP12mtp176pu:6944": "naktamakṣāralavaṇaṃ yāvattatsyāccatuṣṭayam // MatsP_71.11 //",
  "GP12mtp176pu:6945": "tataḥ prabhāte saṃjāte lakṣmīpatisamanvitām /",
  "GP12mtp176pu:6946": "dīpānnabhājanairyuktāṃ śayyāṃ dadyādvilakṣaṇām // MatsP_71.12 //",
  "GP12mtp176pu:6947": "pādukopānahacchattra-cāmarāsanasaṃyutām /",
  "GP12mtp176pu:6948": "abhīṣṭopaskarairyuktāṃ śuklapuṣpāmbarāvṛtām // MatsP_71.13 //",
  "GP12mtp176pu:6949": "sopadhānakaviśrāmāṃ phalairnānāvidhairyutām /",
  "GP12mtp176pu:6950": "tathābharaṇadhānyaiśca yathāśaktyā samanvitām // MatsP_71.14 //",
  "GP12mtp176pu:6951": "avyaṅgāṅgāya viprāya vaiṣṇavāya kuṭumbine /",
  "GP12mtp176pu:6952": "dātavyā vedaviduṣe bhāvenāpatitāya ca // MatsP_71.15 //",
  "GP12mtp176pu:6953": "tatropaviśya dāmpatyam alaṃkṛtya vidhānataḥ /",
  "GP12mtp176pu:6954": "patnyāstu bhājanaṃ dadyād bhakṣyabhojyasamanvitam // MatsP_71.16 //",
  "GP12mtp176pu:6955": "brāhmaṇasyāpi sauvarṇīm upaskarasamanvitām /",
  "GP12mtp176pu:6956": "pratimāṃ devadevasya sodakumbhāṃ nivedayet // MatsP_71.17 //",
  "GP12mtp176pu:6957": "evaṃ yastu pumānkuryād aśūnyaśayanaṃ hareḥ /",
  "GP12mtp176pu:6958": "vittaśāṭhyena rahito nārāyaṇaparāyaṇaḥ // MatsP_71.18 //",
  "GP12mtp176pu:6959": "na tasya patnyā virahaḥ kadācidapi jāyate /",
  "GP12mtp176pu:6960": "nārī vā vidhavā brahman yāvaccandrārkatārakam /",
  "GP12mtp176pu:6961": "na virūpau na śokārtau dampatī bhavataḥ kvacit // MatsP_71.19 //",
  "GP12mtp176pu:6962": "na putrapaśuratnāni kṣayaṃ yānti pitāmaha /",
  "GP12mtp176pu:6963": "sapta kalpasahasrāṇi sapta kalpaśatāni ca /",
  "GP12mtp176pu:6964": "kurvannaśūnyaśayanaṃ viṣṇuloke mahīyate // MatsP_71.20 //",
  "GP12mtp176pu:6965": "______________________________________________________",
  "GP12mtp176pu:6966": "Matsya-Purāṇa 72",
  "GP12mtp176pu:6967": "*īśvara uvāca",
  "GP12mtp176pu:6968": "śṛṇu cānyadbhaviṣyaṃ yad rūpasampadvidhāyakam /",
  "GP12mtp176pu:6969": "bhaviṣyati yuge tasmin dvāparānte pitāmaha /",
  "GP12mtp176pu:6970": "pippalādasya saṃvādo yudhiṣṭhirapuraḥsaraiḥ // MatsP_72.1 //",
  "GP12mtp176pu:6971": "vasantaṃ naimiṣāraṇye pippalādaṃ mahāmunim /",
  "GP12mtp176pu:6972": "abhigamya tadā cainaṃ praśnamekaṃ kariṣyati /",
  "GP12mtp176pu:6973": "yudhiṣṭhiro dharmaputro dharmayuktastapodhanam // MatsP_72.2 //",
  "GP12mtp176pu:6974": "*yudhiṣṭhira uvāca",
  "GP12mtp176pu:6975": "kathamārogyamaiśvaryaṃ matirdharme gatistathā /",
  "GP12mtp176pu:6976": "avyaṅgatā śive bhaktir vaiṣṇavo vā bhavetkatham // MatsP_72.3 //",
  "GP12mtp176pu:6977": "*īśvara uvāca",
  "GP12mtp176pu:6978": "tasyottaramidaṃ brahman pippalādasya dhīmataḥ /",
  "GP12mtp176pu:6979": "śṛṇuṣva yadvakṣyati vai dharmaputrāya dhārmikaḥ // MatsP_72.4 //",
  "GP12mtp176pu:6980": "*pippalāda uvāca",
  "GP12mtp176pu:6981": "sādhu pṛṣṭaṃ tvayā bhadra idānīṃ kathayāmi te /",
  "GP12mtp176pu:6982": "aṅgāravratam ityetat sa vakṣyati mahīpateḥ // MatsP_72.5 //",
  "GP12mtp176pu:6983": "atrāpyudāharantīmam itihāsaṃ purātanam /",
  "GP12mtp176pu:6984": "virocanasya saṃvādaṃ bhārgavasya ca dhīmataḥ // MatsP_72.6 //",
  "GP12mtp176pu:6985": "prahlādasya sutaṃ dṛṣṭvā dviraṣṭaparivatsaram /",
  "GP12mtp176pu:6986": "rūpeṇāpratimaṃ kāntyā so 'hasadbhṛgunandanaḥ // MatsP_72.7 //",
  "GP12mtp176pu:6987": "sādhu sādhu mahābāho virocana śivaṃ tava /",
  "GP12mtp176pu:6988": "tattathā hasitaṃ tasya papraccha surasūdanaḥ // MatsP_72.8 //",
  "GP12mtp176pu:6989": "brahmankimarthametatte hāsyamākasmikaṃ kṛtam /",
  "GP12mtp176pu:6990": "sādhusādhviti māmevam uktavāṃstvaṃ vadasva me // MatsP_72.9 //",
  "GP12mtp176pu:6991": "tamevaṃvādinaṃ śukra uvāca vadatāṃ varaḥ /",
  "GP12mtp176pu:6992": "vismayādvratamāhātmyād dhāsyametatkṛtaṃ mayā // MatsP_72.10 //",
  "GP12mtp176pu:6993": "purā dakṣavināśāya kupitasya tu śūlinaḥ /",
  "GP12mtp176pu:6994": "atha tadbhīmavaktrasya svedabindurlalāṭajaḥ // MatsP_72.11 //",
  "GP12mtp176pu:6995": "bhittvā sa sapta pātālān adahatsapta sāgarān /",
  "GP12mtp176pu:6996": "anekavaktranayano jvalajjvalanabhīṣaṇaḥ // MatsP_72.12 //",
  "GP12mtp176pu:6997": "vīrabhadra iti khyātaḥ karapādāyutairyutaḥ /",
  "GP12mtp176pu:6998": "kṛtvāsau yajñamathanaṃ punarbhūtalasambhavaḥ /",
  "GP12mtp176pu:6999": "trijagannirdahanbhūyaḥ śivena vinivāritaḥ // MatsP_72.13 //",
  "GP12mtp176pu:7000": "kṛtaṃ tvayā vīrabhadra dakṣayajñavināśanam /",
  "GP12mtp176pu:7001": "idānīmalametena lokadāhena karmaṇā // MatsP_72.14 //",
  "GP12mtp176pu:7002": "śāntipradātā sarveṣāṃ grahāṇāṃ prathamo bhava /",
  "GP12mtp176pu:7003": "prekṣiṣyante janāḥ pūjāṃ kariṣyanti varānmama // MatsP_72.15 //",
  "GP12mtp176pu:7004": "aṅgāraka iti khyātiṃ gamiṣyasi dharātmaja /",
  "GP12mtp176pu:7005": "devaloke 'dvitīyaṃ ca tava rūpaṃ bhaviṣyati // MatsP_72.16 //",
  "GP12mtp176pu:7006": "ye ca tvāṃ pūjayiṣyanti caturthyāṃ tvaddine narāḥ /",
  "GP12mtp176pu:7007": "rūpamārogyamaiśvaryaṃ teṣvanantaṃ bhaviṣyati // MatsP_72.17 //",
  "GP12mtp176pu:7008": "evamuktastadā śāntim agamat kāmarūpadhṛk /",
  "GP12mtp176pu:7009": "saṃjātastatkṣaṇādrājan grahatvam agamatpunaḥ // MatsP_72.18 //",
  "GP12mtp176pu:7010": "sa kadācidbhavāṃstasya pūjārghyādikamuttamam /",
  "GP12mtp176pu:7011": "dṛṣṭavānkriyamāṇaṃ ca śūdreṇa ca vyavasthitaḥ // MatsP_72.19 //",
  "GP12mtp176pu:7012": "tena tvaṃ rūpavāñjātaḥ suraśatrukulodvaha /",
  "GP12mtp176pu:7013": "vividhā ca rucirjātā yasmāttava vidūragā // MatsP_72.20 //",
  "GP12mtp176pu:7014": "virocana iti prāhus tasmāttvāṃ devadānavāḥ /",
  "GP12mtp176pu:7015": "śūdreṇa kriyamāṇasya vratasya tava darśanāt /",
  "GP12mtp176pu:7016": "īdṛśīṃ rūpasampattiṃ dṛṣṭvā vismitavānaham // MatsP_72.21 //",
  "GP12mtp176pu:7017": "sādhu sādhviti tenoktam aho māhātmyamuttamam /",
  "GP12mtp176pu:7018": "paśyato 'pi bhavedrūpam aiśvaryaṃ kimu kurvataḥ // MatsP_72.22 //",
  "GP12mtp176pu:7019": "yasmācca bhaktyā dharaṇīsutasya vinindyamānena gavādidānam /",
  "GP12mtp176pu:7020": "ālokitaṃ tena surārigarbhe sambhūtireṣā tava daitya jātā // MatsP_72.23 //",
  "GP12mtp176pu:7021": "*īśvara uvāca",
  "GP12mtp176pu:7022": "atha tadvacanaṃ śrutvā bhārgavasya mahātmanaḥ /",
  "GP12mtp176pu:7023": "prahrādanandano vīraḥ punaḥ papraccha vismitaḥ // MatsP_72.24 //",
  "GP12mtp176pu:7024": "*virocana uvāca",
  "GP12mtp176pu:7025": "bhagavaṃstadvrataṃ samyak śrotumicchāmi tattvataḥ /",
  "GP12mtp176pu:7026": "dīyamānaṃ tu yaddānaṃ mayā dṛṣṭaṃ bhavāntare // MatsP_72.25 //",
  "GP12mtp176pu:7027": "māhātmyaṃ ca vidhiṃ tasya yathāvadvaktumarhasi /",
  "GP12mtp176pu:7028": "iti tadvacanaṃ śrutvā punaḥ provāca vistarāt // MatsP_72.26 //",
  "GP12mtp176pu:7029": "*śukra uvāca",
  "GP12mtp176pu:7030": "caturthyaṅgārakadine yadā bhavati dānava /",
  "GP12mtp176pu:7031": "mṛdā snānaṃ tadā kuryāt padmarāgavibhūṣitaḥ // MatsP_72.27 //",
  "GP12mtp176pu:7032": "agnirmūrdhā divo mantraṃ japannāste udaṅmukhaḥ /",
  "GP12mtp176pu:7033": "śūdrastūṣṇīṃ smaranbhaumam āste bhogavivarjitaḥ // MatsP_72.28 //",
  "GP12mtp176pu:7034": "tathāstamita āditye gomayenānulepayet /",
  "GP12mtp176pu:7035": "prāṅgaṇaṃ puṣpamālābhir akṣatābhiḥ samantataḥ // MatsP_72.29 //",
  "GP12mtp176pu:7036": "abhyarcyābhilikhetpadmaṃ kuṅkumenāṣṭapattrakam /",
  "GP12mtp176pu:7037": "kuṅkumasyāpyabhāve tu raktacandanamiṣyate // MatsP_72.30 //",
  "GP12mtp176pu:7038": "catvāraḥ karakāḥ kāryā bhakṣyabhojyasamanvitāḥ /",
  "GP12mtp176pu:7039": "taṇḍulai raktaśālīyaiḥ padmarāgaiśca saṃyutāḥ // MatsP_72.31 //",
  "GP12mtp176pu:7040": "catuṣkoṇeṣu tānkṛtvā phalāni vividhāni ca /",
  "GP12mtp176pu:7041": "gandhamālyādikaṃ sarvaṃ tathaiva vinivedayet // MatsP_72.32 //",
  "GP12mtp176pu:7042": "suvarṇaśṛṅgīṃ kapilām athārcya raupyaiḥ suraiḥ kāṃsyadohāṃ savatsām /",
  "GP12mtp176pu:7043": "dhuraṃdharaṃ raktamatīva saumyaṃ dhānyāni saptāmbarasaṃyutāni // MatsP_72.33 //",
  "GP12mtp176pu:7044": "aṅguṣṭhamātraṃ puruṣaṃ tathaiva sauvarṇamatyāyatabāhudaṇḍam /",
  "GP12mtp176pu:7045": "caturbhujaṃ hemamaye niviṣṭaṃ pātre guḍasyopari sarpiyukte // MatsP_72.34 //",
  "GP12mtp176pu:7046": "samastayajñāya jitendriyāya pātrāya śīlānvayasaṃyutāya /",
  "GP12mtp176pu:7047": "dātavyametatsakalaṃ dvijāya kuṭumbine naiva tu dāmbhikāya /",
  "GP12mtp176pu:7048": "samarpayedvipravarāya bhaktyā kṛtāñjaliḥ pūrvamudīrya mantram // MatsP_72.35 //",
  "GP12mtp176pu:7049": "bhūmiputra mahābhāga svedodbhava pinākinaḥ /",
  "GP12mtp176pu:7050": "rūpārthī tvāṃ prapanno 'haṃ gṛhāṇārghyaṃ namo 'stu te // MatsP_72.36 //",
  "GP12mtp176pu:7051": "mantreṇānena dattvārghyaṃ raktacandanavāriṇā /",
  "GP12mtp176pu:7052": "tato 'rcayedvipravaraṃ raktamālyāmbarādibhiḥ // MatsP_72.37 //",
  "GP12mtp176pu:7053": "dadyāttenaiva mantreṇa bhaumaṃ gomithunānvitam /",
  "GP12mtp176pu:7054": "śayyāṃ ca śaktito dadyāt sarvopaskarasaṃyutām // MatsP_72.38 //",
  "GP12mtp176pu:7055": "yadyadiṣṭatamaṃ loke yaccāsya dayitaṃ gṛhe /",
  "GP12mtp176pu:7056": "tattadguṇavate deyaṃ tadevākṣayyamicchatā // MatsP_72.39 //",
  "GP12mtp176pu:7057": "pradakṣiṇaṃ tataḥ kṛtvā visarjya dvijapuṃgavam /",
  "GP12mtp176pu:7058": "naktamakṣāralavaṇam aśnīyādghṛtasaṃyutam // MatsP_72.40 //",
  "GP12mtp176pu:7059": "bhaktyā yastu punaḥ kuryād evamaṅgārakāṣṭakam /",
  "GP12mtp176pu:7060": "caturo vātha vā tasya yatpuṇyaṃ tadvadāmi te // MatsP_72.41 //",
  "GP12mtp176pu:7061": "rūpasaubhāgyasampannaḥ punarjanmani janmani /",
  "GP12mtp176pu:7062": "viṣṇau vātha śive bhaktaḥ saptadvīpādhipo bhavet // MatsP_72.42 //",
  "GP12mtp176pu:7063": "sapta kalpasahasrāṇi rudraloke mahīyate /",
  "GP12mtp176pu:7064": "tasmāttvamapi daityendra vratametatsamācara // MatsP_72.43 //",
  "GP12mtp176pu:7065": "*pippalāda uvāca",
  "GP12mtp176pu:7066": "ityevamuktvā bhṛgunandano 'pi jagāma daityaśca cakāra sarvam /",
  "GP12mtp176pu:7067": "tvaṃ cāpi rājankuru sarvametad yato 'kṣayaṃ vedavido vadanti // MatsP_72.44 //",
  "GP12mtp176pu:7068": "*īśvara uvāca",
  "GP12mtp176pu:7069": "tatheti sampūjya sa pippalādaṃ vākyaṃ cakārādbhutavīryakarmā /",
  "GP12mtp176pu:7070": "śṛṇoti yaścainamananyacetās tasyāpi siddhiṃ bhagavānvidhatte // MatsP_72.45 //",
  "GP12mtp176pu:7071": "______________________________________________________",
  "GP12mtp176pu:7072": "Matsya-Purāṇa 73",
  "GP12mtp176pu:7073": "*pippalāda uvāca",
  "GP12mtp176pu:7074": "athātaḥ śṛṇu bhūpāla pratiśukraṃ praśāntaye /",
  "GP12mtp176pu:7075": "yātrārambhe 'vasāne ca tathā śukrodaye tviha // MatsP_73.1 //",
  "GP12mtp176pu:7076": "rājate vātha sauvarṇe kāṃsyapātre 'thavā punaḥ /",
  "GP12mtp176pu:7077": "śuklapuṣpāmbarayute sitataṇḍulapūrite // MatsP_73.2 //",
  "GP12mtp176pu:7078": "vidhāya rājataṃ śukraṃ śucimuktāphalānvitam /",
  "GP12mtp176pu:7079": "mantreṇānena tatsarvaṃ sāmagāya nivedayet // MatsP_73.3 //",
  "GP12mtp176pu:7080": "namaste sarvalokeśa namaste bhṛgunandana /",
  "GP12mtp176pu:7081": "kave sarvārthasiddhyarthaṃ gṛhāṇārghyaṃ namo 'stu te // MatsP_73.4 //",
  "GP12mtp176pu:7082": "evamasyodaye kurvan yātrādiṣu ca bhārata /",
  "GP12mtp176pu:7083": "sarvānkāmānavāpnoti viṣṇuloke mahīyate // MatsP_73.5 //",
  "GP12mtp176pu:7084": "yāvacchukrasya na hṛtā pūjā sā mālyakaiḥ śubhaiḥ /",
  "GP12mtp176pu:7085": "vaṭakaiḥ pūrikābhiśca godhūmaiścaṇakairapi /",
  "GP12mtp176pu:7086": "tāvadannaṃ na cāśnīyāt tribhiḥ kāmārthasiddhaye // MatsP_73.6 //",
  "GP12mtp176pu:7087": "tadvadvācaspateḥ pūjāṃ pravakṣyāmi yudhiṣṭhira /",
  "GP12mtp176pu:7088": "suvarṇapātre sauvarṇam amareśapurohitam // MatsP_73.7 //",
  "GP12mtp176pu:7089": "pītapuṣpāmbarayutaṃ kṛtvā snātvātha sarṣapaiḥ /",
  "GP12mtp176pu:7090": "palāśāśvatthayogena pañcagavyajalena ca // MatsP_73.8 //",
  "GP12mtp176pu:7091": "pītāṅgarāgavasano ghṛtahomaṃ tu kārayet /",
  "GP12mtp176pu:7092": "praṇamya ca gavā sārdhaṃ brāhmaṇāya nivedayet // MatsP_73.9 //",
  "GP12mtp176pu:7093": "namaste 'ṅgirasāṃ nātha vākpate ca bṛhaspate /",
  "GP12mtp176pu:7094": "krūragrahaiḥ pīḍitānām amṛtāya namo namaḥ // MatsP_73.10 //",
  "GP12mtp176pu:7095": "saṃkrāntāvasya kaunteya yātrāsvabhyudayeṣu ca /",
  "GP12mtp176pu:7096": "kurvanbṛhaspateḥ pūjāṃ sarvānkāmānsamaśnute // MatsP_73.11 //",
  "GP12mtp176pu:7097": "______________________________________________________",
  "GP12mtp176pu:7098": "Matsya-Purāṇa 74",
  "GP12mtp176pu:7099": "*brahmovāca",
  "GP12mtp176pu:7100": "bhagavan bhavasaṃsāra-sāgarottārakāraka /",
  "GP12mtp176pu:7101": "kiṃcidvrataṃ samācakṣva svargārogyasukhapradam // MatsP_74.1 //",
  "GP12mtp176pu:7102": "*īśvara uvāca",
  "GP12mtp176pu:7103": "sauraṃ dharmaṃ pravakṣyāmi nāmnā kalyāṇasaptamīm /",
  "GP12mtp176pu:7104": "viśokasaptamīṃ tadvat phalāḍhyāṃ pāpanāśinīm // MatsP_74.2 //",
  "GP12mtp176pu:7105": "śarkarāsaptamīṃ puṇyāṃ tathā kamalasaptamīm /",
  "GP12mtp176pu:7106": "mandārasaptamīṃ tadvac chubhadāṃ śubhasaptamīm // MatsP_74.3 //",
  "GP12mtp176pu:7107": "sarvānantaphalāḥ proktāḥ sarvā devarṣipūjitāḥ /",
  "GP12mtp176pu:7108": "vidhānamāsāṃ vakṣyāmi yathāvadanupūrvaśaḥ // MatsP_74.4 //",
  "GP12mtp176pu:7109": "yadā tu śuklasaptamyām ādityasya dinaṃ bhavet /",
  "GP12mtp176pu:7110": "sā tu kalyāṇinī nāma vijayā ca nigadyate // MatsP_74.5 //",
  "GP12mtp176pu:7111": "prātargavyena payasā snānamasyāṃ samācaret /",
  "GP12mtp176pu:7112": "tataḥ śuklāmbaraḥ padmam akṣatābhiḥ prakalpayet // MatsP_74.6 //",
  "GP12mtp176pu:7113": "prāṅmukho 'ṣṭadalaṃ madhye tadvadvṛttāṃ ca karṇikām /",
  "GP12mtp176pu:7114": "puṣpākṣatābhirdeveśaṃ vinyasetsarvataḥ kramāt // MatsP_74.7 //",
  "GP12mtp176pu:7115": "pūrveṇa tapanāyeti mārtaṇḍāyeti cānale /",
  "GP12mtp176pu:7116": "yāmye divākarāyeti vidhātra iti nairṛte // MatsP_74.8 //",
  "GP12mtp176pu:7117": "paścime varuṇāyeti bhāskarāyeti cānile /",
  "GP12mtp176pu:7118": "saumye vikartanāyeti ravaye cāṣṭame dale // MatsP_74.9 //",
  "GP12mtp176pu:7119": "ādāvante ca madhye ca namo 'stu paramātmane /",
  "GP12mtp176pu:7120": "mantrairebhiḥ samabhyarcya namaskārāntadīpitaiḥ // MatsP_74.10 //",
  "GP12mtp176pu:7121": "śuklavastraiḥ phalairbhakṣyair dhūpamālyānulepanaiḥ /",
  "GP12mtp176pu:7122": "sthaṇḍile pūjayedbhaktyā guḍena lavaṇena ca // MatsP_74.11 //",
  "GP12mtp176pu:7123": "tato vyāhṛtimantreṇa visṛjeddvijapuṃgavān /",
  "GP12mtp176pu:7124": "śaktitaḥ pūjayedbhaktyā guḍakṣīraghṛtādibhiḥ /",
  "GP12mtp176pu:7125": "tilapātraṃ hiraṇyaṃ ca brāhmaṇāya nivedayet // MatsP_74.12 //",
  "GP12mtp176pu:7126": "evaṃ niyamakṛtsuptvā prātarutthāya mānavaḥ /",
  "GP12mtp176pu:7127": "kṛtasnānajapo vipraiḥ sahaiva ghṛtapāyasam // MatsP_74.13 //",
  "GP12mtp176pu:7128": "bhuktvā ca vedaviduṣe biḍālavratavarjite /",
  "GP12mtp176pu:7129": "ghṛtapātraṃ sakanakaṃ sodakumbhaṃ nivedayet // MatsP_74.14 //",
  "GP12mtp176pu:7130": "prīyatāmatra bhagavān paramātmā divākaraḥ /",
  "GP12mtp176pu:7131": "anena vidhinā sarvaṃ māsi māsi vrataṃ caret // MatsP_74.15 //",
  "GP12mtp176pu:7132": "tatastrayodaśe māsi gā vai dadyāttrayodaśa /",
  "GP12mtp176pu:7133": "vastrālaṃkārasaṃyuktāḥ suvarṇāsyāḥ payasvinīḥ // MatsP_74.16 //",
  "GP12mtp176pu:7134": "ekāmapi pradadyādvā vittahīno vimatsaraḥ /",
  "GP12mtp176pu:7135": "na vittaśāṭhyaṃ kurvīta yato mohātpatatyadhaḥ // MatsP_74.17 //",
  "GP12mtp176pu:7136": "anena vidhinā yastu kuryātkalyāṇasaptamīm /",
  "GP12mtp176pu:7137": "sarvapāpavinirmuktaḥ sūryaloke mahīyate /",
  "GP12mtp176pu:7138": "āyurārogyamaiśvaryam anantamiha jāyate // MatsP_74.18 //",
  "GP12mtp176pu:7139": "sarvapāpaharā nityaṃ sarvadaivatapūjitā /",
  "GP12mtp176pu:7140": "sarvaduṣṭopaśamanī sadā kalyāṇasaptamī // MatsP_74.19 //",
  "GP12mtp176pu:7141": "imāmanantaphaladāṃ yastu kalyāṇasaptamīm /",
  "GP12mtp176pu:7142": "śṛṇoti paṭhate ceha sarvapāpaiḥ pramucyate // MatsP_74.20 //",
  "GP12mtp176pu:7143": "______________________________________________________",
  "GP12mtp176pu:7144": "Matsya-Purāṇa 75",
  "GP12mtp176pu:7145": "*īśvara uvāca",
  "GP12mtp176pu:7146": "viśokasaptamīṃ tadvad vakṣyāmi munipuṃgava /",
  "GP12mtp176pu:7147": "yāmupoṣya naraḥ śokaṃ na kadācidihāśnute // MatsP_75.1 //",
  "GP12mtp176pu:7148": "māghe kṛṣṇatilaiḥ snātvā ṣaṣṭhyāṃ vai śuklapakṣataḥ /",
  "GP12mtp176pu:7149": "kṛtāhāraḥ kṛsarayā dantadhāvanapūrvakam /",
  "GP12mtp176pu:7150": "upavāsavrataṃ kṛtvā brahmacārī bhavenniśi // MatsP_75.2 //",
  "GP12mtp176pu:7151": "tataḥ prabhāta utthāya kṛtasnānajapaḥ śuciḥ /",
  "GP12mtp176pu:7152": "kṛtvā tu kāñcanaṃ padmam arkāyeti ca pūjayet /",
  "GP12mtp176pu:7153": "karavīreṇa raktena raktavastrayugena ca // MatsP_75.3 //",
  "GP12mtp176pu:7154": "yathā viśokaṃ bhuvanaṃ tvayaivāditya sarvadā /",
  "GP12mtp176pu:7155": "tathā viśokatā me 'stu tvadbhaktiḥ pratijanma ca // MatsP_75.4 //",
  "GP12mtp176pu:7156": "evaṃ sampūjya ṣaṣṭhyāṃ tu bhaktyā sampūjayeddvijān /",
  "GP12mtp176pu:7157": "suptvā saṃprāśya gomūtram utthāya kṛtanaityakaḥ // MatsP_75.5 //",
  "GP12mtp176pu:7158": "sampūjya viprānannena guḍapātrasamanvitam /",
  "GP12mtp176pu:7159": "tadvastrayugmaṃ padmaṃ ca brāhmaṇāya nivedayet // MatsP_75.6 //",
  "GP12mtp176pu:7160": "atailalavaṇaṃ bhuktvā saptamyāṃ maunasaṃyutaḥ /",
  "GP12mtp176pu:7161": "tataḥ purāṇaśravaṇaṃ kartavyaṃ bhūtimicchatā // MatsP_75.7 //",
  "GP12mtp176pu:7162": "anena vidhinā sarvam ubhayorapi pakṣayoḥ /",
  "GP12mtp176pu:7163": "kṛtvā yāvatpunarmāgha-śuklapakṣasya saptamī // MatsP_75.8 //",
  "GP12mtp176pu:7164": "vratānte kalaśaṃ dadyāt suvarṇakamalānvitam /",
  "GP12mtp176pu:7165": "śayyāṃ sopaskarāṃ dadyāt kapilāṃ ca payasvinīm // MatsP_75.9 //",
  "GP12mtp176pu:7166": "anena vidhinā yastu vittaśāṭhyavivarjitaḥ /",
  "GP12mtp176pu:7167": "viśokasaptamīṃ kuryāt sa yāti paramāṃ gatim // MatsP_75.10 //",
  "GP12mtp176pu:7168": "yāvajjanmasahasrāṇāṃ sāgraṃ koṭiśataṃ bhavet /",
  "GP12mtp176pu:7169": "tāvanna śokamabhyeti rogadaurgatyavarjitaḥ // MatsP_75.11 //",
  "GP12mtp176pu:7170": "yaṃ yaṃ prārthayate kāmaṃ taṃ tamāpnoti puṣkalam /",
  "GP12mtp176pu:7171": "niṣkāmaḥ kurute yastu sa paraṃ brahma gacchati // MatsP_75.12 //",
  "GP12mtp176pu:7172": "yaḥ paṭhecchṛṇuyādvāpi viśokākhyāṃ ca saptamīm /",
  "GP12mtp176pu:7173": "so 'pīndralokamāpnoti na duḥkhī jāyate kvacit // MatsP_75.13 //",
  "GP12mtp176pu:7174": "______________________________________________________",
  "GP12mtp176pu:7175": "Matsya-Purāṇa 76",
  "GP12mtp176pu:7176": "*īśvara uvāca",
  "GP12mtp176pu:7177": "anyāmapi pravakṣyāmi nāmnā tu phalasaptamīm /",
  "GP12mtp176pu:7178": "yāmupoṣya naraḥ pāpād vimuktaḥ svargabhāgbhavet // MatsP_76.1 //",
  "GP12mtp176pu:7179": "mārgaśīrṣe śubhe māsi saptamyāṃ niyatavrataḥ /",
  "GP12mtp176pu:7180": "tāmupoṣyātha kamalaṃ kārayitvā tu kāñcanam // MatsP_76.2 //",
  "GP12mtp176pu:7181": "śarkarāsaṃyutaṃ dadyād brāhmaṇāya kuṭumbine /",
  "GP12mtp176pu:7182": "raviṃ kāñcanakaṃ kṛtvā palasyaikasya dharmavit /",
  "GP12mtp176pu:7183": "dadyāddvikālavelāyāṃ bhānurme prīyatāmiti // MatsP_76.3 //",
  "GP12mtp176pu:7184": "bhaktyā tu viprānsampūjya cāṣṭamyāṃ kṣīrabhojanam /",
  "GP12mtp176pu:7185": "dattvā kuryātphalayutaṃ yāvatsyātkṛṣṇesaptamī // MatsP_76.4 //",
  "GP12mtp176pu:7186": "tāmapyupoṣya vidhivad anenaiva krameṇa tu /",
  "GP12mtp176pu:7187": "tadvaddhaimaphalaṃ dattvā suvarṇakamalānvitam // MatsP_76.5 //",
  "GP12mtp176pu:7188": "śarkarāpātrasaṃyuktaṃ vastramālyasamanvitam /",
  "GP12mtp176pu:7189": "saṃvatsaraṃ ca tenaiva vidhinobhayasaptamīm // MatsP_76.6 //",
  "GP12mtp176pu:7190": "upoṣya dattvā kramaśaḥ sūryamantramudīrayet /",
  "GP12mtp176pu:7191": "bhānurarko ravirbrahmā sūryaḥ śakro hariḥ śivaḥ /",
  "GP12mtp176pu:7192": "śrīmānvibhāvasustvaṣṭā varuṇaḥ prīyatāmiti // MatsP_76.7 //",
  "GP12mtp176pu:7193": "pratimāsaṃ ca saptamyām ekaikaṃ nāma kīrtayet /",
  "GP12mtp176pu:7194": "pratipakṣaṃ phalatyāgam etatkurvansamācaret // MatsP_76.8 //",
  "GP12mtp176pu:7195": "vratānte vipramithunaṃ pūjayedvastrabhūṣaṇaiḥ /",
  "GP12mtp176pu:7196": "śarkarākalaśaṃ dadyād dhemapadmadalānvitam // MatsP_76.9 //",
  "GP12mtp176pu:7197": "yathā na viphalāḥ kāmās tvadbhaktānāṃ sadā rave /",
  "GP12mtp176pu:7198": "tathānantaphalāvāptir astu me saptajanmasu // MatsP_76.10 //",
  "GP12mtp176pu:7199": "imāmanantaphaladāṃ yaḥ kuryātphalasaptamīm /",
  "GP12mtp176pu:7200": "sarvapāpaviśuddhātmā sūryaloke mahīyate // MatsP_76.11 //",
  "GP12mtp176pu:7201": "surāpānādikaṃ kiṃcid yadatrāmutra vā kṛtam /",
  "GP12mtp176pu:7202": "tatsarvaṃ nāśamāyāti yaḥ kuryātphalasaptamīm // MatsP_76.12 //",
  "GP12mtp176pu:7203": "kurvāṇaḥ saptamīṃ cemāṃ satataṃ rogavarjitaḥ /",
  "GP12mtp176pu:7204": "bhūtānbhavyāṃśca puruṣāṃs tārayedekaviṃśatim /",
  "GP12mtp176pu:7205": "yaḥ śṛṇoti paṭhedvāpi so 'pi kalyāṇabhāgbhavet // MatsP_76.13 //",
  "GP12mtp176pu:7206": "______________________________________________________",
  "GP12mtp176pu:7207": "Matsya-Purāṇa 77",
  "GP12mtp176pu:7208": "*īśvara uvāca",
  "GP12mtp176pu:7209": "śarkarāsaptamīṃ vakṣye tadvatkalmaṣanāśinīm /",
  "GP12mtp176pu:7210": "āyurārogyamaiśvaryaṃ yayānantaṃ prajāyate // MatsP_77.1 //",
  "GP12mtp176pu:7211": "mādhavasya site pakṣe saptamyāṃ niyatavrataḥ /",
  "GP12mtp176pu:7212": "prātaḥ snātvā tilaiḥ śuklaiḥ śuklamālyānulepanaḥ // MatsP_77.2 //",
  "GP12mtp176pu:7213": "sthaṇḍile padmamālikhya kuṅkumena sakarṇikam /",
  "GP12mtp176pu:7214": "tasminnamaḥ savitre tu gandhadhūpau nivedayet // MatsP_77.3 //",
  "GP12mtp176pu:7215": "sthāpayedudakumbhaṃ ca śarkarāpātrasaṃyutam /",
  "GP12mtp176pu:7216": "śuklavastrairalaṃkṛtya śuklamālyānulepanaiḥ /",
  "GP12mtp176pu:7217": "suvarṇena samāyuktaṃ mantreṇānena pūjayet // MatsP_77.4 //",
  "GP12mtp176pu:7218": "viśvavedamayo yasmād vedavādīti paṭhyase /",
  "GP12mtp176pu:7219": "sarvasyāmṛtameva tvam ataḥ śāntiṃ prayaccha me // MatsP_77.5 //",
  "GP12mtp176pu:7220": "pañcagavyaṃ tataḥ pītvā svapettatpārśvataḥ kṣitau /",
  "GP12mtp176pu:7221": "saurasūktaṃ smarannāste purāṇaśravaṇena ca // MatsP_77.6 //",
  "GP12mtp176pu:7222": "ahorātre gate paścād aṣṭamyāṃ kṛtanaityakaḥ /",
  "GP12mtp176pu:7223": "tatsarvaṃ viduṣe tadvad brāhmaṇāya nivedayet // MatsP_77.7 //",
  "GP12mtp176pu:7224": "bhojayecchaktito viprāñ charkarāghṛtapāyasaiḥ /",
  "GP12mtp176pu:7225": "bhuñjītātailalavaṇaṃ svayamapyatha vāgyataḥ // MatsP_77.8 //",
  "GP12mtp176pu:7226": "anena vidhinā sarvaṃ māsi māsi samācaret /",
  "GP12mtp176pu:7227": "saṃvatsarānte śayanaṃ śarkarākalaśānvitam // MatsP_77.9 //",
  "GP12mtp176pu:7228": "sarvopaskarasaṃyuktaṃ tathaikāṃ gāṃ payasvinīm /",
  "GP12mtp176pu:7229": "gṛhaṃ ca śaktimāndadyāt samastopaskarānvitam // MatsP_77.10 //",
  "GP12mtp176pu:7230": "sahasreṇātha niṣkāṇāṃ kṛtvā dadyācchatena vā /",
  "GP12mtp176pu:7231": "daśabhirvātha niṣkeṇa tadardhenāpi śaktitaḥ // MatsP_77.11 //",
  "GP12mtp176pu:7232": "suvarṇāśvaḥ pradātavyaḥ pūrvavanmantravādanam /",
  "GP12mtp176pu:7233": "na vittaśāṭhyaṃ kurvīta kurvandoṣaṃ samaśnute // MatsP_77.12 //",
  "GP12mtp176pu:7234": "amṛtaṃ pibato vaktrāt sūryasyāmṛtabindavaḥ /",
  "GP12mtp176pu:7235": "nipeturye dharaṇyāṃ tu śālimudgekṣavaḥ smṛtāḥ // MatsP_77.13 //",
  "GP12mtp176pu:7236": "śarkarā tu parā tasmād ikṣusāro 'mṛtātmavān /",
  "GP12mtp176pu:7237": "iṣṭā raverataḥ puṇyā śarkarā havyakavyayoḥ // MatsP_77.14 //",
  "GP12mtp176pu:7238": "śarkarāsaptamī ceyaṃ vājimedhaphalapradā /",
  "GP12mtp176pu:7239": "sarvaduṣṭapraśamanī putrapautrapravardhinī // MatsP_77.15 //",
  "GP12mtp176pu:7240": "yaḥ kuryātparayā bhaktyā sa vai sadgatimāpnuyāt /",
  "GP12mtp176pu:7241": "kalpamekaṃ vasetsvarge tato yāti paraṃ padam // MatsP_77.16 //",
  "GP12mtp176pu:7242": "idamanaghaṃ śṛṇoti yaḥ smaredvā paripaṭhatīha divākarasya loke /",
  "GP12mtp176pu:7243": "matimapi ca dadāti so 'pi devair amaravadhūjanamālayābhipūjyaḥ // MatsP_77.17 //",
  "GP12mtp176pu:7244": "______________________________________________________",
  "GP12mtp176pu:7245": "Matsya-Purāṇa 78",
  "GP12mtp176pu:7246": "*īśvara uvāca",
  "GP12mtp176pu:7247": "ataḥ paraṃ pravakṣyāmi tadvatkamalasaptamīm /",
  "GP12mtp176pu:7248": "yasyāḥ saṃkīrtanādeva tuṣyatīha divākaraḥ // MatsP_78.1 //",
  "GP12mtp176pu:7249": "vasantāmalasaptamyāṃ snātaḥ sangaurasarṣapaiḥ /",
  "GP12mtp176pu:7250": "tilapātre ca sauvarṇe vidhāya kamalaṃ śubham // MatsP_78.2 //",
  "GP12mtp176pu:7251": "vastrayugmāvṛtaṃ kṛtvā gandhapuṣpaiḥ samarcayet /",
  "GP12mtp176pu:7252": "namaḥ kamalahastāya namaste viśvadhāriṇe // MatsP_78.3 //",
  "GP12mtp176pu:7253": "divākara namastubhyaṃ prabhākara namo 'stu te /",
  "GP12mtp176pu:7254": "tato dvikālavelāyām udakumbhasamanvitām // MatsP_78.4 //",
  "GP12mtp176pu:7255": "viprāya dadyātsampūjya vastramālyavibhūṣaṇaiḥ /",
  "GP12mtp176pu:7256": "śaktyā ca kapilāṃ dadyād alaṃkṛtya vidhānataḥ // MatsP_78.5 //",
  "GP12mtp176pu:7257": "ahorātre gate paścād aṣṭamyāṃ bhojayeddvijān /",
  "GP12mtp176pu:7258": "yathāśaktyatha bhuñjīta māṃsatailavivarjitam // MatsP_78.6 //",
  "GP12mtp176pu:7259": "anena vidhinā śukla-saptamyāṃ māsi māsi ca /",
  "GP12mtp176pu:7260": "sarvaṃ samācaredbhaktyā vittaśāṭhyavivarjitaḥ // MatsP_78.7 //",
  "GP12mtp176pu:7261": "vratānte śayanaṃ dadyāt suvarṇakamalānvitam /",
  "GP12mtp176pu:7262": "gāṃ ca dadyātsvaśaktyā tu suvarṇāḍhyāṃ payasvinīm // MatsP_78.8 //",
  "GP12mtp176pu:7263": "bhājanāsanadīpādīn dadyād iṣṭānupaskarān /",
  "GP12mtp176pu:7264": "anena vidhinā yastu kuryātkamalasaptamīm /",
  "GP12mtp176pu:7265": "lakṣmīmanantāmabhyeti sūryaloke mahīyate // MatsP_78.9 //",
  "GP12mtp176pu:7266": "kalpe kalpe tato lokān saptagatvā pṛthakpṛthak /",
  "GP12mtp176pu:7267": "apsarobhiḥ parivṛtas tato yāti parāṃ gatim // MatsP_78.10 //",
  "GP12mtp176pu:7268": "yaḥ paśyatīdaṃ śṛṇuyācca martyaḥ paṭhecca bhaktyātha matiṃ dadāti /",
  "GP12mtp176pu:7269": "so 'pyatra lakṣmīmacalāmavāpya gandharvavidyādharalokabhāksyāt // MatsP_78.11 //",
  "GP12mtp176pu:7270": "______________________________________________________",
  "GP12mtp176pu:7271": "Matsya-Purāṇa 79",
  "GP12mtp176pu:7272": "*īśvara uvāca",
  "GP12mtp176pu:7273": "athātaḥ sampravakṣyāmi sarvapāpapraṇāśinīm /",
  "GP12mtp176pu:7274": "sarvakāmapradāṃ ramyāṃ nāmnā mandārasaptamīm // MatsP_79.1 //",
  "GP12mtp176pu:7275": "māghasyāmalapakṣe tu pañcamyāṃ laghubhuṅnaraḥ /",
  "GP12mtp176pu:7276": "dantakāṣṭhaṃ tataḥ kṛtvā ṣaṣṭhīmupavasedbudhaḥ // MatsP_79.2 //",
  "GP12mtp176pu:7277": "viprān sampūjayitvā tu mandāraṃ prāśayenniśi /",
  "GP12mtp176pu:7278": "tataḥ prabhāta utthāya kṛtvā snānaṃ punardvijān // MatsP_79.3 //",
  "GP12mtp176pu:7279": "bhojayecchaktitaḥ kṛtvā mandārakusumāṣṭakam /",
  "GP12mtp176pu:7280": "sauvarṇaṃ puruṣaṃ tadvat padmahastaṃ suśobhanam // MatsP_79.4 //",
  "GP12mtp176pu:7281": "padmaṃ kṛṣṇatilaiḥ kṛtvā tāmrapātre 'ṣṭapattrakam /",
  "GP12mtp176pu:7282": "haimamandārakusumair bhāskarāyeti pūrvataḥ // MatsP_79.5 //",
  "GP12mtp176pu:7283": "namaskāreṇa tadvacca sūryāyetyānale dale /",
  "GP12mtp176pu:7284": "dakṣiṇe tadvadarkāya tathāryamṇe ca nairṛte // MatsP_79.6 //",
  "GP12mtp176pu:7285": "paścime vedadhāmne ca vāyavye caṇḍabhānave /",
  "GP12mtp176pu:7286": "pūṣṇetyuttarataḥ pūjyam ānandāyetyataḥ param // MatsP_79.7 //",
  "GP12mtp176pu:7287": "karṇikāyāṃ ca puruṣaṃ sarvātmana iti nyaset /",
  "GP12mtp176pu:7288": "śuklavastraiḥ samāveṣṭya bhakṣyairmālyaphalādibhiḥ // MatsP_79.8 //",
  "GP12mtp176pu:7289": "evamabhyarcya tatsarvaṃ dadyādvedavide punaḥ /",
  "GP12mtp176pu:7290": "bhuñjītātailalavaṇaṃ vāgyataḥ prāṅmukho gṛhī // MatsP_79.9 //",
  "GP12mtp176pu:7291": "anena vidhinā sarvaṃ saptamyāṃ māsi māsi ca /",
  "GP12mtp176pu:7292": "kuryātsaṃvatsaraṃ yāvad vittaśāṭhyavivarjitaḥ // MatsP_79.10 //",
  "GP12mtp176pu:7293": "etadeva vratānte tu nidhāya kalaśopari /",
  "GP12mtp176pu:7294": "gobhirvibhavataḥ sārdhaṃ dātavyaṃ bhūtimicchatā // MatsP_79.11 //",
  "GP12mtp176pu:7295": "namo mandāranāthāya mandārabhavanāya ca /",
  "GP12mtp176pu:7296": "tvaṃ rave tārayasvāsmān saṃsārabhayasāgarāt // MatsP_79.12 //",
  "GP12mtp176pu:7297": "anena vidhinā yastu kuryānmandārasaptamīm /",
  "GP12mtp176pu:7298": "vipāpmā sa sukhī martyaḥ kalpaṃ ca divi modate // MatsP_79.13 //",
  "GP12mtp176pu:7299": "imāmaghaughapaṭala-bhīṣaṇadhvāntadīpikām /",
  "GP12mtp176pu:7300": "gacchanpragṛhya saṃsāre sarvārthāṃśca labhennaraḥ // MatsP_79.14 //",
  "GP12mtp176pu:7301": "mandārasaptamīm etām īpsitārthaphalapradām /",
  "GP12mtp176pu:7302": "yaḥ paṭhecchṛṇuyādvāpi sarvapāpaiḥ pramucyate // MatsP_79.15 //",
  "GP12mtp176pu:7303": "______________________________________________________",
  "GP12mtp176pu:7304": "Matsya-Purāṇa 80",
  "GP12mtp176pu:7305": "*śrībhagavānuvāca",
  "GP12mtp176pu:7306": "athānyāmapi vakṣyāmi śobhanāṃ śubhasaptamīm /",
  "GP12mtp176pu:7307": "yāmupoṣya naro roga-śokaduḥkhaiḥ pramucyate // MatsP_80.1 //",
  "GP12mtp176pu:7308": "puṇyena cāśvayuje māsi kṛtasnānajapaḥ śuciḥ /",
  "GP12mtp176pu:7309": "vācayitvā tato viprān ārabhecchubhasaptamīm // MatsP_80.2 //",
  "GP12mtp176pu:7310": "kapilāṃ pūjayedbhaktyā gandhamālyānulepanaiḥ /",
  "GP12mtp176pu:7311": "namāmi sūryasambhūtām aśeṣabhuvanālayām /",
  "GP12mtp176pu:7312": "tvāmahaṃ śubhakalyāṇa-śarīrāṃ sarvasiddhaye // MatsP_80.3 //",
  "GP12mtp176pu:7313": "atha kṛtvā tilaprasthaṃ tāmrapātreṇa saṃyutam /",
  "GP12mtp176pu:7314": "kāñcanaṃ vṛṣabhaṃ tadvad gandhamālyaguḍānvitaiḥ // MatsP_80.4 //",
  "GP12mtp176pu:7315": "phalair nānāvidhair bhakṣyair ghṛtapāyasasaṃyutaiḥ /",
  "GP12mtp176pu:7316": "dadyāddvikālavelāyām aryamā prīyatāmiti // MatsP_80.5 //",
  "GP12mtp176pu:7317": "pañcagavyaṃ ca saṃprāśya svapedbhūmau vimatsaraḥ /",
  "GP12mtp176pu:7318": "tataḥ prabhāte saṃjāte bhaktyā sampūjayeddvijān // MatsP_80.6 //",
  "GP12mtp176pu:7319": "anena vidhinā dadyān māsi māsi sadā naraḥ /",
  "GP12mtp176pu:7320": "vāsasā vṛṣabhaṃ haimaṃ tadvadgāṃ kāñcanodbhavām // MatsP_80.7 //",
  "GP12mtp176pu:7321": "saṃvatsarānte śayanam ikṣudaṇḍaguḍānvitam /",
  "GP12mtp176pu:7322": "sopadhānakaviśrāmaṃ bhājanāsanasaṃyutam // MatsP_80.8 //",
  "GP12mtp176pu:7323": "tāmrapātre tilaprasthaṃ sauvarṇaṃ vṛṣabhaṃ tathā /",
  "GP12mtp176pu:7324": "dadyādvedavide sarvaṃ viśvātmā prīyatāmiti // MatsP_80.9 //",
  "GP12mtp176pu:7325": "anena vidhinā vidvān kuryādyaḥ śubhasaptamīm /",
  "GP12mtp176pu:7326": "tasya śrīrvipulā kīrtir bhavejjanmani janmani // MatsP_80.10 //",
  "GP12mtp176pu:7327": "apsarogaṇagandharvaiḥ pūjyamānaḥ surālaye /",
  "GP12mtp176pu:7328": "vasedgaṇādhipo bhūtvā yāvadābhūtasaṃplavam /",
  "GP12mtp176pu:7329": "kalpādāvavatīrṇastu saptadvīpādhipo bhavet // MatsP_80.11 //",
  "GP12mtp176pu:7330": "brahmahatyāsahasrasya bhrūṇahatyāśatasya ca /",
  "GP12mtp176pu:7331": "nāśāyālamiyaṃ puṇyā paṭhyate śubhasaptamī // MatsP_80.12 //",
  "GP12mtp176pu:7332": "imāṃ paṭhedyaḥ śṛṇuyānmuhūrtaṃ paśyetprasaṅgādapi dīyamānam /",
  "GP12mtp176pu:7333": "so 'pyatra sarvāghavimuktadehaḥ prāpnoti vidyādharanāyakatvam // MatsP_80.13 //",
  "GP12mtp176pu:7334": "yāvatsamāḥ sapta naraḥ karoti yaḥ saptamīṃ saptavidhānayuktām /",
  "GP12mtp176pu:7335": "sa saptalokādhipatiḥ krameṇa bhūtvā padaṃ yāti paraṃ murāreḥ // MatsP_80.14 //",
  "GP12mtp176pu:7336": "______________________________________________________",
  "GP12mtp176pu:7337": "Matsya-Purāṇa 81",
  "GP12mtp176pu:7338": "*manuruvāca",
  "GP12mtp176pu:7339": "kim abhīṣṭaviyogaśokasaṃghādalam uddhartumupoṣaṇaṃ vrataṃ vā /",
  "GP12mtp176pu:7340": "vibhavodbhavakāri bhūtale 'smin bhavabhīterapi sūdanaṃ ca puṃsaḥ // MatsP_81.1 //",
  "GP12mtp176pu:7341": "*matsya uvāca",
  "GP12mtp176pu:7342": "paripṛṣṭamidaṃ jagatpriyaṃ te vibudhānāmapi durlabhaṃ mahattvāt /",
  "GP12mtp176pu:7343": "tava bhaktimatastathāpi vakṣye vratamindrāsuramānaveṣu guhyam // MatsP_81.2 //",
  "GP12mtp176pu:7344": "puṇyamāśvayuje māsi viśokadvādaśīvratam /",
  "GP12mtp176pu:7345": "daśamyāṃ laghubhugvidvān ārabhenniyamena tu // MatsP_81.3 //",
  "GP12mtp176pu:7346": "udaṅmukhaḥ prāṅmukho vā dantadhāvanapūrvakam /",
  "GP12mtp176pu:7347": "ekādaśyāṃ nirāhāraḥ samabhyarcya tu keśavam /",
  "GP12mtp176pu:7348": "śriyaṃ vābhyarcya vidhivad bhokṣyāmi tvapare 'hani // MatsP_81.4 //",
  "GP12mtp176pu:7349": "evaṃ niyamakṛtsuptvā prātarutthāya mānavaḥ /",
  "GP12mtp176pu:7350": "snānaṃ sarvauṣadhaiḥ kuryāt pañcagavyajalena tu /",
  "GP12mtp176pu:7351": "śuklamālyāmbaradharaḥ pūjayecchrīśamutpalaiḥ // MatsP_81.5 //",
  "GP12mtp176pu:7352": "viśokāya namaḥ pādau jaṅghe ca varadāya vai /",
  "GP12mtp176pu:7353": "śrīśāya jānunī tadvad ūrū ca jalaśāyine // MatsP_81.6 //",
  "GP12mtp176pu:7354": "kandarpāya namo guhyaṃ mādhavāya namaḥ kaṭim /",
  "GP12mtp176pu:7355": "dāmodarāyetyudaraṃ pārśve ca vipulāya vai // MatsP_81.7 //",
  "GP12mtp176pu:7356": "nābhiṃ ca padmanābhāya hṛdayaṃ manmathāya vai /",
  "GP12mtp176pu:7357": "śrīdharāya vibhorvakṣaḥ karau madhujite namaḥ // MatsP_81.8 //",
  "GP12mtp176pu:7358": "cakriṇe vāmabāhuṃ ca dakṣiṇaṃ gadine namaḥ /",
  "GP12mtp176pu:7359": "vaikuṇṭhāya namaḥ kaṇṭham āsyaṃ yajñamukhāya vai // MatsP_81.9 //",
  "GP12mtp176pu:7360": "nāsāmaśokanidhaye vāsudevāya cākṣiṇī /",
  "GP12mtp176pu:7361": "lalāṭaṃ vāmanāyeti haraye ca punarbhruvau // MatsP_81.10 //",
  "GP12mtp176pu:7362": "alakānmādhavāyeti kirīṭaṃ viśvarūpiṇe /",
  "GP12mtp176pu:7363": "namaḥ sarvātmane tadvac chira ityabhipūjayet // MatsP_81.11 //",
  "GP12mtp176pu:7364": "evaṃ sampūjya govindaṃ phalamālyānulepanaiḥ /",
  "GP12mtp176pu:7365": "tatastu maṇḍalaṃ kṛtvā sthaṇḍilaṃ kārayenmudā // MatsP_81.12 //",
  "GP12mtp176pu:7366": "caturasraṃ samantācca ratnimātramudakplavam /",
  "GP12mtp176pu:7367": "ślakṣṇaṃ hṛdyaṃ ca parito vapratrayasamāvṛtam // MatsP_81.13 //",
  "GP12mtp176pu:7368": "aṅgulenocchritā vaprās tadvistārastu dvyaṅgulaḥ /",
  "GP12mtp176pu:7369": "sthaṇḍilasyopariṣṭācca bhittiraṣṭāṅgulā bhavet // MatsP_81.14 //",
  "GP12mtp176pu:7370": "nadīvālukayā śūrpe lakṣmyāḥ pratikṛtiṃ nyaset /",
  "GP12mtp176pu:7371": "sthaṇḍile śūrpamāropya lakṣmīmityarcayedbudhaḥ // MatsP_81.15 //",
  "GP12mtp176pu:7372": "namo devyai namaḥ śāntyai namo lakṣmyai namaḥ śriyai /",
  "GP12mtp176pu:7373": "namaḥ puṣṭyai namastuṣṭyai vṛṣṭyai hṛṣṭyai namo namaḥ // MatsP_81.16 //",
  "GP12mtp176pu:7374": "viśokā duḥkhanāśāya viśokā varadāstu me /",
  "GP12mtp176pu:7375": "viśokā cāstu sampattyai viśokā sarvasiddhaye // MatsP_81.17 //",
  "GP12mtp176pu:7376": "tataḥ śuklāmbaraiḥ śūrpaṃ veṣṭya sampūjayetphalaiḥ /",
  "GP12mtp176pu:7377": "vastrairnānāvidhaistadvat suvarṇakamalena ca // MatsP_81.18 //",
  "GP12mtp176pu:7378": "rajanīṣu ca sarvāsu pibeddarbhodakaṃ budhaḥ /",
  "GP12mtp176pu:7379": "tatastu gītanṛtyādi kārayetsakalāṃ niśām // MatsP_81.19 //",
  "GP12mtp176pu:7380": "yāmatraye vyatīte tu suptvāpyutthāya mānavaḥ /",
  "GP12mtp176pu:7381": "abhigamya ca viprāṇāṃ mithunāni tadārcayet // MatsP_81.20 //",
  "GP12mtp176pu:7382": "śaktitas trīṇi caikaṃ vā vastramālyānulepanaiḥ /",
  "GP12mtp176pu:7383": "śayanasthāni pūjyāni namo 'stu jalaśāyine // MatsP_81.21 //",
  "GP12mtp176pu:7384": "tatastu gītavādyena rātrau jāgaraṇe kṛte /",
  "GP12mtp176pu:7385": "prabhāte ca tataḥ snānaṃ kṛtvā dāmpatyamarcayet // MatsP_81.22 //",
  "GP12mtp176pu:7386": "bhojanaṃ ca yathāśaktyā vittaśāṭhyavivarjitaḥ /",
  "GP12mtp176pu:7387": "bhuktvā śrutvā purāṇāni taddinaṃ cātivāhayet // MatsP_81.23 //",
  "GP12mtp176pu:7388": "anena vidhinā sarvaṃ māsi māsi samācaret /",
  "GP12mtp176pu:7389": "vratānte śayanaṃ dadyād guḍadhenusamanvitam /",
  "GP12mtp176pu:7390": "sopadhānakaviśrāmaṃ sāstarāvaraṇaṃ śubham // MatsP_81.24 //",
  "GP12mtp176pu:7391": "yathā na lakṣmīrdeveśa tvāṃ parityajya gacchati /",
  "GP12mtp176pu:7392": "tathā surūpatārogyam aśokaścāstu me sadā // MatsP_81.25 //",
  "GP12mtp176pu:7393": "yathā devena rahitā na lakṣmīrjāyate kvacit /",
  "GP12mtp176pu:7394": "tathā viśokatā me 'stu bhaktiragryā ca keśave // MatsP_81.26 //",
  "GP12mtp176pu:7395": "mantreṇānena śayanaṃ guḍadhenusamanvitam /",
  "GP12mtp176pu:7396": "śūrpaṃ ca lakṣmyā sahitaṃ dātavyaṃ bhūtimicchatā // MatsP_81.27 //",
  "GP12mtp176pu:7397": "utpalaṃ karavīraṃ ca bāṇamamlānakuṅkumam /",
  "GP12mtp176pu:7398": "ketakī sinduvāraṃ ca mallikā gandhapāṭalā /",
  "GP12mtp176pu:7399": "kadambaṃ kubjakaṃ jātiḥ śastānyetāni sarvadā // MatsP_81.28 //",
  "GP12mtp176pu:7400": "______________________________________________________",
  "GP12mtp176pu:7401": "Matsya-Purāṇa 82",
  "GP12mtp176pu:7402": "*manuruvāca",
  "GP12mtp176pu:7403": "guḍadhenuvidhānaṃ me samācakṣva jagatpate /",
  "GP12mtp176pu:7404": "kiṃrūpaṃ kena mantreṇa dātavyaṃ tadihocyatām // MatsP_82.1 //",
  "GP12mtp176pu:7405": "*matsya uvāca",
  "GP12mtp176pu:7406": "guḍadhenuvidhānasya yadrūpamiha yatphalam /",
  "GP12mtp176pu:7407": "tadidānīṃ pravakṣyāmi sarvapāpavināśanam // MatsP_82.2 //",
  "GP12mtp176pu:7408": "kṛṣṇājinaṃ caturhastaṃ prāggrīvaṃ vinyasedbhuvi /",
  "GP12mtp176pu:7409": "gomayenānuliptāyāṃ darbhānāstīrya sarvataḥ // MatsP_82.3 //",
  "GP12mtp176pu:7410": "laghveṇakājinaṃ tadvad vatsaṃ ca parikalpayet /",
  "GP12mtp176pu:7411": "prāṅmukhīṃ kalpayeddhenum udakpādāṃ savatsakām // MatsP_82.4 //",
  "GP12mtp176pu:7412": "uttamā guḍadhenuḥ syāt sadā bhāracatuṣṭayam /",
  "GP12mtp176pu:7413": "vatsaṃ bhāreṇa kurvīta dvābhyāṃ vai madhyamā smṛtā // MatsP_82.5 //",
  "GP12mtp176pu:7414": "ardhabhāreṇa vatsaḥ syāt kaniṣṭhā bhārakeṇa tu /",
  "GP12mtp176pu:7415": "caturthāṃśena vatsaḥ syād gṛhavittānusārataḥ // MatsP_82.6 //",
  "GP12mtp176pu:7416": "dhenuvatsau ghṛtāsyau ca sitasūkṣmāmbarāvṛtau /",
  "GP12mtp176pu:7417": "śuktikarṇāvikṣupādau śucimuktāphalekṣaṇau // MatsP_82.7 //",
  "GP12mtp176pu:7418": "sitasūtraśirālau tau sitakambalakambalau /",
  "GP12mtp176pu:7419": "tāmragaṇḍakapṛṣṭhau tau sitacāmararomakau // MatsP_82.8 //",
  "GP12mtp176pu:7420": "vidrumabhrūyugopetau navanītastanāvubhau /",
  "GP12mtp176pu:7421": "kṣaumapucchau kāṃsyadohāv indranīlakatārakau // MatsP_82.9 //",
  "GP12mtp176pu:7422": "suvarṇaśṛṅgābharaṇau rājataiḥ khurasaṃyutau /",
  "GP12mtp176pu:7423": "nānāphalasamāyuktau ghrāṇagandhakaraṇḍakau /",
  "GP12mtp176pu:7424": "ityevaṃ racayitvā tau dhūpadīpairathārcayet // MatsP_82.10 //",
  "GP12mtp176pu:7425": "yā lakṣmīḥ sarvabhūtānāṃ yā ca deveṣvavasthitā /",
  "GP12mtp176pu:7426": "dhenurūpeṇa sā devī mama śāntiṃ prayacchatu // MatsP_82.11 //",
  "GP12mtp176pu:7427": "dehasthā yā ca rudrāṇī śaṃkarasya sadā priyā /",
  "GP12mtp176pu:7428": "dhenurūpeṇa sā devī mama pāpaṃ vyapohatu // MatsP_82.12 //",
  "GP12mtp176pu:7429": "viṣṇorvakṣasi yā lakṣmīḥ svāhā yā ca vibhāvasoḥ /",
  "GP12mtp176pu:7430": "candrārkaśakraśaktiryā dhenurūpāstu sā śriye // MatsP_82.13 //",
  "GP12mtp176pu:7431": "caturmukhasya yā lakṣmīr yā lakṣmīrdhanadasya ca /",
  "GP12mtp176pu:7432": "lakṣmīryā lokapālānāṃ sā dhenurvaradāstu me // MatsP_82.14 //",
  "GP12mtp176pu:7433": "svadhā yā pitṛmukhyāṇāṃ svāhā yajñabhujāṃ ca yā /",
  "GP12mtp176pu:7434": "sarvapāpaharā dhenus tasmācchāntiṃ prayaccha me // MatsP_82.15 //",
  "GP12mtp176pu:7435": "evamāmantrya tāṃ dhenuṃ brāhmaṇāya nivedayet /",
  "GP12mtp176pu:7436": "vidhānametaddhenūnāṃ sarvāsām abhipaṭhyate // MatsP_82.16 //",
  "GP12mtp176pu:7437": "yāstāḥ pāpavināśinyaḥ paṭhyante daśa dhenavaḥ /",
  "GP12mtp176pu:7438": "tāsāṃ svarūpaṃ vakṣyāmi nāmāni ca narādhipa // MatsP_82.17 //",
  "GP12mtp176pu:7439": "prathamā guḍadhenuḥ syād ghṛtadhenus tathāparā /",
  "GP12mtp176pu:7440": "tiladhenustṛtīyā tu caturthī jalasaṃjñitā // MatsP_82.18 //",
  "GP12mtp176pu:7441": "kṣīradhenuśca vikhyātā madhudhenustathā parā /",
  "GP12mtp176pu:7442": "saptamī śarkarādhenur dadhidhenustathāṣṭamī /",
  "GP12mtp176pu:7443": "rasadhenuśca navamī daśamī syāt svarūpataḥ // MatsP_82.19 //",
  "GP12mtp176pu:7444": "kumbhāḥ syurdravadhenūnām itarāsāṃ tu rāśayaḥ /",
  "GP12mtp176pu:7445": "suvarṇadhenumapyatra kecidicchanti bhānavaḥ // MatsP_82.20 //",
  "GP12mtp176pu:7446": "navanītena ratnaiśca tathānye tu maharṣayaḥ /",
  "GP12mtp176pu:7447": "etadevaṃvidhānaṃ syāt ta evopaskarāḥ smṛtāḥ // MatsP_82.21 //",
  "GP12mtp176pu:7448": "mantrāvāhanasaṃyuktāḥ sadā parvaṇi parvaṇi /",
  "GP12mtp176pu:7449": "yathāśraddhaṃ pradātavyā bhuktimuktiphalapradāḥ // MatsP_82.22 //",
  "GP12mtp176pu:7450": "guḍadhenuprasaṅgena sarvāstāvanmayoditāḥ /",
  "GP12mtp176pu:7451": "aśeṣayajñaphaladāḥ sarvāḥ pāpaharāḥ śubhāḥ // MatsP_82.23 //",
  "GP12mtp176pu:7452": "vratānāmuttamaṃ yasmād viśokadvādaśīvratam /",
  "GP12mtp176pu:7453": "tadaṅgatvena caivātra guḍadhenuḥ praśasyate // MatsP_82.24 //",
  "GP12mtp176pu:7454": "ayane viṣuve puṇye vyatīpāte 'thavā punaḥ /",
  "GP12mtp176pu:7455": "guḍadhenvādayo deyās tūparāgādiparvasu // MatsP_82.25 //",
  "GP12mtp176pu:7456": "viśokadvādaśī caiṣā puṇyā pāpaharā śubhā /",
  "GP12mtp176pu:7457": "yāmupoṣya naro yāti tadviṣṇoḥ paramaṃ padam // MatsP_82.26 //",
  "GP12mtp176pu:7458": "iha loke ca saubhāgyam āyurārogyameva ca /",
  "GP12mtp176pu:7459": "vaiṣṇavaṃ puramāpnoti maraṇe ca smaranharim // MatsP_82.27 //",
  "GP12mtp176pu:7460": "navārbudasahasrāṇi daśa cāṣṭau ca dharmavit /",
  "GP12mtp176pu:7461": "na śokaduḥkhadaurgatyaṃ tasya saṃjāyate nṛpa // MatsP_82.28 //",
  "GP12mtp176pu:7462": "nārī vā kurute yā tu viśokadvādaśīvratam /",
  "GP12mtp176pu:7463": "nṛtyagītaparā nityaṃ sāpi tatphalamāpnuyāt // MatsP_82.29 //",
  "GP12mtp176pu:7464": "tasmādagre harernityam anantaṃ gītavādanam /",
  "GP12mtp176pu:7465": "kartavyaṃ bhūtikāmena bhaktyā tu parayā nṛpa // MatsP_82.30 //",
  "GP12mtp176pu:7466": "iti paṭhati ya itthaṃ yaḥ śṛṇotīha samyaṅ madhumuranarakārer arcanaṃ yaśca paśyet /",
  "GP12mtp176pu:7467": "matimāpa ca janānāṃ yo dadātīndraloke vasati sa vibudhaughaiḥ pūjyate kalpamekam // MatsP_82.31 //",
  "GP12mtp176pu:7468": "______________________________________________________",
  "GP12mtp176pu:7469": "Matsya-Purāṇa 83",
  "GP12mtp176pu:7470": "*nārada uvāca",
  "GP12mtp176pu:7471": "bhagavañchrotumicchāmi dānamāhātmyamuttamam /",
  "GP12mtp176pu:7472": "yadakṣayaṃ pare loke devarṣigaṇapūjitam // MatsP_83.1 //",
  "GP12mtp176pu:7473": "*umāpatiruvāca",
  "GP12mtp176pu:7474": "meroḥ pradānaṃ vakṣyāmi daśadhā munipuṃgava /",
  "GP12mtp176pu:7475": "yatpradānānnaro lokān āpnoti surapūjitān // MatsP_83.2 //",
  "GP12mtp176pu:7476": "purāṇeṣu ca vedeṣu yajñeṣvāyataneṣu ca /",
  "GP12mtp176pu:7477": "na tatphalamadhīteṣu kṛteṣviha yadaśnute // MatsP_83.3 //",
  "GP12mtp176pu:7478": "tasmādvidhānaṃ vakṣyāmi parvatānāmanukramāt /",
  "GP12mtp176pu:7479": "prathamo dhānyaśailaḥ syād dvitīyo lavaṇācalaḥ // MatsP_83.4 //",
  "GP12mtp176pu:7480": "guḍācalastṛtīyastu caturtho hemaparvataḥ /",
  "GP12mtp176pu:7481": "pañcamastilaśailaḥ syāt ṣaṣṭhaḥ kārpāsaparvataḥ // MatsP_83.5 //",
  "GP12mtp176pu:7482": "saptamo ghṛtaśailaśca ratnaśailastathāṣṭamaḥ /",
  "GP12mtp176pu:7483": "rājato navamastadvad daśamaḥ śarkarācalaḥ // MatsP_83.6 //",
  "GP12mtp176pu:7484": "vakṣye vidhānameteṣāṃ yathāvadanupūrvaśaḥ /",
  "GP12mtp176pu:7485": "ayane viṣuve puṇye vyatīpāte dinakṣaye // MatsP_83.7 //",
  "GP12mtp176pu:7486": "śuklapakṣe tṛtīyāyām uparāge śaśikṣaye /",
  "GP12mtp176pu:7487": "vivāhotsavayajñeṣu dvādaśyāmatha vā punaḥ // MatsP_83.8 //",
  "GP12mtp176pu:7488": "śuklāyāṃ pañcadaśyāṃ vā puṇyarkṣe vā vidhānataḥ /",
  "GP12mtp176pu:7489": "dhānyaśailādayo deyā yathāśāstraṃ vijānatā // MatsP_83.9 //",
  "GP12mtp176pu:7490": "tīrtheṣvāyatane vāpi goṣṭhe vā bhavanāṅgaṇe /",
  "GP12mtp176pu:7491": "maṇḍapaṃ kārayedbhaktyā caturasramudaṅmukham /",
  "GP12mtp176pu:7492": "prāgudakpravaṇaṃ tadvat prāṅmukhaṃ ca vidhānataḥ // MatsP_83.10 //",
  "GP12mtp176pu:7493": "gomayenānuliptāyāṃ bhūmāvāstīrya vai kuśān /",
  "GP12mtp176pu:7494": "tanmadhye parvataṃ kuryād viṣkambhaparvatānvitam // MatsP_83.11 //",
  "GP12mtp176pu:7495": "dhānyadroṇasahasreṇa bhavedgiririhottamaḥ /",
  "GP12mtp176pu:7496": "madhyamaḥ pañcaśatikaḥ kaniṣṭhaḥ syāt tribhiḥ śataiḥ // MatsP_83.12 //",
  "GP12mtp176pu:7497": "merurmahāvrīhimayastu madhye suvarṇavṛkṣatrayasaṃyutaḥ syāt /",
  "GP12mtp176pu:7498": "pūrveṇa muktāphalavajrayukto yāgyena gomedakapuṣparāgaiḥ // MatsP_83.13 //",
  "GP12mtp176pu:7499": "paścācca gārutmatanīlaratnaiḥ saumyena vaidūryasarojarāgaiḥ /",
  "GP12mtp176pu:7500": "śrīkhaṇḍakhaṇḍairabhitaḥ pravālair latānvitaḥ śuktiśilātalaḥ syāt // MatsP_83.14 //",
  "GP12mtp176pu:7501": "brahmātha viṣṇurbhagavānpurārir divākaro 'pyatra hiraṇmayaḥ syāt /",
  "GP12mtp176pu:7502": "mūrdhanyavasthānamamatsareṇa kāryaṃ tvanekaiśca punardvijaughaiḥ // MatsP_83.15 //",
  "GP12mtp176pu:7503": "catvāri śṛṅgāṇi ca rājatāni nitambabhāgeṣvapi rājataḥ syāt /",
  "GP12mtp176pu:7504": "tathekṣuvaṃśāvṛtakandarastu ghṛtodakaprasravaṇaiśca dikṣu // MatsP_83.16 //",
  "GP12mtp176pu:7505": "śuklāmbarāṇyambudharāvalī syāt pūrveṇa pītāni ca dakṣiṇena /",
  "GP12mtp176pu:7506": "vāsāṃsi paścādatha karburāṇi raktāni caivottarato ghanālī // MatsP_83.17 //",
  "GP12mtp176pu:7507": "raupyānmahendrapramukhāṃs tathāṣṭau saṃsthāpya lokādhipatīnkrameṇa /",
  "GP12mtp176pu:7508": "nānāphalālī ca samantataḥ syān manoramaṃ mālyavilepanaṃ ca // MatsP_83.18 //",
  "GP12mtp176pu:7509": "vitānakaṃ copari pañcavarṇam amlānapuṣpābharaṇaṃ sitaṃ ca /",
  "GP12mtp176pu:7510": "itthaṃ niveśyāmaraśailamagryaṃ merostu viṣkambhagirīn krameṇa // MatsP_83.19 //",
  "GP12mtp176pu:7511": "turīyabhāgeṇa caturdiśaṃ ca saṃsthāpayetpuṣpavilepanāḍhyān /",
  "GP12mtp176pu:7512": "pūrveṇa mandaramanekaphalāvalībhir yuktaṃ yavaiḥ kanakabhadrakadambacihnaiḥ // MatsP_83.20 //",
  "GP12mtp176pu:7513": "kāmena kāñcanamayena virājamānam ākārayetkusumavastravilepanāḍhyam /",
  "GP12mtp176pu:7514": "kṣīrāruṇodasarasātha vanena caivaṃ raupyeṇa śaktighaṭitena virājamānam // MatsP_83.21 //",
  "GP12mtp176pu:7515": "yāmyena gandhamadanaśca niveśanīyo godhūmasaṃcayamayaḥ kaladhautayuktaḥ /",
  "GP12mtp176pu:7516": "haimena yajñapatinā ghṛtamānasena vastraiśca rājatavanena ca saṃyutaḥ syāt // MatsP_83.22 //",
  "GP12mtp176pu:7517": "paścāt tilācalam anekasugandhipuṣpa-sauvarṇapippalahiraṇmayahaṃsayuktam /",
  "GP12mtp176pu:7518": "ākārayedrajatapuṣpavanena tadvad vastrānvitaṃ dadhisitodasaras tathāgre // MatsP_83.23 //",
  "GP12mtp176pu:7519": "saṃsthāpya taṃ vipulaśailamathottareṇa śailaṃ supārśvamapi māṣamayaṃ suvastram /",
  "GP12mtp176pu:7520": "puṣpaiśca hemavaṭapādapaśekharaṃ tam ākārayet kanakadhenuvirājamānam // MatsP_83.24 //",
  "GP12mtp176pu:7521": "mākṣīkabhadrasarasātha vanena tadvad raupyeṇa bhāsvaravatā ca yutaṃ vidhāya /",
  "GP12mtp176pu:7522": "homaścaturbhiratha vedapurāṇavidbhir dāntair anindyacaritākṛtibhirdvijendraiḥ // MatsP_83.25 //",
  "GP12mtp176pu:7523": "pūrveṇa hastamitamatra vidhāya kuṇḍaṃ kāryastilairyavaghṛtena samitkuśaiśca /",
  "GP12mtp176pu:7524": "rātrau ca jāgaramanuddhatagītatūryair āvāhanaṃ ca kathayāmi śiloccayānām // MatsP_83.26 //",
  "GP12mtp176pu:7525": "tvaṃ sarvadevagaṇadhāmanidhe viruddham asmadgṛheṣvamaraparvata nāśayāśu /",
  "GP12mtp176pu:7526": "kṣemaṃ vidhatsva kuru śāntimanuttamāṃ naḥ sampūjitaḥ paramabhaktimatā mayā hi // MatsP_83.27 //",
  "GP12mtp176pu:7527": "tvameva bhagavānīśo brahmā viṣṇurdivākaraḥ /",
  "GP12mtp176pu:7528": "mūrtāmūrtātparaṃ bījam ataḥ pāhi sanātana // MatsP_83.28 //",
  "GP12mtp176pu:7529": "yasmāttvaṃ lokapālānāṃ viśvamūrteśca mandiram /",
  "GP12mtp176pu:7530": "rudrādityavasūnāṃ ca tasmācchāntiṃ prayaccha me // MatsP_83.29 //",
  "GP12mtp176pu:7531": "yasmādaśūnyamamarair nārībhiśca śivena ca /",
  "GP12mtp176pu:7532": "tasmānmām uddharāśeṣa-duḥkhasaṃsārasāgarāt // MatsP_83.30 //",
  "GP12mtp176pu:7533": "evamabhyarcya taṃ meruṃ mandaraṃ cābhipūjayet /",
  "GP12mtp176pu:7534": "yasmāccaitrarathena tvaṃ bhadrāśvena ca varṣataḥ // MatsP_83.31 //",
  "GP12mtp176pu:7535": "śobhase mandara kṣipram atastuṣṭikaro bhava /",
  "GP12mtp176pu:7536": "yasmāccūḍāmaṇirjambū-dvīpe tvaṃ gandhamādana // MatsP_83.32 //",
  "GP12mtp176pu:7537": "gandharvavanaśobhāvān ataḥ kīrtirdṛḍhāstu me /",
  "GP12mtp176pu:7538": "yasmāttvaṃ ketumālena vaibhrājena vanena ca // MatsP_83.33 //",
  "GP12mtp176pu:7539": "hiraṇmayāśvatthaśirās tasmātpuṣṭirdhruvāstu me /",
  "GP12mtp176pu:7540": "uttaraiḥ kurubhiryasmāt sāvitreṇa vanena ca // MatsP_83.34 //",
  "GP12mtp176pu:7541": "supārśva rājase nityam ataḥ śrīrakṣayāstu me /",
  "GP12mtp176pu:7542": "evamāmantrya tānsarvān prabhāte vimale punaḥ // MatsP_83.35 //",
  "GP12mtp176pu:7543": "snātvātha gurave dadyān madhyamaṃ parvatottamam /",
  "GP12mtp176pu:7544": "viṣkambhaparvatāndadyād ṛtvigbhyaḥ kramaśo mune // MatsP_83.36 //",
  "GP12mtp176pu:7545": "gāśca dadyāccaturviṃśat yathavā daśa nārada /",
  "GP12mtp176pu:7546": "nava sapta tathāṣṭau vā pañca dadyād aśaktimān // MatsP_83.37 //",
  "GP12mtp176pu:7547": "ekāpi gurave deyā kapilā ca payasvinī /",
  "GP12mtp176pu:7548": "parvatānāmaśeṣāṇām eṣa eva vidhiḥ smṛtaḥ // MatsP_83.38 //",
  "GP12mtp176pu:7549": "ta eva pūjane mantrās ta evopaskarā matāḥ /",
  "GP12mtp176pu:7550": "grahāṇāṃ lokapālānāṃ brahmādīnāṃ ca sarvadā // MatsP_83.39 //",
  "GP12mtp176pu:7551": "svamantreṇaiva sarveṣu homaḥ śaileṣu paṭhyate /",
  "GP12mtp176pu:7552": "upavāsī bhavennityam aśakte naktamiṣyate // MatsP_83.40 //",
  "GP12mtp176pu:7553": "vidhānaṃ sarvaśailānāṃ kramaśaḥ śṛṇu nārada /",
  "GP12mtp176pu:7554": "dānakāle ca ye mantrāḥ parvateṣu ca yatphalam // MatsP_83.41 //",
  "GP12mtp176pu:7555": "annaṃ brahma yataḥ proktam anne prāṇāḥ pratiṣṭhitāḥ /",
  "GP12mtp176pu:7556": "annādbhavanti bhūtāni jagadannena vartate // MatsP_83.42 //",
  "GP12mtp176pu:7557": "annameva tato lakṣmīr annameva janārdanaḥ /",
  "GP12mtp176pu:7558": "dhānyaparvatarūpeṇa pāhi tasmānnagottama // MatsP_83.43 //",
  "GP12mtp176pu:7559": "anena vidhinā yastu dadyāddhānyamayaṃ girim /",
  "GP12mtp176pu:7560": "manvantaraśataṃ sāgraṃ devaloke mahīyate // MatsP_83.44 //",
  "GP12mtp176pu:7561": "apsarogaṇagandharvair ākīrṇena virājatā /",
  "GP12mtp176pu:7562": "vimānena divaḥ pṛṣṭham āyāti sma niṣevita /",
  "GP12mtp176pu:7563": "dharmakṣaye rājarājyam āpnotīha na saṃśayaḥ // MatsP_83.45 //",
  "GP12mtp176pu:7564": "______________________________________________________",
  "GP12mtp176pu:7565": "Matsya-Purāṇa 84",
  "GP12mtp176pu:7566": "*īśvara uvāca",
  "GP12mtp176pu:7567": "athātaḥ sampravakṣyāmi lavaṇācalamuttamam /",
  "GP12mtp176pu:7568": "yatpradānānnaro lokān āpnoti śivasaṃyutān // MatsP_84.1 //",
  "GP12mtp176pu:7569": "uttamaḥ ṣoḍaśadroṇaiḥ kartavyo lavaṇācalaḥ /",
  "GP12mtp176pu:7570": "madhyamaḥ syāttadardhena caturbhiradhamaḥ smṛtaḥ // MatsP_84.2 //",
  "GP12mtp176pu:7571": "vittahīno yathāśaktyā droṇādūrdhvaṃ tu kārayet /",
  "GP12mtp176pu:7572": "caturthāṃśena viṣkambha-parvatānkārayetpṛthak // MatsP_84.3 //",
  "GP12mtp176pu:7573": "vidhānaṃ pūrvavatkuryād brahmādīnāṃ ca sarvadā /",
  "GP12mtp176pu:7574": "tadvaddhemamayānsarvāṃl lokapālānniveśayet // MatsP_84.4 //",
  "GP12mtp176pu:7575": "sarāṃsi kāmadevādīṃs tadvadatrāpi kārayet /",
  "GP12mtp176pu:7576": "kuryājjāgaraṇaṃ cāpi dānamantrānnibodhata // MatsP_84.5 //",
  "GP12mtp176pu:7577": "saubhāgyasaraḥ sambhūto yato 'yaṃ lavaṇo rasaḥ /",
  "GP12mtp176pu:7578": "taddānakartṛkatvena tvaṃ māṃ pāhi nagottama // MatsP_84.6 //",
  "GP12mtp176pu:7579": "yasmādannarasāḥ sarve notkaṭā lavaṇaṃ vinā /",
  "GP12mtp176pu:7580": "priyaṃ ca śivayornityaṃ tasmācchāntiṃ prayaccha me // MatsP_84.7 //",
  "GP12mtp176pu:7581": "viṣṇudehasamudbhūtaṃ yasmādārogyavardhanam /",
  "GP12mtp176pu:7582": "tasmātparvatarūpeṇa pāhi saṃsārasāgarāt // MatsP_84.8 //",
  "GP12mtp176pu:7583": "anena vidhinā yastu dadyāllavaṇaparvatam /",
  "GP12mtp176pu:7584": "umāloke vasetkalpaṃ tato yāti parāṃ gatim // MatsP_84.9 //",
  "GP12mtp176pu:7585": "______________________________________________________",
  "GP12mtp176pu:7586": "Matsya-Purāṇa 85",
  "GP12mtp176pu:7587": "*īśvara uvāca",
  "GP12mtp176pu:7588": "ataḥ paraṃ pravakṣyāmi guḍaparvatamuttamam /",
  "GP12mtp176pu:7589": "yatpradānānnaraḥ svargam āpnoti surapūjitam // MatsP_85.1 //",
  "GP12mtp176pu:7590": "uttamo daśabhirbhārair madhyamaḥ pañcabhirmataḥ /",
  "GP12mtp176pu:7591": "tribhirbhāraiḥ kaniṣṭhaḥ syāt tadardhenālpavittavān // MatsP_85.2 //",
  "GP12mtp176pu:7592": "tadvadāmantraṇaṃ pūjāṃ hemavṛkṣasurārcanam /",
  "GP12mtp176pu:7593": "viṣkambhaparvatāṃstadvat sarāṃsi vanadevatāḥ // MatsP_85.3 //",
  "GP12mtp176pu:7594": "homajāgaraṇaṃ tadval lokapālādhivāsanam /",
  "GP12mtp176pu:7595": "dhānyaparvatavat kuryād imaṃ mantramudīrayet // MatsP_85.4 //",
  "GP12mtp176pu:7596": "yathā deveṣu viśvātmā pravaro 'yaṃ janārdanaḥ /",
  "GP12mtp176pu:7597": "sāmavedastu vedānāṃ mahādevastu yoginām // MatsP_85.5 //",
  "GP12mtp176pu:7598": "praṇavaḥ sarvamantrāṇāṃ nārīṇāṃ pārvatī yathā /",
  "GP12mtp176pu:7599": "tathā rasānāṃ pravaraḥ sadaivekṣuraso mataḥ // MatsP_85.6 //",
  "GP12mtp176pu:7600": "mama tasmātparāṃ lakṣmīṃ guḍaparvata dehi vai /",
  "GP12mtp176pu:7601": "yasmātsaubhāgyadāyinyā bhrātā tvaṃ guḍaparvata /",
  "GP12mtp176pu:7602": "nivāsaścāpi pārvatyās tasmācchāntiṃ prayaccha me // MatsP_85.7 //",
  "GP12mtp176pu:7603": "anena vidhinā yastu dadyādguḍamayaṃ girim /",
  "GP12mtp176pu:7604": "pūjyamānaḥ sa gandharvair gaurīloke mahīyate // MatsP_85.8 //",
  "GP12mtp176pu:7605": "tataḥ kalpaśatānte tu saptadvīpādhipo bhavet /",
  "GP12mtp176pu:7606": "āyurārogyasampannaḥ śatrubhiścāparājitaḥ // MatsP_85.9 //",
  "GP12mtp176pu:7607": "______________________________________________________",
  "GP12mtp176pu:7608": "Matsya-Purāṇa 86",
  "GP12mtp176pu:7609": "*īśvara uvāca",
  "GP12mtp176pu:7610": "atha pāpaharaṃ vakṣye suvarṇācalamuttamam /",
  "GP12mtp176pu:7611": "yasya pradānādbhavanaṃ vairiñcaṃ yāti mānavaḥ // MatsP_86.1 //",
  "GP12mtp176pu:7612": "uttamaḥ palasāhasro madhyamaḥ pañcabhiḥ śataiḥ /",
  "GP12mtp176pu:7613": "tadardhenādhamastadvad alpavitto 'pi śaktitaḥ /",
  "GP12mtp176pu:7614": "dadyādekapalādūrdhvaṃ yathāśaktyā vimatsaraḥ // MatsP_86.2 //",
  "GP12mtp176pu:7615": "dhānyaparvatavatsarvaṃ vidadhyānmunipuṃgava /",
  "GP12mtp176pu:7616": "viṣkambhaśailāstadvacca ṛtvigbhyaḥ pratipādayet // MatsP_86.3 //",
  "GP12mtp176pu:7617": "namaste brahmabījāya brahmagarbhāya te namaḥ /",
  "GP12mtp176pu:7618": "yasmādanantaphaladas tasmātpāhi śiloccaya // MatsP_86.4 //",
  "GP12mtp176pu:7619": "yasmādagnerapatyaṃ tvaṃ yasmātpuṇyaṃ jagatpate /",
  "GP12mtp176pu:7620": "hemaparvatarūpeṇa tasmātpāhi nagottama // MatsP_86.5 //",
  "GP12mtp176pu:7621": "anena vidhinā yastu dadyātkanakaparvatam /",
  "GP12mtp176pu:7622": "sa yāti paramaṃ brahma-lokamānandakārakam /",
  "GP12mtp176pu:7623": "tatra kalpaśataṃ tiṣṭhet tato yāti parāṃ gatim // MatsP_86.6 //",
  "GP12mtp176pu:7624": "______________________________________________________",
  "GP12mtp176pu:7625": "Matsya-Purāṇa 87",
  "GP12mtp176pu:7626": "*īśvara uvāca",
  "GP12mtp176pu:7627": "ataḥ paraṃ pravakṣyāmi tilaśailaṃ vidhānataḥ /",
  "GP12mtp176pu:7628": "yatpradānānnaro yāti viṣṇulokaṃ sanātanam // MatsP_87.1 //",
  "GP12mtp176pu:7629": "uttamo daśabhir droṇair madhyamaḥ pañcabhiḥ smṛtaḥ /",
  "GP12mtp176pu:7630": "tribhiḥ kaniṣṭho viprendra tilaśailaḥ prakīrtitaḥ // MatsP_87.2 //",
  "GP12mtp176pu:7631": "pūrvavaccāparānsarvān viṣkambhānabhito girīn /",
  "GP12mtp176pu:7632": "dānamantrān pravakṣyāmi yathāvanmunipuṃgava // MatsP_87.3 //",
  "GP12mtp176pu:7633": "yasmānmadhuvadhe viṣṇor dehasvedasamudbhavāḥ /",
  "GP12mtp176pu:7634": "tilāḥ kuśāśca māṣāśca tasmācchāntyai bhavatviha // MatsP_87.4 //",
  "GP12mtp176pu:7635": "havye kavye ca yasmācca tilā evābhirakṣaṇam /",
  "GP12mtp176pu:7636": "bhavāduddhara śailendra tilācala namo 'stu te // MatsP_87.5 //",
  "GP12mtp176pu:7637": "ityāmantrya ca yo dadyāt tilācalamanuttamam /",
  "GP12mtp176pu:7638": "sa vaiṣṇavaṃ padaṃ yāti punarāvṛttidurlabham // MatsP_87.6 //",
  "GP12mtp176pu:7639": "dīrghāyuṣyaṃ samāpnoti putrapautraiśca modate /",
  "GP12mtp176pu:7640": "pitṛbhirdevagandharvaiḥ pūjyamāno divaṃ vrajet // MatsP_87.7 //",
  "GP12mtp176pu:7641": "______________________________________________________",
  "GP12mtp176pu:7642": "Matsya-Purāṇa 88",
  "GP12mtp176pu:7643": "*īśvara uvāca",
  "GP12mtp176pu:7644": "athātaḥ sampravakṣyāmi kārpāsācalamuttamam /",
  "GP12mtp176pu:7645": "yatpradānānnaro nityam āpnoti paramaṃ padam // MatsP_88.1 //",
  "GP12mtp176pu:7646": "kārpāsaparvatas tadvad viṃśadbhārair ihottamaḥ /",
  "GP12mtp176pu:7647": "daśabhirmadhyamaḥ proktaḥ pañcabhistvadhamaḥ smṛtaḥ /",
  "GP12mtp176pu:7648": "bhāreṇālpadhano dadyād vittaśāṭhyavivarjitaḥ // MatsP_88.2 //",
  "GP12mtp176pu:7649": "dhānyaparvatavatsarvam āsādya munipuṃgava /",
  "GP12mtp176pu:7650": "prabhātāyāṃ tu śarvaryāṃ dadyādidamudīrayet // MatsP_88.3 //",
  "GP12mtp176pu:7651": "tvamevāvaraṇaṃ yasmāl lokānāmiha sarvadā /",
  "GP12mtp176pu:7652": "kārpāsādre namastubhyam aghaughadhvaṃsano bhava // MatsP_88.4 //",
  "GP12mtp176pu:7653": "iti kārpāsaśailendraṃ yo dadyāccharvasaṃnidhau /",
  "GP12mtp176pu:7654": "rudraloke vasetkalpaṃ tato rājā bhavediha // MatsP_88.5 //",
  "GP12mtp176pu:7655": "______________________________________________________",
  "GP12mtp176pu:7656": "Matsya-Purāṇa 89",
  "GP12mtp176pu:7657": "*īśvara uvāca",
  "GP12mtp176pu:7658": "ataḥ paraṃ pravakṣyāmi ghṛtācalamanuttamam /",
  "GP12mtp176pu:7659": "tejo 'mṛtamayaṃ divyaṃ mahāpātakanāśanam // MatsP_89.1 //",
  "GP12mtp176pu:7660": "viṃśatyā ghṛtakumbhānām uttamaḥ syādghṛtācalaḥ /",
  "GP12mtp176pu:7661": "daśabhirmadhyamaḥ proktaḥ pañcabhistvadhamaḥ smṛtaḥ // MatsP_89.2 //",
  "GP12mtp176pu:7662": "alpavitto 'pi yaḥ kuryād dvābhyāmiha vidhānataḥ /",
  "GP12mtp176pu:7663": "viṣkambhaparvatāṃstadvac caturbhāgeṇa kalpayet // MatsP_89.3 //",
  "GP12mtp176pu:7664": "śālitaṇḍulapātrāṇi kumbhopari niveśayet /",
  "GP12mtp176pu:7665": "kārayetsaṃhatānuccān yathāśobhaṃ vidhānataḥ // MatsP_89.4 //",
  "GP12mtp176pu:7666": "veṣṭayecchuklavāsobhir ikṣudaṇḍaphalādikaiḥ /",
  "GP12mtp176pu:7667": "dhānyaparvatavaccheṣaṃ vidhānamiha paṭhyate // MatsP_89.5 //",
  "GP12mtp176pu:7668": "adhivāsanapūrvaṃ ca tadvaddhomasurārcanam /",
  "GP12mtp176pu:7669": "prabhātāyāṃ tu śarvaryāṃ gurave taṃ nivedayet /",
  "GP12mtp176pu:7670": "viṣkambhaparvatāṃstadvad ṛtvigbhyaḥ śāntamānasaḥ // MatsP_89.6 //",
  "GP12mtp176pu:7671": "saṃyogādghṛtamutpannaṃ yasmādamṛtatejasoḥ /",
  "GP12mtp176pu:7672": "tasmāddhṛtārcirviśvātmā prīyatāmatra śaṃkaraḥ // MatsP_89.7 //",
  "GP12mtp176pu:7673": "yasmāttejomayaṃ brahma ghṛte tadviddhyavasthitam /",
  "GP12mtp176pu:7674": "ghṛtaparvatarūpeṇa tasmāttvaṃ pāhi no 'niśam // MatsP_89.8 //",
  "GP12mtp176pu:7675": "anena vidhinā dadyād ghṛtācalamanuttamam /",
  "GP12mtp176pu:7676": "mahāpātakayukto 'pi lokamāpnoti śāṃkaram // MatsP_89.9 //",
  "GP12mtp176pu:7677": "haṃsasārasayuktena kiṅkiṇījālamālinā /",
  "GP12mtp176pu:7678": "vimānenāpsarobhiśca siddhavidyādharair vṛtaḥ /",
  "GP12mtp176pu:7679": "viharetpitṛbhiḥ sārdhaṃ yāvadābhūtasaṃplavam // MatsP_89.10 //",
  "GP12mtp176pu:7680": "______________________________________________________",
  "GP12mtp176pu:7681": "Matsya-Purāṇa 90",
  "GP12mtp176pu:7682": "*īśvara uvāca",
  "GP12mtp176pu:7683": "ataḥ paraṃ pravakṣyāmi ratnācalamanuttamam /",
  "GP12mtp176pu:7684": "muktāphalasahasreṇa parvataḥ syādanuttamaḥ // MatsP_90.1 //",
  "GP12mtp176pu:7685": "madhyamaḥ pañcaśatikas triśatenādhamaḥ smṛtaḥ /",
  "GP12mtp176pu:7686": "caturthāṃśena viṣkambha-parvatāḥ syuḥ samantataḥ // MatsP_90.2 //",
  "GP12mtp176pu:7687": "pūrveṇa vajragomedair dakṣiṇenendranīlakaiḥ /",
  "GP12mtp176pu:7688": "padmarāgayutaḥ kāryo vidvadbhirgandhamādanaḥ // MatsP_90.3 //",
  "GP12mtp176pu:7689": "vaidūryavidrumaiḥ paścāt sammiśro vimalācalaḥ /",
  "GP12mtp176pu:7690": "padmarāgaiḥ sasauvarṇair uttareṇa ca vinyaset // MatsP_90.4 //",
  "GP12mtp176pu:7691": "dhānyaparvatavatsarvam atrāpi parikalpayet /",
  "GP12mtp176pu:7692": "tadvadāvāhanaṃ kuryād vṛkṣāndevāṃśca kāñcanān // MatsP_90.5 //",
  "GP12mtp176pu:7693": "pūjayetpuṣpagandhādyaiḥ prabhāte ca vimatsaraḥ /",
  "GP12mtp176pu:7694": "pūrvavadguruṛtvigbhya imānmantrānudīrayet // MatsP_90.6 //",
  "GP12mtp176pu:7695": "yadā devagaṇāḥ sarve sarvaratneṣvavasthitāḥ /",
  "GP12mtp176pu:7696": "tvaṃ ca ratnamayo nityaṃ namaste 'stu sadācala // MatsP_90.7 //",
  "GP12mtp176pu:7697": "yasmādratnapradānena tuṣṭiṃ prakurute hariḥ /",
  "GP12mtp176pu:7698": "sadā ratnapradānena tasmānnaḥ pāhi parvata // MatsP_90.8 //",
  "GP12mtp176pu:7699": "anena vidhinā yastu dadyādratnamayaṃ girim /",
  "GP12mtp176pu:7700": "sa yāti viṣṇusālokyam amareśvarapūjitaḥ // MatsP_90.9 //",
  "GP12mtp176pu:7701": "yāvatkalpaśataṃ sāgraṃ vasecceha narādhipa /",
  "GP12mtp176pu:7702": "rūpārogyaguṇopetaḥ saptadvīpādhipo bhavet // MatsP_90.10 //",
  "GP12mtp176pu:7703": "brahmahatyādikaṃ kiṃcid yadatrāmutra vā kṛtam /",
  "GP12mtp176pu:7704": "tatsarvaṃ nāśamāyāti girirvajrahato yathā // MatsP_90.11 //",
  "GP12mtp176pu:7705": "______________________________________________________",
  "GP12mtp176pu:7706": "Matsya-Purāṇa 91",
  "GP12mtp176pu:7707": "*īśvara uvāca",
  "GP12mtp176pu:7708": "ataḥ paraṃ pravakṣyāmi raupyācalamanuttamam /",
  "GP12mtp176pu:7709": "yatpradānānnaro yāti somalokamanuttamam // MatsP_91.1 //",
  "GP12mtp176pu:7710": "daśabhiḥ palasāhasrair uttamo rajatācalaḥ /",
  "GP12mtp176pu:7711": "pañcabhirmadhyamaḥ proktas tadardhenādhamaḥ smṛtaḥ // MatsP_91.2 //",
  "GP12mtp176pu:7712": "aśakto viṃśaterūrdhvaṃ kārayecchaktitastadā /",
  "GP12mtp176pu:7713": "viṣkambhaparvatāṃstadvat turīyāṃśena kalpayet // MatsP_91.3 //",
  "GP12mtp176pu:7714": "pūrvavadrājatānkurvan mandarādīnvidhānataḥ /",
  "GP12mtp176pu:7715": "kaladhautamayāṃstadval lokeśānarcayedbudhaḥ // MatsP_91.4 //",
  "GP12mtp176pu:7716": "brahmaviṣṇvarkavānkāryo nitambo 'tra hiraṇmayaḥ /",
  "GP12mtp176pu:7717": "rājataṃ syādyadanyeṣāṃ sarvaṃ tadiha kāñcanam // MatsP_91.5 //",
  "GP12mtp176pu:7718": "śeṣaṃ tu pūrvavatkuryād dhomajāgaraṇādikam /",
  "GP12mtp176pu:7719": "dadyāttataḥ prabhāte tu gurave raupyaparvatam // MatsP_91.6 //",
  "GP12mtp176pu:7720": "viṣkambhaśailānṛtvigbhyaḥ pūjyavastravibhūṣaṇaiḥ /",
  "GP12mtp176pu:7721": "imaṃ mantraṃ paṭhandadyād darbhapāṇirvimatsaraḥ // MatsP_91.7 //",
  "GP12mtp176pu:7722": "pitṝṇāṃ vallabho yasmād dharīndrāṇāṃ śivasya ca /",
  "GP12mtp176pu:7723": "pāhi rājata tasmāttvaṃ śokasaṃsārasāgarāt // MatsP_91.8 //",
  "GP12mtp176pu:7724": "itthaṃ nivedya yo dadyād rajatācalamuttamam /",
  "GP12mtp176pu:7725": "gavāmayutadānasya phalaṃ prāpnoti mānavaḥ // MatsP_91.9 //",
  "GP12mtp176pu:7726": "somaloke sa gandharvaiḥ kiṃnarāpsarasāṃ gaṇaiḥ /",
  "GP12mtp176pu:7727": "pūjyamāno vasedvidvān yāvadābhūtasaṃplavam // MatsP_91.10 //",
  "GP12mtp176pu:7728": "______________________________________________________",
  "GP12mtp176pu:7729": "Matsya-Purāṇa 92",
  "GP12mtp176pu:7730": "*īśvara uvāca",
  "GP12mtp176pu:7731": "athātaḥ sampravakṣyāmi śarkarāśailamuttamam /",
  "GP12mtp176pu:7732": "yasya pradānādviṣṇvarka-rudrāstuṣyanti sarvadā // MatsP_92.1 //",
  "GP12mtp176pu:7733": "aṣṭābhiḥ śarkarābhārair uttamaḥ syānmahācalaḥ /",
  "GP12mtp176pu:7734": "caturbhirmadhyamaḥ prokto bhārābhyāmadhamaḥ smṛtaḥ // MatsP_92.2 //",
  "GP12mtp176pu:7735": "bhāreṇa vārdhabhāreṇa kuryādyaḥ svalpavittavān /",
  "GP12mtp176pu:7736": "viṣkambhaparvatānkuryāt turīyāṃśena mānavaḥ // MatsP_92.3 //",
  "GP12mtp176pu:7737": "dhānyaparvatavatsarvam āsādyāmarasaṃyutam /",
  "GP12mtp176pu:7738": "merorupari tadvacca sthāpyaṃ hematarutrayam // MatsP_92.4 //",
  "GP12mtp176pu:7739": "mandāraḥ pārijātaśca tṛtīyaḥ kalpapādapaḥ /",
  "GP12mtp176pu:7740": "etadvṛkṣatrayaṃ mūrdhni sarveṣvapi niyojayet // MatsP_92.5 //",
  "GP12mtp176pu:7741": "haricandanasaṃtānau pūrvapaścimabhāgayoḥ /",
  "GP12mtp176pu:7742": "niveśyau sarvaśaileṣu viśeṣāccharkarācale // MatsP_92.6 //",
  "GP12mtp176pu:7743": "mandare kāmadevastu pratyagvaktraḥ sadā bhavet /",
  "GP12mtp176pu:7744": "gandhamādanaśṛṅge tu dhanadaḥ syādudaṅmukhaḥ // MatsP_92.7 //",
  "GP12mtp176pu:7745": "prāṅmukho vedamūrtistu haṃsaḥ syādvipulācale /",
  "GP12mtp176pu:7746": "haimī supārśve surabhir dakṣiṇābhimukhī bhavet // MatsP_92.8 //",
  "GP12mtp176pu:7747": "dhānyaparvatavatsarvam āvāhanavidhānakam /",
  "GP12mtp176pu:7748": "kṛtvā tu gurave dadyān madhyamaṃ parvatottamam /",
  "GP12mtp176pu:7749": "ṛtvigbhyaś caturaḥ śailān imānmantrānudīrayan // MatsP_92.9 //",
  "GP12mtp176pu:7750": "saubhāgyāmṛtasāro 'yaṃ parvataḥ śarkarāyutaḥ /",
  "GP12mtp176pu:7751": "tasmādānandakārī tvaṃ bhava śailendra sarvadā // MatsP_92.10 //",
  "GP12mtp176pu:7752": "amṛtaṃ pibatāṃ ye tu nipeturbhuvi śīkarāḥ /",
  "GP12mtp176pu:7753": "devānāṃ tatsamutthastvaṃ pāhi naḥ śarkarācala // MatsP_92.11 //",
  "GP12mtp176pu:7754": "manobhavadhanurmadhyād udbhūtā śarkarā yataḥ /",
  "GP12mtp176pu:7755": "tanmayo 'si mahāśaila pāhi saṃsārasāgarāt // MatsP_92.12 //",
  "GP12mtp176pu:7756": "yo dadyāccharkarāśailam anena vidhinā naraḥ /",
  "GP12mtp176pu:7757": "sarvapāpair vinirmuktaḥ sa yāti paramaṃ padam // MatsP_92.13 //",
  "GP12mtp176pu:7758": "candratārārkasaṃkāśam adhiruhyānujīvibhiḥ /",
  "GP12mtp176pu:7759": "sahaiva yānamātiṣṭhet tatra viṣṇupracoditaḥ // MatsP_92.14 //",
  "GP12mtp176pu:7760": "tataḥ kalpaśatānte tu saptadvīpādhipo bhavet /",
  "GP12mtp176pu:7761": "āyurārogyasampanno yāvajjanmārbudatrayam // MatsP_92.15 //",
  "GP12mtp176pu:7762": "bhojanaṃ śaktitaḥ kuryāt sarvaśaileṣvamatsaraḥ /",
  "GP12mtp176pu:7763": "sarvatrākṣāralavaṇam aśnīyāttadanujñayā /",
  "GP12mtp176pu:7764": "parvatopaskarānsarvān prāpayedbrāhmaṇālayam // MatsP_92.16 //",
  "GP12mtp176pu:7765": "*īśvara uvāca",
  "GP12mtp176pu:7766": "āsītpurā bṛhatkalpe dharmamūrtirjanādhipaḥ /",
  "GP12mtp176pu:7767": "suhṛcchakrasya nihatā yena daityāḥ sahasraśaḥ // MatsP_92.17 //",
  "GP12mtp176pu:7768": "somasūryādayo yasya tejasā vigataprabhāḥ /",
  "GP12mtp176pu:7769": "bhavanti śataśo yena śatravaścāparājitāḥ /",
  "GP12mtp176pu:7770": "yathecchārūpadhārī ca manuṣyo 'pyaparājitaḥ // MatsP_92.18 //",
  "GP12mtp176pu:7771": "tasya bhānumatī nāma bhāryā trailokyasundarī /",
  "GP12mtp176pu:7772": "lakṣmīvad divyarūpeṇa nirjitāmarasundarī // MatsP_92.19 //",
  "GP12mtp176pu:7773": "rājñastasyāgryamahiṣī prāṇebhyo 'pi garīyasī /",
  "GP12mtp176pu:7774": "daśanārīsahasrāṇāṃ madhye śrīriva rājate // MatsP_92.20 //",
  "GP12mtp176pu:7775": "nṛpakoṭisahasreṇa na kadācitsa mucyate /",
  "GP12mtp176pu:7776": "kadācidāsthānagataḥ papraccha sa purodhasam /",
  "GP12mtp176pu:7777": "vismayenāvṛto rājā vasiṣṭhamṛṣisattamam // MatsP_92.21 //",
  "GP12mtp176pu:7778": "*rājovāca",
  "GP12mtp176pu:7779": "bhagavankena dharmeṇa mama lakṣmīranuttamā /",
  "GP12mtp176pu:7780": "kasmācca vipulaṃ tejo maccharīre sadottamam // MatsP_92.22 //",
  "GP12mtp176pu:7781": "*vasiṣṭha uvāca",
  "GP12mtp176pu:7782": "purā līlāvatī nāma veśyā śivaparāyaṇā /",
  "GP12mtp176pu:7783": "tayā dattaścaturdaśyāṃ gurave lavaṇācalaḥ /",
  "GP12mtp176pu:7784": "hemavṛkṣādibhiḥ sārdhaṃ yathāvadvidhipūrvakam // MatsP_92.23 //",
  "GP12mtp176pu:7785": "śūdraḥ suvarṇakāraśca nāmnā śauṇḍo 'bhavattadā /",
  "GP12mtp176pu:7786": "bhṛtyo līlāvatīgehe tena hemnā vinirmitāḥ // MatsP_92.24 //",
  "GP12mtp176pu:7787": "taravaḥ suramukhyāśca śraddhāyuktena pārthiva /",
  "GP12mtp176pu:7788": "atirūpeṇa sampannā ghaṭayitvā vinā bhṛtim /",
  "GP12mtp176pu:7789": "dharmakāryamiti jñātvā na gṛhṇāti kathaṃcana // MatsP_92.25 //",
  "GP12mtp176pu:7790": "ujjvālitāśca tatpatnyā sauvarṇāmarapādapāḥ /",
  "GP12mtp176pu:7791": "līlāvatī gireḥ pārśve paricaryāṃ ca pārthiva // MatsP_92.26 //",
  "GP12mtp176pu:7792": "kṛtvā tābhyām aśāṭhyena guruśuśrūṣaṇādikam /",
  "GP12mtp176pu:7793": "sā ca līlāvatī veśyā-kālena mahatāpi ca // MatsP_92.27 //",
  "GP12mtp176pu:7794": "kāladharmamanuprāptā karmayogeṇa nārada /",
  "GP12mtp176pu:7795": "sarvapāpavinirmuktā jagāma śivamandiram // MatsP_92.28 //",
  "GP12mtp176pu:7796": "yo 'sau suvarṇakārastu daridro 'pyatisattvavān /",
  "GP12mtp176pu:7797": "na maulyamādādveśyātaḥ sa bhavāniha sāmpratam // MatsP_92.29 //",
  "GP12mtp176pu:7798": "saptadvīpapatirjātaḥ sūryāyutasamaprabhaḥ /",
  "GP12mtp176pu:7799": "yayā suvarṇakārasya taravo hemanirmitāḥ /",
  "GP12mtp176pu:7800": "samyagujjvālitāḥ patnyā seyaṃ bhānumatī tava // MatsP_92.30 //",
  "GP12mtp176pu:7801": "ujjvālanādujjvalarupamasyāḥ saṃjātamasminbhuvanādhipatyam /",
  "GP12mtp176pu:7802": "yasmātkṛtaṃ tatparikarma rātrāv anuddhatābhyāṃ lavaṇācalasya // MatsP_92.31 //",
  "GP12mtp176pu:7803": "tasmācca lokeṣvaparājitatvam ārogyasaubhāgyayutā ca lakṣmīḥ /",
  "GP12mtp176pu:7804": "tasmāttvamapyatra vidhānapūrvaṃ dhānyācalādīndaśadhā kuruṣva // MatsP_92.32 //",
  "GP12mtp176pu:7805": "tatheti satkṛtya sa dharmamūrtir vaco vasiṣṭhasya dadau ca sarvān /",
  "GP12mtp176pu:7806": "dhānyācaladīñchataśo murārer lokaṃ jagāmāmarapūjyamānaḥ // MatsP_92.33 //",
  "GP12mtp176pu:7807": "paśyedapīmānadhano 'tibhaktyā spṛśenmanuṣyairapi dīyamānān /",
  "GP12mtp176pu:7808": "śṛṇoti bhaktyātha matiṃ dadāti vikalmaṣaḥ so 'pi divaṃ prayāti // MatsP_92.34 //",
  "GP12mtp176pu:7809": "duḥsvapnaṃ praśamamupaiti paṭhyamānaiḥ śailendrairbhavabhayabhedanairmanuṣyaiḥ /",
  "GP12mtp176pu:7810": "yaḥ kuryātkimu munipuṃgaveha samyak śāntātmā sakalagirīndrasampradānam // MatsP_92.35 //",
  "GP12mtp176pu:7811": "______________________________________________________",
  "GP12mtp176pu:7812": "Matsya-Purāṇa 93",
  "GP12mtp176pu:7813": "*sūta uvāca",
  "GP12mtp176pu:7814": "vaiśampāyanam āsīnam apṛcchacchaunakaḥ purā /",
  "GP12mtp176pu:7815": "sarvakāmāptaye nityaṃ kathaṃ śāntikapauṣṭikam // MatsP_93.1 //",
  "GP12mtp176pu:7816": "*vaiśampāyana uvāca",
  "GP12mtp176pu:7817": "śrīkāmaḥ śāntikāmo vā grahayajñaṃ samārabhet /",
  "GP12mtp176pu:7818": "vṛddhyāyuḥ puṣṭikāmo vā tathaivābhicaranpunaḥ /",
  "GP12mtp176pu:7819": "yena brahmanvidhānena tanme nigadataḥ śṛṇu // MatsP_93.2 //",
  "GP12mtp176pu:7820": "sarvaśāstrāṇyanukramya saṃkṣipya granthavistaram /",
  "GP12mtp176pu:7821": "grahaśāntiṃ pravakṣyāmi purāṇaśruticoditām // MatsP_93.3 //",
  "GP12mtp176pu:7822": "puṇye 'hni viprakathite kṛtvā brāhmaṇavācanam /",
  "GP12mtp176pu:7823": "grahāngrahādhidevāṃśca sthāpya homaṃ samārabhet // MatsP_93.4 //",
  "GP12mtp176pu:7824": "grahayajñastridhā proktaḥ purāṇaśrutikovidaiḥ /",
  "GP12mtp176pu:7825": "prathamo 'yutahomaḥ syāl lakṣahomastataḥ param // MatsP_93.5 //",
  "GP12mtp176pu:7826": "tṛtīyaḥ koṭihomastu sarvakāmaphalapradaḥ /",
  "GP12mtp176pu:7827": "ayutenāhutīnāṃ ca navagrahamakhaḥ smṛtaḥ // MatsP_93.6 //",
  "GP12mtp176pu:7828": "tasya tāvadvidhiṃ vakṣye purāṇaśrutibhāṣitam /",
  "GP12mtp176pu:7829": "gartasyottarapūrveṇa vitastidvayavistṛtām // MatsP_93.7 //",
  "GP12mtp176pu:7830": "vapradvayāvṛtāṃ vediṃ vitastyucchrāyasaṃmitām /",
  "GP12mtp176pu:7831": "saṃsthāpanāya devānāṃ caturasrāmudaṅmukhām // MatsP_93.8 //",
  "GP12mtp176pu:7832": "agnipraṇayanaṃ kṛtvā tasyāmāvāhayetsurān /",
  "GP12mtp176pu:7833": "devatānāṃ tataḥ sthāpyā viṃśatirdvādaśādhikā // MatsP_93.9 //",
  "GP12mtp176pu:7834": "sūryaḥ somastathā bhaumo budhajīvasitārkajāḥ /",
  "GP12mtp176pu:7835": "rāhuḥ keturiti proktā grahā lokahitāvahāḥ // MatsP_93.10 //",
  "GP12mtp176pu:7836": "madhye tu bhāskaraṃ vidyāl lohitaṃ dakṣiṇena tu /",
  "GP12mtp176pu:7837": "uttareṇa guruṃ vidyād budhaṃ pūrvottareṇa tu // MatsP_93.11 //",
  "GP12mtp176pu:7838": "pūrveṇa bhārgavaṃ vidyāt somaṃ dakṣiṇapūrvake /",
  "GP12mtp176pu:7839": "paścimena śaniṃ vidyād rāhuṃ paścimadakṣiṇe /",
  "GP12mtp176pu:7840": "paścimottarataḥ ketuṃ sthāpayecchuklataṇḍulaiḥ // MatsP_93.12 //",
  "GP12mtp176pu:7841": "bhāskarasyeśvaraṃ vidyād umāṃ ca śaśinastathā /",
  "GP12mtp176pu:7842": "skandamaṅgārakasyāpi budhasya ca tathā harim // MatsP_93.13 //",
  "GP12mtp176pu:7843": "brahmāṇaṃ ca gurorvidyāc chukrasyāpi śacīpatim /",
  "GP12mtp176pu:7844": "śanaiścarasya tu yamaṃ rāhoḥ kālaṃ tathaiva ca // MatsP_93.14 //",
  "GP12mtp176pu:7845": "ketorvai citraguptaṃ ca sarveṣāmadhidevatāḥ /",
  "GP12mtp176pu:7846": "agnirāpaḥ kṣitirviṣṇur indra aindrī ca devatāḥ // MatsP_93.15 //",
  "GP12mtp176pu:7847": "prajāpatiśca sarpāśca brahmā pratyadhidevatāḥ /",
  "GP12mtp176pu:7848": "vināyakaṃ tathā durgāṃ vāyurākāśameva ca /",
  "GP12mtp176pu:7849": "āvāhayedvyāhṛtibhis tathaivāśvikumārakau // MatsP_93.16 //",
  "GP12mtp176pu:7850": "saṃsmaredraktamādityam aṅgārakasamanvitam /",
  "GP12mtp176pu:7851": "somaśukrau tathā śveto budhajīvau ca piṅgalau /",
  "GP12mtp176pu:7852": "mandarāhū tathā kṛṣṇau dhūmraṃ ketugaṇaṃ viduḥ // MatsP_93.17 //",
  "GP12mtp176pu:7853": "grahavarṇāni deyāni vāsāṃsi kusumāni ca /",
  "GP12mtp176pu:7854": "dhūpāmodo 'tra surabhir upariṣṭād vitānikam /",
  "GP12mtp176pu:7855": "śobhanaṃ sthāpayetprājñaḥ phalapuṣpasamanvitam // MatsP_93.18 //",
  "GP12mtp176pu:7856": "guḍaudanaṃ raverdadyāt somāya ghṛtapāyasam /",
  "GP12mtp176pu:7857": "aṅgārakāya saṃyāvaṃ budhāya kṣīraṣaṣṭike // MatsP_93.19 //",
  "GP12mtp176pu:7858": "dadhyodanaṃ ca jīvāya śakrāya ca ghṛtaudanam /",
  "GP12mtp176pu:7859": "śanaiścarāya kṛsarām ajāmāṃsaṃ ca rāhave /",
  "GP12mtp176pu:7860": "citraudanaṃ ca ketubhyaḥ sarvabhakṣyairathārcayet // MatsP_93.20 //",
  "GP12mtp176pu:7861": "prāguttareṇa tasmācca dadhyakṣatavibhūṣitam /",
  "GP12mtp176pu:7862": "cūtapallavasaṃchannaṃ phalavastrayugānvitam // MatsP_93.21 //",
  "GP12mtp176pu:7863": "pañcaratnasamāyuktaṃ pañcabhaṅgasamanvitam /",
  "GP12mtp176pu:7864": "sthāpayedavraṇaṃ kumbhaṃ varuṇaṃ tatra vinyaset // MatsP_93.22 //",
  "GP12mtp176pu:7865": "gaṅgādyāḥ saritaḥ sarvāḥ samudrāṃśca sarāṃsi ca /",
  "GP12mtp176pu:7866": "gajāśvarathyāvalmīka-saṃgamāddhradagokulāt // MatsP_93.23 //",
  "GP12mtp176pu:7867": "mṛdamānīya viprendra sarvauṣadhijalānvitām /",
  "GP12mtp176pu:7868": "snānārthaṃ vinyasettatra yajamānasya dharmavit // MatsP_93.24 //",
  "GP12mtp176pu:7869": "sarve samudrāḥ saritaḥ sarāṃsi ca nadāstathā /",
  "GP12mtp176pu:7870": "āyāntu yajamānasya duritakṣayakārakāḥ // MatsP_93.25 //",
  "GP12mtp176pu:7871": "evamāvāhayedetān amarānmunisattama /",
  "GP12mtp176pu:7872": "homaṃ samārabhetsarpir yavavrīhitilādinā // MatsP_93.26 //",
  "GP12mtp176pu:7873": "arkaḥ palāśakhadirāv apāmārgo 'tha pippalaḥ /",
  "GP12mtp176pu:7874": "audumbaraḥ śamī dūrvā kuśāśca samidhaḥ kramāt // MatsP_93.27 //",
  "GP12mtp176pu:7875": "ekaikasyāṣṭakaśatam aṣṭaviṃśatireva vā /",
  "GP12mtp176pu:7876": "hotavyā madhusarpirbhyāṃ dadhnā caiva samanvitāḥ // MatsP_93.28 //",
  "GP12mtp176pu:7877": "prādeśamātrā aśiphā aśākhā apalāśinīḥ /",
  "GP12mtp176pu:7878": "samidhaḥ kalpayetprājñaḥ sarvakarmasu sarvadā // MatsP_93.29 //",
  "GP12mtp176pu:7879": "devānāmapi sarveṣām upāṃśu paramārthavit /",
  "GP12mtp176pu:7880": "svena svenaiva mantreṇa hotavyāḥ samidhaḥ pṛthak // MatsP_93.30 //",
  "GP12mtp176pu:7881": "hotavyaṃ ca ghṛtābhyaktaṃ carubhakṣādikaṃ punaḥ /",
  "GP12mtp176pu:7882": "mantrairdaśāhutīrhutvā homaṃ vyāhṛtibhistataḥ // MatsP_93.31 //",
  "GP12mtp176pu:7883": "udaṅmukhāḥ prāṅmukhā vā kuryurbrāhmaṇapuṃgavāḥ /",
  "GP12mtp176pu:7884": "mantravantaśca kartavyāś caravaḥ pratidaivatam // MatsP_93.32 //",
  "GP12mtp176pu:7885": "hutvā ca tāṃścarūnsamyak tato homaṃ samācaret /",
  "GP12mtp176pu:7886": "ākṛṣṇeti ca sūryāya homaḥ kāryo dvijanmanā // MatsP_93.33 //",
  "GP12mtp176pu:7887": "āpyāyasveti somāya mantreṇa juhuyātpunaḥ /",
  "GP12mtp176pu:7888": "agnirmūrdhā divo mantra iti bhaumāya kīrtayet // MatsP_93.34 //",
  "GP12mtp176pu:7889": "agne vivasvaduṣasa iti somasutāya vai /",
  "GP12mtp176pu:7890": "bṛhaspate paridīyā ratheneti gurormataḥ // MatsP_93.35 //",
  "GP12mtp176pu:7891": "śukraṃ te anyaditi ca śukrasyāpi nigadyate /",
  "GP12mtp176pu:7892": "śanaiścarāyeti punaḥ śaṃ no devīti homayet // MatsP_93.36 //",
  "GP12mtp176pu:7893": "kayā naścitra ābhuvad iti rāhorudāhṛtaḥ /",
  "GP12mtp176pu:7894": "ketuṃ kṛṇvann api brūyāt ketūnāmapi śāntaye // MatsP_93.37 //",
  "GP12mtp176pu:7895": "ā vo rājeti rudrasya balihomaṃ samācaret /",
  "GP12mtp176pu:7896": "āpo hi ṣṭhetyumāyāstu syoneti svāminastathā // MatsP_93.38 //",
  "GP12mtp176pu:7897": "viṣṇoridaṃ viṣṇuriti tamīśeti svayambhuvaḥ /",
  "GP12mtp176pu:7898": "indram iddevatāteti indrāya juhuyāttataḥ // MatsP_93.39 //",
  "GP12mtp176pu:7899": "tathā yamasya cāyaṃ gaur iti homaḥ prakīrtitaḥ /",
  "GP12mtp176pu:7900": "kālasya brahma jajñānam iti mantraḥ praśasyate // MatsP_93.40 //",
  "GP12mtp176pu:7901": "citraguptasya cājñātam iti mantravido viduḥ /",
  "GP12mtp176pu:7902": "agniṃ dūtaṃ vṛṇīmaha iti vahnerudāhṛtaḥ // MatsP_93.41 //",
  "GP12mtp176pu:7903": "ud uttamaṃ varuṇamity apāṃ mantraḥ prakīrtitaḥ /",
  "GP12mtp176pu:7904": "bhūmeḥ pṛthivyantarikṣam iti vedeṣu paṭhyate // MatsP_93.42 //",
  "GP12mtp176pu:7905": "sahasraśīrṣā puruṣa iti viṣṇorudāhṛtaḥ /",
  "GP12mtp176pu:7906": "indrāyendo marutvata iti śakrasya śasyate // MatsP_93.43 //",
  "GP12mtp176pu:7907": "uttānaparṇe subhage iti devyāḥ samācaret /",
  "GP12mtp176pu:7908": "prajāpateḥ punarhomaḥ prajāpatiriti smṛtaḥ // MatsP_93.44 //",
  "GP12mtp176pu:7909": "namo 'stu sarpebhya iti sarpāṇāṃ mantra ucyate /",
  "GP12mtp176pu:7910": "eṣa brahmā ya ṛtvigbhya iti brahmaṇyudāhṛtaḥ // MatsP_93.45 //",
  "GP12mtp176pu:7911": "vināyakasya cānūnam iti mantro budhaiḥ smṛtaḥ /",
  "GP12mtp176pu:7912": "jātavedase sunavāma durgāmantro 'yamucyate // MatsP_93.46 //",
  "GP12mtp176pu:7913": "āditpratnasya retasa ākāśasya udāhṛtaḥ /",
  "GP12mtp176pu:7914": "krāṇā śiśurmahīnāṃ ca vāyormantraḥ prakīrtitaḥ // MatsP_93.47 //",
  "GP12mtp176pu:7915": "eṣo uṣā apūrvyā ity aśvinormantra ucyate /",
  "GP12mtp176pu:7916": "pūrṇāhutistu mūrdhānaṃ diva ityabhipātayet // MatsP_93.48 //",
  "GP12mtp176pu:7917": "athābhiṣekamantreṇa vādyamaṅgalagītakaiḥ /",
  "GP12mtp176pu:7918": "pūrṇakumbhena tenaiva homānte prāgudaṅmukham // MatsP_93.49 //",
  "GP12mtp176pu:7919": "avyaṅgāvayavairbrahman hemasragdāmabhūṣitaiḥ /",
  "GP12mtp176pu:7920": "yajamānasya kartavyaṃ caturbhiḥ snapanaṃ dvijaiḥ // MatsP_93.50 //",
  "GP12mtp176pu:7921": "surāstvāmabhiṣiñcantu brahmaviṣṇumaheśvarāḥ /",
  "GP12mtp176pu:7922": "vāsudevo jagannāthas tathā saṃkarṣaṇo vibhuḥ /",
  "GP12mtp176pu:7923": "pradyumnaścāniruddhaśca bhavantu vijayāya te // MatsP_93.51 //",
  "GP12mtp176pu:7924": "ākhaṇḍalo 'gnirbhagavān yamo vai nirṛtistathā /",
  "GP12mtp176pu:7925": "varuṇaḥ pavanaścaiva dhanādhyakṣastathā śivaḥ /",
  "GP12mtp176pu:7926": "brahmaṇā sahitaḥ śeṣo dikpālāstvāmavantu te // MatsP_93.52 //",
  "GP12mtp176pu:7927": "kīrtirlakṣmīrdhṛtirmedhā puṣṭiḥ śraddhā kriyā matiḥ /",
  "GP12mtp176pu:7928": "buddhirlajjā vapuḥ śāntis tuṣṭiḥ krāntiśca mātaraḥ /",
  "GP12mtp176pu:7929": "etāstvāmabhiṣiñcantu dharmapatnyaḥ samāgatāḥ // MatsP_93.53 //",
  "GP12mtp176pu:7930": "ādityaścandramā bhaumo budho jīvaḥ sito 'rkajaḥ /",
  "GP12mtp176pu:7931": "grahāstvāmabhiṣiñcantu rāhuḥ ketuśca tarpitāḥ // MatsP_93.54 //",
  "GP12mtp176pu:7932": "devadānavagandharvā yakṣarākṣasapannagāḥ /",
  "GP12mtp176pu:7933": "ṛṣayo munayo gāvo devamātara eva ca // MatsP_93.55 //",
  "GP12mtp176pu:7934": "devapatnyo drumā nāgā daityāścāpsarasāṃ gaṇāḥ /",
  "GP12mtp176pu:7935": "astrāṇi sarvaśastrāṇi rājāno vāhanāni ca // MatsP_93.56 //",
  "GP12mtp176pu:7936": "auṣadhāni ca ratnāni kālasyāvayavāśca ye /",
  "GP12mtp176pu:7937": "saritaḥ sāgarāḥ śailās tīrthāni jaladā nadāḥ /",
  "GP12mtp176pu:7938": "ete tvāmabhiṣiñcantu sarvakāmārthasiddhaye // MatsP_93.57 //",
  "GP12mtp176pu:7939": "tataḥ śuklāmbaradharaḥ śuklagandhānulepanaḥ /",
  "GP12mtp176pu:7940": "sarvauṣadhaiḥ sarvagandhaiḥ snāpito dvijapuṃgavaiḥ // MatsP_93.58 //",
  "GP12mtp176pu:7941": "yajamānaḥ sapatnīka ṛtvijaḥ susamāhitān /",
  "GP12mtp176pu:7942": "dakṣiṇābhiḥ prayatnena pūjayedgatavismayaḥ // MatsP_93.59 //",
  "GP12mtp176pu:7943": "sūryāya kapilāṃ dhenuṃ śaṅkhaṃ dadyāttathendave /",
  "GP12mtp176pu:7944": "raktaṃ dhuraṃdharaṃ dadyād bhaumāya ca kakudminam // MatsP_93.60 //",
  "GP12mtp176pu:7945": "budhāya jātarūpaṃ tu gurave pītavāsasī /",
  "GP12mtp176pu:7946": "śvetāśvaṃ daityagurave kṛṣṇāṃ gāmarkasūnave // MatsP_93.61 //",
  "GP12mtp176pu:7947": "āyasaṃ rāhave dadyāt ketubhyaśchāgamuttamam /",
  "GP12mtp176pu:7948": "suvarṇena samā kāryā yajamānena dakṣiṇā // MatsP_93.62 //",
  "GP12mtp176pu:7949": "sarveṣāmathavā gāvo dātavyā hemabhūṣitāḥ /",
  "GP12mtp176pu:7950": "suvarṇamathavā dadyād gururvā yena tuṣyati /",
  "GP12mtp176pu:7951": "samantreṇaiva dātavyāḥ sarvāḥ sarvatra dakṣiṇāḥ // MatsP_93.63 //",
  "GP12mtp176pu:7952": "kapile sarvadevānāṃ pūjanīyāsi rohiṇī /",
  "GP12mtp176pu:7953": "tīrthadevamayī yasmād ataḥ śāntiṃ prayaccha me // MatsP_93.64 //",
  "GP12mtp176pu:7954": "puṇyastvaṃ śaṅkha puṇyānāṃ maṅgalānāṃ ca maṅgalam /",
  "GP12mtp176pu:7955": "viṣṇunā vidhṛtaścāsi tataḥ śāntiṃ prayaccha me // MatsP_93.65 //",
  "GP12mtp176pu:7956": "dharmastvaṃ vṛṣarūpeṇa jagadānandakāraka /",
  "GP12mtp176pu:7957": "aṣṭamūrteradhiṣṭhānam ataḥ śāntiṃ prayaccha me // MatsP_93.66 //",
  "GP12mtp176pu:7958": "hiraṇyagarbhagarbhastvaṃ hemabījaṃ vibhāvasoḥ /",
  "GP12mtp176pu:7959": "anantapuṇyaphaladam ataḥ śāntiṃ prayaccha me // MatsP_93.67 //",
  "GP12mtp176pu:7960": "pītavastrayugaṃ yasmād vāsudevasya vallabham /",
  "GP12mtp176pu:7961": "pradānāttasya me viṣṇo hy ataḥ śāntiṃ prayaccha me // MatsP_93.68 //",
  "GP12mtp176pu:7962": "viṣṇustvamaśvarūpeṇa yasmādamṛtasambhavaḥ /",
  "GP12mtp176pu:7963": "candrārkavāhano nityam ataḥ śāntiṃ prayaccha me // MatsP_93.69 //",
  "GP12mtp176pu:7964": "yasmāttvaṃ pṛthivī sarvā dhenuḥ keśavasaṃnibhā /",
  "GP12mtp176pu:7965": "sarvapāpaharā nityam ataḥ śāntiṃ prayaccha me // MatsP_93.70 //",
  "GP12mtp176pu:7966": "yasmādāyāsakarmāṇi tavādhīnāni sarvadā /",
  "GP12mtp176pu:7967": "lāṅgalādyāyudhādīni tasmācchāntiṃ prayaccha me // MatsP_93.71 //",
  "GP12mtp176pu:7968": "yasmāttvaṃ sarvayajñānām aṅgatvena vyavasthitaḥ /",
  "GP12mtp176pu:7969": "yānaṃ vibhāvasornityam ataḥ śāntiṃ prayaccha me // MatsP_93.72 //",
  "GP12mtp176pu:7970": "gavāmaṅgeṣu tiṣṭhanti bhuvanāni caturdaśa /",
  "GP12mtp176pu:7971": "yasmāttasmācchriye me syād iha loke paratra ca // MatsP_93.73 //",
  "GP12mtp176pu:7972": "yasmādaśūnyaṃ śayanaṃ keśavasya ca sarvadā /",
  "GP12mtp176pu:7973": "śayyā mamāpyaśūnyāstu dattā janmani janmani // MatsP_93.74 //",
  "GP12mtp176pu:7974": "yathā ratneṣu sarveṣu sarve devāḥ pratiṣṭhitāḥ /",
  "GP12mtp176pu:7975": "tathā ratnāni yacchantu ratnadānena me surāḥ // MatsP_93.75 //",
  "GP12mtp176pu:7976": "yathā bhūmipradānasya kalāṃ nārhanti ṣoḍaśīm /",
  "GP12mtp176pu:7977": "dānānyanyāni me śāntir bhūmidānādbhavatviha // MatsP_93.76 //",
  "GP12mtp176pu:7978": "evaṃ sampūjayedbhaktyā vittaśāṭhyena varjitaḥ /",
  "GP12mtp176pu:7979": "ratnakāñcanavastraughair dhūpamālyānulepanaiḥ // MatsP_93.77 //",
  "GP12mtp176pu:7980": "anena vidhinā yastu grahapūjāṃ samācaret /",
  "GP12mtp176pu:7981": "sarvānkāmānavāpnoti pretya svarge mahīyate // MatsP_93.78 //",
  "GP12mtp176pu:7982": "yastu pīḍākaro nityam alpavittasya vā grahaḥ /",
  "GP12mtp176pu:7983": "taṃ ca yatnena sampūjya śeṣānapyarcayedbudhaḥ // MatsP_93.79 //",
  "GP12mtp176pu:7984": "grahā gāvo narendrāśca brāhmaṇāśca viśeṣataḥ /",
  "GP12mtp176pu:7985": "pūjitāḥ pūjayantyete nirdahantyavamānitāḥ // MatsP_93.80 //",
  "GP12mtp176pu:7986": "yathā bāṇaprahārāṇāṃ kavacaṃ bhavati vāraṇam /",
  "GP12mtp176pu:7987": "tadvaddaivopaghātānāṃ śāntirbhavati vāraṇam // MatsP_93.81 //",
  "GP12mtp176pu:7988": "tasmānna dakṣiṇāhīnaṃ kartavyaṃ bhūtimicchatā /",
  "GP12mtp176pu:7989": "sampūrṇayā dakṣiṇayā yasmādeko 'pi tuṣyati // MatsP_93.82 //",
  "GP12mtp176pu:7990": "sadaivāyutahomo 'yaṃ navagrahamakhe sthitaḥ /",
  "GP12mtp176pu:7991": "vivāhotsavayajñeṣu pratiṣṭhādiṣu karmasu // MatsP_93.83 //",
  "GP12mtp176pu:7992": "nirvighnārthaṃ muniśreṣṭha tathodvegādbhuteṣu ca /",
  "GP12mtp176pu:7993": "kathito 'yutahomo 'yaṃ lakṣahomamataḥ śṛṇu // MatsP_93.84 //",
  "GP12mtp176pu:7994": "sarvakāmāptaye yasmāl lakṣahomaṃ vidurbudhāḥ /",
  "GP12mtp176pu:7995": "pitṝṇāṃ vallabhaṃ sākṣād bhuktimuktiphalapradam // MatsP_93.85 //",
  "GP12mtp176pu:7996": "grahatārābalaṃ labdhvā kṛtvā brāhmaṇavācanam /",
  "GP12mtp176pu:7997": "gṛhasyottarapūrveṇa maṇḍapaṃ kārayedbudhaḥ // MatsP_93.86 //",
  "GP12mtp176pu:7998": "rudrāyatanabhūmau vā caturasramudaṅmukham /",
  "GP12mtp176pu:7999": "daśahastamathāṣṭau vā hastānkuryādvidhānataḥ // MatsP_93.87 //",
  "GP12mtp176pu:8000": "prāgudakplavanāṃ bhūmiṃ kārayedyatnato budhaḥ /",
  "GP12mtp176pu:8001": "prāguttaraṃ samāsādya pradeśaṃ maṇḍapasya tu // MatsP_93.88 //",
  "GP12mtp176pu:8002": "śobhanaṃ kārayetkuṇḍaṃ yathāvallakṣaṇānvitam /",
  "GP12mtp176pu:8003": "caturasraṃ samantāttu yonivaktraṃ samekhalam // MatsP_93.89 //",
  "GP12mtp176pu:8004": "caturaṅgulavistārā mekhalā tadvaducchritā /",
  "GP12mtp176pu:8005": "prāgudakplavanā kāryā sarvataḥ samavasthitā // MatsP_93.90 //",
  "GP12mtp176pu:8006": "śāntyarthaṃ sarvalokānāṃ navagrahamakhaḥ smṛtaḥ /",
  "GP12mtp176pu:8007": "mānahīnādhikaṃ kuṇḍam anekabhayadaṃ bhavet /",
  "GP12mtp176pu:8008": "yasmāttasmāt susampūrṇaṃ śāntikuṇḍaṃ vidhīyate // MatsP_93.91 //",
  "GP12mtp176pu:8009": "asmāddaśaguṇaḥ prokto lakṣahomaḥ svayambhuvā /",
  "GP12mtp176pu:8010": "āhutībhiḥ prayatnena dakṣiṇābhistathaiva ca // MatsP_93.92 //",
  "GP12mtp176pu:8011": "dvihastavistṛtaṃ tadvac caturhastāyataṃ punaḥ /",
  "GP12mtp176pu:8012": "lakṣahome bhavetkuṇḍaṃ yonivaktraṃ trimekhalam // MatsP_93.93 //",
  "GP12mtp176pu:8013": "tasya cottarapūrveṇa vitastitrayasaṃsthitam /",
  "GP12mtp176pu:8014": "prāgudakplavanaṃ tacca caturasraṃ samantataḥ // MatsP_93.94 //",
  "GP12mtp176pu:8015": "viṣkambhārdhocchritaṃ proktaṃ sthaṇḍilaṃ viśvakarmaṇā /",
  "GP12mtp176pu:8016": "saṃsthāpanāya devānāṃ vapratrayasamāvṛtam // MatsP_93.95 //",
  "GP12mtp176pu:8017": "dvyaṅgulo hyucchrito vapraḥ prathamaḥ sa udāhṛtaḥ /",
  "GP12mtp176pu:8018": "aṅgulocchrayasaṃyuktaṃ vapradvayamathopari // MatsP_93.96 //",
  "GP12mtp176pu:8019": "tryaṅgulasya ca vistāraḥ sarveṣāṃ kathyate budhaiḥ /",
  "GP12mtp176pu:8020": "daśāṅgulocchritā bhittiḥ sthaṇḍile syāttathopari /",
  "GP12mtp176pu:8021": "tasminnāvāhayeddevān pūrvavatpuṣpataṇḍulaiḥ // MatsP_93.97 //",
  "GP12mtp176pu:8022": "ādityābhimukhāḥ sarvāḥ sādhipratyadhidevatāḥ /",
  "GP12mtp176pu:8023": "sthāpanīyā muniśreṣṭha nottareṇa parāṅmukhāḥ // MatsP_93.98 //",
  "GP12mtp176pu:8024": "garutmānadhikastatra saṃpūjyaḥ śriyamicchatā /",
  "GP12mtp176pu:8025": "sāmadhvaniśarīrastvaṃ vāhanaṃ parameṣṭhinaḥ /",
  "GP12mtp176pu:8026": "viṣapāpaharo nityam ataḥ śāntiṃ prayaccha me // MatsP_93.99 //",
  "GP12mtp176pu:8027": "pūrvavatkumbhamāmantrya tadvaddhomaṃ samācaret /",
  "GP12mtp176pu:8028": "sahasrāṇāṃ śataṃ hutvā samitsaṃkhyādhikaṃ punaḥ /",
  "GP12mtp176pu:8029": "ghṛtakumbhavasordhārāṃ pātayedanalopari // MatsP_93.100 //",
  "GP12mtp176pu:8030": "audumbarīṃ tathārdrāṃ ca ṛjvīṃ koṭaravarjitām /",
  "GP12mtp176pu:8031": "bāhumātrāṃ srucaṃ kṛtvā tataḥ stambhadvayopari /",
  "GP12mtp176pu:8032": "ghṛtadhārāṃ tayā samyag agnerupari pātayet // MatsP_93.101 //",
  "GP12mtp176pu:8033": "śrāvayetsūktamāgneyaṃ vaiṣṇavaṃ raudramaindavam /",
  "GP12mtp176pu:8034": "mahāvaiśvānaraṃ sāma jyeṣṭhasāma ca vācayet // MatsP_93.102 //",
  "GP12mtp176pu:8035": "snānaṃ ca yajamānasya pūrvavatsvastivācanam /",
  "GP12mtp176pu:8036": "dātavyā yajamānena pūrvavaddakṣiṇāḥ pṛthak // MatsP_93.103 //",
  "GP12mtp176pu:8037": "kāmakrodhavihīnena ṛtvigbhyaḥ śāntacetasā /",
  "GP12mtp176pu:8038": "navagrahamakhe viprāś catvāro vedavedinaḥ // MatsP_93.104 //",
  "GP12mtp176pu:8039": "athavā ṛtvijau śāntau dvāveva śrutikovidau /",
  "GP12mtp176pu:8040": "kāryāvayutahome tu na prasajyeta vistare // MatsP_93.105 //",
  "GP12mtp176pu:8041": "tadvacca daśa cāṣṭau ca lakṣahome tu ṛtvijaḥ /",
  "GP12mtp176pu:8042": "kartavyāḥ śaktitastadvac catvāro vā vimatsaraḥ // MatsP_93.106 //",
  "GP12mtp176pu:8043": "navagrahamakhātsarvaṃ lakṣahome daśottaram /",
  "GP12mtp176pu:8044": "bhakṣyāndadyānmuniśreṣṭha bhūṣaṇānyapi śaktitaḥ // MatsP_93.107 //",
  "GP12mtp176pu:8045": "śayanāni savastrāṇi haimāni kaṭakāni ca /",
  "GP12mtp176pu:8046": "karṇāṅgulipavitrāṇi kaṇṭhasūtrāṇi śaktimān // MatsP_93.108 //",
  "GP12mtp176pu:8047": "na kuryāddakṣiṇāhīnaṃ vittaśāṭhyena mānavaḥ /",
  "GP12mtp176pu:8048": "adadallobhato mohāt kulakṣayam avāpnute // MatsP_93.109 //",
  "GP12mtp176pu:8049": "annadānaṃ yathāśaktyā kartavyaṃ bhūtimicchatā /",
  "GP12mtp176pu:8050": "annahīnaḥ kṛto yasmād durbhikṣaphalado bhavet // MatsP_93.110 //",
  "GP12mtp176pu:8051": "annahīno dahedrāṣṭraṃ mantrahīnastu ṛtvijaḥ /",
  "GP12mtp176pu:8052": "yaṣṭāraṃ dakṣiṇāhīnaṃ nāsti yajñasamo ripuḥ // MatsP_93.111 //",
  "GP12mtp176pu:8053": "na vāpyalpadhanaḥ kuryāl lakṣahomaṃ naraḥ kvacit /",
  "GP12mtp176pu:8054": "yasmātpīḍākaro nityaṃ yajñe bhavati vigrahaḥ // MatsP_93.112 //",
  "GP12mtp176pu:8055": "tameva pūjayedbhaktyā dvau vā trīnvā yathāvidhi /",
  "GP12mtp176pu:8056": "ekamapyarcayedbhaktyā brāhmaṇaṃ vedapāragam /",
  "GP12mtp176pu:8057": "dakṣiṇābhiḥ prayatnena na bahūnalpavittavān // MatsP_93.113 //",
  "GP12mtp176pu:8058": "lakṣahomastu kartavyo yathāvittaṃ bhavedbahu /",
  "GP12mtp176pu:8059": "yataḥ sarvānavāpnoti kurvankāmānvidhānataḥ // MatsP_93.114 //",
  "GP12mtp176pu:8060": "pūjyate śivaloke ca vasvādityamarudgaṇaiḥ /",
  "GP12mtp176pu:8061": "yāvatkalpaśatānyaṣṭāv atha mokṣamavāpnuyāt // MatsP_93.115 //",
  "GP12mtp176pu:8062": "sakāmo yastvimaṃ kuryāl lakṣahomaṃ yathāvidhi /",
  "GP12mtp176pu:8063": "sa taṃ kāmamavāpnoti padamānantyam aśnute // MatsP_93.116 //",
  "GP12mtp176pu:8064": "putrārthī labhate putrān dhanārthī labhate dhanam /",
  "GP12mtp176pu:8065": "bhāryārthī śobhanāṃ bhāryāṃ kumārī ca śubhaṃ patim // MatsP_93.117 //",
  "GP12mtp176pu:8066": "bhraṣṭarājyastathā rājyaṃ śrīkāmaḥ śriyamāpnuyāt /",
  "GP12mtp176pu:8067": "yaṃ yaṃ prārthayate kāmaṃ sa vai bhavati puṣkalaḥ /",
  "GP12mtp176pu:8068": "niṣkāmaḥ kurute yastu sa paraṃ brahma gacchati // MatsP_93.118 //",
  "GP12mtp176pu:8069": "asmācchataguṇaḥ proktaḥ koṭihomaḥ svayambhuvā /",
  "GP12mtp176pu:8070": "āhutībhiḥ prayatnena dakṣiṇābhiḥ phalena ca // MatsP_93.119 //",
  "GP12mtp176pu:8071": "pūrvavadgrahadevānām āvāhanavisarjane /",
  "GP12mtp176pu:8072": "homamantrāsta evoktāḥ khāne dāne tathaiva ca /",
  "GP12mtp176pu:8073": "kuṇḍamaṇḍapavedīnāṃ viśeṣo 'yaṃ nibodha me // MatsP_93.120 //",
  "GP12mtp176pu:8074": "koṭihome caturhastaṃ caturasraṃ tu sarvataḥ /",
  "GP12mtp176pu:8075": "yonivaktradvayopetaṃ tadapyāhus trimekhalam // MatsP_93.121 //",
  "GP12mtp176pu:8076": "dvyaṅgulābhyucchritā kāryā prathamā mekhalā budhaiḥ /",
  "GP12mtp176pu:8077": "tryaṅgulābhyucchritā tadvad dvitīyā parikīrtitā // MatsP_93.122 //",
  "GP12mtp176pu:8078": "ucchrāyavistarābhyāṃ ca tṛtīyā caturaṅgulā /",
  "GP12mtp176pu:8079": "dvyaṅgulaśceti vistāraḥ pūrvayoreva śasyate // MatsP_93.123 //",
  "GP12mtp176pu:8080": "vitastimātrā yoniḥ syāt ṣaṭsaptāṅgulavistṛtā /",
  "GP12mtp176pu:8081": "kūrmapṛṣṭhonnatā madhye pārśvayoścāṅgulocchritā // MatsP_93.124 //",
  "GP12mtp176pu:8082": "gajauṣṭhasadṛśī tadvad āyatā chidrasaṃyutā /",
  "GP12mtp176pu:8083": "etatsarveṣu kuṇḍeṣu yonilakṣaṇamucyate // MatsP_93.125 //",
  "GP12mtp176pu:8084": "mekhalopari sarvatra aśvatthadalasaṃnibham /",
  "GP12mtp176pu:8085": "vedī ca koṭihome syād vitastīnāṃ catuṣṭayam // MatsP_93.126 //",
  "GP12mtp176pu:8086": "caturasrā samantācca tribhirvapraistu saṃyutā /",
  "GP12mtp176pu:8087": "vaprapramāṇaṃ pūrvoktaṃ vedīnāṃ ca tathocchrayaḥ // MatsP_93.127 //",
  "GP12mtp176pu:8088": "tathā ṣoḍaśahastaḥ syān maṇḍapaśca caturmukhaḥ /",
  "GP12mtp176pu:8089": "pūrvadvāre ca saṃsthāpya bahvṛcaṃ vedapāragam // MatsP_93.128 //",
  "GP12mtp176pu:8090": "yajurvidaṃ tathā yāmye paścime sāmavedinam /",
  "GP12mtp176pu:8091": "atharvavedinaṃ tadvad uttare sthāpayedbudhaḥ // MatsP_93.129 //",
  "GP12mtp176pu:8092": "aṣṭau tu homakāḥ kāryā vedavedāṅgavedinaḥ /",
  "GP12mtp176pu:8093": "evaṃ dvādaśa viprāḥ syur vastramālyānulepanaiḥ /",
  "GP12mtp176pu:8094": "pūrvavatpūjayedbhaktyā vastrābharaṇabhūṣaṇaiḥ // MatsP_93.130 //",
  "GP12mtp176pu:8095": "rātrisūktaṃ ca raudraṃ ca pāvamānaṃ sumaṅgalam /",
  "GP12mtp176pu:8096": "pūrvato bahvṛcaḥ śāntiṃ paṭhannāste hyudaṅmukhaḥ // MatsP_93.131 //",
  "GP12mtp176pu:8097": "śāktaṃ śākraṃ ca saumyaṃ ca kauṣmāṇḍaṃ śāntimeva ca /",
  "GP12mtp176pu:8098": "pāṭhayeddakṣiṇadvāri yajurvedinamuttamam // MatsP_93.132 //",
  "GP12mtp176pu:8099": "suparṇamatha vairājam āgneyaṃ rudrasaṃhitām /",
  "GP12mtp176pu:8100": "jyeṣṭhamāsa tathā śāntiṃ chandogaḥ paścime japet // MatsP_93.133 //",
  "GP12mtp176pu:8101": "śāntisūktaṃ ca sauraṃ ca tathā śākunakaṃ śubham /",
  "GP12mtp176pu:8102": "pauṣṭikaṃ ca mahārājyam uttareṇāpyatharvavit // MatsP_93.134 //",
  "GP12mtp176pu:8103": "pañcabhiḥ saptabhirvāpi homaḥ kāryo 'tra pūrvavat /",
  "GP12mtp176pu:8104": "snāne dāne ca mantrāḥ syus ta eva munisattama // MatsP_93.135 //",
  "GP12mtp176pu:8105": "vasordhārāvidhānaṃ ca lakṣahome viśiṣyate /",
  "GP12mtp176pu:8106": "anena vidhinā yastu koṭihomaṃ samācaret /",
  "GP12mtp176pu:8107": "sarvānkāmānavāpnoti tato viṣṇupadaṃ vrajet // MatsP_93.136 //",
  "GP12mtp176pu:8108": "yaḥ paṭhecchṛṇuyādvāpi grahayajñatrayaṃ naraḥ /",
  "GP12mtp176pu:8109": "sarvapāpaviśuddhātmā padamindrasya gacchati // MatsP_93.137 //",
  "GP12mtp176pu:8110": "aśvamedhasahasrāṇi daśa cāṣṭau ca dharmavit /",
  "GP12mtp176pu:8111": "kṛtvā yatphalamāpnoti kauṭihomāt tadaśnute // MatsP_93.138 //",
  "GP12mtp176pu:8112": "brahmahatyāsahasrāṇi bhrūṇahatyārbudāni ca /",
  "GP12mtp176pu:8113": "koṭihomena naśyanti yathāvacchivabhāṣitam // MatsP_93.139 //",
  "GP12mtp176pu:8114": "vaśyakarmābhicārādi tathaivoccāṭanādikam /",
  "GP12mtp176pu:8115": "navagrahamakhaṃ kṛtvā tataḥ kāmyaṃ samācaret // MatsP_93.140 //",
  "GP12mtp176pu:8116": "anyathā phaladaṃ puṃsāṃ na kāmyaṃ jāyate kvacit /",
  "GP12mtp176pu:8117": "tasmādayutahomasya vidhānaṃ pūrvamācaret // MatsP_93.141 //",
  "GP12mtp176pu:8118": "vṛttaṃ voccāṭane kuṇḍaṃ tathā ca vaśyakarmaṇi /",
  "GP12mtp176pu:8119": "trimekhalaṃ caikavaktram aratnirvistareṇa tu // MatsP_93.142 //",
  "GP12mtp176pu:8120": "palāśasamidhaḥ śastā madhugorocanānvitāḥ /",
  "GP12mtp176pu:8121": "candanāguruṇā tadvat kuṅkumenābhiṣiñcitāḥ // MatsP_93.143 //",
  "GP12mtp176pu:8122": "homayenmadhusarpirbhyāṃ bilvāni kamalāni ca /",
  "GP12mtp176pu:8123": "sahasrāṇi daśaivoktaṃ sarvadaiva svayambhuvā // MatsP_93.144 //",
  "GP12mtp176pu:8124": "vaśyakarmaṇi bilvānāṃ padmānāṃ caiva dharmavit /",
  "GP12mtp176pu:8125": "sumitriyā na āpa oṣadhaya iti homayet // MatsP_93.145 ///",
  "GP12mtp176pu:8126": "na cātra sthāpanaṃ kāryaṃ na ca kumbhābhiṣecanam /",
  "GP12mtp176pu:8127": "snānaṃ sarvauṣadhaiḥ kṛtvā śuklapuṣpāmbaro gṛhī // MatsP_93.146 //",
  "GP12mtp176pu:8128": "kaṇṭhasūtraiḥ sakanakair viprān samabhipūjayet /",
  "GP12mtp176pu:8129": "sūkṣmavastrāṇi deyāni śuklā gāvaḥ sakāñcanāḥ // MatsP_93.147 //",
  "GP12mtp176pu:8130": "avaśyāni vaśī kuryāt sarvaśatrubalānyapi /",
  "GP12mtp176pu:8131": "amitrāṇyapi mitrāṇi homo 'yaṃ pāpanāśanaḥ // MatsP_93.148 //",
  "GP12mtp176pu:8132": "vidveṣaṇe 'bhicāre ca trikoṇaṃ kuṇḍamiṣyate /",
  "GP12mtp176pu:8133": "dvimekhalaṃ koṇamukhaṃ hastamātraṃ ca sarvaśaḥ // MatsP_93.149 //",
  "GP12mtp176pu:8134": "homaṃ kuryustato viprā raktamālyānulepanāḥ /",
  "GP12mtp176pu:8135": "nivītalohitoṣṇīṣā lohitāmbaradhāriṇaḥ // MatsP_93.150 //",
  "GP12mtp176pu:8136": "navavāyasaraktāḍhya-pātratrayasamanvitāḥ /",
  "GP12mtp176pu:8137": "samidho vāmahastena śyenāsthibalasaṃyutāḥ /",
  "GP12mtp176pu:8138": "hotavyā muktakeśaistu dhyāyadbhiraśivaṃ ripau // MatsP_93.151 //",
  "GP12mtp176pu:8139": "durmitriyās tasmai santu tathā huṃphaḍitīti ca /",
  "GP12mtp176pu:8140": "śyenābhicāramantreṇa kṣuraṃ samabhimantrya ca // MatsP_93.152 //",
  "GP12mtp176pu:8141": "pratirūpaṃ ripoḥ kṛtvā kṣureṇa parikartayet /",
  "GP12mtp176pu:8142": "ripurūpasya śakalān yathaivāgnau viniṣkṣipet // MatsP_93.153 //",
  "GP12mtp176pu:8143": "grahayajñavidhānānte sadaivābhicaranpunaḥ /",
  "GP12mtp176pu:8144": "vidveṣaṇaṃ tathā kurvan netadeva samācaret // MatsP_93.154 //",
  "GP12mtp176pu:8145": "ihaiva phaladaṃ puṃsām etannāmutra śobhanam /",
  "GP12mtp176pu:8146": "tasmācchāntikamevātra kartavyaṃ bhūtimicchatā // MatsP_93.155 //",
  "GP12mtp176pu:8147": "grahayajñatrayaṃ kuryād yas tvakāmyena mānavaḥ /",
  "GP12mtp176pu:8148": "sa viṣṇoḥ padamāpnoti punarāvṛttidurlabham // MatsP_93.156 //",
  "GP12mtp176pu:8149": "ya idaṃ śṛṇuyānnityaṃ śrāvayedvāpi mānavaḥ /",
  "GP12mtp176pu:8150": "na tasya grahapīḍā syān na ca bandhujanakṣayaḥ // MatsP_93.157 //",
  "GP12mtp176pu:8151": "grahayajñatrayaṃ gehe likhitaṃ yatra tiṣṭhati /",
  "GP12mtp176pu:8152": "na pīḍā tatra bālānāṃ na rogo na ca bandhanam // MatsP_93.158 //",
  "GP12mtp176pu:8153": "aśeṣayajñaphaladaṃ niḥśeṣāghavināśanam /",
  "GP12mtp176pu:8154": "koṭihomaṃ viduḥ prājñā bhuktimuktiphalapradam // MatsP_93.159 //",
  "GP12mtp176pu:8155": "aśvamedhaphalaṃ prāhur lakṣahomaṃ surottamāḥ /",
  "GP12mtp176pu:8156": "dvādaśāhamakhas tadvan navagrahamakhaḥ smṛtaḥ // MatsP_93.160 //",
  "GP12mtp176pu:8157": "iti kathitamidānīmutsavānandahetoḥ sakalakaluṣahārī devayajñābhiṣekaḥ /",
  "GP12mtp176pu:8158": "paripaṭhati ya itthaṃ yaḥ śṛṇoti prasaṅgād abhibhavati sa śatrūnāyurārogyayuktaḥ // MatsP_93.161 //",
  "GP12mtp176pu:8159": "______________________________________________________",
  "GP12mtp176pu:8160": "Matsya-Purāṇa 94",
  "GP12mtp176pu:8161": "*śiva uvāca",
  "GP12mtp176pu:8162": "padmāsanaḥ padmakaraḥ padmagarbhasamadyutiḥ /",
  "GP12mtp176pu:8163": "saptāśvaḥ saptarajjuśca dvibhujaḥ syātsadā raviḥ // MatsP_94.1 //",
  "GP12mtp176pu:8164": "śvetaḥ śvetāmbaradharaḥ śvetāśvaḥ śvetavāhanaḥ /",
  "GP12mtp176pu:8165": "gadāpāṇirdvibāhuśca kartavyo varadaḥ śaśī // MatsP_94.2 //",
  "GP12mtp176pu:8166": "raktamālyāmbaradharaḥ śaktiśūlagadādharaḥ /",
  "GP12mtp176pu:8167": "caturbhujaḥ śvetaromā varadaḥ syād dharāsutaḥ // MatsP_94.3 //",
  "GP12mtp176pu:8168": "pītamālyāmbaradharaḥ karṇikārasamadyutiḥ /",
  "GP12mtp176pu:8169": "khaḍgacarmagadāpāṇiḥ siṃhastho varado budhaḥ // MatsP_94.4 //",
  "GP12mtp176pu:8170": "devadaityagurū tadvat pītaśvetau caturbhujau /",
  "GP12mtp176pu:8171": "daṇḍinau varadau kāryau sākṣasūtrakamaṇḍalū // MatsP_94.5 //",
  "GP12mtp176pu:8172": "indranīladyutiḥ śūlī varado gṛdhravāhanaḥ /",
  "GP12mtp176pu:8173": "bāṇabāṇāsanadharaḥ kartavyo 'rkasutas tathā // MatsP_94.6 //",
  "GP12mtp176pu:8174": "karālavadanaḥ khaḍga-carmaśūlī varapradaḥ /",
  "GP12mtp176pu:8175": "nīlasiṃhāsanasthaśca rāhuratra praśasyate // MatsP_94.7 //",
  "GP12mtp176pu:8176": "dhūmrā dvibāhavaḥ sarve gadino vikṛtānanāḥ /",
  "GP12mtp176pu:8177": "gṛdhrāsanagatā nityaṃ ketavaḥ syurvarapradāḥ // MatsP_94.8 //",
  "GP12mtp176pu:8178": "sarve kirīṭinaḥ kāryā grahā lokahitāvahāḥ /",
  "GP12mtp176pu:8179": "svāṅgulenocchritāḥ sarve śatamaṣṭottaraṃ sadā // MatsP_94.9 //",
  "GP12mtp176pu:8180": "______________________________________________________",
  "GP12mtp176pu:8181": "Matsya-Purāṇa 95",
  "GP12mtp176pu:8182": "*nārada uvāca",
  "GP12mtp176pu:8183": "bhagavanbhūtabhavyeśa tathānyadapi yacchrutam /",
  "GP12mtp176pu:8184": "bhuktimuktiphalāyālaṃ tatpunar vaktumarhasi // MatsP_95.1 //",
  "GP12mtp176pu:8185": "evamukto 'bravīcchambhur ayaṃ vāṅmayapāragaḥ /",
  "GP12mtp176pu:8186": "matsamastapasā brahman purāṇaśrutivistaraiḥ // MatsP_95.2 //",
  "GP12mtp176pu:8187": "dharmo 'yaṃ vṛṣarūpeṇa nandī nāma gaṇādhipaḥ /",
  "GP12mtp176pu:8188": "dharmānmāheśvarān vakṣyat yataḥprabhṛti nārada // MatsP_95.3 //",
  "GP12mtp176pu:8189": "*matsya uvāca",
  "GP12mtp176pu:8190": "ityuktvā devadeveśas tatraivāntaradhīyata /",
  "GP12mtp176pu:8191": "nārado 'pi hi śuśrūṣur apṛcchannandikeśvaram /",
  "GP12mtp176pu:8192": "ādiṣṭastvaṃ śiveneha vada māheśvaraṃ vratam // MatsP_95.4 //",
  "GP12mtp176pu:8193": "*nandikeśvara uvāca",
  "GP12mtp176pu:8194": "śṛṇuṣvāvahito brahman vakṣye māheśvaraṃ vratam /",
  "GP12mtp176pu:8195": "triṣu lokeṣu vikhyātā nāmnā śivacaturdaśī // MatsP_95.5 //",
  "GP12mtp176pu:8196": "mārgaśīrṣatrayodaśyāṃ sitāyāmekabhojanaḥ /",
  "GP12mtp176pu:8197": "prārthayeddevadeveśaṃ tvāmahaṃ śaraṇaṃ gataḥ // MatsP_95.6 //",
  "GP12mtp176pu:8198": "caturdaśyāṃ nirāhāraḥ samyagabhyarcya śaṃkaram /",
  "GP12mtp176pu:8199": "suvarṇavṛṣabhaṃ dattvā bhokṣyāmi ca pare 'hani // MatsP_95.7 //",
  "GP12mtp176pu:8200": "evaṃ niyamakṛtsuptvā prātarutthāya mānavaḥ /",
  "GP12mtp176pu:8201": "kṛtasnānajapaḥpaścād umayā saha śaṃkaram /",
  "GP12mtp176pu:8202": "pūjayetkamalaiḥ śubhrair gandhamālyānulepanaiḥ // MatsP_95.8 //",
  "GP12mtp176pu:8203": "pādau namaḥ śivāyeti śiraḥ sarvātmane namaḥ /",
  "GP12mtp176pu:8204": "trinetrāyeti netrāṇi lalāṭaṃ haraye namaḥ // MatsP_95.9 //",
  "GP12mtp176pu:8205": "mukhamindumukhāyeti śrīkaṇṭhāyeti kaṃdharām /",
  "GP12mtp176pu:8206": "sadyojātāya karṇau tu vāmadevāya vai bhujau // MatsP_95.10 //",
  "GP12mtp176pu:8207": "aghorahṛdayāyeti hṛdayaṃ cābhipūjayet /",
  "GP12mtp176pu:8208": "stanau tatpuruṣāyeti tatheśānāya codaram // MatsP_95.11 //",
  "GP12mtp176pu:8209": "pārśvau cānantadharmāya jñānabhūtāya vai kaṭim /",
  "GP12mtp176pu:8210": "ūrū cānantavairāgya-siṃhāyetyabhipūjayet // MatsP_95.12 //",
  "GP12mtp176pu:8211": "anantaiśvaryanāthāya jānunī cārcayedbudhaḥ /",
  "GP12mtp176pu:8212": "pradhānāya namo jaṅghe gulphau vyomātmane namaḥ // MatsP_95.13 //",
  "GP12mtp176pu:8213": "vyomakeśātmarūpāya keśānpṛṣṭhaṃ ca pūjayet /",
  "GP12mtp176pu:8214": "namaḥ puṣṭyai namastuṣṭyai pārvatīṃ cāpi pūjayet // MatsP_95.14 //",
  "GP12mtp176pu:8215": "tatastu vṛṣabhaṃ haimam udakumbhasamanvitam /",
  "GP12mtp176pu:8216": "śuklamālyāmbaradharaṃ pañcaratnasamanvitam /",
  "GP12mtp176pu:8217": "bhakṣyairnānāvidhairyuktaṃ brāhmaṇāya nivedayet // MatsP_95.15 //",
  "GP12mtp176pu:8218": "prīyatāṃ devadevo 'tra sadyojātaḥ pinākadhṛk /",
  "GP12mtp176pu:8219": "tato viprānsamāhūya tarpayedbhaktitaḥ śubhān /",
  "GP12mtp176pu:8220": "pṛṣadājyaṃ ca saṃprāśya svapedbhūmāvudaṅmukhaḥ // MatsP_95.16 //",
  "GP12mtp176pu:8221": "pañcadaśyāṃ ca sampūjya viprānbhuñjīta vāgyataḥ /",
  "GP12mtp176pu:8222": "tadvatkṛṣṇacaturdaśyām etatsarvaṃ samācaret // MatsP_95.17 //",
  "GP12mtp176pu:8223": "caturdaśīṣu sarvāsu kuryātpūrvavadarcanam /",
  "GP12mtp176pu:8224": "ye tu māse viśeṣāḥ syus tānnibodha kramādiha // MatsP_95.18 //",
  "GP12mtp176pu:8225": "mārgaśīrṣādimāseṣu kramādetadudīrayet /",
  "GP12mtp176pu:8226": "śaṃkarāya namaste 'stu namaste karavīraka // MatsP_95.19 //",
  "GP12mtp176pu:8227": "tryambakāya namaste 'stu maheśvaramataḥ param /",
  "GP12mtp176pu:8228": "namaste 'stu mahādeva sthāṇave ca tataḥ param // MatsP_95.20 //",
  "GP12mtp176pu:8229": "namaḥ paśupate nātha namaste śambhave punaḥ /",
  "GP12mtp176pu:8230": "namaste paramānanda namaḥ somārdhadhāriṇe // MatsP_95.21 //",
  "GP12mtp176pu:8231": "namo bhīmāya ityevaṃ tvāmahaṃ śaraṇaṃ gataḥ /",
  "GP12mtp176pu:8232": "gomūtraṃ gomūyaṃ kṣīraṃ dadhi sarpiḥ kuśodakam // MatsP_95.22 //",
  "GP12mtp176pu:8233": "pañcagavyaṃ tato bilvaṃ karpūraṃ cāguruṃ yavāḥ /",
  "GP12mtp176pu:8234": "tilāḥ kṛṣṇāśca vidhivat prāśanaṃ kramaśaḥ smṛtam /",
  "GP12mtp176pu:8235": "pratimāsaṃ caturdaśyor ekaikaṃ prāśanaṃ smṛtam // MatsP_95.23 //",
  "GP12mtp176pu:8236": "mandāramālatībhiśca tathā dhattūrakairapi /",
  "GP12mtp176pu:8237": "sinduvārairaśokaiśca mallikābhiśca pāṭalaiḥ // MatsP_95.24 //",
  "GP12mtp176pu:8238": "arkapuṣpaiḥ kadambaiśca śatapattryā tathotpalaiḥ /",
  "GP12mtp176pu:8239": "ekaikena caturdaśyor arcayetpārvatīpatim // MatsP_95.25 //",
  "GP12mtp176pu:8240": "punaśca kārttike māse prāpte saṃtarpayeddvijān /",
  "GP12mtp176pu:8241": "annair nānāvidhair bhakṣyair vastramālyavibhūṣaṇaiḥ // MatsP_95.26 //",
  "GP12mtp176pu:8242": "kṛtvā nīlavṛṣotsargaṃ śrutyuktavidhinā naraḥ /",
  "GP12mtp176pu:8243": "umāmaheśvaraṃ haimaṃ vṛṣabhaṃ ca gavā saha // MatsP_95.27 //",
  "GP12mtp176pu:8244": "muktāphalāṣṭakayutaṃ sitanetrapaṭāvṛtām /",
  "GP12mtp176pu:8245": "sarvopaskarasaṃyuktāṃ śayyāṃ dadyāt sakumbhakām // MatsP_95.28 //",
  "GP12mtp176pu:8246": "tāmrapātropari punaḥ śālitaṇḍulasaṃyutam /",
  "GP12mtp176pu:8247": "sthāpya viprāya śāntāya vedavrataparāya ca // MatsP_95.29 //",
  "GP12mtp176pu:8248": "jyeṣṭhasāmavide deyaṃ navakavratine kvacit /",
  "GP12mtp176pu:8249": "guṇajñe śrotriye dadyād ācārye tattvavedini // MatsP_95.30 //",
  "GP12mtp176pu:8250": "avyaṅgāṅgāya saumyāya sadā kalpāṇakāriṇe /",
  "GP12mtp176pu:8251": "sapatnīkāya sampūjya vastramālyavibhūṣaṇaiḥ // MatsP_95.31 //",
  "GP12mtp176pu:8252": "gurau sati gurordeyaṃ tadabhāve dvijātaye /",
  "GP12mtp176pu:8253": "na vittaśāṭhyaṃ kurvīta kurvandoṣātpatatyadhaḥ // MatsP_95.32 //",
  "GP12mtp176pu:8254": "anena vidhinā yastu kuryācchivacaturdaśīm /",
  "GP12mtp176pu:8255": "so 'śvamedhasahasrasya phalaṃ prāpnoti mānavaḥ // MatsP_95.33 //",
  "GP12mtp176pu:8256": "brahmahatyādikaṃ kiṃcid yadatrāmutra vā kṛtam /",
  "GP12mtp176pu:8257": "pitṛbhirbhrātṛbhirvāpi tatsarvaṃ nāśamāpnuyāt // MatsP_95.34 //",
  "GP12mtp176pu:8258": "dīrghāyurārogyakulānnavṛddhir atrākṣayāmutra caturbhujatvam /",
  "GP12mtp176pu:8259": "gaṇādhipatyaṃ divi kalpakoṭi-śatānyuṣitvā padameti śambhoḥ // MatsP_95.35 //",
  "GP12mtp176pu:8260": "na bṛhaspatirapyanantamasyāḥ phalamindo na pitāmaho 'pi vaktum /",
  "GP12mtp176pu:8261": "na ca siddhagaṇo 'pyalaṃ na cāhaṃ yadi jihvāyutakoṭayo 'pi vaktre // MatsP_95.36 //",
  "GP12mtp176pu:8262": "bhavatyamaravallabhaḥ paṭhati yaḥ smaredvā sadā śṛṇotyapi vimatsaraḥ sakalapāpanirmocanīm /",
  "GP12mtp176pu:8263": "imāṃ śivacaturdaśīmamarakāminīkoṭayaḥ stuvanti tamaninditaṃ kimu samācaredyaḥ sadā // MatsP_95.37 //",
  "GP12mtp176pu:8264": "yā vātha nārī kurute 'tibhaktyā bhartāramāpṛcchya sutāngurūnvā /",
  "GP12mtp176pu:8265": "sāpi prasādātparameśvarasya paraṃ padaṃ yāti pinākapāṇeḥ // MatsP_95.38 //",
  "GP12mtp176pu:8266": "______________________________________________________",
  "GP12mtp176pu:8267": "Matsya-Purāṇa 96",
  "GP12mtp176pu:8268": "*nandikeśvara uvāca",
  "GP12mtp176pu:8269": "phalatyāgasya māhātmyaṃ yadbhavecchṛṇu nārada /",
  "GP12mtp176pu:8270": "yadakṣayaṃ paraṃ loke sarvakāmaphalapradam // MatsP_96.1 //",
  "GP12mtp176pu:8271": "mārgaśīrṣe śubhe māsi tṛtīyāyāṃ mune vratam /",
  "GP12mtp176pu:8272": "dvādaśyāmathavāṣṭamyāṃ caturdaśyāmathāpi vā /",
  "GP12mtp176pu:8273": "ārabhecchuklapakṣasya kṛtvā brāhmaṇavācanam // MatsP_96.2 //",
  "GP12mtp176pu:8274": "anyeṣvapi hi māseṣu puṇyeṣu munisattama /",
  "GP12mtp176pu:8275": "sadakṣiṇaṃ pāyasena bhojayecchaktito dvijān // MatsP_96.3 //",
  "GP12mtp176pu:8276": "aṣṭādaśānāṃ dhānyānām anyacca phalamūlakam /",
  "GP12mtp176pu:8277": "varjayedabdamekaṃ tu ṛte auṣadhakāraṇam /",
  "GP12mtp176pu:8278": "savṛṣaṃ kāñcanaṃ rudraṃ dharmarājaṃ ca kārayet // MatsP_96.4 //",
  "GP12mtp176pu:8279": "kūṣmāṇḍaṃ mātuliṅgaṃ ca vārtākaṃ panasaṃ tathā /",
  "GP12mtp176pu:8280": "āmrātakaṃ kapitthāni kaliṅgamatha vālukam // MatsP_96.5 //",
  "GP12mtp176pu:8281": "śrīphalāśvatthabadaraṃ jambīraṃ kadalīphalam /",
  "GP12mtp176pu:8282": "kāśmaraṃ dāḍimaṃ śaktyā kāladhautāni ṣoḍaśa // MatsP_96.6 //",
  "GP12mtp176pu:8283": "mūlakāmalakaṃ jambū-tintiḍīkaramardakam /",
  "GP12mtp176pu:8284": "kaṅkolailākatuṇḍīra-karīrakuṭajaṃ śamī // MatsP_96.7 //",
  "GP12mtp176pu:8285": "audumbaraṃ nārikelaṃ drākṣātha bṛhatīdvayam /",
  "GP12mtp176pu:8286": "raupyāṇi kārayecchaktyā phalānīmāni ṣoḍaśa // MatsP_96.8 //",
  "GP12mtp176pu:8287": "tāmraṃ tālaphalaṃ kuryād agastiphalameva ca /",
  "GP12mtp176pu:8288": "piṇḍārakāśmaryaphalaṃ tathā sūraṇakandakam // MatsP_96.9 //",
  "GP12mtp176pu:8289": "raktālukākandakaṃ ca kanakāhvaṃ ca cirbhiṭam /",
  "GP12mtp176pu:8290": "citravallīphalaṃ tadvat kūṭaśālmalijaṃ phalam // MatsP_96.10 //",
  "GP12mtp176pu:8291": "āmraniṣpāvamadhuka-vaṭamudgapaṭolakam /",
  "GP12mtp176pu:8292": "tāmrāṇi ṣoḍaśaitāni kārayecchaktito naraḥ // MatsP_96.11 //",
  "GP12mtp176pu:8293": "udakumbhadvayaṃ kuryād dhānyopari savastrakam /",
  "GP12mtp176pu:8294": "tataśca kārayecchayyāṃ yathopari suvāsasī // MatsP_96.12 //",
  "GP12mtp176pu:8295": "bhakṣyapātratrayopetaṃ yamarudravṛṣānvitam /",
  "GP12mtp176pu:8296": "dhenvā sahaiva śāntāya viprāyātha kuṭumbine /",
  "GP12mtp176pu:8297": "sapatnīkāya sampūjya puṇye 'hni vinivedayet // MatsP_96.13 //",
  "GP12mtp176pu:8298": "yathā phaleṣu sarveṣu vasantyamarakoṭayaḥ /",
  "GP12mtp176pu:8299": "tathā sarvaphalatyāga-vratādbhaktiḥ śive 'stu me // MatsP_96.14 //",
  "GP12mtp176pu:8300": "yathā śivaśca dharmaśca sadānantaphalapradau /",
  "GP12mtp176pu:8301": "tadyuktaphaladānena tau syātāṃ me varapradau // MatsP_96.15 //",
  "GP12mtp176pu:8302": "yathā phalānyanantāni śivabhakteṣu sarvadā /",
  "GP12mtp176pu:8303": "tathānantaphalāvāptir astu janmani janmani // MatsP_96.16 //",
  "GP12mtp176pu:8304": "yathā bhedaṃ na paśyāmi śivaviṣṇvarkapadmajān /",
  "GP12mtp176pu:8305": "tathā mamāstu viśvātmā śaṃkaraḥ śaṃkaraḥ sadā // MatsP_96.17 //",
  "GP12mtp176pu:8306": "iti dattvā ca tatsarvam alaṃkṛtya ca bhūṣaṇaiḥ /",
  "GP12mtp176pu:8307": "śaktiścecchayanaṃ dadyāt sarvopaskarasaṃyutam // MatsP_96.18 //",
  "GP12mtp176pu:8308": "aśaktastu phalānyeva yathoktāni vidhānataḥ /",
  "GP12mtp176pu:8309": "tathodakumbhasaṃyuktau śivadharmau ca kāñcanau // MatsP_96.19 //",
  "GP12mtp176pu:8310": "viprāya dattvā bhuñjīta vāgyatastailavarjitam /",
  "GP12mtp176pu:8311": "anyānyapi yathāśaktyā bhojayecchaktito dvijān // MatsP_96.20 //",
  "GP12mtp176pu:8312": "etadbhāgavatānāṃ tu sauravaiṣṇavayoginām /",
  "GP12mtp176pu:8313": "śubhaṃ sarvaphalatyāga-vrataṃ vedavido viduḥ // MatsP_96.21 //",
  "GP12mtp176pu:8314": "nārībhiśca yathāśaktyā kartavyaṃ dvijapuṃgava /",
  "GP12mtp176pu:8315": "etasmānnāparaṃ kiṃcid iha loke paratra ca /",
  "GP12mtp176pu:8316": "vratamasti muniśreṣṭha yadanantaphalapradam // MatsP_96.22 //",
  "GP12mtp176pu:8317": "sauvarṇaraupyatāmreṣu yāvantaḥ paramāṇavaḥ /",
  "GP12mtp176pu:8318": "bhavanti cūrṇyamāneṣu phaleṣu munisattama /",
  "GP12mtp176pu:8319": "tāvadyugasahasrāṇi rudraloke mahīyate // MatsP_96.23 //",
  "GP12mtp176pu:8320": "etatsamastakaluṣāpaharaṃ janānām ājīvanāya manujeṣu ca sarvadā syāt /",
  "GP12mtp176pu:8321": "janmāntareṣvapi na putraviyogaduḥkham āpnoti dhāma ca puraṃdaralokajuṣṭam // MatsP_96.24 //",
  "GP12mtp176pu:8322": "yo vā śṛṇoti puruṣo 'lpadhanaḥ paṭhedvā devālayeṣu bhavaneṣu ca dhārmikāṇām /",
  "GP12mtp176pu:8323": "pāpairviyuktavapuratra puraṃ murārer ānandakṛtpadamupaiti munīndra so 'pi // MatsP_96.25 //",
  "GP12mtp176pu:8324": "______________________________________________________",
  "GP12mtp176pu:8325": "Matsya-Purāṇa 97",
  "GP12mtp176pu:8326": "*nārada uvāca",
  "GP12mtp176pu:8327": "yadārogyakaraṃ puṃsāṃ yadanantaphalapradam /",
  "GP12mtp176pu:8328": "yacchāntaye ca martyānāṃ vada nandīśa tadvratam // MatsP_97.1 //",
  "GP12mtp176pu:8329": "*nandikeśvara uvāca",
  "GP12mtp176pu:8330": "yattadviśvātmano dhāma paraṃ brahma sanātanam /",
  "GP12mtp176pu:8331": "sūryāgnicandrarūpeṇa tattridhā jagati sthitam // MatsP_97.2 //",
  "GP12mtp176pu:8332": "tadārādhya pumānvipra prāpnoti kuśalaṃ sadā /",
  "GP12mtp176pu:8333": "tasmādādityavāreṇa sadā naktāśano bhavet // MatsP_97.3 //",
  "GP12mtp176pu:8334": "yadā hastena saṃyuktam ādityasya ca vāsaram /",
  "GP12mtp176pu:8335": "tadā śanidine kuryād ekabhaktaṃ vimatsaraḥ // MatsP_97.4 //",
  "GP12mtp176pu:8336": "naktamādityavāreṇa bhojayitvā dvijottamān /",
  "GP12mtp176pu:8337": "pattrairdvādaśasaṃyuktaṃ raktacandanapaṅkajam // MatsP_97.5 //",
  "GP12mtp176pu:8338": "vilikhya vinyasetsūryaṃ namaskāreṇa pūrvataḥ /",
  "GP12mtp176pu:8339": "divākaraṃ tathāgneye vivasvantamataḥ param // MatsP_97.6 //",
  "GP12mtp176pu:8340": "bhagaṃ tu nairṛte devaṃ varuṇaṃ paścime dale /",
  "GP12mtp176pu:8341": "mahendramanile tadvad ādityaṃ ca tathottare // MatsP_97.7 //",
  "GP12mtp176pu:8342": "śāntamīśānabhāge tu namaskāreṇa vinyaset /",
  "GP12mtp176pu:8343": "karṇikāpūrvapattre tu sūryasya turagānnyaset // MatsP_97.8 //",
  "GP12mtp176pu:8344": "dakṣiṇe 'ryamanāmānaṃ mārtaṇḍaṃ paścime dale /",
  "GP12mtp176pu:8345": "uttare tu raviṃ devaṃ karṇikāyāṃ ca bhāskaram // MatsP_97.9 //",
  "GP12mtp176pu:8346": "raktapuṣpodakenārghyaṃ satilāruṇacandanam /",
  "GP12mtp176pu:8347": "tasminpadme tato dadyād imaṃ mantramudīrayet // MatsP_97.10 //",
  "GP12mtp176pu:8348": "kālātmā sarvabhūtātmā vedātmā viśvatomukhaḥ /",
  "GP12mtp176pu:8349": "yasmādagnīndrarūpastvam ataḥ pāhi divākara // MatsP_97.11 //",
  "GP12mtp176pu:8350": "agnim īḍe namastubhyam iṣetvorje ca bhāskara /",
  "GP12mtp176pu:8351": "agna āyāhi varada namaste jyotiṣāṃ pate // MatsP_97.12 //",
  "GP12mtp176pu:8352": "arghyaṃ dattvā visṛjātha niśi tailavivarjitam /",
  "GP12mtp176pu:8353": "bhuñjīta vatsarānte tu kāñcanaṃ kamalottamam /",
  "GP12mtp176pu:8354": "puruṣaṃ ca yathāśaktyā kārayeddvibhujaṃ tathā // MatsP_97.13 //",
  "GP12mtp176pu:8355": "suvarṇaśṛṅgīṃ kapilāṃ mahārghyāṃ raupyaiḥ khuraiḥ kāṃsyadohāṃ savatsām /",
  "GP12mtp176pu:8356": "pūrṇe guḍasyopari tāmrapātre nidhāya padmaṃ puruṣaṃ ca dadyāt // MatsP_97.14 //",
  "GP12mtp176pu:8357": "sampūjya raktāmbaramālyadhūpair dvijaṃ ca raktairatha hemaśṛṅgaiḥ /",
  "GP12mtp176pu:8358": "saṃkalpayitvā puruṣaṃ sapadmaṃ dadyādanekavratadānakāya /",
  "GP12mtp176pu:8359": "avyaṅgarūpāya jitendriyāya kuṭumbine deyamanuddhatāya // MatsP_97.15 //",
  "GP12mtp176pu:8360": "namo namaḥ pāpavināśanāya viśvātmane saptaturaṃgamāya /",
  "GP12mtp176pu:8361": "sāmargyajurdhāmanidhe vidhātre bhavābdhipotāya jagatsavitre // MatsP_97.16 //",
  "GP12mtp176pu:8362": "ityanena vidhinā samācared abdabhekamiha yastu mānavaḥ /",
  "GP12mtp176pu:8363": "so 'dhirohati vinaṣṭakalmaṣaḥ sūryadhāma dhutacāmarāvaliḥ // MatsP_97.17 //",
  "GP12mtp176pu:8364": "dharmasaṃkṣayamavāpya bhūpatiḥ śokaduḥkhabhayarogavarjitaḥ /",
  "GP12mtp176pu:8365": "dvīpasaptakapatiḥ punaḥ punar varmamūrtir amitaujasā yutaḥ // MatsP_97.18 //",
  "GP12mtp176pu:8366": "yā ca bhartṛgurudevatatparā vedamūrtidinanaktamācaret /",
  "GP12mtp176pu:8367": "sāpi lokamamareśavanditā yāti nārada raverna saṃśayaḥ // MatsP_97.19 //",
  "GP12mtp176pu:8368": "yaḥ paṭhedapi śṛṇoti mānavaḥ paṭhyamānamatha vānumodate /",
  "GP12mtp176pu:8369": "so 'pi śakrabhuvanasthito 'maraiḥ pūjyate vasati cākṣayaṃ divi // MatsP_97.20 //",
  "GP12mtp176pu:8370": "______________________________________________________",
  "GP12mtp176pu:8371": "Matsya-Purāṇa 98",
  "GP12mtp176pu:8372": "*nandikeśvara uvāca",
  "GP12mtp176pu:8373": "athānyadapi vakṣyāmi saṃkrāntyudyāpane phalam /",
  "GP12mtp176pu:8374": "yadakṣayaṃ pare loke sarvakāmaphalapradam // MatsP_98.1 //",
  "GP12mtp176pu:8375": "ayane viṣuve vāpi saṃkrāntivratamācaret /",
  "GP12mtp176pu:8376": "pūrvedyurekabhaktena dantadhāvanapūrvakam /",
  "GP12mtp176pu:8377": "saṃkrāntivāsare prātas tilaiḥ snānaṃ vidhīyate // MatsP_98.2 //",
  "GP12mtp176pu:8378": "ravisaṃkramaṇe bhūmau candanenāṣṭapattrakam /",
  "GP12mtp176pu:8379": "padmaṃ sakarṇikaṃ kuryāt tasminnāvāhayedravim // MatsP_98.3 //",
  "GP12mtp176pu:8380": "karṇikāyāṃ nyasetsūryam ādityaṃ pūrvatastataḥ /",
  "GP12mtp176pu:8381": "nama uṣṇārciṣe yāmye namo ṛṅmaṇḍalāya ca // MatsP_98.4 //",
  "GP12mtp176pu:8382": "namaḥ savitre nairṛtye vāruṇe tapanaṃ punaḥ /",
  "GP12mtp176pu:8383": "vāyavye tu bhagaṃ nyasya punaḥ punarathārcayet // MatsP_98.5 //",
  "GP12mtp176pu:8384": "mārtaṇḍamuttare viṣṇum īśāne vinyasetsadā /",
  "GP12mtp176pu:8385": "gandhamālyaphalairbhakṣyaiḥ sthaṇḍile pūjayettataḥ // MatsP_98.6 //",
  "GP12mtp176pu:8386": "dvijāya sodakumbhaṃ ca ghṛtapātraṃ hiraṇmayam /",
  "GP12mtp176pu:8387": "kamalaṃ ca yathāśaktyā kārayitvā nivedayet // MatsP_98.7 //",
  "GP12mtp176pu:8388": "candanodakapuṣpaiśca devāyārghyaṃ nyasedbhuvi /",
  "GP12mtp176pu:8389": "viśvāya viśvarūpāya viśvadhāmne svayambhuve /",
  "GP12mtp176pu:8390": "namo 'nanta namo dhātre ṛksāmayajuṣāṃ pate // MatsP_98.8 //",
  "GP12mtp176pu:8391": "anena vidhinā sarvaṃ māsi māsi samācaret /",
  "GP12mtp176pu:8392": "vatsarānte 'thavā kuryāt sarvaṃ dvādaśadhā naraḥ // MatsP_98.9 //",
  "GP12mtp176pu:8393": "saṃvatsarānte ghṛtapāyasena saṃtarpya vahniṃ dvijapuṃgavāṃśca /",
  "GP12mtp176pu:8394": "kumbhānpunardvādaśa dhenuyuktān saratnahairaṇmayapadmayuktān // MatsP_98.10 //",
  "GP12mtp176pu:8395": "payasvinīḥ śīlavatīśca dadyād dharmaiḥ śṛṅgaiḥ raupyakhuraiśca yuktāḥ /",
  "GP12mtp176pu:8396": "gāvo 'ṣṭa vā sapta sakāṃsyadohā mālyāmbarā vā caturo 'pyaśaktaḥ /",
  "GP12mtp176pu:8397": "daurgatyayuktaḥ kapilāmathaikāṃ nivedayedbrāhmaṇapuṃgavāya // MatsP_98.11 //",
  "GP12mtp176pu:8398": "haimīṃ ca dadyātpṛthivīṃ saśeṣām ākārya rūpyāmatha vā ca tāmrīm /",
  "GP12mtp176pu:8399": "paiṣṭīmaśaktaḥ pratimāṃ vidhāya sauvarṇasūryeṇa samaṃ pradadyāt /",
  "GP12mtp176pu:8400": "na vittaśāṭhyaṃ puruṣo 'tra kuryāt kurvannadho yāti na saṃśayo 'tra // MatsP_98.12 //",
  "GP12mtp176pu:8401": "yāvanmahendrapramukhairnagendraiḥ pṛthvā ca saptābdhiyuteha tiṣṭhet /",
  "GP12mtp176pu:8402": "tāvatsa gandharvagaṇair aśeṣaiḥ sampūjyate nārada nākapṛṣṭhe // MatsP_98.13 //",
  "GP12mtp176pu:8403": "tatastu karmakṣayamāpya sapta-dvīpādhipaḥ syātkulaśīlayuktaḥ /",
  "GP12mtp176pu:8404": "sṛṣṭermukhe 'vyaṅgavapuḥ sabhāryaḥ prabhūtaputrānvayavanditāṅghriḥ // MatsP_98.14 //",
  "GP12mtp176pu:8405": "iti paṭhati śṛṇoti vātha bhaktyā vidhimakhilaṃ ravisaṃkramasya puṇyam /",
  "GP12mtp176pu:8406": "matimapi ca dadāti so 'pi devair amarapaterbhavane prapūjyate ca // MatsP_98.15 //",
  "GP12mtp176pu:8407": "______________________________________________________",
  "GP12mtp176pu:8408": "Matsya-Purāṇa 99",
  "GP12mtp176pu:8409": "*nandikeśvara uvāca",
  "GP12mtp176pu:8410": "śṛṇu nārada vakṣyāmi viṣṇorvratamanuttamam /",
  "GP12mtp176pu:8411": "vibhūtidvādaśī nāma sarvadevanamaskṛtam // MatsP_99.1 //",
  "GP12mtp176pu:8412": "kārttike caitravaiśākhe mārgaśīrṣe ca phālgune /",
  "GP12mtp176pu:8413": "āṣāḍhe vā daśamyāṃ tu śuklāyāṃ laghubhuṅnaraḥ /",
  "GP12mtp176pu:8414": "kṛtvā sāyantanīṃ saṃdhyāṃ gṛhṇīyānniyamaṃ budhaḥ // MatsP_99.2 //",
  "GP12mtp176pu:8415": "ekādaśyāṃ nirāhāraḥ samabhyarcya janārdanam /",
  "GP12mtp176pu:8416": "dvādaśyāṃ dvijasaṃyuktaḥ kariṣye bhojanaṃ vibho // MatsP_99.3 //",
  "GP12mtp176pu:8417": "tadavighnena me yātu saphalaṃ syācca keśava /",
  "GP12mtp176pu:8418": "namo nārāyaṇāyeti vācyaṃ ca svapatā niśi // MatsP_99.4 //",
  "GP12mtp176pu:8419": "tataḥ prabhāta utthāya kṛtasnānajapaḥ śuciḥ /",
  "GP12mtp176pu:8420": "pūjayetpuṇḍarīkākṣaṃ śuklamālyānulepanaiḥ // MatsP_99.5 //",
  "GP12mtp176pu:8421": "vibhūtaye namaḥ pādāv aśokāya ca jānunī /",
  "GP12mtp176pu:8422": "namaḥ śivāyetyūrū ca viśvamūrte namaḥ kaṭim // MatsP_99.6 //",
  "GP12mtp176pu:8423": "kandarpāya namo meḍhram ādityāya namaḥ karau /",
  "GP12mtp176pu:8424": "dāmodarāyetyudaraṃ vāsudevāya ca stanau // MatsP_99.7 //",
  "GP12mtp176pu:8425": "mādhavāyetyuro viṣṇoḥ kaṇṭham utkaṇṭhine namaḥ /",
  "GP12mtp176pu:8426": "śrīdharāya mukhaṃ keśān keśavāyeti nārada // MatsP_99.8 //",
  "GP12mtp176pu:8427": "pṛṣṭhaṃ śārṅgadharāyeti śravaṇau varadāya vai /",
  "GP12mtp176pu:8428": "svanāmnā śaṅkhacakrāsi-gadājalajapāṇaye /",
  "GP12mtp176pu:8429": "śiraḥ sarvātmane brahman nama ityabhipūjayet // MatsP_99.9 //",
  "GP12mtp176pu:8430": "matsyamutpalasaṃyuktaṃ haimaṃ kṛtvā tu śaktitaḥ /",
  "GP12mtp176pu:8431": "udakumbhasamāyuktam agrataḥ sthāpayedbudhaḥ // MatsP_99.10 //",
  "GP12mtp176pu:8432": "guḍapātraṃ tilairyuktaṃ sitavastrābhiveṣṭitam /",
  "GP12mtp176pu:8433": "rātrau jāgaraṇaṃ kuryād itihāsakathādinā // MatsP_99.11 //",
  "GP12mtp176pu:8434": "prabhātāyāṃ tu śarvaryāṃ brāhmaṇāya kuṭumbine /",
  "GP12mtp176pu:8435": "sakāñcanotpalaṃ devaṃ sodakumbhaṃ nivedayet // MatsP_99.12 //",
  "GP12mtp176pu:8436": "yathā na mucyase deva sadā sarvavibhūtibhiḥ /",
  "GP12mtp176pu:8437": "tathā māmuddharāśeṣa-duḥkhasaṃsārakardamāt // MatsP_99.13 //",
  "GP12mtp176pu:8438": "daśāvatārarūpāṇi pratimāsaṃ kramānmune /",
  "GP12mtp176pu:8439": "dattātreyaṃ tathā vyāsam utpalena samanvitam /",
  "GP12mtp176pu:8440": "dadyādevaṃ samā yāvat pāṣaṇḍānabhivarjayet // MatsP_99.14 //",
  "GP12mtp176pu:8441": "samāpyaivaṃ yathāśaktyā dvādaśa dvādaśīḥ punaḥ /",
  "GP12mtp176pu:8442": "saṃvatsarānte lavaṇa-parvatena samanvitām /",
  "GP12mtp176pu:8443": "śayyāṃ dadyānmuniśreṣṭha gurave dhenusaṃyutām // MatsP_99.15 //",
  "GP12mtp176pu:8444": "grāmaṃ ca śaktimāndadyāt kṣetraṃ vā bhavanānvitam /",
  "GP12mtp176pu:8445": "guruṃ sampūjya vidhivad vastrālaṃkārabhūṣaṇaiḥ // MatsP_99.16 //",
  "GP12mtp176pu:8446": "anyānapi yathāśaktyā bhojayitvā dvijottamān /",
  "GP12mtp176pu:8447": "tarpayed vastragodānai ratnaughadhanasaṃcayaiḥ /",
  "GP12mtp176pu:8448": "alpavitto yathāśaktyā stokaṃ stokaṃ samācaret // MatsP_99.17 //",
  "GP12mtp176pu:8449": "yaścāpyatīva niḥsvaḥ syād bhaktimānmādhavaṃ prati /",
  "GP12mtp176pu:8450": "puṣpārcanavidhānena sa kuryādvatsaradvayam // MatsP_99.18 //",
  "GP12mtp176pu:8451": "anena vidhinā yastu vibhūtidvādaśīvratam /",
  "GP12mtp176pu:8452": "kuryātpāpavinirmuktaḥ pitṝṇāṃ tārayecchatam // MatsP_99.19 //",
  "GP12mtp176pu:8453": "janmanāṃ śatasāhasraṃ na śokaphalabhāgbhavet /",
  "GP12mtp176pu:8454": "na ca vyādhirbhavettasya na dāridryaṃ na bandhanam /",
  "GP12mtp176pu:8455": "vaiṣṇavo vātha śaivo vā bhavejjanmani janmani // MatsP_99.20 //",
  "GP12mtp176pu:8456": "yāvadyugasahasrāṇāṃ śatamaṣṭottaraṃ bhavet /",
  "GP12mtp176pu:8457": "tāvatsvarge vasedbrahman bhūpatiśca punarbhavet // MatsP_99.21 //",
  "GP12mtp176pu:8458": "______________________________________________________",
  "GP12mtp176pu:8459": "Matsya-Purāṇa 100",
  "GP12mtp176pu:8460": "*nandikeśvara uvāca",
  "GP12mtp176pu:8461": "purā rathaṃtare kalpe rājāsītpuṣpavāhanaḥ /",
  "GP12mtp176pu:8462": "nāmnā lokeṣu vikhyātas tejasā sūryasaṃnibhaḥ // MatsP_100.1 //",
  "GP12mtp176pu:8463": "tapasā tasya tuṣṭena caturvaktreṇa nārada /",
  "GP12mtp176pu:8464": "kamalaṃ kāñcanaṃ dattaṃ yathākāmagamaṃ mune // MatsP_100.2 //",
  "GP12mtp176pu:8465": "lokaiḥ samastair nagara-vāsibhiḥ sahito nṛpaḥ /",
  "GP12mtp176pu:8466": "dvīpāni suralokaṃ ca yatheṣṭaṃ vyacarattadā // MatsP_100.3 //",
  "GP12mtp176pu:8467": "kalpādau saptamaṃ dvīpaṃ tasya puṣkaravāsinaḥ /",
  "GP12mtp176pu:8468": "loke ca pūjitaṃ yasmāt puṣkaradvīpamucyate // MatsP_100.4 //",
  "GP12mtp176pu:8469": "devena brahmaṇā dattaṃ yānamasya yato 'mbujam /",
  "GP12mtp176pu:8470": "puṣpavāhanamityāhus tasmāttaṃ devadānavāḥ // MatsP_100.5 //",
  "GP12mtp176pu:8471": "nāgamyamasyāsti jagattraye 'pi brahmāmbujasthasya tapo 'nubhāvāt /",
  "GP12mtp176pu:8472": "patnī ca tasyāpratimā munīndra nārīsahasrairabhito 'bhinandyā /",
  "GP12mtp176pu:8473": "nāmnā ca lāvaṇyavatī babhūva sā pārvatīveṣṭatamā bhavasya // MatsP_100.6 //",
  "GP12mtp176pu:8474": "tasyātmajānāmayutaṃ babhūva dharmātmanām agryadhanurdharāṇām /",
  "GP12mtp176pu:8475": "tadātmanaḥ sarvamavekṣya rājā muhurmuhur vismayamāsasāda /",
  "GP12mtp176pu:8476": "so 'bhyāgataṃ vīkṣya munipravīraṃ prācetasaṃ vākyamidaṃ babhāṣe // MatsP_100.7 //",
  "GP12mtp176pu:8477": "kasmādvibhūtir amalāmaramartyapūjyā jātā ca sarvavijitāmarasundarīṇām /",
  "GP12mtp176pu:8478": "bhāryā mamālpatapasā paritoṣitena dattaṃ mamāmbujagṛhaṃ ca munīndra dhātrā // MatsP_100.8 //",
  "GP12mtp176pu:8479": "yasminpraviṣṭamapi koṭiśataṃ nṛpāṇāṃ sāmātyakuñjararathaughajanāvṛtānām /",
  "GP12mtp176pu:8480": "no lakṣyate kva gatamambaramadhya indus tārāgaṇairiva gataḥ paritaḥ sphuradbhiḥ // MatsP_100.9 //",
  "GP12mtp176pu:8481": "tasmātkimanyajananījaṭharodbhavena dharmādikaṃ kṛtamaśeṣaphalāptihetuḥ /",
  "GP12mtp176pu:8482": "bhagavanmayātha tanayair athavānayāpi bhadraṃ yadetadakhilaṃ kathaya pracetaḥ // MatsP_100.10 //",
  "GP12mtp176pu:8483": "munirabhyadhādatha bhavāntaritaṃ samīkṣya pṛthvīpateḥ prasabhamadbhutahetuvṛttam /",
  "GP12mtp176pu:8484": "janmābhavattava tu lubdhakule 'tighore jātastvamapyanudinaṃ kila pāpakārī // MatsP_100.11 //",
  "GP12mtp176pu:8485": "vapurapyabhūttava punaḥ puruṣāṅgasaṃdhir durgandhisattvabhujagāvaraṇaṃ samantāt /",
  "GP12mtp176pu:8486": "na ca te suhṛn na sutabandhujano na tātas tv ādṛksvasā na jananī ca tadābhiśastā // MatsP_100.12 //",
  "GP12mtp176pu:8487": "abhisaṃgatā paramabhīṣṭatamā vimukhī mahīśa tava yoṣidiyam /",
  "GP12mtp176pu:8488": "abhūdanāvṛṣṭiratīva raudrā kadācidāhāranimittamasmin /",
  "GP12mtp176pu:8489": "kṣutpīḍitenātha tadā na kiṃcid āsāditaṃ dhānyaphalāmiṣādyam // MatsP_100.13 //",
  "GP12mtp176pu:8490": "athābhidṛṣṭaṃ mahadambujāḍhyaṃ sarovaraṃ paṅkaparītarodhaḥ /",
  "GP12mtp176pu:8491": "padmānyathādāya tato bahūni gataḥ puraṃ vaidiśanāmadheyam // MatsP_100.14 //",
  "GP12mtp176pu:8492": "tanmaulyalābhāya puraṃ samastaṃ bhrāntaṃ tvayāśeṣam ahas tadāsīt /",
  "GP12mtp176pu:8493": "kretā na kaścitkamaleṣu jātaḥ śrānto bhṛśaṃ kṣutparipīḍitaśca // MatsP_100.15 //",
  "GP12mtp176pu:8494": "upaviṣṭastvamekasmin sabhāryo bhavanāṅgaṇe /",
  "GP12mtp176pu:8495": "atha maṅgalaśabdaśca tvayā rātrau mahāñśrutaḥ // MatsP_100.16 //",
  "GP12mtp176pu:8496": "sabhāryastatra gatavān yatrāsau maṅgaladhvaniḥ /",
  "GP12mtp176pu:8497": "tatra maṇḍapamadhyasthā viṣṇorarcāvalokitā // MatsP_100.17 //",
  "GP12mtp176pu:8498": "veśyānaṅgavatī nāma vibhūtidvādaśīvratam /",
  "GP12mtp176pu:8499": "samāptau māghamāsasya lavaṇācalamuttamam // MatsP_100.18 //",
  "GP12mtp176pu:8500": "nivedayantī gurave śayyāṃ copaskarānvitām /",
  "GP12mtp176pu:8501": "alaṃkṛtya hṛṣīkeśaṃ sauvarṇāmarapādapam // MatsP_100.19 //",
  "GP12mtp176pu:8502": "tāṃ tu dṛṣṭvā tatastābhyām idaṃ ca paricintitam /",
  "GP12mtp176pu:8503": "kimebhiḥ kamalaiḥ kāryaṃ varaṃ viṣṇuralaṃkṛtaḥ // MatsP_100.20 //",
  "GP12mtp176pu:8504": "iti bhaktistadā jātā dampatyostu narādhipa /",
  "GP12mtp176pu:8505": "tatprasaṅgātsamabhyarcya keśavaṃ lavaṇācalam /",
  "GP12mtp176pu:8506": "śayyā ca puṣpaprakaraiḥ pūjitā bhūśca sarvataḥ // MatsP_100.21 //",
  "GP12mtp176pu:8507": "athānaṅgavatī tuṣṭā tayordhanaśatatrayam /",
  "GP12mtp176pu:8508": "dīyatāmādideśātha kaladhautaśatatrayam // MatsP_100.22 //",
  "GP12mtp176pu:8509": "na gṛhītaṃ tatastābhyāṃ bahusattvāvalambanāt /",
  "GP12mtp176pu:8510": "anaṅgavatyā ca punas tayorannaṃ caturvidham /",
  "GP12mtp176pu:8511": "ānīya vyāhṛtaṃ cātra bhujyatāmiti bhūpate // MatsP_100.23 //",
  "GP12mtp176pu:8512": "tābhyāṃ tu tadapi tyaktaṃ bhokṣyāvo vai varānane /",
  "GP12mtp176pu:8513": "prasaṅgādupavāsena tavādya sukhamāvayoḥ // MatsP_100.24 //",
  "GP12mtp176pu:8514": "janmaprabhṛti pāpiṣṭhau kukarmāṇau dṛḍhavrate /",
  "GP12mtp176pu:8515": "tatprasaṅgāttayormadhye dharmaleśastu te 'nagha // MatsP_100.25 //",
  "GP12mtp176pu:8516": "iti jāgaraṇaṃ tābhyāṃ tatprasaṅgādanuṣṭhitam /",
  "GP12mtp176pu:8517": "prabhāte ca tadā dattā śayyā salavaṇācalā // MatsP_100.26 //",
  "GP12mtp176pu:8518": "grāmāśca gurave bhaktyā vipreṣu dvādaśaiva tu /",
  "GP12mtp176pu:8519": "vastrālaṃkārasaṃyuktā gāvaśca karakānvitāḥ // MatsP_100.27 //",
  "GP12mtp176pu:8520": "bhojanaṃ ca suhṛnmitra-dīnāndhakṛpaṇaiḥ samam /",
  "GP12mtp176pu:8521": "tacca lubdhakadāmpatyaṃ pūjayitvā visarjitam // MatsP_100.28 //",
  "GP12mtp176pu:8522": "sa bhavāṃl lubdhako jātaḥ sapatnīko nṛpeśvaraḥ /",
  "GP12mtp176pu:8523": "puṣkaraprakarāttasmāt keśavasya na pūjanāt // MatsP_100.29 //",
  "GP12mtp176pu:8524": "vinaṣṭāśeṣapāpasya tava puṣkaramandiram /",
  "GP12mtp176pu:8525": "tasya sattvasya māhātmyād alpena tapasā nṛpa // MatsP_100.30 //",
  "GP12mtp176pu:8526": "yathākāmagamaṃ jātaṃ lokanāthaścaturmukhaḥ /",
  "GP12mtp176pu:8527": "saṃtuṣṭastava rājendra brahmarūpī janārdanaḥ // MatsP_100.31 //",
  "GP12mtp176pu:8528": "sāpyanaṅgavatī veśyā kāmadevasya sāmpratam /",
  "GP12mtp176pu:8529": "patnī sapatnī saṃjātā ratyāḥ prītiriti śrutā /",
  "GP12mtp176pu:8530": "lokeṣvānandajananī sakalāmarapūjitā // MatsP_100.32 //",
  "GP12mtp176pu:8531": "tasmādutsṛjya rājendra puṣkaraṃ tanmahītale /",
  "GP12mtp176pu:8532": "gaṅgātaṭaṃ samāśritya vibhūtidvādaśīvratam /",
  "GP12mtp176pu:8533": "kuru rājendra nirvāṇam avaśyaṃ samavāpsyasi // MatsP_100.33 //",
  "GP12mtp176pu:8534": "ityuktvā sa munir brahmaṃs tatraivāntaradhīyata /",
  "GP12mtp176pu:8535": "rājā yathoktaṃ ca punar akarotpuṣpavāhanaḥ // MatsP_100.34 //",
  "GP12mtp176pu:8536": "idamācarato brahmann akhaṇḍavratam ācaret /",
  "GP12mtp176pu:8537": "yathākathaṃcit kamalair dvādaśa dvādaśīr mune // MatsP_100.35 //",
  "GP12mtp176pu:8538": "kartavyāḥ śaktito deyā viprebhyo dakṣiṇānagha /",
  "GP12mtp176pu:8539": "na vittaśāṭhyaṃ kurvīta bhaktyā tuṣyati keśavaḥ // MatsP_100.36 //",
  "GP12mtp176pu:8540": "iti kaluṣatridāraṇaṃ janānāmapi paṭhatīha śṛṇoti cātha bhaktyā /*",
  "GP12mtp176pu:8541": "matimapi ca dadāti devaloke vasati sa koṭiśatāni vatsarāṇām // MatsP_100.37 //*",
  "GP12mtp176pu:8542": "______________________________________________________",
  "GP12mtp176pu:8543": "Matsya-Purāṇa 101",
  "GP12mtp176pu:8544": "*nandikeśvara uvāca",
  "GP12mtp176pu:8545": "athātaḥ sampravakṣyāmi vrataṣaṣṭhīmanuttamām /",
  "GP12mtp176pu:8546": "rudreṇābhihitāṃ divyāṃ mahāpātakanāśanam // MatsP_101.1 //",
  "GP12mtp176pu:8547": "naktamabdaṃ caritvā tu gavā sārdhaṃ kuṭumbine /",
  "GP12mtp176pu:8548": "haimaṃ cakraṃ triśūlaṃ ca dadyādviprāya vāsasī // MatsP_101.2 //",
  "GP12mtp176pu:8549": "śivarūpastato 'smābhiḥ śivaloke sa modate /",
  "GP12mtp176pu:8550": "etaddevavrataṃ nāma mahāpātakanāśanam // MatsP_101.3 //",
  "GP12mtp176pu:8551": "yastvekabhaktena samāṃ śivaṃ haimavṛṣānvitam /",
  "GP12mtp176pu:8552": "dhenuṃ tilamayīṃ dadyāt sa padaṃ yāti śāṃkaram /",
  "GP12mtp176pu:8553": "etadrudravrataṃ nāma pāpaśokavināśanam // MatsP_101.4 //",
  "GP12mtp176pu:8554": "yastu nīlotpalaṃ haimaṃ śarkarāpātrasaṃyutam /",
  "GP12mtp176pu:8555": "ekāntaritanaktāśī samānte vṛṣasaṃyutam /",
  "GP12mtp176pu:8556": "sa vaiṣṇavaṃ padaṃ yāti līlāvratamidaṃ smṛtam // MatsP_101.5 //",
  "GP12mtp176pu:8557": "āṣāḍhādicaturmāsam abhyaṅgaṃ varjayennaraḥ /",
  "GP12mtp176pu:8558": "bhojanopaskaraṃ dadyāt sa yāti bhavanaṃ hareḥ /",
  "GP12mtp176pu:8559": "jane prītikaraṃ nṝṇāṃ prītivratamihocyate // MatsP_101.6 //",
  "GP12mtp176pu:8560": "varjayitvā madhau yastu dadhikṣīraghṛtaikṣavam /",
  "GP12mtp176pu:8561": "dadyādvastrāṇi sūkṣmāṇi rasapātraiśca saṃyutam // MatsP_101.7 //",
  "GP12mtp176pu:8562": "sampūjya vipramithunaṃ gaurī me prīyatāmiti /",
  "GP12mtp176pu:8563": "etadgaurīvrataṃ nāma bhavānīlokadāyakam // MatsP_101.8 //",
  "GP12mtp176pu:8564": "puṣyādau yastrayodaśyāṃ kṛtvā naktaṃ madhau punaḥ /",
  "GP12mtp176pu:8565": "aśokaṃ kāñcanaṃ dadyād ikṣuyuktaṃ daśāṅgulam // MatsP_101.9 //",
  "GP12mtp176pu:8566": "viprāya vastrasaṃyuktaṃ pradyumnaḥ prīyatāmiti /",
  "GP12mtp176pu:8567": "kalpaṃ viṣṇupade sthitvā viśokaḥ syātpunarnaraḥ /",
  "GP12mtp176pu:8568": "etat kāmavrataṃ nāma sadā śokavināśanam // MatsP_101.10 //",
  "GP12mtp176pu:8569": "āṣāḍhādivrataṃ yastu varjayennakhakartanam /",
  "GP12mtp176pu:8570": "vārtākaṃ ca caturmāsaṃ madhusarpirghaṭānvitam // MatsP_101.11 //",
  "GP12mtp176pu:8571": "kārttikyāṃ tatpunarhaimaṃ brāhmaṇāya nivedayet /",
  "GP12mtp176pu:8572": "sa rudralokamāpnoti śivavratamidaṃ smṛtam // MatsP_101.12 //",
  "GP12mtp176pu:8573": "varjayedyastu puṣpāṇi hemantaśiśirāvṛtū /",
  "GP12mtp176pu:8574": "puṣpatrayaṃ ca phālgunyāṃ kṛtvā śaktyā ca kāñcanam // MatsP_101.13 //",
  "GP12mtp176pu:8575": "dadyāddvikālavelāyāṃ prīyetāṃ śivakeśavau /",
  "GP12mtp176pu:8576": "dattvā paraṃ padaṃ yāti saumyavratamidaṃ smṛtam // MatsP_101.14 //",
  "GP12mtp176pu:8577": "phālgunyāditṛtīyāyāṃ lavaṇaṃ yastu varjayet /",
  "GP12mtp176pu:8578": "samāpte śayanaṃ dadyād gṛhaṃ copaskarānvitam // MatsP_101.15 //",
  "GP12mtp176pu:8579": "sampūjya vipramithunaṃ bhavānī prīyatāmiti /",
  "GP12mtp176pu:8580": "gaurīloke vasetkalpaṃ saubhāgyavratamucyate // MatsP_101.16 //",
  "GP12mtp176pu:8581": "saṃdhyāmaunaṃ tataḥ kṛtvā samānte ghṛtakumbhakam /",
  "GP12mtp176pu:8582": "vastrayugmaṃ tilānghaṇṭāṃ brāhmaṇāya nivedayet // MatsP_101.17 //",
  "GP12mtp176pu:8583": "sārasvataṃ padaṃ yāti punarāvṛttidurlabham /",
  "GP12mtp176pu:8584": "etatsārasvataṃ nāma rūpavidyāpradāyakam // MatsP_101.18 //",
  "GP12mtp176pu:8585": "lakṣmīmabhyarcya pañcamyām upavāsī bhavennaraḥ /",
  "GP12mtp176pu:8586": "samānte hemakamalaṃ dadyāddhenusamanvitam // MatsP_101.19 //",
  "GP12mtp176pu:8587": "sa vaiṣṇavaṃ padaṃ yāti lakṣmīvāñjanmajanmani /",
  "GP12mtp176pu:8588": "etat sampadvrataṃ nāma sadā pāpavināśanam // MatsP_101.20 //",
  "GP12mtp176pu:8589": "kṛtvopalepanaṃ śambhor agrataḥ keśavasya ca /",
  "GP12mtp176pu:8590": "yāvadabdaṃ punardadyād dhenuṃ jalaghaṭānvitām // MatsP_101.21 //",
  "GP12mtp176pu:8591": "janmāyutaṃ sa rājā syāt tataḥ śivapuraṃ vrajet /",
  "GP12mtp176pu:8592": "etad āyurvrataṃ nāma sarvakāmapradāyakam // MatsP_101.22 //",
  "GP12mtp176pu:8593": "aśvatthaṃ bhāskaraṃ gaṅgāṃ praṇamyaikatra vāgyataḥ /",
  "GP12mtp176pu:8594": "ekabhaktaṃ naraḥ kuryād abdamekaṃ vimatsaraḥ // MatsP_101.23 //",
  "GP12mtp176pu:8595": "vratānte vipramithunaṃ pūjyaṃ dhenutrayānvitam /",
  "GP12mtp176pu:8596": "vṛkṣaṃ hiraṇmayaṃ dadyāt so'śvamedhaphalaṃ labhet /",
  "GP12mtp176pu:8597": "etat kīrtivrataṃ nāma bhūtikīrtiphalapradam // MatsP_101.24 //",
  "GP12mtp176pu:8598": "ghṛtena snapanaṃ kuryāc chambhor vā keśavasya ca /",
  "GP12mtp176pu:8599": "akṣatābhiḥ supuṣpābhiḥ kṛtvā gomayamaṇḍalam // MatsP_101.25 //",
  "GP12mtp176pu:8600": "tiladhenusamopetaṃ samānte hemapaṅkajam /",
  "GP12mtp176pu:8601": "śuddhamaṣṭāṅgulaṃ dadyāc chivaloke mahīyate /",
  "GP12mtp176pu:8602": "sāmagāya tataścaitat sāmavratamihocyate // MatsP_101.26 //",
  "GP12mtp176pu:8603": "navamyāmekabhaktaṃ tu kṛtvā kanyāśca śaktitaḥ /",
  "GP12mtp176pu:8604": "bhojayitvāsanaṃ dadyād dhaimakañcukavāsasī // MatsP_101.27 //",
  "GP12mtp176pu:8605": "haimaṃ siṃhaṃ ca viprāya dattvā śivapadaṃ vrajet /",
  "GP12mtp176pu:8606": "janmārbudaṃ surūpaḥ syāc chatrubhiścāparājitaḥ /",
  "GP12mtp176pu:8607": "etadvīravrataṃ nāma nārīṇāṃ ca sukhapradam // MatsP_101.28 //",
  "GP12mtp176pu:8608": "yāvatsamā bhavedyastu pañcadaśyāṃ payovrataḥ /",
  "GP12mtp176pu:8609": "samānte śrāddhakṛddadyāt pañca gāstu payasvinīḥ // MatsP_101.29 //",
  "GP12mtp176pu:8610": "vāsāṃsi ca piśaṅgāni jalakumbhayutāni ca /",
  "GP12mtp176pu:8611": "sa yāti vaiṣṇavaṃ lokaṃ pitṝṇāṃ tārayecchatam /",
  "GP12mtp176pu:8612": "kalpānte rājarājaḥ syāt pitṛvratam idaṃ smṛtam // MatsP_101.30 //",
  "GP12mtp176pu:8613": "caitrādicaturo māsāñ jalaṃ dadyādayācitam /",
  "GP12mtp176pu:8614": "vratānte maṇikaṃ dadyād annavastrasamanvitam // MatsP_101.31 //",
  "GP12mtp176pu:8615": "tilapātraṃ hiraṇyaṃ ca brahmaloke mahīyate /",
  "GP12mtp176pu:8616": "kalpānte bhūpatirnūnam ānandavratamucyate // MatsP_101.32 //",
  "GP12mtp176pu:8617": "pañcāmṛtena snapanaṃ kṛtvā saṃvatsaraṃ vibhoḥ /",
  "GP12mtp176pu:8618": "vatsarānte punardadyād dhenuṃ pañcāmṛtena hi // MatsP_101.33 //",
  "GP12mtp176pu:8619": "viprāya dadyācchaṅkhaṃ ca sa padaṃ yāti śāṃkaram /",
  "GP12mtp176pu:8620": "rājā bhavati kalpānte dhṛtivratamidaṃ smṛtam // MatsP_101.34 //",
  "GP12mtp176pu:8621": "varjayitvā pumānmāṃsam abdānte goprado bhavet /",
  "GP12mtp176pu:8622": "tadvaddhemamṛgaṃ dadyāt so'śvamedhaphalaṃ labhet /",
  "GP12mtp176pu:8623": "ahiṃsāvratamityuktaṃ kalpānte bhūpatirbhavet // MatsP_101.35 //",
  "GP12mtp176pu:8624": "māghamāsyuṣasi snānaṃ kṛtvā dāmpatyamarcayet /",
  "GP12mtp176pu:8625": "bhojayitvā yathāśaktyā mālyavastravibhūṣaṇaḥ /",
  "GP12mtp176pu:8626": "sūryaloke vasetkalpaṃ sūryavratamidaṃ smṛtam // MatsP_101.36 //",
  "GP12mtp176pu:8627": "āṣāḍhādicaturmāsaṃ prātaḥsnāyī bhavennaraḥ /",
  "GP12mtp176pu:8628": "vipreṣu bhojanaṃ dadyāt kārttikyāṃ goprado bhavet /",
  "GP12mtp176pu:8629": "sa vaiṣṇavaṃ padaṃ yāti viṣṇuvratamidaṃ śubham // MatsP_101.37 //",
  "GP12mtp176pu:8630": "ayanādayanaṃ yāvad varjayetpuṣpasarpiṣī /",
  "GP12mtp176pu:8631": "tadante puṣpadāmāni ghṛtadhenvā sahaiva tu // MatsP_101.38 //",
  "GP12mtp176pu:8632": "dattvā śivapadaṃ gacched viprāya ghṛtapāyasam /",
  "GP12mtp176pu:8633": "etacchīlavrataṃ nāma śīlārogyaphalapradam // MatsP_101.39 //",
  "GP12mtp176pu:8634": "saṃdhyādīpaprado yastu samāṃ tailaṃ vivarjayet /",
  "GP12mtp176pu:8635": "samānte dīpikāṃ dadyāc cakraśūle ca kāñcane // MatsP_101.40 //",
  "GP12mtp176pu:8636": "vastrayugmaṃ ca viprāya tejasvī sa bhavediha /",
  "GP12mtp176pu:8637": "rudralokamavāpnoti dīptivratamidaṃ smṛtam // MatsP_101.41 //",
  "GP12mtp176pu:8638": "kārttikyāditṛtīyāyāṃ prāśya gomūtrayāvakam /",
  "GP12mtp176pu:8639": "naktaṃ caredabdamekam abdānte goprado bhavet // MatsP_101.42 //",
  "GP12mtp176pu:8640": "gaurīloke vasetkalpaṃ tato rājā bhavediha /",
  "GP12mtp176pu:8641": "etadrudravrataṃ nāma sadā kalyāṇakārakam // MatsP_101.43 //",
  "GP12mtp176pu:8642": "varjayeccaitramāse ca yaśca gandhānulepanam /",
  "GP12mtp176pu:8643": "śuktiṃ gandhabhṛtāṃ dattvā viprāya sitavāsasī /",
  "GP12mtp176pu:8644": "vāruṇaṃ padamāpnoti dṛḍhavratamidaṃ smṛtam // MatsP_101.44 //",
  "GP12mtp176pu:8645": "vaiśākhe puṣpalavaṇaṃ varjayitvātha gopradaḥ /",
  "GP12mtp176pu:8646": "bhūtvā viṣṇupade kalpaṃ sthitvā rājā bhavediha /",
  "GP12mtp176pu:8647": "etatkāntivrataṃ nāma kāntikīrtiphalapradam // MatsP_101.45 //",
  "GP12mtp176pu:8648": "brahmāṇḍaṃ kāñcanaṃ kṛtvā tilarāśisamanvitam /",
  "GP12mtp176pu:8649": "tryahaṃ tilaprado bhūtvā vahniṃ saṃtarpya sadvijam // MatsP_101.46 //",
  "GP12mtp176pu:8650": "sampūjya vipradāmpatyaṃ mālyavastravibhūṣaṇaiḥ /",
  "GP12mtp176pu:8651": "śaktitastripalādūrdhvaṃ viśvātmā prīyatāmiti // MatsP_101.47 //",
  "GP12mtp176pu:8652": "puṇye 'hni dadyātsa paraṃ brahma yātyapunarbhavam /",
  "GP12mtp176pu:8653": "etadbrahmavrataṃ nāma nirvāṇapadadāyakam // MatsP_101.48 //",
  "GP12mtp176pu:8654": "yaścobhayamukhīṃ dadyāt prabhūtakanakānvitām /",
  "GP12mtp176pu:8655": "dinaṃ payovratastiṣṭhet sa yāti paramaṃ padam /",
  "GP12mtp176pu:8656": "etaddhenuvrataṃ nāma punarāvṛttidurlabham // MatsP_101.49 //",
  "GP12mtp176pu:8657": "tryahaṃ payovrate sthitvā kāñcanaṃ kalpapādapam /",
  "GP12mtp176pu:8658": "palādūrdhvaṃ yathāśaktyā taṇḍulais tūpasaṃyutam /",
  "GP12mtp176pu:8659": "dattvā brahmapadaṃ yāti kalpavratamidaṃ smṛtam // MatsP_101.50 //",
  "GP12mtp176pu:8660": "māsopavāsī yo dadyād dhenuṃ viprāya śobhanām /",
  "GP12mtp176pu:8661": "sa vaiṣṇavaṃ padaṃ yati bhīmavratamidaṃ smṛtam // MatsP_101.51 //",
  "GP12mtp176pu:8662": "dadyād viṃśatpalādūrdhvaṃ mahīṃ kṛtvā tu kāñcanīm /",
  "GP12mtp176pu:8663": "dinaṃ payovratastiṣṭhed rudraloke mahīyate /",
  "GP12mtp176pu:8664": "dharāvratamidaṃ proktaṃ saptakalpaśatānugam // MatsP_101.52 //",
  "GP12mtp176pu:8665": "māghe māse 'thavā caitre guḍadhenuprado bhavet /",
  "GP12mtp176pu:8666": "guḍavratastṛtīyāyāṃ gaurīloke mahīyate /",
  "GP12mtp176pu:8667": "mahāvratamidaṃ nāma paramānandakārakam // MatsP_101.53 //",
  "GP12mtp176pu:8668": "pakṣopavāsī yo dadyād viprāya kapilādvayam /",
  "GP12mtp176pu:8669": "brahmalokamavāpnoti devāsurasupūjitam /",
  "GP12mtp176pu:8670": "kalpānte rājarājaḥ syāt prabhāvratamidaṃ smṛtam // MatsP_101.54 //",
  "GP12mtp176pu:8671": "vatsaraṃ tvekabhaktāśī sabhakṣyajalakumbhadaḥ /",
  "GP12mtp176pu:8672": "śivaloke vasetkalpaṃ prāptivratamidaṃ smṛtam // MatsP_101.55 //",
  "GP12mtp176pu:8673": "naktāśī cāṣṭamīṣu syād vatsarānte ca dhenudaḥ /",
  "GP12mtp176pu:8674": "pauraṃdaraṃ puraṃ yāti sugativratamucyate // MatsP_101.56 //",
  "GP12mtp176pu:8675": "viprāyendhanado yastu varṣādicaturastvṛtūn /",
  "GP12mtp176pu:8676": "ghṛtadhenuprado 'nte ca sa paraṃ brahma gacchati /",
  "GP12mtp176pu:8677": "vaiśvānaravrataṃ nāma sarvapāpavināśanam // MatsP_101.57 //",
  "GP12mtp176pu:8678": "ekādaśyāṃ ca naktāśī yaścakraṃ vinivedayet /",
  "GP12mtp176pu:8679": "samānte vaiṣṇavaṃ haimaṃ sa viṣṇoḥ padamāpnuyāt /",
  "GP12mtp176pu:8680": "etat kṛṣṇavrataṃ nāma kalpānte rājyabhāgbhavet // MatsP_101.58 //",
  "GP12mtp176pu:8681": "pāyasāśī samānte tu dadyādviprāya goyugam /",
  "GP12mtp176pu:8682": "lakṣmīlokamavāpnoti hy etad devīvrataṃ smṛtam // MatsP_101.59 //",
  "GP12mtp176pu:8683": "saptamyāṃ naktabhugdadyāt samānte gāṃ payasvinīm /",
  "GP12mtp176pu:8684": "sūryalokamavāpnoti bhānuvratamidaṃ smṛtam // MatsP_101.60 //",
  "GP12mtp176pu:8685": "caturthyāṃ naktabhugdadyād abdānte hemavāraṇam /",
  "GP12mtp176pu:8686": "vrataṃ vaināyakaṃ nāma śivalokaphalapradam // MatsP_101.61 //",
  "GP12mtp176pu:8687": "mahāphalāni yastyaktvā caturmāsaṃ dvijātaye /",
  "GP12mtp176pu:8688": "haimāni kārttike dadyād goyugena samanvitam /",
  "GP12mtp176pu:8689": "etat phalavrataṃ nāma viṣṇulokaphalapradam // MatsP_101.62 //",
  "GP12mtp176pu:8690": "yaścopavāsī saptamyāṃ samānte haimapaṅkajam /",
  "GP12mtp176pu:8691": "gāśca vai śaktito dadyād dhemānnaghaṭasaṃyutāḥ /",
  "GP12mtp176pu:8692": "etat sauravrataṃ nāma sūryalokaphalapradam // MatsP_101.63 //",
  "GP12mtp176pu:8693": "dvādaśa dvādaśīryastu samāpyopoṣaṇena ca /",
  "GP12mtp176pu:8694": "govastrakāñcanairviprān pūjayecchaktito naraḥ /",
  "GP12mtp176pu:8695": "paramaṃ padaṃ prāpnoti viṣṇuvratamidaṃ smṛtam // MatsP_101.64 //",
  "GP12mtp176pu:8696": "kārttikyāṃ ca vṛṣotsargaṃ kṛtvā naktaṃ samācaret /",
  "GP12mtp176pu:8697": "śaivaṃ padamavāpnoti vārṣavratamidaṃ smṛtam // MatsP_101.65 //",
  "GP12mtp176pu:8698": "kṛcchrānte gopradaḥ kuryād bhojanaṃ śaktitaḥ padam /",
  "GP12mtp176pu:8699": "viprāṇāṃ śāṃkaraṃ yāti prājāpatyamidaṃ vratam // MatsP_101.66 //",
  "GP12mtp176pu:8700": "caturdaśyāṃ tu naktāśī samānte godhanapradaḥ /",
  "GP12mtp176pu:8701": "śaivaṃ padamavāpnoti traiyambakamidaṃ vratam // MatsP_101.67 //",
  "GP12mtp176pu:8702": "saptarātroṣito dadyād ghṛtakumbhaṃ dvijātaye /",
  "GP12mtp176pu:8703": "ghṛtavratamidaṃ prāhur brahmalokaphalapradam // MatsP_101.68 //",
  "GP12mtp176pu:8704": "ākāśaśāyī varṣāsu dhenumante payasvinīm /",
  "GP12mtp176pu:8705": "śakraloke vasennityam indravratamidaṃ smṛtam // MatsP_101.69 //",
  "GP12mtp176pu:8706": "anagnipakkam aśnāti tṛtīyāyāṃ tu yo naraḥ /",
  "GP12mtp176pu:8707": "gāṃ dattvā śivamabhyeti punarāvṛttidurlabham /",
  "GP12mtp176pu:8708": "iha cānandakṛtpuṃsāṃ śreyovratamidaṃ smṛtam // MatsP_101.70 //",
  "GP12mtp176pu:8709": "haimaṃ paladvayādūrdhvaṃ rathamaśvayugānvitam /",
  "GP12mtp176pu:8710": "dadatkṛtopavāsaḥ syād divi kalpaśataṃ vaset /",
  "GP12mtp176pu:8711": "kalpānte rājarājaḥ syād aśvavratamidaṃ smṛtam // MatsP_101.71 //",
  "GP12mtp176pu:8712": "tadvaddhemarathaṃ dadyāt karibhyāṃ saṃyutaṃ naraḥ /",
  "GP12mtp176pu:8713": "satyaloke vasetkalpaṃ sahasramatha bhūpatiḥ /",
  "GP12mtp176pu:8714": "bhavedupoṣito bhūtvā karivratamidaṃ smṛtam // MatsP_101.72 //",
  "GP12mtp176pu:8715": "upavāsaṃ parityajya samānte goprado bhavet /",
  "GP12mtp176pu:8716": "yakṣādhipatyamāpnoti sukhavratamidaṃ smṛtam // MatsP_101.73 //",
  "GP12mtp176pu:8717": "niśi kṛtvā jale vāsaṃ prabhāte goprado bhavet /",
  "GP12mtp176pu:8718": "vāruṇaṃ lokamāpnoti varuṇavratamucyate // MatsP_101.74 //",
  "GP12mtp176pu:8719": "cāndrāyaṇaṃ ca yaḥ kuryād dhaimaṃ candraṃ nivedayet /",
  "GP12mtp176pu:8720": "candravratamidaṃ proktaṃ candralokaphalapradam // MatsP_101.75 //",
  "GP12mtp176pu:8721": "jyeṣṭhe pañcatapāḥ sāyaṃ hemadhenuprado divam /",
  "GP12mtp176pu:8722": "yātyaṣṭamīcaturdaśyo rudravratamidaṃ smṛtam // MatsP_101.76 //",
  "GP12mtp176pu:8723": "sakṛdvitānakaṃ kuryāt tṛtīyāyāṃ śivālaye /",
  "GP12mtp176pu:8724": "samānte dhenudo yāti bhavānīvratamucyate // MatsP_101.77 //",
  "GP12mtp176pu:8725": "māghe niśyārdravāsāḥ syāt saptamyāṃ goprado bhavet /",
  "GP12mtp176pu:8726": "divi kalpamuṣitveha rājā syātpavanaṃ vratam // MatsP_101.78 //",
  "GP12mtp176pu:8727": "trirātropoṣito dadyāt phālgunyāṃ bhavanaṃ śubham /",
  "GP12mtp176pu:8728": "ādityalokamāpnoti dhāmavratamidaṃ smṛtam // MatsP_101.79 //",
  "GP12mtp176pu:8729": "trisaṃdhyaṃ pūjya dāmpatyam upavāsī vibhūṣaṇaiḥ /",
  "GP12mtp176pu:8730": "annaṃ gāśca samāpnoti mokṣamindravratādiha // MatsP_101.80 //",
  "GP12mtp176pu:8731": "dattvā sitadvitīyāyām indorlavaṇabhājanam /",
  "GP12mtp176pu:8732": "samānte goprado yāti viprāya śivamandiram /",
  "GP12mtp176pu:8733": "kalpānte rājarājaḥ syāt somavratamidaṃ smṛtam // MatsP_101.81 //",
  "GP12mtp176pu:8734": "pratipadyekabhaktāśī samānte kapilāpradaḥ /",
  "GP12mtp176pu:8735": "vaiśvānarapadaṃ yāti śivavratamidaṃ smṛtam // MatsP_101.82 //",
  "GP12mtp176pu:8736": "daśamyām ekabhaktāśī samānte daśadhenudaḥ /",
  "GP12mtp176pu:8737": "diśaśca kāñcanairdadyād brahmāṇḍādhipatirbhavet /",
  "GP12mtp176pu:8738": "etad viśvavrataṃ nāma mahāpātakanāśanam // MatsP_101.83 //",
  "GP12mtp176pu:8739": "yaḥ paṭhecchṛṇuyādvāpi vrataṣaṣṭim anuttamām /",
  "GP12mtp176pu:8740": "manvantaraśataṃ so 'pi gandharvādhipatirbhavet // MatsP_101.84 //",
  "GP12mtp176pu:8741": "ṣaṣṭivrataṃ nārada puṇyametat tavoditaṃ viśvajanīnamanyat /",
  "GP12mtp176pu:8742": "śrotuṃ tavecchā tadudīrayāmi priyeṣu kiṃ vākathanīyam asti // MatsP_101.85 //",
  "GP12mtp176pu:8743": "______________________________________________________",
  "GP12mtp176pu:8744": "Matsya-Purāṇa 102",
  "GP12mtp176pu:8745": "*nandikeśvara uvāca",
  "GP12mtp176pu:8746": "nairmalyaṃ bhāvaśuddhiśca vinā snānaṃ na vidyate /",
  "GP12mtp176pu:8747": "tasmānmanoviśuddhyarthaṃ snānamādau vidhīyate // MatsP_102.1 //",
  "GP12mtp176pu:8748": "anuddhṛtairuddhṛtairvā jalaiḥ snānaṃ samācaret /",
  "GP12mtp176pu:8749": "tīrthaṃ ca kalpayedvidvān mūlamantreṇa mantravit /",
  "GP12mtp176pu:8750": "namo nārāyaṇāyeti mūlamantra udāhṛtaḥ // MatsP_102.2 //",
  "GP12mtp176pu:8751": "darbhapāṇistu vidhinā ācāntaḥ prayataḥ śuciḥ /",
  "GP12mtp176pu:8752": "caturhastasamāyuktaṃ caturasraṃ samantataḥ /",
  "GP12mtp176pu:8753": "prakalpyāvāhayed gaṅgām ebhirmantrairvicakṣaṇaḥ // MatsP_102.3 //",
  "GP12mtp176pu:8754": "viṣṇoḥ pādaprasūtāsi vaiṣṇavī viṣṇudevatā /",
  "GP12mtp176pu:8755": "pāhi nas tvenasas tasmād ājanmamaraṇāntikāt // MatsP_102.4 //",
  "GP12mtp176pu:8756": "tisraḥ koṭyo 'rdhakoṭī ca tīrthānāṃ vāyurabravīt /",
  "GP12mtp176pu:8757": "divi bhuvyantarikṣe ca tāni te santi jāhnavi // MatsP_102.5 //",
  "GP12mtp176pu:8758": "nandinītyeva te nāma deveṣu nalinīti ca /",
  "GP12mtp176pu:8759": "dakṣā pṛthvī ca vihagā viśvakāyāmṛtā śivā // MatsP_102.6 //",
  "GP12mtp176pu:8760": "vidyādharī supraśāntā tathā viśvaprasādinī /",
  "GP12mtp176pu:8761": "kṣemā ca jāhnavī caiva śāntā śāntipradāyinī // MatsP_102.7 //",
  "GP12mtp176pu:8762": "etāni puṇyanāmāni snānakāle prakīrtayet /",
  "GP12mtp176pu:8763": "bhavetsaṃnihitā tatra gaṅgā tripathagāminī // MatsP_102.8 //",
  "GP12mtp176pu:8764": "saptavārābhijaptena karasampuṭayojitaḥ /",
  "GP12mtp176pu:8765": "mūrdhni kuryājjalaṃ bhūyas tricatuṣpañcasaptakam /",
  "GP12mtp176pu:8766": "snānaṃ kuryānmṛdā tadvad āmantrya tu vidhānataḥ // MatsP_102.9 //",
  "GP12mtp176pu:8767": "aśvakrānte rathakrānte viṣṇukrānte vasuṃdhare /",
  "GP12mtp176pu:8768": "mṛttike hara me pāpaṃ yanmayā duṣkṛtaṃ kṛtam // MatsP_102.10 //",
  "GP12mtp176pu:8769": "uddhṛtāsi varāheṇa kṛṣṇena śatabāhunā /",
  "GP12mtp176pu:8770": "mṛttike brahmadattāsi kāśyapenābhimantritā /",
  "GP12mtp176pu:8771": "āruhya mama gātrāṇi sarvaṃ pāpaṃ pracodaya // MatsP_102.11 //",
  "GP12mtp176pu:8772": "mṛttike dehi naḥ puṣṭiṃ tvayi sarvaṃ pratiṣṭhitam /",
  "GP12mtp176pu:8773": "namaste sarvalokānāṃ prabhavāraṇi suvrate // MatsP_102.12 //",
  "GP12mtp176pu:8774": "evaṃ snātvā tataḥ paścād ācamya ca vidhānataḥ /",
  "GP12mtp176pu:8775": "utthāya vāsasī śukle śuddhe tu paridhāya vai /",
  "GP12mtp176pu:8776": "tatastu tarpaṇaṃ kuryāt trailokyāpyāyanāya vai // MatsP_102.13 //",
  "GP12mtp176pu:8777": "devā yakṣāstathā nāgā gandharvāpsaraso 'surāḥ /",
  "GP12mtp176pu:8778": "krūrāḥ sarpāḥ suparṇāśca taravo jambukāḥ khagāḥ // MatsP_102.14 //",
  "GP12mtp176pu:8779": "vāyvādhārā jalādhārās tathaivākāśagāminaḥ /",
  "GP12mtp176pu:8780": "nirādhārāśca ye jīvā ye tu dharmaratāstathā // MatsP_102.15 //",
  "GP12mtp176pu:8781": "teṣāmāpyāyanāyaitad dīyate salilaṃ mayā /",
  "GP12mtp176pu:8782": "kṛtopavītī devebhyo nivītī ca bhavettataḥ // MatsP_102.16 //",
  "GP12mtp176pu:8783": "manuṣyāṃstarpayedbhaktyā brahmaputrānṛṣīṃstathā /",
  "GP12mtp176pu:8784": "sanakaśca sanandaśca tṛtīyaśca sanātanaḥ // MatsP_102.17 //",
  "GP12mtp176pu:8785": "kapilaścāsuriścaiva voḍhuḥ pañcaśikhastathā /",
  "GP12mtp176pu:8786": "sarve te tṛptimāyāntu maddattenāmbunā sadā // MatsP_102.18 //",
  "GP12mtp176pu:8787": "marīcimatryaṅgirasaṃ pulastyaṃ pulahaṃ kratum /",
  "GP12mtp176pu:8788": "pracetasaṃ vasiṣṭhaṃ ca bhṛguṃ nāradameva ca /",
  "GP12mtp176pu:8789": "devabrahmaṛṣīn sarvāṃs tarpayed akṣataudakaiḥ // MatsP_102.19 //",
  "GP12mtp176pu:8790": "apasavyaṃ tataḥ kṛtvā savyaṃ jānvācya bhūtale /",
  "GP12mtp176pu:8791": "agniṣvāttāstathā saumyā haviṣmantastathoṣmapāḥ // MatsP_102.20 //",
  "GP12mtp176pu:8792": "sukālino barhiṣadas tathānye vājyapāḥ punaḥ /",
  "GP12mtp176pu:8793": "saṃtarpyāḥ pitaro bhaktyā satilodakacandanaiḥ // MatsP_102.21 //",
  "GP12mtp176pu:8794": "yamāya dharmarājāya mṛtyave cāntakāya ca /",
  "GP12mtp176pu:8795": "vaivasvatāya kālāya sarvabhṛtakṣayāya ca // MatsP_102.22 //",
  "GP12mtp176pu:8796": "audumbarāya dadhnāya nīlāya parameṣṭhine /",
  "GP12mtp176pu:8797": "vṛkodarāya citrāya citraguptāya vai namaḥ /",
  "GP12mtp176pu:8798": "darbhapāṇistu vidhinā pitṝnsaṃtarpayedbudhaḥ // MatsP_102.23 //",
  "GP12mtp176pu:8799": "pitrādīnnāmagotreṇa tathā mātāmahānapi /",
  "GP12mtp176pu:8800": "saṃtarpya vidhinā bhaktyā imaṃ mantramudīrayet // MatsP_102.24 //",
  "GP12mtp176pu:8801": "ye 'bāndhavā bāndhavā vā ye 'nyajanmani bāndhavāḥ /",
  "GP12mtp176pu:8802": "te tṛptimakhilāṃ yāntu yaś cāsmatto 'bhivāñchati // MatsP_102.25 //",
  "GP12mtp176pu:8803": "tataścācamya vidhivad ālikhetpadmamagrataḥ /",
  "GP12mtp176pu:8804": "akṣatābhiḥ sapuṣpābhiḥ sajalāruṇacandanam /",
  "GP12mtp176pu:8805": "arghyaṃ dadyātprayatnena sūryanāmāni kīrtayet // MatsP_102.26 //",
  "GP12mtp176pu:8806": "namaste viṣṇurūpāya namo viṣṇumukhāya vai /",
  "GP12mtp176pu:8807": "sahasraraśmaye nityaṃ namaste sarvatejase // MatsP_102.27 //",
  "GP12mtp176pu:8808": "namaste śiva sarveśa namaste sarvavatsala /",
  "GP12mtp176pu:8809": "jagatsvāminnamaste 'stu divyacandanabhūṣita // MatsP_102.28 //",
  "GP12mtp176pu:8810": "padmāsana namaste 'stu kuṇḍalāṅgadabhūṣita /",
  "GP12mtp176pu:8811": "namaste sarvalokeśa jagatsarvaṃ vibodhase // MatsP_102.29 //",
  "GP12mtp176pu:8812": "sukṛtaṃ duṣkṛtaṃ caiva sarvaṃ paśyasi sarvaga /",
  "GP12mtp176pu:8813": "satyadeva namaste 'stu prasīda mama bhāskara // MatsP_102.30 //",
  "GP12mtp176pu:8814": "divākara namaste 'stu prabhākara namo 'stu te /",
  "GP12mtp176pu:8815": "evaṃ sūryaṃ namaskṛtya triḥ kṛtvātha pradakṣiṇam /",
  "GP12mtp176pu:8816": "dvijaṃ gāṃ kāñcanaṃ spṛṣṭvā tato viṣṇugṛhaṃ vrajet // MatsP_102.31 //",
  "GP12mtp176pu:8817": "______________________________________________________",
  "GP12mtp176pu:8818": "Matsya-Purāṇa 103",
  "GP12mtp176pu:8819": "*nandikeśvara uvāca",
  "GP12mtp176pu:8820": "ataḥ paraṃ pravakṣyāmi prayāgasyopavarṇanam /",
  "GP12mtp176pu:8821": "mārkaṇḍeyena kathitaṃ yatpurā pāṇḍusūnave // MatsP_103.1 //",
  "GP12mtp176pu:8822": "bhārate tu yadā vṛtte prāptarājye pṛthāsute /",
  "GP12mtp176pu:8823": "etasminnantare rājā kuntīputro yudhiṣṭhiraḥ // MatsP_103.2 //",
  "GP12mtp176pu:8824": "bhrātṛśokena saṃtaptaś cintayansa punaḥ punaḥ /",
  "GP12mtp176pu:8825": "āsītsuyodhano rājā ekādaśacamūpatiḥ // MatsP_103.3 //",
  "GP12mtp176pu:8826": "asmānsaṃtāpya bahuśaḥ sarve te nidhanaṃ gatāḥ /",
  "GP12mtp176pu:8827": "vāsudevaṃ samāśritya pañca śeṣāstu pāṇḍavāḥ // MatsP_103.4 //",
  "GP12mtp176pu:8828": "hatvā bhīṣmaṃ ca droṇaṃ ca karṇaṃ caiva mahābalam /",
  "GP12mtp176pu:8829": "duryodhanaṃ ca rājānaṃ putrabhrātṛsamanvitam // MatsP_103.5 //",
  "GP12mtp176pu:8830": "rājāno nihatāḥ sarve ye cānye śūramāninaḥ /",
  "GP12mtp176pu:8831": "kiṃ no rājyena govinda kiṃ bhogairjīvitena vā // MatsP_103.6 //",
  "GP12mtp176pu:8832": "dhik kaṣṭamiti saṃcitya rājā vaiklavyabhāgataḥ /",
  "GP12mtp176pu:8833": "nirviceṣṭo nirutsāhaḥ kiṃcit tiṣṭhatyadhomukhaḥ // MatsP_103.7 //",
  "GP12mtp176pu:8834": "labdhasaṃjño yadā rājā cintayansa punaḥ punaḥ /",
  "GP12mtp176pu:8835": "kataro viniyogo vā niyamaṃ tīrthameva ca // MatsP_103.8 //",
  "GP12mtp176pu:8836": "yenāhaṃ śīghram āmuñce mahāpātakikilbiṣāt /",
  "GP12mtp176pu:8837": "yatra sthitvā naro yāti viṣṇulokamanuttamam // MatsP_103.9 //",
  "GP12mtp176pu:8838": "kathaṃ pṛcchāmi vai kṛṣṇaṃ yenedaṃ kārito 'smyaham /",
  "GP12mtp176pu:8839": "dhṛtarāṣṭraṃ kathaṃ pṛcche yasya putraśataṃ hatam // MatsP_103.10 //",
  "GP12mtp176pu:8840": "vyāsaṃ kathamahaṃ pṛcche yasya gotrakṣayaḥ kṛtaḥ /",
  "GP12mtp176pu:8841": "evaṃ vaiklavyamāpanno dharmarājo yudhiṣṭhiraḥ /",
  "GP12mtp176pu:8842": "rudanti pāṇḍavāḥ sarve bhrātṛśokapariplutāḥ // MatsP_103.11 //",
  "GP12mtp176pu:8843": "ye ca tatra mahātmānaḥ sametāḥ pāṇḍavāḥ smṛtāḥ /",
  "GP12mtp176pu:8844": "kuntī ca draupadī caiva ye ca tatra samāgatāḥ /",
  "GP12mtp176pu:8845": "bhūmau nipatitāḥ sarve rudantastu samantataḥ // MatsP_103.12 //",
  "GP12mtp176pu:8846": "vārāṇasyāṃ mārkaṇḍeyas tena jñāto yudhiṣṭhiraḥ /",
  "GP12mtp176pu:8847": "yathā vaiklavyamāpanno rudamānastu duḥkhitaḥ // MatsP_103.13 //",
  "GP12mtp176pu:8848": "acireṇaiva kālena mārkaṇḍeyo mahātapāḥ /",
  "GP12mtp176pu:8849": "samprāpto hāstinapuraṃ rājadvāre hyatiṣṭhata // MatsP_103.14 //",
  "GP12mtp176pu:8850": "dvārapālo 'pi taṃ dṛṣṭvā rājñaḥ kathitavāndrutam /",
  "GP12mtp176pu:8851": "tvāṃ draṣṭukāmo mārkaṇḍeyo dvāri tiṣṭhatyasau muniḥ /",
  "GP12mtp176pu:8852": "tvarito dharmaputrastu dvāramāgādataḥ param // MatsP_103.15 //",
  "GP12mtp176pu:8853": "*yudhiṣṭhira uvāca",
  "GP12mtp176pu:8854": "svāgataṃ te mahābhāga svāgataṃ te mahāmune /",
  "GP12mtp176pu:8855": "adya me saphalaṃ janma adya me tāritaṃ kulam // MatsP_103.16 //",
  "GP12mtp176pu:8856": "adya me pitarastuṣṭās tvayi dṛṣṭe mahāmune /",
  "GP12mtp176pu:8857": "adyāhaṃ pūtadeho 'smi yattvayā saha darśanam // MatsP_103.17 //",
  "GP12mtp176pu:8858": "*nandikeśvara uvāca",
  "GP12mtp176pu:8859": "siṃhāsane samāsthāpya pādaśaucārcanādibhiḥ /",
  "GP12mtp176pu:8860": "yudhiṣṭhiro mahātmā vai pūjayāmāsa taṃ munim // MatsP_103.18 //",
  "GP12mtp176pu:8861": "tataḥ sa tuṣṭo mārkaṇḍaḥ pūjitaścāha taṃ nṛpam /",
  "GP12mtp176pu:8862": "ākhyāhi tvaritaṃ rājan kimarthaṃ ruditaṃ tvayā /",
  "GP12mtp176pu:8863": "kena vā viklavībhūtaḥ kā bādhā te kimapriyam // MatsP_103.19 //",
  "GP12mtp176pu:8864": "*yudhiṣṭhira uvāca",
  "GP12mtp176pu:8865": "asmākaṃ caiva yadvṛttaṃ rājyasyārthe mahāmune /",
  "GP12mtp176pu:8866": "etatsarvaṃ viditvā tu cintāvaśamupāgataḥ // MatsP_103.20 //",
  "GP12mtp176pu:8867": "*mārkaṇḍeya uvāca",
  "GP12mtp176pu:8868": "śṛṇu rājanmahābāho kṣatradharmavyavasthitam /",
  "GP12mtp176pu:8869": "naiva dṛṣṭaṃ raṇe pāpaṃ yudhyamānasya dhīmataḥ // MatsP_103.21 //",
  "GP12mtp176pu:8870": "kiṃ punā rājadharmeṇa kṣatriyasya viśeṣataḥ /",
  "GP12mtp176pu:8871": "tadevaṃ hṛdayaṃ kṛtvā tasmātpāpaṃ na cintayet // MatsP_103.22 //",
  "GP12mtp176pu:8872": "tato yudhiṣṭhiro rājā praṇamya śirasā munim /",
  "GP12mtp176pu:8873": "papraccha vinayopetaḥ sarvapātakanāśanam // MatsP_103.23 //",
  "GP12mtp176pu:8874": "*yudhiṣṭhira uvāca",
  "GP12mtp176pu:8875": "pṛcchāmi tvāṃ mahāprājña nityaṃ trailokyadarśinam /",
  "GP12mtp176pu:8876": "kathaya tvaṃ samāsena yena mucyeta kilbiṣāt // MatsP_103.24 //",
  "GP12mtp176pu:8877": "*mārkaṇḍeya uvāca",
  "GP12mtp176pu:8878": "śṛṇu rājanmahābāho sarvapātakanāśanam /",
  "GP12mtp176pu:8879": "prayāgagamanaṃ śreṣṭhaṃ narāṇāṃ puṇyakarmaṇām // MatsP_103.25 //",
  "GP12mtp176pu:8880": "______________________________________________________",
  "GP12mtp176pu:8881": "Matsya-Purāṇa 104",
  "GP12mtp176pu:8882": "*yudhiṣṭhira uvāca",
  "GP12mtp176pu:8883": "bhagavañchrotumicchāmi purā kalpe yathāsthitam /",
  "GP12mtp176pu:8884": "brahmaṇā devamukhyena yathāvatkathitaṃ mune // MatsP_104.1 //",
  "GP12mtp176pu:8885": "kathaṃ prayāgagamanaṃ narāṇāṃ tatra kīdṛśam /",
  "GP12mtp176pu:8886": "mṛtānāṃ kā gatistatra snātānāṃ tatra kiṃ phalam // MatsP_104.2 //",
  "GP12mtp176pu:8887": "ye vasanti prayāge tu brūhi teṣāṃ ca kiṃ phalam /",
  "GP12mtp176pu:8888": "etanme sarvamākhyāhi paraṃ kautūhalaṃ hi me // MatsP_104.3 //",
  "GP12mtp176pu:8889": "*mārkaṇḍeya uvāca",
  "GP12mtp176pu:8890": "kathayiṣyāmi te vatsa yacchreṣṭhaṃ tatra yatphalam /",
  "GP12mtp176pu:8891": "purā hi sarvaviprāṇāṃ kathyamānaṃ mayā śrutam // MatsP_104.4 //",
  "GP12mtp176pu:8892": "ā prayāgapratiṣṭhānād āpurādvāsukerhradāt /",
  "GP12mtp176pu:8893": "kambalāśvatarau nāgau nāgaśca bahumūlakaḥ /",
  "GP12mtp176pu:8894": "etatprajāpateḥ kṣetraṃ triṣu lokeṣu viśrutam // MatsP_104.5 //",
  "GP12mtp176pu:8895": "tatra snātvā divaṃ yānti ye mṛtāste 'punarbhavāḥ /",
  "GP12mtp176pu:8896": "tato brahmādayo devā rakṣāṃ kurvanti saṃgatāḥ // MatsP_104.6 //",
  "GP12mtp176pu:8897": "anye ca bahavastīrthāḥ sarvapāpaharāḥ śubhāḥ /",
  "GP12mtp176pu:8898": "na śakyāḥ kathituṃ rājan bahuvarṣaśatairapi /",
  "GP12mtp176pu:8899": "saṃkṣepeṇa pravakṣyāmi prayāgasya tu kīrtanam // MatsP_104.7 //",
  "GP12mtp176pu:8900": "ṣaṣṭirdhanuḥsahasrāṇi yāni rakṣanti jāhnavīm /",
  "GP12mtp176pu:8901": "yamunāṃ rakṣati sadā savitā saptavāhanaḥ // MatsP_104.8 //",
  "GP12mtp176pu:8902": "prayāgaṃ tu viśeṣeṇa sadā rakṣati vāsavaḥ /",
  "GP12mtp176pu:8903": "maṇḍalaṃ rakṣati harir daivataiḥ saha saṃgataḥ // MatsP_104.9 //",
  "GP12mtp176pu:8904": "taṃ vaṭaṃ rakṣati sadā śūlapāṇirmaheśvaraḥ /",
  "GP12mtp176pu:8905": "sthānaṃ rakṣanti vai devāḥ sarvapāpaharaṃ śubham // MatsP_104.10 //",
  "GP12mtp176pu:8906": "adharmeṇāvṛto loko naiva gacchati tatpadam /",
  "GP12mtp176pu:8907": "svalpamalpataraṃ pāpaṃ yadā te syānnarādhipa /",
  "GP12mtp176pu:8908": "prayāgaṃ smaramāṇasya sarvamāyāti saṃkṣayam // MatsP_104.11 //",
  "GP12mtp176pu:8909": "darśanāttasya tīrthasya nāmasaṃkīrtanādapi /",
  "GP12mtp176pu:8910": "mṛttikālambhanādvāpi naraḥ pāpātpramucyate // MatsP_104.12 //",
  "GP12mtp176pu:8911": "pañca kuṇḍāni rājendra teṣāṃ madhye tu jāhnavī /",
  "GP12mtp176pu:8912": "prayāgasya praveśe tu pāpaṃ naśyati tatkṣaṇāt // MatsP_104.13 //",
  "GP12mtp176pu:8913": "yojanānāṃ sahasreṣu gaṅgāyāḥ smaraṇānnaraḥ /",
  "GP12mtp176pu:8914": "api duṣkṛtakarmā tu labhate paramāṃ gatim // MatsP_104.14 //",
  "GP12mtp176pu:8915": "kīrtanānmucyate pāpād dṛṣṭvā bhadrāṇi paśyati /",
  "GP12mtp176pu:8916": "avagāhya ca pītvā tu punātyāsaptamaṃ kulam // MatsP_104.15 //",
  "GP12mtp176pu:8917": "satyavādī jitakrodho hy ahiṃsāyāṃ vyavasthitaḥ /",
  "GP12mtp176pu:8918": "dharmānusārī tattvajño gobrāhmaṇahite rataḥ // MatsP_104.16 //",
  "GP12mtp176pu:8919": "gaṅgāyamunayormadhye snāto mucyeta kilbiṣāt /",
  "GP12mtp176pu:8920": "manasā cintayankāmān avāpnoti supuṣkalān // MatsP_104.17 //",
  "GP12mtp176pu:8921": "tato gatvā prayāgaṃ tu sarvadevābhirakṣitam /",
  "GP12mtp176pu:8922": "brahmacārī vasenmāsaṃ pitṝndevāṃśca tarpayet /",
  "GP12mtp176pu:8923": "īpsitāṃllabhate kāmān yatra yatrābhijāyate // MatsP_104.18 //",
  "GP12mtp176pu:8924": "tapanasya sutā devī triṣu lokeṣu viśrutā /",
  "GP12mtp176pu:8925": "samāgatā mahābhāgā yamunā tatra nimnagā /",
  "GP12mtp176pu:8926": "tatra saṃnihito nityaṃ sākṣāddevo maheśvaraḥ // MatsP_104.19 //",
  "GP12mtp176pu:8927": "duṣprāpyaṃ mānuṣaiḥ puṇyaṃ prayāgaṃ tu yudhiṣṭhira /",
  "GP12mtp176pu:8928": "devadānavagandharvā ṛṣayaḥ siddhacāraṇāḥ /",
  "GP12mtp176pu:8929": "tadupaspṛśya rājendra svargalokamupāsate // MatsP_104.20 //",
  "GP12mtp176pu:8930": "______________________________________________________",
  "GP12mtp176pu:8931": "Matsya-Purāṇa 105",
  "GP12mtp176pu:8932": "*mārkaṇḍeya uvāca",
  "GP12mtp176pu:8933": "śṛṇu rājanprayāgasya māhātmyaṃ punareva tu /",
  "GP12mtp176pu:8934": "yacchrutvā sarvapāpebhyo mucyate nātra saṃśayaḥ // MatsP_105.1 //",
  "GP12mtp176pu:8935": "ārtānāṃ hi daridrāṇāṃ niścitavyavasāyinām /",
  "GP12mtp176pu:8936": "sthānamuktaṃ prayāgaṃ tu nākhyeyaṃ tu kadācana // MatsP_105.2 //",
  "GP12mtp176pu:8937": "vyādhito yadi vā dīno vṛddho vāpi bhavennaraḥ /",
  "GP12mtp176pu:8938": "gaṅgāyamunayormadhye yastu prāṇānparityajet // MatsP_105.3 //",
  "GP12mtp176pu:8939": "dīptakāñcanavarṇābhair vimānaiḥ sūryasaṃnibhaiḥ /",
  "GP12mtp176pu:8940": "gandharvāpsarasāṃ madhye svarge krīḍati mānavaḥ // MatsP_105.4 //",
  "GP12mtp176pu:8941": "īpsitāṃllabhate kāmān vadanti ṛṣipuṃgavāḥ /",
  "GP12mtp176pu:8942": "sarvaratnamayairdivyair nānādhvajasamākulaiḥ /",
  "GP12mtp176pu:8943": "varāṅganāsamākīrṇair modate śubhalakṣaṇaiḥ // MatsP_105.5 //",
  "GP12mtp176pu:8944": "gītavādyavinirghoṣaiḥ prasuptaḥ pratibudhyate /",
  "GP12mtp176pu:8945": "yāvanna smarate janma tāvatsvarge mahīyate // MatsP_105.6 //",
  "GP12mtp176pu:8946": "tataḥ svargātparibhraṣṭaḥ kṣīṇakarmā divaścyutaḥ /",
  "GP12mtp176pu:8947": "hiraṇyaratnasampūrṇe samṛddhe jāyate kule /",
  "GP12mtp176pu:8948": "tadeva smarate tīrthaṃ smaraṇāttatra gacchati // MatsP_105.7 //",
  "GP12mtp176pu:8949": "deśastho yadi vāraṇye videśastho 'thavā gṛhe /",
  "GP12mtp176pu:8950": "prayāgaṃ smaramāṇo 'pi yastu prāṇānparityajet /",
  "GP12mtp176pu:8951": "brahmalokamavāpnoti vadanti ṛṣipuṃgavāḥ // MatsP_105.8 //",
  "GP12mtp176pu:8952": "sarvakāmaphalā vṛkṣā mahī yatra hiraṇmayī /",
  "GP12mtp176pu:8953": "ṛṣayo munayaḥ siddhās tatra loke sa gacchati // MatsP_105.9 //",
  "GP12mtp176pu:8954": "strīsahasrāvṛte ramye mandākinyāstaṭe śubhe /",
  "GP12mtp176pu:8955": "modate ṛṣibhiḥ sārdhaṃ sukṛteneha karmaṇā // MatsP_105.10 //",
  "GP12mtp176pu:8956": "siddhacāraṇagandharvaiḥ pūjyate divi daivataiḥ /",
  "GP12mtp176pu:8957": "tataḥ svargātparibhraṣṭo jambūdvīpapatirbhavet // MatsP_105.11 //",
  "GP12mtp176pu:8958": "tataḥ śubhāni karmāṇi cintayānaḥ punaḥ punaḥ /",
  "GP12mtp176pu:8959": "guṇavānvittasampanno bhavatīha na saṃśayaḥ // MatsP_105.12 //",
  "GP12mtp176pu:8960": "karmaṇā manasā vācā dharmasatyapratiṣṭhitaḥ /",
  "GP12mtp176pu:8961": "gaṅgāyamunayormadhye yastu gāṃ samprayacchati // MatsP_105.13 //",
  "GP12mtp176pu:8962": "suvarṇamaṇimuktāśca yadi vānyatparigraham /",
  "GP12mtp176pu:8963": "svakārye pitṛkārye vā devatābhyarcane 'pi vā /",
  "GP12mtp176pu:8964": "saphalaṃ tasya tattīrthaṃ yathāvatpuṇyamāpnuyāt // MatsP_105.14 //",
  "GP12mtp176pu:8965": "evaṃ tīrthe na gṛhṇīyāt puṇyeṣvāyataneṣu ca /",
  "GP12mtp176pu:8966": "nimitteṣu ca sarveṣu hy apramatto bhaveddvijaḥ // MatsP_105.15 //",
  "GP12mtp176pu:8967": "kapilāṃ pāṭalāvarṇāṃ yastu dhenuṃ prayacchati /",
  "GP12mtp176pu:8968": "svarṇaśṛṅgīṃ raupyakhurāṃ kāṃsyadohāṃ payasvinīm // MatsP_105.16 //",
  "GP12mtp176pu:8969": "prayāge śrotriyaṃ santaṃ grāhayitvā yathāvidhi /",
  "GP12mtp176pu:8970": "śuklāmbaradharaṃ śāntaṃ dharmajñaṃ vedapāragam // MatsP_105.17 //",
  "GP12mtp176pu:8971": "sā gaustasmai pradātavyā gaṅgāyamunasaṃgame /",
  "GP12mtp176pu:8972": "vāsāṃsi ca mahārhāṇi ratnāni vividhāni ca // MatsP_105.18 //",
  "GP12mtp176pu:8973": "yāvadromāṇi tasyā goḥ santi gātreṣu sattama /",
  "GP12mtp176pu:8974": "tāvadvarṣasahasrāṇi svargaloke mahīyate // MatsP_105.19 //",
  "GP12mtp176pu:8975": "yatrāsau labhate janma sā gaustasyābhijāyate /",
  "GP12mtp176pu:8976": "na ca paśyati taṃ ghoraṃ narakaṃ tena karmaṇā /",
  "GP12mtp176pu:8977": "uttarānsa kurūnprāpya modate kālamakṣayam // MatsP_105.20 //",
  "GP12mtp176pu:8978": "gavāṃ śatasahasrebhyo dadyādekāṃ payasvinīm /",
  "GP12mtp176pu:8979": "putrāndārāṃstathā bhṛtyān gaurekā prati tārayet // MatsP_105.21 //",
  "GP12mtp176pu:8980": "tasmātsarveṣu dāneṣu godānaṃ tu viśiṣyate /",
  "GP12mtp176pu:8981": "durgame viṣame ghore mahāpātakasambhave /",
  "GP12mtp176pu:8982": "gaureva rakṣāṃ kurute tasmāddeyā dvijottame // MatsP_105.22 //",
  "GP12mtp176pu:8983": "______________________________________________________",
  "GP12mtp176pu:8984": "Matsya-Purāṇa 106",
  "GP12mtp176pu:8985": "*yudhiṣṭhira uvāca",
  "GP12mtp176pu:8986": "yathā yathā prayāgasya māhātmyaṃ kathyate tvayā /",
  "GP12mtp176pu:8987": "tathā tathā pramucye 'haṃ sarvapāpairna saṃśayaḥ // MatsP_106.1 //",
  "GP12mtp176pu:8988": "bhagavankena vidhinā gantavyaṃ dharmaniścayaiḥ /",
  "GP12mtp176pu:8989": "prayāge yo vidhiḥ proktas tanme brūhi mahāmune // MatsP_106.2 //",
  "GP12mtp176pu:8990": "*mārkaṇḍeya uvāca",
  "GP12mtp176pu:8991": "kathayiṣyāmi te rājaṃs tīrthayātrāvidhikramam /",
  "GP12mtp176pu:8992": "ārṣeṇa vidhinānena yathādṛṣṭaṃ yathāśrutam // MatsP_106.3 //",
  "GP12mtp176pu:8993": "prayāgatīrthayātrārthī yaḥ prayāti naraḥ kvacit /",
  "GP12mtp176pu:8994": "balīvardasamārūḍhaḥ śṛṇu tasyāpi yatphalam // MatsP_106.4 //",
  "GP12mtp176pu:8995": "narake vasate ghore gavāṃ kroṣṭā hi dāruṇe /",
  "GP12mtp176pu:8996": "salilaṃ na ca gṛhṇanti pitarastasya dehinaḥ // MatsP_106.5 //",
  "GP12mtp176pu:8997": "yastu putrāṃstathā bālān snāpayet pāyayettathā /",
  "GP12mtp176pu:8998": "yathātmanā tathā sarvaṃ dānaṃ vipreṣu dāpayet // MatsP_106.6 //",
  "GP12mtp176pu:8999": "aiśvaryalobhamohādvā gacchedyānena yo naraḥ /",
  "GP12mtp176pu:9000": "niṣphalaṃ tasya tatsarvaṃ tasmādyānaṃ vivarjayet // MatsP_106.7 //",
  "GP12mtp176pu:9001": "gaṅgāyamunayormadhye yastu kanyāṃ prayacchati /",
  "GP12mtp176pu:9002": "ārṣeṇaiva vivāhena yathāvibhavasambhavam // MatsP_106.8 //",
  "GP12mtp176pu:9003": "na sa paśyati taṃ ghoraṃ narakaṃ tena karmaṇā /",
  "GP12mtp176pu:9004": "uttarānsa kurūngatvā modate kālamakṣayam /",
  "GP12mtp176pu:9005": "putrāndārāṃśca labhate dhārmikānrūpasaṃyutān // MatsP_106.9 //",
  "GP12mtp176pu:9006": "tatra dānaṃ prakartavyaṃ yathāvibhavasambhavam /",
  "GP12mtp176pu:9007": "tena tīrthaphalaṃ caiva vardhate nātra saṃśayaḥ /",
  "GP12mtp176pu:9008": "svarge tiṣṭhati rājendra yāvadābhūtasaṃplavam // MatsP_106.10 //",
  "GP12mtp176pu:9009": "vaṭamūlaṃ samāsādya yastu prāṇānvimuñcati /",
  "GP12mtp176pu:9010": "sarvalokānatikramya rudralokaṃ sa gacchati // MatsP_106.11 //",
  "GP12mtp176pu:9011": "tatra te dvādaśādityās tapanti rudrasaṃśritāḥ /",
  "GP12mtp176pu:9012": "nirdahanti jagatsarvaṃ vaṭamūlaṃ na dahyate // MatsP_106.12 //",
  "GP12mtp176pu:9013": "naṣṭacandrārkabhuvanaṃ yadā caikārṇavaṃ jagat /",
  "GP12mtp176pu:9014": "sthīyate tatra vai viṣṇur yajamānaḥ punaḥ punaḥ // MatsP_106.13 //",
  "GP12mtp176pu:9015": "devadānavagandharvā ṛṣayaḥ siddhacāraṇāḥ /",
  "GP12mtp176pu:9016": "sadā sevanti tattīrthaṃ gaṅgāyamunasaṃgamam // MatsP_106.14 //",
  "GP12mtp176pu:9017": "tato gaccheta rājendra prayāgaṃ saṃstuvaṃśca yat /",
  "GP12mtp176pu:9018": "yatra brahmādayo devā ṛṣayaḥ siddhacāraṇāḥ // MatsP_106.15 //",
  "GP12mtp176pu:9019": "lokapālāśca sādhyāśca pitaro lokasaṃmatāḥ /",
  "GP12mtp176pu:9020": "sanatkumārapramukhās tathaiva paramarṣayaḥ // MatsP_106.16 //",
  "GP12mtp176pu:9021": "aṅgiraḥpramukhāścaiva tathā brahmarṣayaḥ pare /",
  "GP12mtp176pu:9022": "tathā nāgāḥ suparṇāśca siddhāśca khecarāśca ye // MatsP_106.17 //",
  "GP12mtp176pu:9023": "sāgarāḥ saritaḥ śailā nāgā vidyādharāśca ye /",
  "GP12mtp176pu:9024": "hariśca bhagavanāste prajāpatipuraḥsaraḥ // MatsP_106.18 //",
  "GP12mtp176pu:9025": "gaṅgāyamunayormadhye pṛthivyā jaghanaṃ smṛtam /",
  "GP12mtp176pu:9026": "prayāgaṃ rājaśārdūla triṣu lokeṣu viśrutam /",
  "GP12mtp176pu:9027": "tataḥ puṇyatamaṃ nāsti triṣu lokeṣu bhārata // MatsP_106.19 //",
  "GP12mtp176pu:9028": "śravaṇāttasya tīrthasya nāmasaṃkīrtanādapi /",
  "GP12mtp176pu:9029": "mṛttikālambhanādvāpi naraḥ pāpātpramucyate // MatsP_106.20 //",
  "GP12mtp176pu:9030": "tatrābhiṣekaṃ yaḥ kuryāt saṃgame śaṃsitavrataḥ /",
  "GP12mtp176pu:9031": "tulyaṃ phalamavāpnoti rājasūyāśvamedhayoḥ // MatsP_106.21 //",
  "GP12mtp176pu:9032": "na devavacanāttāta na lokavacanāttathā /",
  "GP12mtp176pu:9033": "matir utkramaṇīyā te prayāgagamanaṃ prati // MatsP_106.22 //",
  "GP12mtp176pu:9034": "daśa tīrthasahasrāṇi ṣaṣṭikoṭyastathā parāḥ /",
  "GP12mtp176pu:9035": "teṣāṃ sāṃnidhyamatraiva tatastu kurunandana // MatsP_106.23 //",
  "GP12mtp176pu:9036": "yā gatir yogayuktasya satyasthasya manīṣiṇaḥ /",
  "GP12mtp176pu:9037": "sā gatistyajataḥ prāṇān gaṅgāyamunasaṃgame // MatsP_106.24 //",
  "GP12mtp176pu:9038": "na te jīvanti loke 'smiṃs tatra tatra yudhiṣṭhira /",
  "GP12mtp176pu:9039": "ye prayāgaṃ na samprāptās triṣu lokeṣu vañcitāḥ // MatsP_106.25 //",
  "GP12mtp176pu:9040": "evaṃ dṛṣṭvā tu tattīrthaṃ prayāgaṃ paramaṃ padam /",
  "GP12mtp176pu:9041": "mucyate sarvapāpebhyaḥ śaśāṅka iva rāhuṇā // MatsP_106.26 //",
  "GP12mtp176pu:9042": "kambalāśvatarau nāgau vipule yamunātaṭe /",
  "GP12mtp176pu:9043": "tatra snātvā ca pītvā ca sarvapāpaiḥ pramucyate // MatsP_106.27 //",
  "GP12mtp176pu:9044": "tatra gatvā ca saṃsthānaṃ mahādevasya viśrutam /",
  "GP12mtp176pu:9045": "narastārayate sarvān daśa pūrvāndaśāparān // MatsP_106.28 //",
  "GP12mtp176pu:9046": "kṛtvābhiṣekaṃ tu naraḥ so 'śvamedhaphalaṃ labhet /",
  "GP12mtp176pu:9047": "svargalokamavāpnoti yāvadābhūtasaṃplavam // MatsP_106.29 //",
  "GP12mtp176pu:9048": "pūrvapārśve tu gaṅgāyās triṣu lokeṣu bhārata /",
  "GP12mtp176pu:9049": "kūpaṃ caiva tu sāmudraṃ pratiṣṭhānaṃ ca viśrutam // MatsP_106.30 //",
  "GP12mtp176pu:9050": "brahmacārī jitakrodhas trirātraṃ yadi tiṣṭhati /",
  "GP12mtp176pu:9051": "sarvapāpaviśuddhātmā so 'śvamedhaphalaṃ labhet // MatsP_106.31 //",
  "GP12mtp176pu:9052": "uttareṇa pratiṣṭhānād bhāgīrathyāstu pūrvataḥ /",
  "GP12mtp176pu:9053": "haṃsaprapatanaṃ nāma tīrthaṃ trailokyaviśrutam // MatsP_106.32 //",
  "GP12mtp176pu:9054": "aśvamedhaphalaṃ tasmin snānamātreṇa bhārata /",
  "GP12mtp176pu:9055": "yāvaccandraśca sūryaśca tāvatsvarge mahīyate // MatsP_106.33 //",
  "GP12mtp176pu:9056": "urvaśīramaṇe puṇye vipule haṃsapāṇḍure /",
  "GP12mtp176pu:9057": "parityajati yaḥ prāṇāñ śṛṇu tasyāpi yatphalam // MatsP_106.34 //",
  "GP12mtp176pu:9058": "ṣaṣṭivarṣasahasrāṇi ṣaṣṭivarṣaśatāni ca /",
  "GP12mtp176pu:9059": "sevyate pitṛbhiḥ sārdhaṃ svargaloke narādhipa // MatsP_106.35 //",
  "GP12mtp176pu:9060": "urvaśīṃ tu sadā paśyet svargaloke narottama /",
  "GP12mtp176pu:9061": "pūjyate satataṃ putra ṛṣigandharvakiṃnaraiḥ // MatsP_106.36 //",
  "GP12mtp176pu:9062": "tataḥ svargātparibhraṣṭaḥ kṣīṇakarmā divaścyutaḥ /",
  "GP12mtp176pu:9063": "urvaśīsadṛśīnāṃ tu kanyānāṃ labhate śatam // MatsP_106.37 //",
  "GP12mtp176pu:9064": "madhye nārīsahasrāṇāṃ bahūnāṃ ca patirbhavet /",
  "GP12mtp176pu:9065": "daśagrāmasahasrāṇāṃ bhoktā bhavati bhūmipaḥ // MatsP_106.38 //",
  "GP12mtp176pu:9066": "kāñcīnūpuraśabdena supto 'sau pratibudhyate /",
  "GP12mtp176pu:9067": "bhuktvā tu vipulān bhogāṃs tattīrthaṃ bhajate punaḥ // MatsP_106.39 //",
  "GP12mtp176pu:9068": "śuklāmbaradharo nityaṃ niyataḥ saṃyatendriyaḥ /",
  "GP12mtp176pu:9069": "ekaṃ kālaṃ tu bhuñjāno māsaṃ bhūmipatirbhavet // MatsP_106.40 //",
  "GP12mtp176pu:9070": "suvarṇālaṃkṛtānāṃ tu nārīṇāṃ labhate śatam /",
  "GP12mtp176pu:9071": "pṛthivyām āsamudrāyāṃ mahābhūmipatirbhavet // MatsP_106.41 //",
  "GP12mtp176pu:9072": "dhanadhānyasamāyukto dātā bhavati nityaśaḥ /",
  "GP12mtp176pu:9073": "bhuktvā tu vipulānbhogāṃs tattīrthaṃ labhate punaḥ // MatsP_106.42 //",
  "GP12mtp176pu:9074": "atha saṃdhyāvaṭe ramye brahmacārī jitendriyaḥ /",
  "GP12mtp176pu:9075": "upavāsī śuciḥ saṃdhyāṃ brahmalokamavāpnuyāt // MatsP_106.43 //",
  "GP12mtp176pu:9076": "koṭitīrthaṃ samāsādya yastu prāṇānparityajet /",
  "GP12mtp176pu:9077": "koṭivarṣasahasrāṇāṃ svargaloke mahīyate // MatsP_106.44 //",
  "GP12mtp176pu:9078": "tataḥ svargātparibhraṣṭaḥ kṣīṇakarmā divaścyutaḥ /",
  "GP12mtp176pu:9079": "suvarṇamaṇimuktāḍhya-kule jāyeta rūpavān // MatsP_106.45 //",
  "GP12mtp176pu:9080": "tato bhogavatīṃ gatvā vāsukeruttareṇa tu /",
  "GP12mtp176pu:9081": "daśāśvamedhakaṃ nāma tīrthaṃ tatrāparaṃ bhavet // MatsP_106.46 //",
  "GP12mtp176pu:9082": "kṛtābhiṣekastu naraḥ so 'śvamedhaphalaṃ labhet /",
  "GP12mtp176pu:9083": "dhanāḍhyo rūpavāndakṣo dātā bhavati dhārmikaḥ // MatsP_106.47 //",
  "GP12mtp176pu:9084": "caturvedeṣu yatpuṇyaṃ yatpuṇyaṃ satyavādiṣu /",
  "GP12mtp176pu:9085": "ahiṃsāyāṃ tu yo dharmo gamanādeva tatphalam // MatsP_106.48 //",
  "GP12mtp176pu:9086": "kurukṣetrasamā gaṅgā yatra yatrāvagāhyate /",
  "GP12mtp176pu:9087": "kurukṣetrāddaśaguṇā yatra vindhyena saṃgatā // MatsP_106.49 //",
  "GP12mtp176pu:9088": "yatra gaṅgā mahābhāgā bahutīrthā tapodhanā /",
  "GP12mtp176pu:9089": "siddhakṣetraṃ hi tajjñeyaṃ nātra kāryā vicāraṇā // MatsP_106.50 //",
  "GP12mtp176pu:9090": "kṣitau tārayate martyān nāgāṃstārayate 'pyadhaḥ /",
  "GP12mtp176pu:9091": "divi tārayate devāṃs tena tripathagā smṛtā // MatsP_106.51 //",
  "GP12mtp176pu:9092": "yāvadasthīni gaṅgāyāṃ tiṣṭhanti hi śarīriṇaḥ /",
  "GP12mtp176pu:9093": "tāvadvarṣasahasrāṇi svargaloke mahīyate // MatsP_106.52 //",
  "GP12mtp176pu:9094": "tataḥ svargātparibhraṣṭo jambūdvīpapatirbhavet /",
  "GP12mtp176pu:9095": "tīrthānāṃ tu paraṃ tīrthaṃ nadīnāṃ tu mahānadī /",
  "GP12mtp176pu:9096": "mokṣadā sarvabhūtānāṃ mahāpātakināmapi // MatsP_106.53 //",
  "GP12mtp176pu:9097": "sarvatra sulabhā gaṅgā triṣu sthāneṣu durlabhā /",
  "GP12mtp176pu:9098": "gaṅgādvāre prayāge ca gaṅgāsāgarasaṃgame /",
  "GP12mtp176pu:9099": "tatra snātvā divaṃ yānti ye mṛtāste 'punarbhavāḥ // MatsP_106.54 //",
  "GP12mtp176pu:9100": "sarveṣāmeva bhūtānāṃ pāpopahatacetasām /",
  "GP12mtp176pu:9101": "gatim anviṣyamāṇānāṃ nāsti gaṅgāsamā gatiḥ // MatsP_106.55 //",
  "GP12mtp176pu:9102": "pavitrāṇāṃ pavitraṃ ca maṅgalānāṃ ca maṅgalam /",
  "GP12mtp176pu:9103": "maheśvaraśirobhraṣṭā sarvapāpaharā śubhā // MatsP_106.56 //",
  "GP12mtp176pu:9104": "kṛte tu naimiṣaṃ kṣetraṃ tretāyāṃ puṣkaraṃ param /",
  "GP12mtp176pu:9105": "dvāpare tu kurukṣetraṃ kalau gaṅgā viśiṣyate // MatsP_106.57 //",
  "GP12mtp176pu:9106": "gaṅgāmeva niṣeveta prayāgaṃ tu viśeṣataḥ /",
  "GP12mtp176pu:9107": "nānyatkaliyuge ghore bheṣajaṃ nṛpa vidyate // MatsP_106.58 //",
  "GP12mtp176pu:9108": "______________________________________________________",
  "GP12mtp176pu:9109": "Matsya-Purāṇa 107",
  "GP12mtp176pu:9110": "*mārkaṇḍeya uvāca",
  "GP12mtp176pu:9111": "śṛṇu rājanprayāgasya māhātmyaṃ punareva tu /",
  "GP12mtp176pu:9112": "yacchrutvā sarvapāpebhyo mucyate nātra saṃśayaḥ // MatsP_107.1 //",
  "GP12mtp176pu:9113": "mānasaṃ nāma tattīrthaṃ gaṅgāyā uttare taṭe /",
  "GP12mtp176pu:9114": "trirātropoṣito bhūtvā sarvakāmānavāpnuyāt // MatsP_107.2 //",
  "GP12mtp176pu:9115": "gobhūhiraṇyadānena yatphalaṃ prāpnuyānnaraḥ /",
  "GP12mtp176pu:9116": "sa tatphalamavāpnoti tattīrthaṃ smarate punaḥ // MatsP_107.3 //",
  "GP12mtp176pu:9117": "akāmo vā sakāmo vā gaṅgāyāṃ yo 'bhipadyate /",
  "GP12mtp176pu:9118": "mṛtastu labhate svargaṃ narakaṃ ca na paśyati // MatsP_107.4 //",
  "GP12mtp176pu:9119": "apsarogaṇasaṃgītaiḥ supto 'sau pratibudhyate /",
  "GP12mtp176pu:9120": "haṃsasārasayuktena vimānena sa gacchati /",
  "GP12mtp176pu:9121": "bahuvarṣasahasrāṇi svargaṃ rājendra bhuñjati // MatsP_107.5 //",
  "GP12mtp176pu:9122": "tataḥ svargātparibhraṣṭaḥ kṣīṇakarmā divaścyutaḥ /",
  "GP12mtp176pu:9123": "suvarṇamaṇimuktāḍhye jāyate vipule kule // MatsP_107.6 //",
  "GP12mtp176pu:9124": "ṣaṣṭitīrthasahasrāṇi ṣaṣṭikoṭyastathāpagāḥ /",
  "GP12mtp176pu:9125": "māghamāse gamiṣyanti gaṅgāyamunasaṃgamam // MatsP_107.7 //",
  "GP12mtp176pu:9126": "gavāṃ śatasahasrasya samyagdattasya yatphalam /",
  "GP12mtp176pu:9127": "prayāge māghamāse tu tryahasnānāttu tatphalam // MatsP_107.8 //",
  "GP12mtp176pu:9128": "gaṅgāyamunayormadhye karṣāgniṃ yastu sādhayet /",
  "GP12mtp176pu:9129": "ahīnāṅgo hyarogaśca pañcendriyasamanvitaḥ // MatsP_107.9 //",
  "GP12mtp176pu:9130": "yāvanti romakūpāṇi tasya gātreṣu dehinaḥ /",
  "GP12mtp176pu:9131": "tāvadvarṣasahasrāṇi svargaloke mahīyate // MatsP_107.10 //",
  "GP12mtp176pu:9132": "tataḥ svargātparibhraṣṭo jambūdvīpapatirbhavet /",
  "GP12mtp176pu:9133": "sa bhuktvā vipulānbhogāṃs tattīrthaṃ smarate punaḥ // MatsP_107.11 //",
  "GP12mtp176pu:9134": "jalapraveśaṃ yaḥ kuryāt saṃgame lokaviśrute /",
  "GP12mtp176pu:9135": "rāhugraste tathā some vimuktaḥ sarvakilbiṣaiḥ // MatsP_107.12 //",
  "GP12mtp176pu:9136": "somalokamavāpnoti somena saha modate /",
  "GP12mtp176pu:9137": "ṣaṣṭivarṣasahasrāṇi svargaloke mahīyate // MatsP_107.13 //",
  "GP12mtp176pu:9138": "svarge ca śakraloke 'smin nṛṣigandharvasevite /",
  "GP12mtp176pu:9139": "paribhraṣṭastu rājendra samṛddhe jāyate kule // MatsP_107.14 //",
  "GP12mtp176pu:9140": "adhaḥśirāstu yo jvālām ūrdhvapādaḥ pibennaraḥ /",
  "GP12mtp176pu:9141": "śatavarṣasahasrāṇi svargaloke mahīyate // MatsP_107.15 //",
  "GP12mtp176pu:9142": "paribhraṣṭastu rājendra so 'gnihotrī bhavennaraḥ /",
  "GP12mtp176pu:9143": "bhuktvā tu vipulānbhogāṃs tattīrthaṃ bhajate punaḥ // MatsP_107.16 //",
  "GP12mtp176pu:9144": "yaḥ svadehaṃ tu kartitvā śakunibhyaḥ prayacchati /",
  "GP12mtp176pu:9145": "vihagairupabhuktasya śṛṇu tasyāpi yatphalam // MatsP_107.17 //",
  "GP12mtp176pu:9146": "śataṃ varṣasahasrāṇāṃ somaloke mahīyate /",
  "GP12mtp176pu:9147": "tasmādapi paribhraṣṭo rājā bhavati dhārmikaḥ // MatsP_107.18 //",
  "GP12mtp176pu:9148": "guṇavān rūpasampanno vidvāṃśca priyavācakaḥ /",
  "GP12mtp176pu:9149": "bhuktvā tu vipulānbhogāṃs tattīrthaṃ bhajate punaḥ // MatsP_107.19 //",
  "GP12mtp176pu:9150": "yāmune cottare kūle prayāgasya tu dakṣiṇe /",
  "GP12mtp176pu:9151": "ṛṇapramocanaṃ nāma tattīrthaṃ paramaṃ smṛtam // MatsP_107.20 //",
  "GP12mtp176pu:9152": "ekarātroṣitaḥ snātvā ṛṇaiḥ sarvaiḥ pramucyate /",
  "GP12mtp176pu:9153": "svargalokamavāpnoti anṛṇaśca sadā bhavet // MatsP_107.21 //",
  "GP12mtp176pu:9154": "______________________________________________________",
  "GP12mtp176pu:9155": "Matsya-Purāṇa 108",
  "GP12mtp176pu:9156": "*yudhiṣṭhira uvāca",
  "GP12mtp176pu:9157": "etacchrutvā prayāgasya yattvayā parikīrtitam /",
  "GP12mtp176pu:9158": "viśuddhaṃ me 'dya hṛdayaṃ prayāgasya tu kīrtanāt // MatsP_108.1 //",
  "GP12mtp176pu:9159": "anāśakaphalaṃ brūhi bhagavaṃstatra kīdṛśam /",
  "GP12mtp176pu:9160": "yaṃ ca lokamavāpnoti viśuddhaḥ sarvakilbiṣaiḥ // MatsP_108.2 //",
  "GP12mtp176pu:9161": "*mārkaṇḍeya uvāca",
  "GP12mtp176pu:9162": "śṛṇu rājanprayāge tu anāśakaphalaṃ vibho /",
  "GP12mtp176pu:9163": "prāpnoti puruṣo dhīmāñ śraddadhāno jitendriyaḥ // MatsP_108.3 //",
  "GP12mtp176pu:9164": "ahīnāṅgo 'pyarogaśca pañcendriyasamanvitaḥ /",
  "GP12mtp176pu:9165": "aśvamedhaphalaṃ tasya gacchatastu pade pade // MatsP_108.4 //",
  "GP12mtp176pu:9166": "kulāni tārayedrājan daśa pūrvāndaśāparān /",
  "GP12mtp176pu:9167": "mucyate sarvapāpebhyo gacchettu paramaṃ padam // MatsP_108.5 //",
  "GP12mtp176pu:9168": "*yudhiṣṭhira uvāca",
  "GP12mtp176pu:9169": "mahābhāgyaṃ hi dharmasya yattvaṃ vadasi me prabho /",
  "GP12mtp176pu:9170": "alpenaiva prayatnena bahūndharmānavāpnute // MatsP_108.6 //",
  "GP12mtp176pu:9171": "aśvamedhaistu bahubhiḥ prāpyate suvratairiha /",
  "GP12mtp176pu:9172": "imaṃ me saṃśayaṃ chinddhi paraṃ kautūhalaṃ hi me // MatsP_108.7 //",
  "GP12mtp176pu:9173": "*mārkaṇḍeya uvāca",
  "GP12mtp176pu:9174": "śṛṇu rājanmahāvīra yaduktaṃ brahmayoninā /",
  "GP12mtp176pu:9175": "ṛṣīṇāṃ saṃnidhau pūrvaṃ kathyamānaṃ mayā śrutam // MatsP_108.8 //",
  "GP12mtp176pu:9176": "pañcayojanavistīrṇaṃ prayāgasya tu maṇḍalam /",
  "GP12mtp176pu:9177": "praviṣṭamātre tadbhūmāv aśvamedhaḥ pade pade // MatsP_108.9 //",
  "GP12mtp176pu:9178": "vyatītānpuruṣānsapta bhaviṣyāṃśca caturdaśa /",
  "GP12mtp176pu:9179": "narastārayate sarvān yastu prāṇānparityajet // MatsP_108.10 //",
  "GP12mtp176pu:9180": "evaṃ jñātvā tu rājendra sadā sevāparo bhavet /",
  "GP12mtp176pu:9181": "aśraddadhānāḥ puruṣāḥ pāpopahatacetasaḥ /",
  "GP12mtp176pu:9182": "na prāpnuvanti tatsthānaṃ prayāgaṃ devarakṣitam // MatsP_108.11 //",
  "GP12mtp176pu:9183": "*yudhiṣṭhira uvāca",
  "GP12mtp176pu:9184": "snehādvā dravyalobhādvā ye tu kāmavaśaṃ gatāḥ /",
  "GP12mtp176pu:9185": "kathaṃ tīrthaphalaṃ teṣāṃ kathaṃ puṇyaphalaṃ bhavet // MatsP_108.12 //",
  "GP12mtp176pu:9186": "vikrayaḥ sarvabhāṇḍānāṃ kāryākāryamajānataḥ /",
  "GP12mtp176pu:9187": "prayāge kā gatistasya tanme brūhi pitāmaha // MatsP_108.13 //",
  "GP12mtp176pu:9188": "*mārkaṇḍeya uvāca",
  "GP12mtp176pu:9189": "śṛṇu rājanmahāguhyaṃ sarvapāpapraṇāśanam /",
  "GP12mtp176pu:9190": "māsamekaṃ tu yaḥ snāyāt prayāge niyatendriyaḥ /",
  "GP12mtp176pu:9191": "mucyate sarvapāpebhyaḥ sa gacchetparamaṃ padam // MatsP_108.14 //",
  "GP12mtp176pu:9192": "viśrambhaghātakānāṃ tu prayāge śṛṇu yatphalam /",
  "GP12mtp176pu:9193": "trikālameva snāyīta āhāraṃ bhaikṣyamācaret /",
  "GP12mtp176pu:9194": "tribhirmāsaiḥ sa mucyeta prayāge tu na saṃśayaḥ // MatsP_108.15 //",
  "GP12mtp176pu:9195": "ajñānena tu yasyeha tīrthayātrādikaṃ bhavet /",
  "GP12mtp176pu:9196": "sarvakāmasamṛddhastu svargaloke mahīyate /",
  "GP12mtp176pu:9197": "sthānaṃ ca labhate nityaṃ dhanadhānyasamākulam // MatsP_108.16 //",
  "GP12mtp176pu:9198": "evaṃ jñānena sampūrṇaḥ sadā bhavati bhogavān /",
  "GP12mtp176pu:9199": "tāritāḥ pitarastena narakātprapitāmahāḥ // MatsP_108.17 //",
  "GP12mtp176pu:9200": "dharmānusāri tattvajña pṛcchataste punaḥ punaḥ /",
  "GP12mtp176pu:9201": "tvatpriyārthaṃ samākhyātaṃ guhyametatsanātanam // MatsP_108.18 //",
  "GP12mtp176pu:9202": "*yudhiṣṭhira uvāca",
  "GP12mtp176pu:9203": "adya me saphalaṃ janma adya me tāritaṃ kulam /",
  "GP12mtp176pu:9204": "prīto 'smyanugṛhīto 'smi darśanādeva te mune // MatsP_108.19 //",
  "GP12mtp176pu:9205": "tvaddarśanāttu dharmātman mukto 'haṃ cādya kilbiṣāt /",
  "GP12mtp176pu:9206": "idānīṃ vedmi cātmānaṃ bhagavangatakalmaṣam // MatsP_108.20 //",
  "GP12mtp176pu:9207": "*mārkaṇḍeya uvāca",
  "GP12mtp176pu:9208": "diṣṭyā te saphalaṃ janma diṣṭyā te tāritaṃ kulam /",
  "GP12mtp176pu:9209": "kīrtanādvardhate puṇyaṃ śrutātpāpapraṇāśanam // MatsP_108.21 //",
  "GP12mtp176pu:9210": "*yudhiṣṭhira uvāca",
  "GP12mtp176pu:9211": "yamunāyāṃ tu kiṃ puṇyaṃ kiṃ phalaṃ tu mahāmune /",
  "GP12mtp176pu:9212": "etanme sarvamākhyāhi yathādṛṣṭaṃ yathāśrutam // MatsP_108.22 //",
  "GP12mtp176pu:9213": "*mārkaṇḍeya uvāca",
  "GP12mtp176pu:9214": "tapanasya sutā devī triṣu lokeṣu viśrutā /",
  "GP12mtp176pu:9215": "samākhyātā mahābhāgā yamunā tatra nimnagā // MatsP_108.23 //",
  "GP12mtp176pu:9216": "yenaiva niḥsṛtā gaṅgā tenaiva yamunā gatā /",
  "GP12mtp176pu:9217": "yojanānāṃ sahasreṣu kīrtanātpāpanāśinī // MatsP_108.24 //",
  "GP12mtp176pu:9218": "tatra snātvā ca pītvā ca yamunāyāṃ yudhiṣṭhira /",
  "GP12mtp176pu:9219": "kīrtanāllabhate puṇyaṃ dṛṣṭvā bhadrāṇi paśyati // MatsP_108.25 //",
  "GP12mtp176pu:9220": "avagāhya ca pītvā ca punātyāsaptamaṃ kulam /",
  "GP12mtp176pu:9221": "prāṇāṃstyajati yastatra sa yāti paramāṃ gatim // MatsP_108.26 //",
  "GP12mtp176pu:9222": "agnitīrthamiti khyātaṃ yamunādakṣiṇe taṭe /",
  "GP12mtp176pu:9223": "paścime dharmarājasya tīrthaṃ tu narakaṃ smṛtam // MatsP_108.27 //",
  "GP12mtp176pu:9224": "tatra snātvā divaṃ yānti ye mṛtāste 'punarbhavāḥ /",
  "GP12mtp176pu:9225": "evaṃ tīrthasahasrāṇi yamunādakṣiṇe taṭe // MatsP_108.28 //",
  "GP12mtp176pu:9226": "uttareṇa pravakṣyāmi ādityasya mahātmanaḥ /",
  "GP12mtp176pu:9227": "tīrthaṃ nirañjanaṃ nāma yatra devāḥ savāsavāḥ // MatsP_108.29 //",
  "GP12mtp176pu:9228": "upāsate sma saṃdhyāṃ ye trikālaṃ hi yudhiṣṭhira /",
  "GP12mtp176pu:9229": "devāḥ sevanti tattīrthaṃ ye cānye vibudhā janāḥ // MatsP_108.30 //",
  "GP12mtp176pu:9230": "śraddadhānaparo bhūtvā kuru tīrthābhiṣecanam /",
  "GP12mtp176pu:9231": "anye ca bahavastīrthāḥ sarvapāpaharāḥ smṛtāḥ /",
  "GP12mtp176pu:9232": "teṣu snātvā divaṃ yānti ye mṛtāste 'punarbhavāḥ // MatsP_108.31 //",
  "GP12mtp176pu:9233": "gaṅgā ca yamunā caiva ubhe tulyaphale smṛte /",
  "GP12mtp176pu:9234": "kevalaṃ jyeṣṭhabhāvena gaṅgā sarvatra pūjyate // MatsP_108.32 //",
  "GP12mtp176pu:9235": "evaṃ kuruṣva kaunteya sarvatīrthābhiṣecanam /",
  "GP12mtp176pu:9236": "yāvajjīvakṛtaṃ pāpaṃ tatkṣaṇādeva naśyati // MatsP_108.33 //",
  "GP12mtp176pu:9237": "yastvimaṃ kalya utthāya paṭhate ca śṛṇoti ca /",
  "GP12mtp176pu:9238": "mucyate sarvapāpebhyaḥ svargalokaṃ sa gacchati // MatsP_108.34 //",
  "GP12mtp176pu:9239": "______________________________________________________",
  "GP12mtp176pu:9240": "Matsya-Purāṇa 109",
  "GP12mtp176pu:9241": "*mārkaṇḍeya uvāca",
  "GP12mtp176pu:9242": "śrutaṃ me brahmaṇā proktaṃ purāṇe brahmasambhave /",
  "GP12mtp176pu:9243": "tīrthānāṃ tu sahasrāṇi śatāni niyutāni ca /",
  "GP12mtp176pu:9244": "sarve puṇyāḥ pavitrāśca gatiśca paramā smṛtā // MatsP_109.1 //",
  "GP12mtp176pu:9245": "somatīrthaṃ mahāpuṇyaṃ mahāpātakanāśanam /",
  "GP12mtp176pu:9246": "snānamātreṇa rājendra puruṣāṃstārayecchatam /",
  "GP12mtp176pu:9247": "tasmātsarvaprayatnena tatra snānaṃ samācaret // MatsP_109.2 //",
  "GP12mtp176pu:9248": "*yudhiṣṭhira uvāca",
  "GP12mtp176pu:9249": "pṛthivyāṃ naimiṣaṃ puṇyam antarikṣe ca puṣkaram /",
  "GP12mtp176pu:9250": "trayāṇāmapi lokānāṃ kurukṣetraṃ viśiṣyate // MatsP_109.3 //",
  "GP12mtp176pu:9251": "sarvāṇi tāni saṃtyajya kathamekaṃ praśaṃsasi /",
  "GP12mtp176pu:9252": "apramāṇaṃ tu tatroktam aśraddheyamanuttamam // MatsP_109.4 //",
  "GP12mtp176pu:9253": "gatiṃ ca paramāṃ divyāṃ bhogāṃścaiva yathepsitān /",
  "GP12mtp176pu:9254": "kimarthamalpayogena bahu dharmaṃ praśaṃsasi /",
  "GP12mtp176pu:9255": "etanme saṃśayaṃ brūhi yathādṛṣṭaṃ yathāśrutam // MatsP_109.5 //",
  "GP12mtp176pu:9256": "*mārkaṇḍeya uvāca",
  "GP12mtp176pu:9257": "aśraddheyaṃ na vaktavyaṃ pratyakṣamapi yadbhavet /",
  "GP12mtp176pu:9258": "narasyāśraddadhānasya pāpopahatacetasaḥ // MatsP_109.6 //",
  "GP12mtp176pu:9259": "aśraddadhāno hyaśucir durmatistyaktamaṅgalaḥ /",
  "GP12mtp176pu:9260": "ete pātakinaḥ sarve tenedaṃ bhāṣitaṃ tvayā // MatsP_109.7 //",
  "GP12mtp176pu:9261": "śṛṇu prayāgamāhātmyaṃ yathādṛṣṭaṃ yathāśrutam /",
  "GP12mtp176pu:9262": "pratyakṣaṃ ca parokṣaṃ ca yathānyastaṃ bhaviṣyati // MatsP_109.8 //",
  "GP12mtp176pu:9263": "yathaivānyadadṛṣṭaṃ ca yathādṛṣṭaṃ yathāśrutam /",
  "GP12mtp176pu:9264": "śāstraṃ pramāṇaṃ kṛtvā ca yujyate yogamātmanaḥ // MatsP_109.9 //",
  "GP12mtp176pu:9265": "kliśyate cāparastatra naiva yogamavāpnuyāt /",
  "GP12mtp176pu:9266": "janmāntarasahasrebhyo yogo labhyeta mānavaiḥ // MatsP_109.10 //",
  "GP12mtp176pu:9267": "yathā yogasahasreṇa yogo labhyeta mānavaiḥ /",
  "GP12mtp176pu:9268": "yastu sarvāṇi ratnāni brāhmaṇebhyaḥ prayacchati // MatsP_109.11 //",
  "GP12mtp176pu:9269": "tena dānena dattena yogaṃ nābhyeti mānavaḥ /",
  "GP12mtp176pu:9270": "prayāge tu mṛtasyedaṃ sarvaṃ bhavati nānyathā // MatsP_109.12 //",
  "GP12mtp176pu:9271": "pradhānahetuṃ vakṣyāmi śraddadhatsva ca bhārata /",
  "GP12mtp176pu:9272": "yathā sarveṣu bhūteṣu brahma sarvatra dṛśyate // MatsP_109.13 //",
  "GP12mtp176pu:9273": "brāhmaṇe vāsti yatkiṃcid abrāhmam iti vocyate /",
  "GP12mtp176pu:9274": "evaṃ sarveṣu bhūteṣu brahma sarvatra pūjyate // MatsP_109.14 //",
  "GP12mtp176pu:9275": "tathā sarveṣu lokeṣu prayāgaṃ pūjayedbudhaḥ /",
  "GP12mtp176pu:9276": "pūjyate tīrtharājastu satyameva yudhiṣṭhira // MatsP_109.15 //",
  "GP12mtp176pu:9277": "brahmāpi smarate nityaṃ prayāgaṃ tīrthamuttamam /",
  "GP12mtp176pu:9278": "tīrtharājam anuprāpya na cānyatkiṃcidarhati // MatsP_109.16 //",
  "GP12mtp176pu:9279": "ko hi devatvamāsādya manuṣyatvaṃ cikīrṣati /",
  "GP12mtp176pu:9280": "anenaivopamānena tvaṃ jñāsyasi yudhiṣṭhira /",
  "GP12mtp176pu:9281": "yathā puṇyatamaṃ cāsti tathaiva kathitaṃ mayā // MatsP_109.17 //",
  "GP12mtp176pu:9282": "*yudhiṣṭhira uvāca",
  "GP12mtp176pu:9283": "śrutaṃ cedaṃ tvayā proktaṃ vismito 'haṃ punaḥ punaḥ /",
  "GP12mtp176pu:9284": "kathaṃ yogena tatprāptiḥ svargavāsastu karmaṇā // MatsP_109.18 //",
  "GP12mtp176pu:9285": "dātā vai labhate bhogān gāṃ ca yatkarmaṇaḥ phalam /",
  "GP12mtp176pu:9286": "tāni karmāṇi pṛcchāmi punastaiḥ prāpyate mahī // MatsP_109.19 //",
  "GP12mtp176pu:9287": "*mārkaṇḍeya uvāca",
  "GP12mtp176pu:9288": "śṛṇu rājanmahābāho yathoktakaraṇaṃ mahīm /",
  "GP12mtp176pu:9289": "gāmagniṃ brāhmaṇaṃ śāstraṃ kāñcanaṃ salilaṃ striyaḥ // MatsP_109.20 //",
  "GP12mtp176pu:9290": "mātaraṃ pitaraṃ caiva ye nindanti narādhamāḥ /",
  "GP12mtp176pu:9291": "na teṣāmūrdhvagamanam idamāha prajāpatiḥ // MatsP_109.21 //",
  "GP12mtp176pu:9292": "evaṃ yogasya samprāpti-sthānaṃ paramadurlabham /",
  "GP12mtp176pu:9293": "gacchanti narakaṃ ghoraṃ ye narāḥ pāpakarmiṇaḥ // MatsP_109.22 //",
  "GP12mtp176pu:9294": "hastyaśvaṃ gām anaḍvāhaṃ maṇimuktādikāñcanam /",
  "GP12mtp176pu:9295": "parokṣaṃ harate yastu paścāddānaṃ prayacchati // MatsP_109.23 //",
  "GP12mtp176pu:9296": "na te gacchanti vai svargaṃ dātāro yatra bhoginaḥ /",
  "GP12mtp176pu:9297": "anenakarmaṇā yuktāḥ pacyante narake punaḥ // MatsP_109.24 //",
  "GP12mtp176pu:9298": "evaṃ yogaṃ ca dharmaṃ ca dātāraṃ ca yudhiṣṭhira /",
  "GP12mtp176pu:9299": "yathā satyamasatyaṃ vā asti nāstīti yatphalam /",
  "GP12mtp176pu:9300": "niruktaṃ tu pravakṣyāmi yathāha svayamaṃśumān // MatsP_109.25 //",
  "GP12mtp176pu:9301": "______________________________________________________",
  "GP12mtp176pu:9302": "Matsya-Purāṇa 110",
  "GP12mtp176pu:9303": "*mārkaṇḍeya uvāca",
  "GP12mtp176pu:9304": "śṛṇu rājanprayāgasya māhātmyaṃ punareva tu /",
  "GP12mtp176pu:9305": "naimiṣaṃ puṣkaraṃ caiva gotīrthaṃ sindhusāgaram // MatsP_110.1 //",
  "GP12mtp176pu:9306": "gayā ca caitrakaṃ caiva gaṅgāsāgarameva ca /",
  "GP12mtp176pu:9307": "ete cānye ca bahavo ye ca puṇyāḥ śiloccayāḥ // MatsP_110.2 //",
  "GP12mtp176pu:9308": "daśa tīrthasahasrāṇi triṃśatkoṭyastathā parāḥ /",
  "GP12mtp176pu:9309": "prayāge saṃsthitā nityam evamāhurmanīṣiṇaḥ // MatsP_110.3 //",
  "GP12mtp176pu:9310": "trīṇi cāpyagnikuṇḍāni yeṣāṃ madhye tu jāhnavī /",
  "GP12mtp176pu:9311": "prayāgādabhiniṣkrāntā sarvatīrthanamaskṛtā // MatsP_110.4 //",
  "GP12mtp176pu:9312": "tapanasya sutā devī triṣu lokeṣu viśrutā /",
  "GP12mtp176pu:9313": "yamunā gaṅgayā sārdhaṃ saṃgatā lokabhāvinī // MatsP_110.5 //",
  "GP12mtp176pu:9314": "gaṅgāyamunayormadhye pṛthivyā jaghanaṃ smṛtam /",
  "GP12mtp176pu:9315": "prayāgaṃ rājaśārdūla kalāṃ nārhati ṣoḍaśīm // MatsP_110.6 //",
  "GP12mtp176pu:9316": "tisraḥ koṭyo 'rdhakoṭiśca tīrthānāṃ vāyurabravīt /",
  "GP12mtp176pu:9317": "divi bhuvyantarikṣe ca tatsarvaṃ jāhnavī smṛtā // MatsP_110.7 //",
  "GP12mtp176pu:9318": "prayāgaṃ samadhiṣṭhānaṃ kambalāśvatarāvubhau /",
  "GP12mtp176pu:9319": "bhogavatyatha yā caiṣā vedireṣā prajāpateḥ // MatsP_110.8 //",
  "GP12mtp176pu:9320": "tatra vedāśca yajñāśca mūrtimanto yudhiṣṭhira /",
  "GP12mtp176pu:9321": "prajāpatim upāsante ṛṣayaśca tapodhanāḥ // MatsP_110.9 //",
  "GP12mtp176pu:9322": "yajante kratubhir devās tathā cakradharā nṛpāḥ /",
  "GP12mtp176pu:9323": "tataḥ puṇyatamaṃ nāsti triṣu lokeṣu bhārata // MatsP_110.10 //",
  "GP12mtp176pu:9324": "prabhāvātsarvatīrthebhyaḥ prabhavatyadhikaṃ vibho /",
  "GP12mtp176pu:9325": "daśa tīrthasahasrāṇi tisraḥ koṭyastathā parāḥ // MatsP_110.11 //",
  "GP12mtp176pu:9326": "yatra gaṅgā mahābhāgā sa deśastattapodhanam /",
  "GP12mtp176pu:9327": "siddhakṣetraṃ ca vijñeyaṃ gaṅgātīrasamanvitam // MatsP_110.12 //",
  "GP12mtp176pu:9328": "idaṃ satyaṃ vijānīyāt sādhūnāmātmanaśca vai /",
  "GP12mtp176pu:9329": "suhṛdaśca japetkarṇe śiṣyasyānugatasya ca // MatsP_110.13 //",
  "GP12mtp176pu:9330": "idaṃ dhanyamidaṃ svargyam idaṃ satyamidaṃ sukham /",
  "GP12mtp176pu:9331": "idaṃ puṇyamidaṃ dharmyaṃ pāvanaṃ dharmamuttamam // MatsP_110.14 //",
  "GP12mtp176pu:9332": "maharṣīṇāmidaṃ guhyaṃ sarvapāpapraṇāśanam /",
  "GP12mtp176pu:9333": "adhītya ca dvijo 'pyetan nirmalaḥ svargamāpnuyāt // MatsP_110.15 //",
  "GP12mtp176pu:9334": "ya idaṃ śṛṇuyānnityaṃ tīrthaṃ puṇyaṃ sadā śuciḥ /",
  "GP12mtp176pu:9335": "jātismaratvaṃ labhate nākapṛṣṭhe ca modate // MatsP_110.16 //",
  "GP12mtp176pu:9336": "prāpyante tāni tīrthāni sadbhiḥ śiṣṭānudarśibhiḥ /",
  "GP12mtp176pu:9337": "snāhi tīrtheṣu kauravya na ca vakramatirbhava // MatsP_110.17 //",
  "GP12mtp176pu:9338": "tvayā ca samyakpṛṣṭena kathitaṃ vai mayā vibho /",
  "GP12mtp176pu:9339": "pitarastāritāḥ sarve tathaiva ca pitāmahāḥ // MatsP_110.18 //",
  "GP12mtp176pu:9340": "vrataṃ dānaṃ tapastīrthaṃ yāgāḥ sarve sadakṣiṇāḥ /",
  "GP12mtp176pu:9341": "yogāḥ sāṃkhyaṃ sadācāro ye cānye jñānahetavaḥ /",
  "GP12mtp176pu:9342": "prayāgasya tu sarve te kalāṃ nārhanti ṣoḍaśīm // MatsP_110.19 //",
  "GP12mtp176pu:9343": "evaṃ jñānaṃ ca yogaśca tīrthaṃ caiva yudhiṣṭhira /",
  "GP12mtp176pu:9344": "bahukleśena yujyante tena yānti parāṃ gatim /",
  "GP12mtp176pu:9345": "trikālaṃ jāyate jñānaṃ svargalokaṃ gamiṣyati // MatsP_110.20 //",
  "GP12mtp176pu:9346": "______________________________________________________",
  "GP12mtp176pu:9347": "Matsya-Purāṇa 111",
  "GP12mtp176pu:9348": "*yudhiṣṭhira uvāca",
  "GP12mtp176pu:9349": "kathaṃ sarvamidaṃ proktaṃ prayāgasya mahāmune /",
  "GP12mtp176pu:9350": "etannaḥ sarvamākhyāhi yathā hi mama tārayet // MatsP_111.1 //",
  "GP12mtp176pu:9351": "*mārkaṇḍeya uvāca",
  "GP12mtp176pu:9352": "śṛṇu rājanprayāge tu proktaṃ sarvamidaṃ jagat /",
  "GP12mtp176pu:9353": "brahmā viṣṇustatheśāno devatāḥ prabhuravyayaḥ // MatsP_111.2 //",
  "GP12mtp176pu:9354": "brahmā sṛjati bhūtāni sthāvaraṃ jaṅgamaṃ ca yat /",
  "GP12mtp176pu:9355": "tānyetāni paraṃ loke viṣṇuḥ saṃvardhate prajāḥ // MatsP_111.3 //",
  "GP12mtp176pu:9356": "kalpānte tatsamagraṃ hi rudraḥ saṃharate jagat /",
  "GP12mtp176pu:9357": "tadā prayāgatīrthaṃ ca na kadācidvinaśyati // MatsP_111.4 //",
  "GP12mtp176pu:9358": "īśvaraḥ sarvabhūtānāṃ yaḥ paśyati sa paśyati /",
  "GP12mtp176pu:9359": "yatnenānena tiṣṭhanti te yānti paramāṃ gatim // MatsP_111.5 //",
  "GP12mtp176pu:9360": "*yudhiṣṭhira uvāca",
  "GP12mtp176pu:9361": "ākhyāhi me yathātathyaṃ yathaiṣā tiṣṭhati śrutiḥ /",
  "GP12mtp176pu:9362": "kena vā kāraṇenaiva tiṣṭhante lokasattamāḥ // MatsP_111.6 //",
  "GP12mtp176pu:9363": "*mārkaṇḍeya uvāca",
  "GP12mtp176pu:9364": "prayāge nivasantyete brahmaviṣṇumaheśvarāḥ /",
  "GP12mtp176pu:9365": "kāraṇaṃ tatpravakṣyāmi śṛṇu tattvaṃ yudhiṣṭhira // MatsP_111.7 //",
  "GP12mtp176pu:9366": "pañcayojanavistīrṇaṃ prayāgasya tu maṇḍalam /",
  "GP12mtp176pu:9367": "tiṣṭhanti rakṣaṇāyātra pāpakarmanivāraṇāt // MatsP_111.8 //",
  "GP12mtp176pu:9368": "uttareṇa pratiṣṭhānāc chadmanā brahma tiṣṭhati /",
  "GP12mtp176pu:9369": "veṇīmādhavarūpī tu bhagavāṃstatra tiṣṭhati // MatsP_111.9 //",
  "GP12mtp176pu:9370": "māheśvaro vaṭo bhūtvā tiṣṭhate parameśvaraḥ /",
  "GP12mtp176pu:9371": "tato devāḥ sagandharvāḥ siddhāśca paramarṣayaḥ /",
  "GP12mtp176pu:9372": "rakṣanti maṇḍalaṃ nityaṃ pāpakarmanivāraṇāt // MatsP_111.10 //",
  "GP12mtp176pu:9373": "yasmiñjuhvansvakaṃ pāpaṃ narakaṃ ca na paśyati /",
  "GP12mtp176pu:9374": "evaṃ brahmā ca viṣṇuśca prayāge sa maheśvaraḥ // MatsP_111.11 //",
  "GP12mtp176pu:9375": "saptadvīpāḥ samudrāśca parvatāśca mahītale /",
  "GP12mtp176pu:9376": "rakṣamāṇāśca tiṣṭhanti yāvadābhūtasaṃplavam // MatsP_111.12 //",
  "GP12mtp176pu:9377": "ye cānye bahavaḥ sarve tiṣṭhanti ca yudhiṣṭhira /",
  "GP12mtp176pu:9378": "yat pṛthivī tatsamāśritya nirmitā daivatais tribhiḥ // MatsP_111.13 //",
  "GP12mtp176pu:9379": "prajāpateridaṃ kṣetraṃ prayāgamiti viśrutam /",
  "GP12mtp176pu:9380": "etatpuṇyaṃ pavitraṃ vai prayāgaṃ ca yudhiṣṭhira /",
  "GP12mtp176pu:9381": "svarājyaṃ kuru rājendra bhrātṛbhiḥ sahito 'nagha // MatsP_111.14 //",
  "GP12mtp176pu:9382": "______________________________________________________",
  "GP12mtp176pu:9383": "Matsya-Purāṇa 112",
  "GP12mtp176pu:9384": "*nandikeśvara uvāca",
  "GP12mtp176pu:9385": "bhrātṛbhiḥ sahitaḥ sarvair draupadyā saha bhāryayā /",
  "GP12mtp176pu:9386": "brāhmaṇebhyo namaskṛtya gurūndevānatarpayat // MatsP_112.1 //",
  "GP12mtp176pu:9387": "vāsudevo 'pi tatraiva kṣaṇenābhyāgatastadā /",
  "GP12mtp176pu:9388": "pāṇḍavaiḥ sahitaiḥ sarvaiḥ pūjyamānastu mādhavaḥ // MatsP_112.2 //",
  "GP12mtp176pu:9389": "kṛṣṇena sahitaiḥ sarvaiḥ punareva mahātmabhiḥ /",
  "GP12mtp176pu:9390": "abhiṣiktaḥ svarājye ca dharmaputro yudhiṣṭhiraḥ // MatsP_112.3 //",
  "GP12mtp176pu:9391": "etasminnantare caiva mārkaṇḍeyo mahāmuniḥ /",
  "GP12mtp176pu:9392": "tataḥ svastīti coktvā tu kṣaṇādāśramamāgamat // MatsP_112.4 //",
  "GP12mtp176pu:9393": "yudhiṣṭhiro 'pi dharmātmā bhrātṛbhiḥ sahito 'vasat /",
  "GP12mtp176pu:9394": "mahādānaṃ tato dattvā dharmaputro mahāmanāḥ // MatsP_112.5 //",
  "GP12mtp176pu:9395": "yastvidaṃ kalya utthāya māhātmyaṃ paṭhate naraḥ /",
  "GP12mtp176pu:9396": "prayāgaṃ smarate nityaṃ sa yāti paramaṃ padam /",
  "GP12mtp176pu:9397": "mucyate sarvapāpebhyo rudralokaṃ sa gacchati // MatsP_112.6 //",
  "GP12mtp176pu:9398": "*vāsudeva uvāca",
  "GP12mtp176pu:9399": "mama vākyaṃ ca kartavyaṃ mahārāja bravīmyaham /",
  "GP12mtp176pu:9400": "nityaṃ japasva juhvasva prayāge vigatajvaraḥ // MatsP_112.7 //",
  "GP12mtp176pu:9401": "prayāgaṃ smara vai nityaṃ sahāsmābhiryudhiṣṭhira /",
  "GP12mtp176pu:9402": "svayaṃ prāpsyasi rājendra svargalokaṃ na saṃśayaḥ // MatsP_112.8 //",
  "GP12mtp176pu:9403": "prayāgamanugacchedvā vasate vāpi yo naraḥ /",
  "GP12mtp176pu:9404": "sarvapāpaviśuddhātmā rudralokaṃ sa gacchati // MatsP_112.9 //",
  "GP12mtp176pu:9405": "pratigrahādupāvṛttaḥ saṃtuṣṭo niyataḥ śuciḥ /",
  "GP12mtp176pu:9406": "ahaṃkāranivṛttaśca sa tīrthaphalamaśnute // MatsP_112.10 //",
  "GP12mtp176pu:9407": "akopanaśca satyaśca satyavādī dṛḍhavrataḥ /",
  "GP12mtp176pu:9408": "ātmopamaśca bhūteṣu sa tīrthaphalamaśnute // MatsP_112.11 //",
  "GP12mtp176pu:9409": "ṛṣibhiḥ kratavaḥ proktā devaiścāpi yathākramam /",
  "GP12mtp176pu:9410": "na hi śakyā daridreṇa yajñāḥ prāptuṃ mahīpate // MatsP_112.12 //",
  "GP12mtp176pu:9411": "bahūpakaraṇā yajñā nānāsambhāravistarāḥ /",
  "GP12mtp176pu:9412": "prāpyante pārthivairetaiḥ samṛddhairvai naraiḥ kvacit // MatsP_112.13 //",
  "GP12mtp176pu:9413": "yo daridrairapi vidhiḥ śakyaḥ prāptuṃ nareśvara /",
  "GP12mtp176pu:9414": "tulyo yajñaphalaiḥ puṇyais tannibodha yudhiṣṭhira // MatsP_112.14 //",
  "GP12mtp176pu:9415": "ṛṣīṇāṃ paramaṃ guhyam idaṃ bharatasattama /",
  "GP12mtp176pu:9416": "tīrthānugamanaṃ puṇyaṃ yajñebhyo 'pi viśiṣyate // MatsP_112.15 //",
  "GP12mtp176pu:9417": "daśa tīrthasahasrāṇi tisraḥ koṭyastathāpagāḥ /",
  "GP12mtp176pu:9418": "māghamāse gamiṣyanti gaṅgāyāṃ bharatarṣabha // MatsP_112.16 //",
  "GP12mtp176pu:9419": "svastho bhava mahārāja bhuṅkṣva rājyamakaṇṭakam /",
  "GP12mtp176pu:9420": "punardrakṣyasi rājendra yajamāno viśeṣataḥ // MatsP_112.17 //",
  "GP12mtp176pu:9421": "*nandikeśvara uvāca",
  "GP12mtp176pu:9422": "ityuktvā sa mahābhāgo mārkaṇḍeyo mahātapāḥ /",
  "GP12mtp176pu:9423": "yudhiṣṭhirasya nṛpates tatraivāntaradhīyata // MatsP_112.18 //",
  "GP12mtp176pu:9424": "tatastatra samāplāvya gātrāṇi sagaṇo nṛpaḥ /",
  "GP12mtp176pu:9425": "yathoktenātha vidhinā parāṃ nirvṛtimāgamat // MatsP_112.19 //",
  "GP12mtp176pu:9426": "tathā tvamapi devarṣe prayāgābhimukho bhava /",
  "GP12mtp176pu:9427": "abhiṣekaṃ tu kṛtvādya kṛtakṛtyo bhaviṣyasi // MatsP_112.20 //",
  "GP12mtp176pu:9428": "*sūta uvāca",
  "GP12mtp176pu:9429": "evamuktvātha nandīśas tatraivāntaradhīyata /",
  "GP12mtp176pu:9430": "nārado 'pi jagāmāśu prayāgābhimukhastathā // MatsP_112.21 //",
  "GP12mtp176pu:9431": "tatra snātvā ca japtvā ca vidhidṛṣṭena karmaṇā /",
  "GP12mtp176pu:9432": "dānaṃ dattvā dvijāgryebhyo gataḥ svabhavanaṃ tadā // MatsP_112.22 //",
  "GP12mtp176pu:9433": "______________________________________________________",
  "GP12mtp176pu:9434": "Matsya-Purāṇa 113",
  "GP12mtp176pu:9435": "*ṛṣaya ūcuḥ",
  "GP12mtp176pu:9436": "kati dvīpāḥ samudrā vā parvatā vā kati prabho /",
  "GP12mtp176pu:9437": "kiyanti caiva varṣāṇi teṣu nadyaśca kāḥ smṛtāḥ // MatsP_113.1 //",
  "GP12mtp176pu:9438": "mahābhūmipramāṇaṃ ca lokālokastathaiva ca /",
  "GP12mtp176pu:9439": "paryāptiṃ parimāṇaṃ ca gatiścandrārkayostathā // MatsP_113.2 //",
  "GP12mtp176pu:9440": "etadbravīhi naḥ sarvaṃ vistareṇa yathārthavit /",
  "GP12mtp176pu:9441": "tvaduktametatsakalaṃ śrotumicchāmahe vayam // MatsP_113.3 //",
  "GP12mtp176pu:9442": "*sūta uvāca",
  "GP12mtp176pu:9443": "dvīpabhedasahasrāṇi sapta cāntargatāni ca /",
  "GP12mtp176pu:9444": "na śakyante krameṇeha vaktuṃ vai sakalaṃ jagat // MatsP_113.4 //",
  "GP12mtp176pu:9445": "saptaiva tu pravakṣyāmi candrādityagrahaiḥ saha /",
  "GP12mtp176pu:9446": "teṣāṃ manuṣyatarkeṇa pramāṇāni pracakṣate // MatsP_113.5 //",
  "GP12mtp176pu:9447": "acintyāḥ khalu ye bhāvās tāṃstu tarkeṇa sādhayet /",
  "GP12mtp176pu:9448": "prakṛtibhyaḥ paraṃ yacca tadacintyasya lakṣaṇam // MatsP_113.6 //",
  "GP12mtp176pu:9449": "sapta varṣāṇi vakṣyāmi jambūdvīpaṃ yathāvidham /",
  "GP12mtp176pu:9450": "vistaraṃ maṇḍalaṃ yacca yojanaistānnibodhata // MatsP_113.7 //",
  "GP12mtp176pu:9451": "yojanānāṃ sahasrāṇi śataṃ dvīpasya vistaraḥ /",
  "GP12mtp176pu:9452": "nānājanapadākīrṇaṃ puraiśca vividhaiḥ śubhaiḥ // MatsP_113.8 //",
  "GP12mtp176pu:9453": "siddhacāraṇasaṃkīrṇaṃ parvatairupaśobhitam /",
  "GP12mtp176pu:9454": "sarvadhātupinaddhaistaiḥ śilājālasamudgataiḥ // MatsP_113.9 //",
  "GP12mtp176pu:9455": "parvataprabhavābhiśca nadībhistu samantataḥ /",
  "GP12mtp176pu:9456": "prāgāyatā mahāpārśvāḥ ṣaḍime varṣaparvatāḥ // MatsP_113.10 //",
  "GP12mtp176pu:9457": "avagāhya hyubhayataḥ samudrau pūrvapaścimau /",
  "GP12mtp176pu:9458": "himaprāyaśca himavān hemakūṭaśca hemavān // MatsP_113.11 //",
  "GP12mtp176pu:9459": "sarvataḥ sumukhaścāpi niṣadhaḥ parvato mahān /",
  "GP12mtp176pu:9460": "cāturvarṇyastu sauvarṇo meruścolbamayaḥ smṛtaḥ /",
  "GP12mtp176pu:9461": "caturviṃśatsahasrāṇi vistīrṇaḥ sa caturdiśam // MatsP_113.12 //",
  "GP12mtp176pu:9462": "vṛttākṛtipramāṇaśca caturasraḥ samāhitaḥ /",
  "GP12mtp176pu:9463": "nānāvarṇaiḥ samaḥ pārśvaiḥ prajāpatiguṇānvitaḥ // MatsP_113.13 //",
  "GP12mtp176pu:9464": "nābhībandhanasambhūto brahmaṇo 'vyaktajanmanaḥ /",
  "GP12mtp176pu:9465": "pūrvataḥ śvetavarṇastu brāhmaṇyaṃ tasya tena vai // MatsP_113.14 //",
  "GP12mtp176pu:9466": "pītaśca dakṣiṇenāsau tena vaiśyatvamiṣyeta /",
  "GP12mtp176pu:9467": "bhṛṅgipattrīnabhaś caiva paścimena samanvitaḥ /",
  "GP12mtp176pu:9468": "tenāsya śūdratā siddhā meror nāmārthakarmataḥ // MatsP_113.15 //",
  "GP12mtp176pu:9469": "pārśvamuttaratastasya raktavarṇaṃ svabhāvataḥ /",
  "GP12mtp176pu:9470": "tenāsya kṣatrabhāvaḥ syād iti varṇāḥ prakīrtitāḥ // MatsP_113.16 //",
  "GP12mtp176pu:9471": "nīlaśca vaiḍūryamayaḥ śvetaḥ pīto hiraṇmayaḥ /",
  "GP12mtp176pu:9472": "mayūrabarhavarṇaśca śātakaumbhaḥ sa śṛṅgavān // MatsP_113.17 //",
  "GP12mtp176pu:9473": "ete parvatarājānaḥ siddhacāraṇasevitāḥ /",
  "GP12mtp176pu:9474": "teṣāmantaraviṣkambho navasāhasramucyate // MatsP_113.18 //",
  "GP12mtp176pu:9475": "madhye tvilāvṛtaṃ nāma mahāmeroḥ samantataḥ /",
  "GP12mtp176pu:9476": "caturviṃśatsahasrāṇi vistīrṇo yojanaiḥ samaḥ // MatsP_113.19 //",
  "GP12mtp176pu:9477": "madhye tasya mahāmerur vidhūma iva pāvakaḥ /",
  "GP12mtp176pu:9478": "vedyardhaṃ dakṣiṇaṃ meror uttarārdhaṃ tathottaram // MatsP_113.20 //",
  "GP12mtp176pu:9479": "varṣāṇi yāni saptātra teṣāṃ vai varṣaparvatāḥ /",
  "GP12mtp176pu:9480": "dve dve sahasre vistīrṇā yojanairdakṣiṇottaram // MatsP_113.21 //",
  "GP12mtp176pu:9481": "jambūdvīpasya vistāras teṣāmāyāma ucyate /",
  "GP12mtp176pu:9482": "nīlaśca niṣadhaścaiva teṣāṃ hīnāśca ye pare // MatsP_113.22 //",
  "GP12mtp176pu:9483": "śvetaśca hemakūṭaśca himavāñchṛṅgavāṃśca yaḥ /",
  "GP12mtp176pu:9484": "jambūdvīpapramāṇeṇa ṛṣabhaḥ parikīrtyate // MatsP_113.23 //",
  "GP12mtp176pu:9485": "tasmāddvādaśabhāgena hemakūṭo 'pi hīyate /",
  "GP12mtp176pu:9486": "himavānviṃśabhāgena tasmādeva prahīyate /",
  "GP12mtp176pu:9487": "aṣṭāśītisahasrāṇi hemakūṭo mahāgiriḥ // MatsP_113.24 //",
  "GP12mtp176pu:9488": "aśītirhimavāñchaila āyataḥ pūrvapaścime /",
  "GP12mtp176pu:9489": "dvīpasya maṇḍalībhāvād dhrāsavṛddhī prakīrtite // MatsP_113.25 //",
  "GP12mtp176pu:9490": "varṣāṇāṃ parvatānāṃ ca yathābhedaṃ tathottaram /",
  "GP12mtp176pu:9491": "teṣāṃ madhye janapadās tāni varṣāṇi sapta vai // MatsP_113.26 //",
  "GP12mtp176pu:9492": "prapātaviṣamaistaistu parvatairāvṛtāni tu /",
  "GP12mtp176pu:9493": "sapta tāni nadībhedair agamyāni parasparam // MatsP_113.27 //",
  "GP12mtp176pu:9494": "vasanti teṣu sattvāni nānājātīni sarvaśaḥ /",
  "GP12mtp176pu:9495": "imaṃ haimavataṃ varṣaṃ bhārataṃ nāma viśrutam // MatsP_113.28 //",
  "GP12mtp176pu:9496": "hemakūṭaṃ paraṃ tasmān nāmnā kimpuruṣaṃ smṛtam /",
  "GP12mtp176pu:9497": "hemakūṭācca niṣadhaṃ harivarṣaṃ taducyate // MatsP_113.29 //",
  "GP12mtp176pu:9498": "harivarṣātparaṃ cāpi merostu tadilāvṛtam /",
  "GP12mtp176pu:9499": "ilāvṛtātparaṃ nīlaṃ ramyakaṃ nāma viśrutam // MatsP_113.30 //",
  "GP12mtp176pu:9500": "ramyakādaparaṃ śvetaṃ viśrutaṃ taddhiraṇyakam /",
  "GP12mtp176pu:9501": "hiraṇyakātparaṃ caiva śṛṅgaśākaṃkuraṃ smṛtam // MatsP_113.31 //",
  "GP12mtp176pu:9502": "dhanuḥsaṃsthe tu vijñeye devarṣe dakṣiṇottare /",
  "GP12mtp176pu:9503": "dīrghāṇi tasya catvāri madhyamaṃ tadilāvṛtam // MatsP_113.32 //",
  "GP12mtp176pu:9504": "pūrvato niṣadhasyedaṃ vedyardhaṃ dakṣiṇaṃ smṛtam /",
  "GP12mtp176pu:9505": "paraṃ tvilāvṛtaṃ paścād vedyardhaṃ tu taduttaram // MatsP_113.33 //",
  "GP12mtp176pu:9506": "tayormadhye tu vijñeyo meruryatra tvilāvṛtam /",
  "GP12mtp176pu:9507": "dakṣiṇena tu nīlasya niṣadhasyottareṇa tu // MatsP_113.34 //",
  "GP12mtp176pu:9508": "udagāyato mahāśailo mālyavānnāma parvataḥ /",
  "GP12mtp176pu:9509": "dvātriṃśatā sahasreṇa pratīcyāṃ sāgarānugaḥ // MatsP_113.35 //",
  "GP12mtp176pu:9510": "mālyavānvai sahasraika ā nīlaniṣadhāyataḥ /",
  "GP12mtp176pu:9511": "dvātriṃśattvevamapyuktaḥ parvato gandhamādanaḥ // MatsP_113.36 //",
  "GP12mtp176pu:9512": "parimaṇḍalayormadhye meruḥ kanakaparvataḥ /",
  "GP12mtp176pu:9513": "cāturvarṇyasamo varṇaiś caturasraḥ samucchritaḥ // MatsP_113.37 //",
  "GP12mtp176pu:9514": "nānāvarṇaḥ sa pārśveṣu pūrvānte śveta ucyate /",
  "GP12mtp176pu:9515": "pītaṃ tu dakṣiṇaṃ tasya bhṛṅgipattranibhaṃ param /",
  "GP12mtp176pu:9516": "uttaraṃ tasya raktaṃ vai iti varṇasamanvitaḥ // MatsP_113.38 //",
  "GP12mtp176pu:9517": "merustu śuśubhe divyo rājavatsa tu veṣṭitaḥ /",
  "GP12mtp176pu:9518": "ādityataruṇābhāso vidhūma iva pāvakaḥ // MatsP_113.39 //",
  "GP12mtp176pu:9519": "yojanānāṃ sahasrāṇi caturāśītisūcchritaḥ /",
  "GP12mtp176pu:9520": "praviṣṭaḥ ṣoḍaśādhastād aṣṭāviṃśativistṛtaḥ // MatsP_113.40 //",
  "GP12mtp176pu:9521": "vistarāddviguṇaścāsya parīṇāhaḥ samantataḥ /",
  "GP12mtp176pu:9522": "sa parvato mahādivyo divyauṣadhisamanvitaḥ // MatsP_113.41 //",
  "GP12mtp176pu:9523": "bhuvanairāvṛtaḥ sarvair jātarūpapariṣkṛtaiḥ /",
  "GP12mtp176pu:9524": "tatra devagaṇāścaiva gandharvāsurarākṣasāḥ /",
  "GP12mtp176pu:9525": "śailarāje pramodante sarvato 'psarasāṃ gaṇaiḥ // MatsP_113.42 //",
  "GP12mtp176pu:9526": "sa tu meruḥ parivṛto bhuvanairbhūtabhāvanaiḥ /",
  "GP12mtp176pu:9527": "yasyeme caturo deśā nānāpārśveṣu saṃsthitāḥ // MatsP_113.43 //",
  "GP12mtp176pu:9528": "bhadrāśvaṃ bhārataṃ caiva ketumālaṃ ca paścime /",
  "GP12mtp176pu:9529": "uttarāścaiva kuravaḥ kṛtapuṇyapratiśrayāḥ // MatsP_113.44 //",
  "GP12mtp176pu:9530": "viṣkambhaparvatāstadvan mandaro gandhamādanaḥ /",
  "GP12mtp176pu:9531": "vipulaśca supārśvaśca sarvaratnavibhūṣitāḥ // MatsP_113.45 //",
  "GP12mtp176pu:9532": "aruṇodaṃ mānasaṃ ca sitodaṃ bhadrasaṃjñitam /",
  "GP12mtp176pu:9533": "teṣāmupari catvāri sarāṃsi ca vanāni ca // MatsP_113.46 //",
  "GP12mtp176pu:9534": "tathā bhadrakadambastu parvate gandhamādane /",
  "GP12mtp176pu:9535": "jambūvṛkṣastathāśvattho vipule 'tha vaṭaḥ param // MatsP_113.47 //",
  "GP12mtp176pu:9536": "gandhamādanapārśve tu paścime 'maragaṇḍikaḥ /",
  "GP12mtp176pu:9537": "dvātriṃśacca sahasrāṇi yojanaiḥ sarvataḥ samaḥ // MatsP_113.48 //",
  "GP12mtp176pu:9538": "tatra te śubhakarmāṇaḥ ketumālāḥ pariśrutāḥ /",
  "GP12mtp176pu:9539": "tatra kālānalāḥ sarve mahāsattvā mahābalāḥ // MatsP_113.49 //",
  "GP12mtp176pu:9540": "striyaś cotpalavarṇābhāḥ sundaryaḥ priyadarśanāḥ /",
  "GP12mtp176pu:9541": "tatra divyo mahāvṛkṣaḥ panasaḥ pattrabhāsuraḥ // MatsP_113.50 //",
  "GP12mtp176pu:9542": "tasya pītvā phalarasaṃ saṃjīvanti samāyutam /",
  "GP12mtp176pu:9543": "tasya mālyavataḥ pārśve pūrve pūrvā tu gaṇḍikā /",
  "GP12mtp176pu:9544": "dvātriṃśacca sahasrāṇi tatrāpi śatamucyate // MatsP_113.51 //",
  "GP12mtp176pu:9545": "bhadrāśvastatra vijñeyo nityaṃ muditamānasaḥ /",
  "GP12mtp176pu:9546": "bhadramālavanaṃ tatra kālāmraśca mahādrumaḥ // MatsP_113.52 //",
  "GP12mtp176pu:9547": "tatra te puruṣāḥ śvetā mahāsattvā mahābalāḥ /",
  "GP12mtp176pu:9548": "striyaḥ kumudavarṇābhāḥ sundaryaḥ priyadarśanāḥ // MatsP_113.53 //",
  "GP12mtp176pu:9549": "candraprabhāś candravarṇāḥ pūrṇacandranibhānanāḥ /",
  "GP12mtp176pu:9550": "candraśītalagātrāśca striyo hyutpalagandhikāḥ // MatsP_113.54 //",
  "GP12mtp176pu:9551": "daśavarṣasahasrāṇi āyusteṣāmanāmayam /",
  "GP12mtp176pu:9552": "kālāmrasya rasaṃ pītvā te sarve sthirayauvanāḥ // MatsP_113.55 //",
  "GP12mtp176pu:9553": "*sūta uvāca",
  "GP12mtp176pu:9554": "ityuktavānṛṣīnbrahmā varṣāṇi ca nisargataḥ /",
  "GP12mtp176pu:9555": "pūrvaṃ mamānugrahakṛd bhūyaḥ kiṃ varṇayāmi vaḥ // MatsP_113.56 //",
  "GP12mtp176pu:9556": "etacchrutvā vacaste tu ṛṣayaḥ saṃśitavratāḥ /",
  "GP12mtp176pu:9557": "jātakautūhalāḥ sarve pratyūcuste mudānvitāḥ // MatsP_113.57 //",
  "GP12mtp176pu:9558": "*ṛṣaya ūcuḥ",
  "GP12mtp176pu:9559": "pūrvāparau samākhyātau yau deśau tau tvayā mune /",
  "GP12mtp176pu:9560": "uttarāṇāṃ ca varṣāṇāṃ parvatānāṃ ca sarvaśaḥ // MatsP_113.58 //",
  "GP12mtp176pu:9561": "ākhyāhi no yathātathyaṃ ye ca parvatavāsinaḥ /",
  "GP12mtp176pu:9562": "evamuktastu ṛṣibhis tebhyastvākhyātavānpunaḥ // MatsP_113.59 //",
  "GP12mtp176pu:9563": "*sūta uvāca",
  "GP12mtp176pu:9564": "śṛṇudhvaṃ yāni varṣāṇi pūrvoktāni ca vai mayā /",
  "GP12mtp176pu:9565": "dakṣiṇena tu nīlasya niṣadhasyottareṇa tu // MatsP_113.60 //",
  "GP12mtp176pu:9566": "varṣaṃ ramaṇakaṃ nāma jāyante yatra vai prajāḥ /",
  "GP12mtp176pu:9567": "ratipradhānā vimalā jāyante yatra mānavāḥ /",
  "GP12mtp176pu:9568": "śuklābhijanasampannāḥ sarve te priyadarśanāḥ // MatsP_113.61 //",
  "GP12mtp176pu:9569": "tatrāpi ca mahāvṛkṣo nyagrodho rohiṇo mahān /",
  "GP12mtp176pu:9570": "tasyāpi te phalarasaṃ pibanto vartayanti hi // MatsP_113.62 //",
  "GP12mtp176pu:9571": "daśavarṣasahasrāṇi daśavarṣaśatāni ca /",
  "GP12mtp176pu:9572": "jīvanti te mahābhāgāḥ sadā hṛṣṭā narottamāḥ // MatsP_113.63 //",
  "GP12mtp176pu:9573": "uttareṇa tu śvetasya pārśve śṛṅgasya dakṣiṇe /",
  "GP12mtp176pu:9574": "varṣaṃ hiraṇvataṃ nāma yatra hairaṇvatī nadī // MatsP_113.64 //",
  "GP12mtp176pu:9575": "mahābalā mahāsattvā nityaṃ muditamānasāḥ /",
  "GP12mtp176pu:9576": "śuklābhijanasampannāḥ sarve ca priyadarśanāḥ // MatsP_113.65 //",
  "GP12mtp176pu:9577": "ekādaśa sahasrāṇi varṣāṇāṃ te narottamāḥ /",
  "GP12mtp176pu:9578": "āyuṣpramāṇaṃ jīvanti śatāni daśa pañca ca // MatsP_113.66 //",
  "GP12mtp176pu:9579": "tasminvarṣe mahāvṛkṣo lakucaḥ pattrasaṃśrayaḥ /",
  "GP12mtp176pu:9580": "tasya pītvā phalarasaṃ tatra jīvanti mānavāḥ // MatsP_113.67 //",
  "GP12mtp176pu:9581": "śṛṅgasāhvasya śṛṅgāṇi trīṇi tāni mahānti vai /",
  "GP12mtp176pu:9582": "ekaṃ maṇiyutaṃ tatra ekaṃ tu kanakānvitam /",
  "GP12mtp176pu:9583": "sarvaratnamayaṃ caikaṃ bhuvanairupaśobhitam // MatsP_113.68 //",
  "GP12mtp176pu:9584": "uttare cāsya śṛṅgasya samudrānte ca dakṣiṇe /",
  "GP12mtp176pu:9585": "kuravastatra tadvaryaṃ puṇyaṃ siddhaniṣevitam // MatsP_113.69 //",
  "GP12mtp176pu:9586": "tatra vṛkṣā madhuphalā divyāmṛtamayāpagāḥ /",
  "GP12mtp176pu:9587": "vastrāṇi te prasūyante phalaiścābharaṇāni ca // MatsP_113.70 //",
  "GP12mtp176pu:9588": "sarvakāmapradātāraḥ kecidvṛkṣā manoramāḥ /",
  "GP12mtp176pu:9589": "apare kṣīriṇo nāma vṛkṣāstatra manoramāḥ /",
  "GP12mtp176pu:9590": "ye rakṣanti sadā kṣīraṃ ṣaḍrasaṃ cāmṛtopamam // MatsP_113.71 //",
  "GP12mtp176pu:9591": "sarvā maṇimayī bhūmiḥ sūkṣmā kāñcanavālukā /",
  "GP12mtp176pu:9592": "sarvatra sukhasaṃsparśā niḥśabdāḥ pavanāḥ śubhāḥ // MatsP_113.72 //",
  "GP12mtp176pu:9593": "devalokacyutāstatra jāyante mānavāḥ śubhāḥ /",
  "GP12mtp176pu:9594": "śuklābhijanasampannāḥ sarve te sthirayauvanāḥ // MatsP_113.73 //",
  "GP12mtp176pu:9595": "mithunāni prajāyante striyaścāpsarasopamāḥ /",
  "GP12mtp176pu:9596": "teṣāṃ te kṣīriṇāṃ kṣīraṃ pibanti hyamṛtopamam // MatsP_113.74 //",
  "GP12mtp176pu:9597": "ekāhājjāyate yugmaṃ samaṃ caiva vivardhate /",
  "GP12mtp176pu:9598": "samaṃ rūpaṃ ca śīlaṃ ca samaṃ caiva mriyanti vai // MatsP_113.75 //",
  "GP12mtp176pu:9599": "ekaikamanuraktāśca cakravākamiva dhruvam /",
  "GP12mtp176pu:9600": "anāmayā hyaśokāśca nityaṃ muditamānasāḥ // MatsP_113.76 //",
  "GP12mtp176pu:9601": "daśa varṣasahasrāṇi daśa varṣaśatāni ca /",
  "GP12mtp176pu:9602": "jīvanti ca mahāsattvā na cānyā strī pravartate // MatsP_113.77 //",
  "GP12mtp176pu:9603": "*sūta uvāca",
  "GP12mtp176pu:9604": "evameva nisargo vai varṣāṇāṃ bhārate yuge /",
  "GP12mtp176pu:9605": "dṛṣṭaḥ paramadharmajñāḥ kiṃ bhūyaḥ kathayāmi vaḥ // MatsP_113.78 //",
  "GP12mtp176pu:9606": "ākhyātāstvevamṛṣayaḥ sūtaputreṇa dhīmatā /",
  "GP12mtp176pu:9607": "uttaraśravaṇe bhūyaḥ papracchuḥ sūtanandanam // MatsP_113.79 //",
  "GP12mtp176pu:9608": "______________________________________________________",
  "GP12mtp176pu:9609": "Matsya-Purāṇa 114",
  "GP12mtp176pu:9610": "*ṛṣaya ūcuḥ",
  "GP12mtp176pu:9611": "yadidaṃ bhārataṃ varṣaṃ yasmin svāyambhuvādayaḥ /",
  "GP12mtp176pu:9612": "caturdaśaiva manavaḥ prajāsargaṃ sasarjire // MatsP_114.1 //",
  "GP12mtp176pu:9613": "etad veditum icchāmaḥ sakāśāttava suvrata /",
  "GP12mtp176pu:9614": "uttaraśravaṇaṃ bhūyaḥ prabrūhi vadatāṃ vara // MatsP_114.2 //",
  "GP12mtp176pu:9615": "etacchrutvā ṛṣīṇāṃ tu prābravīllaumaharṣaṇiḥ /",
  "GP12mtp176pu:9616": "paurāṇikastadā sūta ṛṣīṇāṃ bhāvitātmanām // MatsP_114.3 //",
  "GP12mtp176pu:9617": "buddhyā vicārya bahudhā vimṛśya ca punaḥ punaḥ /",
  "GP12mtp176pu:9618": "tebhyastu kathayāmāsa uttaraśravaṇaṃ tadā // MatsP_114.4 //",
  "GP12mtp176pu:9619": "*sūta uvāca",
  "GP12mtp176pu:9620": "athāhaṃ varṇayiṣyāmi varṣe 'sminbhārate prajāḥ /",
  "GP12mtp176pu:9621": "bharaṇātprajanāccaiva manurbharata ucyate // MatsP_114.5 //",
  "GP12mtp176pu:9622": "niruktavacanaiścaiva varṣaṃ tadbhārataṃ smṛtam /",
  "GP12mtp176pu:9623": "yataḥ svargaśca mokṣaśca madhyamaścāpi hi smṛtaḥ // MatsP_114.6 //",
  "GP12mtp176pu:9624": "na khalvanyatra martyānāṃ bhūmau karmavidhiḥ smṛtaḥ /",
  "GP12mtp176pu:9625": "bhāratasyāsya varṣasya nava bhedānnibodhata // MatsP_114.7 //",
  "GP12mtp176pu:9626": "indradvīpaḥ kaśeruśca tāmraparṇo gabhastimān /",
  "GP12mtp176pu:9627": "nāgadvīpastathā saumyo gandharvastvatha vāruṇaḥ // MatsP_114.8 //",
  "GP12mtp176pu:9628": "ayaṃ tu navamasteṣāṃ dvīpaḥ sāgarasaṃvṛtaḥ /",
  "GP12mtp176pu:9629": "yojanānāṃ sahasraṃ tu dvīpo 'yaṃ dakṣiṇottaraḥ // MatsP_114.9 //",
  "GP12mtp176pu:9630": "āyatastu kumārīto gaṅgāyāḥ pravahāvadhiḥ /",
  "GP12mtp176pu:9631": "tiryagūrdhvaṃ tu vistīrṇaḥ sahasrāṇi daśaiva tu // MatsP_114.10 //",
  "GP12mtp176pu:9632": "dvīpo hyupaniviṣṭo 'yaṃ mlecchairanteṣu sarvaśaḥ /",
  "GP12mtp176pu:9633": "yavanāśca kirātāśca tasyānte pūrvapaścime // MatsP_114.11 //",
  "GP12mtp176pu:9634": "brāhmaṇāḥ kṣatriyā vaiśyā madhye śūdrāśca bhāgaśaḥ /",
  "GP12mtp176pu:9635": "ijyāyutavaṇijyādi vartayanto vyavasthitāḥ // MatsP_114.12 //",
  "GP12mtp176pu:9636": "teṣāṃ sa vyavahāro 'yaṃ vartanaṃ tu parasparam /",
  "GP12mtp176pu:9637": "dharmārthakāmasaṃyukto varṇānāṃ tu svakarmasu // MatsP_114.13 //",
  "GP12mtp176pu:9638": "saṃkalpapañcamānāṃ tu āśramāṇāṃ yathāvidhi /",
  "GP12mtp176pu:9639": "iha svargāpavargārthaṃ pravṛttiriha mānuṣe // MatsP_114.14 //",
  "GP12mtp176pu:9640": "yastvayaṃ mānavo dvīpas tiryagyāmaḥ prakīrtitaḥ /",
  "GP12mtp176pu:9641": "ya enaṃ jayate kṛtsnaṃ sa samrāḍiti kīrtitaḥ // MatsP_114.15 //",
  "GP12mtp176pu:9642": "ayaṃ lokastu vai samrāḍ antarikṣajitāṃ smṛtaḥ /",
  "GP12mtp176pu:9643": "svarāḍasau smṛto lokaḥ punarvakṣyāmi vistarāt // MatsP_114.16 //",
  "GP12mtp176pu:9644": "sapta cāsminmahāvarṣe viśrutāḥ kulaparvatāḥ /",
  "GP12mtp176pu:9645": "mahendro malayaḥ sahyaḥ śuktimānṛkṣavānapi // MatsP_114.17 //",
  "GP12mtp176pu:9646": "vindhyaśca pāriyātraśca ityete kulaparvatāḥ /",
  "GP12mtp176pu:9647": "teṣāṃ sahasraśaścānye parvatāstu samīpataḥ // MatsP_114.18 //",
  "GP12mtp176pu:9648": "abhijñātāstataścānye vipulāścitrasānavaḥ /",
  "GP12mtp176pu:9649": "anye tebhyaḥ parijñātā hrasvā hrasvopajīvinaḥ // MatsP_114.19 //",
  "GP12mtp176pu:9650": "tairvimiśrā jānapadā āryā mlecchāśca sarvataḥ /",
  "GP12mtp176pu:9651": "pibanti bahulā nadyo gaṅgā sindhuḥ sarasvatī // MatsP_114.20 //",
  "GP12mtp176pu:9652": "śatadruścandrabhāgā ca yamunā sarayūstathā /",
  "GP12mtp176pu:9653": "airāvatī vitastā ca viśālā devikā kuhūḥ // MatsP_114.21 //",
  "GP12mtp176pu:9654": "gomatī dhautapāpā ca bāhudā ca dṛṣadvatī /",
  "GP12mtp176pu:9655": "kauśikī tu tṛtīyā ca niścalā gaṇḍakī tathā // MatsP_114.22 //",
  "GP12mtp176pu:9656": "ikṣurlauhitam ityetā himavatpārśvaniḥsṛtāḥ /",
  "GP12mtp176pu:9657": "vedasmṛtir vetravatī vṛtraghnī sindhureva ca /",
  "GP12mtp176pu:9658": "parṇāśā narmadā caiva kāverī mahatī tathā // MatsP_114.23 //",
  "GP12mtp176pu:9659": "pārā ca dhanvatīrūpā viduṣā veṇumatyapi /",
  "GP12mtp176pu:9660": "śiprā hyavantī kuntī ca pāriyātrāśritāḥ smṛtāḥ // MatsP_114.24 //",
  "GP12mtp176pu:9661": "śoṇo mahānadaścaiva nandanā sukṛśā kṣamā /",
  "GP12mtp176pu:9662": "mandākinī daśārṇā ca citrakūṭā tathaiva ca /",
  "GP12mtp176pu:9663": "tamasā pippalī śyenī tathā citrotpalāpi ca // MatsP_114.25 //",
  "GP12mtp176pu:9664": "vimalā cañcalā caiva tathā ca dhūtavāhinī /",
  "GP12mtp176pu:9665": "śuktimantī śunī lajjā mukuṭā hrādikāpi ca /",
  "GP12mtp176pu:9666": "ṛṣyavantaprasūtās tā nadyo 'malajalāḥ śubhāḥ // MatsP_114.26 //",
  "GP12mtp176pu:9667": "tāpī payoṣṇī nirvindhyā kṣiprā ca ṛṣabhā nadī /",
  "GP12mtp176pu:9668": "veṇā vaitaraṇī caiva viśvamālā kumudvatī // MatsP_114.27 //",
  "GP12mtp176pu:9669": "toyā caiva mahāgaurī durgamā tu śilā tathā /",
  "GP12mtp176pu:9670": "vindhyapādaprasūtās tāḥ sarvāḥ śītajalāḥ śubhāḥ // MatsP_114.28 //",
  "GP12mtp176pu:9671": "godāvarī bhīmarathī kṛṣṇaveṇī ca vañjulā /",
  "GP12mtp176pu:9672": "tuṅgabhadrā suprayogā vāhyā kāverī caiva tu /",
  "GP12mtp176pu:9673": "dakṣiṇāpathanadyastāḥ sahyapādādviniḥsṛtāḥ // MatsP_114.29 //",
  "GP12mtp176pu:9674": "kṛtamālā tāmraparṇī puṣpajā hyutpalāvatī /",
  "GP12mtp176pu:9675": "malayaprasūtā nadyas tāḥ sarvāḥ śītajalāḥ śubhāḥ // MatsP_114.30 //",
  "GP12mtp176pu:9676": "tribhāgā ṛṣikulyā ca ikṣudā tridivācalā /",
  "GP12mtp176pu:9677": "tāmraparṇī tathā mūlī śaravā vimalā tathā /",
  "GP12mtp176pu:9678": "mahendratanayāḥ sarvāḥ prakhyātāḥ śubhagāminīḥ // MatsP_114.31 //",
  "GP12mtp176pu:9679": "kāśikā sukumārī ca mandagā mandavāhinī /",
  "GP12mtp176pu:9680": "kṛpā ca pāśinī caiva śuktimantātmajās tu tāḥ // MatsP_114.32 //",
  "GP12mtp176pu:9681": "sarvāḥ puṇyajalāḥ puṇyāḥ sarvagāśca samudragāḥ /",
  "GP12mtp176pu:9682": "viśvasya mātaraḥ sarvāḥ sarvapāpaharāḥ śubhāḥ // MatsP_114.33 //",
  "GP12mtp176pu:9683": "tāsāṃ nadyupanadyaśca śataśo 'tha sahasraśaḥ /",
  "GP12mtp176pu:9684": "tāsvime kurupāñcālāḥ śālvāścaiva sajāṅgalāḥ // MatsP_114.34 //",
  "GP12mtp176pu:9685": "śūrasenā bhadrakārā bāhyāḥ sahapaṭaccarāḥ /",
  "GP12mtp176pu:9686": "matsyāḥ kirātāḥ kulyāśca kuntalāḥ kāśikośalāḥ // MatsP_114.35 //",
  "GP12mtp176pu:9687": "āvantāśca kaliṅgāśca mūkāścaivāndhakaiḥ saha /",
  "GP12mtp176pu:9688": "madhyadeśā janapadāḥ prāyaśaḥ parikīrtitāḥ // MatsP_114.36 //",
  "GP12mtp176pu:9689": "sahyasyānantare caite tatra godāvarī nadī /",
  "GP12mtp176pu:9690": "pṛthivyāmapi kṛtsnāyāṃ sa pradeśo manoramaḥ // MatsP_114.37 //",
  "GP12mtp176pu:9691": "yatra govardhano nāma mandaro gandhamādanaḥ /",
  "GP12mtp176pu:9692": "rāmapriyārthaṃ svargīyā vṛkṣā divyāstathauṣadhīḥ // MatsP_114.38 //",
  "GP12mtp176pu:9693": "bharadvājena muninā priyārthamavatāritāḥ /",
  "GP12mtp176pu:9694": "tataḥ puṣpavaro deśas tena jajñe manoramaḥ // MatsP_114.39 //",
  "GP12mtp176pu:9695": "vāhlīkā vāṭadhānāśca ābhīrāḥ kālatoyakāḥ /",
  "GP12mtp176pu:9696": "puraṃdhrāścaiva śūdrāśca pallavāś cāttakhaṇḍikāḥ // MatsP_114.40 //",
  "GP12mtp176pu:9697": "gāndhārā yavanāścaiva sindhusauvīramadrakāḥ /",
  "GP12mtp176pu:9698": "śakā druhyāḥ pulindāśca pāradāhāramūrtikāḥ // MatsP_114.41 //",
  "GP12mtp176pu:9699": "rāmaṭhāḥ kaṇṭakārāśca kaikeyā daśanāmakāḥ /",
  "GP12mtp176pu:9700": "kṣatriyopaniveśyāśca vaiśyāḥ śūdrakulāni ca // MatsP_114.42 //",
  "GP12mtp176pu:9701": "atrayo 'tha bharadvājāḥ prasthalāḥ sadaserakāḥ /",
  "GP12mtp176pu:9702": "lampakās talagānāśca sainikāḥ saha jāṅgalaiḥ /",
  "GP12mtp176pu:9703": "ete deśā udīcyāstu prācyāndeśānnibodhata // MatsP_114.43 //",
  "GP12mtp176pu:9704": "aṅgā vaṅgā madgurakā antargiribahirgirī /",
  "GP12mtp176pu:9705": "tataḥ plavaṃgamātaṃgā yamakā mallavarṇakāḥ /",
  "GP12mtp176pu:9706": "suhmottarāḥ pravijayā mārgavā geyamālavāḥ // MatsP_114.44 //",
  "GP12mtp176pu:9707": "prāgjyotiṣāśca puṇḍrāśca videhāstāmraliptakāḥ /",
  "GP12mtp176pu:9708": "śālvamāgadhagonardāḥ prācyā janapadāḥ smṛtāḥ // MatsP_114.45 //",
  "GP12mtp176pu:9709": "teṣāṃ pare janapadā dakṣiṇāpathavāsinaḥ /",
  "GP12mtp176pu:9710": "pāṇḍyāśca keralāścaiva colāḥ kulyāstathaiva ca // MatsP_114.46 //",
  "GP12mtp176pu:9711": "setukāḥ sūtikāścaiva kupathāṃ vājivāsikāḥ /",
  "GP12mtp176pu:9712": "navarāṣṭrā māhiṣikāḥ kaliṅgāścaiva sarvaśaḥ // MatsP_114.47 //",
  "GP12mtp176pu:9713": "kārūṣāśca sahaiṣīkā āṭavyāḥ śabarāstathā /",
  "GP12mtp176pu:9714": "pulindā vindhyapuṣikā vaidarbhā daṇḍakaiḥ saha // MatsP_114.48 //",
  "GP12mtp176pu:9715": "kulīyāśca sirālāśca rūpasās tāpasaiḥ saha /",
  "GP12mtp176pu:9716": "tathā taittirikāścaiva sarve kāraskarāstathā // MatsP_114.49 //",
  "GP12mtp176pu:9717": "vāsikyāścaiva ye cānye ye caivāntaranarmadāḥ /",
  "GP12mtp176pu:9718": "bhārukacchāḥ samāheyāḥ saha sārasvataistathā // MatsP_114.50 //",
  "GP12mtp176pu:9719": "kācchīkāścaiva saurāṣṭrā ānartā arbudaiḥ saha /",
  "GP12mtp176pu:9720": "ityete aparāntāstu śṛṇu ye vindhyavāsinaḥ // MatsP_114.51 //",
  "GP12mtp176pu:9721": "mālavāśca karūṣāśca mekalāścotkalaiḥ saha /",
  "GP12mtp176pu:9722": "auṇḍrā māṣā daśārṇāśca bhojāḥ kiṣkindhakaiḥ saha // MatsP_114.52 //",
  "GP12mtp176pu:9723": "stośalāḥ kosalāścaiva traipurā vaidiśāstathā /",
  "GP12mtp176pu:9724": "tumurās tumbarāścaiva padgamā naiṣadhaiḥ saha // MatsP_114.53 //",
  "GP12mtp176pu:9725": "arūpāḥ śauṇḍikerāśca vītihotrā avantayaḥ /",
  "GP12mtp176pu:9726": "ete janapadāḥ khyātā vindhyapṛṣṭhanivāsinaḥ // MatsP_114.54 //",
  "GP12mtp176pu:9727": "ato deśānpravakṣyāmi parvatāśrayiṇaśca ye /",
  "GP12mtp176pu:9728": "nirāhārāḥ sarvagāśca kupathā apathāstathā // MatsP_114.55 //",
  "GP12mtp176pu:9729": "kuthaprāvaraṇāścaiva ūrṇādavāḥ samudgakāḥ /",
  "GP12mtp176pu:9730": "trigartā maṇḍalāścaiva kirātāścāmaraiḥ saha // MatsP_114.56 //",
  "GP12mtp176pu:9731": "catvāri bhārate varṣe yugāni munayo 'bruvan /",
  "GP12mtp176pu:9732": "kṛtaṃ tretā dvāparaṃ ca kaliśceti caturyugam /",
  "GP12mtp176pu:9733": "teṣāṃ nisargaṃ vakṣyāmi upariṣṭācca kṛtsnaśaḥ // MatsP_114.57 //",
  "GP12mtp176pu:9734": "*matsya uvāca",
  "GP12mtp176pu:9735": "etacchrutvā tu ṛṣaya uttaraṃ punareva te /",
  "GP12mtp176pu:9736": "śuśrūṣavastamūcuste prakāmaṃ laumaharṣaṇim // MatsP_114.58 //",
  "GP12mtp176pu:9737": "*ṛṣaya ūcuḥ",
  "GP12mtp176pu:9738": "yacca kimpuruṣaṃ varṣaṃ harivarṣaṃ tathaiva ca /",
  "GP12mtp176pu:9739": "ācakṣva no yathātattvaṃ kīrtitaṃ bhārataṃ tvayā // MatsP_114.59 //",
  "GP12mtp176pu:9740": "jambūkhaṇḍasya vistāraṃ tathānyeṣāṃ vidāṃvara /",
  "GP12mtp176pu:9741": "dvīpānāṃ vāsināṃ teṣāṃ vṛkṣāṇāṃ prabravīhi naḥ // MatsP_114.60 //",
  "GP12mtp176pu:9742": "pṛṣṭastvevaṃ tadā viprair yathāpraśnaṃ viśeṣataḥ /",
  "GP12mtp176pu:9743": "uvāca ṛṣibhirdṛṣṭaṃ purāṇābhimataṃ tathā // MatsP_114.61 //",
  "GP12mtp176pu:9744": "*sūta uvāca",
  "GP12mtp176pu:9745": "śuśrūṣavastu yadviprāḥ śuśrūṣadhvamatandritāḥ /",
  "GP12mtp176pu:9746": "jambūvarṣaḥ kimpuruṣaḥ sumahānandanopamaḥ // MatsP_114.62 //",
  "GP12mtp176pu:9747": "daśa varṣasahasrāṇi sthitiḥ kimpuruṣe smṛtā /",
  "GP12mtp176pu:9748": "jāyante mānavāstatra sutaptakanakaprabhāḥ // MatsP_114.63 //",
  "GP12mtp176pu:9749": "varṣe kimpuruṣe puṇye plakṣo madhuvahaḥ smṛtaḥ /",
  "GP12mtp176pu:9750": "tasya kimpuruṣāḥ sarve pibanto rasamuttamam // MatsP_114.64 //",
  "GP12mtp176pu:9751": "anāmayā hyaśokāśca nityaṃ muditamānasāḥ /",
  "GP12mtp176pu:9752": "suvarṇavarṇāśca narāḥ striyaścāpsarasaḥ smṛtāḥ // MatsP_114.65 //",
  "GP12mtp176pu:9753": "tataḥ paraṃ kimpuruṣād dharivarṣaṃ pracakṣate /",
  "GP12mtp176pu:9754": "mahārajatasaṃkāśā jāyante yatra mānavāḥ // MatsP_114.66 //",
  "GP12mtp176pu:9755": "devalokacyutāḥ sarve bahurūpāśca sarvaśaḥ /",
  "GP12mtp176pu:9756": "harivarṣe narāḥ sarve pibantīkṣurasaṃ śubham // MatsP_114.67 //",
  "GP12mtp176pu:9757": "na jarā bādhate tatra tena jīvanti te ciram /",
  "GP12mtp176pu:9758": "ekādaśa sahasrāṇi teṣāmāyuḥ prakīrtitam // MatsP_114.68 //",
  "GP12mtp176pu:9759": "madhyamaṃ tanmayā proktaṃ nāmnā varṣamilāvṛtam /",
  "GP12mtp176pu:9760": "na tatra sūryastapati na ca jānanti mānavāḥ // MatsP_114.69 //",
  "GP12mtp176pu:9761": "candrasūryau sanakṣatrāv aprakāśāvilāvṛte /",
  "GP12mtp176pu:9762": "padmaprabhāḥ padmavarṇāḥ padmapattranibhekṣaṇāḥ // MatsP_114.70 //",
  "GP12mtp176pu:9763": "padmagandhāśca jāyante tatra sarve ca mānavāḥ /",
  "GP12mtp176pu:9764": "jambūphalarasāhārā aniṣpandāḥ sugandhinaḥ // MatsP_114.71 //",
  "GP12mtp176pu:9765": "devalokacyutāḥ sarve mahārajatavāsasaḥ /",
  "GP12mtp176pu:9766": "trayodaśa sahasrāṇi varṣāṇāṃ te narottamāḥ // MatsP_114.72 //",
  "GP12mtp176pu:9767": "āyuṣpramāṇaṃ jīvanti ye tu varṣa ilāvṛte /",
  "GP12mtp176pu:9768": "merostu dakṣiṇe pārśve niṣadhasyottareṇa vā // MatsP_114.73 //",
  "GP12mtp176pu:9769": "sudarśano nāma mahāñ jambūvṛkṣaḥ sanātanaḥ /",
  "GP12mtp176pu:9770": "nityapuṣpaphalopetaḥ siddhacāraṇasevitaḥ // MatsP_114.74 //",
  "GP12mtp176pu:9771": "tasya nāmnā samākhyāto jambūdvīpo vanaspateḥ /",
  "GP12mtp176pu:9772": "yojanānāṃ sahasraṃ ca śatadhā ca mahānpunaḥ // MatsP_114.75 //",
  "GP12mtp176pu:9773": "utsedho vṛkṣarājasya divam āvṛtya tiṣṭhati /",
  "GP12mtp176pu:9774": "tasya jambūphalaraso nadī bhūtvā prasarpati // MatsP_114.76 //",
  "GP12mtp176pu:9775": "meruṃ pradakṣiṇaṃ kṛtvā jambūmūlagatā punaḥ /",
  "GP12mtp176pu:9776": "taṃ pibanti sadā hṛṣṭā jambūrasamilāvṛte // MatsP_114.77 //",
  "GP12mtp176pu:9777": "jambūphalarasaṃ pītvā na jarā bādhate 'pi tān /",
  "GP12mtp176pu:9778": "na kṣudhā na klamo vāpi na duḥkhaṃ ca tathāvidham // MatsP_114.78 //",
  "GP12mtp176pu:9779": "tatra jāmbūnadaṃ nāma kanakaṃ devabhūṣaṇam /",
  "GP12mtp176pu:9780": "indragopakasaṃkāśaṃ jāyate bhāsuraṃ ca yat // MatsP_114.79 //",
  "GP12mtp176pu:9781": "sarveṣāṃ varṣavṛkṣāṇāṃ śubhaḥ phalarasastu saḥ /",
  "GP12mtp176pu:9782": "skannaṃ tu kāñcanaṃ śubhraṃ jāyate devabhūṣaṇam // MatsP_114.80 //",
  "GP12mtp176pu:9783": "teṣāṃ mūtraṃ purīṣaṃ vā dikṣvaṣṭāsu ca sarvaśaḥ /",
  "GP12mtp176pu:9784": "īśvarānugrahādbhūmir mṛtāṃśca grasate tu tān // MatsP_114.81 //",
  "GP12mtp176pu:9785": "rakṣaḥpiśācā yakṣāśca sarve haimavatāstu te /",
  "GP12mtp176pu:9786": "hemakūṭe tu vijñeyā gandharvāḥ sāpsarogaṇāḥ // MatsP_114.82 //",
  "GP12mtp176pu:9787": "sarve nāgā niṣevante śeṣavāsukitakṣakāḥ /",
  "GP12mtp176pu:9788": "mahāmerau trayastriṃśat krīḍante yajñiyāḥ śubhāḥ // MatsP_114.83 //",
  "GP12mtp176pu:9789": "nīlavaiḍūryayukte 'smin siddhā brahmarṣayo 'vasan /",
  "GP12mtp176pu:9790": "daityānāṃ dānavānāṃ ca śvetaḥ parvata ucyate // MatsP_114.84 //",
  "GP12mtp176pu:9791": "śṛṅgavān parvataśreṣṭhaḥ pitṝṇāṃ pratisaṃcaraḥ /",
  "GP12mtp176pu:9792": "ityetāni mayoktāni navavarṣāṇi bhārate // MatsP_114.85 //",
  "GP12mtp176pu:9793": "bhūtairapi niviṣṭāni gatimanti dhruvāṇi ca /",
  "GP12mtp176pu:9794": "teṣāṃ vṛddhirbahuvidhā dṛśyate devamānuṣaiḥ /",
  "GP12mtp176pu:9795": "aśakyā parisaṃkhyātuṃ śraddheyā ca bubhūṣatā // MatsP_114.86 //",
  "GP12mtp176pu:9796": "______________________________________________________",
  "GP12mtp176pu:9797": "Matsya-Purāṇa 115",
  "GP12mtp176pu:9798": "*manur uvāca",
  "GP12mtp176pu:9799": "caritaṃ budhaputrasya janārdana mayā śrutam /",
  "GP12mtp176pu:9800": "śrutaḥ śrāddhavidhiḥ puṇyaḥ sarvapāpapraṇāśanaḥ // MatsP_115.1 //",
  "GP12mtp176pu:9801": "dhenvāḥ prasūyamānāyāḥ phalaṃ dānasya me śrutam /",
  "GP12mtp176pu:9802": "kṛṣṇājinapradānaṃ ca vṛṣotsargastathaiva ca // MatsP_115.2 //",
  "GP12mtp176pu:9803": "śrutvā rūpaṃ narendrasya budhaputrasya keśava /",
  "GP12mtp176pu:9804": "kautūhalaṃ samutpannaṃ tanmamācakṣva pṛcchataḥ // MatsP_115.3 //",
  "GP12mtp176pu:9805": "kena karmavipākena sa tu rājā purūravāḥ /",
  "GP12mtp176pu:9806": "avāpa tādṛśaṃ rūpaṃ saubhāgyamapi cottamam // MatsP_115.4 //",
  "GP12mtp176pu:9807": "devāṃstribhuvanaśreṣṭhān gandharvāṃśca manoramān /",
  "GP12mtp176pu:9808": "urvaśī saṃmatā tyaktvā sarvabhāvena taṃ nṛpam // MatsP_115.5 //",
  "GP12mtp176pu:9809": "*matsya uvāca",
  "GP12mtp176pu:9810": "śṛṇu karmavipākena yena rājā purūravāḥ /",
  "GP12mtp176pu:9811": "avāpa tādṛśaṃ rūpaṃ saubhāgyamapi cottamam // MatsP_115.6 //",
  "GP12mtp176pu:9812": "atīte janmani purā yo 'yaṃ rājā purūravāḥ /",
  "GP12mtp176pu:9813": "purūravā iti khyāto madradeśādhipo hi saḥ // MatsP_115.7 //",
  "GP12mtp176pu:9814": "cākṣuṣasyānvaye rājā cākṣuṣasyāntare manoḥ /",
  "GP12mtp176pu:9815": "sa vai nṛpaguṇairyuktaḥ kevalaṃ rūpavarjitaḥ // MatsP_115.8 //",
  "GP12mtp176pu:9816": "*ṛṣaya ūcuḥ",
  "GP12mtp176pu:9817": "purūravā madrapatiḥ karmaṇā kena pārthivaḥ /",
  "GP12mtp176pu:9818": "babhūva karmaṇā kena rūpavāṃścaiva sūtaja // MatsP_115.9 //",
  "GP12mtp176pu:9819": "*sūta uvāca",
  "GP12mtp176pu:9820": "dvijagrāme dvijaśreṣṭho nāmnā cāsītpurūravāḥ /",
  "GP12mtp176pu:9821": "nadyāḥ kūle mahārājaḥ pūrvajanmani pārthivaḥ // MatsP_115.10 //",
  "GP12mtp176pu:9822": "sa tu madrapatī rājā yastu nāmnā purūravāḥ /",
  "GP12mtp176pu:9823": "tasmiñjanmanyasau vipro dvādaśyāṃ tu sadānagha // MatsP_115.11 //",
  "GP12mtp176pu:9824": "upoṣya pūjayāmāsa rājyakāmo janārdanam /",
  "GP12mtp176pu:9825": "cakāra sopavāsaśca snānam abhyaṅgapūrvakam // MatsP_115.12 //",
  "GP12mtp176pu:9826": "upavāsaphalātprāptaṃ rājyaṃ madreṣvakaṇṭakam /",
  "GP12mtp176pu:9827": "upoṣitas tathābhyaṅgād rūpahīno vyajāyata // MatsP_115.13 //",
  "GP12mtp176pu:9828": "upoṣitairnarais tasmāt snānam abhyaṅgapūrvakam /",
  "GP12mtp176pu:9829": "varjanīyaṃ prayatnena rūpaghnaṃ tatparaṃ nṛpa // MatsP_115.14 //",
  "GP12mtp176pu:9830": "etadvaḥ kathitaṃ sarvaṃ yadvṛttaṃ pūrvajanmani /",
  "GP12mtp176pu:9831": "madreśvaratvacaritaṃ śṛṇu tasya mahīpateḥ // MatsP_115.15 //",
  "GP12mtp176pu:9832": "tasya rājaguṇaiḥ sarvaiḥ samupetasya bhūpateḥ /",
  "GP12mtp176pu:9833": "janānurāgo naivāsīd rūpahīnasya tasya vai // MatsP_115.16 //",
  "GP12mtp176pu:9834": "rūpakāmaḥ sa madreśas tapase kṛtaniścayaḥ /",
  "GP12mtp176pu:9835": "rājyaṃ mantrigataṃ kṛtvā jagāma himaparvatam // MatsP_115.17 //",
  "GP12mtp176pu:9836": "vyavasāyadvitīyastu padbhyam eva mahāyaśāḥ /",
  "GP12mtp176pu:9837": "draṣṭuṃ sa tīrthasadanaṃ viṣayānte svake nadīm // MatsP_115.18 //",
  "GP12mtp176pu:9838": "airāvatīti vikhyātāṃ dadarśātimanoramām // MatsP_115.19 //",
  "GP12mtp176pu:9839": "tuhinagiribhavāṃ mahaughavegāṃ tuhinagabhastisamānaśītalodām // MatsP_115.20 //",
  "GP12mtp176pu:9840": "tuhinasadṛśahaimavarṇapuñjāṃ tuhinayaśāḥ saritaṃ dadarśa rājā // MatsP_115.21 //",
  "GP12mtp176pu:9841": "______________________________________________________",
  "GP12mtp176pu:9842": "Matsya-Purāṇa 116",
  "GP12mtp176pu:9843": "*sūta uvāca",
  "GP12mtp176pu:9844": "sa dadarśa nadīṃ puṇyāṃ divyāṃ haimavatīṃ śubhām /",
  "GP12mtp176pu:9845": "gandharvaiśca samākīrṇāṃ nityaṃ śakreṇa sevitām // MatsP_116.1 //",
  "GP12mtp176pu:9846": "surebhamadasaṃsiktāṃ samantāttu virājitām /",
  "GP12mtp176pu:9847": "madhyena śakracāpābhāṃ tasminnahani sarvadā // MatsP_116.2 //",
  "GP12mtp176pu:9848": "tapasviśaraṇopetāṃ mahābrāhmaṇasevitām /",
  "GP12mtp176pu:9849": "dadarśa tapanīyābhāṃ mahārājaḥ purūravāḥ // MatsP_116.3 //",
  "GP12mtp176pu:9850": "sitahaṃsāvalicchannāṃ kāśacāmararājitām /",
  "GP12mtp176pu:9851": "sābhiṣiktāmiva satāṃ paśyanprītiṃ parāṃ yayau // MatsP_116.4 //",
  "GP12mtp176pu:9852": "puṇyāṃ suśītalāṃ hṛdyāṃ manasaḥ prītivardhinīm /",
  "GP12mtp176pu:9853": "kṣayavṛddhiyutāṃ ramyāṃ somamūrtimivāparām // MatsP_116.5 //",
  "GP12mtp176pu:9854": "suśītaśīghrapānīyāṃ dvijasaṃghaniṣevitām /",
  "GP12mtp176pu:9855": "sutāṃ himavataḥ śreṣṭhāṃ cañcadvīcivirājitām // MatsP_116.6 //",
  "GP12mtp176pu:9856": "amṛtasvādusalilāṃ tāpasairupaśobhitām /",
  "GP12mtp176pu:9857": "svargārohaṇaniḥśreṇīṃ sarvakalmaṣanāśinīm // MatsP_116.7 //",
  "GP12mtp176pu:9858": "agryāṃ samudramahiṣīṃ maharṣigaṇasevitām /",
  "GP12mtp176pu:9859": "sarvalokasya cautsukya-kāriṇīṃ sumanoharām // MatsP_116.8 //",
  "GP12mtp176pu:9860": "hitāṃ sarvasya lokasya nākamārgapradāyikām /",
  "GP12mtp176pu:9861": "gokulākulatīrāntāṃ ramyāṃ śaivālavarjitām // MatsP_116.9 //",
  "GP12mtp176pu:9862": "haṃsasārasasaṃghuṣṭāṃ jalajairupaśobhitām /",
  "GP12mtp176pu:9863": "āvartanābhigambhīrāṃ dvīporujaghanasthalīm // MatsP_116.10 //",
  "GP12mtp176pu:9864": "nīlanīrajanetrābhām utphullakamalānanām /",
  "GP12mtp176pu:9865": "himābhaphenavasanāṃ cakravākādharāṃ śubhām /",
  "GP12mtp176pu:9866": "balākāpaṅktidaśanāṃ calanmatsyāvalibhruvam // MatsP_116.11 //",
  "GP12mtp176pu:9867": "svajalodbhūtamātaṃga-ramyakumbhapayodharām /",
  "GP12mtp176pu:9868": "haṃsanūpurasaṃghuṣṭāṃ mṛṇālavalayāvalīm // MatsP_116.12 //",
  "GP12mtp176pu:9869": "tasyāṃ rūpamadonmattā gandharvānugatāḥ sadā /",
  "GP12mtp176pu:9870": "madhyāhnasamaye rājan krīḍantyapsarasāṃ gaṇāḥ // MatsP_116.13 //",
  "GP12mtp176pu:9871": "tām apsarovinirmuktaṃ vahantīṃ kuṅkumaṃ śubham /",
  "GP12mtp176pu:9872": "svatīradrumasambhūta-nānāvarṇasugandhinīm // MatsP_116.14 //",
  "GP12mtp176pu:9873": "taraṃgavrātasaṃkrānta-sūryamaṇḍaladurdṛśam /",
  "GP12mtp176pu:9874": "surebhajanitāghāta-vikūladvayabhūṣitām // MatsP_116.15 //",
  "GP12mtp176pu:9875": "śakrebhagaṇḍasalilair devastrīkucacandanaiḥ /",
  "GP12mtp176pu:9876": "saṃyutaṃ salilaṃ tasyāḥ ṣaṭpadair upasevyate // MatsP_116.16 //",
  "GP12mtp176pu:9877": "tasyāstīrabhavā vṛkṣāḥ sugandhakusumāñcitāḥ /",
  "GP12mtp176pu:9878": "tathāpakṛṣṭasaṃbhrānta-bhramarastanitākulāḥ // MatsP_116.17 //",
  "GP12mtp176pu:9879": "yasyāstīre ratiṃ yānti sadā kāmavaśā mṛgāḥ /",
  "GP12mtp176pu:9880": "tapovanāśca ṛṣayas tathā devāḥ sahāpsarāḥ // MatsP_116.18 //",
  "GP12mtp176pu:9881": "labhante yatra pūtāṅgā devebhyaḥ pratimānitāḥ /",
  "GP12mtp176pu:9882": "striyaśca nākabahulāḥ padmendupratimānanāḥ // MatsP_116.19 //",
  "GP12mtp176pu:9883": "yā bibharti sadā toyaṃ devasaṃghairapīḍitam /",
  "GP12mtp176pu:9884": "pulindairnṛpasaṃghaiśca vyāghravṛndairapīḍitam // MatsP_116.20 //",
  "GP12mtp176pu:9885": "satāmarasapānīyāṃ satāragaganāmalām /",
  "GP12mtp176pu:9886": "sa tāṃ paśyanyayau rājā satāmīpsitakāmadām // MatsP_116.21 //",
  "GP12mtp176pu:9887": "yasyāstīraruhaiḥ kāśaiḥ pūrṇaiścandrāṃśusaṃnibhaiḥ /",
  "GP12mtp176pu:9888": "rājate vividhākārai ramyatīraṃ mahādrumaiḥ /",
  "GP12mtp176pu:9889": "yā sadā vividhairviprair devaiścāpi niṣevyate // MatsP_116.22 //",
  "GP12mtp176pu:9890": "yā ca sadā sakalaughavināśaṃ bhaktajanasya karotyacireṇa /",
  "GP12mtp176pu:9891": "yānugatā saritāṃ hi kadambair yānugatā satataṃ hi munīndraiḥ // MatsP_116.23 //",
  "GP12mtp176pu:9892": "yā hi sutāniva pāti manuṣyān yā ca yutā satataṃ himasaṃghaiḥ /",
  "GP12mtp176pu:9893": "yā ca yutā satataṃ suravṛndair yā ca janaiḥ svahitāya śritā vai // MatsP_116.24 //",
  "GP12mtp176pu:9894": "prayuktā ca kesarigaṇaiḥ karivṛndajuṣṭā saṃtānayuktasalilāpi suvarṇayuktā /",
  "GP12mtp176pu:9895": "sūryāṃśutāpaparivṛddhivivṛddhaśītā śītāṃśutulyayaśasā dadṛśe nṛpeṇa // MatsP_116.25 //",
  "GP12mtp176pu:9896": "______________________________________________________",
  "GP12mtp176pu:9897": "Matsya-Purāṇa 117",
  "GP12mtp176pu:9898": "*sūta uvāca",
  "GP12mtp176pu:9899": "ālokayannadīṃ puṇyāṃ tatsamīrahṛtaśramaḥ /",
  "GP12mtp176pu:9900": "sa gacchanneva dadṛśe himavantaṃ mahāgirim // MatsP_117.1 //",
  "GP12mtp176pu:9901": "khamullikhadbhirbahubhir vṛtaṃ śṛṅgaistu pāṇḍuraiḥ /",
  "GP12mtp176pu:9902": "pakṣiṇāmapi saṃcārair vinā siddhagatiṃ śubhām // MatsP_117.2 //",
  "GP12mtp176pu:9903": "nadīpravāhasaṃjāta-mahāśabdaiḥ samantataḥ /",
  "GP12mtp176pu:9904": "asaṃśrutānyaśabdaṃ taṃ śītatoyaṃ manoramam // MatsP_117.3 //",
  "GP12mtp176pu:9905": "devadāruvanairnīlaiḥ kṛtādhovasanaṃ śubham /",
  "GP12mtp176pu:9906": "meghottarīyakaṃ śailaṃ dadṛśe sa narādhipaḥ // MatsP_117.4 //",
  "GP12mtp176pu:9907": "śvetameghakṛtoṣṇīṣaṃ candrārkamukuṭaṃ kvacit /",
  "GP12mtp176pu:9908": "himānuliptasarvāṅgaṃ kvaciddhātuvimiśritam // MatsP_117.5 //",
  "GP12mtp176pu:9909": "candanenānuliptāṅgaṃ dattapañcāṅgulaṃ yathā /",
  "GP12mtp176pu:9910": "śītapradaṃ nidāghe 'pi śilāvikaṭasaṃkaṭam /",
  "GP12mtp176pu:9911": "sālaktakairapsarasāṃ mudritaṃ caraṇaiḥ kvacit // MatsP_117.6 //",
  "GP12mtp176pu:9912": "kvacitsaṃspṛṣṭasūryāṃśuṃ kvacic ca tamasāvṛtam /",
  "GP12mtp176pu:9913": "darīmukhaiḥ kvacidbhīmaiḥ pibantaṃ salilaṃ mahat // MatsP_117.7 //",
  "GP12mtp176pu:9914": "kvacidvidyādharagaṇaiḥ krīḍadbhirupaśobhitam /",
  "GP12mtp176pu:9915": "upagītaṃ tathā mukhyaiḥ kiṃnarāṇāṃ gaṇaiḥ kvacit // MatsP_117.8 //",
  "GP12mtp176pu:9916": "āpānabhūmau galitair gandharvāpsarasāṃ kvacit /",
  "GP12mtp176pu:9917": "puṣpaiḥ saṃtānakādīnāṃ divyaistam upaśobhitam // MatsP_117.9 //",
  "GP12mtp176pu:9918": "suptotthitābhiḥ śayyābhiḥ kusumānāṃ tathā kvacit /",
  "GP12mtp176pu:9919": "mṛditābhiḥ samākīrṇaṃ gandharvāṇāṃ manoramam // MatsP_117.10 //",
  "GP12mtp176pu:9920": "niruddhapavanairdeśair nīlaśādvalamaṇḍitaiḥ /",
  "GP12mtp176pu:9921": "kvacic ca kusumairyuktam atyantaruciraṃ śubham // MatsP_117.11 //",
  "GP12mtp176pu:9922": "tapasviśaraṇaṃ śailaṃ kāmināmatidurlabham /",
  "GP12mtp176pu:9923": "mṛgairyathānucaritaṃ dantibhinnamahādrumam // MatsP_117.12 //",
  "GP12mtp176pu:9924": "yatra siṃhaninādena trastānāṃ bhairavaṃ ravam /",
  "GP12mtp176pu:9925": "dṛśyate na ca saṃśrāntaṃ gajānāmākulaṃ kulam // MatsP_117.13 //",
  "GP12mtp176pu:9926": "taṭāśca tāpasairyatra kuñjadeśairalaṃkṛtāḥ /",
  "GP12mtp176pu:9927": "ratnairyasya samutpannais trailokyaṃ samalaṃkṛtam // MatsP_117.14 //",
  "GP12mtp176pu:9928": "ahīnaśaraṇaṃ nityam ahīnajanasevitam /",
  "GP12mtp176pu:9929": "ahīnaḥ paśyati girim ahīnaṃ ratnasampadā // MatsP_117.15 //",
  "GP12mtp176pu:9930": "alpena tapasā yatra siddhiṃ prāpsyanti tāpasāḥ /",
  "GP12mtp176pu:9931": "yasya darśanamātreṇa sarvakalmaṣanāśanam // MatsP_117.16 //",
  "GP12mtp176pu:9932": "mahāprapātasampāta-prapātādigatāmbubhiḥ /",
  "GP12mtp176pu:9933": "vāyunītaiḥ sadā tṛpti-kṛtadeśaṃ kvacitkvacit // MatsP_117.17 //",
  "GP12mtp176pu:9934": "samālabdhajalaiḥ śṛṅgaiḥ kvacic cāpi samucchritaiḥ /",
  "GP12mtp176pu:9935": "nityārkatāpaviṣamair agamyairmanasā yutam // MatsP_117.18 //",
  "GP12mtp176pu:9936": "devadārumahāvṛkṣa-vrajaśākhānirantaraiḥ /",
  "GP12mtp176pu:9937": "vaṃśastambavanākāraiḥ pradeśairupaśobhitam // MatsP_117.19 //",
  "GP12mtp176pu:9938": "himachattramahāśṛṅgaṃ prapātaśatanirjharam /",
  "GP12mtp176pu:9939": "śabdalabhyāmbuviṣamaṃ himasaṃruddhakandaram // MatsP_117.20 //",
  "GP12mtp176pu:9940": "dṛṣṭvaiva taṃ cārunitambabhūmiṃ mahānubhāvaḥ sa tu madranāthaḥ /",
  "GP12mtp176pu:9941": "babhrāma tatraiva mudā sametaḥ sthānaṃ tadā kiṃcidathāsasāda // MatsP_117.21 //",
  "GP12mtp176pu:9942": "______________________________________________________",
  "GP12mtp176pu:9943": "Matsya-Purāṇa 118",
  "GP12mtp176pu:9944": "*sūta uvāca",
  "GP12mtp176pu:9945": "tasyaiva parvatendrasya pradeśaṃ sumanoramam /",
  "GP12mtp176pu:9946": "agamyaṃ mānuṣair anyair daivayogād upāgataḥ // MatsP_118.1 //",
  "GP12mtp176pu:9947": "airāvatī saricchreṣṭhā yasmāddeśādvinirgatā /",
  "GP12mtp176pu:9948": "meghaśyāmaṃ ca taṃ deśaṃ drumakhaṇḍairanekaśaḥ // MatsP_118.2 //",
  "GP12mtp176pu:9949": "śālaistālaistamālaiśca karṇikāraiḥ saśāmalaiḥ /",
  "GP12mtp176pu:9950": "nyagrodhaiśca tathāśvatthaiḥ śirīṣaiḥ śiṃśapadrumaiḥ // MatsP_118.3 //",
  "GP12mtp176pu:9951": "śleṣmātakair āmalakair harītakavibhītakaiḥ /",
  "GP12mtp176pu:9952": "bhūrjaiḥ samuñjakair bāṇair vṛkṣaiḥ saptacchadadrumaiḥ // MatsP_118.4 //",
  "GP12mtp176pu:9953": "mahānimbaistathā nimbair nirguṇḍībhirharidrumaiḥ /",
  "GP12mtp176pu:9954": "devadārumahāvṛkṣais tathā kāleyakadrumaiḥ // MatsP_118.5 //",
  "GP12mtp176pu:9955": "padmakaiścandanairbilvaiḥ kapitthai raktacandanaiḥ /",
  "GP12mtp176pu:9956": "mātāmrariṣṭakākṣoṭair abdakaiśca tathārjunaiḥ // MatsP_118.6 //",
  "GP12mtp176pu:9957": "hastikarṇaiḥ sumanasaiḥ kovidāraiḥ supuṣpitaiḥ /",
  "GP12mtp176pu:9958": "prācīnāmalakaiścāpi dhanakaiḥ samarāṭakaiḥ // MatsP_118.7 //",
  "GP12mtp176pu:9959": "kharjūrairnārikelaiśca priyālāmrātakeṅgudaiḥ /",
  "GP12mtp176pu:9960": "tantumālair dhavairbhavyaiḥ kāśmīrīparṇibhistathā // MatsP_118.8 //",
  "GP12mtp176pu:9961": "jātīphalaiḥ pūgaphalaiḥ kaṭphalailāvalīphalaiḥ /",
  "GP12mtp176pu:9962": "mandāraiḥ kovidāraiśca kiṃśukaiḥ kusumāṃśukaiḥ // MatsP_118.9 //",
  "GP12mtp176pu:9963": "yavāsaiḥ śamiparṇāsair vetasair ambuvetasaiḥ /",
  "GP12mtp176pu:9964": "raktātiraṅganāraṅgair hiṅgubhiḥ sapriyaṅgubhiḥ // MatsP_118.10 //",
  "GP12mtp176pu:9965": "raktāśokais tathāśokair ākallair avicārakaiḥ /",
  "GP12mtp176pu:9966": "mucukundaistathā kundair āṭarūṣaparūṣakaiḥ // MatsP_118.11 //",
  "GP12mtp176pu:9967": "kirātaiḥ kiṅkirātaiśca ketakaiḥ śvetaketakaiḥ /",
  "GP12mtp176pu:9968": "śobhāñjanair añjanaiśca sukaliṅganikoṭakaiḥ // MatsP_118.12 //",
  "GP12mtp176pu:9969": "suvarṇacāruvasanair drumaśreṣṭhais tathāsanaiḥ /",
  "GP12mtp176pu:9970": "manmathasya śarākāraiḥ sahakārairmanoramaiḥ // MatsP_118.13 //",
  "GP12mtp176pu:9971": "pītayūthikayā caiva śvetayūthikayā tathā /",
  "GP12mtp176pu:9972": "jātyā campakajātyā ca tumbaraiścāpyatumbaraiḥ // MatsP_118.14 //",
  "GP12mtp176pu:9973": "mocairlocaistu lakucais tilapuṣpakuśeśayaiḥ /",
  "GP12mtp176pu:9974": "tathā supuṣpāvaraṇaiś cavyakaiḥ kāmivallabhaiḥ // MatsP_118.15 //",
  "GP12mtp176pu:9975": "puṣpāṅkuraiśca bakulaiḥ pāribhadraharidrakaiḥ /",
  "GP12mtp176pu:9976": "dhārākadambaiḥ kuṭajaiḥ kadambair girikuṭajaiḥ // MatsP_118.16 //",
  "GP12mtp176pu:9977": "ādityamustakaiḥ kumbhaiḥ kuṅkumaiḥ kāmavallabhaiḥ /",
  "GP12mtp176pu:9978": "kaṭphalairbadarairnīpair dīpairiva mahojjvalaiḥ // MatsP_118.17 //",
  "GP12mtp176pu:9979": "raktaiḥ pālīvanaiḥ śvetair dāḍimaiścampakadrumaiḥ /",
  "GP12mtp176pu:9980": "bandhūkaiśca subandhūkaiḥ kuñjakānāṃ tu jātibhiḥ // MatsP_118.18 //",
  "GP12mtp176pu:9981": "kusumaiḥ pāṭalābhiśca mallikākaravīrakaiḥ /",
  "GP12mtp176pu:9982": "kurabakair himavarair jambūbhir nṛpajambubhiḥ // MatsP_118.19 //",
  "GP12mtp176pu:9983": "bījapūraiḥ sakarpūrair gurubhiścāgurudrumaiḥ /",
  "GP12mtp176pu:9984": "bimbaiśca pratibimbaiśca saṃtānakavitānakaiḥ // MatsP_118.20 //",
  "GP12mtp176pu:9985": "tathā guggulavṛkṣaiśca hintāladhavalekṣubhiḥ /",
  "GP12mtp176pu:9986": "tṛṇaśūnyaiḥ karavīrair aśokaiś cakramardanaiḥ // MatsP_118.21 //",
  "GP12mtp176pu:9987": "pīlubhirdhātakībhiśca ciribilvaiḥ samākulaiḥ /",
  "GP12mtp176pu:9988": "tintiḍīkaistathā lodhrair viḍaṅgaiḥ kṣīrikādrumaiḥ // MatsP_118.22 //",
  "GP12mtp176pu:9989": "aśmantakaistathā kālair jambīraiḥ śvaitakadrumaiḥ /",
  "GP12mtp176pu:9990": "bhallātakairindrayavair valgujaiḥ siddhisādhakaiḥ // MatsP_118.23 //",
  "GP12mtp176pu:9991": "nāgakesaravṛkṣaiśca sukesaramanoharaiḥ /",
  "GP12mtp176pu:9992": "karamardaiḥ kāsamardair ariṣṭakavariṣṭakaiḥ /",
  "GP12mtp176pu:9993": "rudrākṣairdrākṣasambhūtaiḥ saptāhvaiḥ putrajīvakaiḥ // MatsP_118.24 //",
  "GP12mtp176pu:9994": "kaṅkolakairlavaṅgaiśca tvagdrumaiḥ pārijātakaiḥ /",
  "GP12mtp176pu:9995": "pratānaiḥ pippalīnāṃ ca nāgavalyaśca bhāgaśaḥ // MatsP_118.25 //",
  "GP12mtp176pu:9996": "marīcasya tathā gulmair navamallikayā tathā /",
  "GP12mtp176pu:9997": "mṛdvīkāmaṇḍapairmukhyair atimuktakamaṇḍapaiḥ // MatsP_118.26 //",
  "GP12mtp176pu:9998": "trapuṣairnartikānāṃ ca pratānaiḥ saphalaiḥ śubhaiḥ /",
  "GP12mtp176pu:9999": "kūṣmāṇḍānāṃ pratānaiśca alābūnāṃ tathā kvacit // MatsP_118.27 //",
  "GP12mtp176pu:10000": "cirbhiṭasya pratānaiśca paṭolīkāravellakaiḥ /",
  "GP12mtp176pu:10001": "karkoṭakīvitānaiśca vārtākair bṛhatīphalaiḥ // MatsP_118.28 //",
  "GP12mtp176pu:10002": "kaṇṭakair mūlakairmūla-śākaistu vividhaistathā /",
  "GP12mtp176pu:10003": "kahlāraiśca vidāryā ca rurūṭaiḥ svādukaṇṭakaiḥ // MatsP_118.29 //",
  "GP12mtp176pu:10004": "sabhāṇḍīravidūsāra-rājajambūkavālukaiḥ /",
  "GP12mtp176pu:10005": "suvarcalābhiḥ sarvābhiḥ sarṣapābhistathaiva ca // MatsP_118.29* //",
  "GP12mtp176pu:10006": "kākolīkṣīrakākolī chattrayā cāticchatrayā /",
  "GP12mtp176pu:10007": "kāsamardīsahāsadbhiḥ sakandalasakāṇḍakaiḥ // MatsP_118.29** //",
  "GP12mtp176pu:10008": "tathā kṣīrakaśākena kālaśākena cāpyatha /",
  "GP12mtp176pu:10009": "śimbīdhānyaistathā dhānyaiḥ sarvairniravaśeṣataḥ // MatsP_118.29*** //",
  "GP12mtp176pu:10010": "auṣadhībhirvicitrābhir dīpyamānābhireva ca /",
  "GP12mtp176pu:10011": "āyuṣyābhiryaśasyābhir balyābhiśca narādhipa // MatsP_118.30 //",
  "GP12mtp176pu:10012": "jarāmṛtyubhayaghībhiḥ kṣudbhayaghnībhireva ca /",
  "GP12mtp176pu:10013": "saubhāgyajananībhiśca kutsnābhiścāpyanekaśaḥ // MatsP_118.31 //",
  "GP12mtp176pu:10014": "tatra veṇulatābhiśca tathā kīcakaveṇubhiḥ /",
  "GP12mtp176pu:10015": "kāśaiḥ śaśāṅkakāśaiśca śaragulmaistathaiva ca // MatsP_118.32 //",
  "GP12mtp176pu:10016": "kuśagulmaistathā ramyair gulmaiścekṣor manoramaiḥ /",
  "GP12mtp176pu:10017": "kārpāsajātivargeṇa durlabhena śubhena ca // MatsP_118.33 //",
  "GP12mtp176pu:10018": "tathā ca kadalīkhaṇḍair manohāribhiruttamaiḥ /",
  "GP12mtp176pu:10019": "tathā marakataprakhyaiḥ pradeśaiḥ śādvalānvitaiḥ // MatsP_118.34 //",
  "GP12mtp176pu:10020": "irāpuṃṣpasamāyuktaiḥ kuṅkamasya ca bhāgaśaḥ /",
  "GP12mtp176pu:10021": "tagarātiviṣāmāṃsī-granthikaistu surāgadaiḥ // MatsP_118.35 //",
  "GP12mtp176pu:10022": "suvarṇapuṣpaiśca tathā bhūmipuṣpaistathāparaiḥ /",
  "GP12mtp176pu:10023": "jambīrakairbhūstṛṇakaiḥ sarasaiḥ saśukaistathā // MatsP_118.36 //",
  "GP12mtp176pu:10024": "śaṅgaverājamodābhiḥ kuberakapriyālakaiḥ /",
  "GP12mtp176pu:10025": "jalajaiśca tathā vaṇair nānāvarṇaiḥ sugandhibhiḥ // MatsP_118.37 //",
  "GP12mtp176pu:10026": "udayādityasaṃkāśaiḥ sūryacandranibhaistathā /",
  "GP12mtp176pu:10027": "tapanīyasavarṇaiśca atasīpuṣpasaṃnibhaiḥ // MatsP_118.38 //",
  "GP12mtp176pu:10028": "śūkapattranibhaiścānyaiḥ sthalapattraiśca bhāgaśaḥ /",
  "GP12mtp176pu:10029": "pañcavarṇaiḥ samākīrṇair bahuvarṇaistathaiva ca // MatsP_118.39 //",
  "GP12mtp176pu:10030": "draṣṭurdṛṣṭyā hitamudaiḥ kumudaiścandrasaṃnibhaiḥ /",
  "GP12mtp176pu:10031": "tathā vahniśikhākārair gajavaktrotpalaiḥ śubhaiḥ // MatsP_118.40 //",
  "GP12mtp176pu:10032": "nīlotpalaiḥ sakahlārair guñjātakakaserukaiḥ /",
  "GP12mtp176pu:10033": "śṛṅgāṭakamṛṇālaiśca karaṭai rājatotpalaiḥ // MatsP_118.41 //",
  "GP12mtp176pu:10034": "jalajaiḥ sthalajairmūlaiḥ phalaiḥ puṣpairviśeṣataḥ /",
  "GP12mtp176pu:10035": "vividhaiścaiva nīvārair munibhojyairnarādhipa // MatsP_118.42 //",
  "GP12mtp176pu:10036": "na taddhānyaṃ na tatsasyaṃ na tacchākaṃ na tatphalam /",
  "GP12mtp176pu:10037": "na tanmūlaṃ na tatkandaṃ na tatpuṣpaṃ narādhipa // MatsP_118.43 //",
  "GP12mtp176pu:10038": "nāgalokodbhavaṃ divyaṃ naralokabhavaṃ ca yat /",
  "GP12mtp176pu:10039": "anūpotthaṃ vanotthaṃ ca tatra yannāsti pārthivaḥ // MatsP_118.44 //",
  "GP12mtp176pu:10040": "sadā puṣpaphalaṃ sarvam ajaryam ṛtuyogataḥ /",
  "GP12mtp176pu:10041": "madreśvaraḥ sa dadṛśe tapasā hyatiyogataḥ // MatsP_118.45 //",
  "GP12mtp176pu:10042": "dadṛśe ca tathā tatra nānārūpān patatriṇaḥ /",
  "GP12mtp176pu:10043": "mayūrān śatapattrāṃśca kalaviṅkāṃśca kokilān // MatsP_118.46 //",
  "GP12mtp176pu:10044": "tathā kādambakānhaṃsān koyaṣṭīn khañjarīṭakān /",
  "GP12mtp176pu:10045": "kurarānkālakūṭāṃśca khaṭvāṅgān lubdhakāṃs tathā // MatsP_118.47 //",
  "GP12mtp176pu:10046": "gokṣveḍakāṃstathā kumbhān dhārtarāṣṭrāñśukānbakān /",
  "GP12mtp176pu:10047": "ghātukāṃścakravākāṃśca kaṭukānṭiṭṭibhān bhaṭān // MatsP_118.48 //",
  "GP12mtp176pu:10048": "putrapriyān lohapṛṣṭhān gocarmagirivartakān /",
  "GP12mtp176pu:10049": "pārāvatāṃśca kamalān sārikā jīvajīvakān // MatsP_118.49 //",
  "GP12mtp176pu:10050": "lāvavartakavārtākān raktavartmaprabhadrakān /",
  "GP12mtp176pu:10051": "tāmracūḍānsvarṇacūḍān kukkuṭān kāṣṭhakukkuṭān // MatsP_118.50 //",
  "GP12mtp176pu:10052": "kapiñjalānkalaviṅkāṃs tathā kuṅkumacūḍakān /",
  "GP12mtp176pu:10053": "bhṛṅgarājān sīrapādān bhūliṅgān ḍiṇḍimān navān // MatsP_118.51 //",
  "GP12mtp176pu:10054": "mañjulītakadātyūhān bhāradvājāṃstathā caṣān /",
  "GP12mtp176pu:10055": "etāṃścānyāṃśca subahūn pakṣisaṃghānmanoharān // MatsP_118.52 //",
  "GP12mtp176pu:10056": "śvāpadānvividhākārān mṛgāṃścaiva mahāmṛgān /",
  "GP12mtp176pu:10057": "vyāghrānkesariṇaḥ siṃhān dvīpinaḥ śarabhānvṛkān // MatsP_118.53 //",
  "GP12mtp176pu:10058": "ṛkṣāṃstarakṣūṃśca bahūn golāṅgūlān savānarān /",
  "GP12mtp176pu:10059": "śaśalomān sakādambān mārjārān vāyuveginaḥ // MatsP_118.54 //",
  "GP12mtp176pu:10060": "mūṣakānnakulān kāvān siṃhān drumamanoharān /",
  "GP12mtp176pu:10061": "tathā mattāṃśca mātaṃgān mahiṣān gavayān vṛṣān /",
  "GP12mtp176pu:10062": "camarān sṛmarāṃścaiva tathā gaurakharānapi // MatsP_118.55 //",
  "GP12mtp176pu:10063": "urabhrāṃśca tathā meṣān sāraṅgānatha kūkurān /",
  "GP12mtp176pu:10064": "nīlāṃścaiva mahānālān karālānmṛgamātṛkān // MatsP_118.56 //",
  "GP12mtp176pu:10065": "sadaṃṣṭrārāmasarabhān krauñcākārakaśambarān /",
  "GP12mtp176pu:10066": "karālānkṛtamālāṃśca kālapucchāṃśca toraṇān // MatsP_118.57 //",
  "GP12mtp176pu:10067": "daṃṣṭrānkhaḍgānvarāhāṃśca turaṃgānkharagardabhān /",
  "GP12mtp176pu:10068": "etān adviṣṭānmadreśo viruddhāṃśca parasparam // MatsP_118.58 //",
  "GP12mtp176pu:10069": "aviruddhānvane dṛṣṭvā vismayaṃ paramaṃ yayau /",
  "GP12mtp176pu:10070": "taccāśramapadaṃ puṇyaṃ babhūvātreḥ purā nṛpam // MatsP_118.59 //",
  "GP12mtp176pu:10071": "tatprasādātprabhāyuktaṃ sthāvarairjaṅgamaistathā /",
  "GP12mtp176pu:10072": "hiṃsanti hi na cānyonyaṃ hiṃsakāstu parasparam // MatsP_118.60 //",
  "GP12mtp176pu:10073": "kravyādāḥ prāṇinastatra sarve kṣīraphalāśanāḥ /",
  "GP12mtp176pu:10074": "nirmitāstatra cātyartham atriṇā sumahātmanā // MatsP_118.61 //",
  "GP12mtp176pu:10075": "śailānitambadeśeṣu nyavasacca svayaṃ nṛpaḥ /",
  "GP12mtp176pu:10076": "payaḥ kṣaranti te divyam amṛtasvādukaṇṭakam // MatsP_118.62 //",
  "GP12mtp176pu:10077": "kvacidrājanmahiṣyaśca kvacidājāśca sarvaśaḥ /",
  "GP12mtp176pu:10078": "śilāḥ kṣīreṇa sampūrṇā dadhnā cānyatra vā bahiḥ // MatsP_118.63 //",
  "GP12mtp176pu:10079": "saṃpaśyanparamāṃ prītim avāpa vasudhādhipaḥ /",
  "GP12mtp176pu:10080": "sarāṃsi tatra divyāni nadyaśca vimalodakāḥ // MatsP_118.64 //",
  "GP12mtp176pu:10081": "praṇālikāni coṣṇāni śītalāni ca bhāgaśaḥ /",
  "GP12mtp176pu:10082": "kandarāṇi ca śailasya susevyāni pade pade // MatsP_118.65 //",
  "GP12mtp176pu:10083": "himapāto na tatrāsti samantātpañcayojanam /",
  "GP12mtp176pu:10084": "upatyakā suśailasya śikharasya na vidyate // MatsP_118.66 //",
  "GP12mtp176pu:10085": "tatrāsti rājañchikharaṃ parvatendrasya pāṇḍuram /",
  "GP12mtp176pu:10086": "himapātaṃ ghanā yatra kurvanti sahitāḥ sadā // MatsP_118.67 //",
  "GP12mtp176pu:10087": "tatrāsti cāparaṃ śṛṅgaṃ yatra toyaghanā ghanāḥ /",
  "GP12mtp176pu:10088": "nityamevābhivarṣanti śilābhiḥ śikharaṃ varam // MatsP_118.68 //",
  "GP12mtp176pu:10089": "tadāśramaṃ manohāri yatra kāmadharā dharā /",
  "GP12mtp176pu:10090": "suramukhyopayogitvāc chākhināṃ saphalāḥ phalāḥ // MatsP_118.69 //",
  "GP12mtp176pu:10091": "sadopagītabhramara-surastrīsevitaṃ param /",
  "GP12mtp176pu:10092": "sarvapāpakṣayakaraṃ śailasyeva prahārakam // MatsP_118.70 //",
  "GP12mtp176pu:10093": "vānaraiḥ krīḍamānaiśca deśāddeśānnarādhipa /",
  "GP12mtp176pu:10094": "himapuñjāḥ kṛtāstatra candrabimbasamaprabhāḥ // MatsP_118.71 //",
  "GP12mtp176pu:10095": "tadāśramaṃ samantācca himasaṃruddhakandaraiḥ /",
  "GP12mtp176pu:10096": "śailavāṭaiḥ parivṛtam agamyaṃ manujaiḥ sadā // MatsP_118.72 //",
  "GP12mtp176pu:10097": "pūrvārādhitabhāvo 'sau mahārājaḥ purūravāḥ /",
  "GP12mtp176pu:10098": "tadāśramapadaṃ prāpto devadevaprasādataḥ // MatsP_118.73 //",
  "GP12mtp176pu:10099": "tadāśramaṃ śramaśamanaṃ manoharaṃ manoharaiḥ kusumaśatairalaṃkṛtam /",
  "GP12mtp176pu:10100": "kṛtaṃ svayaṃ ruciramathātriṇā śubhaṃ śubhāvahaṃ ca hi dadṛśe sa madrarāṭ // MatsP_118.74 //",
  "GP12mtp176pu:10101": "______________________________________________________",
  "GP12mtp176pu:10102": "Matsya-Purāṇa 119",
  "GP12mtp176pu:10103": "*sūta uvāca",
  "GP12mtp176pu:10104": "tatra yau tau mahāśṛṅgau mahāvarṇau mahāhimau /",
  "GP12mtp176pu:10105": "tṛtīyaṃ tu tayormadhye śṛṅgamatyantamucchritam // MatsP_119.1 //",
  "GP12mtp176pu:10106": "nityātaptaśilājātaṃ sadābhraparivarjitam /",
  "GP12mtp176pu:10107": "tasyādhastādvṛkṣagaṇe diśāṃ bhāge ca paścime // MatsP_119.2 //",
  "GP12mtp176pu:10108": "jātīlatāparikṣiptaṃ vivaraṃ cārudarśanam /",
  "GP12mtp176pu:10109": "dṛṣṭvaiva kautukāviṣṭas taṃ viveśa mahīpatiḥ // MatsP_119.3 //",
  "GP12mtp176pu:10110": "tamasā cātinibiḍaṃ nalvamātraṃ susaṃkaṭam /",
  "GP12mtp176pu:10111": "nalvamātramatikramya svaprabhābharaṇojjvalam // MatsP_119.4 //",
  "GP12mtp176pu:10112": "tam ucchritam athātyantaṃ gambhīraṃ parivartulam /",
  "GP12mtp176pu:10113": "na tatra sūryastapati na virājati candramāḥ // MatsP_119.5 //",
  "GP12mtp176pu:10114": "tathāpi divasākāraṃ prakāśaṃ tadaharniśam /",
  "GP12mtp176pu:10115": "krośādhikaparīmāṇaṃ sarasā ca virājitam // MatsP_119.6 //",
  "GP12mtp176pu:10116": "samantātsarasastasya śailalagnā tu vedikā /",
  "GP12mtp176pu:10117": "sauvarṇai rājatairvṛkṣair vidrumairupaśobhitam // MatsP_119.7 //",
  "GP12mtp176pu:10118": "nānāmāṇikyakusumaiḥ suprabhābharaṇojjvalaiḥ /",
  "GP12mtp176pu:10119": "tasminsarasi padmāni padmarāgacchadāni tu // MatsP_119.8 //",
  "GP12mtp176pu:10120": "vajrakesarajālāni sugandhīni tathā yutam /",
  "GP12mtp176pu:10121": "pattrair marakatair nīlair vaiḍūryasya mahīpate // MatsP_119.9 //",
  "GP12mtp176pu:10122": "karṇikāśca tathā teṣāṃ jātarūpasya pārthiva /",
  "GP12mtp176pu:10123": "tasminsarasi yā bhūmir na sā vajrasamākulā // MatsP_119.10 //",
  "GP12mtp176pu:10124": "nānāratnairupacitā jalajānāṃ samāśrayaḥ /",
  "GP12mtp176pu:10125": "kapardikānāṃ śuktīnāṃ śaṅkhānāṃ ca mahīpate // MatsP_119.11 //",
  "GP12mtp176pu:10126": "makarāṇāṃ ca matsyānāṃ caṇḍānāṃ kacchapaiḥ saha /",
  "GP12mtp176pu:10127": "tatra marakatakhaṇḍāni vajrāṇāṃ ca sahasraśaḥ // MatsP_119.12 //",
  "GP12mtp176pu:10128": "padmarāgendranīlāni mahānīlāni pārthiva /",
  "GP12mtp176pu:10129": "puṣparāgāṇi sarvāṇi tathā karkoṭakāni ca // MatsP_119.13 //",
  "GP12mtp176pu:10130": "tutthakasya tu khaṇḍāni tathā śeṣasya bhāgaśaḥ /",
  "GP12mtp176pu:10131": "rājāvartasya mukhyasya rucirākṣasya cāpyatha // MatsP_119.14 //",
  "GP12mtp176pu:10132": "sūryendukāntayaścaiva nīlo varṇāntimaśca yaḥ /",
  "GP12mtp176pu:10133": "jyotīrasasya ramyasya syamantasya ca bhāgaśaḥ // MatsP_119.15 //",
  "GP12mtp176pu:10134": "suroragavalakṣāṇāṃ sphaṭikasya tathaiva ca /",
  "GP12mtp176pu:10135": "gomedapittakānāṃ ca dhūlīmarakatasya ca // MatsP_119.16 //",
  "GP12mtp176pu:10136": "vaiḍūryasaugandhikayos tathā rājamaṇernṛpa /",
  "GP12mtp176pu:10137": "vajrasyaiva ca mukhyasya tathā brahmamaṇerapi // MatsP_119.17 //",
  "GP12mtp176pu:10138": "muktāphalāni muktānāṃ tārāvigrahadhāriṇām // MatsP_119.18 //",
  "GP12mtp176pu:10139": "sukhoṣṇaṃ caiva tattoyaṃ snānācchītavināśanam /",
  "GP12mtp176pu:10140": "vaiḍūryasya śilā madhye sarasastasya śobhanā // MatsP_119.19 //",
  "GP12mtp176pu:10141": "pramāṇena tathā sā ca dve ca rājandhanuḥśate /",
  "GP12mtp176pu:10142": "caturasrā tathā ramyā tapasā nirmitātriṇā // MatsP_119.20 //",
  "GP12mtp176pu:10143": "biladvārasamo deśo yatra yatra hiraṇmayaḥ /",
  "GP12mtp176pu:10144": "pradeśaḥ sa tu rājendra dvīpe tasminmanohare // MatsP_119.21 //",
  "GP12mtp176pu:10145": "tathā puṣkariṇī ramyā tasminrājañśilātale /",
  "GP12mtp176pu:10146": "suśītāmalapānīyā jalajaiśca virājitā // MatsP_119.22 //",
  "GP12mtp176pu:10147": "ākāśapratimā rājaṃś caturasrā manoharā /",
  "GP12mtp176pu:10148": "tasyāstadudakaṃ svādu laghu śītaṃ sugandhikam // MatsP_119.23 //",
  "GP12mtp176pu:10149": "na kṣiṇoti yathā kaṇṭhaṃ kukṣiṃ nāpūrayatyapi /",
  "GP12mtp176pu:10150": "tṛptiṃ vidhatte paramāṃ śarīre ca mahatsukham // MatsP_119.24 //",
  "GP12mtp176pu:10151": "madhye tu tasyāḥ prāsādaṃ nirmitaṃ tapasātriṇā /",
  "GP12mtp176pu:10152": "rukmasetupraveśāntaṃ sarvaratnamayaṃ śubham // MatsP_119.25 //",
  "GP12mtp176pu:10153": "śaśāṅkaraśmeḥ saṃkāśaṃ prāsādaṃ rājataṃ hitam /",
  "GP12mtp176pu:10154": "ramyavaiḍūryasopānaṃ vidrumāmalasārakam // MatsP_119.26 //",
  "GP12mtp176pu:10155": "indranīlamahāstambhaṃ marakatāsaktavedikam /",
  "GP12mtp176pu:10156": "vajrāṃśujālaiḥ sphuritaṃ ramyaṃ dṛṣṭimanoramam // MatsP_119.27 //",
  "GP12mtp176pu:10157": "prāsāde tatra bhagavān devadevo janārdanaḥ /",
  "GP12mtp176pu:10158": "bhogibhogāvalīsuptaḥ sarvālaṃkārabhūṣitaḥ // MatsP_119.28 //",
  "GP12mtp176pu:10159": "jānunākuñcitastveko devadevasya cakriṇaḥ /",
  "GP12mtp176pu:10160": "phaṇīndrasaṃniviṣṭo 'ṅghrir dvitīyaśca tathānagha // MatsP_119.29 //",
  "GP12mtp176pu:10161": "lakṣayutsaṅgagato 'ṅghristu śeṣabhogapraśāyinaḥ /",
  "GP12mtp176pu:10162": "phaṇīndrabhogasaṃnyasta-bāhuḥ keyūrabhūṣaṇaḥ // MatsP_119.30 //",
  "GP12mtp176pu:10163": "aṅgulīpṛṣṭhavinyasta-devaśīrṣadharaṃ bhujam /",
  "GP12mtp176pu:10164": "ekaṃ vai devadevasya dvitīyaṃ tu prasāritam // MatsP_119.31 //",
  "GP12mtp176pu:10165": "samākuñcitajānustha-maṇibandhena śobhitam /",
  "GP12mtp176pu:10166": "kiṃcidākuñcitaṃ caiva nābhideśakarasthitam // MatsP_119.32 //",
  "GP12mtp176pu:10167": "tṛtīyaṃ tu bhujaṃ tasya caturthaṃ tu tathā śṛṇu /",
  "GP12mtp176pu:10168": "āttasaṃtānakusumaṃ ghrāṇadeśānusarpiṇam // MatsP_119.33 //",
  "GP12mtp176pu:10169": "lakṣmyā saṃvāhyamānāṅghriḥ padmapattranibhaiḥ karaiḥ /",
  "GP12mtp176pu:10170": "saṃtānamālāmukuṭaṃ hārakeyūrabhūṣitam // MatsP_119.34 //",
  "GP12mtp176pu:10171": "bhūṣitaṃ ca tathā devam aṅgadairaṅgulīyakaiḥ /",
  "GP12mtp176pu:10172": "phaṇīndraphaṇavinyasta-cāruratnaśirojjvalam // MatsP_119.35 //",
  "GP12mtp176pu:10173": "ajñātavastucaritaṃ pratiṣṭhitam athātriṇā /",
  "GP12mtp176pu:10174": "siddhānupūjyaṃ satataṃ saṃtānakusumārcitam // MatsP_119.36 //",
  "GP12mtp176pu:10175": "divyagandhānuliptāṅgaṃ divyadhūpena dhūpitam /",
  "GP12mtp176pu:10176": "surasaiḥ suphalairhṛdyaiḥ siddhairupahṛtaiḥ sadā // MatsP_119.37 //",
  "GP12mtp176pu:10177": "śobhitottamapārśvaṃ taṃ devamutpalaśīrṣakam /",
  "GP12mtp176pu:10178": "tataḥ sammukham udvīkṣya vavande sa narādhipaḥ // MatsP_119.38 //",
  "GP12mtp176pu:10179": "jānubhyāṃ śirasā caiva gatvā bhūmiṃ yathāvidhi /",
  "GP12mtp176pu:10180": "nāmnāṃ sahasreṇa tadā tuṣṭāva madhusūdanam // MatsP_119.39 //",
  "GP12mtp176pu:10181": "pradakṣiṇamatho cakre sa tūtthāya punaḥ punaḥ /",
  "GP12mtp176pu:10182": "ramyamāyatanaṃ dṛṣṭvā tatrovāsāśrame punaḥ // MatsP_119.40 //",
  "GP12mtp176pu:10183": "bilādbahirguhāṃ kāṃcid āśritya sumanoharām /",
  "GP12mtp176pu:10184": "tapaścakāra tatraiva pūjayanmadhusūdanam // MatsP_119.41 //",
  "GP12mtp176pu:10185": "nānāvidhaistathā puṣpaiḥ phalamūlaiḥ sagorasaiḥ /",
  "GP12mtp176pu:10186": "nityaṃ triṣavaṇasnāyī vahnipūjāparāyaṇaḥ // MatsP_119.42 //",
  "GP12mtp176pu:10187": "devavāpījalaiḥ kurvan satataṃ prāṇadhāraṇam /",
  "GP12mtp176pu:10188": "sarvāhāraparityāgaṃ kṛtvā tu manujeśvaraḥ // MatsP_119.43 //",
  "GP12mtp176pu:10189": "anāstṛtaguhāśāyī kālaṃ nayati pārthivaḥ /",
  "GP12mtp176pu:10190": "tyaktāhārakriyaścaiva kevalaṃ toyato nṛpaḥ /",
  "GP12mtp176pu:10191": "na tasya glānimāyāti śarīraṃ ca tadadbhutam // MatsP_119.44 //",
  "GP12mtp176pu:10192": "evaṃ sa rājā tapasi prasaktaḥ sampūjayandevavaraṃ sadaiva /",
  "GP12mtp176pu:10193": "tatrāśrame kālamuvāsa kaṃcit svargopame duḥkham avindamānaḥ // MatsP_119.45 //",
  "GP12mtp176pu:10194": "______________________________________________________",
  "GP12mtp176pu:10195": "Matsya-Purāṇa 120",
  "GP12mtp176pu:10196": "sa tvāśramapade ramye tyaktāhāraparicchadaḥ /",
  "GP12mtp176pu:10197": "krīḍāvihāraṃ gandharvaiḥ paśyannapsarasāṃ saha // MatsP_120.1 //",
  "GP12mtp176pu:10198": "kṛtvā puṣpoccayaṃ bhūri granthayitvā tathā srajaḥ /",
  "GP12mtp176pu:10199": "agraṃ nivedya devāya gandharvebhyastadā dadau // MatsP_120.2 //",
  "GP12mtp176pu:10200": "puṣpoccayaprasaktānāṃ krīḍantīnāṃ yathāsukham /",
  "GP12mtp176pu:10201": "ceṣṭā nānāvidhākārāḥ paśyannapi na paśyati // MatsP_120.3 //",
  "GP12mtp176pu:10202": "kācitpuṣpoccaye saktā latājālena veṣṭitā /",
  "GP12mtp176pu:10203": "sakhījanena saṃtyaktā kāntenābhisamujjhitā // MatsP_120.4 //",
  "GP12mtp176pu:10204": "kācitkamalagandhābhā niḥśvāsapavanāhṛtaiḥ /",
  "GP12mtp176pu:10205": "madhupairākulamukhī kāntena parimocitā // MatsP_120.5 //",
  "GP12mtp176pu:10206": "makarandasabhākrānta-nayanā kācidaṅganā /",
  "GP12mtp176pu:10207": "kāntaniḥśvāsavātena nīrajaskakṛtekṣaṇā // MatsP_120.6 //",
  "GP12mtp176pu:10208": "kācid uccīya puṣpāṇi dadau kāntasya bhāminī /",
  "GP12mtp176pu:10209": "kāntasaṃgrathitaiḥ puṣpai rarāja kṛtaśekharā // MatsP_120.7 //",
  "GP12mtp176pu:10210": "uccīya svayam udgrathya kāntena kṛtaśekharā /",
  "GP12mtp176pu:10211": "kṛtakṛtyamivātmānaṃ mene manmathavardhinī // MatsP_120.8 //",
  "GP12mtp176pu:10212": "astvasmingahane kuñje viśiṣṭakusumā latā /",
  "GP12mtp176pu:10213": "kācidevaṃ raho nītā ramaṇena riraṃsunā // MatsP_120.9 //",
  "GP12mtp176pu:10214": "kāntasaṃnāmitalatā kusumāni vicinvatī /",
  "GP12mtp176pu:10215": "sarvābhyaḥ kācidātmānaṃ mene sarvaguṇādhikam // MatsP_120.10 //",
  "GP12mtp176pu:10216": "kāścitpaśyati bhūpālaṃ nalinīṣu pṛthakpṛthak /",
  "GP12mtp176pu:10217": "krīḍamānāstu gandharvair devarāmā manoramāḥ // MatsP_120.11 //",
  "GP12mtp176pu:10218": "kācid ātāḍayat kāntam udakena śucismitā /",
  "GP12mtp176pu:10219": "tāḍyamānātha kāntena prītiṃ kācidupāyayau // MatsP_120.12 //",
  "GP12mtp176pu:10220": "kāntaṃ ca tāḍayāmāsa jātakhedā varāṅganā /",
  "GP12mtp176pu:10221": "adṛśyata varārohā śvāsanṛtyatpayodharā // MatsP_120.13 //",
  "GP12mtp176pu:10222": "kāntāmbutāḍanākṛṣṭa-keśapāśanibandhanā /",
  "GP12mtp176pu:10223": "keśākulamukhī bhāti madhupairiva padminī // MatsP_120.14 //",
  "GP12mtp176pu:10224": "svacakṣuḥsadṛśaiḥ puṣpaiḥ saṃchanne nalinīvane /",
  "GP12mtp176pu:10225": "channā kācic cirātprāptā kāntenānviṣya yatnataḥ // MatsP_120.15 //",
  "GP12mtp176pu:10226": "snātā śītāpadeśena kācitprāhāṅganā bhṛśam /",
  "GP12mtp176pu:10227": "ramaṇāliṅganaṃ cakre mano 'bhilaṣitaṃ ciram // MatsP_120.16 //",
  "GP12mtp176pu:10228": "jalārdravasanaṃ sūkṣmam aṅgalīnaṃ śucismitā /",
  "GP12mtp176pu:10229": "dhārayantī janaṃ cakre kācit tatra samanmatham // MatsP_120.17 //",
  "GP12mtp176pu:10230": "kaṇṭhamālyaguṇaiḥ kācit kāntena kṛṣyatāmbhasi /",
  "GP12mtp176pu:10231": "truṭyatsragdāmapatitaṃ ramaṇaṃ prāhasacciram // MatsP_120.18 //",
  "GP12mtp176pu:10232": "kācidbhugnā sakhīdatta-jānudeśe nakhakṣatā /",
  "GP12mtp176pu:10233": "saṃbhrāntā kāntaśaraṇaṃ magnā kācidgatā ciram // MatsP_120.19 //",
  "GP12mtp176pu:10234": "kācitpṛṣṭhakṛtādityā keśanistoyakāriṇī /",
  "GP12mtp176pu:10235": "śilātalagatā bhartrā dṛṣṭā kāmārtacakṣuṣā // MatsP_120.20 //",
  "GP12mtp176pu:10236": "kṛttamālyaṃ vilulitaṃ saṃkrāntakucakuṅkumam /",
  "GP12mtp176pu:10237": "ratikrīḍitakānteva rarāja tatsarodakam // MatsP_120.21 //",
  "GP12mtp176pu:10238": "susnātadevagandharva-devarāmāgaṇena ca /",
  "GP12mtp176pu:10239": "pūjyamānaṃ ca dadṛśe devadevaṃ janārdanam // MatsP_120.22 //",
  "GP12mtp176pu:10240": "kvacic ca dadṛśe rājā latāgṛhagatāḥ striyaḥ /",
  "GP12mtp176pu:10241": "maṇḍayantīḥ svagātrāṇi kāntasaṃnyastamānasāḥ // MatsP_120.23 //",
  "GP12mtp176pu:10242": "kācid ādarśanakarā vyagrā dūtīmukhodgatam /",
  "GP12mtp176pu:10243": "śṛṇvatī kāntavacanam adhikā tu tathā babhau // MatsP_120.24 //",
  "GP12mtp176pu:10244": "kācit satvaritā dūtyā bhūṣaṇānāṃ viparyayam /",
  "GP12mtp176pu:10245": "kurvāṇā naiva bubudhe manmathāviṣṭacetanā // MatsP_120.25 //",
  "GP12mtp176pu:10246": "vāyununnātisurabhi-kusumotkaramaṇḍite /",
  "GP12mtp176pu:10247": "kācitpibantī dadṛśe maireyaṃ nīlaśādvale // MatsP_120.26 //",
  "GP12mtp176pu:10248": "pāyayāmāsa ramaṇaṃ svayaṃ kācidvarāṅganā /",
  "GP12mtp176pu:10249": "kācitpapau varārohā kāntapāṇisamarpitam // MatsP_120.27 //",
  "GP12mtp176pu:10250": "kācitsvanetracapala-nīlotpalayutaṃ payaḥ /",
  "GP12mtp176pu:10251": "pītvā papraccha ramaṇaṃ kva gate te mamotpale // MatsP_120.28 //",
  "GP12mtp176pu:10252": "tvayaiva pītau tau nūnam ityuktā ramaṇena sā /",
  "GP12mtp176pu:10253": "tathā viditvā mugdhatvād babhūva vrīḍitā bhṛśam // MatsP_120.29 //",
  "GP12mtp176pu:10254": "kācitkāntārpitaṃ subhrūḥ kāntapītāvaśeṣitam /",
  "GP12mtp176pu:10255": "saviśeṣarasaṃ pānaṃ papau manmathavardhanam // MatsP_120.30 //",
  "GP12mtp176pu:10256": "āpānagoṣṭhīṣu tathā tāsāṃ sa narapuṃgavaḥ /",
  "GP12mtp176pu:10257": "śuśrāva vividhaṃ gītaṃ tantrīsvaravimiśritam // MatsP_120.31 //",
  "GP12mtp176pu:10258": "pradoṣasamaye tāśca devadevaṃ janārdanam /",
  "GP12mtp176pu:10259": "rājansadopanṛtyanti nānāvādyapuraḥsarāḥ // MatsP_120.32 //",
  "GP12mtp176pu:10260": "yāmamātre gate rātrau vinirgatya guhāmukhāt /",
  "GP12mtp176pu:10261": "āvasansaṃyutāḥ kāntaiḥ pararddhiracitāṃ guhām // MatsP_120.33 //",
  "GP12mtp176pu:10262": "nānāgandhānvitalatāṃ nānāgandhasugandhinīm /",
  "GP12mtp176pu:10263": "nānāvicitraśayanāṃ kusumotkaramaṇḍitām // MatsP_120.34 //",
  "GP12mtp176pu:10264": "evam apsarasāṃ paśyan krīḍitāni sa parvate /",
  "GP12mtp176pu:10265": "tapastepe mahārājan keśavārpitamānasaḥ // MatsP_120.35 //",
  "GP12mtp176pu:10266": "tamūcurnṛpatiṃ gatvā gandharvāpsarasāṃ gaṇāḥ /",
  "GP12mtp176pu:10267": "rājansvargopamaṃ deśam imaṃ prāpto 'syariṃdama // MatsP_120.36 //",
  "GP12mtp176pu:10268": "vayaṃ hi te pradāsyāmo manasaḥ kāṅkṣitānvarān /",
  "GP12mtp176pu:10269": "tānādāya gṛhaṃ gaccha tiṣṭheha yadi vā punaḥ // MatsP_120.37 //",
  "GP12mtp176pu:10270": "*rājovāca",
  "GP12mtp176pu:10271": "amoghadarśanāḥ sarve bhavantastvamitaujasaḥ /",
  "GP12mtp176pu:10272": "varaṃ vitaratādyaiva prasādaṃ madhusūdanāt // MatsP_120.38 //",
  "GP12mtp176pu:10273": "evamastvityathoktastaiḥ sa tu rājā purūravāḥ /",
  "GP12mtp176pu:10274": "tatrovāsa sukhī māsaṃ pūjayāno janārdanam // MatsP_120.39 //",
  "GP12mtp176pu:10275": "priya eva sadaivāsīd gandharvāpsarasāṃ nṛpaḥ /",
  "GP12mtp176pu:10276": "tutoṣa sa jano rājñas tasyālaulyena karmaṇā // MatsP_120.40 //",
  "GP12mtp176pu:10277": "māsasya madhye sa nṛpaḥ praviṣṭastadāśramaṃ ratnasahasracitram /*",
  "GP12mtp176pu:10278": "toyāśanastatra hyuvāsa māsaṃ yāvatsitānto nṛpa phālgunasya // MatsP_120.41 //*",
  "GP12mtp176pu:10279": "phālgunāmalapakṣānte rājā svapne purūravāḥ /",
  "GP12mtp176pu:10280": "tasyaiva devadevasya śrutavāngaditaṃ śubham // MatsP_120.42 //",
  "GP12mtp176pu:10281": "rātryāmasyāṃ vyatītāyām atriṇā tvaṃ sameṣyasi /",
  "GP12mtp176pu:10282": "tena rājansamāgamya kṛtakṛtyo bhaviṣyasi // MatsP_120.43 //",
  "GP12mtp176pu:10283": "svapnamevaṃ sa rājarṣir dṛṣṭvā devendravikramaḥ /",
  "GP12mtp176pu:10284": "pratyūṣakāle vidhivat snātaḥ sa prayatendriyaḥ // MatsP_120.44 //",
  "GP12mtp176pu:10285": "kṛtakṛtyo yathākāmaṃ pūjayitvā janārdanam /",
  "GP12mtp176pu:10286": "dadarśātriṃ muniṃ rājā pratyakṣaṃ tapasāṃ nidhim // MatsP_120.45 //",
  "GP12mtp176pu:10287": "svapnaṃ tu devadevasya nyavedayata dhārmikaḥ /",
  "GP12mtp176pu:10288": "tataḥ śuśrāva vacanaṃ devatānāṃ samīritam // MatsP_120.46 //",
  "GP12mtp176pu:10289": "evametanmahīpāla nātra kāryā vicāraṇā /",
  "GP12mtp176pu:10290": "evaṃ prasādaṃ samprāpya devadevājjanārdanāt // MatsP_120.47 //",
  "GP12mtp176pu:10291": "kṛtadevārcano rājā tathā hutahutāśanaḥ /",
  "GP12mtp176pu:10292": "sarvānkāmānavāpto 'sau varadānena keśavāt // MatsP_120.48 //",
  "GP12mtp176pu:10293": "______________________________________________________",
  "GP12mtp176pu:10294": "Matsya-Purāṇa 121",
  "GP12mtp176pu:10295": "*sūta uvāca",
  "GP12mtp176pu:10296": "tasyāśramasyottaratas tripurāriniṣevitaḥ /",
  "GP12mtp176pu:10297": "nānāratnamayaiḥ śṛṅgaiḥ kalpadrumasamanvitaiḥ // MatsP_121.1 //",
  "GP12mtp176pu:10298": "madhye himavataḥ pṛṣṭhe kailāso nāma parvataḥ /",
  "GP12mtp176pu:10299": "tasminnivasati śrīmān kuberaḥ saha guhyakaiḥ // MatsP_121.2 //",
  "GP12mtp176pu:10300": "apsaro 'nugupto rājā modate hyalakādhipaḥ /",
  "GP12mtp176pu:10301": "kailāsapādasambhūtaṃ puṇyaṃ śītajalaṃ śubham // MatsP_121.3 //",
  "GP12mtp176pu:10302": "mandodakaṃ nāma saraḥ payastu dadhisaṃnibham /",
  "GP12mtp176pu:10303": "tasmāt pravahate divyā nadī mandākinī śubhā // MatsP_121.4 //",
  "GP12mtp176pu:10304": "divyaṃ ca nandanaṃ tatra tasyāstīre mahadvanam /",
  "GP12mtp176pu:10305": "prāguttareṇa kailāsād divyaṃ saugandhikaṃ girim // MatsP_121.5 //",
  "GP12mtp176pu:10306": "sarvadhātumayaṃ divyaṃ suvelaṃ parvataṃ prati /",
  "GP12mtp176pu:10307": "candraprabho nāma giriḥ yaḥ śubhro ratnasaṃnibhaḥ // MatsP_121.6 //",
  "GP12mtp176pu:10308": "tatsamīpe saro divyam acchodaṃ nāma viśrutam /",
  "GP12mtp176pu:10309": "tasmātprabhavate divyā nadī hyacchodakā śubhā // MatsP_121.7 //",
  "GP12mtp176pu:10310": "tasyāstīre vanaṃ divyaṃ mahaccaitrarathaṃ śubham /",
  "GP12mtp176pu:10311": "tasmingirau nivasati maṇibhadraḥ sahānugaḥ // MatsP_121.8 //",
  "GP12mtp176pu:10312": "yakṣasenāpatiḥ krūro guhyakaiḥ parivāritaḥ /",
  "GP12mtp176pu:10313": "puṇyā mandākinī nāma nadī hyacchodakā śubhā // MatsP_121.9 //",
  "GP12mtp176pu:10314": "mahīmaṇḍalamadhye tu praviṣṭe tu mahodadhim /",
  "GP12mtp176pu:10315": "kailāsadakṣiṇe prācyāṃ śivaṃ sarvauṣadhiṃ girim // MatsP_121.10 //",
  "GP12mtp176pu:10316": "manaḥśilāmayaṃ divyaṃ suvelaṃ parvataṃ prati /",
  "GP12mtp176pu:10317": "lohito hemaśṛṅgastu giriḥ sūryaprabho mahān // MatsP_121.11 //",
  "GP12mtp176pu:10318": "tasya pāde mahaddivyaṃ lohitaṃ sumahatsaraḥ /",
  "GP12mtp176pu:10319": "tasmātprabhavate puṇyo lauhityaśca nado mahān // MatsP_121.12 //",
  "GP12mtp176pu:10320": "divyāraṇyaṃ viśokaṃ ca tasya tīre mahadvanam /",
  "GP12mtp176pu:10321": "tasmingirau nivasati yakṣo maṇidharo vaśī // MatsP_121.13 //",
  "GP12mtp176pu:10322": "saumyaiḥ sudhārmikaiścaiva guhyakaiḥ parivāritaḥ /",
  "GP12mtp176pu:10323": "kailāsātpaścimodīcyāṃ kakudmānauṣadhīgiriḥ // MatsP_121.14 //",
  "GP12mtp176pu:10324": "kakudmati ca rudrasya utpattiśca kakudminaḥ /",
  "GP12mtp176pu:10325": "tadañjanaṃ traikakudaṃ śailaṃ trikakudaṃ prati // MatsP_121.15 //",
  "GP12mtp176pu:10326": "sarvadhātumayastatra sumahānvaidyuto giriḥ /",
  "GP12mtp176pu:10327": "tasya pāde mahaddivyaṃ mānasaṃ siddhasevitam // MatsP_121.16 //",
  "GP12mtp176pu:10328": "tasmātprabhavate puṇyā sarayūrlokapāvanī /",
  "GP12mtp176pu:10329": "yasyāstīre vanaṃ divyaṃ vaibhrājaṃ nāma viśrutam // MatsP_121.17 //",
  "GP12mtp176pu:10330": "kuberānucarastasmin prahetitanayo vaśī /",
  "GP12mtp176pu:10331": "brahmadhātā nivasati rākṣaso 'nantavikramaḥ // MatsP_121.18 //",
  "GP12mtp176pu:10332": "kailāsātpaścimāmāśāṃ divyaḥ sarvauṣadhigiriḥ /",
  "GP12mtp176pu:10333": "varuṇaḥ parvataśreṣṭho rukmadhātuvibhūṣitaḥ // MatsP_121.19 //",
  "GP12mtp176pu:10334": "bhavasya dayitaḥ śrīmān parvato haimasaṃnibhaḥ /",
  "GP12mtp176pu:10335": "śātakaumbhamayairdivyaiḥ śilājālaiḥ samācitaḥ // MatsP_121.20 //",
  "GP12mtp176pu:10336": "śatasaṅkhyais tāpanīyaiḥ śṛṅgairdivamivollikhan /",
  "GP12mtp176pu:10337": "śṛṅgavānsumahādivyo durgaḥ śailo mahācitaḥ // MatsP_121.21 //",
  "GP12mtp176pu:10338": "tasmingirau nivasati giriśo dhūmralohitaḥ /",
  "GP12mtp176pu:10339": "tasya pādātprabhavati śailodaṃ nāma tatsaraḥ // MatsP_121.22 //",
  "GP12mtp176pu:10340": "tasmātprabhavate puṇyā nadī śailodakā śubhā /",
  "GP12mtp176pu:10341": "sā cakṣusī tayormadhye praviṣṭā paścimodadhim // MatsP_121.23 //",
  "GP12mtp176pu:10342": "astyuttareṇa kailāsāc chivaḥ sarvauṣadho giriḥ /",
  "GP12mtp176pu:10343": "gauraṃ tu parvataśreṣṭhaṃ haritālamayaṃ prati // MatsP_121.24 //",
  "GP12mtp176pu:10344": "hiraṇyaśṛṅgaḥ sumahād-ivyauṣadhimayo giriḥ /",
  "GP12mtp176pu:10345": "tasya pāde mahaddivyaṃ saraḥ kāñcanavālukam // MatsP_121.25 //",
  "GP12mtp176pu:10346": "ramyaṃ bindusaro nāma yatra rājā bhagīrathaḥ /",
  "GP12mtp176pu:10347": "gaṅgārthe sa tu rājarṣir uvāsa bahulāḥ samāḥ // MatsP_121.26 //",
  "GP12mtp176pu:10348": "divaṃ yāsyantu me pūrve gaṅgātoyāplutāsthikāḥ /",
  "GP12mtp176pu:10349": "tatra tripathagā devī prathamaṃ tu pratiṣṭhitā // MatsP_121.27 //",
  "GP12mtp176pu:10350": "somapādātprasūtā sā saptadhā pravibhajyate /",
  "GP12mtp176pu:10351": "yūpā maṇimayāstatra vimānāśca hiraṇmayāḥ // MatsP_121.28 //",
  "GP12mtp176pu:10352": "tatreṣṭvā kratubhiḥ siddhaḥ śakraḥ suragaṇaiḥ saha /",
  "GP12mtp176pu:10353": "divyaśchāyāpathas tatra nakṣatrāṇāṃ tu maṇḍalam // MatsP_121.29 //",
  "GP12mtp176pu:10354": "dṛśyate bhāsurā rātrau devī tripathagā tu sā /",
  "GP12mtp176pu:10355": "antarikṣaṃ divaṃ caiva bhāvayitvā bhuvaṃ gatā // MatsP_121.30 //",
  "GP12mtp176pu:10356": "bhavottamāṅge patitā saṃruddhā yogamāyayā /",
  "GP12mtp176pu:10357": "tasyā ye bindavaḥ kecit kruddhāyāḥ patitā bhuvi // MatsP_121.31 //",
  "GP12mtp176pu:10358": "kṛtaṃ tu tairbahusaras tato bindusaraḥ smṛtam /",
  "GP12mtp176pu:10359": "tatastasyā niruddhāyā bhavena sahasā ruṣā // MatsP_121.32 //",
  "GP12mtp176pu:10360": "jñātvā tasyā hyabhiprāyaṃ krūraṃ devyāścikīrṣitam /",
  "GP12mtp176pu:10361": "bhittvā viśāmi pātālaṃ srotasā gṛhya śaṃkaram // MatsP_121.33 //",
  "GP12mtp176pu:10362": "athāvalepaṃ taṃ jñātvā tasyāḥ kruddhastu śaṃkaraḥ /",
  "GP12mtp176pu:10363": "tirobhāvayituṃ buddhir āsīdaṅgeṣu tāṃ nadīm // MatsP_121.34 //",
  "GP12mtp176pu:10364": "etasminneva kāle tu dṛṣṭvā rājānamagrataḥ /",
  "GP12mtp176pu:10365": "dhamanīsaṃtataṃ kṣīṇaṃ kṣudhāvyākulitendriyam // MatsP_121.35 //",
  "GP12mtp176pu:10366": "anena toṣitaścāhaṃ nadyarthe pūrvameva tu /",
  "GP12mtp176pu:10367": "buddhvā'sya varadānaṃ tu tataḥ kopaṃ nyayacchata // MatsP_121.36 //",
  "GP12mtp176pu:10368": "brahmaṇo vacanaṃ śrutvā yaduktaṃ dhārayannadīm /",
  "GP12mtp176pu:10369": "tato visarjayāmāsa saṃruddhāṃ svena tejasā // MatsP_121.37 //",
  "GP12mtp176pu:10370": "nadīṃ bhagīrathasyārthe tapasogreṇa toṣitaḥ /",
  "GP12mtp176pu:10371": "tato visarjayāmāsa sapta srotāṃsi gaṅgayā // MatsP_121.38 //",
  "GP12mtp176pu:10372": "trīṇi prācīmabhimukhaṃ pratīcīṃ trīṇyathaiva tu /",
  "GP12mtp176pu:10373": "srotāṃsi tripathāyāstu pratyapadyanta saptadhā // MatsP_121.39 //",
  "GP12mtp176pu:10374": "nalinī hlādinī caiva pāvanī caiva prācyagā /",
  "GP12mtp176pu:10375": "sītā cakṣuśca sindhuśca tisrastā vai pratīcyagāḥ // MatsP_121.40 //",
  "GP12mtp176pu:10376": "saptamī tvanugā tāsāṃ dakṣiṇena bhagīratham /",
  "GP12mtp176pu:10377": "tasmādbhāgīrathī sā vai praviṣṭā dakṣiṇodadhim // MatsP_121.41 //",
  "GP12mtp176pu:10378": "sapta caitāḥ plāvayanti varṣaṃ tu himasāhvayam /",
  "GP12mtp176pu:10379": "prasūtāḥ sapta nadyastu śubhā bindusarodbhavāḥ // MatsP_121.42 //",
  "GP12mtp176pu:10380": "tāndeśānplāvayanti sma mlecchaprāyāṃśca sarvaśaḥ /",
  "GP12mtp176pu:10381": "saśailānkukurānraudhrān barbarānyavanānkhasān // MatsP_121.43 //",
  "GP12mtp176pu:10382": "pulikāṃśca kulatthāṃśca aṅgalokyānvarāṃśca yān /",
  "GP12mtp176pu:10383": "kṛtvā dvidhā himavantaṃ praviṣṭā dakṣiṇodadhim // MatsP_121.44 //",
  "GP12mtp176pu:10384": "atha vīramarūṃścaiva kālikāṃścaiva śūlikān /",
  "GP12mtp176pu:10385": "tukarānbarbarākārān pahlavānpāradāñchakān // MatsP_121.45 //",
  "GP12mtp176pu:10386": "etāñjanapadāṃścakṣuḥ plāvayitvodadhiṃ gatā /",
  "GP12mtp176pu:10387": "daradorjaguḍāṃścaiva gāndhārānaurasānkuhūn // MatsP_121.46 //",
  "GP12mtp176pu:10388": "śivapaurānindramarūn vasatīnsamatejasam /",
  "GP12mtp176pu:10389": "saindhavānurvasānbarbān kupathānbhīmaromakān // MatsP_121.47 //",
  "GP12mtp176pu:10390": "śunāmukhāṃścordamarūn sindhuretānniṣevate /",
  "GP12mtp176pu:10391": "gandharvānkinnarānyakṣān rakṣovidyādharoragān // MatsP_121.48 //",
  "GP12mtp176pu:10392": "kalāpagrāmakāṃścaiva tathā kimpuruṣānnarān /",
  "GP12mtp176pu:10393": "kirātāṃśca pulindāṃśca kurūnvai bhāratānapi // MatsP_121.49 //",
  "GP12mtp176pu:10394": "pāñcālānkauśikānmatsyān māgadhāṅgāṃstathaiva ca /",
  "GP12mtp176pu:10395": "brahmottarāṃśca vaṅgāṃśca tāmraliptāṃstathaiva ca // MatsP_121.50 //",
  "GP12mtp176pu:10396": "etāñjanapadānāryān gaṅgā bhāvayate śubhā /",
  "GP12mtp176pu:10397": "tataḥ pratihatā vindhye praviṣṭā dakṣiṇodadhim // MatsP_121.51 //",
  "GP12mtp176pu:10398": "tatastu hlādinī puṇyā prācīnābhimukhī yayau /",
  "GP12mtp176pu:10399": "plāvayantyupakāṃścaiva niṣādānapi sarvaśaḥ // MatsP_121.52 //",
  "GP12mtp176pu:10400": "dhīvarānṛṣikāṃścaiva tathā nalimukhānapi /",
  "GP12mtp176pu:10401": "kekarānekakarṇāṃśca kirātānapi caiva hi // MatsP_121.53 //",
  "GP12mtp176pu:10402": "kālañjarānvikarṇāṃśca kuśikānsvargabhaumakān /",
  "GP12mtp176pu:10403": "sā maṇḍale samudrasya tīre bhūtvā tu sarvaśaḥ // MatsP_121.54 //",
  "GP12mtp176pu:10404": "tatastu nalinī cāpi prācīmeva diśaṃ yayau /",
  "GP12mtp176pu:10405": "kupathānplāvayantī sā indradyumnasarāṃsyapi // MatsP_121.55 //",
  "GP12mtp176pu:10406": "tathā kharapathāndeśān vetraśaṅkupathānapi /",
  "GP12mtp176pu:10407": "madhyenojjānakamarūn kuthaprāvaraṇānyayau // MatsP_121.56 //",
  "GP12mtp176pu:10408": "indradvīpasamīpe tu praviṣṭā lavaṇodadhim /",
  "GP12mtp176pu:10409": "tatastu pāvanī prāyāt prācīmāśāṃ javena tu // MatsP_121.57 //",
  "GP12mtp176pu:10410": "tomarānplāvayatī ca haṃsamārgānsamūhakān /",
  "GP12mtp176pu:10411": "pūrvāndeśāṃśca sevantī bhittvā sā bahudhā girim /",
  "GP12mtp176pu:10412": "karṇaprāvaraṇānprāpya gatā sāśvamukhānapi // MatsP_121.58 //",
  "GP12mtp176pu:10413": "siktvā parvatameruṃ sā gatvā vidyādharānapi /",
  "GP12mtp176pu:10414": "śaimimaṇḍalakoṣṭhaṃ tu sā praviṣṭā mahatsaraḥ // MatsP_121.59 //",
  "GP12mtp176pu:10415": "tāsāṃ nadyupanadyo 'nyāḥ śataśo 'tha sahasraśaḥ /",
  "GP12mtp176pu:10416": "upagacchanti tā nadyo yato varṣati vāsavaḥ // MatsP_121.60 //",
  "GP12mtp176pu:10417": "tīre vaṃśaukasārāyāḥ surabhirnāma tadvanam /",
  "GP12mtp176pu:10418": "hiraṇyaśṛṅgo vasati vidvānkauberako vaśī // MatsP_121.61 //",
  "GP12mtp176pu:10419": "yajñādapetaḥ sumahān amitaujāḥ suvikramaḥ /",
  "GP12mtp176pu:10420": "tatrāgastyaiḥ parivṛtā vidvabhirdbrahmarākṣasaiḥ // MatsP_121.62 //",
  "GP12mtp176pu:10421": "kuberānucarā hyete catvārastatsamāśritāḥ /",
  "GP12mtp176pu:10422": "evameva tu vijñeyā siddhiḥ parvatavāsinām // MatsP_121.63 //",
  "GP12mtp176pu:10423": "paraspareṇa dviguṇā dharmataḥ kāmato 'rthataḥ /",
  "GP12mtp176pu:10424": "hemakūṭasya pṛṣṭhe tu sarpāṇāṃ tatsaraḥ smṛtam // MatsP_121.64 //",
  "GP12mtp176pu:10425": "sarasvatī prabhavati tasmājjyotiṣmatī tu yā /",
  "GP12mtp176pu:10426": "avagāḍhe hyubhayataḥ samudrau pūrvapaścimau // MatsP_121.65 //",
  "GP12mtp176pu:10427": "saro viṣṇupadaṃ nāma niṣadhe parvatottame /",
  "GP12mtp176pu:10428": "yasmādagre prabhavati gandharvānukule ca te // MatsP_121.66 //",
  "GP12mtp176pu:10429": "meroḥ pārśvātprabhavati hradaścandraprabho mahān /",
  "GP12mtp176pu:10430": "jambūścaiva nadī puṇyā yasyāṃ jāmbūnadaṃ smṛtam // MatsP_121.67 //",
  "GP12mtp176pu:10431": "payodastu hrado nīlaḥ sa śubhraḥ puṇḍarīkavān /",
  "GP12mtp176pu:10432": "puṇḍarīkātpayodācca tasmād dve samprasūyatām // MatsP_121.68 //",
  "GP12mtp176pu:10433": "sarasastu sarastvetat smṛtamuttaramānasam /",
  "GP12mtp176pu:10434": "mṛgyā ca mṛgakāntā ca tasmād dve samprasūyatām // MatsP_121.69 //",
  "GP12mtp176pu:10435": "hradāḥ kuruṣu vikhyātāḥ padmamīnakulākulāḥ /",
  "GP12mtp176pu:10436": "nāmnā te vai jayā nāma dvādaśodadhisaṃnibhāḥ // MatsP_121.70 //",
  "GP12mtp176pu:10437": "tebhyaḥ śāntī ca madhvī ca dve nadyau samprasūyatām /",
  "GP12mtp176pu:10438": "kimpuruṣādyāni yānyaṣṭau teṣu devo na varṣati // MatsP_121.71 //",
  "GP12mtp176pu:10439": "udbhidānyudakānyatra pravahanti saridvarāḥ /",
  "GP12mtp176pu:10440": "balāhakaśca ṛṣabho cakro maināka eva ca // MatsP_121.72 //",
  "GP12mtp176pu:10441": "viniviṣṭāḥ pratidiśaṃ nimagnā lavaṇāmbudhim /",
  "GP12mtp176pu:10442": "candrakāntastathā droṇaḥ sumahāṃśca śiloccayaḥ // MatsP_121.73 //",
  "GP12mtp176pu:10443": "udgāyatā udīcyāṃ tu avagāḍhā mahodadhim /",
  "GP12mtp176pu:10444": "cakro badhirakaścaiva tathā nāradaparvataḥ // MatsP_121.74 //",
  "GP12mtp176pu:10445": "pratīcīmāyatāste vai pratiṣṭhāste mahodadhim /",
  "GP12mtp176pu:10446": "jīmūto drāvaṇaścaiva mainākaścandraparvataḥ // MatsP_121.75 //",
  "GP12mtp176pu:10447": "āyatāste mahāśailāḥ samudraṃ dakṣiṇaṃ prati /",
  "GP12mtp176pu:10448": "cakramainākayormadhye divi san dakṣiṇāpathe // MatsP_121.76 //",
  "GP12mtp176pu:10449": "tatra saṃvartako nāma so 'gniḥ pibati tajjalam /",
  "GP12mtp176pu:10450": "agniḥ samudravāsastu aurvo 'sau vaḍavāmukhaḥ // MatsP_121.77 //",
  "GP12mtp176pu:10451": "ityete parvatāviṣṭāś catvāro lavaṇodadhim /",
  "GP12mtp176pu:10452": "chidyamāneṣu pakṣeṣu purā indrasya vai bhayāt // MatsP_121.78 //",
  "GP12mtp176pu:10453": "teṣāṃ tu dṛśyate candre śukle kṛṣṇe samāplutiḥ /",
  "GP12mtp176pu:10454": "te bhāratasya varṣasya bhedā yena prakīrtitāḥ // MatsP_121.79 //",
  "GP12mtp176pu:10455": "ihoditasya dṛśyante anye tvanyatra coditāḥ /",
  "GP12mtp176pu:10456": "uttarottarameteṣāṃ varṣam udricyate guṇaiḥ // MatsP_121.80 //",
  "GP12mtp176pu:10457": "ārogyāyuḥpramāṇābhyāṃ dharmataḥ kāmato 'rthataḥ /",
  "GP12mtp176pu:10458": "samanvitāni bhūtāni teṣu varṣeṣu bhāgaśaḥ // MatsP_121.81 //",
  "GP12mtp176pu:10459": "vasanti nānājātīni teṣu sarveṣu tāni vai /",
  "GP12mtp176pu:10460": "ityetaddhārayadviśvaṃ pṛthvī jagadidaṃ sthitā // MatsP_121.82 //",
  "GP12mtp176pu:10461": "______________________________________________________",
  "GP12mtp176pu:10462": "Matsya-Purāṇa 122",
  "GP12mtp176pu:10463": "*sūta uvāca",
  "GP12mtp176pu:10464": "śākadvīpasya vakṣyāmi yathāvadiha niścayam /",
  "GP12mtp176pu:10465": "kathyamānaṃ nibodha tvaṃ śākaṃ dvīpaṃ dvijottamāḥ // MatsP_122.1 //",
  "GP12mtp176pu:10466": "jambūdvīpasya vistārād dviguṇastasya vistaraḥ /",
  "GP12mtp176pu:10467": "vistārāttriguṇaścāpi pariṇāhaḥ samantataḥ // MatsP_122.2 //",
  "GP12mtp176pu:10468": "tenāvṛtaḥ samudro 'yaṃ dvīpena lavaṇodadhiḥ /",
  "GP12mtp176pu:10469": "tatra puṇyā janapadāś cirācca mriyate janaḥ // MatsP_122.3 //",
  "GP12mtp176pu:10470": "kuta eva ca durbhikṣaṃ kṣamātejoyuteṣviha /",
  "GP12mtp176pu:10471": "tatrāpi parvatāḥ śubhrāḥ saptaiva maṇibhūṣitāḥ // MatsP_122.4 //",
  "GP12mtp176pu:10472": "śākadvīpādiṣu tveṣu sapta sapta nagās triṣu /",
  "GP12mtp176pu:10473": "ṛjvāyatāḥ pratidiśaṃ niviṣṭā varṣaparvatāḥ // MatsP_122.5 //",
  "GP12mtp176pu:10474": "ratnākarādināmānaḥ sānumanto mahācitāḥ /",
  "GP12mtp176pu:10475": "samoditāḥ pratidiśaṃ dvīpavistāramānataḥ // MatsP_122.6 //",
  "GP12mtp176pu:10476": "ubhayatrāvagāḍhau ca lavaṇakṣīrasāgarau /",
  "GP12mtp176pu:10477": "śākadvīpe tu vakṣyāmi sapta divyānmahācalān // MatsP_122.7 //",
  "GP12mtp176pu:10478": "devarṣigandharvayutaḥ prathamo merurucyate /",
  "GP12mtp176pu:10479": "prāgāyataḥ sa sauvarṇa udayo nāma parvataḥ // MatsP_122.8 //",
  "GP12mtp176pu:10480": "tatra meghāstu vṛṣṭyarthaṃ prabhavantyapayānti ca /",
  "GP12mtp176pu:10481": "tasyāpareṇa sumahāñ jaladhāro mahāgiriḥ // MatsP_122.9 //",
  "GP12mtp176pu:10482": "sa vai candraḥ samākhyātaḥ sarvauṣadhisamanvitaḥ /",
  "GP12mtp176pu:10483": "tasmānnityamupādatte vāsavaḥ paramaṃ jalam // MatsP_122.10 //",
  "GP12mtp176pu:10484": "nārado nāma caivokto durgaśailo mahācitaḥ /",
  "GP12mtp176pu:10485": "tatrācalau samutpannau pūrvaṃ nāradaparvatau // MatsP_122.11 //",
  "GP12mtp176pu:10486": "tasyāpareṇa sumahāñ śyāmo nāma mahāgiriḥ /",
  "GP12mtp176pu:10487": "yatra śyāmatvamāpannāḥ prajāḥ pūrvamimāḥ kila // MatsP_122.12 //",
  "GP12mtp176pu:10488": "sa eva dundubhirnāma śyāmaparvatasaṃnibhaḥ /",
  "GP12mtp176pu:10489": "śabdamṛtyuḥ purā tasmin dundubhistāḍitaḥ suraiḥ // MatsP_122.13 //",
  "GP12mtp176pu:10490": "ratnamālāntaramayaḥ śālmalaścāntarālakṛt /",
  "GP12mtp176pu:10491": "tasyāpareṇa rajato mahānasto giriḥ smṛtaḥ // MatsP_122.14 //",
  "GP12mtp176pu:10492": "sa vai somaka ityukto devairyatrāmṛtaṃ purā /",
  "GP12mtp176pu:10493": "saṃbhṛtaṃ ca hṛtaṃ caiva māturarthe garutmatā // MatsP_122.15 //",
  "GP12mtp176pu:10494": "tasyāpare cāmbikeyaḥ sumanāścaiva sa smṛtaḥ /",
  "GP12mtp176pu:10495": "hiraṇyākṣo varāheṇa tasmiñchaile niṣūditaḥ // MatsP_122.16 //",
  "GP12mtp176pu:10496": "āmbikeyātparo ramyaḥ sarvauṣadhiniṣevitaḥ /",
  "GP12mtp176pu:10497": "vibhrājastu samākhyātaḥ sphāṭikastu mahāngiriḥ // MatsP_122.17 //",
  "GP12mtp176pu:10498": "yasmādvibhrājate vahnir vibhrājastena sa smṛtaḥ /",
  "GP12mtp176pu:10499": "saiveha keśavetyukto yato vāyuḥ pravāti ca // MatsP_122.18 //",
  "GP12mtp176pu:10500": "teṣāṃ varṣāṇi vakṣyāmi parvatānāṃ dvijottamāḥ /",
  "GP12mtp176pu:10501": "śṛṇudhvaṃ nāmatastāni yathāvadanupūrvaśaḥ // MatsP_122.19 //",
  "GP12mtp176pu:10502": "dvināmānyeva varṣāṇi yathaiva girayastathā /",
  "GP12mtp176pu:10503": "udayasyodayaṃ varṣaṃ jaladhāreti viśrutam // MatsP_122.20 //",
  "GP12mtp176pu:10504": "nāmnā gatabhayaṃ nāma varṣaṃ tatprathamaṃ smṛtam /",
  "GP12mtp176pu:10505": "dvitīyaṃ jaladhārasya sukumāramiti smṛtam // MatsP_122.21 //",
  "GP12mtp176pu:10506": "tadeva śaiśiraṃ nāma varṣaṃ tatparikīrtitam /",
  "GP12mtp176pu:10507": "nāradasya ca kaumāraṃ tadeva ca sukhodayam // MatsP_122.22 //",
  "GP12mtp176pu:10508": "śyāmaparvatavarṣaṃ tad anīcakam iti smṛtam /",
  "GP12mtp176pu:10509": "ānandakamiti proktaṃ tadeva munibhiḥ śubham // MatsP_122.23 //",
  "GP12mtp176pu:10510": "somakasya śubhaṃ varṣaṃ vijñeyaṃ kusumotkaram /",
  "GP12mtp176pu:10511": "tadevāsitam ityuktaṃ varṣaṃ somakasaṃjñitam // MatsP_122.24 //",
  "GP12mtp176pu:10512": "āmbikeyasya mainākaṃ kṣemakaṃ caiva tatkṛtam /",
  "GP12mtp176pu:10513": "kesaraḥ parvatasyāpi mahādrumamiti smṛtam /",
  "GP12mtp176pu:10514": "tadeva dhavamityuktaṃ varṣaṃ vibhrājasaṃjñitam // MatsP_122.25 //",
  "GP12mtp176pu:10515": "dvīpasya pariṇāhaṃ ca hrasvadīrghatvameva ca /",
  "GP12mtp176pu:10516": "jambūdvīpena saṃkhyātaṃ tasya madhye vanaspatiḥ // MatsP_122.26 //",
  "GP12mtp176pu:10517": "śāko nāma mahāvṛkṣaḥ prajāstasya mahānugāḥ /",
  "GP12mtp176pu:10518": "eteṣu devagandharvāḥ siddhāśca saha cāraṇaiḥ // MatsP_122.27 //",
  "GP12mtp176pu:10519": "viharanti ramante ca dṛśyamānāśca taiḥ saha /",
  "GP12mtp176pu:10520": "tatra puṇyā janapadāś cāturvarṇyasamanvitāḥ // MatsP_122.28 //",
  "GP12mtp176pu:10521": "teṣu nadyaśca saptaiva prativarṣaṃ samudragāḥ /",
  "GP12mtp176pu:10522": "dvināmnā caiva tāḥ sarvā gaṅgāḥ saptavidhāḥ smṛtāḥ // MatsP_122.29 //",
  "GP12mtp176pu:10523": "prathamā sukumārīti gaṅgā śivajalā śubhā /",
  "GP12mtp176pu:10524": "munitaptā ca nāmnaiṣā nadī samparikīrtitā // MatsP_122.30 //",
  "GP12mtp176pu:10525": "sukumārī tapaḥsiddhā dvitīyā nāmataḥ satī /",
  "GP12mtp176pu:10526": "nandā ca pāvanī caiva tṛtīyā parikīrtitā // MatsP_122.31 //",
  "GP12mtp176pu:10527": "śibikā ca caturthī syād dvividhā ca punaḥ smṛtā /",
  "GP12mtp176pu:10528": "ikṣuśca pañcamī jñeyā tathaiva ca punaḥ kuhūḥ // MatsP_122.32 //",
  "GP12mtp176pu:10529": "veṇukā cāmṛtā caiva ṣaṣṭhī samparikīrtitā /",
  "GP12mtp176pu:10530": "sukṛtā ca gabhastī ca saptamī parikīrtitā // MatsP_122.33 //",
  "GP12mtp176pu:10531": "etāḥ sapta mahābhāgāḥ prativarṣaṃ śivodakāḥ /",
  "GP12mtp176pu:10532": "bhāvayanti janaṃ sarvaṃ śākadvīpanivāsinam // MatsP_122.34 //",
  "GP12mtp176pu:10533": "abhigacchanti tāścānyā nadā nadyaḥ sarāṃsi ca /",
  "GP12mtp176pu:10534": "bahūdakaparisrāvā yato varṣati vāsavaḥ // MatsP_122.35 //",
  "GP12mtp176pu:10535": "tāsāṃ tu nāmadheyāni parimāṇaṃ tathaiva ca /",
  "GP12mtp176pu:10536": "na śakyaṃ parisaṃkhyātuṃ puṇyāstāḥ sariduttamāḥ // MatsP_122.36 //",
  "GP12mtp176pu:10537": "tāḥ pibanti sadā hṛṣṭā nadīrjanapadāstu te /",
  "GP12mtp176pu:10538": "ete śāntabhayāḥ proktāḥ pramodā ye ca vai śivāḥ // MatsP_122.37 //",
  "GP12mtp176pu:10539": "ānandāśca sukhāścaiva kṣemakāśca navaiḥ saha /",
  "GP12mtp176pu:10540": "varṇāśramācārayutā deśāste sapta viśrutāḥ // MatsP_122.38 //",
  "GP12mtp176pu:10541": "ārogyā balinaścaiva sarve maraṇavarjitāḥ /",
  "GP12mtp176pu:10542": "avasarpiṇī na teṣvasti tathaivotsarpiṇī punaḥ // MatsP_122.39 //",
  "GP12mtp176pu:10543": "na tatrāsti yugāvasthā caturyugakṛtā kvacit /",
  "GP12mtp176pu:10544": "tretāyugasamaḥ kālas tathā tatra pravartate // MatsP_122.40 //",
  "GP12mtp176pu:10545": "śākadvīpādiṣu jñeyaṃ pañcasveteṣu sarvaśaḥ /",
  "GP12mtp176pu:10546": "deśasya tu vicāreṇa kālaḥ svābhāvikaḥ smṛtaḥ // MatsP_122.41 //",
  "GP12mtp176pu:10547": "na teṣu saṃkaraḥ kaścid varṇāśramakṛtaḥ kvacit /",
  "GP12mtp176pu:10548": "dharmasya cāvyabhīcārād ekāntasukhinaḥ prajāḥ // MatsP_122.42 //",
  "GP12mtp176pu:10549": "na teṣu māyā lobho vā īrṣyāsūyā bhayaṃ kutaḥ /",
  "GP12mtp176pu:10550": "viparyayo na teṣvasti tadvai svābhāvikaṃ smṛtam // MatsP_122.43 //",
  "GP12mtp176pu:10551": "kālo naiva ca teṣvasti na daṇḍo na ca dāṇḍikaḥ /",
  "GP12mtp176pu:10552": "svadharmeṇa ca dharmajñās te rakṣanti parasparam // MatsP_122.44 //",
  "GP12mtp176pu:10553": "parimaṇḍalastu sumahān dvīpo vai kuśasaṃjñakaḥ /",
  "GP12mtp176pu:10554": "nadījalaiḥ parivṛtaḥ parvataścābhrasaṃnibhaiḥ // MatsP_122.45 //",
  "GP12mtp176pu:10555": "sarvadhātuvicitraiśca maṇividrumabhūṣitaiḥ /",
  "GP12mtp176pu:10556": "anyaiśca vividhākārai ramyairjanapadaistathā // MatsP_122.46 //",
  "GP12mtp176pu:10557": "vṛkṣaiḥ puṣpaphalopetaiḥ sarvato dhanadhānyavān /",
  "GP12mtp176pu:10558": "nityaṃ puṣpaphalopetaḥ sarvaratnasamāvṛtaḥ // MatsP_122.47 //",
  "GP12mtp176pu:10559": "āvṛtaḥ paśubhiḥ sarvair grāmyāraṇyaiśca sarvaśaḥ /",
  "GP12mtp176pu:10560": "ānupūrvyātsamāsena kuśadvīpaṃ nibodhata // MatsP_122.48 //",
  "GP12mtp176pu:10561": "atha tṛtīyaṃ vakṣyāmi kuśadvīpaṃ ca kṛtsnaśaḥ /",
  "GP12mtp176pu:10562": "kuśadvīpena kṣīrodaḥ sarvataḥ parivāritaḥ // MatsP_122.49 //",
  "GP12mtp176pu:10563": "śākadvīpasya vistārād dviguṇena samanvitaḥ /",
  "GP12mtp176pu:10564": "tatrāpi parvatāḥ sapta vijñeyā ratnayonayaḥ // MatsP_122.50 //",
  "GP12mtp176pu:10565": "ratnākarāstathā nadyas teṣāṃ nāmāni me śṛṇu /",
  "GP12mtp176pu:10566": "dvināmānaśca te sarve śākadvīpe yathā tathā // MatsP_122.51 //",
  "GP12mtp176pu:10567": "prathamaḥ sūryasaṃkāśaḥ kumudo nāma parvataḥ /",
  "GP12mtp176pu:10568": "vidrumoccaya ityuktaḥ sa eva ca mahīdharaḥ // MatsP_122.52 //",
  "GP12mtp176pu:10569": "sarvadhātumayaiḥ śṛṅgaiḥ śilājālasamanvitaiḥ /",
  "GP12mtp176pu:10570": "dvitīyaḥ parvatastatra unnato nāma viśrutaḥ // MatsP_122.53 //",
  "GP12mtp176pu:10571": "hemaparvata ityuktaḥ sa eva ca mahīdharaḥ /",
  "GP12mtp176pu:10572": "haritālamayaiḥ śṛṅgair dvīpamāvṛtya sarvaśaḥ // MatsP_122.54 //",
  "GP12mtp176pu:10573": "balāhakastṛtīyastu jātyañjanamayo giriḥ /",
  "GP12mtp176pu:10574": "dyutimānnāmataḥ proktaḥ sa eva ca mahīdharaḥ // MatsP_122.55 //",
  "GP12mtp176pu:10575": "caturthaḥ parvato droṇo yatrauṣadhyo mahāgirau /",
  "GP12mtp176pu:10576": "viśalyakaraṇī caiva mṛtasaṃjīvanī tathā // MatsP_122.56 //",
  "GP12mtp176pu:10577": "puṣpavānnāma saivoktaḥ parvataḥ sumahācitaḥ /",
  "GP12mtp176pu:10578": "kaṅkastu pañcamasteṣāṃ parvato nāma sāravān // MatsP_122.57 //",
  "GP12mtp176pu:10579": "kuśeśaya iti proktaḥ punaḥ sa pṛthivīdharaḥ /",
  "GP12mtp176pu:10580": "divyapuṣpaphalopeto divyavirutsamanvitaḥ // MatsP_122.58 //",
  "GP12mtp176pu:10581": "ṣaṣṭhastu parvatastatra mahiṣo meghasaṃnibhaḥ /",
  "GP12mtp176pu:10582": "sa eva tu punaḥ prokto harirityabhiviśrutaḥ // MatsP_122.59 //",
  "GP12mtp176pu:10583": "tasminso 'gnirnivasati mahiṣo nāma yo 'psujaḥ /",
  "GP12mtp176pu:10584": "saptamaḥ parvatastatra kakudmānsa hi bhāṣate // MatsP_122.60 //",
  "GP12mtp176pu:10585": "mandaraḥ saiva vijñeyaḥ sarvadhātumayaḥ śubhaḥ /",
  "GP12mtp176pu:10586": "manda ityeṣa yo dhātur apāmarthe prakāśakaḥ // MatsP_122.61 //",
  "GP12mtp176pu:10587": "apāṃ vidāraṇāccaiva mandaraḥ sa nigadyate /",
  "GP12mtp176pu:10588": "tatra ratnānyanekāni svayaṃ rakṣati vāsavaḥ // MatsP_122.62 //",
  "GP12mtp176pu:10589": "prajāpatimupādāya prajābhyo vidadhatsvayam /",
  "GP12mtp176pu:10590": "teṣāmantaraviṣkambho dviguṇaḥ samudāhṛtaḥ // MatsP_122.63 //",
  "GP12mtp176pu:10591": "ityete parvatāḥ sapta kuśadvīpe prabhāṣitāḥ /",
  "GP12mtp176pu:10592": "teṣāṃ varṣāṇi vakṣyāmi saptaiva tu vibhāgaśaḥ // MatsP_122.64 //",
  "GP12mtp176pu:10593": "kumudasya smṛtaḥ śveta unnataśceva sa smṛtaḥ /",
  "GP12mtp176pu:10594": "unnatasya tu vijñeyaṃ varṣaṃ lohitasaṃjñakam // MatsP_122.65 //",
  "GP12mtp176pu:10595": "veṇumaṇḍalakaṃ caiva tathaiva parikīrtitam /",
  "GP12mtp176pu:10596": "balāhakasya jīmūtaḥ svairathākāramityapi // MatsP_122.66 //",
  "GP12mtp176pu:10597": "droṇasya harikaṃ nāma lavaṇaṃ ca punaḥ smṛtam /",
  "GP12mtp176pu:10598": "kaṅkasyāpi kakun nāma dhṛtimaccaiva tatsmṛtam // MatsP_122.67 //",
  "GP12mtp176pu:10599": "mahiṣaṃ mahiṣasyāpi punaścāpi prabhākaram /",
  "GP12mtp176pu:10600": "kakudminastu tadvarṣaṃ kapilaṃ nāma viśrutam // MatsP_122.68 //",
  "GP12mtp176pu:10601": "etānyapi viśiṣṭāni sapta sapta pṛthakpṛthak /",
  "GP12mtp176pu:10602": "varṣāṇi parvatāścaiva nadīsteṣu nibodhata // MatsP_122.69 //",
  "GP12mtp176pu:10603": "tatrāpi nadyaḥ saptaiva prativarṣaṃ hi tāḥ smṛtāḥ /",
  "GP12mtp176pu:10604": "dvināmavatyastāḥ sarvāḥ sarvāḥ puṇyajalāḥ smṛtāḥ // MatsP_122.70 //",
  "GP12mtp176pu:10605": "dhūtapāpā nadī nāma yoniścaiva punaḥ smṛtā /",
  "GP12mtp176pu:10606": "sītā dvitīyā vijñeyā sā caiva hi niśā smṛtā // MatsP_122.71 //",
  "GP12mtp176pu:10607": "pavitrā tṛtīyā vijñeyā vitṛṣṇāpi ca yā punaḥ /",
  "GP12mtp176pu:10608": "caturthī hlādinītyuktā candrabhā iti ca smṛtā // MatsP_122.72 //",
  "GP12mtp176pu:10609": "vidyucca pañcamī proktā śuklā caiva vibhāvyate /",
  "GP12mtp176pu:10610": "puṇḍrā ṣaṣṭhī tu vijñeyā punaścaiva vibhāvarī // MatsP_122.73 //",
  "GP12mtp176pu:10611": "mahatī saptamī proktā punaścaiṣā dhṛtiḥ smṛtā /",
  "GP12mtp176pu:10612": "anyāstābhyo 'pi saṃjātāḥ śataśo 'tha sahasraśaḥ // MatsP_122.74 //",
  "GP12mtp176pu:10613": "abhigacchanti tā nadyo yato varṣati vāsavaḥ /",
  "GP12mtp176pu:10614": "ityeṣa saṃniveśo vaḥ kuśadvīpasya varṇitaḥ // MatsP_122.75 //",
  "GP12mtp176pu:10615": "śākadvīpena vistāraḥ proktastasya sanātanaḥ /",
  "GP12mtp176pu:10616": "kuśadvīpaḥ samudreṇa ghṛtamaṇḍodakena ca // MatsP_122.76 //",
  "GP12mtp176pu:10617": "sarvataḥ sumahāndvīpaś candravatpariveṣṭitaḥ /",
  "GP12mtp176pu:10618": "vistārānmaṇḍalāccaiva kṣīrodāddviguṇo mataḥ // MatsP_122.77 //",
  "GP12mtp176pu:10619": "tataḥ paraṃ pravakṣyāmi krauñcadvīpaṃ yathā tathā /",
  "GP12mtp176pu:10620": "kuśadvīpasya vistārād dviguṇastasya vistaraḥ // MatsP_122.78 //",
  "GP12mtp176pu:10621": "ghṛtodakaḥ samudro vai krauñcadvīpena saṃvṛtaḥ /",
  "GP12mtp176pu:10622": "cakranemipramāṇena vṛto vṛttena sarvaśaḥ // MatsP_122.79 //",
  "GP12mtp176pu:10623": "tasmindvīpe nagāḥ śreṣṭhā devano girirucyate /",
  "GP12mtp176pu:10624": "devanātparataścāpi govindo nāma parvataḥ // MatsP_122.80 //",
  "GP12mtp176pu:10625": "govindātparataścāpi krauñcastu prathamo giriḥ /",
  "GP12mtp176pu:10626": "krauñcātpare pāvanakaḥ pāvanādandhakārakaḥ // MatsP_122.81 //",
  "GP12mtp176pu:10627": "andhakārātpare cāpi devāvṛn nāma parvataḥ /",
  "GP12mtp176pu:10628": "devāvṛtaḥ pareṇāpi puṇḍarīko mahāngiriḥ // MatsP_122.82 //",
  "GP12mtp176pu:10629": "ete ratnamayāḥ sapta krauñcadvīpasya parvatāḥ /",
  "GP12mtp176pu:10630": "parasparasya dviguṇo viṣkambho varṣaparvataḥ // MatsP_122.83 //",
  "GP12mtp176pu:10631": "varṣāṇi tasya vakṣyāmi nāmatastu nibodhata /",
  "GP12mtp176pu:10632": "krauñcasya kuśalo deśo vāmanasya manonugaḥ // MatsP_122.84 //",
  "GP12mtp176pu:10633": "manonugātpare coṣṇās tṛtīyo 'pi sa ucyate /",
  "GP12mtp176pu:10634": "uṣṇātpare pāvanakaḥ pāvanādandhakārakaḥ // MatsP_122.85 //",
  "GP12mtp176pu:10635": "andhakārakadeśāttu munideśastathā paraḥ /",
  "GP12mtp176pu:10636": "munideśātpare cāpi procyate dundubhisvanaḥ // MatsP_122.86 //",
  "GP12mtp176pu:10637": "siddhacāraṇasaṃkīrṇo gauraprāyaḥ śucirjanaḥ /",
  "GP12mtp176pu:10638": "śrutāstatraiva nadyastu prativarṣaṃ gatāḥ śubhāḥ // MatsP_122.87 //",
  "GP12mtp176pu:10639": "gaurī kumudvatī caiva saṃdhyā rātrirmanojavā /",
  "GP12mtp176pu:10640": "khyātī ca puṇḍarīkā ca gaṅgā saptavidhā smṛtā // MatsP_122.88 //",
  "GP12mtp176pu:10641": "tāsāṃ sahasraśaścānyā nadyaḥ pārśvasamīpagāḥ /",
  "GP12mtp176pu:10642": "abhigacchanti tā nadyo bahulāśca bahūdakāḥ // MatsP_122.89 //",
  "GP12mtp176pu:10643": "teṣāṃ nisargo deśānām ānupūrvyeṇa sarvaśaḥ /",
  "GP12mtp176pu:10644": "na śakyo vistarādvaktum api varṣaśatairapi // MatsP_122.90 //",
  "GP12mtp176pu:10645": "sargo yaśca prajānāṃ tu saṃhāro yaśca teṣu vai /",
  "GP12mtp176pu:10646": "ata ūrdhvaṃ pravakṣyāmi śālmalasya nibodhata // MatsP_122.91 //",
  "GP12mtp176pu:10647": "śālmalo dviguṇo dvīpaḥ krauñcadvīpasya vistarāt /",
  "GP12mtp176pu:10648": "parivārya samudraṃ tu dadhimaṇḍodakaṃ sthitaḥ // MatsP_122.92 //",
  "GP12mtp176pu:10649": "tatra puṇyā janapadāś cirācca mriyate janaḥ /",
  "GP12mtp176pu:10650": "kuta eva tu durbhikṣaṃ kṣamātejoyutā hi te // MatsP_122.93 //",
  "GP12mtp176pu:10651": "prathamaḥ sūryasaṃkāśaḥ sumanā nāma parvataḥ /",
  "GP12mtp176pu:10652": "pītastu madhyamaścāsīt tataḥ kumbhamayo giriḥ // MatsP_122.94 //",
  "GP12mtp176pu:10653": "nāmnā sarvasukho nāma divyauṣadhisamanvitaḥ /",
  "GP12mtp176pu:10654": "tṛtīyaścaiva sauvarṇo bhṛṅgapattranibho giriḥ // MatsP_122.95 //",
  "GP12mtp176pu:10655": "sumahānrohito nāma divyo girivaro hi saḥ /",
  "GP12mtp176pu:10656": "sumanāḥ kuśalo deśaḥ sukhodarkaḥ sukhodayaḥ // MatsP_122.96 //",
  "GP12mtp176pu:10657": "rohito yastṛtīyastu rohiṇo nāma viśrutaḥ /",
  "GP12mtp176pu:10658": "tatra ratnānyanekāni svayaṃ rakṣati vāsavaḥ // MatsP_122.97 //",
  "GP12mtp176pu:10659": "prajāpatimupādāya prasanno vidadhatsvayam /",
  "GP12mtp176pu:10660": "na tatra meghā varṣanti śītoṣṇaṃ ca na tadvidham // MatsP_122.98 //",
  "GP12mtp176pu:10661": "varṇāśramāṇāṃ vārttā vā triṣu dvīpeṣu vidyate /",
  "GP12mtp176pu:10662": "na graho na ca candro 'sti īrṣyāsūyā bhayaṃ tathā // MatsP_122.99 //",
  "GP12mtp176pu:10663": "udbhidānyudakānyatra giriprasravaṇāni ca /",
  "GP12mtp176pu:10664": "bhojanaṃ ṣaḍrasaṃ tatra teṣāṃ svayamupasthitam // MatsP_122.100 //",
  "GP12mtp176pu:10665": "adhamottamaṃ na teṣvasti na lobho na parigrahaḥ /",
  "GP12mtp176pu:10666": "ārogyabalavantaśca ekāntasukhino narāḥ // MatsP_122.101 //",
  "GP12mtp176pu:10667": "triṃśadvarṣasahasrāṇi mānasīṃ siddhimāsthitāḥ /",
  "GP12mtp176pu:10668": "sukhamāyuśca rūpaṃ ca dharmaiśvaryaṃ tathaiva ca // MatsP_122.102 //",
  "GP12mtp176pu:10669": "śālmalānteṣu vijñeyaṃ dvīpeṣu triṣu sarvataḥ /",
  "GP12mtp176pu:10670": "vyākhyātaḥ śālmalāntānāṃ dvīpānāṃ tu vidhiḥ śubhaḥ // MatsP_122.103 //",
  "GP12mtp176pu:10671": "parimaṇḍalastu dvīpasya cakravatpariveṣṭitaḥ /",
  "GP12mtp176pu:10672": "surodena samudreṇa dviguṇena samanvitaḥ // MatsP_122.104 //",
  "GP12mtp176pu:10673": "______________________________________________________",
  "GP12mtp176pu:10674": "Matsya-Purāṇa 123",
  "GP12mtp176pu:10675": "*sūta uvāca",
  "GP12mtp176pu:10676": "gomedakaṃ pravakṣyāmi ṣaṣṭhaṃ dvīpaṃ tapodhanāḥ /",
  "GP12mtp176pu:10677": "surodakasamudrastu gomedena samāvṛtaḥ // MatsP_123.1 //",
  "GP12mtp176pu:10678": "śālmalasya tu vistārād dviguṇastasya vistaraḥ /",
  "GP12mtp176pu:10679": "tasmindvīpe tu vijñeyau parvatau dvau samāhitau // MatsP_123.2 //",
  "GP12mtp176pu:10680": "prathamaḥ sumanā nāma jātyañjanamayo giriḥ /",
  "GP12mtp176pu:10681": "dvitīyaḥ kumudo nāma sarvauṣadhisamanvitaḥ // MatsP_123.3 //",
  "GP12mtp176pu:10682": "śātakaumbhamayaḥ śrīmān vijñeyaḥ sumahācitaḥ /",
  "GP12mtp176pu:10683": "samudrekṣurasodena vṛto gomedakaśca saḥ // MatsP_123.4 //",
  "GP12mtp176pu:10684": "ṣaṣṭhena tu samudreṇa surodāddviguṇena ca /",
  "GP12mtp176pu:10685": "dhātakīkumudaścaiva havyaputrau suvistṛtau // MatsP_123.5 //",
  "GP12mtp176pu:10686": "saumanaṃ prathamaṃ varṣaṃ dhātakīkhaṇḍamucyate /",
  "GP12mtp176pu:10687": "dhātakinaḥ smṛtaṃ tadvai prathamaṃ prathamasya tu // MatsP_123.6 //",
  "GP12mtp176pu:10688": "gomedaṃ yatsmṛtaṃ varṣaṃ nāmnā sarvasukhaṃ tu tat /",
  "GP12mtp176pu:10689": "kumudasya dvitīyasya dvitīyaṃ kumudaṃ tataḥ // MatsP_123.7 //",
  "GP12mtp176pu:10690": "etau dvau parvatau vṛttau śeṣau sarvasamucchritau /",
  "GP12mtp176pu:10691": "pūrveṇa tasya dvīpasya sumanāḥ parvataḥ sthitaḥ // MatsP_123.8 //",
  "GP12mtp176pu:10692": "prākpaścimāyataiḥ pādair āsamudrāditi sthitaḥ /",
  "GP12mtp176pu:10693": "paścārdhe kumudastasya evameva sthitastu vai // MatsP_123.9 //",
  "GP12mtp176pu:10694": "etaiḥ parvatapādaistu sa deśo vai dvidhākṛtaḥ /",
  "GP12mtp176pu:10695": "dakṣiṇārdhaṃ tu dvīpasya dhātakīkhaṇḍamucyate // MatsP_123.10 //",
  "GP12mtp176pu:10696": "kumudaṃ tūttare tasya dvitīyaṃ varṣamuttamam /",
  "GP12mtp176pu:10697": "etau janapadau dvau tu gomedasya tu vistṛtau // MatsP_123.11 //",
  "GP12mtp176pu:10698": "ataḥ paraṃ pravakṣyāmi saptamaṃ dvīpamuttamam /",
  "GP12mtp176pu:10699": "samudrekṣurasaṃ caiva gomedāddviguṇaṃ hi saḥ // MatsP_123.12 //",
  "GP12mtp176pu:10700": "āvṛtya tiṣṭhati dvīpaḥ puṣkaraḥ puṣkarairvṛtaḥ /",
  "GP12mtp176pu:10701": "puṣkareṇa vṛtaḥ śrīmāṃś citrasānumahāgiriḥ // MatsP_123.13 //",
  "GP12mtp176pu:10702": "kūṭaiścitrairmaṇimayaiḥ śilājālasamudbhavaiḥ /",
  "GP12mtp176pu:10703": "dvīpasyaiva tu pūrvārdhe citrasānuḥ sthito mahān // MatsP_123.14 //",
  "GP12mtp176pu:10704": "parimaṇḍalasahasrāṇi vistīrṇaḥ saptaviṃśatiḥ /",
  "GP12mtp176pu:10705": "ūrdhvaṃ sa vai caturviṃśad-yojanānāṃ mahābalaḥ // MatsP_123.15 //",
  "GP12mtp176pu:10706": "dvīpārdhasya parikṣiptaḥ paścime mānaso giriḥ /",
  "GP12mtp176pu:10707": "sthito velāsamīpe tu pūrvacandra ivoditaḥ // MatsP_123.16 //",
  "GP12mtp176pu:10708": "yojanānāṃ sahasrāṇi sārdhaṃ pañcāśaducchritaḥ /",
  "GP12mtp176pu:10709": "tasya putro mahāvītaḥ paścimārdhasya rakṣitā // MatsP_123.17 //",
  "GP12mtp176pu:10710": "pūrvārdhe parvatasyāpi dvidhā deśastu sa smṛtaḥ /",
  "GP12mtp176pu:10711": "svādūdakenodadhinā puṣkaraḥ parivāritaḥ // MatsP_123.18 //",
  "GP12mtp176pu:10712": "vistārānmaṇḍalāccaiva gomedāddviguṇena tu /",
  "GP12mtp176pu:10713": "triṃśadvarṣasahasrāṇi teṣu jīvanti mānavāḥ // MatsP_123.19 //",
  "GP12mtp176pu:10714": "viparyayo na teṣvasti etatsvābhāvikaṃ smṛtam /",
  "GP12mtp176pu:10715": "ārogyaṃ sukhabāhulyaṃ mānasīṃ siddhimāsthitāḥ // MatsP_123.20 //",
  "GP12mtp176pu:10716": "sukhamāyuśca rūpaṃ ca triṣu dvīpeṣu sarvaśaḥ /",
  "GP12mtp176pu:10717": "adhamottamau na teṣvāstāṃ tulyāste vīryarūpataḥ // MatsP_123.21 //",
  "GP12mtp176pu:10718": "na tatra vadhyavadhakau nerṣyāsūyā bhayaṃ tathā /",
  "GP12mtp176pu:10719": "na lobho na ca dambho vā na ca dveṣaḥ parigrahaḥ // MatsP_123.22 //",
  "GP12mtp176pu:10720": "satyānṛte na teṣvāstāṃ dharmādharmau tathaiva ca /",
  "GP12mtp176pu:10721": "varṇāśramāṇāṃ vārttā ca pāśupālyaṃ vaṇikkṛṣiḥ // MatsP_123.23 //",
  "GP12mtp176pu:10722": "trayīvidyā daṇḍanītiḥ śuśrūṣā daṇḍa eva ca /",
  "GP12mtp176pu:10723": "na tatra varṣaṃ nadyo vā śītoṣṇaṃ ca na vidyate // MatsP_123.24 //",
  "GP12mtp176pu:10724": "udbhidānyudakāni syur giriprasravaṇāni ca /",
  "GP12mtp176pu:10725": "tulyottarakurūṇāṃ tu kālastatra tu sarvadā // MatsP_123.25 //",
  "GP12mtp176pu:10726": "sarvataḥ sukhakālo 'sau jarākleśavivarjitaḥ /",
  "GP12mtp176pu:10727": "sargastu dhātakīkhaṇḍe mahāvīte tathaiva ca // MatsP_123.26 //",
  "GP12mtp176pu:10728": "evaṃ dvīpāḥ samudraistu sapta saptabhirāvṛtāḥ /",
  "GP12mtp176pu:10729": "dvīpasyānantaro yastu samudrastatsamastu vai // MatsP_123.27 //",
  "GP12mtp176pu:10730": "evaṃ dvīpasamudrāṇāṃ vṛddhirjñeyā parasparam /",
  "GP12mtp176pu:10731": "apāṃ caiva samudrekāt samudra iti saṃjñitaḥ // MatsP_123.28 //",
  "GP12mtp176pu:10732": "ṛṣadvasantyo varṣeṣu prajā yatra caturvidhāḥ /",
  "GP12mtp176pu:10733": "ṛṣiratyeva ramaṇe varṣantvetena teṣu vai // MatsP_123.29 //",
  "GP12mtp176pu:10734": "udayatīndau pūrve tu samudraḥ pūryate sadā /",
  "GP12mtp176pu:10735": "prakṣīyamāne bahule kṣīyate 'stamite ca vai // MatsP_123.30 //",
  "GP12mtp176pu:10736": "āpūryamāṇo hyudadhir ātmanaivābhipūryate /",
  "GP12mtp176pu:10737": "tato vai kṣīyamāṇe tu svātmanyeva hy apāṃ kṣayaḥ // MatsP_123.31 //",
  "GP12mtp176pu:10738": "udayātpayasāṃ yogāt puṣpanty āpo yathā svayam /",
  "GP12mtp176pu:10739": "tathā sa tu samudro 'pi vardhate śaśinodaye // MatsP_123.32 //",
  "GP12mtp176pu:10740": "anyūnānatiriktātmā vardhantyāpo hrasanti ca /",
  "GP12mtp176pu:10741": "udaye 'stamaye cendoḥ pakṣayoḥ śuklakṛṣṇayoḥ // MatsP_123.33 //",
  "GP12mtp176pu:10742": "kṣayavṛddhī samudrasya śaśivṛddhikṣaye tathā /",
  "GP12mtp176pu:10743": "daśottarāṇi pañcāhur aṅgulānāṃ śatāni ca // MatsP_123.34 //",
  "GP12mtp176pu:10744": "apāṃ vṛddhiḥ kṣayo dṛṣṭaḥ samudrāṇāṃ tu parvasu /",
  "GP12mtp176pu:10745": "dvirāpatvāt smṛto dvīpo dadhanāccodadhiḥ smṛtaḥ // MatsP_123.35 //",
  "GP12mtp176pu:10746": "nigīrṇatvācca girayaḥ parvabandhācca parvatāḥ /",
  "GP12mtp176pu:10747": "śākadvīpe tu vai śākaḥ parvatastena cocyate // MatsP_123.36 //",
  "GP12mtp176pu:10748": "kuśadvīpe kuśastambo madhye janapadasya tu /",
  "GP12mtp176pu:10749": "krauñcadvīpe giriḥ krauñcas tasya nāmnā nigadyate // MatsP_123.37 //",
  "GP12mtp176pu:10750": "śālmaliḥ śālmaladvīpe pūjyate sa mahādrumaḥ /",
  "GP12mtp176pu:10751": "gomedake tu gomedaḥ parvatastena cocyate // MatsP_123.38 //",
  "GP12mtp176pu:10752": "nyagrodhaḥ puṣkaradvīpe padmavattena sa smṛtaḥ /",
  "GP12mtp176pu:10753": "pūjyate sa mahādevair brahmāṃśo 'vyaktasambhavaḥ // MatsP_123.39 //",
  "GP12mtp176pu:10754": "tasminsa vasati brahmā sādhyaiḥ sārdhaṃ prajāpatiḥ /",
  "GP12mtp176pu:10755": "tatra devā upāsante trayastriṃśanmaharṣibhiḥ // MatsP_123.40 //",
  "GP12mtp176pu:10756": "sa tatra pūjyate devo devairmaharṣisattamaiḥ /",
  "GP12mtp176pu:10757": "jambūdvīpātpravartante ratnāni vividhāni ca // MatsP_123.41 //",
  "GP12mtp176pu:10758": "dvīpeṣu teṣu sarveṣu prajānāṃ kramaśastu vai /",
  "GP12mtp176pu:10759": "ārjavādbrahmacaryeṇa satyena ca damena ca // MatsP_123.42 //",
  "GP12mtp176pu:10760": "ārogyāyuḥpramāṇābhyāṃ dviguṇaṃ dviguṇaṃ tataḥ /",
  "GP12mtp176pu:10761": "dvīpeṣu teṣu sarveṣu yathoktaṃ varṣakeṣu ca // MatsP_123.43 //",
  "GP12mtp176pu:10762": "gopāyante prajāstatra sarvaiḥ sahajapaṇḍitaiḥ /",
  "GP12mtp176pu:10763": "bhojanaṃ cāprayatnena sadā svayamupasthitam // MatsP_123.44 //",
  "GP12mtp176pu:10764": "ṣaḍrasaṃ tanmahāvīryaṃ tatra te bhuñjate janāḥ /",
  "GP12mtp176pu:10765": "pareṇa puṣkarasyātha āvṛtyāvasthito mahān // MatsP_123.45 //",
  "GP12mtp176pu:10766": "svādūdakasamudrastu sa samantād aveṣṭayat /",
  "GP12mtp176pu:10767": "svādūdakasya paritaḥ śailastu parimaṇḍalaḥ // MatsP_123.46 //",
  "GP12mtp176pu:10768": "prakāśaścāprakāśaśca lokālokaḥ sa ucyate /",
  "GP12mtp176pu:10769": "ālokastatra cārvākca nirālokastataḥ param // MatsP_123.47 //",
  "GP12mtp176pu:10770": "lokavistāramātraṃ tu pṛthivyardhaṃ tu bāhyataḥ /",
  "GP12mtp176pu:10771": "praticchinnaṃ samantāttu udakenāvṛtaṃ mahat // MatsP_123.48 //",
  "GP12mtp176pu:10772": "bhūmerdaśaguṇāścāpaḥ samantātpālayanti gām /",
  "GP12mtp176pu:10773": "adbhyo daśaguṇaścāgniḥ sarvato dhārayaty apaḥ // MatsP_123.49 //",
  "GP12mtp176pu:10774": "agnerdaśaguṇo vāyur dhārayañjyotirāsthitaḥ /",
  "GP12mtp176pu:10775": "tiryakca maṇḍalo vāyur bhūtānyāveṣṭya dhārayan // MatsP_123.50 //",
  "GP12mtp176pu:10776": "daśādhikaṃ tathākāśaṃ vāyorbhūtānyadhārayat /",
  "GP12mtp176pu:10777": "bhūtādirdhārayanvyoma tasmāddaśaguṇastu vai // MatsP_123.51 //",
  "GP12mtp176pu:10778": "bhūtādito daśaguṇaṃ mahadbhūtānyadhārayat /",
  "GP12mtp176pu:10779": "mahattattvaṃ hyanantena avyaktena tu dhāryate // MatsP_123.52 //",
  "GP12mtp176pu:10780": "ādhārādheyabhāvena vikārāste vikāriṇām /",
  "GP12mtp176pu:10781": "pṛthvyādayo vikārāste paricchinnāḥ parasparam // MatsP_123.53 //",
  "GP12mtp176pu:10782": "parasparādhikāścaiva praviṣṭāśca parasparam /",
  "GP12mtp176pu:10783": "evaṃ parasparotpannā dhāryante ca parasparam // MatsP_123.54 //",
  "GP12mtp176pu:10784": "yasmātpraviṣṭāste 'nyonyaṃ tasmātte sthiratāṃ gatāḥ /",
  "GP12mtp176pu:10785": "āsaṃste hyaviśeṣāśca viśeṣā anyaveśanāt // MatsP_123.55 //",
  "GP12mtp176pu:10786": "pṛthvyādayastu vāyvantāḥ paricchinnāstu tatra te /",
  "GP12mtp176pu:10787": "bhūtebhyaḥ paratas tebhyo hy alokaḥ sarvataḥ smṛtaḥ // MatsP_123.56 //",
  "GP12mtp176pu:10788": "tathā hyāloka ākāśe paricchinnāni sarvaśaḥ /",
  "GP12mtp176pu:10789": "pātre mahati pātrāṇi yathā hyantargatāni ca // MatsP_123.57 //",
  "GP12mtp176pu:10790": "bhavantyanyonyahīnāni parasparasamāśrayāt /",
  "GP12mtp176pu:10791": "tathā hyāloka ākāśe bhedāstvantargatāgatāḥ // MatsP_123.58 //",
  "GP12mtp176pu:10792": "kṛtānyetāni tattvāni anyonyasyādhikāni ca /",
  "GP12mtp176pu:10793": "yāvadetāni tattvāni tāvadutpattirucyate // MatsP_123.59 //",
  "GP12mtp176pu:10794": "jantūnāmiha saṃskāro bhūteṣvantargateṣu vai /",
  "GP12mtp176pu:10795": "pratyākhyāyeha bhūtāni kāryotpattir na vidyate // MatsP_123.60 //",
  "GP12mtp176pu:10796": "tasmātparimitā bhedāḥ smṛtāḥ kāryātmakāstu vai /",
  "GP12mtp176pu:10797": "te kāraṇātmakāścaiva syurbhedā mahadādayaḥ // MatsP_123.61 //",
  "GP12mtp176pu:10798": "ityevaṃ saṃniveśo 'yaṃ pṛthvyākrāntastu bhāgaśaḥ /",
  "GP12mtp176pu:10799": "saptadvīpasamudrāṇāṃ yāthātathyena vai mayā // MatsP_123.62 //",
  "GP12mtp176pu:10800": "vistārānmaṇḍalāccaiva prasaṃkhyānena caiva hi /",
  "GP12mtp176pu:10801": "viśvarūpaṃ pradhānasya parimāṇaikadeśinaḥ // MatsP_123.63 //",
  "GP12mtp176pu:10802": "etāvatsaṃniveśastu mayā samyakprakāśitaḥ /",
  "GP12mtp176pu:10803": "etāvadeva śrotavyaṃ saṃniveśasya pārthiva // MatsP_123.64 //",
  "GP12mtp176pu:10804": "______________________________________________________",
  "GP12mtp176pu:10805": "Matsya-Purāṇa 124",
  "GP12mtp176pu:10806": "*sūta uvāca",
  "GP12mtp176pu:10807": "ata ūrdhvaṃ pravakṣyāmi sūryacandramasorgatim /",
  "GP12mtp176pu:10808": "sūryācandramasāvetau bhrājantau yāvadeva tu // MatsP_124.1 //",
  "GP12mtp176pu:10809": "saptadvīpasamudrāṇāṃ dvīpānāṃ bhāti vistaraḥ /",
  "GP12mtp176pu:10810": "vistarārdhaṃ pṛthivyāstu bhavedanyatra bāhyataḥ // MatsP_124.2 //",
  "GP12mtp176pu:10811": "paryāsaparimāṇaṃ ca candrādityau prakāśataḥ /",
  "GP12mtp176pu:10812": "paryāsapārimāṇyāttu budhaistulyaṃ divaḥ smṛtam // MatsP_124.3 //",
  "GP12mtp176pu:10813": "trīṃllokānprati sāmānyāt sūryo yātyavilambataḥ /",
  "GP12mtp176pu:10814": "acirāttu prakāśena avanāttu raviḥ smṛtaḥ // MatsP_124.4 //",
  "GP12mtp176pu:10815": "bhūyo bhūyaḥ pravakṣyāmi pramāṇaṃ candrasūryayoḥ /",
  "GP12mtp176pu:10816": "mahitatvānmahacchabdo hy asminnarthe nigadyate // MatsP_124.5 //",
  "GP12mtp176pu:10817": "asya bhāratavarṣasya viṣkambhāttulyavistṛtam /",
  "GP12mtp176pu:10818": "maṇḍalaṃ bhāskarasyātha yojanaistannibodhata // MatsP_124.6 //",
  "GP12mtp176pu:10819": "navayojanasāhasro vistāro maṇḍalasya tu /",
  "GP12mtp176pu:10820": "vistārāttriguṇaścāpi pariṇāho 'tra maṇḍale // MatsP_124.7 //",
  "GP12mtp176pu:10821": "viṣkambhānmaṇḍalāccaiva bhāskarāddviguṇaḥ śaśī /",
  "GP12mtp176pu:10822": "ataḥ pṛthivyā vakṣyāmi pramāṇaṃ yojanaiḥ punaḥ // MatsP_124.8 //",
  "GP12mtp176pu:10823": "saptadvīpasamudrāyā vistāro maṇḍalasya tu /",
  "GP12mtp176pu:10824": "ityetadiha saṃkhyātaṃ purāṇe parimāṇataḥ // MatsP_124.9 //",
  "GP12mtp176pu:10825": "tadvakṣyāmi prasaṃkhyāya sāmprataṃ cābhimānibhiḥ /",
  "GP12mtp176pu:10826": "abhimānino hyatītā ye tulyāste sāmprataistviha // MatsP_124.10 //",
  "GP12mtp176pu:10827": "devādevair atītāstu rūpairnāmabhireva ca /",
  "GP12mtp176pu:10828": "tasmādvai sāmpratairdevair vakṣyāmi vasudhātalam // MatsP_124.11 //",
  "GP12mtp176pu:10829": "divyasya saṃniveśo vai sāmprataireva kṛtsnaśaḥ /",
  "GP12mtp176pu:10830": "śatārdhakoṭivistārā pṛthivī kṛtsnaśaḥ smṛtā // MatsP_124.12 //",
  "GP12mtp176pu:10831": "tasyāścārdhapramāṇaṃ ca meroścaivottarottaram /",
  "GP12mtp176pu:10832": "merormadhye pratidiśaṃ koṭirekā tu sā smṛtā // MatsP_124.13 //",
  "GP12mtp176pu:10833": "tathā śatasahasrāṇām ekonanavatiṃ punaḥ /",
  "GP12mtp176pu:10834": "pañcāśacca sahasrāṇi pṛthivyardhasya vistaraḥ // MatsP_124.14 //",
  "GP12mtp176pu:10835": "pṛthivyā vistaraṃ kṛtyaṃ yojanaistaṃ nibodhata /",
  "GP12mtp176pu:10836": "tisraḥ koṭyastu vistārāt saṃkhyātāstu caturdiśam // MatsP_124.15 //",
  "GP12mtp176pu:10837": "tathā śatasahasrāṇām ekonāśītir ucyate /",
  "GP12mtp176pu:10838": "saptadvīpasamudrāyāḥ pṛthivyāḥ sa tu vistaraḥ // MatsP_124.16 //",
  "GP12mtp176pu:10839": "vistāraṃ triguṇaṃ caiva pṛthivyantaramaṇḍalam /",
  "GP12mtp176pu:10840": "gaṇitaṃ yojanānāṃ tu koṭyastvekādaśa smṛtāḥ // MatsP_124.17 //",
  "GP12mtp176pu:10841": "tathā śatasahasrāṇāṃ saptatriṃśādhikāstu tāḥ /",
  "GP12mtp176pu:10842": "ityetadvai prasaṃkhyātaṃ pṛthivyantaramaṇḍalam // MatsP_124.18 //",
  "GP12mtp176pu:10843": "tārakāsaṃniveśasya divi yāvattu maṇḍalam /",
  "GP12mtp176pu:10844": "paryāptasaṃniveśasya bhūmestāvattu maṇḍalam // MatsP_124.19 //",
  "GP12mtp176pu:10845": "paryāsaparimāṇaṃ ca bhūmestulyaṃ divaḥ smṛtam /",
  "GP12mtp176pu:10846": "meroḥ prācyāṃ diśāyāṃ tu mānasottaramūrdhani // MatsP_124.20 //",
  "GP12mtp176pu:10847": "vastvekasārā māhendrī puṇyā hemapariṣkṛtā /",
  "GP12mtp176pu:10848": "dakṣiṇena punarmeror mānasasya tu pṛṣṭhataḥ // MatsP_124.21 //",
  "GP12mtp176pu:10849": "vaivasvato nivasati yamaḥ saṃyamane pure /",
  "GP12mtp176pu:10850": "pratīcyāṃ tu punarmeror mānasasya tu mūrdhani // MatsP_124.22 //",
  "GP12mtp176pu:10851": "suṣā nāma purī ramyā varuṇasyāpi dhīmataḥ /",
  "GP12mtp176pu:10852": "diśyuttarasyāṃ merostu mānasasyaiva mūrdhani // MatsP_124.23 //",
  "GP12mtp176pu:10853": "tulyā mahendrapuryāpi somasyāpi vibhāvarī /",
  "GP12mtp176pu:10854": "mānasottarapṛṣṭhe tu lokapālāścaturdiśam // MatsP_124.24 //",
  "GP12mtp176pu:10855": "sthitā dharmavyavasthārthaṃ lokasaṃrakṣaṇāya ca /",
  "GP12mtp176pu:10856": "lokapālopariṣṭāttu sarvato dakṣiṇāyane // MatsP_124.25 //",
  "GP12mtp176pu:10857": "kāṣṭhāgatasya sūryasya gatistatra nibodhata /",
  "GP12mtp176pu:10858": "dakṣiṇopakrame sūryaḥ kṣipteṣuriva sarpati // MatsP_124.26 //",
  "GP12mtp176pu:10859": "jyotiṣāṃ cakramādāya satataṃ parigacchati /",
  "GP12mtp176pu:10860": "madhyagaścāmarāvatyāṃ yadā bhavati bhāskaraḥ // MatsP_124.27 //",
  "GP12mtp176pu:10861": "vaivasvate saṃyamane udyansūryaḥ pradṛśyate /",
  "GP12mtp176pu:10862": "suṣāyāmardharātrastu vibhāvaryāstam eti ca // MatsP_124.28 //",
  "GP12mtp176pu:10863": "vaivasvate saṃyamane madhyāhne tu raviryadā /",
  "GP12mtp176pu:10864": "suṣāyāmatha vāruṇyām uttiṣṭhansa tu dṛśyate // MatsP_124.29 //",
  "GP12mtp176pu:10865": "vibhāvaryāmardharātraṃ māhendryāmastameva ca /",
  "GP12mtp176pu:10866": "suṣāyāmatha vāruṇyāṃ madhyāhne tu raviryadā // MatsP_124.30 //",
  "GP12mtp176pu:10867": "vibhāvaryāṃ somapuryām uttiṣṭhati vibhāvasuḥ /",
  "GP12mtp176pu:10868": "mahendrasyāmarāvatyām udgacchati divākaraḥ // MatsP_124.31 //",
  "GP12mtp176pu:10869": "ardharātraṃ saṃyamane vāruṇyāmastameti ca /",
  "GP12mtp176pu:10870": "sa śīghrameva paryeti bhānurālātacakravat // MatsP_124.32 //",
  "GP12mtp176pu:10871": "bhramanvai bhramamāṇāni ṛkṣāṇi carate raviḥ /",
  "GP12mtp176pu:10872": "evaṃ caturṣu pārśveṣu dakṣiṇānteṣu sarpati // MatsP_124.33 //",
  "GP12mtp176pu:10873": "udayāstamaye vāsāv uttiṣṭhati punaḥ punaḥ /",
  "GP12mtp176pu:10874": "pūrvāhṇe cāparāhṇe ca dvau dvau devālayau tu saḥ // MatsP_124.34 //",
  "GP12mtp176pu:10875": "patatyekaṃ tu madhyāhne bhābhireva ca raśmibhiḥ /",
  "GP12mtp176pu:10876": "udito vardhamānābhir madhyāhne tapate raviḥ // MatsP_124.35 //",
  "GP12mtp176pu:10877": "ataḥ paraṃ hrasantībhir gobhirastaṃ sa gacchati /",
  "GP12mtp176pu:10878": "udayāstamayābhyāṃ ca smṛte pūrvāpare tu vai // MatsP_124.36 //",
  "GP12mtp176pu:10879": "yādṛkpurastāttapati yādṛkpṛṣṭhe tu pārśvayoḥ /",
  "GP12mtp176pu:10880": "yatrodayastu dṛśyeta teṣāṃ sa udayaḥ smṛtaḥ // MatsP_124.37 //",
  "GP12mtp176pu:10881": "praṇāśaṃ gacchate yatra teṣāmastaḥ sa ucyate /",
  "GP12mtp176pu:10882": "sarveṣāmuttare merur lokālokasya dakṣiṇe // MatsP_124.38 //",
  "GP12mtp176pu:10883": "vidūrabhāvādarkasya bhūmereṣā gatasya ca /",
  "GP12mtp176pu:10884": "śrayante raśmayo yasmāt tena rātrau na dṛśyate // MatsP_124.39 //",
  "GP12mtp176pu:10885": "ūrdhvaṃ śatasahasrāṃśuḥ sthitastatra pradṛśyate /",
  "GP12mtp176pu:10886": "evaṃ puṣkaramadhye tu yadā bhavati bhāskaraḥ // MatsP_124.40 //",
  "GP12mtp176pu:10887": "triṃśadbhāgaṃ ca medinyā muhūrtena sa gacchati /",
  "GP12mtp176pu:10888": "yojanānāṃ sahasrasya imāṃ saṃkhyāṃ nibodhata // MatsP_124.41 //",
  "GP12mtp176pu:10889": "pūrṇaṃ śatasahasrāṇām ekatriṃśacca sā smṛtā /",
  "GP12mtp176pu:10890": "pañcāśacca sahasrāṇi tathānyānyadhikāni ca // MatsP_124.42 //",
  "GP12mtp176pu:10891": "mauhūrtikī gatirhyeṣā sūryasya tu vidhīyate /",
  "GP12mtp176pu:10892": "etena kramayogeṇa yadā kāṣṭhāṃ tu dakṣiṇām // MatsP_124.43 //",
  "GP12mtp176pu:10893": "parigacchati sūryo 'sau māsaṃ kāṣṭhāmudagdināt /",
  "GP12mtp176pu:10894": "madhyena puṣkarasyātha bhramate dakṣiṇāyane // MatsP_124.44 //",
  "GP12mtp176pu:10895": "mānasottaramerostu antaraṃ triguṇaṃ smṛtam /",
  "GP12mtp176pu:10896": "sarvato dakṣiṇasyāṃ tu kāṣṭhāyāṃ tannibodhata // MatsP_124.45 //",
  "GP12mtp176pu:10897": "nava koṭyaḥ prasaṃkhyātā yojanaiḥ parimaṇḍalam /",
  "GP12mtp176pu:10898": "tathā śatasahasrāṇi catvāriṃśacca pañca ca // MatsP_124.46 //",
  "GP12mtp176pu:10899": "ahorātrātpataṃgasya gatireṣā vidhīyate /",
  "GP12mtp176pu:10900": "dakṣiṇādiṅnivṛtto 'sau viṣuvastho yadā raviḥ // MatsP_124.47 //",
  "GP12mtp176pu:10901": "kṣīrodasya samudrasyot-tarato 'pi diśaṃ caran /",
  "GP12mtp176pu:10902": "maṇḍalaṃ viṣuvaccāpi yojanaistannibodhata // MatsP_124.48 //",
  "GP12mtp176pu:10903": "tisraḥ koṭyastu sampūrṇā viṣuvasyāpi maṇḍalam /",
  "GP12mtp176pu:10904": "tathā śatasahasrāṇi viṃśatyekādhikāni tu // MatsP_124.49 //",
  "GP12mtp176pu:10905": "śrāvaṇe cottarāṃ kāṣṭhāṃ citrabhānuryadā bhavet /",
  "GP12mtp176pu:10906": "gomedasya paradvīpe uttarāṃ ca diśaṃ caran // MatsP_124.50 //",
  "GP12mtp176pu:10907": "uttarāyāḥ pramāṇaṃ tu kāṣṭhāyā maṇḍalasya tu /",
  "GP12mtp176pu:10908": "dakṣiṇottaramadhyāni tāni vindyād yathākramam // MatsP_124.51 //",
  "GP12mtp176pu:10909": "sthānaṃ jaradgavaṃ madhye tathairāvatamuttamam /",
  "GP12mtp176pu:10910": "vaiśvānaraṃ dakṣiṇato nirdiṣṭamiha tattvataḥ // MatsP_124.52 //",
  "GP12mtp176pu:10911": "nāgavīthyuttarā vīthī hy ajavīthis tu dakṣiṇā /",
  "GP12mtp176pu:10912": "ubhe āṣāḍhamūlaṃ tu ajavīthyādayas trayaḥ // MatsP_124.53 //",
  "GP12mtp176pu:10913": "abhijitpūrvataḥ svātiṃ nāgavīthyuttarās trayaḥ /",
  "GP12mtp176pu:10914": "aśvinī kṛttikā yāmyā nāgavīthyas trayaḥ smṛtāḥ // MatsP_124.54 //",
  "GP12mtp176pu:10915": "rohiṇyārdrā mṛgaśiro nāgavīthir iti smṛtā /",
  "GP12mtp176pu:10916": "puṣyāśleṣā punarvasvor vīthī cairāvatī smṛtā // MatsP_124.55 //",
  "GP12mtp176pu:10917": "tisrastu vīthayo hyetā uttaro mārga ucyate /",
  "GP12mtp176pu:10918": "pūrvottarā ca phalgunyau maghā caivārṣabhī bhavet // MatsP_124.56 //",
  "GP12mtp176pu:10919": "pūrvottaraproṣṭhapadau govīthī revatī smṛtā /",
  "GP12mtp176pu:10920": "śravaṇaṃ ca dhaniṣṭhā ca vāruṇaṃ ca jaradgavam // MatsP_124.57 //",
  "GP12mtp176pu:10921": "etāstu vīthayas tisro madhyamo mārga ucyate /",
  "GP12mtp176pu:10922": "hastaścitrā tathā svātī hy ajavīthiriti smṛtā // MatsP_124.58 //",
  "GP12mtp176pu:10923": "jyeṣṭhā viśākhā maitraṃ ca mṛgavīthī tathocyate /",
  "GP12mtp176pu:10924": "mūlaṃ pūrvottarāṣāḍhe vīthī vaiśvānarī bhavet // MatsP_124.59 //",
  "GP12mtp176pu:10925": "smṛtāstisrastu vīthyastā mārge vai dakṣiṇe punaḥ /",
  "GP12mtp176pu:10926": "kāṣṭhayorantaraṃ caitad vakṣyate yojanaiḥ punaḥ // MatsP_124.60 //",
  "GP12mtp176pu:10927": "etacchatasahasrāṇām ekatriṃśattu vai smṛtam /",
  "GP12mtp176pu:10928": "śatāni trīṇi cānyāni trayastriṃśattathaiva ca // MatsP_124.61 //",
  "GP12mtp176pu:10929": "kāṣṭhayorantaraṃ hyetad yojanānāṃ prakīrtitam /",
  "GP12mtp176pu:10930": "kāṣṭhayorlekhayoścaiva ayane dakṣiṇottare // MatsP_124.62 //",
  "GP12mtp176pu:10931": "te vakṣyāmi prasaṃkhyāya yojanaistu nibodhata /",
  "GP12mtp176pu:10932": "ekaikamantaraṃ tadvad yuktānyetāni saptabhiḥ // MatsP_124.63 //",
  "GP12mtp176pu:10933": "sahasreṇātiriktā ca tato 'nyā pañcaviṃśatiḥ /",
  "GP12mtp176pu:10934": "lekhayoḥ kāṣṭhayoścaiva bāhyābhyantarayoścaran // MatsP_124.64 //",
  "GP12mtp176pu:10935": "abhyantaraṃ sa paryeti maṇḍalānyuttarāyaṇe /",
  "GP12mtp176pu:10936": "bāhyato dakṣiṇenaiva satataṃ sūryamaṇḍalam // MatsP_124.65 //",
  "GP12mtp176pu:10937": "carannasāvudīcyāṃ ca hy aśītyā maṇḍalāñchatam /",
  "GP12mtp176pu:10938": "abhyantaraṃ sa paryeti kramate maṇḍalāni tu // MatsP_124.66 //",
  "GP12mtp176pu:10939": "pramāṇaṃ maṇḍalasyāpi yojanānāṃ nibodhata /",
  "GP12mtp176pu:10940": "yojanānāṃ sahasrāṇi daśa cāṣṭau tathā smṛtam // MatsP_124.67 //",
  "GP12mtp176pu:10941": "adhikānyaṣṭapañcāśad yojanāni tu vai punaḥ /",
  "GP12mtp176pu:10942": "viṣkambho maṇḍalasyaiva tiryaksa tu vidhīyate // MatsP_124.68 //",
  "GP12mtp176pu:10943": "ahastu carate nābheḥ sūryo vai maṇḍalaṃ kramāt /",
  "GP12mtp176pu:10944": "kulālacakraparyanto yathā candro ravistathā // MatsP_124.69 //",
  "GP12mtp176pu:10945": "dakṣiṇe cakravatsūryas tathā śīghraṃ nivartate /",
  "GP12mtp176pu:10946": "tasmātprakṛṣṭāṃ bhūmiṃ tu kālenālpena gacchati // MatsP_124.70 //",
  "GP12mtp176pu:10947": "sūryo dvādaśabhiḥ śīghraṃ muhūrtairdakṣiṇāyane /",
  "GP12mtp176pu:10948": "trayodaśārdhamṛkṣāṇāṃ madhye carati maṇḍalam // MatsP_124.71 //",
  "GP12mtp176pu:10949": "muhūrtaistāni ṛkṣāṇi naktamaṣṭādaśaiścaran /",
  "GP12mtp176pu:10950": "kulālacakramadhyastho yathā mandaṃ prasarpati // MatsP_124.72 //",
  "GP12mtp176pu:10951": "udagyāne tathā sūryaḥ sarpate mandavikramaḥ /",
  "GP12mtp176pu:10952": "tasmāddīrgheṇa kālena bhūmiṃ so 'lpāṃ prasarpati // MatsP_124.73 //",
  "GP12mtp176pu:10953": "sūryo 'ṣṭādaśabhirahno muhūrtairudagāyane /",
  "GP12mtp176pu:10954": "trayodaśānāṃ madhye tu ṛkṣāṇāṃ carate raviḥ /",
  "GP12mtp176pu:10955": "muhūrtaistāni ṛkṣāṇi rātrau dvādaśabhiścaran // MatsP_124.74 //",
  "GP12mtp176pu:10956": "tato mandataraṃ tābhyāṃ cakraṃ tu bhramate punaḥ /",
  "GP12mtp176pu:10957": "mṛtpiṇḍa iva madhyastho bhramate 'sau dhruvastathā // MatsP_124.75 //",
  "GP12mtp176pu:10958": "muhūrtaistriṃśatā tāvad ahorātraṃ bhuvo bhraman /",
  "GP12mtp176pu:10959": "ubhayoḥ kāṣṭhayormadhye bhramate maṇḍalāni tu // MatsP_124.76 //",
  "GP12mtp176pu:10960": "uttarakramaṇe 'rkasya divā mandagatiḥ smṛtā /",
  "GP12mtp176pu:10961": "tasyaiva tu punarnaktaṃ śīghrā sūryasya vai gatiḥ // MatsP_124.77 //",
  "GP12mtp176pu:10962": "dakṣiṇaprakrame vāpi divā śīghraṃ vidhīyate /",
  "GP12mtp176pu:10963": "gatiḥ sūryasya vai naktaṃ mandā cāpi vidhīyate // MatsP_124.78 //",
  "GP12mtp176pu:10964": "evaṃ gativiśeṣeṇa vibhajanrātryahāni tu /",
  "GP12mtp176pu:10965": "ajavīthyāṃ dakṣiṇāyāṃ lokālokasya cottaram // MatsP_124.79 //",
  "GP12mtp176pu:10966": "lokasaṃtānato hyeṣa vaiśvānarapathādbahiḥ /",
  "GP12mtp176pu:10967": "vyuṣṭiryāvatprabhā saurī puṣkarātsampravartate // MatsP_124.80 //",
  "GP12mtp176pu:10968": "pārśvebhyo bāhyatas tāval lokālokaśca parvataḥ /",
  "GP12mtp176pu:10969": "yojanānāṃ sahasrāṇi daśordhvaṃ cocchrito giriḥ // MatsP_124.81 //",
  "GP12mtp176pu:10970": "prakāśaścāprakāśaśca parvataḥ parimaṇḍalaḥ /",
  "GP12mtp176pu:10971": "nakṣatracandrasūryāśca grahāstārāgaṇaiḥ saha // MatsP_124.82 //",
  "GP12mtp176pu:10972": "abhyantare prakāśante lokālokasya vai gireḥ /",
  "GP12mtp176pu:10973": "etāvāneva lokastu nirālokastataḥ param // MatsP_124.83 //",
  "GP12mtp176pu:10974": "loka ālokane dhātur nirālokastvalokatā /",
  "GP12mtp176pu:10975": "lokālokau tu saṃdhatte yasmātsūryaḥ paribhraman // MatsP_124.84 //",
  "GP12mtp176pu:10976": "tasmātsaṃdhyeti tāmāhur uṣāvyuṣṭairyathāntaram /",
  "GP12mtp176pu:10977": "uṣā rātriḥ smṛtā viprair vyuṣṭiścāpi ahaḥ smṛtam // MatsP_124.85 //",
  "GP12mtp176pu:10978": "triṃśatkalo muhūrtastu ahaste daśa pañca ca /",
  "GP12mtp176pu:10979": "hrāso vṛddhiraharbhāgair divasānāṃ yathā tu vai // MatsP_124.86 //",
  "GP12mtp176pu:10980": "saṃdhyāmuhūrtamātrāyāṃ hrāsavṛddhī tu te ṛte /",
  "GP12mtp176pu:10981": "lekhāprabhṛtyathāditye trimuhūrtāgate tu vai // MatsP_124.87 //",
  "GP12mtp176pu:10982": "prātaḥ smṛtastataḥ kālo bhāgāṃścāhuśca pañca ca /",
  "GP12mtp176pu:10983": "tasmātprātargatātkālān muhūrtāḥ saṃgavas trayaḥ // MatsP_124.88 //",
  "GP12mtp176pu:10984": "madhyāhnastrimuhūrtastu tasmātkālādanantaram /",
  "GP12mtp176pu:10985": "tasmānmadhyaṃdinātkālād aparāhṇa iti smṛtaḥ // MatsP_124.89 //",
  "GP12mtp176pu:10986": "traya eva muhūrtāstu kāla eṣa smṛto budhaiḥ /",
  "GP12mtp176pu:10987": "aparāhṇavyatītācca kālaḥ sāyaṃ sa ucyate // MatsP_124.90 //",
  "GP12mtp176pu:10988": "daśa pañca muhūrtāhno muhūrtās traya eva ca /",
  "GP12mtp176pu:10989": "daśapañcamuhūrtaṃ vai ahastu viṣuve smṛtam // MatsP_124.91 //",
  "GP12mtp176pu:10990": "vardhatyato hrasatyeva ayane dakṣiṇottare /",
  "GP12mtp176pu:10991": "ahastu grasate rātriṃ rātristu grasate ahaḥ // MatsP_124.92 //",
  "GP12mtp176pu:10992": "śaradvasantayormadhyaṃ viṣuvaṃ tu vidhīyate /",
  "GP12mtp176pu:10993": "ālokāntaḥ smṛto loko lokāccāloka ucyate // MatsP_124.93 //",
  "GP12mtp176pu:10994": "lokapālāḥ sthitāstatra lokālokasya madhyataḥ /",
  "GP12mtp176pu:10995": "catvāraste mahātmānas tiṣṭhantyābhūtasaṃplavam // MatsP_124.94 //",
  "GP12mtp176pu:10996": "sudhāmā caiva vairājaḥ kardamaśca prajāpatiḥ /",
  "GP12mtp176pu:10997": "hiraṇyaromā parjanyaḥ ketumānrājasaśca saḥ // MatsP_124.95 //",
  "GP12mtp176pu:10998": "nirdvaṃdvā nirabhīmānā nistandrā niṣparigrahāḥ /",
  "GP12mtp176pu:10999": "lokapālāḥ sthitāstvete lokāloke caturdiśam // MatsP_124.96 //",
  "GP12mtp176pu:11000": "uttaraṃ yadagastyasya śṛṅgaṃ devarṣisevitam /",
  "GP12mtp176pu:11001": "pitṛyānaḥ smṛtaḥ panthā vaiśvānarapathādbahiḥ // MatsP_124.97 //",
  "GP12mtp176pu:11002": "tatrāsate prajākāmā ṛṣayo ye 'gnihotriṇaḥ /",
  "GP12mtp176pu:11003": "lokasya saṃtānakarāḥ pitṛyāne pathi sthitāḥ // MatsP_124.98 //",
  "GP12mtp176pu:11004": "bhūtārambhakṛtaṃ karma āśiṣaśca viśāṃ pate /",
  "GP12mtp176pu:11005": "prārabhante lokakāmās teṣāṃ panthāḥ sa dakṣiṇaḥ // MatsP_124.99 //",
  "GP12mtp176pu:11006": "calitaṃ te punardharmaṃ sthāpayanti yuge yuge /",
  "GP12mtp176pu:11007": "saṃtaptatapasā caiva maryādābhiḥ śrutena ca // MatsP_124.100 //",
  "GP12mtp176pu:11008": "jāyamānāstu pūrve vai paścimānāṃ gṛheṣu te /",
  "GP12mtp176pu:11009": "paścimāścaiva pūrveṣāṃ jāyante nidhaneṣviha // MatsP_124.101 //",
  "GP12mtp176pu:11010": "evamāvartamānāste vartantyābhūtasaṃplavam /",
  "GP12mtp176pu:11011": "aṣṭāśītisahasrāṇi ṛṣīṇāṃ gṛhamedhinām // MatsP_124.102 //",
  "GP12mtp176pu:11012": "saviturdakṣiṇaṃ mārgam āśrityābhūtasaṃplavam /",
  "GP12mtp176pu:11013": "kriyāvatāṃ prasaṃkhyaiṣā ye śmaśānāni bhejire // MatsP_124.103 //",
  "GP12mtp176pu:11014": "lokasaṃvyavahārārthaṃ bhūtārambhakṛtena ca /",
  "GP12mtp176pu:11015": "icchādveṣaratāccaiva maithunopagamācca vai // MatsP_124.104 //",
  "GP12mtp176pu:11016": "tathā kāmakṛteneha sevanādviṣayasya ca /",
  "GP12mtp176pu:11017": "ityetaiḥ kāraṇaiḥ siddhāḥ śmaśānānīha bhejire // MatsP_124.105 //",
  "GP12mtp176pu:11018": "prajauṣaṇiḥ saptarṣayo dvāpareṣviha jajñire /",
  "GP12mtp176pu:11019": "saṃtatiṃ te jugupsante tasmānmṛtyurjitastu taiḥ // MatsP_124.106 //",
  "GP12mtp176pu:11020": "aṣṭāśītisahasrāṇi teṣāmapyūrdhvaretasām /",
  "GP12mtp176pu:11021": "udakpanthā na paryantam āśrityābhūtasaṃplavam // MatsP_124.107 //",
  "GP12mtp176pu:11022": "te saṃprayogāllokasya mithunasya ca varjanāt /",
  "GP12mtp176pu:11023": "īrṣyādveṣanivṛttyā ca bhūtārambhavivarjanāt // MatsP_124.108 //",
  "GP12mtp176pu:11024": "tato 'nyakāmasaṃyoga-śabdāder doṣadarśanāt /",
  "GP12mtp176pu:11025": "ityetaiḥ kāraṇaiḥ śuddhais te 'mṛtatvaṃ hi bhejire // MatsP_124.109 //",
  "GP12mtp176pu:11026": "ābhūtasamplavasthānām amṛtatvaṃ vibhāvyate /",
  "GP12mtp176pu:11027": "trailokyasthitikālo hi na punarmāragāmiṇām // MatsP_124.110 //",
  "GP12mtp176pu:11028": "bhrūṇahatyāśvamedhādi-pāpapuṇyanibhaiḥ param /",
  "GP12mtp176pu:11029": "ābhūtasamplavānte tu kṣīyante cordhvaretasaḥ // MatsP_124.111 //",
  "GP12mtp176pu:11030": "ūrdhvottaramṛṣibhyastu dhruvo yatrānusaṃsthitaḥ /",
  "GP12mtp176pu:11031": "etadviṣṇupadaṃ divyaṃ tṛtīyaṃ vyomni bhāsvaram // MatsP_124.112 //",
  "GP12mtp176pu:11032": "yatra gatvā na śocanti tadviṣṇoḥ paramaṃ padam /",
  "GP12mtp176pu:11033": "dharme dhruvasya tiṣṭhanti ye tu lokasya kāṅkṣiṇaḥ // MatsP_124.113 //",
  "GP12mtp176pu:11034": "______________________________________________________",
  "GP12mtp176pu:11035": "Matsya-Purāṇa 125",
  "GP12mtp176pu:11036": "evaṃ śrutvā kathāṃ divyām abruvaṃllaumaharṣaṇim /",
  "GP12mtp176pu:11037": "sūryācandramasoś cāraṃ grahāṇāṃ caiva sarvaśaḥ // MatsP_125.1 //",
  "GP12mtp176pu:11038": "*ṛṣaya ūcuḥ",
  "GP12mtp176pu:11039": "bhramanti kathametāni jyotīṃṣi ravimaṇḍale /",
  "GP12mtp176pu:11040": "avyūhenaiva sarvāṇi tathā cāsaṃkareṇa vā // MatsP_125.2 //",
  "GP12mtp176pu:11041": "kaśca bhrāmayate tāni bhramanti yadi vā svayam /",
  "GP12mtp176pu:11042": "etadveditum icchāmas tato nigada sattama // MatsP_125.3 //",
  "GP12mtp176pu:11043": "*sūta uvāca",
  "GP12mtp176pu:11044": "bhūtasaṃmohanaṃ hyetad bruvato me nibodhata /",
  "GP12mtp176pu:11045": "pratyakṣamapi dṛśyaṃ tat saṃmohayati vai prajāḥ // MatsP_125.4 //",
  "GP12mtp176pu:11046": "yo 'sau caturdaśarkṣeṣu śiśumāro vyavasthitaḥ /",
  "GP12mtp176pu:11047": "uttānapādaputro 'sau meḍhībhūto dhruvo divi // MatsP_125.5 //",
  "GP12mtp176pu:11048": "saiṣa bhramanbhrāmayate candrādityau grahaiḥ saha /",
  "GP12mtp176pu:11049": "bhramantamanusarpanti nakṣatrāṇi ca cakravat // MatsP_125.6 //",
  "GP12mtp176pu:11050": "dhruvasya manasā yo vai bhramate jyotiṣāṃ gaṇaḥ /",
  "GP12mtp176pu:11051": "vātānīkamayair bandhair dhruve baddhaḥ prasarpati // MatsP_125.7 //",
  "GP12mtp176pu:11052": "teṣāṃ bhedaśca yogaśca tathā kālasya niścayaḥ /",
  "GP12mtp176pu:11053": "astodayāstathotpātā ayane dakṣiṇottare // MatsP_125.8 //",
  "GP12mtp176pu:11054": "viṣuvadgrahavarṇaśca sarvametaddhruveritam /",
  "GP12mtp176pu:11055": "jīmūtā nāma te meghā yadebhyo jīvasambhavaḥ // MatsP_125.9 //",
  "GP12mtp176pu:11056": "dvitīya āvahanvāyur meghāste tvabhisaṃśritāḥ /",
  "GP12mtp176pu:11057": "ito yojanamātrācca adhyardhavikṛtā api // MatsP_125.10 //",
  "GP12mtp176pu:11058": "vṛṣṭisargastathā teṣāṃ dhārāsāraḥ prakīrtitaḥ /",
  "GP12mtp176pu:11059": "puṣkarāvartakā nāma ye meghāḥ pakṣasambhavāḥ // MatsP_125.11 //",
  "GP12mtp176pu:11060": "śakreṇa pakṣāśchinnā vai parvatānāṃ mahaujasā /",
  "GP12mtp176pu:11061": "kāmagānāṃ samṛddhānāṃ bhūtānāṃ nāśamicchatām // MatsP_125.12 //",
  "GP12mtp176pu:11062": "puṣkarā nāma te pakṣā bṛhantastoyadhāriṇaḥ /",
  "GP12mtp176pu:11063": "puṣkarāvartakā nāma kāraṇeneha śabditāḥ // MatsP_125.13 //",
  "GP12mtp176pu:11064": "nānārūpadharāścaiva mahāghorasvarāśca te /",
  "GP12mtp176pu:11065": "kalpāntavṛṣṭikartāraḥ kalpāntāgner niyāmakāḥ // MatsP_125.14 //",
  "GP12mtp176pu:11066": "vāyvādhārā vahante vai sāmṛtāḥ kalpasādhakāḥ /",
  "GP12mtp176pu:11067": "yānyasyāṇḍasya bhinnasya prākṛtānyabhavaṃstadā // MatsP_125.15 //",
  "GP12mtp176pu:11068": "yasmin brahmā samutpannaś caturvaktraḥ svayaṃ prabhuḥ /",
  "GP12mtp176pu:11069": "tānyevāṇḍakapālāni sarve meghāḥ prakīrtitāḥ // MatsP_125.16 //",
  "GP12mtp176pu:11070": "teṣāmāpyāyanaṃ dhūmaḥ sarveṣām aviśeṣataḥ /",
  "GP12mtp176pu:11071": "teṣāṃ śreṣṭhaśca parjanyaś catvāraścaiva diggajāḥ // MatsP_125.17 //",
  "GP12mtp176pu:11072": "gajānāṃ parvatānāṃ ca meghānāṃ bhogibhiḥ saha /",
  "GP12mtp176pu:11073": "kulamekaṃ dvidhā bhūtaṃ yonirekā jalaṃ smṛtam // MatsP_125.18 //",
  "GP12mtp176pu:11074": "parjanyo diggajāścaiva hemante śītasambhavam /",
  "GP12mtp176pu:11075": "tuṣāravarṣaṃ varṣanti vṛddhā hyannavivṛddhaye // MatsP_125.19 //",
  "GP12mtp176pu:11076": "ṣaṣṭhaḥ parivaho nāma vāyusteṣāṃ parāyaṇaḥ /",
  "GP12mtp176pu:11077": "yau 'sau bibharti bhagavān gaṅgāmākāśagocarām // MatsP_125.20 //",
  "GP12mtp176pu:11078": "divyāmṛtajalāṃ puṇyāṃ tripathāmiti viśrutām /",
  "GP12mtp176pu:11079": "tasyā vispanditaṃ toyaṃ diggajāḥ pṛthubhiḥ karaiḥ // MatsP_125.21 //",
  "GP12mtp176pu:11080": "śīkarān sampramuñcanti nīhāra iti sa smṛtaḥ /",
  "GP12mtp176pu:11081": "dakṣiṇena giriryo 'sau hemakūṭa iti smṛtaḥ // MatsP_125.22 //",
  "GP12mtp176pu:11082": "udagdhimavataḥ śailasy- -ottare caiva dakṣiṇe /",
  "GP12mtp176pu:11083": "puṇḍraṃ nāma samākhyātaṃ samyagvṛṣṭivivṛddhaye // MatsP_125.23 //",
  "GP12mtp176pu:11084": "tasminpravartate varṣaṃ tattuṣārasamudbhavam /",
  "GP12mtp176pu:11085": "tato himavato vāyur himaṃ tatra samudbhavam // MatsP_125.24 //",
  "GP12mtp176pu:11086": "ānayatyātmavegena siñcayāno mahāgirim /",
  "GP12mtp176pu:11087": "himavantamatikramya vṛṣṭiśeṣaṃ tataḥ param // MatsP_125.25 //",
  "GP12mtp176pu:11088": "ibhāsye ca tataḥ paścād idaṃ bhūtavivṛddhaye /",
  "GP12mtp176pu:11089": "varṣadvayaṃ samākhyātaṃ samyagvṛṣṭivivṛddhaye // MatsP_125.26 //",
  "GP12mtp176pu:11090": "meghāścāpyāyanaṃ caiva sarvametatprakīrtitam /",
  "GP12mtp176pu:11091": "sūrya eva tu vṛṣṭīnāṃ sraṣṭā samupadiśyate // MatsP_125.27 //",
  "GP12mtp176pu:11092": "varṣaṃ gharmaṃ himaṃ rātriṃ saṃdhye caiva dinaṃ tathā /",
  "GP12mtp176pu:11093": "śubhāśubhaphalānīha dhruvātsarvaṃ pravartate // MatsP_125.28 //",
  "GP12mtp176pu:11094": "dhruveṇādhiṣṭhitāścāpaḥ sūryo vai gṛhya tiṣṭhati /",
  "GP12mtp176pu:11095": "sarvabhūtaśarīreṣu tv āpo hyanuśritāśca yāḥ // MatsP_125.29 //",
  "GP12mtp176pu:11096": "dahyamāneṣu teṣveva jaṅgamasthāvareṣu ca /",
  "GP12mtp176pu:11097": "dhūmabhūtāstu tā hyāpo niṣkrāmantīha sarvaśaḥ // MatsP_125.30 //",
  "GP12mtp176pu:11098": "tena cābhrāṇi jāyante sthānamabhramayaṃ smṛtam /",
  "GP12mtp176pu:11099": "tejobhiḥ sarvalokebhya ādatte raśmibhirjalam // MatsP_125.31 //",
  "GP12mtp176pu:11100": "samudrādvāyusaṃyogād vahantyāpo gabhastayaḥ /",
  "GP12mtp176pu:11101": "tatastvṛtuvaśātkāle parivartandivākaraḥ // MatsP_125.32 //",
  "GP12mtp176pu:11102": "niyacchatyāpo meghebhyaḥ śuklāḥ śuklaistu raśmibhiḥ /",
  "GP12mtp176pu:11103": "abhrasthāḥ prapatantyāpo vāyunā samudīritāḥ // MatsP_125.33 //",
  "GP12mtp176pu:11104": "tato varṣati ṣaṇmāsān sarvabhūtavivṛddhaye /",
  "GP12mtp176pu:11105": "vāyubhiḥ stanitaṃ caiva vidyutastvagnijāḥ smṛtāḥ // MatsP_125.34 //",
  "GP12mtp176pu:11106": "mehanācca miher dhātor meghatvaṃ vyañjayanti ca /",
  "GP12mtp176pu:11107": "na bhraśyante tato hyāpas tasmādabhrasya vai sthitiḥ /",
  "GP12mtp176pu:11108": "sraṣṭāsau vṛṣṭisargasya dhruveṇādhiṣṭhito raviḥ // MatsP_125.35 //",
  "GP12mtp176pu:11109": "dhruveṇādhiṣṭhito vāyur vṛṣṭiṃ saṃharate punaḥ /",
  "GP12mtp176pu:11110": "grahannivṛttyā sūryāttu carate ṛkṣamaṇḍalam // MatsP_125.36 //",
  "GP12mtp176pu:11111": "cārasyānte viśatyarkaṃ dhruveṇa samadhiṣṭhitam /",
  "GP12mtp176pu:11112": "ataḥ sūryarathasyāpi saṃniveśaṃ pracakṣate // MatsP_125.37 //",
  "GP12mtp176pu:11113": "sthitena tvekacakreṇa pañcāreṇa triṇābhinā /",
  "GP12mtp176pu:11114": "hiraṇmayenāṇunā vai aṣṭacakraikaneminā /",
  "GP12mtp176pu:11115": "cakreṇa bhāsvatā sūryaḥ syandanena prasarpiṇā // MatsP_125.38 //",
  "GP12mtp176pu:11116": "śatayojanasāhasro vistārāyāma ucyate /",
  "GP12mtp176pu:11117": "dviguṇā ca rathopasthād īṣādaṇḍaḥ pramāṇataḥ // MatsP_125.39 //",
  "GP12mtp176pu:11118": "sa tasya brahmaṇā sṛṣṭo ratho hyarthavaśena tu /",
  "GP12mtp176pu:11119": "asaṅgaḥ kāñcano divyo yuktaḥ pavanagairhayaiḥ // MatsP_125.40 //",
  "GP12mtp176pu:11120": "chandobhirvājirūpaistair yathācakraṃ samāsthitaiḥ /",
  "GP12mtp176pu:11121": "vāruṇasya rathasyeha lakṣaṇaiḥ sadṛśaśca saḥ // MatsP_125.41 //",
  "GP12mtp176pu:11122": "tenāsau carati vyomni bhāsvānanudinaṃ divi /",
  "GP12mtp176pu:11123": "athāṅgāni tu sūryasya pratyaṅgāni rathasya ca /",
  "GP12mtp176pu:11124": "saṃvatsarasyāvayavaiḥ kalpitāni yathākramam // MatsP_125.42 //",
  "GP12mtp176pu:11125": "aharnābhistu sūryasya ekacakrasya vai smṛtaḥ /",
  "GP12mtp176pu:11126": "arāḥ saṃvatsarāstasya nemyaḥ ṣaḍṛtavaḥ smṛtāḥ // MatsP_125.43 //",
  "GP12mtp176pu:11127": "rātrirvarūtho dharmaśca dhvaja ūrdhvaṃ vyavasthitaḥ /",
  "GP12mtp176pu:11128": "akṣakoṭyoryugānyasya ārtavāhāḥ kalāḥ smṛtāḥ // MatsP_125.44 //",
  "GP12mtp176pu:11129": "tasya kāṣṭhā smṛtā ghoṇā dantapaṅktiḥ kṣaṇāstu vai /",
  "GP12mtp176pu:11130": "nimeṣaścānukarṣo 'sya īṣā cāsya kalā smṛtā // MatsP_125.45 //",
  "GP12mtp176pu:11131": "yugākṣakoṭī te tasya arthakāmāvubhau smṛtau /",
  "GP12mtp176pu:11132": "saptāśvarūpāśchandāṃsi vahante vāyuraṃhasā // MatsP_125.46 //",
  "GP12mtp176pu:11133": "gāyatrī caiva triṣṭupca jagatyanuṣṭuptathaiva ca /",
  "GP12mtp176pu:11134": "paṅktiśca bṛhatī caiva uṣṇigeva tu saptamam // MatsP_125.47 //",
  "GP12mtp176pu:11135": "cakramakṣe nibaddhaṃ tu dhruve cākṣaḥ samarpitaḥ /",
  "GP12mtp176pu:11136": "sahacakro bhramatyakṣaḥ sahākṣo bhramati dhruvaḥ // MatsP_125.48 //",
  "GP12mtp176pu:11137": "akṣaḥ sahaiva cakreṇa bhramate 'sau dhruveritaḥ /",
  "GP12mtp176pu:11138": "evamarthavaśāttasya saṃniveśo rathasya tu // MatsP_125.49 //",
  "GP12mtp176pu:11139": "tathā saṃyogabhāgena siddho vai bhāskaro rathaḥ /",
  "GP12mtp176pu:11140": "tenāsau taraṇirdevo nabhasaḥ sarpate divam // MatsP_125.50 //",
  "GP12mtp176pu:11141": "yugākṣakoṭī te tasya dakṣiṇe syandanasya tu /",
  "GP12mtp176pu:11142": "bhramato bhramato raśmī tau cakrayugayostu vai // MatsP_125.51 //",
  "GP12mtp176pu:11143": "maṇḍalāni bhramante 'sya khecarasya rathasya tu /",
  "GP12mtp176pu:11144": "kulālacakrabhramavan maṇḍalaṃ sarvatodiśam // MatsP_125.52 //",
  "GP12mtp176pu:11145": "yugākṣakoṭī te tasya vātormī syandanasya tu /",
  "GP12mtp176pu:11146": "saṃkramete dhruvamaho maṇḍale sarvatodiśam // MatsP_125.53 //",
  "GP12mtp176pu:11147": "bhramatastasya raśmī te maṇḍale tūttarāyaṇe /",
  "GP12mtp176pu:11148": "vardhete dakṣiṇeṣvatra bhramato maṇḍalāni tu // MatsP_125.54 //",
  "GP12mtp176pu:11149": "yugākṣakoṭīsambaddhau dvau raśmī syandanasya tu /",
  "GP12mtp176pu:11150": "dhruveṇa pragṛhītau tau rathau yau vanato ravim // MatsP_125.55 //",
  "GP12mtp176pu:11151": "ākṛṣyete yadā te tu dhruveṇa samadhiṣṭhite /",
  "GP12mtp176pu:11152": "tadā so 'bhyantare sūryo bhramate maṇḍalāni tu // MatsP_125.56 //",
  "GP12mtp176pu:11153": "aśītimaṇḍalaśataṃ kāṣṭhayorubhayoścaran /",
  "GP12mtp176pu:11154": "dhruveṇa mucyamānena punā raśmiyugena ca // MatsP_125.57 //",
  "GP12mtp176pu:11155": "tathaiva bāhyataḥ sūryo bhramate maṇḍalāni tu /",
  "GP12mtp176pu:11156": "udveṣṭayanvai vegena maṇḍalāni tu gacchati // MatsP_125.58 //",
  "GP12mtp176pu:11157": "______________________________________________________",
  "GP12mtp176pu:11158": "Matsya-Purāṇa 126",
  "GP12mtp176pu:11159": "*sūta uvāca",
  "GP12mtp176pu:11160": "sa ratho 'dhiṣṭhito devair māsi māsi yathākramam /",
  "GP12mtp176pu:11161": "tato vahatyathādityaṃ bahubhir ṛṣibhiḥ saha // MatsP_126.1 //",
  "GP12mtp176pu:11162": "gandharvairapsarobhiśca sarpagrāmaṇirākṣasaiḥ /",
  "GP12mtp176pu:11163": "ete vasanti vai sūrye māsau dvau dvau krameṇa ca // MatsP_126.2 //",
  "GP12mtp176pu:11164": "dhātāryamā pulastyaśca pulahaśca prajāpatī /",
  "GP12mtp176pu:11165": "uragau vāsukiścaiva saṃkīrṇaścaiva tāvubhau // MatsP_126.3 //",
  "GP12mtp176pu:11166": "tumburur nāradaścaiva gandharvau gāyatāṃ varau /",
  "GP12mtp176pu:11167": "kṛtasthalāpsarāścaiva yā ca sā puñjikasthalā // MatsP_126.4 //",
  "GP12mtp176pu:11168": "grāmaṇyau rathakṛttasya rathaujāścaiva tāvubhau /",
  "GP12mtp176pu:11169": "rakṣo hetiḥ prahetiśca yātudhānāvubhau ṛtau // MatsP_126.5 //",
  "GP12mtp176pu:11170": "madhumādhavayorhyeṣa gaṇo vasati bhāskare /",
  "GP12mtp176pu:11171": "vasangrīṣme tu dvau māsau mitraśca varuṇaśca vai // MatsP_126.6 //",
  "GP12mtp176pu:11172": "ṛṣī atrirvasiṣṭhaśca nāgau takṣakarambhakau /",
  "GP12mtp176pu:11173": "menakā sahajanyā ca hāhā hūhūśca gāyakau // MatsP_126.7 //",
  "GP12mtp176pu:11174": "rathaṃtaraśca grāmaṇyau rathakṛccaiva tāvubhau /",
  "GP12mtp176pu:11175": "puruṣādo vadhaścaiva yātudhānau tu tau smṛtau // MatsP_126.8 //",
  "GP12mtp176pu:11176": "ete vasanti vai sūrye māsayoḥ śuciśukrayoḥ /",
  "GP12mtp176pu:11177": "tataḥ sūrye punaścānyā nivasanti sma devatāḥ // MatsP_126.9 //",
  "GP12mtp176pu:11178": "indraścaiva vivasvāṃśca aṅgirā bhṛgureva ca /",
  "GP12mtp176pu:11179": "elāpattrastathā sarpaḥ śaṅkhapālaśca pannagaḥ // MatsP_126.10 //",
  "GP12mtp176pu:11180": "viśvāvasusuṣeṇau ca prātaścaiva rathaśca hi /",
  "GP12mtp176pu:11181": "pramlocetyapsarāścaiva nimrocantī ca te ubhe // MatsP_126.11 //",
  "GP12mtp176pu:11182": "yātudhānastathā hetir vyāghraścaiva tu tāvubhau /",
  "GP12mtp176pu:11183": "nabhasyanabhasoretair vasantaśca divākare // MatsP_126.12 //",
  "GP12mtp176pu:11184": "māsau dvau devatāḥ sūrye vasanti ca śaradṛtau /",
  "GP12mtp176pu:11185": "parjanyaścaiva pūṣā ca bharadvājaḥ sagautamaḥ // MatsP_126.13 //",
  "GP12mtp176pu:11186": "citrasenaśca gandharvas tathā vā suruciśca yaḥ /",
  "GP12mtp176pu:11187": "viśvācī ca ghṛtācī ca ubhe te puṇyalakṣaṇe // MatsP_126.14 //",
  "GP12mtp176pu:11188": "nāgaścairāvataścaiva viśrutaśca dhanaṃjayaḥ /",
  "GP12mtp176pu:11189": "senajicca suṣeṇaśca senānīr grāmaṇīs tathā // MatsP_126.15 //",
  "GP12mtp176pu:11190": "cāro vātaśca dvāvetau yātudhānāvubhau smṛtau /",
  "GP12mtp176pu:11191": "vasantyete ca vai sūrye māsayośca tviṣorjayoḥ // MatsP_126.16 //",
  "GP12mtp176pu:11192": "haimantikau ca dvau māsau nivasanti divākare /",
  "GP12mtp176pu:11193": "aṃśo bhagaśca dvāvetau kaśyapaśca kratuśca tau // MatsP_126.17 //",
  "GP12mtp176pu:11194": "bhujaṃgaśca mahāpadmaḥ sarpaḥ karkoṭakastathā /",
  "GP12mtp176pu:11195": "citrasenaśca gandharvaḥ pūrṇāyuścaiva gāyanau // MatsP_126.18 //",
  "GP12mtp176pu:11196": "apsarāḥ pūrvacittiśca gandharvā hyurvaśī ca yā /",
  "GP12mtp176pu:11197": "tārkṣyaścāriṣṭanemiśca senānīr grāmaṇīś ca tau // MatsP_126.19 //",
  "GP12mtp176pu:11198": "vidyutsūryaśca tāvugrau yātudhānau tu tau smṛtau /",
  "GP12mtp176pu:11199": "sahe caiva sahasye ca vasantyete divākare // MatsP_126.20 //",
  "GP12mtp176pu:11200": "tatastu śiśire cāpi māsayornivasanti te /",
  "GP12mtp176pu:11201": "tvaṣṭā viṣṇurjamadagnir viśvāmitrastathaiva ca // MatsP_126.21 //",
  "GP12mtp176pu:11202": "kādraveyau tathā nāgau kambalāśvatarāvubhau /",
  "GP12mtp176pu:11203": "gandharvau dhṛtarāṣṭraśca sūryavarcāśca tāvubhau // MatsP_126.22 //",
  "GP12mtp176pu:11204": "tilottamāpsarāścaiva devī rambhā manoramā /",
  "GP12mtp176pu:11205": "grāmaṇīr ṛtajiccaiva satyajicca mahābalaḥ // MatsP_126.23 //",
  "GP12mtp176pu:11206": "brahmopetaśca vai rakṣo yajñopetastathaiva ca /",
  "GP12mtp176pu:11207": "ityete nivasanti sma dvau dvau māsau divākare // MatsP_126.24 //",
  "GP12mtp176pu:11208": "sthānābhimānino hyete gaṇā dvādaśa saptakāḥ /",
  "GP12mtp176pu:11209": "sūryamāpādayantyete tejasā teja uttamam // MatsP_126.25 //",
  "GP12mtp176pu:11210": "grathitaistu vacobhiśca stuvanti ṛṣayo ravim /",
  "GP12mtp176pu:11211": "gandharvāpsarasaścaiva gītanṛtyairupāsate // MatsP_126.26 //",
  "GP12mtp176pu:11212": "vidyāgrāmaṇino yakṣāḥ kurvantyābhīṣusaṃgraham /",
  "GP12mtp176pu:11213": "sarpāḥ sarpanti vai sūrye yātudhānānuyānti ca // MatsP_126.27 //",
  "GP12mtp176pu:11214": "vālakhilyā nayantyastaṃ parivāryodayādravim /",
  "GP12mtp176pu:11215": "eteṣāmeva devānāṃ yathāvīryaṃ yathātapaḥ // MatsP_126.28 //",
  "GP12mtp176pu:11216": "yathāyogaṃ yathādharmaṃ yathātattvaṃ yathābalam /",
  "GP12mtp176pu:11217": "tathā tapatyasau sūryas teṣāmiddhastu tejasā // MatsP_126.29 //",
  "GP12mtp176pu:11218": "bhūtānāmaśubhaṃ sarvaṃ vyapohati svatejasā /",
  "GP12mtp176pu:11219": "mānavānāṃ śubhairhyetair hriyate duritaṃ tu vai // MatsP_126.30 //",
  "GP12mtp176pu:11220": "duritaṃ śubhacārāṇāṃ vyapohanti kvacitkvacit /",
  "GP12mtp176pu:11221": "ete sahaiva sūryeṇa bhramanti sānugā divi // MatsP_126.31 //",
  "GP12mtp176pu:11222": "tapantaśca japantaśca hlādayantaśca vai prajāḥ /",
  "GP12mtp176pu:11223": "gopāyanti sma bhūtāni īhante hyanukampayā // MatsP_126.32 //",
  "GP12mtp176pu:11224": "sthānābhimānināṃ hyetat sthānaṃ manvantareṣu vai /",
  "GP12mtp176pu:11225": "atītānāgatānāṃ ca vartante sāmprataṃ ca ye // MatsP_126.33 //",
  "GP12mtp176pu:11226": "evaṃ vasanti vai sūrye saptakāste caturdaśa /",
  "GP12mtp176pu:11227": "caturdaśeṣu vartante gaṇā manvantareṣu vai // MatsP_126.34 //",
  "GP12mtp176pu:11228": "grīṣme hime ca varṣāsu muñcamānā yathākramam /",
  "GP12mtp176pu:11229": "dharmaṃ himaṃ ca varṣaṃ ca yathākramamaharniśam // MatsP_126.35 //",
  "GP12mtp176pu:11230": "gacchatyasāvanudinaṃ parivṛtya raśmīn devānpitṝṃśca manujāṃśca sutarpayanvai /",
  "GP12mtp176pu:11231": "śukle ca kṛṣṇe tadahaḥkrameṇa kālakṣaye caiva surāḥ pibanti // MatsP_126.36 //",
  "GP12mtp176pu:11232": "māsena taccāmṛtamasya mṛṣṭaṃ suvṛṣṭaye raśmiṣu rakṣitaṃ tu /",
  "GP12mtp176pu:11233": "sarve 'mṛtaṃ tatpitaraḥ pibanti devāśca saumyāśca tathaiva kāvyāḥ // MatsP_126.37 //",
  "GP12mtp176pu:11234": "sūryeṇa gobhirhi vivardhitābhir adbhiḥ punaścaiva samucchritābhiḥ /",
  "GP12mtp176pu:11235": "vṛṣṭyābhivṛṣṭābhir athauṣadhībhir martyā athānnena kṣudhaṃ jayanti // MatsP_126.38 //",
  "GP12mtp176pu:11236": "tṛptiśca tenārdhamāsaṃ surāṇāṃ māsaṃ sudhābhiḥ svadhayā pitṝṇām /",
  "GP12mtp176pu:11237": "annena jīvantyaniśaṃ manuṣyāḥ sūryaḥ śritaṃ taddhi bibharti gobhiḥ // MatsP_126.39 //",
  "GP12mtp176pu:11238": "ityeṣa ekacakreṇa sūryastūrṇaṃ prasarpati /",
  "GP12mtp176pu:11239": "tatra tairakramairaśvaiḥ sarpate 'sau dinakṣaye // MatsP_126.40 //",
  "GP12mtp176pu:11240": "harir haridbhir hriyate turaṃgamaiḥ pibatyathāpo haribhiḥ sahasradhā /",
  "GP12mtp176pu:11241": "punaḥ pramuñcatyatha tāśca yo hariḥ sa muhyamāno haribhisturaṃgamaiḥ // MatsP_126.41 //",
  "GP12mtp176pu:11242": "ahorātraṃ rathenāsāv ekacakreṇa vai bhraman /",
  "GP12mtp176pu:11243": "saptadvīpasamudrāṃśca saptabhiḥ saptabhirdrutam // MatsP_126.42 //",
  "GP12mtp176pu:11244": "chandorūpaiśca tairaśvair yutaścakraṃ tataḥ sthitiḥ /",
  "GP12mtp176pu:11245": "kāmarūpaiḥ sakṛdyuktaiḥ kāmagaistairmanojavaiḥ // MatsP_126.43 //",
  "GP12mtp176pu:11246": "haritairavyathaiḥ piṅgair īśvarair brahmavādibhiḥ /",
  "GP12mtp176pu:11247": "bāhyato 'nantaraṃ caiva maṇḍalaṃ divasakramāt // MatsP_126.44 //",
  "GP12mtp176pu:11248": "kalpādau samprayuktāśca vahantyābhūtasaṃplavam /",
  "GP12mtp176pu:11249": "āvṛto vālakhilyaiśca bhramate rātryahāni tu // MatsP_126.45 //",
  "GP12mtp176pu:11250": "grathitaiḥ svavacobhiśca stūyamāno maharṣibhiḥ /",
  "GP12mtp176pu:11251": "sevyate gītanṛtyaiśca gandharvāpsarasāṃ gaṇaiḥ // MatsP_126.46 //",
  "GP12mtp176pu:11252": "pataṃgaiḥ patagairaśvair bhrāmyamāṇo divaspatiḥ /",
  "GP12mtp176pu:11253": "vīthyāśrayāṇi carati nakṣatrāṇi tathā śaśī // MatsP_126.47 //",
  "GP12mtp176pu:11254": "hrāsavṛddhī tathaivāsya raśmayaḥ sūryavatsmṛtāḥ /",
  "GP12mtp176pu:11255": "tricakrobhayato 'śvaśca vijñeyaḥ śaśino rathaḥ // MatsP_126.48 //",
  "GP12mtp176pu:11256": "apāṃ garbhasamutpanno rathaḥ sāśvaḥ sasārathiḥ /",
  "GP12mtp176pu:11257": "sahāraistaistribhiścakrair yuktaḥ śuklairhayottamaiḥ // MatsP_126.49 //",
  "GP12mtp176pu:11258": "daśabhisturagairdivyair asaṅgais tanmanojavaiḥ /",
  "GP12mtp176pu:11259": "sakṛdyukte rathe tasmin vahantastvāyugakṣayam // MatsP_126.50 //",
  "GP12mtp176pu:11260": "saṃgṛhītā rathe tasmiñ chvetaścakṣuḥśravāśca vai /",
  "GP12mtp176pu:11261": "aśvāstamekavarṇāste vahante śaṅkhavarcasaḥ // MatsP_126.51 //",
  "GP12mtp176pu:11262": "ajaśca tripathaścaiva vṛṣo vājī naro hayaḥ /",
  "GP12mtp176pu:11263": "aṃśumān saptadhātuśca haṃso vyomamṛgastathā // MatsP_126.52 //",
  "GP12mtp176pu:11264": "ityete nāmabhiścaiva daśa candramaso hayāḥ /",
  "GP12mtp176pu:11265": "evaṃ candramasaṃ devaṃ vahanti smāyugakṣayam // MatsP_126.53 //",
  "GP12mtp176pu:11266": "devaiḥ parivṛtaḥ somaḥ pitṛbhiḥ saha gacchati /",
  "GP12mtp176pu:11267": "somasya śuklapakṣādau bhāskare parataḥ sthite // MatsP_126.54 //",
  "GP12mtp176pu:11268": "āpūryate paro bhāgaḥ somasya tu ahaḥkramāt /",
  "GP12mtp176pu:11269": "tataḥ pītakṣayaṃ somaṃ yupagadvyāpayan raviḥ // MatsP_126.55 //",
  "GP12mtp176pu:11270": "pītaṃ pañcadaśāhaṃ ca raśminaikena bhāskaraḥ /",
  "GP12mtp176pu:11271": "āpūrayandadau tena bhāgaṃ bhāgamahaḥkramāt // MatsP_126.56 //",
  "GP12mtp176pu:11272": "suṣumnāpyayamānasya śukle vardhanti vai kalāḥ /",
  "GP12mtp176pu:11273": "tasmāddhrasanti vai kṛṣṇe śukle hyāpyāyayanti ca // MatsP_126.57 //",
  "GP12mtp176pu:11274": "ityevaṃ sūryavīryeṇa candrasyāpyāyate tanuḥ /",
  "GP12mtp176pu:11275": "paurṇamāsyāṃ pradṛśyeta śuklaḥ sampūrṇamaṇḍalaḥ // MatsP_126.58 //",
  "GP12mtp176pu:11276": "evamāpyāyate somaḥ śuklapakṣeṣvahaḥkramāt /",
  "GP12mtp176pu:11277": "tato dvitīyāprabhṛti bahulasya caturdaśī // MatsP_126.59 //",
  "GP12mtp176pu:11278": "apāṃ sāramayasyendo rasamātrātmakasya ca /",
  "GP12mtp176pu:11279": "pibantyambumayaṃ devā madhu saumyaṃ tathāmṛtam // MatsP_126.60 //",
  "GP12mtp176pu:11280": "saṃbhṛtaṃ tvardhamāsena amṛtaṃ sūryatejasā /",
  "GP12mtp176pu:11281": "bhakṣārthamāgataṃ somaṃ paurṇamāsyāmupāsate // MatsP_126.61 //",
  "GP12mtp176pu:11282": "ekarātraṃ surāḥ sārdhaṃ pitṛbhirṛṣibhiśca vai /",
  "GP12mtp176pu:11283": "somasya kṛṣṇapakṣādau bhāskarābhimukhasya vai // MatsP_126.62 //",
  "GP12mtp176pu:11284": "prakṣīyate pare hyātmā pīyamānakalākramāt /",
  "GP12mtp176pu:11285": "trayaśca triṃśatā sārdhaṃ trayastriṃśacchatāni tu // MatsP_126.63 //",
  "GP12mtp176pu:11286": "trayastriṃśatsahasrāṇi devāḥ somaṃ pibanti vai /",
  "GP12mtp176pu:11287": "ityevaṃ pīyamānasya kṛṣṇe vardhanti tāḥ kalāḥ // MatsP_126.64 //",
  "GP12mtp176pu:11288": "kṣīyante ca tāḥ śuklāḥ kṛṣṇā hyāpyāyayanti ca /",
  "GP12mtp176pu:11289": "evaṃ dinakramātpīte devaiścāpi niśākare // MatsP_126.65 //",
  "GP12mtp176pu:11290": "pītvārdhamāsaṃ gacchanti amāvāsyāṃ surāśca te /",
  "GP12mtp176pu:11291": "pitaraścopatiṣṭhanti amāvāsyāṃ niśākaram // MatsP_126.66 //",
  "GP12mtp176pu:11292": "tataḥ pañcadaśe bhāge kiṃciccheṣe niśākare /",
  "GP12mtp176pu:11293": "tato 'parāhṇe pitaro jaghanyadivase punaḥ // MatsP_126.67 //",
  "GP12mtp176pu:11294": "pibanti dvikalaṃ kālaṃ śiṣṭāstāstu kalāstu yāḥ /",
  "GP12mtp176pu:11295": "viniḥsṛṣṭaṃ tvamāvāsyāṃ gabhastibhyastadāmṛtam // MatsP_126.68 //",
  "GP12mtp176pu:11296": "ardhamāsasamāptau tu pītvā gacchanti te 'mṛtam /",
  "GP12mtp176pu:11297": "saumyā barhiṣadaścaiva agniṣvāttāśca ye smṛtāḥ // MatsP_126.69 //",
  "GP12mtp176pu:11298": "kāvyāścaiva tu ye proktāḥ pitaraḥ sarva eva te /",
  "GP12mtp176pu:11299": "saṃvatsarāśca ye kāvyāḥ pañcābdā vai dvijāḥ smṛtāḥ // MatsP_126.70 //",
  "GP12mtp176pu:11300": "saumyāḥ sutapaso jñeyāḥ saumyā barhiṣadastathā /",
  "GP12mtp176pu:11301": "agniṣvāttās trayaścaiva pitṛsargasthitā dvijāḥ // MatsP_126.71 //",
  "GP12mtp176pu:11302": "pitṛbhiḥ pīyamānāyāṃ pañcadaśyāṃ tu vai kalām /",
  "GP12mtp176pu:11303": "yāvacca kṣīyate tasmād bhāgaḥ pañcadaśastu saḥ // MatsP_126.72 //",
  "GP12mtp176pu:11304": "amāvāsyāṃ tathā tasya antarā pūryate paraḥ /",
  "GP12mtp176pu:11305": "vṛddhikṣayau vai pakṣādau ṣoḍaśyāṃ śaśinaḥ mṛtau /",
  "GP12mtp176pu:11306": "evaṃ sūryanimitte te kṣayavṛddhī niśākare // MatsP_126.73 //",
  "GP12mtp176pu:11307": "______________________________________________________",
  "GP12mtp176pu:11308": "Matsya-Purāṇa 127",
  "GP12mtp176pu:11309": "*sūta uvāca",
  "GP12mtp176pu:11310": "tārāgrahāṇāṃ vakṣyāmi svarbhānostu rathaṃ punaḥ /",
  "GP12mtp176pu:11311": "atha tejomayaḥ śubhraḥ somaputrasya vai rathaḥ // MatsP_127.1 //",
  "GP12mtp176pu:11312": "yukto hayaiḥ piśaṅgastu daśabhir vātaraṃhasaiḥ /",
  "GP12mtp176pu:11313": "śvetaḥ piśaṅgaḥ sāraṅgo nīlaḥ śyāmo vilohitaḥ // MatsP_127.2 //",
  "GP12mtp176pu:11314": "śvetaśca haritaścaiva pṛṣato vṛṣṇireva ca /",
  "GP12mtp176pu:11315": "daśabhistu mahābhāgair uttamairvātasambhavaiḥ // MatsP_127.3 //",
  "GP12mtp176pu:11316": "tato bhaumarathaścāpi aṣṭāṅgaḥ kāñcanaḥ smṛtaḥ /",
  "GP12mtp176pu:11317": "aṣṭabhir lohitairaśvaiḥ sadhvajair agnisambhavaiḥ /",
  "GP12mtp176pu:11318": "sarpate 'sau kumāro vai ṛjuvakrānuvakragaḥ // MatsP_127.4 //",
  "GP12mtp176pu:11319": "ataścāṅgiraso vidvān devācāryo bṛhaspatiḥ /",
  "GP12mtp176pu:11320": "gaurāśvena tu raukmeṇa syandanena visarpati // MatsP_127.5 //",
  "GP12mtp176pu:11321": "yuktenāṣṭābhiraśvaiśca dhvajairagnisamudbhavaiḥ /",
  "GP12mtp176pu:11322": "abdaṃ vasati yo rāśau svadiśaṃ tena gacchati // MatsP_127.6 //",
  "GP12mtp176pu:11323": "yuktenāṣṭābhir aśvaiśca sadhvajairagnisaṃnibhaiḥ /",
  "GP12mtp176pu:11324": "rathena kṣipravegeṇa bhārgavastena gacchati // MatsP_127.7 //",
  "GP12mtp176pu:11325": "tataḥ śanaiścaro 'pyaśvaiḥ sabalair vātaraṃhasaiḥ /",
  "GP12mtp176pu:11326": "kārṣṇāyasaṃ samāruhya syandanaṃ yātyasau śaniḥ // MatsP_127.8 //",
  "GP12mtp176pu:11327": "svarbhānostu yathāṣṭāśvāḥ kṛṣṇā vai vātaraṃhasaḥ /",
  "GP12mtp176pu:11328": "rathaṃ tamomayaṃ tasya vahanti sma sudaṃśitāḥ // MatsP_127.9 //",
  "GP12mtp176pu:11329": "ādityanilayo rāhuḥ somaṃ gacchati parvasu /",
  "GP12mtp176pu:11330": "ādityameti somācca tamaso 'nteṣu parvasu // MatsP_127.10 //",
  "GP12mtp176pu:11331": "tataḥ ketumatastvaśvā aṣṭau te vātaraṃhasaḥ /",
  "GP12mtp176pu:11332": "palāladhūmavarṇābhāḥ kṣāmadehāḥ sudāruṇāḥ // MatsP_127.11 //",
  "GP12mtp176pu:11333": "ete vāhā grahāṇāṃ vai mayā proktā rathaiḥ saha /",
  "GP12mtp176pu:11334": "sarve dhruve nibaddhāste nibaddhā vātaraśmibhiḥ // MatsP_127.12 //",
  "GP12mtp176pu:11335": "ete vai bhrāmyamāṇāste yathāyogaṃ vahanti vai /",
  "GP12mtp176pu:11336": "vāya yābhiradṛśyābhiḥ prabaddhā vātaraśmibhiḥ // MatsP_127.13 //",
  "GP12mtp176pu:11337": "paribhramanti tadbaddhāś candrasūryagrahā divi /",
  "GP12mtp176pu:11338": "yāvattamanuparyeti dhruvaṃ ca jyotiṣāṃ gaṇaḥ // MatsP_127.14 //",
  "GP12mtp176pu:11339": "yathā nadyudake nostu udakena sahohyate /",
  "GP12mtp176pu:11340": "tathā devagṛhāṇi syur uhyante vātaraṃhasā /",
  "GP12mtp176pu:11341": "tasmādyāni pragṛhyante vyomni devagṛhā iti // MatsP_127.15 //",
  "GP12mtp176pu:11342": "yāvatyaścaiva tārāḥ syus tāvanto 'sya marīcayaḥ /",
  "GP12mtp176pu:11343": "sarvā dhruvanibaddhāstā bhramantyo bhrāmayanti ca // MatsP_127.16 //",
  "GP12mtp176pu:11344": "tailapīḍaṃ yathā cakraṃ bhramate bhrāmayanti vai /",
  "GP12mtp176pu:11345": "tathā bhramanti jyotīṃṣi vātabaddhāni sarvaśaḥ // MatsP_127.17 //",
  "GP12mtp176pu:11346": "alātacakravadyānti vātacakreritāni tu /",
  "GP12mtp176pu:11347": "yasmātpravahate tāni pravahastena sa smṛtaḥ // MatsP_127.18 //",
  "GP12mtp176pu:11348": "evaṃ dhruve niyukto 'sau bhramate jyotiṣāṃ gaṇaḥ /",
  "GP12mtp176pu:11349": "eṣa tārāmayaḥ proktaḥ śiśumāre dhruvo divi // MatsP_127.19 //",
  "GP12mtp176pu:11350": "yadahnā kurute pāpaṃ taṃ dṛṣṭvā niśi muñcati /",
  "GP12mtp176pu:11351": "śiśumāraśarīrasthā yāvatyastārakāstu tāḥ // MatsP_127.20 //",
  "GP12mtp176pu:11352": "varṣāṇi dṛṣṭvā jīveta tāvadevādhikāni tu /",
  "GP12mtp176pu:11353": "śiśumārākṛtiṃ jñātvā pravibhāgena sarvaśaḥ // MatsP_127.21 //",
  "GP12mtp176pu:11354": "uttānapādastasyātha vijñeyaḥ sottaro hanuḥ /",
  "GP12mtp176pu:11355": "yajño 'dharastu vijñeyo dharmo mūrdhānamāśritaḥ // MatsP_127.22 //",
  "GP12mtp176pu:11356": "hṛdi nārāyaṇaḥ sādhyā aśvinau pūrvapādayoḥ /",
  "GP12mtp176pu:11357": "varuṇaścāryamā caiva paścime tasya sakthinī // MatsP_127.23 //",
  "GP12mtp176pu:11358": "śiśne saṃvatsaro jñeyo mitraścāpānamāśritaḥ /",
  "GP12mtp176pu:11359": "pucche 'gniśca mahendraśca marīciḥ kaśyapo dhruvaḥ // MatsP_127.24 //",
  "GP12mtp176pu:11360": "eṣa tārāmayaḥ stambho nāstameti na vodayam /",
  "GP12mtp176pu:11361": "nakṣatracandrasūryāśca grahāstārāgaṇaiḥ saha // MatsP_127.25 //",
  "GP12mtp176pu:11362": "tanmukhābhimukhāḥ sarve cakrabhūtā divi sthitāḥ /",
  "GP12mtp176pu:11363": "dhruveṇādhiṣṭhitāścaiva dhruvameva pradakṣiṇam // MatsP_127.26 //",
  "GP12mtp176pu:11364": "pariyānti suraśreṣṭhaṃ meḍhībhūtaṃ dhruvaṃ divi /",
  "GP12mtp176pu:11365": "āgnīdhrakāśyapānāṃ tu teṣāṃ sa paramo dhruvaḥ // MatsP_127.27 //",
  "GP12mtp176pu:11366": "eka eva bhramatyeṣa merorantaramūrdhani /",
  "GP12mtp176pu:11367": "jyotiṣāṃ cakramādāya ākarṣaṃstamadhomukhaḥ /",
  "GP12mtp176pu:11368": "merumālokayanneva pratiyāti pradakṣiṇam // MatsP_127.28 //",
  "GP12mtp176pu:11369": "______________________________________________________",
  "GP12mtp176pu:11370": "Matsya-Purāṇa 128",
  "GP12mtp176pu:11371": "*ṛṣaya ūcuḥ",
  "GP12mtp176pu:11372": "yadetadbhavatā proktaṃ śrutaṃ sarvamaśeṣataḥ /",
  "GP12mtp176pu:11373": "kathaṃ devagṛhāṇi syuḥ punarjyotīṃṣi varṇaya // MatsP_128.1 //",
  "GP12mtp176pu:11374": "*sūta uvāca",
  "GP12mtp176pu:11375": "etatsarvaṃ pravakṣyāmi sūryācandramasorgatim /",
  "GP12mtp176pu:11376": "yathā devagṛhāṇi syuḥ sūryācandramasostathā // MatsP_128.2 //",
  "GP12mtp176pu:11377": "agnervyuṣṭau rajanyāṃ vai brahmaṇāvyaktayoninā /",
  "GP12mtp176pu:11378": "avyākṛtamidaṃ tvāsīn naiśena tamasā vṛtam // MatsP_128.3 //",
  "GP12mtp176pu:11379": "caturbhūtāvaśiṣṭe 'smin brahmaṇā samadhiṣṭhite /",
  "GP12mtp176pu:11380": "svayambhūr bhagavāṃstatra lokatattvārthasādhakaḥ // MatsP_128.4 //",
  "GP12mtp176pu:11381": "khadyotarūpī vicarann āvirbhāvaṃ vyacintayat /",
  "GP12mtp176pu:11382": "jñātvāgniṃ kalpakālādāv apaḥ pṛthvīṃ ca saṃśritā // MatsP_128.5 //",
  "GP12mtp176pu:11383": "sa saṃbhṛtya prakāśārthaṃ tridhā tulyo 'bhavatpunaḥ /",
  "GP12mtp176pu:11384": "pācako yastu loke 'smin pārthivaḥ so 'gnirucyate // MatsP_128.6 //",
  "GP12mtp176pu:11385": "yaścāsau tapate sūrye śuciragniśca sa smṛtaḥ /",
  "GP12mtp176pu:11386": "vaidyuto jāṭharaḥ saumyo vaidyutaścāpyabindhanaḥ // MatsP_128.7 //",
  "GP12mtp176pu:11387": "tejobhiścāpyate kaścit kaścidevāpyanindhanaḥ /",
  "GP12mtp176pu:11388": "kāṣṭhendhanastu nirmathyaḥ so 'dbhiḥ śāmyati pāvakaḥ // MatsP_128.8 //",
  "GP12mtp176pu:11389": "arciṣmānpacano 'gnistu niṣprabhaḥ saumyalakṣaṇaḥ /",
  "GP12mtp176pu:11390": "yaścāsau maṇḍale śukle nirūṣmā na prakāśate // MatsP_128.9 //",
  "GP12mtp176pu:11391": "prabhā saurī tu pādena astaṃ yāti divākare /",
  "GP12mtp176pu:11392": "agnimāviśate rātrau tasmādagniḥ prakāśate // MatsP_128.10 //",
  "GP12mtp176pu:11393": "udite tu punaḥ sūrye ūṣmāgnestu samāviśat /",
  "GP12mtp176pu:11394": "pādena tejasaścāgnes tasmāt saṃtapate divā // MatsP_128.11 //",
  "GP12mtp176pu:11395": "prākāśyaṃ ca tathauṣṇyaṃ ca sauryāgneye tu tejasī /",
  "GP12mtp176pu:11396": "parasparānupraveśād āpyāyete divāniśam // MatsP_128.12 //",
  "GP12mtp176pu:11397": "uttare caiva bhūmyardhe tathā hyasmiṃstu dakṣiṇe /",
  "GP12mtp176pu:11398": "uttiṣṭhati punaḥ sūrye rātrirāviśate hy apaḥ // MatsP_128.13 //",
  "GP12mtp176pu:11399": "tasmāttāmrā bhavantyāpo divārātripraveśanāt /",
  "GP12mtp176pu:11400": "astaṃ gate punaḥ sūrye aharvai praviśaty apaḥ // MatsP_128.14 //",
  "GP12mtp176pu:11401": "tasmānnaktaṃ punaḥ śuklā hy āpo dṛśyanti bhāsurāḥ /",
  "GP12mtp176pu:11402": "etena kramayogeṇa bhūmyardhe dakṣiṇottare // MatsP_128.15 //",
  "GP12mtp176pu:11403": "udayāstamaye hyatra ahorātraṃ viśaty apaḥ /",
  "GP12mtp176pu:11404": "yaścāsau tapate sūryaḥ so 'paḥ pibati raśmibhiḥ // MatsP_128.16 //",
  "GP12mtp176pu:11405": "sahasrapādastveṣo 'gnī raktakumbhanibhastu saḥ /",
  "GP12mtp176pu:11406": "ādatte sa tu nāḍīnāṃ sahasreṇa samantataḥ // MatsP_128.17 //",
  "GP12mtp176pu:11407": "apo nadīsamudrebhyo hradakūpebhya eva ca /",
  "GP12mtp176pu:11408": "tasya raśmisahasreṇa śītavarṣoṣṇaniḥsravaḥ // MatsP_128.18 //",
  "GP12mtp176pu:11409": "tāsāṃ catuḥśataṃ nāḍyo varṣante citramūrtayaḥ /",
  "GP12mtp176pu:11410": "candanāścaiva medhyāśca ketanāś cetanāstathā // MatsP_128.19 //",
  "GP12mtp176pu:11411": "amṛtā jīvanāḥ sarvā raśmayo vṛṣṭisarjanāḥ /",
  "GP12mtp176pu:11412": "himodbhavāśca te 'nyonyaṃ raśmayastriṃśataḥ smṛtāḥ /",
  "GP12mtp176pu:11413": "candratārāgrahaiḥ sarvaiḥ pītā bhānorgabhastayaḥ // MatsP_128.20 //",
  "GP12mtp176pu:11414": "etā madhyāstathānyāśca hlādinyo himasarjanāḥ /",
  "GP12mtp176pu:11415": "śuklāśca kakubhaścaiva gāvo viśvasṛtaśca yāḥ // MatsP_128.21 //",
  "GP12mtp176pu:11416": "śuklāstā nāmataḥ sarvās triṃśato gharmasarjanāḥ /",
  "GP12mtp176pu:11417": "saṃbibhrati hi tāḥ sarvā manuṣyāndevatāḥ pitṝn // MatsP_128.22 //",
  "GP12mtp176pu:11418": "manuṣyānoṣadhībhiśca svadhayā ca pitṝnapi /",
  "GP12mtp176pu:11419": "amṛtena surānsarvān saṃtataṃ paritarpayan // MatsP_128.23 //",
  "GP12mtp176pu:11420": "vasante caiva grīṣme ca śanaiḥ saṃtapate tribhiḥ /",
  "GP12mtp176pu:11421": "varṣāsu ca śaradyevaṃ caturbhiḥ saṃpravarṣati // MatsP_128.24 //",
  "GP12mtp176pu:11422": "hemante śiśire caiva himotsargas tribhiḥ punaḥ /",
  "GP12mtp176pu:11423": "oṣadhīṣu balaṃ dhatte sudhāṃ ca svadhayā punaḥ // MatsP_128.25 //",
  "GP12mtp176pu:11424": "sūryo 'maratvamamṛte trayas triṣu niyacchati /",
  "GP12mtp176pu:11425": "evaṃ raśmisahasraṃ tu sauraṃ lokārthasādhakam // MatsP_128.26 //",
  "GP12mtp176pu:11426": "bhidyate ṛtumāsādya sahasraṃ bahudhā punaḥ /",
  "GP12mtp176pu:11427": "ityevaṃ maṇḍalaṃ śuklaṃ bhāsvaraṃ lokasaṃjñitam // MatsP_128.27 //",
  "GP12mtp176pu:11428": "nakṣatragrahasomānāṃ pratiṣṭhā yonireva ca /",
  "GP12mtp176pu:11429": "candra ṛkṣagrahāḥ sarve vijñeyāḥ sūryasambhavāḥ // MatsP_128.28 //",
  "GP12mtp176pu:11430": "suṣumnā sūryaraśmiryā kṣīṇaṃ śaśinamedhate /",
  "GP12mtp176pu:11431": "harikeśaḥ purastāttu yo vai nakṣatrayonikṛt // MatsP_128.29 //",
  "GP12mtp176pu:11432": "dakṣiṇe viśvakarmā tu raśmirāpyāyayadbudham /",
  "GP12mtp176pu:11433": "viśvāvasuśca yaḥ paścāc chukrayoniśca sa smṛtaḥ // MatsP_128.30 //",
  "GP12mtp176pu:11434": "saṃvardhanastu yo raśmiḥ sa yonirlohitasya ca /",
  "GP12mtp176pu:11435": "ṣaṣṭhastu hyaśvabhū raśmir yoniḥ sa hi bṛhaspateḥ // MatsP_128.31 //",
  "GP12mtp176pu:11436": "śanaiścaraṃ punaścāpi raśmirāpyāyate surāṭ /",
  "GP12mtp176pu:11437": "na kṣīyate yatastāni tasmānnakṣatratā smṛtā // MatsP_128.32 //",
  "GP12mtp176pu:11438": "kṣetrāṇyetāni vai sūryam āpatanti gabhastibhiḥ /",
  "GP12mtp176pu:11439": "kṣetrāṇi teṣāmādatte sūryo nakṣatratā tataḥ // MatsP_128.33 //",
  "GP12mtp176pu:11440": "asmāllokādamuṃ lokaṃ tīrṇānāṃ sukṛtātmanām /",
  "GP12mtp176pu:11441": "tāraṇāttārakā hyetāḥ śuklatvāccaiva śuklikāḥ // MatsP_128.34 //",
  "GP12mtp176pu:11442": "divyānāṃ pārthivānāṃ ca vaṃśānāṃ caiva sarvaśaḥ /",
  "GP12mtp176pu:11443": "tapanastejaso yogād āditya iti gadyate // MatsP_128.35 //",
  "GP12mtp176pu:11444": "sravatiḥ syandanārthe ca dhātureṣa nigadyate /",
  "GP12mtp176pu:11445": "sravaṇāttejasaścaiva tenāsau savitā smṛtaḥ // MatsP_128.36 //",
  "GP12mtp176pu:11446": "bahvarthaścanda ityeṣa pradhāno dhāturucyate /",
  "GP12mtp176pu:11447": "śuklatve hyamṛtatve ca śītatve hlādane 'pi ca // MatsP_128.37 //",
  "GP12mtp176pu:11448": "sūryācandramasordivye maṇḍale bhāsvare khage /",
  "GP12mtp176pu:11449": "jalatejomaye śukle vṛttakumbhanibhe śubhe // MatsP_128.38 //",
  "GP12mtp176pu:11450": "vasanti karmadevāstu sthānānyetāni sarvaśaḥ /",
  "GP12mtp176pu:11451": "manvantareṣu sarveṣu ṛṣisūryagrahādayaḥ // MatsP_128.39 //",
  "GP12mtp176pu:11452": "tāni devagṛhāṇi syuḥ sthānākhyāni bhavanti hi /",
  "GP12mtp176pu:11453": "sauraṃ sūryo 'viśatsthānaṃ saumyaṃ somastathaiva ca // MatsP_128.40 //",
  "GP12mtp176pu:11454": "śaukraṃ śukro 'viśatsthānaṃ ṣoḍaśāraṃ prabhāsvaram /",
  "GP12mtp176pu:11455": "bṛhaspatirbṛhattvaṃ ca lohitaṃ cāpi lohitaḥ // MatsP_128.41 //",
  "GP12mtp176pu:11456": "śanaiścaro 'viśatsthānam evaṃ śānaiścaraṃ tathā /",
  "GP12mtp176pu:11457": "budho 'pi vai budhasthānaṃ bhānuṃ svarbhānureva ca // MatsP_128.42 //",
  "GP12mtp176pu:11458": "nakṣatrāṇi ca sarvāṇi nākṣatrāṇyāviśanti ca /",
  "GP12mtp176pu:11459": "jyotīṃṣi sukṛtām ete jñeyā devagṛhāstu vai // MatsP_128.43 //",
  "GP12mtp176pu:11460": "sthānānyetāni tiṣṭhanti yāvadābhūtasaṃplavam /",
  "GP12mtp176pu:11461": "manvantareṣu sarveṣu devasthānāni tāni vai // MatsP_128.44 //",
  "GP12mtp176pu:11462": "abhimānena tiṣṭhanti tāni devāḥ punaḥ punaḥ /",
  "GP12mtp176pu:11463": "atītāstu sahātītair bhāvyā bhāvyaiḥ suraiḥ saha // MatsP_128.45 //",
  "GP12mtp176pu:11464": "vartante vartamānaiśca suraiḥ sārdhaṃ tu sthāninaḥ /",
  "GP12mtp176pu:11465": "sūryo devo vivasvāṃśca aṣṭamastvaditeḥ sutaḥ // MatsP_128.46 //",
  "GP12mtp176pu:11466": "dyutimāndharmayuktaśca somo devo vasuḥ smṛtaḥ /",
  "GP12mtp176pu:11467": "śukro daityastu vijñeyo bhārgavo 'surayājakaḥ // MatsP_128.47 //",
  "GP12mtp176pu:11468": "bṛhaspatir bṛhattejā devācāryo 'ṅgiraḥsutaḥ /",
  "GP12mtp176pu:11469": "budho manoharaścaiva śaśiputrastu sa smṛtaḥ // MatsP_128.48 //",
  "GP12mtp176pu:11470": "śanaiścaro virūpaśca saṃjñāputro vivasvataḥ /",
  "GP12mtp176pu:11471": "agnirvikeśyāṃ jajñe tu yuvāsau lohitādhipaḥ // MatsP_128.49 //",
  "GP12mtp176pu:11472": "nakṣatranāmnyaḥ kṣetreṣu dākṣāyaṇyaḥ sutāḥ smṛtāḥ /",
  "GP12mtp176pu:11473": "svarbhānuḥ siṃhikāputro bhūtasaṃsādhano 'suraḥ // MatsP_128.50 //",
  "GP12mtp176pu:11474": "candrārkagrahanakṣatreṣv abhimānī prakīrtitaḥ /",
  "GP12mtp176pu:11475": "sthānānyetāni coktāni sthāninyaścaiva devatāḥ // MatsP_128.51 //",
  "GP12mtp176pu:11476": "śuklamagnisamaṃ divyaṃ sahasrāṃśorvivasvataḥ /",
  "GP12mtp176pu:11477": "sahasrāṃśutviṣaḥ sthānam ammayaṃ taijasaṃ tathā // MatsP_128.52 //",
  "GP12mtp176pu:11478": "āśāsthānaṃ manojñasya raviraśmigṛhe sthitam /",
  "GP12mtp176pu:11479": "śukraḥ ṣoḍaśaraśmistu yastu devo hyapomayaḥ // MatsP_128.53 //",
  "GP12mtp176pu:11480": "lohito navaraśmistu sthānamāpyaṃ tu tasya vai /",
  "GP12mtp176pu:11481": "bṛhaddvādaśaraśmīkaṃ haridrābhaṃ tu vedhasaḥ // MatsP_128.54 //",
  "GP12mtp176pu:11482": "aṣṭaraśmiśanestattu kṛṣṇaṃ vṛddhamayasmayam /",
  "GP12mtp176pu:11483": "svarbhānostvāyasaṃ sthānaṃ bhūtasaṃtāpanālayam // MatsP_128.55 //",
  "GP12mtp176pu:11484": "sukṛtām āśrayāstārā raśmayastu hiraṇmayāḥ /",
  "GP12mtp176pu:11485": "tāraṇāttārakā hyetāḥ śuklatvāccaiva tārakāḥ // MatsP_128.56 //",
  "GP12mtp176pu:11486": "navayojanasāhasro viṣkambhaḥ savituḥ smṛtaḥ /",
  "GP12mtp176pu:11487": "maṇḍalaṃ triguṇaṃ cāsya vistāro bhāskarasya tu // MatsP_128.57 //",
  "GP12mtp176pu:11488": "dviguṇaḥ sūryavistārād vistāraḥ śaśinaḥ smṛtaḥ /",
  "GP12mtp176pu:11489": "triguṇaṃ maṇḍalaṃ cāsya vaipulyācchaśinaḥ smṛtam // MatsP_128.58 //",
  "GP12mtp176pu:11490": "sarvopari nisṛṣṭāni maṇḍalāni tu tārakāḥ /",
  "GP12mtp176pu:11491": "yojanārdhapramāṇāni tābhyo 'nyāni gaṇāni tu // MatsP_128.59 //",
  "GP12mtp176pu:11492": "tulyo bhūtvā tu svarbhānus tadadhastātprasarpati /",
  "GP12mtp176pu:11493": "uddhūtya pārthivīṃ chāyāṃ nirmitāṃ maṇḍalākṛtim // MatsP_128.60 //",
  "GP12mtp176pu:11494": "brahmaṇā nirmitaṃ sthānaṃ tṛtīyaṃ tu tamomayam /",
  "GP12mtp176pu:11495": "ādityātsa tu niṣkramya somaṃ gacchati parvasu // MatsP_128.61 //",
  "GP12mtp176pu:11496": "ādityameti somācca punaḥ saureṣu parvasu /",
  "GP12mtp176pu:11497": "svabhāsā tudate yasmāt svarbhānuriti sa smṛtaḥ // MatsP_128.62 //",
  "GP12mtp176pu:11498": "candrataḥ ṣoḍaśo bhāgo bhārgavasya vidhīyate /",
  "GP12mtp176pu:11499": "viṣkambhānmaṇḍalāccaiva yojanānāṃ tu sa smṛtaḥ // MatsP_128.63 //",
  "GP12mtp176pu:11500": "bhārgavātpādahīnaśca vijñeyo vai bṛhaspatiḥ /",
  "GP12mtp176pu:11501": "bṛhaspateḥ pādahīnau ketuvakrāvubhau smṛtau // MatsP_128.64 //",
  "GP12mtp176pu:11502": "vistāramaṇḍalābhyāṃ tu pādahīnastayorbudhaḥ /",
  "GP12mtp176pu:11503": "tārānakṣatrarūpāṇi vapuṣmantīha yāni vai // MatsP_128.65 //",
  "GP12mtp176pu:11504": "budhena samarūpāṇi vistārānmaṇḍalāttu vai /",
  "GP12mtp176pu:11505": "tārānakṣatrarūpāṇi hīnāni tu parasparam // MatsP_128.66 //",
  "GP12mtp176pu:11506": "śatāni pañca catvāri trīṇi dve caikameva ca /",
  "GP12mtp176pu:11507": "sarvopari nisṛṣṭāni maṇḍalāni tu tārakāḥ // MatsP_128.67 //",
  "GP12mtp176pu:11508": "yojanārdhapramāṇāni tebhyo hrasvaṃ na vidyate /",
  "GP12mtp176pu:11509": "upariṣṭāttu ye teṣāṃ grahā ye krūrasāttvikāḥ // MatsP_128.68 //",
  "GP12mtp176pu:11510": "sauraścāṅgiraso vakro vijñeyā mandacāriṇaḥ /",
  "GP12mtp176pu:11511": "tebhyo 'dhastāttu catvāraḥ punaścānye mahāgrahāḥ // MatsP_128.69 //",
  "GP12mtp176pu:11512": "somaḥ sūryo budhaścaiva bhārgavaśceti śīghragāḥ /",
  "GP12mtp176pu:11513": "yāvanti caiva ṛkṣāṇi koṭyastāvanti tārakāḥ // MatsP_128.70 //",
  "GP12mtp176pu:11514": "sarveṣāṃ tu grahāṇāṃ vai sūryo 'dhastātprasarpati /",
  "GP12mtp176pu:11515": "vistīrṇaṃ maṇḍalaṃ kṛtvā tasyordhvaṃ carate śaśī // MatsP_128.71 //",
  "GP12mtp176pu:11516": "nakṣatramaṇḍalaṃ cāpi somādūrdhvaṃ prasarpati /",
  "GP12mtp176pu:11517": "nakṣatrebhyo budhaścordhvaṃ budhāccordhvaṃ tu bhārgavaḥ // MatsP_128.72 //",
  "GP12mtp176pu:11518": "vakrastu bhārgavādūrdhvaṃ vakrādūrdhvaṃ bṛhaspatiḥ /",
  "GP12mtp176pu:11519": "tasmācchanaiścaraścordhvaṃ devācāryopari sthitaḥ // MatsP_128.73 //",
  "GP12mtp176pu:11520": "śanaiścarāttathā cordhvaṃ jñeyaṃ saptarṣimaṇḍalam /",
  "GP12mtp176pu:11521": "saptarṣibhyo dhruvaścordhvaṃ samastaṃ tridivaṃ dhruve // MatsP_128.74 //",
  "GP12mtp176pu:11522": "dviguṇeṣu sahasreṣu yojanānāṃ śateṣu ca /",
  "GP12mtp176pu:11523": "grahāntaram athaikaikam ūrdhvaṃ nakṣatramaṇḍalāt // MatsP_128.75 //",
  "GP12mtp176pu:11524": "tārāgrahāntarāṇi syur uparyuparyadhiṣṭhitam /",
  "GP12mtp176pu:11525": "grahāśca candrasūryau ca divi divyena tejasā // MatsP_128.76 //",
  "GP12mtp176pu:11526": "nakṣatreṣu ca yujyante gacchanto niyatakramāt /",
  "GP12mtp176pu:11527": "candrārkagrahanakṣatrā nīcoccagṛhamāśritāḥ // MatsP_128.77 //",
  "GP12mtp176pu:11528": "samāgame ca bhede ca paśyanti yugapatprajāḥ /",
  "GP12mtp176pu:11529": "parasparaṃ sthitā hyevaṃ yujyante ca parasparam // MatsP_128.78 //",
  "GP12mtp176pu:11530": "asaṃkareṇa vijñeyas teṣāṃ yogastu vai budhaiḥ /",
  "GP12mtp176pu:11531": "ityevaṃ saṃniveśo vai pṛthivyā jyotiṣāṃ ca yaḥ // MatsP_128.79 //",
  "GP12mtp176pu:11532": "dvīpānāmudadhīnāṃ ca parvatānāṃ tathaiva ca /",
  "GP12mtp176pu:11533": "varṣāṇāṃ ca nadīnāṃ ca ye ca teṣu vasanti vai // MatsP_128.80 //",
  "GP12mtp176pu:11534": "ityeṣo 'rkavaśenaiva saṃniveśastu jyotiṣām /",
  "GP12mtp176pu:11535": "āvartaḥ sāntaro madhye saṃkṣiptaśca dhruvāttu sa // MatsP_128.81 //",
  "GP12mtp176pu:11536": "sarvatasteṣu vistīrṇo vṛttākāra ivocchritaḥ /",
  "GP12mtp176pu:11537": "lokasaṃvyavahārārtham īśvareṇa vinirmitaḥ // MatsP_128.82 //",
  "GP12mtp176pu:11538": "kalpādau buddhipūrvaṃ tu sthāpito 'sau svayambhuvā /",
  "GP12mtp176pu:11539": "ityeṣa saṃniveśo vai sarvasya jyotirātmakaḥ // MatsP_128.83 //",
  "GP12mtp176pu:11540": "vaiśvarūpaṃ pradhānasya pariṇāho 'sya yaḥ smṛtaḥ /",
  "GP12mtp176pu:11541": "teṣāṃ śakyaṃ na saṃkhyātuṃ yāthātathyena kenacit /",
  "GP12mtp176pu:11542": "gatāgataṃ manuṣyeṇa jyotiṣāṃ māṃsacakṣuṣā // MatsP_128.84 //",
  "GP12mtp176pu:11543": "______________________________________________________",
  "GP12mtp176pu:11544": "Matsya-Purāṇa 129",
  "GP12mtp176pu:11545": "*ṛṣaya ūcuḥ",
  "GP12mtp176pu:11546": "kathaṃ jagāma bhagavān purāritvaṃ maheśvaraḥ /",
  "GP12mtp176pu:11547": "dadāha ca kathaṃ devas tanno vistarato vada // MatsP_129.1 //",
  "GP12mtp176pu:11548": "pṛcchāmastvāṃ vayaṃ sarve bahumānātpunaḥ punaḥ /",
  "GP12mtp176pu:11549": "tripuraṃ tadyathā durgaṃ mayamāyāvinirmitam /",
  "GP12mtp176pu:11550": "devenaikeṣuṇā dagdhaṃ tathā no vada mānada // MatsP_129.2 //",
  "GP12mtp176pu:11551": "*sūta uvāca",
  "GP12mtp176pu:11552": "śṛṇudhvaṃ tripuraṃ devo yathā dāritavān bhavaḥ /",
  "GP12mtp176pu:11553": "mayo nāma mahāmāyo māyānāṃ janako 'suraḥ // MatsP_129.3 //",
  "GP12mtp176pu:11554": "nirjitaḥ sa tu saṃgrāme tatāpa paramaṃ tapaḥ /",
  "GP12mtp176pu:11555": "tapasyantaṃ tu taṃ viprā daityāvanyāvanugrahāt // MatsP_129.4 //",
  "GP12mtp176pu:11556": "tasyaiva kṛtyamuddiśya tepatuḥ paramaṃ tapaḥ /",
  "GP12mtp176pu:11557": "vidyunmālī ca balavāṃs tārakākhyaśca vīryavān // MatsP_129.5 //",
  "GP12mtp176pu:11558": "mayatejaḥsamākrāntau tepaturmayapārśvagau /",
  "GP12mtp176pu:11559": "lokā iva yathā mūrtās trayas traya ivāgnayaḥ // MatsP_129.6 //",
  "GP12mtp176pu:11560": "lokatrayaṃ tāpayantas te tepurdānavāstapaḥ /",
  "GP12mtp176pu:11561": "hemante jalaśayyāsu grīṣme pañcatape tathā // MatsP_129.7 //",
  "GP12mtp176pu:11562": "varṣāsu ca tathākāśe kṣapayantastanūḥ priyāḥ /",
  "GP12mtp176pu:11563": "sevānāḥ phalamūlāni puṣpāṇi ca jalāni ca // MatsP_129.8 //",
  "GP12mtp176pu:11564": "anyadācaritāhārāḥ paṅkenācitavalkalāḥ /",
  "GP12mtp176pu:11565": "magnāḥ śaivālapaṅkeṣu vimalāvimaleṣu ca // MatsP_129.9 //",
  "GP12mtp176pu:11566": "nirmāṃsāśca tato jātāḥ kṛśā dhamanisaṃtatāḥ /",
  "GP12mtp176pu:11567": "teṣāṃ tapaḥprabhāvena prabhāvavidhutaṃ yathā // MatsP_129.10 //",
  "GP12mtp176pu:11568": "niṣprabhaṃ tu jagatsarvaṃ mandamevābhibhāṣitam /",
  "GP12mtp176pu:11569": "dahyamāneṣu lokeṣu taistribhirdānavāgnibhiḥ // MatsP_129.11 //",
  "GP12mtp176pu:11570": "teṣāmagre jagadbandhuḥ prādurbhūtaḥ pitāmahaḥ /",
  "GP12mtp176pu:11571": "tataḥ sāhasakartāraḥ prāhuste sahasāgatam // MatsP_129.12 //",
  "GP12mtp176pu:11572": "svakaṃ pitāmahaṃ daityās taṃ vai tuṣṭuvureva ca /",
  "GP12mtp176pu:11573": "atha tāndānavānbrahmā tapasā tapanaprabhān // MatsP_129.13 //",
  "GP12mtp176pu:11574": "uvāca harṣapūrṇākṣo harṣapūrṇamukhastadā /",
  "GP12mtp176pu:11575": "varado 'haṃ hi vo vatsās tapastoṣita āgataḥ // MatsP_129.14 //",
  "GP12mtp176pu:11576": "vriyatām īpsitaṃ yacca sābhilāṣaṃ taducyatām /",
  "GP12mtp176pu:11577": "ityevamucyamānāstu pratipannaṃ pitāmaham // MatsP_129.15 //",
  "GP12mtp176pu:11578": "viśvakarmā mayaḥ prāha praharṣotphullalocanaḥ /",
  "GP12mtp176pu:11579": "deva daityāḥ purā devaiḥ saṃgrāme tārakāmaye // MatsP_129.16 //",
  "GP12mtp176pu:11580": "nirjitāstāḍitāścaiva hatāścāpyāyudhairapi /",
  "GP12mtp176pu:11581": "devairvairānubandhācca dhāvanto bhayavepitāḥ // MatsP_129.17 //",
  "GP12mtp176pu:11582": "śaraṇaṃ naiva jānīmaḥ śarma vā śaraṇārthinaḥ /",
  "GP12mtp176pu:11583": "so 'haṃ tapaḥprabhāvena tava bhaktyā tathaiva ca // MatsP_129.18 //",
  "GP12mtp176pu:11584": "icchāmi kartuṃ taddurgaṃ yaddevairapi dustaram /",
  "GP12mtp176pu:11585": "tasmiṃśca tripure durge matkṛte kṛtināṃ vara // MatsP_129.19 //",
  "GP12mtp176pu:11586": "bhūmyānāṃ jalajānāṃ ca śāpānāṃ munitejasām /",
  "GP12mtp176pu:11587": "devapraharaṇānāṃ ca devānāṃ ca prajāpateḥ // MatsP_129.20 //",
  "GP12mtp176pu:11588": "alaṅghanīyaṃ bhavatu tripuraṃ yadi te priyam /",
  "GP12mtp176pu:11589": "viśvakarmā itīvoktaḥ sa tadā viśvakarmaṇā // MatsP_129.21 //",
  "GP12mtp176pu:11590": "uvāca prahasanvākyaṃ mayaṃ daityagaṇādhipam /",
  "GP12mtp176pu:11591": "sarvāmaratvaṃ naivāsti asadvṛttasya dānava // MatsP_129.22 //",
  "GP12mtp176pu:11592": "tasmāddurgavidhānaṃ hi kṣaṇādapi vidhīyatām /",
  "GP12mtp176pu:11593": "pitāmahavacaḥ śrutvā tadaivaṃ dānavo mayaḥ // MatsP_129.23 //",
  "GP12mtp176pu:11594": "prāñjaliḥ punarapyāha brahmāṇaṃ padmasambhavam /",
  "GP12mtp176pu:11595": "yastadekeṣuṇā durgaṃ sakṛnmuktena nirdahet // MatsP_129.24 //",
  "GP12mtp176pu:11596": "samaṃ sa saṃyuge hanyād avadhyaṃ śeṣato bhavet /",
  "GP12mtp176pu:11597": "evamastviti cāpyuktvā mayaṃ devaḥ pitāmahaḥ // MatsP_129.25 //",
  "GP12mtp176pu:11598": "svapne labdho yathārtho vai tatraivādarśanaṃ yayau /",
  "GP12mtp176pu:11599": "gate pitāmahe daityā gatā mayaraviprabhāḥ // MatsP_129.26 //",
  "GP12mtp176pu:11600": "varadānādvirejuste tapasā ca mahābalāḥ /",
  "GP12mtp176pu:11601": "sa mayastu mahābuddhir dānavo vṛṣasattamaḥ // MatsP_129.27 //",
  "GP12mtp176pu:11602": "durgaṃ vyavasitaḥ kartum iti cācintayattadā /",
  "GP12mtp176pu:11603": "kathaṃ nāma bhaveddurgaṃ tanmayā tripuraṃ kṛtam // MatsP_129.28 //",
  "GP12mtp176pu:11604": "vatsyate tatpuraṃ divyaṃ matto nānyairna saṃśayaḥ /",
  "GP12mtp176pu:11605": "yathācaikeṣuṇā tena tatpuraṃ na hi hanyate // MatsP_129.29 //",
  "GP12mtp176pu:11606": "devaistathā vidhātavyaṃ mayā mativicāraṇam /",
  "GP12mtp176pu:11607": "vistāro yojanaśatam ekaikasya purasya tu // MatsP_129.30 //",
  "GP12mtp176pu:11608": "kāryasteṣāṃ ca viṣkambhaś caikaikaśatayojanam /",
  "GP12mtp176pu:11609": "puṣyayogeṇa nirmāṇaṃ purāṇaṃ ca bhaviṣyati // MatsP_129.31 //",
  "GP12mtp176pu:11610": "puṣyayogeṇa ca divi sameṣyanti parasparam /",
  "GP12mtp176pu:11611": "puṣyayogeṇa yuktāni yastānyāsādayiṣyati // MatsP_129.32 //",
  "GP12mtp176pu:11612": "purāṇyekaprahāreṇa śatāni nihaniṣyati /",
  "GP12mtp176pu:11613": "āyasaṃ tu kṣititale rājataṃ tu nabhastale // MatsP_129.33 //",
  "GP12mtp176pu:11614": "rājatasyopariṣṭāttu sauvarṇaṃ bhavitā puram /",
  "GP12mtp176pu:11615": "evaṃ tribhiḥ purairyuktaṃ tripuraṃ tadbhaviṣyati /",
  "GP12mtp176pu:11616": "śatayojanaviṣkambhair antaraistaddurāsadam // MatsP_129.34 //",
  "GP12mtp176pu:11617": "aṭṭālakair yantraśataghnibhiśca sacakraśūlopalakampanaiśca /",
  "GP12mtp176pu:11618": "dvārairmahāmandaramerukalpaiḥ prākāraśṛṅgaiḥ suvirājamānam // MatsP_129.35 //",
  "GP12mtp176pu:11619": "satārakākhyena mayena guptaṃ svasthaṃ ca guptaṃ taḍinmālināpi /",
  "GP12mtp176pu:11620": "ko nāma hantuṃ tripuraṃ samartho muktvā trinetraṃ bhagavantamekam // MatsP_129.36 //",
  "GP12mtp176pu:11621": "______________________________________________________",
  "GP12mtp176pu:11622": "Matsya-Purāṇa 130",
  "GP12mtp176pu:11623": "*sūta uvāca",
  "GP12mtp176pu:11624": "iti cintāyuto daityo divyopāyaprabhāvajam /",
  "GP12mtp176pu:11625": "cakāra tripuraṃ durgaṃ manaḥsaṃcāracāritam // MatsP_130.1 //",
  "GP12mtp176pu:11626": "prākāro 'nena mārgeṇa iha vāmutra gopuram /",
  "GP12mtp176pu:11627": "iha cāṭṭālakadvāram iha cāṭṭālagopuram // MatsP_130.2 //",
  "GP12mtp176pu:11628": "rājamārga itaścāpi vipulo bhavatāmiti /",
  "GP12mtp176pu:11629": "rathyoparathyāḥ sattrikā iha catvara eva ca // MatsP_130.3 //",
  "GP12mtp176pu:11630": "idamantaḥpurasthānaṃ rudrāyatanamatra ca /",
  "GP12mtp176pu:11631": "savaṭāni taḍāgāni hy atra vāpyaḥ sarāṃsi ca // MatsP_130.4 //",
  "GP12mtp176pu:11632": "ārāmāśca sabhāścātra udyānānyatra vā tathā /",
  "GP12mtp176pu:11633": "upanirgamo dānavānāṃ bhavatyatra manoharaḥ // MatsP_130.5 //",
  "GP12mtp176pu:11634": "ityevaṃ mānasaṃ tatrā-kalpayatpurakalpavit /",
  "GP12mtp176pu:11635": "mayena tatpuraṃ sṛṣṭaṃ tripuraṃ tviti naḥ śrutam // MatsP_130.6 //",
  "GP12mtp176pu:11636": "kārṣṇāyasamayaṃ yattu mayena vihitaṃ puram /",
  "GP12mtp176pu:11637": "tārakākhyo 'dhipastatra kṛtasthānādhipo 'vasat // MatsP_130.7 //",
  "GP12mtp176pu:11638": "yattu pūrṇendusaṃkāśaṃ rājataṃ nirmitaṃ puram /",
  "GP12mtp176pu:11639": "vidyunmālī prabhustatra vidyunmālī tvivāmbudaḥ // MatsP_130.8 //",
  "GP12mtp176pu:11640": "suvarṇādhikṛtaṃ yacca mayena vihitaṃ puram /",
  "GP12mtp176pu:11641": "svayameva mayastatra gatastadadhipaḥ prabhuḥ // MatsP_130.9 //",
  "GP12mtp176pu:11642": "tārakasya puraṃ tatra śatayojanamantaram /",
  "GP12mtp176pu:11643": "vidyunmālipuraṃ cāpi śatayojanake 'ntare // MatsP_130.10 //",
  "GP12mtp176pu:11644": "meruparvatasaṃkāśaṃ mayasyāpi puraṃ mahat /",
  "GP12mtp176pu:11645": "puṣyasaṃyogamātreṇa kālena sa mayaḥ purā // MatsP_130.11 //",
  "GP12mtp176pu:11646": "kṛtavāṃstripuraṃ daityas trinetraḥ puṣpakaṃ yathā /",
  "GP12mtp176pu:11647": "yena yena mayo yāti prakurvāṇaḥ puraṃ purāt // MatsP_130.12 //",
  "GP12mtp176pu:11648": "praśastāstatra tatraiva vāruṇyāmālayāḥ svayam /",
  "GP12mtp176pu:11649": "rukmarūpyāyasānāṃ ca śataśo 'tha sahasraśaḥ // MatsP_130.13 //",
  "GP12mtp176pu:11650": "ratnācitāni śobhante purāṇyamaravidviṣām /",
  "GP12mtp176pu:11651": "prāsādaśatajuṣṭāni kūṭāgārotkaṭāni ca // MatsP_130.14 //",
  "GP12mtp176pu:11652": "sarveṣāṃ kāmagāni syuḥ sarvalokātigāni ca /",
  "GP12mtp176pu:11653": "sodyānavāpīkūpāni sapadmasaravanti ca // MatsP_130.15 //",
  "GP12mtp176pu:11654": "aśokavanabhūtāni kokilārutavanti ca /",
  "GP12mtp176pu:11655": "citraśālāviśālāni catuḥśālottamāni ca // MatsP_130.16 //",
  "GP12mtp176pu:11656": "saptāṣṭadaśabhaumāni satkṛtāni mayena ca /",
  "GP12mtp176pu:11657": "bahudhvajapatākāni sragdāmālaṃkṛtāni ca // MatsP_130.17 //",
  "GP12mtp176pu:11658": "kiṅkiṇījālaśabdāni gandhavanti mahānti ca /",
  "GP12mtp176pu:11659": "susaṃyuktopaliptāni puṣpanaivedyavanti ca // MatsP_130.18 //",
  "GP12mtp176pu:11660": "yajñadhūmāndhakārāṇi saṃpūrṇakalaśāni ca /",
  "GP12mtp176pu:11661": "gaganāvaraṇābhāni haṃsapaṅktinibhāni ca // MatsP_130.19 //",
  "GP12mtp176pu:11662": "paṅktīkṛtāni rājante gṛhāṇi tripure pure /",
  "GP12mtp176pu:11663": "muktākalāpairlambadbhir hasantīva śaśiśriyam // MatsP_130.20 //",
  "GP12mtp176pu:11664": "mallikājātipuṣpādyair gandhadhūpādhivāsitaiḥ /",
  "GP12mtp176pu:11665": "pañcendriyasukhairnityaṃ samaiḥ satpuruṣairiva // MatsP_130.21 //",
  "GP12mtp176pu:11666": "hemarājatalohādya-maṇiratnāñjanāṅkitāḥ /",
  "GP12mtp176pu:11667": "prākārāstripure tasmin giriprākārasaṃnibhāḥ // MatsP_130.22 //",
  "GP12mtp176pu:11668": "ekaikasminpure tasmin gopurāṇāṃ śataṃ śatam /",
  "GP12mtp176pu:11669": "sapatākādhvajavatāṃ dṛśyante giriśṛṅgavat // MatsP_130.23 //",
  "GP12mtp176pu:11670": "nūpurārāvaramyāṇi tripure tatpurāṇyapi /",
  "GP12mtp176pu:11671": "svargātiriktaśrīkāṇi tatra kanyāpurāṇi ca // MatsP_130.24 //",
  "GP12mtp176pu:11672": "ārāmaiśca vihāraiśca taḍāgavaṭacatvaraiḥ /",
  "GP12mtp176pu:11673": "sarobhiśca saridbhiśca vanaiścopavanairapi // MatsP_130.25 //",
  "GP12mtp176pu:11674": "divyabhogopabhogāni nānāratnayutāni ca /",
  "GP12mtp176pu:11675": "puṣpotkaraiśca subhagās tripurasyopanirgamāḥ /",
  "GP12mtp176pu:11676": "parikhāśatagambhīrāḥ kṛtā māyānivāraṇaiḥ // MatsP_130.26 //",
  "GP12mtp176pu:11677": "niśamya taddurgavidhānamuttamaṃ kṛtaṃ mayenādbhutavīryakarmaṇā /",
  "GP12mtp176pu:11678": "diteḥ sutā daivatarājavairiṇaḥ sahasraśaḥ prāpuranantavikramāḥ // MatsP_130.27 //",
  "GP12mtp176pu:11679": "tadāsurairdarpitavairimardanair janārdanaiḥ śailakarīndrasaṃnibhaiḥ /",
  "GP12mtp176pu:11680": "babhūva pūrṇaṃ tripuraṃ tathā purā yathāmbaraṃ bhūrijalair jalapradaiḥ // MatsP_130.28 //",
  "GP12mtp176pu:11681": "______________________________________________________",
  "GP12mtp176pu:11682": "Matsya-Purāṇa 131",
  "GP12mtp176pu:11683": "*sūta uvāca",
  "GP12mtp176pu:11684": "nirmite tripure durge mayenāsuraśilpinā /",
  "GP12mtp176pu:11685": "taddurgaṃ durgatāṃ prāpa baddhavairaiḥ surāsuraiḥ // MatsP_131.1 //",
  "GP12mtp176pu:11686": "sakalatrāḥ saputrāśca śastravanto 'ntakopamāḥ /",
  "GP12mtp176pu:11687": "mayādiṣṭāni viviśur gṛhāṇi hṛṣitāśca te // MatsP_131.2 //",
  "GP12mtp176pu:11688": "siṃhā vanamivāneke makarā iva sāgaram /",
  "GP12mtp176pu:11689": "roṣaiścaivātipāruṣyaiḥ śarīramiva saṃhataiḥ // MatsP_131.3 //",
  "GP12mtp176pu:11690": "tadvadbalibhiradhyastaṃ tatpuraṃ devatāribhiḥ /",
  "GP12mtp176pu:11691": "tripuraṃ saṃkulaṃ jātaṃ daityakoṭiśatākulam // MatsP_131.4 //",
  "GP12mtp176pu:11692": "sutalādapi niṣpatya pātālāddānavālayāt /",
  "GP12mtp176pu:11693": "upatasthuḥ payodābhā ye ca giryupajīvinaḥ // MatsP_131.5 //",
  "GP12mtp176pu:11694": "yo yaṃ prārthayate kāmaṃ samprāptastripurāśrayāt /",
  "GP12mtp176pu:11695": "tasya tasya mayastatra māyayā vidadhāti saḥ // MatsP_131.6 //",
  "GP12mtp176pu:11696": "sacandreṣu pradoṣeṣu sāmbujeṣu saraḥsu ca /",
  "GP12mtp176pu:11697": "ārāmeṣu sacūteṣu tapodhanavaneṣu ca // MatsP_131.7 //",
  "GP12mtp176pu:11698": "svaṅgāścandanadigdhāṅgāṃ mātaṃgāḥ samadā iva /",
  "GP12mtp176pu:11699": "mṛṣṭābharaṇavastrāśca mṛṣṭasraganulepanāḥ // MatsP_131.8 //",
  "GP12mtp176pu:11700": "priyābhiḥ priyakrāmābhir hāvabhāvaprasūtibhiḥ /",
  "GP12mtp176pu:11701": "nārībhiḥ satataṃ remur muditāścaiva dānavāḥ // MatsP_131.9 //",
  "GP12mtp176pu:11702": "mayena nirmite sthāne modamānā mahāsurāḥ /",
  "GP12mtp176pu:11703": "arthe dharme ca kāme ca nidadhuste matīḥ svayam // MatsP_131.10 //",
  "GP12mtp176pu:11704": "teṣāṃ tripurayuktānāṃ tripure tridaśāriṇām /",
  "GP12mtp176pu:11705": "vrajati sma sukhaṃ kālaḥ svargasthānāṃ yathā tathā // MatsP_131.11 //",
  "GP12mtp176pu:11706": "śuśrūṣante pitṝnputrāḥ patnyaścāpi patīṃstathā /",
  "GP12mtp176pu:11707": "vimuktakalahāścāpi prītayaḥ pracurābhavan // MatsP_131.12 //",
  "GP12mtp176pu:11708": "nādharmastripurasthānāṃ bādhate vīryavānapi /",
  "GP12mtp176pu:11709": "arcayanto diteḥ putrās tripurāyatane haram // MatsP_131.13 //",
  "GP12mtp176pu:11710": "puṇyāhaśabdānuccerur āśīrvādāṃśca vedagān /",
  "GP12mtp176pu:11711": "svanūpuraravonmiśrān veṇuvīṇāravānapi // MatsP_131.14 //",
  "GP12mtp176pu:11712": "hāsaśca varanārīṇāṃ cittavyākulakārakaḥ /",
  "GP12mtp176pu:11713": "tripure dānavendrāṇāṃ ramatāṃ śrūyate sadā // MatsP_131.15 //",
  "GP12mtp176pu:11714": "teṣāmarcayatāṃ devān brāhmaṇāṃśca namasyatām /",
  "GP12mtp176pu:11715": "dharmārthakāmamantrāṇāṃ mahānkālo 'bhyavartata // MatsP_131.16 //",
  "GP12mtp176pu:11716": "athālakṣmīrasūyā ca tṛḍbubhukṣe tathaiva ca /",
  "GP12mtp176pu:11717": "kaliśca kalahaścaiva tripuraṃ viviśuḥ saha // MatsP_131.17 //",
  "GP12mtp176pu:11718": "saṃdhyākālaṃ praviṣṭāste tripuraṃ ca bhayāvahāḥ /",
  "GP12mtp176pu:11719": "samadhyāsuḥ samaṃ ghorāḥ śarīrāṇi yathāmayāḥ // MatsP_131.18 //",
  "GP12mtp176pu:11720": "sarva ete viśantastu mayena tripurāntaram /",
  "GP12mtp176pu:11721": "svapne bhayāvahā dṛṣṭā āviśantastu dānavān // MatsP_131.19 //",
  "GP12mtp176pu:11722": "udite ca sahasrāṃśau śubhabhāsākare ravau /",
  "GP12mtp176pu:11723": "mayaḥ sabhāmāviveśa bhāskarābhyāmivāmbudaḥ // MatsP_131.20 //",
  "GP12mtp176pu:11724": "merukūṭanibhe ramya āsane svarṇamaṇḍite /",
  "GP12mtp176pu:11725": "āsīnāḥ kāñcanagireḥ śṛṅge toyamuco yathā // MatsP_131.21 //",
  "GP12mtp176pu:11726": "pārśvayostārakākhyaśca vidyunmālī ca dānavaḥ /",
  "GP12mtp176pu:11727": "upaviṣṭau mayasyānte hastinaḥ kalabhāviva // MatsP_131.22 //",
  "GP12mtp176pu:11728": "tataḥ surārayaḥ sarve 'śeṣakopā raṇājire /",
  "GP12mtp176pu:11729": "upaviṣṭā dṛḍhaṃ viddhā dānavā devaśatravaḥ // MatsP_131.23 //",
  "GP12mtp176pu:11730": "teṣvāsīneṣu sarveṣu sukhāsanagateṣu ca /",
  "GP12mtp176pu:11731": "mayo māyāvijanaka ityuvāca sa dānavān // MatsP_131.24 //",
  "GP12mtp176pu:11732": "khecarāḥ khecarārāvā bho bho dākṣāyaṇīsutāḥ /",
  "GP12mtp176pu:11733": "niśāmayadhvaṃ svapno 'yaṃ mayā dṛṣṭo bhayāvahaḥ // MatsP_131.25 //",
  "GP12mtp176pu:11734": "catasraḥ pramadāstatra trayo martyā bhayāvahāḥ /",
  "GP12mtp176pu:11735": "kopānalādīptamukhāḥ praviṣṭās tripurārdinaḥ // MatsP_131.26 //",
  "GP12mtp176pu:11736": "praviśya ruṣitāste ca purāṇyatulavikramāḥ /",
  "GP12mtp176pu:11737": "praviṣṭāḥ sma śarīrāṇi bhūtvā bahuśarīriṇaḥ // MatsP_131.27 //",
  "GP12mtp176pu:11738": "nagaraṃ tripuraṃ cedaṃ tamasā samavasthitam /",
  "GP12mtp176pu:11739": "sagṛhaṃ saha yuṣmābhiḥ sāgarāmbhasi majjitam // MatsP_131.28 //",
  "GP12mtp176pu:11740": "ulūkaṃ rucirā nārī nagnārūḍhā kharaṃ tathā /",
  "GP12mtp176pu:11741": "saha strībhirhasantī ca cumbane pramadā yathā /",
  "GP12mtp176pu:11742": "puruṣaḥ sindutilakaś caturaṅghris trilocanaḥ // MatsP_131.29 //",
  "GP12mtp176pu:11743": "yena sā pramadā nunnā ahaṃ caiva vibodhitaḥ /",
  "GP12mtp176pu:11744": "īdṛśī pramadā dṛṣṭā mayā cātibhayāvahā // MatsP_131.30 //",
  "GP12mtp176pu:11745": "eṣa īdṛśakaḥ svapno dṛṣṭo vai ditinandanāḥ /",
  "GP12mtp176pu:11746": "dṛṣṭaḥ kathaṃ hi kaṣṭāya asurāṇāṃ bhaviṣyati // MatsP_131.31 //",
  "GP12mtp176pu:11747": "yadi vo 'haṃ kṣamo rājā yadidaṃ vettha ceddhitam /",
  "GP12mtp176pu:11748": "nibodhadhvaṃ sumanaso na cāsūyitum arhatha // MatsP_131.32 //",
  "GP12mtp176pu:11749": "kāmaṃ cerṣyāṃ ca kopaṃ ca asūyāṃ saṃvihāya ca /",
  "GP12mtp176pu:11750": "satye dame ca dharme ca munivāde ca tiṣṭhata // MatsP_131.33 //",
  "GP12mtp176pu:11751": "śāntayaśca prayujyantāṃ pūjyatāṃ ca maheśvaraḥ /",
  "GP12mtp176pu:11752": "yadi nāmāsya svapnasya hy evaṃ coparamo bhavet // MatsP_131.34 //",
  "GP12mtp176pu:11753": "kupyate no dhruvaṃ rudro devadevastrilocanaḥ /",
  "GP12mtp176pu:11754": "bhaviṣyāṇi ca dṛśyante yato nastripure 'surāḥ // MatsP_131.35 //",
  "GP12mtp176pu:11755": "kalahaṃ varjayantaśca arjayantas tathārjavam /",
  "GP12mtp176pu:11756": "svapnodayaṃ pratīkṣadhvaṃ kālodayamathāpi ca // MatsP_131.36 //",
  "GP12mtp176pu:11757": "śrutvā dākṣāyaṇīputrā ityevaṃ mayabhāṣitam /",
  "GP12mtp176pu:11758": "krodherṣyāvasthayā yuktā dṛśyante ca vināśagāḥ // MatsP_131.37 //",
  "GP12mtp176pu:11759": "vināśam upapaśyanto hy alakṣmyā vyāpitāsurāḥ /",
  "GP12mtp176pu:11760": "tatraiva dṛṣṭvā te 'nyonyaṃ sakrodhāpūritekṣaṇāḥ // MatsP_131.38 //",
  "GP12mtp176pu:11761": "atha daivaparidhvastā dānavāstripurālayāḥ /",
  "GP12mtp176pu:11762": "hitvā satyaṃ ca dharmaṃ ca akāryāṇyupacakramuḥ // MatsP_131.39 //",
  "GP12mtp176pu:11763": "dviṣanti brāhmaṇānpuṇyān na cārcanti hi devatāḥ /",
  "GP12mtp176pu:11764": "guruṃ caiva na manyante hy anyonyaṃ cāpi cukrudhuḥ // MatsP_131.40 //",
  "GP12mtp176pu:11765": "kalaheṣu ca sajjante svadharmeṣu hasanti ca /",
  "GP12mtp176pu:11766": "parasparaṃ ca nindanti ahamityeva vādinaḥ // MatsP_131.41 //",
  "GP12mtp176pu:11767": "uccairgurūnprabhāṣante nābhibhāṣanti pūjitāḥ /",
  "GP12mtp176pu:11768": "akasmātsāśrunayanā jāyante ca samutsukāḥ // MatsP_131.42 //",
  "GP12mtp176pu:11769": "dadhisaktūnpayaścaiva kapitthāni ca rātriṣu /",
  "GP12mtp176pu:11770": "bhakṣayanti ca śeranta ucchiṣṭāḥ saṃvṛtāstathā // MatsP_131.43 //",
  "GP12mtp176pu:11771": "mūtraṃ kṛtvopaspṛśanti cākṛtvā pādadhāvanam /",
  "GP12mtp176pu:11772": "saṃviśanti ca śayyāsu śaucācāravivarjitāḥ // MatsP_131.44 //",
  "GP12mtp176pu:11773": "saṃkucanti bhayāccaiva mārjārāṇāṃ yathākhukaḥ /",
  "GP12mtp176pu:11774": "bhāryāṃ gatvā na śudhyanti rahovṛttiṣu nistrapāḥ // MatsP_131.45 //",
  "GP12mtp176pu:11775": "purā suśīlā bhūtvā ca duḥśīlatvamupāgatāḥ /",
  "GP12mtp176pu:11776": "devāṃstapodhanāṃścaiva bādhante tripurālayāḥ // MatsP_131.46 //",
  "GP12mtp176pu:11777": "mayena vāryamāṇā api te vināśamupasthitāḥ /",
  "GP12mtp176pu:11778": "vipriyāṇyeva viprāṇāṃ kurvāṇāḥ kalahaiṣiṇaḥ // MatsP_131.47 //",
  "GP12mtp176pu:11779": "vaibhrājaṃ nandanaṃ caiva tathā caitrarathaṃ vanam /",
  "GP12mtp176pu:11780": "aśokaṃ ca varāśokaṃ sarvartukamathāpi ca // MatsP_131.48 //",
  "GP12mtp176pu:11781": "svargaṃ ca devatāvāsaṃ pūrvadevavaśānugāḥ /",
  "GP12mtp176pu:11782": "vidhvaṃsayanti saṃkruddhās tapodhanavanāni ca // MatsP_131.49 //",
  "GP12mtp176pu:11783": "vidhvastadevāyatanāśramaṃ ca saṃbhagnadevadvijapūjakaṃ tu /",
  "GP12mtp176pu:11784": "jagadbabhūvāmararājaduṣṭair abhidrutaṃ sasyamivālivṛndaiḥ // MatsP_131.50 //",
  "GP12mtp176pu:11785": "______________________________________________________",
  "GP12mtp176pu:11786": "Matsya-Purāṇa 132",
  "GP12mtp176pu:11787": "*sūta uvāca",
  "GP12mtp176pu:11788": "aśīleṣu praduṣṭeṣu dānaveṣu durātmasu /",
  "GP12mtp176pu:11789": "lokeṣūtsādyamāneṣu tapodhanavaneṣu ca // MatsP_132.1 //",
  "GP12mtp176pu:11790": "siṃhanāde vyomagānāṃ teṣu bhīteṣu jantuṣu /",
  "GP12mtp176pu:11791": "trailokye bhayasaṃmūḍhe tamondhanvam upāgate // MatsP_132.2 //",
  "GP12mtp176pu:11792": "ādityā vasavaḥ sādhyāḥ pitaro marutāṃ gaṇāḥ /",
  "GP12mtp176pu:11793": "bhītāḥ śaraṇamājagmur brahmāṇāṃ prapitāmaham // MatsP_132.3 //",
  "GP12mtp176pu:11794": "te taṃ svarṇotpalāsīnaṃ brahmāṇaṃ samupāgatāḥ /",
  "GP12mtp176pu:11795": "nemurūcuśca sahitāḥ pañcāsyaṃ caturānanam // MatsP_132.4 //",
  "GP12mtp176pu:11796": "varaguptāstavaiveha dānavāstripurālayāḥ /",
  "GP12mtp176pu:11797": "bādhante 'smānyathā preṣyān anuśādhi tato 'nagha // MatsP_132.5 //",
  "GP12mtp176pu:11798": "meghāgame yathā haṃsā mṛgāḥ siṃhabhayādiva /",
  "GP12mtp176pu:11799": "dānavānāṃ bhayāttadvad bhramāmo hi pitāmaha // MatsP_132.6 //",
  "GP12mtp176pu:11800": "putrāṇāṃ nāmadheyāni kalatrāṇāṃ tathaiva ca /",
  "GP12mtp176pu:11801": "dānavairbhrāmyamāṇānāṃ vismṛtāni tato 'nagha // MatsP_132.7 //",
  "GP12mtp176pu:11802": "devaveśmaprabhaṅgāśca āśramabhraṃśanāni ca /",
  "GP12mtp176pu:11803": "dānavairlomamohāndhaiḥ kriyante ca bhramanti ca // MatsP_132.8 //",
  "GP12mtp176pu:11804": "yadi na trāyase lokaṃ dānavairvidrutaṃ drutam /",
  "GP12mtp176pu:11805": "dharṣaṇānena nirdevaṃ nirmanuṣyāśramaṃ jagat // MatsP_132.9 //",
  "GP12mtp176pu:11806": "ityevaṃ tridaśairuktaḥ padmayoniḥ pitāmahaḥ /",
  "GP12mtp176pu:11807": "pratyāha tridaśān sendrān indutulyānanaḥ prabhuḥ // MatsP_132.10 //",
  "GP12mtp176pu:11808": "bhayasya yo varo datto mayā matimatāṃ varāḥ /",
  "GP12mtp176pu:11809": "tasyānta eṣa samprāpto yaḥ purokto mayā surāḥ // MatsP_132.11 //",
  "GP12mtp176pu:11810": "tacca teṣāmadhiṣṭhānaṃ tripuraṃ tridaśarṣabhāḥ /",
  "GP12mtp176pu:11811": "ekeṣupātamokṣeṇa hantavyaṃ neṣuvṛṣṭibhiḥ // MatsP_132.12 //",
  "GP12mtp176pu:11812": "bhavatāṃ ca na paśyāmi kamapyatra surarṣabhāḥ /",
  "GP12mtp176pu:11813": "yastu caikaprahāreṇa puraṃ hanyāt sadānavam // MatsP_132.13 //",
  "GP12mtp176pu:11814": "tripuraṃ nālpavīryeṇa śakyaṃ hantuṃ śareṇa tu /",
  "GP12mtp176pu:11815": "ekaṃ muktvā mahādevaṃ maheśānaṃ prajāpatim // MatsP_132.14 //",
  "GP12mtp176pu:11816": "te yūyaṃ yadi anye ca kratuvidhvaṃsakaṃ haram /",
  "GP12mtp176pu:11817": "yācāmaḥ sahitā devaṃ tripuraṃ sa haniṣyati // MatsP_132.15 //",
  "GP12mtp176pu:11818": "kṛtaḥ purāṇāṃ viṣkambho yojamānāṃ śataṃ śatam /",
  "GP12mtp176pu:11819": "yathā caikaprahāreṇa hanyate vai bhavena tu /",
  "GP12mtp176pu:11820": "puṣyayogeṇa yuktāni tāni caikakṣaṇena tu // MatsP_132.16 //",
  "GP12mtp176pu:11821": "tato devaiśca samprokto yāsyāma iti duḥkhitaiḥ /",
  "GP12mtp176pu:11822": "pitāmahaśca taiḥ sārdhaṃ bhavasaṃsadamāgataḥ // MatsP_132.17 //",
  "GP12mtp176pu:11823": "taṃ bhavaṃ bhūtabhavyeśaṃ giriśaṃ śūlapāṇinam /",
  "GP12mtp176pu:11824": "paśyanti comayā sārdhaṃ nandinā ca mahātmanā // MatsP_132.18 //",
  "GP12mtp176pu:11825": "agnivarṇamajaṃ devam agnikuṇḍanibhekṣaṇam /",
  "GP12mtp176pu:11826": "agnyādityasahasrābham agnivarṇavibhūṣitam // MatsP_132.19 //",
  "GP12mtp176pu:11827": "candrāvayavalakṣmāṇaṃ candrasaumyatarānanam /",
  "GP12mtp176pu:11828": "āgamya tamajaṃ devam atha taṃ nīlalohitam /",
  "GP12mtp176pu:11829": "astuvangopatiṃ śambhuṃ varadaṃ pārvatīpatim // MatsP_132.20 //",
  "GP12mtp176pu:11830": "*devā ūcuḥ",
  "GP12mtp176pu:11831": "namo bhavāya śarvāya rudrāya varadāya ca /",
  "GP12mtp176pu:11832": "paśūnāṃ pataye nityam ugrāya ca kapardine // MatsP_132.21 //",
  "GP12mtp176pu:11833": "mahādevāya bhīmāya tryambakāya ca śāntaye /",
  "GP12mtp176pu:11834": "īśānāya bhayaghnāya namastvandhakaghātine // MatsP_132.22 //",
  "GP12mtp176pu:11835": "nīlagrīvāya bhīmāya vedhase vedhasā stute /",
  "GP12mtp176pu:11836": "kumāraśatrunighnāya kumārajanakāya ca // MatsP_132.23 //",
  "GP12mtp176pu:11837": "vilohitāya dhūmrāya varāya krathanāya ca /",
  "GP12mtp176pu:11838": "nityaṃ nīlaśikhaṇḍāya śūline divyaśāyine // MatsP_132.24 //",
  "GP12mtp176pu:11839": "uragāya trinetrāya hiraṇyavasuretase /",
  "GP12mtp176pu:11840": "acintyāyāmbikābhartre sarvadevastutāya ca // MatsP_132.25 //",
  "GP12mtp176pu:11841": "vṛṣadhvajāya muṇḍāya jaṭine brahmacāriṇe /",
  "GP12mtp176pu:11842": "tapyamānāya salile brahmaṇyāyājitāya ca // MatsP_132.26 //",
  "GP12mtp176pu:11843": "viśvātmane viśvasṛje viśvamāvṛtya tiṣṭhate /",
  "GP12mtp176pu:11844": "namo 'stu divyarūpāya prabhave divyaśambhave // MatsP_132.27 //",
  "GP12mtp176pu:11845": "abhigamyāya kāmyāya stutyāyārcyāya sarvadā /",
  "GP12mtp176pu:11846": "bhaktānukampine nityaṃ diśate yanmanogatam // MatsP_132.28 //",
  "GP12mtp176pu:11847": "______________________________________________________",
  "GP12mtp176pu:11848": "Matsya-Purāṇa 133",
  "GP12mtp176pu:11849": "*sūta uvāca",
  "GP12mtp176pu:11850": "brahmādyaiḥ stūyamānastu devairdevo maheśvaraḥ /",
  "GP12mtp176pu:11851": "prajāpatimuvācedaṃ devānāṃ kva bhayaṃ mahat // MatsP_133.1 //",
  "GP12mtp176pu:11852": "bho devāḥ svāgataṃ vo 'stu brūta yadvo manogatam /",
  "GP12mtp176pu:11853": "tāvadeva prayacchāmi nāstyadeyaṃ mayā hi vaḥ // MatsP_133.2 //",
  "GP12mtp176pu:11854": "yuṣmākaṃ nitarāṃ śaṃ vai kartāhaṃ vibudharṣabhāḥ /",
  "GP12mtp176pu:11855": "carāmi mahadatyugraṃ yaccāpi paramaṃ tapaḥ // MatsP_133.3 //",
  "GP12mtp176pu:11856": "vidviṣṭā vo mama dviṣṭāḥ kaṣṭāḥ kaṣṭaparākramāḥ /",
  "GP12mtp176pu:11857": "teṣāmabhāvaḥ saṃpādyo yuṣmākaṃ bhava eva ca // MatsP_133.4 //",
  "GP12mtp176pu:11858": "evamuktāstu devena premṇā sabrahmakāḥ surāḥ /",
  "GP12mtp176pu:11859": "rudramāhurmahābhāgaṃ bhāgārhāḥ sarva eva te // MatsP_133.5 //",
  "GP12mtp176pu:11860": "bhagavaṃstaistapastaptaṃ raudraṃ raudraparākramaiḥ /",
  "GP12mtp176pu:11861": "asurairvadhyamānāḥ sma vayaṃ tvāṃ śaraṇaṃ gatāḥ // MatsP_133.6 //",
  "GP12mtp176pu:11862": "mayo nāma diteḥ putras trinetra kalahapriyaḥ /",
  "GP12mtp176pu:11863": "tripuraṃ yena taddurgaṃ kṛtaṃ pāṇḍuragopuram // MatsP_133.7 //",
  "GP12mtp176pu:11864": "tadāśritya puraṃ durgaṃ dānavā varanirbhayāḥ /",
  "GP12mtp176pu:11865": "bādhante 'smānmahādeva preṣyamasvāminaṃ yathā // MatsP_133.8 //",
  "GP12mtp176pu:11866": "udyānāni ca bhagnāni nandanādīni yāni ca /",
  "GP12mtp176pu:11867": "varāścāpsarasaḥ sarvā rambhādyā danujairhṛtāḥ // MatsP_133.9 //",
  "GP12mtp176pu:11868": "indrasya vāhyāśca gajāḥ kumudāñjanavāmanāḥ /",
  "GP12mtp176pu:11869": "airāvatādyā apahṛtā devatānāṃ maheśvara // MatsP_133.10 //",
  "GP12mtp176pu:11870": "ye cendrarathamukhyāś ca harayo 'pahṛtāsuraiḥ /",
  "GP12mtp176pu:11871": "jātāśca dānavānāṃ te rathayogyāsturaṃgamāḥ // MatsP_133.11 //",
  "GP12mtp176pu:11872": "ye rathā ye gajāścaiva yāḥ striyo vasu yacca naḥ /",
  "GP12mtp176pu:11873": "tanno vyapahṛtaṃ daityaiḥ saṃśayo jīvite punaḥ // MatsP_133.12 //",
  "GP12mtp176pu:11874": "trinetra evamuktastu devaiḥ śakrapurogamaiḥ /",
  "GP12mtp176pu:11875": "uvāca devāndeveśo varado vṛṣavāhanaḥ // MatsP_133.13 //",
  "GP12mtp176pu:11876": "vyapagacchatu vo devā mahaddānavajaṃ bhayam /",
  "GP12mtp176pu:11877": "tadahaṃ tripuraṃ dhakṣye kriyatāṃ yadbravīmi tat // MatsP_133.14 //",
  "GP12mtp176pu:11878": "yadīcchata mayā dagdhuṃ tatpuraṃ sahamānavam /",
  "GP12mtp176pu:11879": "rathamaupayikaṃ mahyaṃ sajjayadhvaṃ kimāsyate // MatsP_133.15 //",
  "GP12mtp176pu:11880": "digvāsasā tathoktāste sapitāmahakāḥ surāḥ /",
  "GP12mtp176pu:11881": "tathetyuktvā mahādevaṃ cakruste rathamuttamam // MatsP_133.16 //",
  "GP12mtp176pu:11882": "dharāṃ kūbarakau dvau tu rudrapārśvacarāvubhau /",
  "GP12mtp176pu:11883": "adhiṣṭhānaṃ śiro meror akṣo mandara eva ca // MatsP_133.17 //",
  "GP12mtp176pu:11884": "cakruścandraṃ ca sūryaṃ ca cakre kāñcanarājate /",
  "GP12mtp176pu:11885": "kṛṣṇapakṣaṃ śuklapakṣaṃ pakṣadvayamapīśvarāḥ // MatsP_133.18 //",
  "GP12mtp176pu:11886": "rathanemidvayaṃ cakrur devā brahmapuraḥsarāḥ /",
  "GP12mtp176pu:11887": "ādidvayaṃ pakṣayantraṃ yantrametāśca devatāḥ // MatsP_133.19 //",
  "GP12mtp176pu:11888": "kambalāśvatarābhyāṃ ca nāgābhyāṃ samaveṣṭitam /",
  "GP12mtp176pu:11889": "bhārgavaścāṅgirāścaiva budho 'ṅgāraka eva ca // MatsP_133.20 //",
  "GP12mtp176pu:11890": "śanaiścarastathā cātra sarve te devasattamāḥ /",
  "GP12mtp176pu:11891": "varūthaṃ gaganaṃ cakruś cārurūpaṃ rathasya te // MatsP_133.21 //",
  "GP12mtp176pu:11892": "kṛtaṃ dvijihvanayanaṃ triveṇuṃ śātakaumbhikam /",
  "GP12mtp176pu:11893": "maṇimuktendranīlaiśca vṛtaṃ hyaṣṭamukhaiḥ suraiḥ // MatsP_133.22 //",
  "GP12mtp176pu:11894": "gaṅgā sindhuḥ śatadruśca candrabhāgā irāvatī /",
  "GP12mtp176pu:11895": "vitastā ca vipāśā ca yamunā gaṇḍakī tathā // MatsP_133.23 //",
  "GP12mtp176pu:11896": "sarasvatī devikā ca tathā ca sarayūrapi /",
  "GP12mtp176pu:11897": "etāḥ saridvarāḥ sarvā veṇusaṃjñā kṛtā rathe // MatsP_133.24 //",
  "GP12mtp176pu:11898": "dhṛtarāṣṭrāśca ye nāgās te ca veśyātmakāḥ kṛtāḥ /",
  "GP12mtp176pu:11899": "vāsukeḥ kulajā ye ca ye ca raivatavaṃśajāḥ // MatsP_133.25 //",
  "GP12mtp176pu:11900": "te sarpā darpasampūrṇāś cāpatūṇeṣv anūnagāḥ /",
  "GP12mtp176pu:11901": "avatasthuḥ śarā bhūtvā nānājātiśubhānanāḥ // MatsP_133.26 //",
  "GP12mtp176pu:11902": "surasā saramā kadrūr vinatā śucireva ca /",
  "GP12mtp176pu:11903": "tṛṣā bubhukṣā sarvogrā mṛtyuḥ sarvaśamastathā // MatsP_133.27 //",
  "GP12mtp176pu:11904": "brahmavadhyā ca govadhyā bālavadhyā prajābhayāḥ /",
  "GP12mtp176pu:11905": "gadā bhūtvā śaktayaśca tadā devarathe 'bhyayuḥ // MatsP_133.28 //",
  "GP12mtp176pu:11906": "yugaṃ kṛtayugaṃ cātra cāturhotraprayojakāḥ /",
  "GP12mtp176pu:11907": "caturvarṇāḥ salīlāśca babhūvuḥ svarṇakuṇḍalāḥ // MatsP_133.29 //",
  "GP12mtp176pu:11908": "tadyugaṃ yugasaṃkāśaṃ rathaśīrṣe pratiṣṭhitam /",
  "GP12mtp176pu:11909": "dhṛtarāṣṭreṇa nāgena baddhaṃ balavatā mahat // MatsP_133.30 //",
  "GP12mtp176pu:11910": "ṛgvedaḥ sāmavedaśca yajurvedastathā paraḥ /",
  "GP12mtp176pu:11911": "vedāś catvāra evaite catvārasturagābhavan // MatsP_133.31 //",
  "GP12mtp176pu:11912": "annadānapurogāṇi yāni dānāni kānicit /",
  "GP12mtp176pu:11913": "tānyāsanvājināṃ teṣāṃ bhūṣaṇāni sahasraśaḥ // MatsP_133.32 //",
  "GP12mtp176pu:11914": "padmadvayaṃ takṣakaśca karkoṭakadhanaṃjayau /",
  "GP12mtp176pu:11915": "nāgā babhūvurevaite hayānāṃ vālabandhanāḥ // MatsP_133.33 //",
  "GP12mtp176pu:11916": "oṃkāraprabhavāstā vā mantrayajñakratukriyāḥ /",
  "GP12mtp176pu:11917": "upadravāḥ pratīkārāḥ paśubandheṣṭayastathā // MatsP_133.34 //",
  "GP12mtp176pu:11918": "yajñopavāhānyetāni tasmiṃllokarathe śubhe /",
  "GP12mtp176pu:11919": "maṇimuktāpravālaistu bhūṣitāni sahasraśaḥ // MatsP_133.35 //",
  "GP12mtp176pu:11920": "pratoda oṃkāra evāsīt tadagraṃ ca vaṣaṭkṛtam /",
  "GP12mtp176pu:11921": "sinīvālī kuhū rākā tathā cānumatiḥ śubhā /",
  "GP12mtp176pu:11922": "yoktrāṇyāsaṃsturaṃgāṇām apasarpaṇavigrahāḥ // MatsP_133.36 //",
  "GP12mtp176pu:11923": "kṛṣṇānyatha ca pītāni śvetamāñjiṣṭhakāni ca /",
  "GP12mtp176pu:11924": "avadātāḥ patākāstu babhūvuḥ pavaneritāḥ // MatsP_133.37 //",
  "GP12mtp176pu:11925": "ṛtubhiśca kṛtaḥ ṣaḍbhir dhanuḥ saṃvatsaro 'bhavat /",
  "GP12mtp176pu:11926": "ajarā jyābhavaccāpi sāmbikā dhanuṣo dṛḍhā // MatsP_133.38 //",
  "GP12mtp176pu:11927": "kālo hi bhagavānrudras taṃ ca saṃvatsaraṃ viduḥ /",
  "GP12mtp176pu:11928": "tasmādumā kālarātrir dhanuṣo jyājarābhavat // MatsP_133.39 //",
  "GP12mtp176pu:11929": "sagarbhaṃ tripuraṃ yena dagdhavānsa trilocanaḥ /",
  "GP12mtp176pu:11930": "sa iṣurviṣṇusomāgni-tridaivatamayo 'bhavat // MatsP_133.40 //",
  "GP12mtp176pu:11931": "ānanaṃ hyagnirabhavac chalyaṃ somastamonudaḥ /",
  "GP12mtp176pu:11932": "tejasaḥ samavāyo 'tha ceṣostejo rathāṅgadhṛk // MatsP_133.41 //",
  "GP12mtp176pu:11933": "tasmiṃśca vīryavṛddhyarthaṃ vāsukirnāgapārthivaḥ /",
  "GP12mtp176pu:11934": "tejaḥsaṃvasanārthaṃ vai mumocātiviṣo viṣam // MatsP_133.42 //",
  "GP12mtp176pu:11935": "kṛtvā devā rathaṃ cāpi divyaṃ divyaprabhāvataḥ /",
  "GP12mtp176pu:11936": "lokādhipatimabhyetya idaṃ vacanamabruvan // MatsP_133.43 //",
  "GP12mtp176pu:11937": "saṃskṛto 'yaṃ ratho 'smābhis tava dānavaśatrujit /",
  "GP12mtp176pu:11938": "idamāpatparitrāṇaṃ devānsendrapurogamān // MatsP_133.44 //",
  "GP12mtp176pu:11939": "taṃ meruśikharākāraṃ trailokyarathamuttamam /",
  "GP12mtp176pu:11940": "praśasya devānsādhviti rathaṃ paśyati śaṃkaraḥ // MatsP_133.45 //",
  "GP12mtp176pu:11941": "muhurdṛṣṭvā rathaṃ sādhu sādhvityuktvā muhurmuhuḥ /",
  "GP12mtp176pu:11942": "uvāca sendrānamarān amarādhipatiḥ svayam // MatsP_133.46 //",
  "GP12mtp176pu:11943": "yādṛśo 'yaṃ rathaḥ kḷpto yuṣmābhirmama sattamāḥ /",
  "GP12mtp176pu:11944": "īdṛśo rathasampattyā yantā śīghraṃ vidhīyatām // MatsP_133.47 //",
  "GP12mtp176pu:11945": "ityuktvā devadevena devā viddhā iveṣubhiḥ /",
  "GP12mtp176pu:11946": "avāpurmahatīṃ cintāṃ kathaṃ kāryamiti bruvan // MatsP_133.48 //",
  "GP12mtp176pu:11947": "mahādevasya devo 'nyaḥ ko nāma sadṛśo bhavet /",
  "GP12mtp176pu:11948": "muktvā cakrāyudhaṃ devaṃ so 'pyasyeṣuṃ samāśritaḥ // MatsP_133.49 //",
  "GP12mtp176pu:11949": "dhuri yuktā ivokṣāṇo ghaṭanta iva parvataiḥ /",
  "GP12mtp176pu:11950": "niśvasantaḥ surāḥ sarve kathametaditi bruvan // MatsP_133.50 //",
  "GP12mtp176pu:11951": "deveṣvāha devadevo lokanāthasya dhūrgatān /",
  "GP12mtp176pu:11952": "ahaṃ sārathirityuktvā jagrāhāśvāṃstato 'grajaḥ // MatsP_133.51 //",
  "GP12mtp176pu:11953": "tato devaiḥ sagandharvaiḥ siṃhanādo mahānkṛtaḥ /",
  "GP12mtp176pu:11954": "pratodahastaṃ samprekṣya brahmāṇaṃ sūtatāṃ gatam // MatsP_133.52 //",
  "GP12mtp176pu:11955": "bhagavānapi viśveśo rathasthe vai pitāmahe /",
  "GP12mtp176pu:11956": "sadṛśaḥ sūta ityuktvā cāruroha rathaṃ haraḥ // MatsP_133.53 //",
  "GP12mtp176pu:11957": "ārohati rathaṃ deve hy aśvā harabharāturāḥ /",
  "GP12mtp176pu:11958": "jānubhiḥ patitā bhūmau rajogrāsaśca grāsitaḥ // MatsP_133.54 //",
  "GP12mtp176pu:11959": "devo dṛṣṭvātha vedāṃstān abhīrugrahayān bhayāt /",
  "GP12mtp176pu:11960": "ujjahāra pitṝnārtān suputra iva duḥkhitān // MatsP_133.55 //",
  "GP12mtp176pu:11961": "tataḥ siṃharavo bhūyo babhūva rathabhairavaḥ /",
  "GP12mtp176pu:11962": "jayaśabdaśca devānāṃ saṃbabhūvārṇavopamaḥ // MatsP_133.56 //",
  "GP12mtp176pu:11963": "tadoṃkāramayaṃ gṛhya pratodaṃ varadaḥ prabhuḥ /",
  "GP12mtp176pu:11964": "svayambhūḥ prayayau vāhān anumantrya yathājavam // MatsP_133.57 //",
  "GP12mtp176pu:11965": "grasamānā ivākāśaṃ muṣṇanta iva medinīm /",
  "GP12mtp176pu:11966": "mukhebhyaḥ sasṛjuḥ śvāsān ucchvasanta ivoragāḥ // MatsP_133.58 //",
  "GP12mtp176pu:11967": "svayambhuvā codyamānāś coditena kapardinā /",
  "GP12mtp176pu:11968": "vrajanti te 'śvā javanāḥ kṣayakāla ivānilāḥ // MatsP_133.59 //",
  "GP12mtp176pu:11969": "dhvajocchrayavinirmāṇe dhvajayaṣṭimanuttamām /",
  "GP12mtp176pu:11970": "ākramya nandī vṛṣabhas tasthau tasmiñchivecchayā // MatsP_133.60 //",
  "GP12mtp176pu:11971": "bhārgavāṅgirasau devau daṇḍahastau raviprabhau /",
  "GP12mtp176pu:11972": "rathacakre tu rakṣete rudrasya priyakāṅkṣiṇau // MatsP_133.61 //",
  "GP12mtp176pu:11973": "śeṣaśca bhagavānnāgo 'nanto 'nantakaro 'riṇām /",
  "GP12mtp176pu:11974": "śarahasto rathaṃ pāti śayanaṃ brahmaṇastadā // MatsP_133.62 //",
  "GP12mtp176pu:11975": "yamastūrṇaṃ samāsthāya mahiṣaṃ cātidāruṇam /",
  "GP12mtp176pu:11976": "draviṇādhipatirvyālaṃ surāṇāmadhipo dvipam // MatsP_133.63 //",
  "GP12mtp176pu:11977": "mayūraṃ śatacandraṃ ca kūjantaṃ kiṃnaraṃ yathā /",
  "GP12mtp176pu:11978": "guha āsthāya varado yugopamarathaṃ pituḥ // MatsP_133.64 //",
  "GP12mtp176pu:11979": "nandīśvaraśca bhagavāñ chūlamādāya dīptimān /",
  "GP12mtp176pu:11980": "pṛṣṭhataścāpi pārśvābhyāṃ lokasya kṣayakṛdyathā // MatsP_133.65 //",
  "GP12mtp176pu:11981": "pramathāścāgnivarṇābhāḥ sāgnijvālā ivācalāḥ /",
  "GP12mtp176pu:11982": "anujagmū rathaṃ śārvaṃ nakrā iva mahārṇavam // MatsP_133.66 //",
  "GP12mtp176pu:11983": "bhṛgurbharadvājavasiṣṭhagautamāḥ kratuḥ pulastyaḥ pulahastapodhanāḥ /",
  "GP12mtp176pu:11984": "marīciratrirbhagavānathāṅgirāḥ parāśarāgastyamukhā maharṣayaḥ // MatsP_133.67 //",
  "GP12mtp176pu:11985": "haramajitamajaṃ pratuṣṭuvur vacanaviśeṣair vicitrabhūṣaṇaiḥ /",
  "GP12mtp176pu:11986": "rathastripure sakāñcanācalo vrajati sapakṣa ivādrirambare // MatsP_133.68 //",
  "GP12mtp176pu:11987": "karigiriravimeghasaṃnibhāḥ sajalapayodaninādanādinaḥ /*",
  "GP12mtp176pu:11988": "pramathagaṇāḥ parivārya devaguptaṃ rathamabhitaḥ prayayuḥ svadarpayuktāḥ // MatsP_133.69 //*",
  "GP12mtp176pu:11989": "makaratimitimiṅgilāvṛtaḥ pralaya ivātisamuddhato 'rṇavaḥ /",
  "GP12mtp176pu:11990": "vrajati rathavaro 'tibhāsvaro hy aśaninipātapayodaniḥsvanaḥ // MatsP_133.70 //",
  "GP12mtp176pu:11991": "______________________________________________________",
  "GP12mtp176pu:11992": "Matsya-Purāṇa 134",
  "GP12mtp176pu:11993": "*sūta uvāca",
  "GP12mtp176pu:11994": "pūjyamāne rathe tasmiṃl lokairdeve rathe sthite /",
  "GP12mtp176pu:11995": "pramatheṣu nadatsūgraṃ pravadatsu ca sādhviti // MatsP_134.1 //",
  "GP12mtp176pu:11996": "īśvarasvaraghoṣeṇa nardamāne mahāvṛṣe /",
  "GP12mtp176pu:11997": "jayatsu vipreṣu tathā garjatsu turageṣu ca // MatsP_134.2 //",
  "GP12mtp176pu:11998": "raṇāṅgaṇātsamutpatya devarṣirnāradaḥ prabhuḥ /",
  "GP12mtp176pu:11999": "kāntyā candropamastūrṇaṃ tripuraṃ puramāgataḥ // MatsP_134.3 //",
  "GP12mtp176pu:12000": "autpātikaṃ tu daityānāṃ tripure vartate dhruvam /",
  "GP12mtp176pu:12001": "nāradaścātra bhagavān prādurbhūtastapodhanaḥ // MatsP_134.4 //",
  "GP12mtp176pu:12002": "āgataṃ jaladābhāsaṃ sametāḥ sarvadānavāḥ /",
  "GP12mtp176pu:12003": "uttasthurnāradaṃ dṛṣṭvā abhivādanavādinaḥ // MatsP_134.5 //",
  "GP12mtp176pu:12004": "tamarghyeṇa ca pādyena madhuparkeṇa ceśvarāḥ /",
  "GP12mtp176pu:12005": "nāradaṃ pūjayāmāsur brahmāṇamiva vāsavaḥ // MatsP_134.6 //",
  "GP12mtp176pu:12006": "teṣāṃ sa pūjāṃ pūjārhaḥ pratigṛhya tapodhanaḥ /",
  "GP12mtp176pu:12007": "nāradaḥ sukhamāsīnaḥ kāñcane paramāsane // MatsP_134.7 //",
  "GP12mtp176pu:12008": "mayastu sukhamāsīne nārade nāradodbhave /",
  "GP12mtp176pu:12009": "yathārhaṃ dānavaiḥ sārdham āsīno dānavādhipaḥ // MatsP_134.8 //",
  "GP12mtp176pu:12010": "āsīnaṃ nāradaṃ prekṣya mayastvatha mahāsuraḥ /",
  "GP12mtp176pu:12011": "abravīdvacanaṃ tuṣṭo hṛṣṭaromānanekṣaṇaḥ // MatsP_134.9 //",
  "GP12mtp176pu:12012": "autpātikaṃ pure 'smākaṃ yathā nānyatra kutracit /",
  "GP12mtp176pu:12013": "vartate vartamānajña vada tvaṃ hi ca nārada // MatsP_134.10 //",
  "GP12mtp176pu:12014": "dṛśyante bhayadāḥ svapnā bhajyante ca dhvajāḥ param /",
  "GP12mtp176pu:12015": "vinā ca vāyunā ketuḥ patate ca tathā bhuvi // MatsP_134.11 //",
  "GP12mtp176pu:12016": "aṭṭālakāśca nṛtyante sapatākāḥ sagopurāḥ /",
  "GP12mtp176pu:12017": "hiṃsa hiṃseti śrūyante giraśca bhayadāḥ pure // MatsP_134.12 //",
  "GP12mtp176pu:12018": "nāhaṃ bibhemi devānāṃ sendrāṇāmapi nārada /",
  "GP12mtp176pu:12019": "muktvaikaṃ varadaṃ sthāṇuṃ bhaktābhayakaraṃ haram // MatsP_134.13 //",
  "GP12mtp176pu:12020": "bhagavannāstyaviditam utpāteṣu tavānagha /",
  "GP12mtp176pu:12021": "anāgatamatītaṃ ca bhavāñjānāti tattvataḥ // MatsP_134.14 //",
  "GP12mtp176pu:12022": "tadetanno bhayasthānam utpātābhiniveditam /",
  "GP12mtp176pu:12023": "kathayasva muniśreṣṭha prapannasya tu nārada // MatsP_134.15 //",
  "GP12mtp176pu:12024": "ityukto nāradastena mayenāmayavarjitaḥ // MatsP_134.16 //",
  "GP12mtp176pu:12025": "*nārada uvāca",
  "GP12mtp176pu:12026": "śṛṇu dānava tattvena bhavantyautpātikā yathā /",
  "GP12mtp176pu:12027": "dharmeti dhāraṇe dhātur māhātmye caiva paṭhyate /",
  "GP12mtp176pu:12028": "dhāraṇācca mahattvena dharma eṣa nirucyate // MatsP_134.17 //",
  "GP12mtp176pu:12029": "sa iṣṭaprāpako dharma ācāryairupadiśyate /",
  "GP12mtp176pu:12030": "itaraścāniṣṭaphala ācāryairnopadiśyate // MatsP_134.18 //",
  "GP12mtp176pu:12031": "utpathānmārgamāgacchen mārgācceva vimārgatām /",
  "GP12mtp176pu:12032": "vināśastasya nirdeśya iti vedavido viduḥ // MatsP_134.19 //",
  "GP12mtp176pu:12033": "tvamadharmarathārūḍhaḥ sahaibhirmattadānavaiḥ /",
  "GP12mtp176pu:12034": "apakāriṣu devānāṃ kuruṣe tvaṃ sahāyatām // MatsP_134.20 //",
  "GP12mtp176pu:12035": "tadetānyevamādīni utpātāveditāni ca /",
  "GP12mtp176pu:12036": "vaināśikāni dṛśyante dānavānāṃ tathaiva ca // MatsP_134.21 //",
  "GP12mtp176pu:12037": "eṣa rudraḥ samāsthāya mahālokamayaṃ ratham /",
  "GP12mtp176pu:12038": "āyāti tripuraṃ hantuṃ maya tvāmasurānapi // MatsP_134.22 //",
  "GP12mtp176pu:12039": "sa tvaṃ mahaujasaṃ nityaṃ prapadyasva maheśvaram /",
  "GP12mtp176pu:12040": "yāsyase saha putreṇa dānavaiḥ saha mānada // MatsP_134.23 //",
  "GP12mtp176pu:12041": "ityevamāvedya bhayaṃ dānavopasthitaṃ mahat /",
  "GP12mtp176pu:12042": "dānavānāṃ punardevo deveśapadamāgataḥ // MatsP_134.24 //",
  "GP12mtp176pu:12043": "nārade tu munau yāte mayo dānavanāyakaḥ /",
  "GP12mtp176pu:12044": "śūrasaṃmatamityevaṃ dānavānāha dānavaḥ // MatsP_134.25 //",
  "GP12mtp176pu:12045": "śūrāḥ stha jātaputrāḥ stha kṛtakṛtyāḥ stha dānavāḥ /",
  "GP12mtp176pu:12046": "yudhyadhvaṃ daivataiḥ sārdhaṃ kartavyaṃ cāpi no bhayam // MatsP_134.26 //",
  "GP12mtp176pu:12047": "jitvā vayaṃ bhaviṣyāmaḥ sarve 'marasabhāsadaḥ /",
  "GP12mtp176pu:12048": "devāṃśca sendrakānhatvā lokānbhokṣyāmahe 'surāḥ // MatsP_134.27 //",
  "GP12mtp176pu:12049": "aṭṭālakeṣu ca tathā tiṣṭhadhvaṃ śastrapāṇayaḥ /",
  "GP12mtp176pu:12050": "daṃśitā yuddhasajjāśca tiṣṭhadhvaṃ prodyatāyudhāḥ // MatsP_134.28 //",
  "GP12mtp176pu:12051": "purāṇi trīṇi caitāni yathāsthāneṣu dānavāḥ /",
  "GP12mtp176pu:12052": "tiṣṭhadhvaṃ laṅghanīyāni bhaviṣyanti purāṇi ca // MatsP_134.29 //",
  "GP12mtp176pu:12053": "namogatāstathā śūrā devatā viditā hi vaḥ /",
  "GP12mtp176pu:12054": "tāḥ prayatnena vāryāśca vidāryāścaiva sāyakaiḥ // MatsP_134.30 //",
  "GP12mtp176pu:12055": "iti danutanayānmayastathoktvā suragaṇavāraṇavāraṇe vacāṃsi /",
  "GP12mtp176pu:12056": "yuvatijanaviṣaṇṇamānasaṃ tat tripurapuraṃ sahasā viveśa rājā // MatsP_134.31 //",
  "GP12mtp176pu:12057": "atha rajataviśuddhabhāvabhāvo bhavamabhipūjya digambaraṃ sugīrbhiḥ /",
  "GP12mtp176pu:12058": "śaraṇamupajagāma devadevaṃ madanāryandhakayajñadehaghātam // MatsP_134.32 //",
  "GP12mtp176pu:12059": "mayamabhayapadaiṣiṇaṃ prapannaṃ na kila bubodha tṛtīyadīptanetraḥ /",
  "GP12mtp176pu:12060": "tadabhimatamadāttataḥ śaśāṅkī sa ca kila nirbhaya eva dānavo 'bhūt // MatsP_134.33 //",
  "GP12mtp176pu:12061": "______________________________________________________",
  "GP12mtp176pu:12062": "Matsya-Purāṇa 135",
  "GP12mtp176pu:12063": "*sūta uvāca",
  "GP12mtp176pu:12064": "tato raṇe devabalaṃ nārado 'bhyagamatpunaḥ /",
  "GP12mtp176pu:12065": "āgatya caiva tripurāt sabhāyāmāsthitaḥ svayam // MatsP_135.1 //",
  "GP12mtp176pu:12066": "ilāvṛtamiti khyātaṃ tadvarṣaṃ vistṛtāyatam /",
  "GP12mtp176pu:12067": "yatra yajño balervṛtto baliryatra ca saṃyataḥ // MatsP_135.2 //",
  "GP12mtp176pu:12068": "devānāṃ janmabhūmiryā triṣu lokeṣu viśrutā /",
  "GP12mtp176pu:12069": "vivāhāḥ kratavaścaiva jātakarmādikāḥ kriyāḥ // MatsP_135.3 //",
  "GP12mtp176pu:12070": "devānāṃ yatra vṛttāni kanyādānāni yāni ca /",
  "GP12mtp176pu:12071": "reme nityaṃ bhavo yatra sahāyaiḥ pārṣadairgaṇaiḥ // MatsP_135.4 //",
  "GP12mtp176pu:12072": "lokapālāḥ sadā yatra tasthurmerugirau yathā /",
  "GP12mtp176pu:12073": "madhupiṅgalanetrastu candrāvayavabhūṣaṇaḥ /",
  "GP12mtp176pu:12074": "devānāmadhipaṃ prāha gaṇapāṃśca maheśvaraḥ // MatsP_135.5 //",
  "GP12mtp176pu:12075": "vāsavaitad arīṇāṃ te tripuraṃ paridṛśyate /",
  "GP12mtp176pu:12076": "vimānaiśca patākābhir dhvajaiśca samalaṃkṛtam // MatsP_135.6 //",
  "GP12mtp176pu:12077": "idaṃ vṛttamidaṃ khyātaṃ vahnivadbhṛśatāpanam /",
  "GP12mtp176pu:12078": "ete janā giriprakhyāḥ sakuṇḍalakirīṭinaḥ // MatsP_135.7 //",
  "GP12mtp176pu:12079": "prākāragopurāṭṭeṣu kakṣānte dānavāḥ sthitāḥ /",
  "GP12mtp176pu:12080": "ime ca toyadābhāsā danujā vikṛtānanāḥ // MatsP_135.8 //",
  "GP12mtp176pu:12081": "nirgacchanti puro daityāḥ sāyudhā vijayaiṣiṇaḥ // MatsP_135.9 //",
  "GP12mtp176pu:12082": "sa tvaṃ suraśataiḥ sārdhaṃ sasahāyo varāyudhaḥ /",
  "GP12mtp176pu:12083": "sahadbhirmāmakairbhṛtyair vyāpādaya mahāsurān // MatsP_135.10 //",
  "GP12mtp176pu:12084": "ahaṃ ca rathavaryeṇa niścalācalavatsthitaḥ /",
  "GP12mtp176pu:12085": "puraḥ purasya randhrārthī sthāsyāmi vijayāya vaḥ // MatsP_135.11 //",
  "GP12mtp176pu:12086": "yadā tu puṣyayogeṇa ekatvaṃ sthāsyate puram /",
  "GP12mtp176pu:12087": "tadetannirdahiṣyāmi śareṇaikena vāsava // MatsP_135.12 //",
  "GP12mtp176pu:12088": "ityukto vai bhagavatā rudreṇeha sureśvaraḥ /",
  "GP12mtp176pu:12089": "yayau tattripuraṃ jetuṃ tena sainyena saṃvṛtaḥ // MatsP_135.13 //",
  "GP12mtp176pu:12090": "prakrāntarathabhīmaistaiḥ sadevaiḥ pārṣadāṃ gaṇaiḥ /",
  "GP12mtp176pu:12091": "kṛtasiṃharavopetair udgacchadbhirivāmbudaiḥ // MatsP_135.14 //",
  "GP12mtp176pu:12092": "tena nādena tripurād dānavā yuddhalālasāḥ /",
  "GP12mtp176pu:12093": "utpatya dudruvuśceluḥ sāyudhāḥ khe gaṇeśvarān // MatsP_135.15 //",
  "GP12mtp176pu:12094": "anye payodharārāvāḥ payodharasamā babhuḥ /",
  "GP12mtp176pu:12095": "sasiṃhanādaṃ vāditraṃ vādayāmāsuruddhatāḥ // MatsP_135.16 //",
  "GP12mtp176pu:12096": "devānāṃ siṃhanādaśca sarvatūryaravo mahān /",
  "GP12mtp176pu:12097": "grasto 'bhūddaityanādaiśca candrastoyadharairiva // MatsP_135.17 //",
  "GP12mtp176pu:12098": "candrodayātsamudbhūtaḥ paurṇamāsa ivārṇavaḥ /",
  "GP12mtp176pu:12099": "tripuraṃ prabhavattadvad bhīmarūpamahāsuraiḥ // MatsP_135.18 //",
  "GP12mtp176pu:12100": "prākāreṣu pure tatra gopureṣvapi cāpare /",
  "GP12mtp176pu:12101": "aṭṭālakānsamāruhya kecic calitavādinaḥ // MatsP_135.19 //",
  "GP12mtp176pu:12102": "svarṇamālādharāḥ śūrāḥ prabhāsitakarāmbarāḥ /",
  "GP12mtp176pu:12103": "kecin nadanti danujās toyamattā ivāmbudāḥ // MatsP_135.20 //",
  "GP12mtp176pu:12104": "itaścetaśca dhāvantaḥ kecidudbhūtavāsasaḥ /",
  "GP12mtp176pu:12105": "kimetaditi papracchur anyonyaṃ gṛhamāśritāḥ // MatsP_135.21 //",
  "GP12mtp176pu:12106": "kimetannaiva jānāmi jñānamantarhitaṃ hi me /",
  "GP12mtp176pu:12107": "jñāsyase 'nantareṇeti kālo vistārato mahān // MatsP_135.22 //",
  "GP12mtp176pu:12108": "so 'pyasau pṛthvīsāraṃ ca siṃhaśca rathamāsthitaḥ /",
  "GP12mtp176pu:12109": "tiṣṭhate tripuraṃ pīḍya dehaṃ vyādhirivocchritaḥ // MatsP_135.23 //",
  "GP12mtp176pu:12110": "ya eṣo 'sti sa eṣo 'stu kā cintā sambhrame sati /",
  "GP12mtp176pu:12111": "ehi āyudham ādāya kva me pṛcchā bhaviṣyati // MatsP_135.24 //",
  "GP12mtp176pu:12112": "iti te 'nyonyamāviddhā uttarottarabhāṣiṇaḥ /",
  "GP12mtp176pu:12113": "āsādya pṛcchanti tadā dānavāstripurālayāḥ // MatsP_135.25 //",
  "GP12mtp176pu:12114": "tārakākhyapure daityās tārakākhyapuraḥsarāḥ /",
  "GP12mtp176pu:12115": "nirgatāḥ kupitāstūrṇaṃ bilādiva mahoragāḥ // MatsP_135.26 //",
  "GP12mtp176pu:12116": "nirdhāvantastu te daityāḥ pramathādhipayūthapaiḥ /",
  "GP12mtp176pu:12117": "niruddhā gajarājāno yathā kesariyūthapaiḥ // MatsP_135.27 //",
  "GP12mtp176pu:12118": "darpitānāṃ tataścaiṣāṃ darpitānām ivāgnīnām /",
  "GP12mtp176pu:12119": "rūpāṇi jajvalusteṣām agnīnāmiva dhamyatām // MatsP_135.28 //",
  "GP12mtp176pu:12120": "tato bṛhanti cāpāni bhīmanādāni sarvaśaḥ /",
  "GP12mtp176pu:12121": "nikṛṣya jaghnuranyonyam iṣubhiḥ prāṇabhojanaiḥ // MatsP_135.29 //",
  "GP12mtp176pu:12122": "mārjāramṛgabhīmāsyān pārṣadānvikṛtānanān /",
  "GP12mtp176pu:12123": "dṛṣṭvā dṛṣṭvāhasannuccair dānavā rūpasampadā // MatsP_135.30 //",
  "GP12mtp176pu:12124": "bāhubhiḥ parighākāraiḥ kṛṣyatāṃ dhanuṣāṃ śarāḥ /",
  "GP12mtp176pu:12125": "bhaṭavarmeṣu viviśus taḍāgānīva pakṣiṇaḥ // MatsP_135.31 //",
  "GP12mtp176pu:12126": "mṛtāḥ stha kva nu yāsyadhvaṃ haniṣyāmo nivartatām /",
  "GP12mtp176pu:12127": "ityevaṃ paruṣāṇyuktvā dānavāḥ pārṣadarṣabhān // MatsP_135.32 //",
  "GP12mtp176pu:12128": "bibhiduḥ sāyakaistīkṣṇaiḥ sūryapādā ivāmbudān /",
  "GP12mtp176pu:12129": "pramathā api siṃhākṣāḥ siṃhavikrāntavikramāḥ /",
  "GP12mtp176pu:12130": "khaṇḍaśailaśilāvṛkṣair bibhidur daityadānavān // MatsP_135.33 //",
  "GP12mtp176pu:12131": "ambudairākulamiva haṃsākulamivāmbaram /",
  "GP12mtp176pu:12132": "dānavākulamatyarthaṃ tatpuraṃ sakalaṃ babhau // MatsP_135.34 //",
  "GP12mtp176pu:12133": "vikṛṣṭacāpā daityendrāḥ sṛjanti śaradurdinam /",
  "GP12mtp176pu:12134": "indracāpāṅkitoraskā jaladā iva durdinam // MatsP_135.35 //",
  "GP12mtp176pu:12135": "iṣubhistāḍyamānāste bhūyo bhūyo gaṇeśvarāḥ /",
  "GP12mtp176pu:12136": "cakruste dehaniryāsaṃ svarṇadhātumivācalāḥ // MatsP_135.36 //",
  "GP12mtp176pu:12137": "tathā vṛkṣaśilāvajra-śūlapaṭṭiparaśvadhaiḥ /",
  "GP12mtp176pu:12138": "cūrṇyante 'bhihatā daityāḥ kācāṣṭaṅkahatā iva // MatsP_135.37 //",
  "GP12mtp176pu:12139": "candrodayātsamudbhūtaḥ paurṇamāsa ivārṇavaḥ /",
  "GP12mtp176pu:12140": "tripuraṃ prabhavat tadvad bhīmarūpamahāsuraiḥ // MatsP_135.38 //",
  "GP12mtp176pu:12141": "tārakākhyo jayatyeṣa iti daityā aghoṣayan /",
  "GP12mtp176pu:12142": "jayatīndraśca rudraśca ityeva ca gaṇeśvarāḥ // MatsP_135.39 //",
  "GP12mtp176pu:12143": "vāritā dāritā bāṇair yodhāstasminbalārṇave /",
  "GP12mtp176pu:12144": "niḥsvananto 'mbusamaye jalagarbhā ivāmbudāḥ // MatsP_135.40 //",
  "GP12mtp176pu:12145": "karaiśchinnaiḥ śirobhiśca dhvajaiśchattraiśca pāṇḍuraiḥ /",
  "GP12mtp176pu:12146": "yuddhabhūmirbhayavatī māṃsaśoṇitapūritā // MatsP_135.41 //",
  "GP12mtp176pu:12147": "vyomni cotplutya sahasā tālamātraṃ varāyudhaiḥ /",
  "GP12mtp176pu:12148": "dṛḍhāhatāḥ patan pūrvaṃ dānavāḥ pramathāstathā // MatsP_135.42 //",
  "GP12mtp176pu:12149": "siddhāścāpsarasaścaiva cāraṇāśca nabhogatāḥ /",
  "GP12mtp176pu:12150": "dṛḍhaprahārahṛṣitāḥ sādhu sādhviti cukruśuḥ // MatsP_135.43 //",
  "GP12mtp176pu:12151": "anāhatāśca viyati devadundubhayastathā /",
  "GP12mtp176pu:12152": "nadanto meghaśabdena śarabhā iva roṣitāḥ // MatsP_135.44 //",
  "GP12mtp176pu:12153": "te tasmiṃstripure daityā nadyaḥ sindhupatāviva /",
  "GP12mtp176pu:12154": "viśanti kruddhavadanā valmīkamiva pannagāḥ // MatsP_135.45 //",
  "GP12mtp176pu:12155": "tārakākhyapure tasmin surāḥ śūrāḥ samantataḥ /",
  "GP12mtp176pu:12156": "saśastrā nipatanti sma sapakṣā iva bhūdharāḥ // MatsP_135.46 //",
  "GP12mtp176pu:12157": "yodhayanti tribhāgeṇa tripure tu gaṇeśvarāḥ /",
  "GP12mtp176pu:12158": "vidyunmālī mayaścaiva magnau ca drumavadraṇe // MatsP_135.47 //",
  "GP12mtp176pu:12159": "vidyunmālī sa daityendro girīndrasadṛśadyutiḥ /",
  "GP12mtp176pu:12160": "ādāya parighaṃ ghoraṃ tāḍayāmāsa nandinam // MatsP_135.48 //",
  "GP12mtp176pu:12161": "sa nandī dānavendreṇa parigheṇa dṛḍhāhataḥ /",
  "GP12mtp176pu:12162": "bhramate madhunā vyaktaḥ purā nārāyaṇo yathā // MatsP_135.49 //",
  "GP12mtp176pu:12163": "nandīśvare gate tatra gaṇapāḥ khyātavikramāḥ /",
  "GP12mtp176pu:12164": "dudruvurjātasaṃrambhā vidyunmālinamāsuram // MatsP_135.50 //",
  "GP12mtp176pu:12165": "ghaṇṭākarṇaḥ śaṅkukarṇo mahākālaśca pārṣadāḥ /",
  "GP12mtp176pu:12166": "tataśca sāyakaiḥ sarvān gaṇapāngaṇapākṛtīn // MatsP_135.51 //",
  "GP12mtp176pu:12167": "bhūyo bhūyaḥ sa vivyādha gaṇeśvaramahattamān /",
  "GP12mtp176pu:12168": "bhittvā bhittvā rurāvoccair nabhasyambudharo yathā // MatsP_135.52 //",
  "GP12mtp176pu:12169": "tasyārambhitaśabdena nandī dinakaraprabhaḥ /",
  "GP12mtp176pu:12170": "saṃjñāṃ prāpya tataḥ so 'pi vidyunmālinamādravat // MatsP_135.53 //",
  "GP12mtp176pu:12171": "rudradattaṃ tadā dīptaṃ dīptānalasamaprabham /",
  "GP12mtp176pu:12172": "vajraṃ vajranibhāṅgasya dānavasya sasarja ha // MatsP_135.54 //",
  "GP12mtp176pu:12173": "taṃ nandibhujanirmuktaṃ muktāphalavibhūṣitam /",
  "GP12mtp176pu:12174": "papāta vakṣasi tadā vajraṃ daityasya bhīṣaṇam // MatsP_135.55 //",
  "GP12mtp176pu:12175": "sa vajranihato daityo vajrasaṃhananopamaḥ /",
  "GP12mtp176pu:12176": "papāta vajrābhihataḥ śakreṇādririvāhataḥ // MatsP_135.56 //",
  "GP12mtp176pu:12177": "daityeśvaraṃ vinihataṃ nandinā kulanandinā /",
  "GP12mtp176pu:12178": "cukruśurdānavāḥ prekṣya dudruvuśca gaṇādhipāḥ // MatsP_135.57 //",
  "GP12mtp176pu:12179": "duḥkhāmarṣitaroṣāste vidyunmālini pātite /",
  "GP12mtp176pu:12180": "drumaśailamahāvṛṣṭiṃ payodāḥ sasṛjuryathā // MatsP_135.58 //",
  "GP12mtp176pu:12181": "te pīḍyamānā gurubhir giribhiśca gaṇeśvarāḥ /",
  "GP12mtp176pu:12182": "kartavyaṃ na viduḥ kiṃcid vandyamādhārmikā iva // MatsP_135.59 //",
  "GP12mtp176pu:12183": "tato 'suravaraḥ śrīmāṃs tārakākhyaḥ pratāpavān /",
  "GP12mtp176pu:12184": "satarūṇāṃ girīṇāṃ vai tulyarūpadharo babhau // MatsP_135.60 //",
  "GP12mtp176pu:12185": "bhinnottamāṅgā gaṇapā bhinnapādāṅkitānanāḥ /",
  "GP12mtp176pu:12186": "virejurbhujagā mantrair vāryamāṇā yathā tathā // MatsP_135.61 //",
  "GP12mtp176pu:12187": "mayena māyāvīryeṇa vadhyamānā gaṇeśvarāḥ /",
  "GP12mtp176pu:12188": "bhramanti bahuśabdālāḥ pañjare śakunā iva // MatsP_135.62 //",
  "GP12mtp176pu:12189": "tayāsuravaraḥ śrīmāṃs tārakākhyaḥ pratāpavān /",
  "GP12mtp176pu:12190": "dadāha ca balaṃ sarvaṃ śuṣkendhanamivānalaḥ // MatsP_135.63 //",
  "GP12mtp176pu:12191": "tārakākhyena vāryante śaravarṣaistadā gaṇāḥ /",
  "GP12mtp176pu:12192": "mayena māyānihatās tārakākhyena ceṣubhiḥ /",
  "GP12mtp176pu:12193": "gaṇeśā vidhurā jātā jīrṇamūlā yathā drumāḥ // MatsP_135.64 //",
  "GP12mtp176pu:12194": "bhūyaḥ saṃpatate cāgnir grahāngrāhānbhujaṃgamān /",
  "GP12mtp176pu:12195": "girīndrāṃśca harīnvyāghrān vṛkṣān sṛmaravarṇakān // MatsP_135.65 //",
  "GP12mtp176pu:12196": "śarabhānaṣṭapādāṃśca apaḥ pavanameva ca /",
  "GP12mtp176pu:12197": "mayo māyābalenaiva pātayatyeva śatruṣu // MatsP_135.66 //",
  "GP12mtp176pu:12198": "te tārakākhyena mayena māyayā saṃmuhyamānā vivaśā gaṇeśvarāḥ /",
  "GP12mtp176pu:12199": "nāśaknuvaṃste manasāpi ceṣṭituṃ yathendriyārthā muninābhisaṃyatāḥ // MatsP_135.67 //",
  "GP12mtp176pu:12200": "mahājalāgnyādisakuñjaroragair harīndravyāghrarkṣatarakṣurākṣasaiḥ /",
  "GP12mtp176pu:12201": "vibādhyamānāstamasā vimohitāḥ samudramadhyeṣviva gādhakāṅkṣiṇaḥ // MatsP_135.68 //",
  "GP12mtp176pu:12202": "saṃmardyamāneṣu gaṇeśvareṣu saṃnardamāneṣu suretareṣu /",
  "GP12mtp176pu:12203": "tataḥ surāṇāṃ pravarābhirakṣituṃ riporbalaṃ saṃviviśuḥ sahāyudhāḥ // MatsP_135.69 //",
  "GP12mtp176pu:12204": "yamo gadāstro varuṇaśca bhāskaras tathā kumāro 'marakoṭisaṃyutaḥ /",
  "GP12mtp176pu:12205": "svayaṃ ca śakraḥ sitanāgavāhanaḥ kulīśapāṇiḥ suralokapuṃgavaḥ // MatsP_135.70 //",
  "GP12mtp176pu:12206": "sa coḍunāthaḥ sasuto divākaraḥ sa sāntakastryakṣapatir mahādyutiḥ /",
  "GP12mtp176pu:12207": "ete ripūṇāṃ prabalābhirakṣitaṃ tadā balaṃ saṃviviśurmadoddhatāḥ // MatsP_135.71 //",
  "GP12mtp176pu:12208": "yathā vanaṃ darpitakuñjarādhipā yathā nabhaḥ sāmbudharaṃ divākaraḥ /",
  "GP12mtp176pu:12209": "yathā ca siṃhairvijaneṣu gokulaṃ tathā balaṃ tattridaśair abhidrutam // MatsP_135.72 //",
  "GP12mtp176pu:12210": "kṛtaprahārāturadīnadānavaṃ tatastvabhajyanta balaṃ hi pārṣadāḥ /",
  "GP12mtp176pu:12211": "svarjyotiṣāṃ jyotir ivoṣmavān harir yathā tamo ghorataraṃ narāṇām // MatsP_135.73 //",
  "GP12mtp176pu:12212": "viśāntayāmāsa yathā sadaiva niśākaraḥ saṃcitaśārvaraṃ tamaḥ /",
  "GP12mtp176pu:12213": "tato 'pakṛṣṭe ca tamaḥprabhāve astraprabhāve ca vivardhamāne // MatsP_135.74 //",
  "GP12mtp176pu:12214": "diglokapālair gaṇanāyakaiśca kṛto mahānsiṃharavo muhūrtam /",
  "GP12mtp176pu:12215": "saṃkhye vibhagnā vikarā vipādāś chinnottamāṅgāḥ śarapūritāṅgāḥ // MatsP_135.75 //",
  "GP12mtp176pu:12216": "devetarā devavarairvibhinnāḥ sīdanti paṅkeṣu yathā gajendrāḥ /",
  "GP12mtp176pu:12217": "vajreṇa bhīmena ca vajrapāṇiḥ śaktyā ca śaktyā ca mayūraketuḥ // MatsP_135.76 //",
  "GP12mtp176pu:12218": "daṇḍena cogreṇa ca dharmarājaḥ pāśena cogreṇa ca vārigoptā /",
  "GP12mtp176pu:12219": "śūlena kālena ca yakṣarājo vīryeṇa tejasvitayā sukeśaḥ // MatsP_135.77 //",
  "GP12mtp176pu:12220": "gaṇeśvarāste surasaṃnikāśāḥ pūrṇāhutīsiktaśikhiprakāśāḥ /",
  "GP12mtp176pu:12221": "utsādayante danuputravṛndān yathaiva indrāśanayaḥ patantyaḥ // MatsP_135.78 //",
  "GP12mtp176pu:12222": "mayastu devānparirakṣitāram umātmajaṃ devavaraṃ kumāram /",
  "GP12mtp176pu:12223": "śareṇa bhittvā sa hi tārakāsutaṃ sa tārakākhyāsuram ābabhāṣe // MatsP_135.79 //",
  "GP12mtp176pu:12224": "kṛtvā prahāraṃ praviśāmi vīraṃ puraṃ hi daityendrabalena yuktaḥ /",
  "GP12mtp176pu:12225": "viśrāmamūrjaskaramapyavāpya punaḥ kariṣyāmi raṇaṃ prapannaiḥ // MatsP_135.80 //",
  "GP12mtp176pu:12226": "vayaṃ hi śastrakṣatavikṣatāṅgā viśīrṇaśastradhvajavarmavāhāḥ /",
  "GP12mtp176pu:12227": "jayaiṣiṇaste jayakāśinaśca gaṇeśvarā lokavarādhipāśca // MatsP_135.81 //",
  "GP12mtp176pu:12228": "mayasya śrutvā divi tārakākhyo vaco 'bhikāṅkṣankṣatajopamākṣaḥ /",
  "GP12mtp176pu:12229": "viveśa tūrṇaṃ tripuraṃ diteḥ sutaiḥ sutairadityā yudhi vṛddhaharṣaiḥ // MatsP_135.82 //",
  "GP12mtp176pu:12230": "tataḥ saśaṅkhānakabheribhīmaṃ sasiṃhanādaṃ harasainyamābabhau /*",
  "GP12mtp176pu:12231": "mayānugaṃ ghoragabhīragahvaraṃ yathā siṃhanāditam // MatsP_135.83 //*",
  "GP12mtp176pu:12232": "______________________________________________________",
  "GP12mtp176pu:12233": "Matsya-Purāṇa 136",
  "GP12mtp176pu:12234": "*sūta uvāca",
  "GP12mtp176pu:12235": "mayaḥ prahāraṃ kṛtvā tu māyāvī dānavarṣabhaḥ /",
  "GP12mtp176pu:12236": "viveśa tūrṇaṃ tripuram abhraṃ nīlamivāmbaram // MatsP_136.1 //",
  "GP12mtp176pu:12237": "sa dīrghamuṣṇaṃ niḥśvasya dānavānvīkṣya madhyagān /",
  "GP12mtp176pu:12238": "dadhyau lokakṣaye prāpte kālaṃ kāla ivāparaḥ // MatsP_136.2 //",
  "GP12mtp176pu:12239": "indro 'pi bibhyate yasya sthito yuddhepsuragrataḥ /",
  "GP12mtp176pu:12240": "sa cāpi nidhanaṃ prāpto vidyunmālī mahāyaśāḥ // MatsP_136.3 //",
  "GP12mtp176pu:12241": "durgaṃ vai tripurasyāsya na samaṃ vidyate puram /",
  "GP12mtp176pu:12242": "tasyāpyeṣo 'nayaḥ prāpto na durgaṃ kāraṇaṃ kvacit // MatsP_136.4 //",
  "GP12mtp176pu:12243": "kālasyaiva vaśe sarvaṃ durgaṃ durgataraṃ ca yat /",
  "GP12mtp176pu:12244": "kāle kruddhe kathaṃ kālāt trāṇaṃ no 'dya bhaviṣyati // MatsP_136.5 //",
  "GP12mtp176pu:12245": "ekeṣu triṣu yatkiṃcid balaṃ vai sarvajantuṣu /",
  "GP12mtp176pu:12246": "kālasya tadvaśaṃ sarvam iti paitāmaho vidhiḥ // MatsP_136.6 //",
  "GP12mtp176pu:12247": "asminkaḥ prabhavedyogo hy asaṃdhārye 'mitātmani /",
  "GP12mtp176pu:12248": "laṅghane kaḥ samarthaḥ syād ṛte devaṃ maheśvaram // MatsP_136.7 //",
  "GP12mtp176pu:12249": "bibhemi nendrāddhi yamād varuṇānna ca vittapāt /",
  "GP12mtp176pu:12250": "svāmī caiṣāṃ tu devānāṃ durjayaḥ sa maheśvaraḥ // MatsP_136.8 //",
  "GP12mtp176pu:12251": "aiśvaryasya phalaṃ yattat prabhutvasya ca yatphalam /",
  "GP12mtp176pu:12252": "tadadya darśayiṣyāmi yāvadvīrāḥ samantataḥ // MatsP_136.9 //",
  "GP12mtp176pu:12253": "vāpīmamṛtatoyena pūrṇāṃ srakṣye varauṣadhīḥ /",
  "GP12mtp176pu:12254": "jīviṣyanti tadā daityāḥ saṃjīvanavarauṣadhaiḥ // MatsP_136.10 //",
  "GP12mtp176pu:12255": "iti saṃcintya balavān mayo māyāvināṃ varaḥ /",
  "GP12mtp176pu:12256": "māyayā sasṛje vāpīṃ rambhāmiva pitāmahaḥ // MatsP_136.11 //",
  "GP12mtp176pu:12257": "dviyojanāyatāṃ dīrghāṃ pūrṇayojanavistṛtām /",
  "GP12mtp176pu:12258": "ārohasaṃkramavatīṃ citrarūpāṃ kathāmiva // MatsP_136.12 //",
  "GP12mtp176pu:12259": "indoḥ kiraṇakalpena mṛṣṭenāmṛtagandhinā /",
  "GP12mtp176pu:12260": "pūrṇāṃ paramatoyena guṇapūrṇāmivāṅganām // MatsP_136.13 //",
  "GP12mtp176pu:12261": "utpalaiḥ kumudaiḥ padmair vṛtāṃ kādambakaistathā /",
  "GP12mtp176pu:12262": "candrabhāskaravarṇābhair bhīmair āvaraṇairvṛtām // MatsP_136.14 //",
  "GP12mtp176pu:12263": "khagair madhurarāvaiśca cārucāmīkaraprabhaiḥ /",
  "GP12mtp176pu:12264": "kāmaiṣibhir ivākīrṇāṃ jīvānāmaraṇīm iva // MatsP_136.15 //",
  "GP12mtp176pu:12265": "tāṃ vāpīṃ sṛjya sa mayo gaṅgāmiva maheśvaraḥ /",
  "GP12mtp176pu:12266": "tasyāṃ prakṣālayāmāsa vidyunmālinamāditaḥ // MatsP_136.16 //",
  "GP12mtp176pu:12267": "sa vāpyāṃ majjito daityo devaśatrurmahābalaḥ /",
  "GP12mtp176pu:12268": "uttasthāvindhanairiddhaḥ sadyo huta ivānalaḥ // MatsP_136.17 //",
  "GP12mtp176pu:12269": "mayasya cāñjaliṃ kṛtvā tārakākhyo 'bhivāditaḥ /",
  "GP12mtp176pu:12270": "vidyunmālīti vacanaṃ mayamutthāya cābravīt // MatsP_136.18 //",
  "GP12mtp176pu:12271": "kva nandī saha rudreṇa vṛtaḥ pramathajambukaiḥ /",
  "GP12mtp176pu:12272": "yudhyāmo 'rīn viniṣpīḍya dayā deheṣu kā hi naḥ // MatsP_136.19 //",
  "GP12mtp176pu:12273": "anvāsyaiva ca rudrasya bhavāmaḥ prabhaviṣṇavaḥ /",
  "GP12mtp176pu:12274": "tairvā vinihatā yuddhe bhaviṣyāmo yamāśanāḥ // MatsP_136.20 //",
  "GP12mtp176pu:12275": "vidyunmāler niśamyaitan mayo vacanamūrjitam /",
  "GP12mtp176pu:12276": "taṃ pariṣvajya sārdrākṣa idamāha mahāsuraḥ // MatsP_136.21 //",
  "GP12mtp176pu:12277": "vidyunmālinna me rājyam abhipretaṃ na jīvitam /",
  "GP12mtp176pu:12278": "tvayā vinā mahābāho kimanyena mahāsura // MatsP_136.22 //",
  "GP12mtp176pu:12279": "mahāmṛtamayī vāpī hy eṣā māyābhirīśvara /",
  "GP12mtp176pu:12280": "sṛṣṭā dānavadaityānāṃ hatānāṃ jīvavardhinī // MatsP_136.23 //",
  "GP12mtp176pu:12281": "diṣṭyā tvāṃ daitya paśyāmi yamalokād ihāgatam /",
  "GP12mtp176pu:12282": "durgatāvanayagrastaṃ bhokṣyāmo 'dya mahānidhim // MatsP_136.24 //",
  "GP12mtp176pu:12283": "dṛṣṭvā dṛṣṭvā ca tāṃ vāpīṃ māyayā mayanirmitām /",
  "GP12mtp176pu:12284": "hṛṣṭānanākṣā daityendrā idaṃ vacanamabruvan // MatsP_136.25 //",
  "GP12mtp176pu:12285": "dānavā yudhyatedānīṃ pramathaiḥ saha nirbhayāḥ /",
  "GP12mtp176pu:12286": "mayena nirmitā vāpī hatānsaṃjīvayiṣyati // MatsP_136.26 //",
  "GP12mtp176pu:12287": "tataḥ kṣubdhāmbudhinibhā bherī sā tu bhayaṃkarī /",
  "GP12mtp176pu:12288": "vādyamānā nanādoccai rauravī sā punaḥ punaḥ // MatsP_136.27 //",
  "GP12mtp176pu:12289": "śrutvā bherīravaṃ ghoraṃ meghārambhitasaṃnibham /",
  "GP12mtp176pu:12290": "nyapatannasurāstūrṇaṃ tripurādyuddhalālasāḥ // MatsP_136.28 //",
  "GP12mtp176pu:12291": "loharājatasauvarṇaiḥ kaṭakairmaṇirājitaiḥ /",
  "GP12mtp176pu:12292": "āmuktaiḥ kuṇḍalairhārair mukuṭairapi cotkaṭaiḥ // MatsP_136.29 //",
  "GP12mtp176pu:12293": "dhūmāyitā hyaviramā jvalanta iva pāvakāḥ /",
  "GP12mtp176pu:12294": "āyudhāni samādāya kāśino dṛḍhavikramāḥ // MatsP_136.30 //",
  "GP12mtp176pu:12295": "nṛtyamānā iva naṭā garjanta iva toyadāḥ /",
  "GP12mtp176pu:12296": "karocchrayā iva gajāḥ siṃhā iva ca nirbhayāḥ // MatsP_136.31 //",
  "GP12mtp176pu:12297": "hradā iva ca gambhīrāḥ sūryā iva pratāpitāḥ /",
  "GP12mtp176pu:12298": "drumā iva ca daityendrās trāsayanto balaṃ mahat // MatsP_136.32 //",
  "GP12mtp176pu:12299": "pramathā api sotsāhā garuḍotpātapātinaḥ /",
  "GP12mtp176pu:12300": "yuyutsavo 'bhidhāvanti dānavāndānavārayaḥ // MatsP_136.33 //",
  "GP12mtp176pu:12301": "nandīśvareṇa pramathās tārakākhyena dānavāḥ /",
  "GP12mtp176pu:12302": "cakruḥ saṃhatya saṃgrāmaṃ codyamānā balena ca // MatsP_136.34 //",
  "GP12mtp176pu:12303": "te 'sibhiścandrasaṃkāśaiḥ śūlaiścānalapiṅgalaiḥ /",
  "GP12mtp176pu:12304": "bāṇaiśca dṛḍhanirmuktair abhijaghnuḥ parasparam // MatsP_136.35 //",
  "GP12mtp176pu:12305": "śarāṇāṃ sṛjyamānānām asīnāṃ ca nipātyatām /",
  "GP12mtp176pu:12306": "rūpāṇyāsanmaholkānāṃ patantīnāmivāmbarāt // MatsP_136.36 //",
  "GP12mtp176pu:12307": "śaktibhirbhinnahṛdayā nirdayā iva pātitāḥ /",
  "GP12mtp176pu:12308": "nirayeṣviva nirmagnāḥ kūjante pramathāsurāḥ // MatsP_136.37 //",
  "GP12mtp176pu:12309": "hemakuṇḍalayuktāni kirīṭotkaṭavanti ca /",
  "GP12mtp176pu:12310": "śirāṃsyurvyāṃ patanti sma girikūṭā ivātyaye // MatsP_136.38 //",
  "GP12mtp176pu:12311": "paraśvadhaiḥ paṭṭiśaiśca khaḍgaiśca parighaistathā /",
  "GP12mtp176pu:12312": "chinnāḥ karivarākārā nipetuste dharātale // MatsP_136.39 //",
  "GP12mtp176pu:12313": "garjanti sahasā hṛṣṭāḥ pramathā bhīmagarjanāḥ /",
  "GP12mtp176pu:12314": "sādhayantyapare siddhā yuddhagāndharvamadbhutam // MatsP_136.40 //",
  "GP12mtp176pu:12315": "balavānbhāsi pramatha darpito bhāsi dānava /",
  "GP12mtp176pu:12316": "iti coccārayanvācaṃ vāraṇā raṇadhūrgatāḥ // MatsP_136.41 //",
  "GP12mtp176pu:12317": "parighairāhatāḥ kecid dānavaiḥ śaṃkarānugāḥ /",
  "GP12mtp176pu:12318": "vamante rudhiraṃ vaktraiḥ svarṇadhātumivācalāḥ // MatsP_136.42 //",
  "GP12mtp176pu:12319": "pramathairapi nārācair asurāḥ suraśatravaḥ /",
  "GP12mtp176pu:12320": "drumaiśca giriśṛṅgaiśca gāḍhamevāhave hatāḥ // MatsP_136.43 //",
  "GP12mtp176pu:12321": "sūditānatha tāndaityān anye dānavapuṃgavāḥ /",
  "GP12mtp176pu:12322": "utkṣipya cikṣipur vāpyāṃ mayadānavacoditāḥ // MatsP_136.44 //",
  "GP12mtp176pu:12323": "te cāpi bhāsvarairdehaiḥ svargaloka ivāmarāḥ /",
  "GP12mtp176pu:12324": "uttasthurvāpīmāsādya sadrūpābharaṇāmbarāḥ // MatsP_136.45 //",
  "GP12mtp176pu:12325": "athaike dānavāḥ prāpya vāpīprakṣepaṇād asūn /",
  "GP12mtp176pu:12326": "āsphoṭya siṃhanādaṃ ca kṛtvādhāvaṃstathāsurāḥ // MatsP_136.46 //",
  "GP12mtp176pu:12327": "dānavāḥ pramathānetān prasarpata kim āsatha /",
  "GP12mtp176pu:12328": "hatānapi hi vo vāpī punarujjīvayiṣyati // MatsP_136.47 //",
  "GP12mtp176pu:12329": "evaṃ śrutvā śaṅkukarṇo vaco 'gragrahasaṃnibhaḥ /",
  "GP12mtp176pu:12330": "drutamevaitya deveśam idaṃ vacanamabravīt // MatsP_136.48 //",
  "GP12mtp176pu:12331": "sūditāḥ sūditā deva pramathairasurā hyamī /",
  "GP12mtp176pu:12332": "uttiṣṭhanti punarbhīmāḥ sasyā iva jalokṣitāḥ // MatsP_136.49 //",
  "GP12mtp176pu:12333": "asminkila pure vāpī pūrṇāmṛtarasāmbhasā /",
  "GP12mtp176pu:12334": "nihatā nihatā yatra kṣiptā jīvanti dānavāḥ // MatsP_136.50 //",
  "GP12mtp176pu:12335": "iti vijñāpayaddevaṃ śaṅkukarṇo maheśvaram /",
  "GP12mtp176pu:12336": "abhavandānavabala utpātā vai sudāruṇāḥ // MatsP_136.51 //",
  "GP12mtp176pu:12337": "tārakākhyaḥ subhīmākṣo dāritāsyo hariryathā /",
  "GP12mtp176pu:12338": "abhyadhāvatsusaṃkruddho mahādevarathaṃ prati // MatsP_136.52 //",
  "GP12mtp176pu:12339": "tripure tu mahānghoro bherīśaṅkharavo babhau /",
  "GP12mtp176pu:12340": "dānavā niḥsṛtā dṛṣṭvā devadevarathe suram // MatsP_136.53 //",
  "GP12mtp176pu:12341": "bhūkampaścābhavattatra śatāṅgo bhūgato 'bhavat /",
  "GP12mtp176pu:12342": "dṛṣṭvā kṣobhamagādrudraḥ svayambhūśca pitāmahaḥ // MatsP_136.54 //",
  "GP12mtp176pu:12343": "tābhyāṃ devavariṣṭhābhyām anvitaḥ sa rathottamaḥ /",
  "GP12mtp176pu:12344": "anāyatanam āsādya sīdate guṇavāniva // MatsP_136.55 //",
  "GP12mtp176pu:12345": "dhātukṣaye deha iva grīṣme cālpamivodakam /",
  "GP12mtp176pu:12346": "śaithilyaṃ yāti sa rathaḥ sneho viprakṛto yathā // MatsP_136.56 //",
  "GP12mtp176pu:12347": "rathādutpatyātmabhūr vai sīdantaṃ tu rathottamam /",
  "GP12mtp176pu:12348": "ujjahāra mahāprāṇo rathaṃ trailokyarūpiṇam // MatsP_136.57 //",
  "GP12mtp176pu:12349": "tadā śarādviniṣpatya pītavāsā janārdanaḥ /",
  "GP12mtp176pu:12350": "vṛṣarūpaṃ mahatkṛtvā rathaṃ jagrāha durdharam // MatsP_136.58 //",
  "GP12mtp176pu:12351": "sa viṣāṇābhyāṃ trailokyaṃ rathameva mahārathaḥ /",
  "GP12mtp176pu:12352": "pragṛhyodvahate sajjaṃ kulaṃ kulavaho yathā // MatsP_136.59 //",
  "GP12mtp176pu:12353": "tārakākhyo 'pi daityendro girīndra iva pakṣavān /",
  "GP12mtp176pu:12354": "abhyadravattadā devaṃ brahmāṇaṃ hatavāṃśca saḥ // MatsP_136.60 //",
  "GP12mtp176pu:12355": "sa tārakākhyābhihataḥ pratodaṃ nyasya kūbare /",
  "GP12mtp176pu:12356": "vijajvāla muhurbrahmā śvāsaṃ vaktrāt samudgiran // MatsP_136.61 //",
  "GP12mtp176pu:12357": "tatra daityairmahānādo dānavairapi bhairavaḥ /",
  "GP12mtp176pu:12358": "tārakākhyasya pūjārthaṃ kṛto jaladharopamaḥ // MatsP_136.62 //",
  "GP12mtp176pu:12359": "rathacaraṇakaro 'tha mahāmṛdhe vṛṣabhavapurvṛṣabhendrapūjitaḥ /",
  "GP12mtp176pu:12360": "dititanayabalaṃ vimardya sarvaṃ tripurapuraṃ praviveśa keśavaḥ // MatsP_136.63 //",
  "GP12mtp176pu:12361": "sajalajaladarājitāṃ samastāṃ kumudavarotpalaphullapaṅkajāḍhyām /",
  "GP12mtp176pu:12362": "suragururapibatpayo 'mṛtaṃ tad raviriva saṃcitaśārvaraṃ tamo 'ndham // MatsP_136.64 //",
  "GP12mtp176pu:12363": "vāpīṃ pītvāsurendrāṇāṃ pītavāsā janārdanaḥ /",
  "GP12mtp176pu:12364": "nardamāno mahābāhuḥ praviveśa śaraṃ tataḥ // MatsP_136.65 //",
  "GP12mtp176pu:12365": "tato 'surā bhīmagaṇeśvarairhatāḥ prahārasaṃvardhitaśoṇitāpagāḥ /",
  "GP12mtp176pu:12366": "parāṅmukhā bhīmamukhaiḥ kṛtā raṇe yathā nayābhyudyatatatparairnaraiḥ // MatsP_136.66 //",
  "GP12mtp176pu:12367": "sa tārakākhyas taḍinmālireva ca mayena sārdhaṃ pramathairabhidrutāḥ /",
  "GP12mtp176pu:12368": "puraṃ parāvṛtya nu te śarārditā yathā śarīraṃ pavanodaye gatāḥ // MatsP_136.67 //",
  "GP12mtp176pu:12369": "gaṇeśvarābhyudyatadarpakāśino mahendranandīśvaraṣaṇmukhā yudhi /",
  "GP12mtp176pu:12370": "vineduruccairjahasuśca durmadā jayema candrādidigīśvaraiḥ saha // MatsP_136.68 //",
  "GP12mtp176pu:12371": "______________________________________________________",
  "GP12mtp176pu:12372": "Matsya-Purāṇa 137",
  "GP12mtp176pu:12373": "*sūta uvāca",
  "GP12mtp176pu:12374": "pramathaiḥ samare bhinnās traipurāste surārayaḥ /",
  "GP12mtp176pu:12375": "puraṃ praviviśurbhītāḥ pramathairbhagnagopuram // MatsP_137.1 //",
  "GP12mtp176pu:12376": "śīrṇadaṃṣṭrā yathā nāgā bhagnaśṛṅgā yathā vṛṣāḥ /",
  "GP12mtp176pu:12377": "yathā vipakṣāḥ śakunā nadyaḥ kṣīṇodakā yathā // MatsP_137.2 //",
  "GP12mtp176pu:12378": "mṛtaprāyāstathā daityā daivatairvikṛtānanāḥ /",
  "GP12mtp176pu:12379": "babhūvuste vimanasaḥ kathaṃ kāryamiti bruvan // MatsP_137.3 //",
  "GP12mtp176pu:12380": "atha tānmlānamanasas tadā tāmarasānanaḥ /",
  "GP12mtp176pu:12381": "uvāca daityo daityānāṃ paramādhipatirmayaḥ // MatsP_137.4 //",
  "GP12mtp176pu:12382": "kṛtvā yuddhāni ghorāṇi pramathaiḥ saha sāmaraiḥ /",
  "GP12mtp176pu:12383": "toṣayitvā tathā yuddhe pramathānamaraiḥ saha // MatsP_137.5 //",
  "GP12mtp176pu:12384": "yūyaṃ yatprathamaṃ daityāḥ paścācca balapīḍitāḥ /",
  "GP12mtp176pu:12385": "praviṣṭā nagaraṃ trāsāt pramathairbhṛśamarditāḥ // MatsP_137.6 //",
  "GP12mtp176pu:12386": "apriyaṃ kriyate vyaktaṃ devairnāstyatra saṃśayaḥ /",
  "GP12mtp176pu:12387": "yatra nāma mahābhāgāḥ praviśanti girervanam // MatsP_137.7 //",
  "GP12mtp176pu:12388": "aho hi kālasya balam aho kālo hi durjayaḥ /",
  "GP12mtp176pu:12389": "yatredṛśasya durgasya uparodho 'vamāgataḥ // MatsP_137.8 //",
  "GP12mtp176pu:12390": "maye vivadamāne tu nardamāna ivāmbude /",
  "GP12mtp176pu:12391": "babhūvurniṣprabhā daityā grahā indūdaye yathā // MatsP_137.9 //",
  "GP12mtp176pu:12392": "vāpīpālāstato 'bhyetya nabhaḥ kāla ivāmbudāḥ /",
  "GP12mtp176pu:12393": "mayamāhuryamaprakhyaṃ sāñjalipragrahāḥ sthitāḥ // MatsP_137.10 //",
  "GP12mtp176pu:12394": "yā sāmṛtarasā gūḍhā vāpī vai nirmitā tvayā /",
  "GP12mtp176pu:12395": "samākulotpalavanā samīnākulapaṅkajā // MatsP_137.11 //",
  "GP12mtp176pu:12396": "pītā sā vṛṣarūpeṇa kenaciddaityanāyaka /",
  "GP12mtp176pu:12397": "vāpī sā sāmprataṃ dṛṣṭā mṛtasaṃjñā ivāṅganā // MatsP_137.12 //",
  "GP12mtp176pu:12398": "vāpīpālavacaḥ śrutvā mayo 'sau dānavaprabhuḥ /",
  "GP12mtp176pu:12399": "kaṣṭamityasakṛtprocya ditijānidamabravīt // MatsP_137.13 //",
  "GP12mtp176pu:12400": "mayā māyābalakṛtā vāpī pītā tviyaṃ yadi /",
  "GP12mtp176pu:12401": "vinaṣṭāḥ sma na saṃdehas tripuraṃ dānavā gatam // MatsP_137.14 //",
  "GP12mtp176pu:12402": "nihatānnihatāndaityān ājīvayati daivataiḥ /",
  "GP12mtp176pu:12403": "pītā vā yadi vā vāpī pītā vai pītavāsasā // MatsP_137.15 //",
  "GP12mtp176pu:12404": "ko 'nyo manmāyayā guptāṃ vāpīm amṛtatoyinīm /",
  "GP12mtp176pu:12405": "pāsyate viṣṇumajitaṃ varjayitvā gadādharam // MatsP_137.16 //",
  "GP12mtp176pu:12406": "suguhyam api daityānāṃ nāstyasyāviditaṃ bhuvi /",
  "GP12mtp176pu:12407": "yatra madvarakauśalyaṃ vijñātaṃ na vṛtaṃ budhaiḥ // MatsP_137.17 //",
  "GP12mtp176pu:12408": "samo 'yaṃ ruciro deśo nirdrumo nirdrumācalaḥ /",
  "GP12mtp176pu:12409": "navāmbhaḥpūritaṃ kṛtvā bādhante 'smānmarudgaṇāḥ // MatsP_137.18 //",
  "GP12mtp176pu:12410": "te yūyaṃ yadi manyadhvaṃ sāgaroparidhiṣṭhitāḥ /",
  "GP12mtp176pu:12411": "pramathānāṃ mahāvegaṃ sahāmaḥ śvasanopamam // MatsP_137.19 //",
  "GP12mtp176pu:12412": "eteṣāṃ ca samārambhās tasminsāgarasamplave /",
  "GP12mtp176pu:12413": "nirutsāhā bhaviṣyanti etadrathapathāvṛtāḥ // MatsP_137.20 //",
  "GP12mtp176pu:12414": "yudhyatāṃ nighnatāṃ śatrūn bhītānāṃ ca draviṣyatām /",
  "GP12mtp176pu:12415": "sāgaro 'mbarasaṃkāśaḥ śaraṇaṃ no bhaviṣyati // MatsP_137.21 //",
  "GP12mtp176pu:12416": "ityuktvā sa mayo daityo daityānāmadhipastadā /",
  "GP12mtp176pu:12417": "tripureṇa yayau tūrṇaṃ sāgaraṃ sindhubāndhavam // MatsP_137.22 //",
  "GP12mtp176pu:12418": "sāgare jalagambhīra utpapāta puraṃ varam /",
  "GP12mtp176pu:12419": "avatasthuḥ purāṇyeva gopurābharaṇāni ca // MatsP_137.23 //",
  "GP12mtp176pu:12420": "apakrānte tu tripure tripurāristrilocanaḥ /",
  "GP12mtp176pu:12421": "pitāmahamuvācedaṃ vedavādaviśāradam // MatsP_137.24 //",
  "GP12mtp176pu:12422": "pitāmaha dṛḍhaṃ bhītā bhagavandānavā hi naḥ /",
  "GP12mtp176pu:12423": "vipulaṃ sāgaraṃ te tu dānavāḥ samupāśritāḥ // MatsP_137.25 //",
  "GP12mtp176pu:12424": "yata eva hi te yātās tripureṇa tu dānavāḥ /",
  "GP12mtp176pu:12425": "tata eva rathaṃ tūrṇaṃ prāpayasva pitāmaha // MatsP_137.26 //",
  "GP12mtp176pu:12426": "siṃhanādaṃ tataḥ kṛtvā devā devarathaṃ ca tam /",
  "GP12mtp176pu:12427": "parivārya yayurhṛṣṭāḥ sāyudhāḥ paścimodadhim // MatsP_137.27 //",
  "GP12mtp176pu:12428": "tato 'marāmaraguruṃ parivārya bhavaṃ haram /",
  "GP12mtp176pu:12429": "nardayanto yayustūrṇaṃ sāgaraṃ dānavālayam // MatsP_137.28 //",
  "GP12mtp176pu:12430": "atha cārupatākabhūṣitaṃ paṭahāḍambaraśaṅkhanāditam /*",
  "GP12mtp176pu:12431": "tripuramabhisamīkṣya devatā vividhabalā nanaduryathā ghanāḥ // MatsP_137.29 //*",
  "GP12mtp176pu:12432": "amaravarapure 'pi dāruṇo jaladhararāvamṛdaṅgagahvaraḥ /",
  "GP12mtp176pu:12433": "danutanayaninādamiśritaḥ pratinidhisaṃkṣubhitāṇavopamaḥ // MatsP_137.30 //",
  "GP12mtp176pu:12434": "atha bhuvanapatirgatiḥ surāṇām arimṛgayām adadātsulabdhabuddhiḥ /",
  "GP12mtp176pu:12435": "tridaśagaṇapatirhyuvāca śakraṃ tripuragataṃ sahasā nirīkṣya śatrum // MatsP_137.31 //",
  "GP12mtp176pu:12436": "tridaśagaṇapate niśāmayaitat tripuraniketanaṃ dānavāḥ praviṣṭāḥ /",
  "GP12mtp176pu:12437": "yamavaruṇakuberaṣaṇmukhaistat saha gaṇapairapi hanmi tāvadeva // MatsP_137.32 //",
  "GP12mtp176pu:12438": "vihitaparabalābhighātabhūtaṃ vraja jaladhestu yataḥ purāṇi tasthuḥ /",
  "GP12mtp176pu:12439": "sa rathavaragato bhavaḥ samartho hy udadhimagāttripuraṃ punarnihantum // MatsP_137.33 //",
  "GP12mtp176pu:12440": "iti parigaṇayanto diteḥ sutā hy avatasthurlavaṇārṇavopariṣṭāt /",
  "GP12mtp176pu:12441": "abhibhavatripuraṃ sadānavendraṃ śaravarṣairmusalaiśca vajramiśraiḥ // MatsP_137.34 //",
  "GP12mtp176pu:12442": "ahamapi rathavaryamāsthitaḥ suravaravarya bhaveya pṛṣṭhataḥ /",
  "GP12mtp176pu:12443": "asuravaravadhārthamudyatānāṃ pratividadhāmi sukhāya te 'nagha // MatsP_137.35 //",
  "GP12mtp176pu:12444": "iti bhavavacanapracodite daśaśatanayanavapuḥ samudyataḥ /",
  "GP12mtp176pu:12445": "tripurapurajighāṃsayā hariḥ pravikasitāmbujalocano yayau // MatsP_137.36 //",
  "GP12mtp176pu:12446": "______________________________________________________",
  "GP12mtp176pu:12447": "Matsya-Purāṇa 138",
  "GP12mtp176pu:12448": "*sūta uvāca",
  "GP12mtp176pu:12449": "maghavā tu nihantuṃ tān-asurānamareśvaraḥ /",
  "GP12mtp176pu:12450": "lokapālā yayuḥ sarve gaṇapālāśca sarvaśaḥ // MatsP_138.1 //",
  "GP12mtp176pu:12451": "īśvarā moditāḥ sarva utpetuścāmbare tadā /",
  "GP12mtp176pu:12452": "khagatāstu virejuste pakṣavanta ivācalāḥ // MatsP_138.2 //",
  "GP12mtp176pu:12453": "prayayustatpuraṃ hantuṃ śarīramiva vyādhayaḥ /",
  "GP12mtp176pu:12454": "śaṅkhāḍambaranirghoṣaiḥ paṇavānpaṭahānapi /",
  "GP12mtp176pu:12455": "nādayantaḥ puro devā dṛṣṭāstripuravāsibhiḥ // MatsP_138.3 //",
  "GP12mtp176pu:12456": "haraḥ prāpta itīvoktvā balinaste mahāsurāḥ /",
  "GP12mtp176pu:12457": "ājagmuḥ paramaṃ kṣobham atyayeṣviva sāgarāḥ // MatsP_138.4 //",
  "GP12mtp176pu:12458": "suratūryaravaṃ śrutvā dānavā bhīmadarśanāḥ /",
  "GP12mtp176pu:12459": "ninedurvādayantaśca nānāvādyānyanekaśaḥ // MatsP_138.5 //",
  "GP12mtp176pu:12460": "bhūyodīritavīryāste parasparakṛtāgasaḥ /",
  "GP12mtp176pu:12461": "pūrvadevāśca devāśca sūdayantaḥ parasparam // MatsP_138.6 //",
  "GP12mtp176pu:12462": "ākrośe 'pi samaprakhye teṣāṃ dehanikṛntanam /",
  "GP12mtp176pu:12463": "pravṛttaṃ yuddhamatulaṃ prahārakṛtaniḥsvanam // MatsP_138.7 //",
  "GP12mtp176pu:12464": "niṣpatanta ivādityāḥ prajvalanta ivāgnayaḥ /",
  "GP12mtp176pu:12465": "śaṃsanta iva nāgendrā bhramanta eva pakṣiṇaḥ /",
  "GP12mtp176pu:12466": "girīndrā iva kampanto garjanta iva toyadāḥ // MatsP_138.8 //",
  "GP12mtp176pu:12467": "jṛmbhanta iva śārdūlāḥ garjanta iva toyadāḥ /",
  "GP12mtp176pu:12468": "pravṛddhormitaraṃgaughāḥ kṣubhyanta iva sāgarāḥ // MatsP_138.9 //",
  "GP12mtp176pu:12469": "pramathāśca mahāśūrā dānavāśca mahābalāḥ /",
  "GP12mtp176pu:12470": "yuyudhurniścalā bhūtvā vajrā iva mahācalaiḥ // MatsP_138.10 //",
  "GP12mtp176pu:12471": "kārmukāṇāṃ vikṛṣṭānāṃ babhūvurdāruṇā ravāḥ /",
  "GP12mtp176pu:12472": "kālānugānāṃ meghānāṃ yathā viyati vāyunā // MatsP_138.11 //",
  "GP12mtp176pu:12473": "āhuśca yuddhe mā bhaiṣīḥ kva yāsyasi mṛto hyasi /",
  "GP12mtp176pu:12474": "praharāśu sthito 'smyatra ehi darśaya pauruṣam // MatsP_138.12 //",
  "GP12mtp176pu:12475": "gṛhāṇa chinddhi bhinddhīti khāda māraya dāraya /",
  "GP12mtp176pu:12476": "ityanyonyam anūccārya prayayuryamasādanam // MatsP_138.13 //",
  "GP12mtp176pu:12477": "khaḍgāpavarjitāḥ kecit kecicchinnāḥ paraśvadhaiḥ /",
  "GP12mtp176pu:12478": "kecinmudgaracūrṇāśca kecidbāhubhirāhatāḥ // MatsP_138.14 //",
  "GP12mtp176pu:12479": "paṭṭiśaiḥ sūditāḥ kecit kecicchūlavidāritāḥ /",
  "GP12mtp176pu:12480": "dānavāḥ śarapuṣpābhāḥ savanā iva parvatāḥ /",
  "GP12mtp176pu:12481": "nipatantyarṇavajale bhīmanakratimiṅgile // MatsP_138.15 //",
  "GP12mtp176pu:12482": "vyasubhiḥ sunibaddhāṅgaiḥ patamānaiḥ suretaraiḥ /",
  "GP12mtp176pu:12483": "saṃbabhūvārṇave śabdaḥ sajalāmbudanisvanaḥ // MatsP_138.16 //",
  "GP12mtp176pu:12484": "tena śabdena makarā nakrāstimitimiṅgilāḥ /",
  "GP12mtp176pu:12485": "mattā lohitagandhena kṣobhayanto mahārṇavam // MatsP_138.17 //",
  "GP12mtp176pu:12486": "paraspareṇa kalahaṃ kurvāṇā bhīmamūrtayaḥ /",
  "GP12mtp176pu:12487": "bhramante bhakṣayantaśca dānavānāṃ ca lohitam // MatsP_138.18 //",
  "GP12mtp176pu:12488": "sarathān sāyudhān sāśvān savastrābharaṇāvṛtān /",
  "GP12mtp176pu:12489": "jagrasustimayo daityān drāvayanto jalecarān // MatsP_138.19 //",
  "GP12mtp176pu:12490": "mṛdhaṃ yathāsurāṇāṃ ca pramathānāṃ pravartate /",
  "GP12mtp176pu:12491": "ambare 'mbhasi ca tathā yuddhaṃ cakrurjalecarāḥ // MatsP_138.20 //",
  "GP12mtp176pu:12492": "yathā bhramanti pramathāḥ sadaityās tathā bhramante timayaḥ sanakrāḥ /",
  "GP12mtp176pu:12493": "yathaiva chindanti parasparaṃ tu tathaiva krandanti vibhinnadehāḥ // MatsP_138.21 //",
  "GP12mtp176pu:12494": "vraṇānanair aṅgarasaṃ sravadbhiḥ surāsurairnakratimiṅgilaiśca /",
  "GP12mtp176pu:12495": "kṛto muhūrtena samudradeśaḥ saraktatoyaḥ samudīrṇatoyaḥ // MatsP_138.22 //",
  "GP12mtp176pu:12496": "pūrvaṃ mahāmbhodharaparvatābhaṃ dvāraṃ mahāntaṃ tripurasya śakraḥ /",
  "GP12mtp176pu:12497": "nipīḍya tasthau mahatā balena yukto 'marāṇāṃ mahatā balena // MatsP_138.23 //",
  "GP12mtp176pu:12498": "tathottaraṃ so 'ntarajo harasya bālārkajāmbūnadatulyavarṇaḥ /",
  "GP12mtp176pu:12499": "skandaḥ puradvāramathāruroha vṛddho 'staśṛṅgaṃ prapatannivārkaḥ // MatsP_138.24 //",
  "GP12mtp176pu:12500": "yamaśca vittādhipatiśca devo daṇḍānvitaḥ pāśavarāyudhaśca /",
  "GP12mtp176pu:12501": "devāriṇastasya purasya dvāraṃ tābhyāṃ tu tatpaścimato niruddham // MatsP_138.25 //",
  "GP12mtp176pu:12502": "dakṣārirudrastapanāyutābhaḥ sa bhāsvatā devarathena devaḥ /",
  "GP12mtp176pu:12503": "taddakṣiṇadvāramareḥ purasya ruddhvāvatasthau bhagavāṃstrinetraḥ // MatsP_138.26 //",
  "GP12mtp176pu:12504": "tuṅgāni veśmāni sagopurāṇi svarṇāni kailāsaśaśiprabhāṇi /",
  "GP12mtp176pu:12505": "prahlādarūpāḥ pramathāvaruddhā jyotīṃṣi meghā iva cāśmavarṣāḥ // MatsP_138.27 //",
  "GP12mtp176pu:12506": "utpātya cotpāṭya gṛhāṇi teṣāṃ saśailamālāsamavedikāni /",
  "GP12mtp176pu:12507": "prakṣipya prakṣipya samudramadhye kālāmbudābhāḥ pramathā vineduḥ // MatsP_138.28 //",
  "GP12mtp176pu:12508": "raktāni cāśeṣavanairyutāni sāśokakhaṇḍāni sakokilāni /",
  "GP12mtp176pu:12509": "gṛhāṇi he nātha pitaḥ suteti bhrāteti kānteti priyeti cāpi /",
  "GP12mtp176pu:12510": "utpāṭyamāneṣu gṛheṣu nāryas tv anāryaśabdānvividhānpracakruḥ // MatsP_138.29 //",
  "GP12mtp176pu:12511": "kalatraputrakṣayaprāṇanāśe tasminpure yuddhamatipravṛtte /",
  "GP12mtp176pu:12512": "mahāsurāḥ sāgaratulyavegā gaṇeśvarāḥ kopavṛtāḥ pratīyuḥ // MatsP_138.30 //",
  "GP12mtp176pu:12513": "paraśvadhaistatra śilopalaiśca triśūlavajrottamakampanaiśca /",
  "GP12mtp176pu:12514": "śarīrasadmakṣapaṇaṃ sughoraṃ yuddhaṃ pravṛttaṃ dṛḍhavairabaddham // MatsP_138.31 //",
  "GP12mtp176pu:12515": "anyonyamuddiśya vimardatāṃ ca pradhāvatāṃ caiva vinighnatāṃ ca /",
  "GP12mtp176pu:12516": "śabdo babhūvāmaradānavānāṃ yugāntakāleṣviva sāgarāṇām // MatsP_138.32 //",
  "GP12mtp176pu:12517": "vraṇairajasraṃ kṣatajaṃ vamantaḥ kopoparaktā bahudhā nadantaḥ /",
  "GP12mtp176pu:12518": "gaṇeśvarāste 'surapuṃgavāśca yudhyanti śabdaṃ ca mahadudgirantaḥ // MatsP_138.33 //",
  "GP12mtp176pu:12519": "mārgāḥ pure lohitakardamālāḥ svarṇeṣṭakāsphāṭikabhinnacitrāḥ /",
  "GP12mtp176pu:12520": "kṛtā muhūrtena sukhena gantuṃ chinnottamāṅgāṅghrikarāḥ karālāḥ // MatsP_138.34 //",
  "GP12mtp176pu:12521": "kopāvṛtākṣaḥ sa tu tārakākhyaḥ saṃkhye savṛkṣaḥ sagirirnilīnaḥ /",
  "GP12mtp176pu:12522": "tasminkṣaṇe dvāravaraṃ rirakṣo ruddhaṃ bhavenādbhutavikrameṇa // MatsP_138.35 //",
  "GP12mtp176pu:12523": "sa tatra prākārāgatāṃśca bhūtāñ chātan mahānadbhutavīryasattvaḥ /",
  "GP12mtp176pu:12524": "cacāra cāptendriyagarvadṛptaḥ purādviniṣkramya rarāsa ghoram // MatsP_138.36 //",
  "GP12mtp176pu:12525": "tataḥ sa daityottamaparvatābho yathāñjasā nāga ivābhimattaḥ /",
  "GP12mtp176pu:12526": "nivārito rudrarathaṃ jighṛkṣur yathārṇavaḥ sarpati cātivelaḥ // MatsP_138.37 //",
  "GP12mtp176pu:12527": "śeṣaḥ sudhanvā giriśaśca devaś caturmukho yaḥ sa trilocanaśca /",
  "GP12mtp176pu:12528": "te tārakākhyābhigatā gatājau kṣobhaṃ yathā vāyuvaśātsamudrāḥ // MatsP_138.38 //",
  "GP12mtp176pu:12529": "śeṣo girīśaḥ sapitāmaheśaś cotkṣubhyamāṇaḥ sa rathe 'mbarasthaḥ /",
  "GP12mtp176pu:12530": "bibheda saṃdhīṣu balābhipannaḥ kūjanninādāṃśca karoti ghorān // MatsP_138.39 //",
  "GP12mtp176pu:12531": "ekaṃ tu ṛgvedaturaṃgamasya pṛṣṭhe padaṃ nyasya vṛṣasya caikam /",
  "GP12mtp176pu:12532": "tasthau bhavaḥ sodyatabāṇacāpaḥ purasya tatsaṅgasamīkṣamāṇaḥ // MatsP_138.40 //",
  "GP12mtp176pu:12533": "tadā bhavapadanyāsād dhayasya vṛṣabhasya ca /",
  "GP12mtp176pu:12534": "petuḥ stanāśca dantāśca pīḍitābhyāṃ triśūlinā // MatsP_138.41 //",
  "GP12mtp176pu:12535": "tataḥprabhṛti cāśvānāṃ stanā dantā gavāṃ tathā /",
  "GP12mtp176pu:12536": "mūḍhāḥ samabhavaṃstena cādṛśyatvamupāgatāḥ // MatsP_138.42 //",
  "GP12mtp176pu:12537": "tārakākhyastu bhīmākṣo raudraraktāntarekṣaṇaḥ /",
  "GP12mtp176pu:12538": "rudrāntike susaṃruddho nandinā kulanandinā // MatsP_138.43 //",
  "GP12mtp176pu:12539": "paraśvadhena tīkṣṇena sa nandī dānaveśvaram /",
  "GP12mtp176pu:12540": "takṣayāmāsa vai takṣā candanaṃ gandhado yathā // MatsP_138.44 //",
  "GP12mtp176pu:12541": "paraśvadhahataḥ śūraḥ śailādiḥ śarabho yathā /",
  "GP12mtp176pu:12542": "dudrāva khaḍgaṃ niṣkṛṣya tārakākhyo gaṇeśvaram // MatsP_138.45 //",
  "GP12mtp176pu:12543": "yajñopavītam ādāya cicheda ca nanāda ca /",
  "GP12mtp176pu:12544": "tataḥ siṃharavo ghoraḥ śaṅkhaśabdaśca bhairavaḥ /",
  "GP12mtp176pu:12545": "gaṇeśvaraiḥ kṛtastatra tārakākhye niṣūdite // MatsP_138.46 //",
  "GP12mtp176pu:12546": "pramathārasitaṃ śrutvā vāditrasvanameva ca /",
  "GP12mtp176pu:12547": "pārśvasthaḥ sumahāpārśvaṃ vidyunmāliṃ mayo 'bravīt // MatsP_138.47 //",
  "GP12mtp176pu:12548": "bahuvadanavatāṃ kimeṣa śabdo nadatāṃ śrūyate bhinnasāgarābhaḥ /",
  "GP12mtp176pu:12549": "vada vacanaṃ taḍinmālin kiṃ kim etadgaṇapālā yuyudhuryayurgajendrāḥ // MatsP_138.48 //",
  "GP12mtp176pu:12550": "iti mayavacanāṅkuśārditastaṃ taḍinmālī ravirivāṃśumālī /",
  "GP12mtp176pu:12551": "raṇaśirasi samāgataḥ surāṇāṃ nijagādedam ariṃdamo 'tiharṣāt // MatsP_138.49 //",
  "GP12mtp176pu:12552": "yamavaruṇamahendrarudravīryas tava yaśaso nidhirdhīra tārakākhyaḥ /",
  "GP12mtp176pu:12553": "sakalasamaraśīrṣaparvatendro yuddhvā yastapati hi tārako gaṇendraiḥ // MatsP_138.50 //",
  "GP12mtp176pu:12554": "mṛditam upaniśamya tārakākhyaṃ ravidīptānalabhīṣaṇāyatākṣam /",
  "GP12mtp176pu:12555": "hṛṣitasakalanetralomasattvāḥ pramathāstoyamuco yathā nadanti // MatsP_138.51 //",
  "GP12mtp176pu:12556": "iti suhṛdo vacanaṃ niśamya tat tvaṃ taḍimāleḥ sa mayaḥ suvarṇamālī /",
  "GP12mtp176pu:12557": "raṇaśirasy asitāñjanācalābho jagade vākyamidaṃ navendumālim // MatsP_138.52 //",
  "GP12mtp176pu:12558": "vidyunmālinna naḥ kālaḥ sādhituṃ hyavahelayā /",
  "GP12mtp176pu:12559": "karomi vikrameṇaitat puraṃ vyasanavarjitam // MatsP_138.53 //",
  "GP12mtp176pu:12560": "vidyunmālī tataḥ kruddho mayaśca tripureśvaraḥ /",
  "GP12mtp176pu:12561": "gaṇāñjaghnustu drāghiṣṭhāḥ sahitāstairmahāsuraiḥ // MatsP_138.54 //",
  "GP12mtp176pu:12562": "yena yena tato vidyun mālī yāti mayaśca saḥ /",
  "GP12mtp176pu:12563": "tena tena puraṃ śūnyaṃ pramathaiḥ prahṛtaiḥ kṛtam // MatsP_138.55 //",
  "GP12mtp176pu:12564": "atha yamavaruṇamṛdaṅgaghoṣaiḥ paṇavaḍiṇḍimajyāsvanapraghoṣaiḥ /",
  "GP12mtp176pu:12565": "sakaratalapuṭaiśca siṃhanādair bhavamabhipūjya tadā surā avatasthuḥ // MatsP_138.56 //",
  "GP12mtp176pu:12566": "sampūjyamāno ditijairmahātmabhiḥ sahasraraśmipratimaujasair vibhuḥ /",
  "GP12mtp176pu:12567": "abhiṣṭutaḥ satyaratais tapodhanair yathāstaśṛṅgābhigato divākaraḥ // MatsP_138.57 //",
  "GP12mtp176pu:12568": "______________________________________________________",
  "GP12mtp176pu:12569": "Matsya-Purāṇa 139",
  "GP12mtp176pu:12570": "*sūta uvāca",
  "GP12mtp176pu:12571": "tārakākhye hate yuddhe utsārya pramathānmayaḥ /",
  "GP12mtp176pu:12572": "uvāca dānavānbhūyo bhūyaḥ sa tu bhayāvṛtān // MatsP_139.1 //",
  "GP12mtp176pu:12573": "bho 'surendrādhunā sarve nibodhadhvaṃ prabhāṣitam /",
  "GP12mtp176pu:12574": "yatkartavyaṃ mayā caiva yuṣmābhiśca mahābalaiḥ // MatsP_139.2 //",
  "GP12mtp176pu:12575": "puṣyaṃ sameṣyate kāle candraścandranibhānanāḥ /",
  "GP12mtp176pu:12576": "yadaikaṃ tripuraṃ sarvaṃ kṣaṇamekaṃ bhaviṣyati // MatsP_139.3 //",
  "GP12mtp176pu:12577": "kurudhvaṃ nirbhayāḥ kāle kokilāśaṃsitena ca /",
  "GP12mtp176pu:12578": "sa kālaḥ puṣyayogasya purasya ca mayā kṛtaḥ // MatsP_139.4 //",
  "GP12mtp176pu:12579": "kāle tasminpure yastu saṃbhāvayati saṃhatim /",
  "GP12mtp176pu:12580": "sa enaṃ kārayeccūrṇaṃ balinaikaiṣuṇā suraḥ // MatsP_139.5 //",
  "GP12mtp176pu:12581": "yo vaḥ prāṇo balaṃ yacca yā ca vo vairitāsurāḥ /",
  "GP12mtp176pu:12582": "tatkṛtvā hṛdaye caiva pālayadhvamidaṃ puram // MatsP_139.6 //",
  "GP12mtp176pu:12583": "maheśvararathaṃ hyekaṃ sarvaprāṇena bhīṣaṇam /",
  "GP12mtp176pu:12584": "vimukhīkurutātyarthaṃ yathā notsṛjate śaram // MatsP_139.7 //",
  "GP12mtp176pu:12585": "tata evaṃ kṛte 'smābhis tripurasyāpi rakṣaṇe /",
  "GP12mtp176pu:12586": "pratīkṣiṣyanti vivaśāḥ puṣyayogaṃ divaukasaḥ // MatsP_139.8 //",
  "GP12mtp176pu:12587": "niśamya tanmayasyaivaṃ dānavāstripurālayāḥ /",
  "GP12mtp176pu:12588": "muhuḥ siṃharutaṃ kṛtvā mayamūcuryamopamāḥ // MatsP_139.9 //",
  "GP12mtp176pu:12589": "prayatnena vayaṃ sarve kurmastava prabhāṣitam /",
  "GP12mtp176pu:12590": "tathā kurmo yathā rudro na mokṣyati pure śaram // MatsP_139.10 //",
  "GP12mtp176pu:12591": "adya yāsyāmaḥ saṃgrāmaṃ tadrudrasya jighāṃsavaḥ /",
  "GP12mtp176pu:12592": "kathayanti diteḥ putrā hṛṣṭā bhinnatanūruhāḥ // MatsP_139.11 //",
  "GP12mtp176pu:12593": "kalpaṃ sthāsyati vā khasthaṃ tripuraṃ śāśvataṃ dhruvam /",
  "GP12mtp176pu:12594": "adānavaṃ vā bhavitā nārāyaṇapadatrayam // MatsP_139.12 //",
  "GP12mtp176pu:12595": "vayaṃ na dharmaṃ hāsyāmo yasminyokṣyasi no bhavān /",
  "GP12mtp176pu:12596": "adaivatam adaityaṃ vā lokaṃ drakṣyanti mānavāḥ // MatsP_139.13 //",
  "GP12mtp176pu:12597": "iti saṃmantrya hṛṣṭāste purāntarvibudhārayaḥ /",
  "GP12mtp176pu:12598": "pradoṣe muditā bhūtvā cerurmanmathacāratām // MatsP_139.14 //",
  "GP12mtp176pu:12599": "muhurmuktodayo bhrānta udayāgraṃ mahāmaṇiḥ /",
  "GP12mtp176pu:12600": "tamāṃsyutsārya bhagavāṃś candro jṛmbhati so 'mbaram // MatsP_139.15 //",
  "GP12mtp176pu:12601": "kumudālaṃkṛte haṃso yathā sarasi vistṛte /",
  "GP12mtp176pu:12602": "siṃho yathā copaviṣṭo vaiḍūryaśikhare mahān // MatsP_139.16 //",
  "GP12mtp176pu:12603": "viṣṇoryathā ca vistīrṇe hāraścorasi saṃsthitaḥ /",
  "GP12mtp176pu:12604": "tathāvagāḍhe nabhasi candro 'trinayanodbhavaḥ /",
  "GP12mtp176pu:12605": "bhrājate bhrājayaṃl lokān sṛjañjyotsnārasaṃ balāt // MatsP_139.17 //",
  "GP12mtp176pu:12606": "śītāṃśāvudite candre jyotsnāpūrṇe pure 'surāḥ /",
  "GP12mtp176pu:12607": "pradoṣe lalitaṃ cakrur gṛhamātmānameva ca // MatsP_139.18 //",
  "GP12mtp176pu:12608": "rathyāsu rājamārgeṣu prāsādeṣu gṛheṣu ca /",
  "GP12mtp176pu:12609": "dīpāścampakapuṣpābhā nālpasnehapradīpitāḥ // MatsP_139.19 //",
  "GP12mtp176pu:12610": "tadā maṭheṣu te dīpāḥ snehapūrṇāḥ pradīpitāḥ /",
  "GP12mtp176pu:12611": "gṛhāṇi vasumantyeṣāṃ sarvaratnamayāni ca /",
  "GP12mtp176pu:12612": "jvalato 'dīpayandīpāṃś candrodaya iva grahāḥ // MatsP_139.20 //",
  "GP12mtp176pu:12613": "candrāṃśubhirbhāsamānam antardīpaiḥ sudīpitam /",
  "GP12mtp176pu:12614": "upadravaiḥ kulamiva pīyate tripure tamaḥ // MatsP_139.21 //",
  "GP12mtp176pu:12615": "tasminpure vai taruṇapradoṣe candrāṭṭahāse taruṇapradoṣe /",
  "GP12mtp176pu:12616": "ratyarthino vai danujā gṛheṣu sahāṅganābhiḥ suciraṃ viremuḥ // MatsP_139.22 //",
  "GP12mtp176pu:12617": "vinoditā ye tu vṛṣadhvajasya pañceṣavaste makaradhvajena /",
  "GP12mtp176pu:12618": "tatrāsureṣvāsurapuṃgaveṣu svāṅgāṅganāḥ svedayutā babhūvuḥ // MatsP_139.23 //",
  "GP12mtp176pu:12619": "kalapralāpeṣu ca dānavīnāṃ vīṇāpralāpeṣu ca mūrchiteṣu /",
  "GP12mtp176pu:12620": "mattapralāpeṣu ca kokilānāṃ sacāpabāṇo madano mamantha // MatsP_139.24 //",
  "GP12mtp176pu:12621": "tamāṃsi naiśāni drutaṃ nihatya jyotsnāvitānena jagadvitatya /",
  "GP12mtp176pu:12622": "khe rohiṇīṃ tāṃ ca priyāṃ sametya candraḥ prabhābhiḥ kurute 'dhirājyam // MatsP_139.25 //",
  "GP12mtp176pu:12623": "sthitvaiva kāntasya tu pādamūle kācidvarastrī svakapolamūle /",
  "GP12mtp176pu:12624": "viśeṣakaṃ cārutaraṃ karoti tenānanaṃ svaṃ samalaṃkaroti // MatsP_139.26 //",
  "GP12mtp176pu:12625": "dṛṣṭvānanaṃ maṇḍaladarpaṇasthaṃ mahāprabhā me mukhajeti japtvā /",
  "GP12mtp176pu:12626": "smṛtvā varāṅgī ramaṇeritāni tenaiva bhāvena ratīmavāpa // MatsP_139.27 //",
  "GP12mtp176pu:12627": "romāñcitairgātravarairyuvabhyo ratānurāgād ramaṇena cānyāḥ /",
  "GP12mtp176pu:12628": "svayaṃ drutaṃ yānti madābhibhūtāḥ kṣapā yathā cārkadināvasāne // MatsP_139.28 //",
  "GP12mtp176pu:12629": "pepīyate cātirasānuviddhā vimārgitānyā ca priyaṃ prasannā /",
  "GP12mtp176pu:12630": "kācitpriyasyāticirātprasannā āsītpralāpeṣu ca samprasannā // MatsP_139.29 //",
  "GP12mtp176pu:12631": "gośīrṣayuktairharicandanaiśca paṅkāṅkitākṣī ca varāsurīṇām /",
  "GP12mtp176pu:12632": "manojñarūpā rucirā babhūvuḥ pūrṇāmṛtasyeva suvarṇakumbhāḥ // MatsP_139.30 //",
  "GP12mtp176pu:12633": "kṣatādharoṣṭhā drutadoṣaraktā lalanti daityā dayitāsu raktāḥ /",
  "GP12mtp176pu:12634": "tantrīpralāpāstripureṣu raktāḥ strīṇāṃ pralāpeṣu punarviraktāḥ // MatsP_139.31 //",
  "GP12mtp176pu:12635": "kvacitpravṛttaṃ madhurābhigānaṃ kāmasya bāṇaiḥ sukṛtaṃ nidhānam /",
  "GP12mtp176pu:12636": "āpānabhūmīṣu sukhaprameyaṃ geyaṃ pravṛttaṃ tvatha sādhayanti // MatsP_139.32 //",
  "GP12mtp176pu:12637": "geyaṃ pravṛttaṃ tvatha śodhayanti kecitpriyāṃ tatra ca sādhayanti /",
  "GP12mtp176pu:12638": "kecitpriyāṃ samprati bodhayanti saṃbudhya saṃbudhya ca rāmayanti // MatsP_139.33 //",
  "GP12mtp176pu:12639": "dhūtaprasūnaprabhavaḥ subandhaḥ sūrye gate vai tripure babhūva /",
  "GP12mtp176pu:12640": "samarmaro nūpuramekhalānāṃ śabdaśca saṃbādhati kokilānām // MatsP_139.34 //",
  "GP12mtp176pu:12641": "priyāvagūḍhā dayitopagūḍhā kācitprarūḍhāṅgaruhāpi nārī /",
  "GP12mtp176pu:12642": "sucārubāṣpāṅkurapallavānāṃ navāmbusiktā iva bhūmirāsīt // MatsP_139.35 //",
  "GP12mtp176pu:12643": "śaśāṅkapādairupaśobhiteṣu prāsādavaryeṣu varāṅganānām /",
  "GP12mtp176pu:12644": "mādhuryabhūtābharaṇā mahāntaḥ svanā babhūvurmadaneṣu tulyāḥ // MatsP_139.36 //",
  "GP12mtp176pu:12645": "pānena khinnā dayitātivelaṃ kapolamājighrasi kiṃ mamedam /",
  "GP12mtp176pu:12646": "āroha me śroṇimimāṃ viśālāṃ pīnonnatāṃ kāñcanamekhalāḍhyām // MatsP_139.37 //",
  "GP12mtp176pu:12647": "rathyāsu candrodayabhāsitāsu surendramārgeṣu ca vistṛteṣu /",
  "GP12mtp176pu:12648": "daityāṅganā yūthagatā vibhānti tārā yathā candramaso divānte // MatsP_139.38 //",
  "GP12mtp176pu:12649": "aṭṭāṭṭahāseṣu ca cāmareṣu preṅkhāsu cānyā madalolabhāvāt /",
  "GP12mtp176pu:12650": "saṃdolayante kalasamprahāsāḥ provāca kāñcī guṇasūkṣmanādā // MatsP_139.39 //",
  "GP12mtp176pu:12651": "amlānamālānvitasundarīṇāṃ paryāya eṣo 'sti ca harṣitānām /",
  "GP12mtp176pu:12652": "śrūyanti vācaḥ kaladhautakalpā vāpīṣu cānye kalahaṃsaśabdāḥ // MatsP_139.40 //",
  "GP12mtp176pu:12653": "kāñcīkalāpaśca sahāṅgarāgaḥ preṅkhāsu tadrāgakṛtāśca bhāvāḥ /",
  "GP12mtp176pu:12654": "chindanti tāsāmasurāṅganānāṃ priyālayān manmathamārgaṇānām // MatsP_139.41 //",
  "GP12mtp176pu:12655": "citrāmbaraścoddhṛtakeśapāśaḥ saṃdolyamānaḥ śuśubhe 'surīṇām /",
  "GP12mtp176pu:12656": "sucāruveśābharaṇairupetas tārāgaṇair jyotirivāsa candraḥ // MatsP_139.42 //",
  "GP12mtp176pu:12657": "saṃdolanād ucchvasitaiśchinnasūtraiḥ kāñcībhraṣṭairmaṇibhirviprakīrṇaiḥ /",
  "GP12mtp176pu:12658": "dolābhūmistairvicitrā vibhāti candrasya pārśvopagatair vicitrā // MatsP_139.43 //",
  "GP12mtp176pu:12659": "sacandrike sopavane pradoṣe ruteṣu vṛndeṣu ca kokilānām /",
  "GP12mtp176pu:12660": "śaravyayaṃ prāpya pure 'surāṇāṃ prakṣīṇabāṇo madanaścacāra // MatsP_139.44 //",
  "GP12mtp176pu:12661": "iti tatra pure 'maradviṣāṇāṃ sapadi hi paścimakaumudī tadāsīt /*",
  "GP12mtp176pu:12662": "raṇaśirasi parābhaviṣyatāṃ vai bhavaturagaiḥ kṛtasaṃkṣayā arīṇām // MatsP_139.45 //*",
  "GP12mtp176pu:12663": "candro 'tha kundakusumākarahāravarṇo jyotsnāvitānarahito 'bhrasamānavarṇaḥ /",
  "GP12mtp176pu:12664": "vichāyatāṃ hi samupetya na bhāti tadvad bhāgyakṣaye dhanapatiśca naro vivarṇaḥ // MatsP_139.46 //",
  "GP12mtp176pu:12665": "candraprabhāmaruṇasārathinābhibhūya saṃtaptakāñcanarathāṅgasamānabimbaḥ /",
  "GP12mtp176pu:12666": "sthitvodayāgramukuṭe bahureva sūryo bhātyambare timiratoyavahāṃ tariṣyan // MatsP_139.47 //",
  "GP12mtp176pu:12667": "______________________________________________________",
  "GP12mtp176pu:12668": "Matsya-Purāṇa 140",
  "GP12mtp176pu:12669": "*sūta uvāca",
  "GP12mtp176pu:12670": "udite tu sahasrāṃśau merau bhāsākare ravau /",
  "GP12mtp176pu:12671": "nadaddevabalaṃ kṛtsnaṃ yugānta iva sāgaraḥ // MatsP_140.1 //",
  "GP12mtp176pu:12672": "sahasranayano devas tataḥ śakraḥ puraṃdaraḥ /",
  "GP12mtp176pu:12673": "savittadaḥ savaruṇas tripuraṃ prayayau haraḥ // MatsP_140.2 //",
  "GP12mtp176pu:12674": "te nānāvidharūpāśca pramathātipramāthinaḥ /",
  "GP12mtp176pu:12675": "yayuḥ siṃharavair ghorair vāditraninadairapi // MatsP_140.3 //",
  "GP12mtp176pu:12676": "tato vāditavāditraiś cātapatrairmahādrumaiḥ /",
  "GP12mtp176pu:12677": "babhūva tadbalaṃ divyaṃ vanaṃ pracalitaṃ yathā // MatsP_140.4 //",
  "GP12mtp176pu:12678": "tadāpatantaṃ samprekṣya raudraṃ rudrabalaṃ mahat /",
  "GP12mtp176pu:12679": "saṃkṣobho dānavendrāṇāṃ samudrapratimo babhau // MatsP_140.5 //",
  "GP12mtp176pu:12680": "te cāsīnpaṭṭiśāñśaktīḥ śūladaṇḍaparaśvadhān /",
  "GP12mtp176pu:12681": "śarāsanāni vajrāṇi gurūṇi musalāni ca // MatsP_140.6 //",
  "GP12mtp176pu:12682": "pragṛhya koparaktākṣāḥ sapakṣā iva parvatāḥ /",
  "GP12mtp176pu:12683": "nijaghnuḥ parvataghnāya ghanā iva tapātyaye // MatsP_140.7 //",
  "GP12mtp176pu:12684": "savidyunmālinaste vai samayā ditinandanāḥ /",
  "GP12mtp176pu:12685": "modamānāḥ samāsedur devadevaiḥ surārayaḥ // MatsP_140.8 //",
  "GP12mtp176pu:12686": "martavyakṛtabuddhīnāṃ jaye cāniścitātmanām /",
  "GP12mtp176pu:12687": "abalānāṃ camūrhyāsīd abalāvayavā iva // MatsP_140.9 //",
  "GP12mtp176pu:12688": "vigarjanta ivāmbhodā ambhodasadṛśatviṣaḥ /",
  "GP12mtp176pu:12689": "prayudhya yuddhakuśalāḥ parasparakṛtāgasaḥ // MatsP_140.10 //",
  "GP12mtp176pu:12690": "dhūmāyanto jvaladbhiśca āyudhaiścandravarcasaiḥ /",
  "GP12mtp176pu:12691": "kopādvā yuddhalubdhāśca kuṭṭayante parasparam // MatsP_140.11 //",
  "GP12mtp176pu:12692": "vajrāhatāḥ patantyanye bāṇairanye vidāritāḥ /",
  "GP12mtp176pu:12693": "anye vidāritāścakraiḥ patanti hyudadherjale // MatsP_140.12 //",
  "GP12mtp176pu:12694": "chinnasragdāmahārāśca pramṛṣṭāmbarabhūṣaṇāḥ /",
  "GP12mtp176pu:12695": "timinakragaṇe caiva patanti pramathāḥ surāḥ // MatsP_140.13 //",
  "GP12mtp176pu:12696": "gadānāṃ musalānāṃ ca tomarāṇāṃ paraśvadhām /",
  "GP12mtp176pu:12697": "vajraśūlarṣṭipātānāṃ paṭṭiśānāṃ ca sarvataḥ // MatsP_140.14 //",
  "GP12mtp176pu:12698": "giriśṛṅgopalānāṃ ca preritānāṃ pramanyubhiḥ /",
  "GP12mtp176pu:12699": "sajavānāṃ dānavānāṃ sadhūmānāṃ ravitviṣām /",
  "GP12mtp176pu:12700": "āyudhānāṃ mahānoghaḥ sāgaraughe patatyapi // MatsP_140.15 //",
  "GP12mtp176pu:12701": "pravṛddhavegaistaistatra surāsurakareritaiḥ /",
  "GP12mtp176pu:12702": "āyudhaistrastanakṣatraḥ kriyate saṃkṣayo mahān // MatsP_140.16 //",
  "GP12mtp176pu:12703": "kṣudrāṇāṃ gajayoryuddhe yathā bhavati saṃkṣayaḥ /",
  "GP12mtp176pu:12704": "devāsuragaṇais tadvat timinakrakṣayo 'bhavat // MatsP_140.17 //",
  "GP12mtp176pu:12705": "vidyunmālī ca vegena vidyunmālī ivāmbudaḥ /",
  "GP12mtp176pu:12706": "vidyurmālaghanonnādo nandīśvaramabhidrutaḥ // MatsP_140.18 //",
  "GP12mtp176pu:12707": "sa taṃ tamorivadanaṃ praṇadanvadatāṃ varaḥ /",
  "GP12mtp176pu:12708": "uvāca yudhi śailādiṃ dānavo 'mbudhiniḥsvanaḥ // MatsP_140.19 //",
  "GP12mtp176pu:12709": "yuddhākāṅkṣī tu balavān vidyunmālyahamāgataḥ /",
  "GP12mtp176pu:12710": "yadi tvidānīṃ me jīvan mucyase nandikeśvara /",
  "GP12mtp176pu:12711": "na vidyunmālihananaṃ vacobhiryudhi dānava // MatsP_140.20 //",
  "GP12mtp176pu:12712": "tam evaṃvādinaṃ daityaṃ nandīśastapatāṃ varaḥ /",
  "GP12mtp176pu:12713": "uvāca praharaṃstatra vākyālaṃkārakovidaḥ // MatsP_140.21 //",
  "GP12mtp176pu:12714": "dānavā dharmakāmāṇāṃ naiṣo 'vasara ityuta /",
  "GP12mtp176pu:12715": "śakto hantuṃ kimātmānaṃ jātidoṣād vibṛṃhasi // MatsP_140.22 //",
  "GP12mtp176pu:12716": "yadi tāvanmayā pūrvaṃ hato 'si paśuvadyathā /",
  "GP12mtp176pu:12717": "idānīṃ vā kathaṃ nāma na hiṃsye kratudūṣaṇam // MatsP_140.23 //",
  "GP12mtp176pu:12718": "sāgaraṃ tarate dorbhyāṃ pātayedyo divākaram /",
  "GP12mtp176pu:12719": "so 'pi māṃ śaknuyānnaiva cakṣurbhyāṃ samavekṣitum // MatsP_140.24 //",
  "GP12mtp176pu:12720": "ityevaṃvādinaṃ tatra nandinaṃ tannibho bale /",
  "GP12mtp176pu:12721": "bibhedaikeṣuṇā daityaḥ kareṇārka ivāmbudam // MatsP_140.25 //",
  "GP12mtp176pu:12722": "vakṣasaḥ sa śarastasya papau rudhiramuttamam /",
  "GP12mtp176pu:12723": "sūryastvātmaprabhāveṇa nadyarṇavajalaṃ yathā // MatsP_140.26 //",
  "GP12mtp176pu:12724": "sa tena suprahāreṇa prathamaṃ cātiropitaḥ /",
  "GP12mtp176pu:12725": "hastena vṛkṣamutpāṭya cikṣepa gajarāḍiva // MatsP_140.27 //",
  "GP12mtp176pu:12726": "vāyununnaḥ sa ca taruḥ śīrṇapuṣpo mahāravaḥ /",
  "GP12mtp176pu:12727": "vidyunmāliśaraiśchinnaḥ papāta patageśavat // MatsP_140.28 //",
  "GP12mtp176pu:12728": "vṛkṣamālokya taṃ chinnaṃ dānavena vareṣubhiḥ /",
  "GP12mtp176pu:12729": "roṣamāhārayattīvraṃ nandīśvaraḥ suvigrahaḥ // MatsP_140.29 //",
  "GP12mtp176pu:12730": "sodyamya karamārāve raviśakrakaraprabham /",
  "GP12mtp176pu:12731": "dudrāva hantuṃ sa krūraṃ mahiṣaṃ gajarāḍiva // MatsP_140.30 //",
  "GP12mtp176pu:12732": "tamāpatantaṃ vegena vegavānprasabhaṃ balāt /",
  "GP12mtp176pu:12733": "vidyunmālī śaraśataiḥ pūrayāmāsa nandinam // MatsP_140.31 //",
  "GP12mtp176pu:12734": "śarakaṇṭakitāṅgo vai śailādiḥ so 'bhavatpunaḥ /",
  "GP12mtp176pu:12735": "arergṛhya rathaṃ tasya mahataḥ prayayau javāt // MatsP_140.32 //",
  "GP12mtp176pu:12736": "vilambitāśvo viśiro bhramitaśca raṇe rathaḥ /",
  "GP12mtp176pu:12737": "papāta muniśāpena sādityo 'rkaratho yathā // MatsP_140.33 //",
  "GP12mtp176pu:12738": "antarānnirgataścaiva māyayā sa diteḥ sutaḥ /",
  "GP12mtp176pu:12739": "ājaghāna tadā śaktyā śailādiṃ samavasthitam // MatsP_140.34 //",
  "GP12mtp176pu:12740": "tāmeva tu viniṣkramya śaktiṃ śoṇitabhūṣitām /",
  "GP12mtp176pu:12741": "vidyunmālinamuddiśya cikṣepa pramathāgraṇīr // MatsP_140.35 //",
  "GP12mtp176pu:12742": "tayā bhinnatanutrāṇo vibhinnahṛdayastvapi /",
  "GP12mtp176pu:12743": "vidyunmālyapatadbhūmau vajrāhata ivācalaḥ // MatsP_140.36 //",
  "GP12mtp176pu:12744": "vidyunmālini nihate siddhacāraṇakiṃnarāḥ /",
  "GP12mtp176pu:12745": "sādhu sādhviti coktvā te pūjayanta umāpatim // MatsP_140.37 //",
  "GP12mtp176pu:12746": "nandinā sādite daitye vidyunmālau hate mayaḥ /",
  "GP12mtp176pu:12747": "dadāha pramathānīkaṃ vanamagnirivoddhataḥ // MatsP_140.38 //",
  "GP12mtp176pu:12748": "śūlanirdāritoraskā gadācūrṇitamastakāḥ /",
  "GP12mtp176pu:12749": "iṣubhirgāḍhaviddhāśca patanti pramathārṇave // MatsP_140.39 //",
  "GP12mtp176pu:12750": "atha vajradharo yamo 'rthadaḥ sa ca nandī sa ca ṣaṇmukho guhaḥ /*",
  "GP12mtp176pu:12751": "mayam asuravīrasampravṛttaṃ vividhuḥ śastravarairhatārayaḥ // MatsP_140.40 //*",
  "GP12mtp176pu:12752": "nāgaṃ tu nāgādhipateḥ śatākṣaṃ mayo vidāryeṣuvareṇa tūrṇam /",
  "GP12mtp176pu:12753": "yamaṃ ca vittādhipatiṃ ca viddhvā rarāsa mattāmbudavattadānīm // MatsP_140.41 //",
  "GP12mtp176pu:12754": "tataḥ śaraiḥ pramathagaṇaiśca dānavā dṛḍhāhatāścottamavegavikramāḥ /",
  "GP12mtp176pu:12755": "bhṛśānuviddhāstripuraṃ praveśitā yathā śivaścakradhareṇa saṃyuge // MatsP_140.42 //",
  "GP12mtp176pu:12756": "tatastu śaṅkhānakabherimardalāḥ sasiṃhanādā danuputrabhaṅgadāḥ /",
  "GP12mtp176pu:12757": "kapardisainye prababhuḥ samantato nipātyamānā yudhi vajrasaṃnibhāḥ // MatsP_140.43 //",
  "GP12mtp176pu:12758": "atha daityapurābhāve puṣyayogo babhūva ha /",
  "GP12mtp176pu:12759": "babhūva cāpi saṃyuktaṃ tadyogena puratrayam // MatsP_140.44 //",
  "GP12mtp176pu:12760": "tato bāṇaṃ tridhā devas tridaivatamayaṃ haraḥ /",
  "GP12mtp176pu:12761": "mumoca tripure tūrṇaṃ trinetrastripathādhipaḥ // MatsP_140.45 //",
  "GP12mtp176pu:12762": "tena muktena bāṇena bāṇapuṣpasamaprabham /",
  "GP12mtp176pu:12763": "ākāśaṃ svarṇasaṃkāśaṃ kṛtaṃ sūryeṇa rañjitam // MatsP_140.46 //",
  "GP12mtp176pu:12764": "muktvā tridaivatamayaṃ tripure tridaśaḥ śaram /",
  "GP12mtp176pu:12765": "dhigdhiṅ māmiti cakranda kaṣṭaṃ kaṣṭamiti bruvan // MatsP_140.47 //",
  "GP12mtp176pu:12766": "vaidhuryaṃ daivataṃ dṛṣṭvā śailādirgajavadgataḥ /",
  "GP12mtp176pu:12767": "kimidaṃ tviti papraccha śūlapāṇiṃ maheśvaram // MatsP_140.48 //",
  "GP12mtp176pu:12768": "tataḥ śaśāṅkatilakaḥ kapardī paramārtavat /",
  "GP12mtp176pu:12769": "uvāca nandinaṃ bhaktaḥ sa mayo 'dya vinaṅkṣyati // MatsP_140.49 //",
  "GP12mtp176pu:12770": "atha nandīśvarastūrṇaṃ manomārutavadbalī /",
  "GP12mtp176pu:12771": "śare tripuramāyāti tripuraṃ praviveśa saḥ // MatsP_140.50 //",
  "GP12mtp176pu:12772": "sa mayaṃ prekṣya gaṇapaḥ prāha kāñcanasaṃnibhaḥ /",
  "GP12mtp176pu:12773": "vināśastripurasyāsya prāpto maya sudāruṇaḥ /",
  "GP12mtp176pu:12774": "anenaiva gṛheṇa tvam apakrāma bravīmyaham // MatsP_140.51 //",
  "GP12mtp176pu:12775": "śrutvā tannandivacanaṃ dṛḍhabhakto maheśvare /",
  "GP12mtp176pu:12776": "tenaiva gṛhamukhyeṇa tripurād apasarpitaḥ // MatsP_140.52 //",
  "GP12mtp176pu:12777": "so 'pīṣuḥ pattrapuṭavad dagdhvā tannagaratrayam /",
  "GP12mtp176pu:12778": "tridhā iva hutāśaśca somo nārāyaṇastathā // MatsP_140.53 //",
  "GP12mtp176pu:12779": "śaratejaḥparītāni purāṇi dvijapuṃgavāḥ /",
  "GP12mtp176pu:12780": "duṣputradoṣāddahyante kulānyūrdhvaṃ yathā tathā // MatsP_140.54 //",
  "GP12mtp176pu:12781": "merukailāsakalpāni mandarāgranibhāni ca /",
  "GP12mtp176pu:12782": "sakapāṭagavākṣāṇi balibhiḥ śobhitāni ca // MatsP_140.55 //",
  "GP12mtp176pu:12783": "saprāsādāni ramyāṇi kūṭāgārotkaṭāni ca /",
  "GP12mtp176pu:12784": "sajalāni samākhyāni sāvalokanakāni ca // MatsP_140.56 //",
  "GP12mtp176pu:12785": "baddhadhvajapatākāni svarṇaraupyamayāni ca /",
  "GP12mtp176pu:12786": "gṛhāṇi tasmiṃstripure dānavānāmupadrave /",
  "GP12mtp176pu:12787": "dahyante dahanābhāni dahanena sahasraśaḥ // MatsP_140.57 //",
  "GP12mtp176pu:12788": "prāsādāgreṣu ramyeṣu vaneṣūpavaneṣu ca /",
  "GP12mtp176pu:12789": "vātāyanagatāścānyāś cākāśasya taleṣu ca // MatsP_140.58 //",
  "GP12mtp176pu:12790": "ramaṇairupagūḍhāśca ramantyo ramaṇaiḥ saha /",
  "GP12mtp176pu:12791": "dahyante dānavendrāṇām agninā hyapi tāḥ striyaḥ // MatsP_140.59 //",
  "GP12mtp176pu:12792": "kācitpriyaṃ parityajya aśaktā gantumanyataḥ /",
  "GP12mtp176pu:12793": "puraḥ priyasya pañcatvaṃ gatāgnivadane kṣayam // MatsP_140.60 //",
  "GP12mtp176pu:12794": "uvāca śatapattrākṣī sāsrākṣīva kṛtāñjaliḥ /",
  "GP12mtp176pu:12795": "havyavāhana bhāryāhaṃ parasya paratāpana /",
  "GP12mtp176pu:12796": "dharmasākṣī trilokasya na māṃ spraṣṭumihārhasi // MatsP_140.61 //",
  "GP12mtp176pu:12797": "śāyitaṃ ca mayā deva śivayā ca śivaprabha /",
  "GP12mtp176pu:12798": "pareṇa praihi muktvedaṃ gṛhaṃ ca dayitaṃ hi me // MatsP_140.62 //",
  "GP12mtp176pu:12799": "ekā putramupādāya bālakaṃ dānavāṅganā /",
  "GP12mtp176pu:12800": "hutāśanasamīpasthā ityuvāca hutāśanam // MatsP_140.63 //",
  "GP12mtp176pu:12801": "bālo 'yaṃ duḥkhalabdhaśca mayā pāvaka putrakaḥ /",
  "GP12mtp176pu:12802": "nārhasyenamupādātuṃ dayitaṃ ṣaṇmukhapriya // MatsP_140.64 //",
  "GP12mtp176pu:12803": "kāścitpriyānparityajya pīḍitā dānavāṅganāḥ /",
  "GP12mtp176pu:12804": "nipatantyarṇavajale siñjamānavibhūṣaṇāḥ // MatsP_140.65 //",
  "GP12mtp176pu:12805": "tāta putreti māteti mātuleti ca vihvalam /",
  "GP12mtp176pu:12806": "cakrandustripure nāryaḥ pāvakajvālavepitāḥ // MatsP_140.66 //",
  "GP12mtp176pu:12807": "yathā dahati śailāgniḥ sāmbujaṃ jalajākaram /",
  "GP12mtp176pu:12808": "tathā strīvaktrapadmāni cādahattripure 'nalaḥ // MatsP_140.67 //",
  "GP12mtp176pu:12809": "tuṣārarāśiḥ kamalākarāṇāṃ yathā dahatyambujakāni śīte /",
  "GP12mtp176pu:12810": "tathaiva so 'gnistripurāṅganānāṃ dadāha vaktrekṣaṇapaṅkajāni // MatsP_140.68 //",
  "GP12mtp176pu:12811": "śarāgnipātāt samabhidrutānāṃ tatrāṅganānām atikomalānām /",
  "GP12mtp176pu:12812": "babhūva kāñcīguṇanūpurāṇām ākranditānāṃ ca ravo 'timiśraḥ // MatsP_140.69 //",
  "GP12mtp176pu:12813": "dagdhārdhacandrāṇi savedikāni viśīrṇaharmyāṇi satoraṇāni /",
  "GP12mtp176pu:12814": "dagdhāni dagdhāni gṛhāṇi tatra patanti rakṣārthamivārṇavaughe // MatsP_140.70 //",
  "GP12mtp176pu:12815": "gṛhaiḥ patadbhirjvalanāvalīḍhair āsītsamudre salilaṃ prataptam /",
  "GP12mtp176pu:12816": "kuputradoṣaiḥ prahatānuviddhaṃ yathā kulaṃ yāti dhanānvitasya // MatsP_140.71 //",
  "GP12mtp176pu:12817": "gṛhapratāpaiḥ kvathitaṃ samantāt tadārṇave toyamudīrṇavegam /",
  "GP12mtp176pu:12818": "vitrāsayāmāsa timīnsanakrāṃs timiṅgilāṃstatkvathitāṃstathānyān // MatsP_140.72 //",
  "GP12mtp176pu:12819": "sagopuro mandarapādakalpaḥ prākāravaryastripure ca so 'tha /",
  "GP12mtp176pu:12820": "taireva sārdhaṃ bhavanaiḥ papāta śabdaṃ mahāntaṃ janayansamudre // MatsP_140.73 //",
  "GP12mtp176pu:12821": "sahasraśṛṅgair bhavanair yadāsīt sahasraśṛṅgaḥ sa ivācaleśaḥ /",
  "GP12mtp176pu:12822": "nāmāvaśeṣaṃ tripuraṃ prajajñe hutāśanāhārabaliprayuktam // MatsP_140.74 //",
  "GP12mtp176pu:12823": "pradahyamānena pureṇa tena jagat sapātāladivaṃ prataptam /",
  "GP12mtp176pu:12824": "duḥkhaṃ mahatprāpya jalāvamagnaṃ yasminmahānsaudhavaro mayasya // MatsP_140.75 //",
  "GP12mtp176pu:12825": "taddeveśo vacaḥ śrutvā indro vajradharastadā /",
  "GP12mtp176pu:12826": "śaśāpa tadgṛhaṃ cāpi mayasyāditinandanaḥ // MatsP_140.76 //",
  "GP12mtp176pu:12827": "asevyamapratiṣṭhaṃ ca bhayena ca samāvṛtam /",
  "GP12mtp176pu:12828": "bhaviṣyati mayagṛhaṃ nityameva yathānalaḥ // MatsP_140.77 //",
  "GP12mtp176pu:12829": "yasya yasya tu deśasya bhaviṣyati parābhavaḥ /",
  "GP12mtp176pu:12830": "drakṣyanti tripuraṃ khaṇḍaṃ tatredaṃ nāśagā janāḥ /",
  "GP12mtp176pu:12831": "tadetadadyāpi gṛhaṃ mayasyāmayavarjitam // MatsP_140.78 //",
  "GP12mtp176pu:12832": "*ṛṣaya ūcuḥ",
  "GP12mtp176pu:12833": "bhagavansa mayo yena gṛheṇa prapalāyitaḥ /",
  "GP12mtp176pu:12834": "tasya no gatimākhyāhi mayasya camasodbhava // MatsP_140.79 //",
  "GP12mtp176pu:12835": "*sūta uvāca",
  "GP12mtp176pu:12836": "dṛśyate dṛśyate yatra dhruvastatra mayāspadam /",
  "GP12mtp176pu:12837": "devadviṭ tu mayaścātaḥ sa tadā khinnamānasaḥ /",
  "GP12mtp176pu:12838": "tataścyuto 'nyaloke 'smiṃs trāṇārthaṃ vai cakāra saḥ // MatsP_140.80 //",
  "GP12mtp176pu:12839": "tatrāpi devatāḥ santi āptoryāmāḥ surottamāḥ /",
  "GP12mtp176pu:12840": "tatrāśaktaṃ tato gantuṃ taṃ caikaṃ puramuttamam // MatsP_140.81 //",
  "GP12mtp176pu:12841": "śivaḥ sṛṣṭvā gṛhaṃ prādān mayāyaiva gṛhārthine /",
  "GP12mtp176pu:12842": "virarāma sahasrākṣaḥ pūjayāmāsa ceśvaram /",
  "GP12mtp176pu:12843": "pūjyamānaṃ ca bhūteśaṃ sarve tuṣṭuvurīśvaram // MatsP_140.82 //",
  "GP12mtp176pu:12844": "sampūjyamānaṃ tridaśaiḥ samīkṣya gaṇairgaṇeśādhipatiṃ tu mukhyam /",
  "GP12mtp176pu:12845": "harṣād vavalgur jahasuśca devā jagmurnanardustu viṣaktahastāḥ // MatsP_140.83 //",
  "GP12mtp176pu:12846": "pitāmahaṃ vandya tato maheśaṃ pragṛhya cāpaṃ pravimṛjya bhūtān /",
  "GP12mtp176pu:12847": "rathācca saṃpatya hareṣudagdhaṃ kṣiptaṃ puraṃ tanmakarālaye ca // MatsP_140.84 //",
  "GP12mtp176pu:12848": "ya imaṃ rudravijayaṃ paṭhate vijayāvaham /",
  "GP12mtp176pu:12849": "vijayaṃ tasya kṛtyeṣu dadāti vṛṣabhadhvajaḥ // MatsP_140.85 //",
  "GP12mtp176pu:12850": "pitṝṇāṃ vāpi śrāddheṣu ya imaṃ śrāvayiṣyati /",
  "GP12mtp176pu:12851": "anantaṃ tasya puṇyaṃ syāt sarvayajñaphalapradam // MatsP_140.86 //",
  "GP12mtp176pu:12852": "idaṃ svastyayanaṃ puṇyam idaṃ puṃsavanaṃ mahat /",
  "GP12mtp176pu:12853": "idaṃ śrutvā paṭhitvā ca yānti rudrasalokatām // MatsP_140.87 //",
  "GP12mtp176pu:12854": "______________________________________________________",
  "GP12mtp176pu:12855": "Matsya-Purāṇa 141",
  "GP12mtp176pu:12856": "*ṛṣaya ūcuḥ",
  "GP12mtp176pu:12857": "kathaṃ gacchatyamāvāsyāṃ māsi māsi divaṃ nṛpaḥ /",
  "GP12mtp176pu:12858": "ailaḥ purūravāḥ sūta tarpayeta kathaṃ pitṝn /",
  "GP12mtp176pu:12859": "etadicchāmahe śrotuṃ prabhāvaṃ tasya dhīmataḥ // MatsP_141.1 //",
  "GP12mtp176pu:12860": "*sūta uvāca",
  "GP12mtp176pu:12861": "etadeva tu papraccha manuḥ sa madhusūdanam /",
  "GP12mtp176pu:12862": "sūryaputrāya covāca yathā tanme nibodhata // MatsP_141.2 //",
  "GP12mtp176pu:12863": "*matsya uvāca",
  "GP12mtp176pu:12864": "tasya cāhaṃ pravakṣyāmi prabhāvaṃ vistareṇa tu /",
  "GP12mtp176pu:12865": "ailasya divi saṃyogaṃ somena saha dhīmatā // MatsP_141.3 //",
  "GP12mtp176pu:12866": "somāccaivāmṛtaprāptiḥ pitṝṇāṃ tarpaṇaṃ tathā /",
  "GP12mtp176pu:12867": "saumyā barhiṣadaḥ kāvyā agniṣvāttāstathaiva ca // MatsP_141.4 //",
  "GP12mtp176pu:12868": "yadā candraśca sūryaśca nakṣatrāṇāṃ samāgatau /",
  "GP12mtp176pu:12869": "amāvāsyāṃ nivasata ekasminnatha maṇḍale // MatsP_141.5 //",
  "GP12mtp176pu:12870": "tadā sa gacchati draṣṭuṃ divākaraniśākarau /",
  "GP12mtp176pu:12871": "amāvāsyāmamāvāsyāṃ mātāmahapitāmahau // MatsP_141.6 //",
  "GP12mtp176pu:12872": "abhivādya tu tau tatra kālāpekṣaḥ sa tiṣṭhati /",
  "GP12mtp176pu:12873": "pracaskanda tataḥ somam arcayitvā pariśramāt // MatsP_141.7 //",
  "GP12mtp176pu:12874": "ailaḥ purūravā vidvān māsi śrāddhacikīrṣayā /",
  "GP12mtp176pu:12875": "tataḥ sa divi somaṃ vai hy upatasthe pitṝnapi // MatsP_141.8 //",
  "GP12mtp176pu:12876": "dvilavaṃ kuhūmātraṃ ca tāvubhau tu nidhāya saḥ /",
  "GP12mtp176pu:12877": "sinīvālīpramāṇālpa-kuhūmātravratodaye // MatsP_141.9 //",
  "GP12mtp176pu:12878": "kuhūmātraṃ pitruddeśaṃ jñātvā kuhūmupāsāte /",
  "GP12mtp176pu:12879": "tamupāsya tataḥ somaṃ kalāpekṣī pratīkṣate // MatsP_141.10 //",
  "GP12mtp176pu:12880": "svadhāmṛtaṃ tu somādvai vasaṃsteṣāṃ ca tṛptaye /",
  "GP12mtp176pu:12881": "daśabhiḥ pañcabhiścaiva svadhāmṛtaparisravaiḥ /",
  "GP12mtp176pu:12882": "kṛṣṇapakṣabhujāṃ prītir druhyate paramāṃśubhiḥ // MatsP_141.11 //",
  "GP12mtp176pu:12883": "sadyo 'bhikṣaratā tena saumyena madhunā ca saḥ /",
  "GP12mtp176pu:12884": "nivāpeṣvatha datteṣu pitryeṇa vidhinā tu vai // MatsP_141.12 //",
  "GP12mtp176pu:12885": "svadhāmṛtena saumyena tarpayāmāsa vai pitṝn /",
  "GP12mtp176pu:12886": "saumyā barhiṣadaḥ kāvyā agniṣvāttāstathaiva ca // MatsP_141.13 //",
  "GP12mtp176pu:12887": "ṛturagniḥ smṛto viprair ṛtuṃ saṃvatsaraṃ viduḥ /",
  "GP12mtp176pu:12888": "jajñire ṛtavastasmād ṛtubhyo hyārtavā abhavan // MatsP_141.14 //",
  "GP12mtp176pu:12889": "pitara ṛtavo 'rdhamāsā vijñeyā ṛtusūnavaḥ /",
  "GP12mtp176pu:12890": "pitāmahāstu ṛtavo hy amāvāsyābdasūnavaḥ /",
  "GP12mtp176pu:12891": "prapitāmahāḥ smṛtā devāḥ pañcābdā brahmaṇaḥ sutāḥ // MatsP_141.15 //",
  "GP12mtp176pu:12892": "saumyā barhiṣadaḥ kāvyā agniṣvāttā iti tridhā /",
  "GP12mtp176pu:12893": "gṛhasthā ye tu yajvāno haviryajñārtavāśca ye /",
  "GP12mtp176pu:12894": "smṛtā barhiṣadaste vai purāṇe niścayaṃ gatāḥ // MatsP_141.16 //",
  "GP12mtp176pu:12895": "gṛhamedhinaśca yajvāno hy agniṣvāttārtavāḥ smṛtāḥ /",
  "GP12mtp176pu:12896": "aṣṭakāpatayaḥ kāvyāḥ pañcābdāṃstu nibodhata // MatsP_141.17 //",
  "GP12mtp176pu:12897": "teṣu saṃvatsaro hyagniḥ sūryastu parivatsaraḥ /",
  "GP12mtp176pu:12898": "somas tviḍvatsaraś caiva vāyuścaivānuvatsaraḥ // MatsP_141.18 //",
  "GP12mtp176pu:12899": "rudrastu vatsarasteṣāṃ pañcābdā ye yugātmakāḥ /",
  "GP12mtp176pu:12900": "kālenādhiṣṭhitasteṣu candramāḥ sravate sudhām // MatsP_141.19 //",
  "GP12mtp176pu:12901": "ete smṛtā devakṛtyāḥ somapāścoṣmapāśca ye /",
  "GP12mtp176pu:12902": "tāṃstena tarpayāmāsa yāvadāsītpurūravāḥ // MatsP_141.20 //",
  "GP12mtp176pu:12903": "yasmātprasūyate somo māsi māsi viśeṣataḥ /",
  "GP12mtp176pu:12904": "tataḥ svadhābhṛtaṃ tadvai pitṝṇāṃ somapāyinām /",
  "GP12mtp176pu:12905": "etattadamṛtaṃ somam avāpa madhu caiva hi // MatsP_141.21 //",
  "GP12mtp176pu:12906": "tataḥ pītasudhaṃ somaṃ sūryo 'sāvekaraśminā /",
  "GP12mtp176pu:12907": "āpyāyate suṣumnena somaṃ tu somapāyinam // MatsP_141.22 //",
  "GP12mtp176pu:12908": "niḥśeṣā vai kalāḥ pūrvā yugapad vyāpayan purā /",
  "GP12mtp176pu:12909": "suṣumnāpyāyamānasya bhāgaṃ bhāgamahaḥkramāt // MatsP_141.23 //",
  "GP12mtp176pu:12910": "kalāḥ kṣīyanti kṛṣṇāstāḥ śuklā hyāpyāyayanti ca /",
  "GP12mtp176pu:12911": "evaṃ sā sūryavīryeṇa candrasyāpyāyitā tanuḥ // MatsP_141.24 //",
  "GP12mtp176pu:12912": "paurṇamāsyāṃ sa dṛśyeta śuklaḥ sampūrṇamaṇḍalaḥ /",
  "GP12mtp176pu:12913": "evamāpyāyitaḥ somaḥ śuklapakṣe 'pyahaḥkramāt /",
  "GP12mtp176pu:12914": "devaiḥ pītasudhaṃ somaṃ purā paścātpibedraviḥ // MatsP_141.25 //",
  "GP12mtp176pu:12915": "pītaṃ pañcadaśāhaṃ tu raśminaikena bhāskaraḥ /",
  "GP12mtp176pu:12916": "āpyāyayatsuṣumnena bhāgaṃ bhāgamahaḥkramāt // MatsP_141.26 //",
  "GP12mtp176pu:12917": "suṣumnāpyāyamānasya śuklā vardhanti vai kalāḥ /",
  "GP12mtp176pu:12918": "tasmāddhrasanti vai kṛṣṇāḥ śuklā hyāpyāyayanti ca // MatsP_141.27 //",
  "GP12mtp176pu:12919": "evamāpyāyate somaḥ kṣayite ca punaḥ punaḥ /",
  "GP12mtp176pu:12920": "samṛddhirevaṃ somasya pakṣayoḥ śuklakṛṣṇayoḥ // MatsP_141.28 //",
  "GP12mtp176pu:12921": "ityeṣa pitṛmānsomaḥ smṛtastadvasudhātmakaḥ /",
  "GP12mtp176pu:12922": "kāntaḥ pañcadaśaiḥ sārdhaṃ sudhābhṛtaparisravaiḥ // MatsP_141.29 //",
  "GP12mtp176pu:12923": "ataḥ paraṃ pravakṣyāmi parvaṇāṃ saṃdhayaśca yāḥ /",
  "GP12mtp176pu:12924": "yathā grathnanti parvāṇi āvṛttādikṣuveṇuvat // MatsP_141.30 //",
  "GP12mtp176pu:12925": "tathābdamāsāḥ pakṣāśca śuklāḥ kṛṣṇāstu vai smṛtāḥ /",
  "GP12mtp176pu:12926": "paurṇamāsyāstu yo bhedo granthayaḥ saṃdhayastathā // MatsP_141.31 //",
  "GP12mtp176pu:12927": "ardhamāsasya parvāṇi dvitīyāprabhṛtīni ca /",
  "GP12mtp176pu:12928": "agnyādhānakriyā yasmān nīyante parvasaṃdhiṣu // MatsP_141.32 //",
  "GP12mtp176pu:12929": "tasmāttu parvaṇo hyādau pratipadyādisaṃdhiṣu /",
  "GP12mtp176pu:12930": "sāyāhne anumatyāśca dvau lavau kāla ucyate /",
  "GP12mtp176pu:12931": "lavau dvāveva rākāyāḥ kālo jñeyo 'parāhṇikaḥ // MatsP_141.33 //",
  "GP12mtp176pu:12932": "prakṛtiḥ kṛṣṇapakṣasya kāle 'tīte 'parāhṇike /",
  "GP12mtp176pu:12933": "sāyāhne pratipadyeṣa sa kālaḥ paurṇamāsikaḥ // MatsP_141.34 //",
  "GP12mtp176pu:12934": "vyatīpāte sthite sūrye lekhādūrdhvaṃ yugāntaram /",
  "GP12mtp176pu:12935": "yugāntarodite caiva candre lekhopari sthite // MatsP_141.35 //",
  "GP12mtp176pu:12936": "pūrṇamāsavyatīpātau yadā paśyetparasparam /",
  "GP12mtp176pu:12937": "tau tu vai pratipadyāvat tasminkāle vyavasthitau // MatsP_141.36 //",
  "GP12mtp176pu:12938": "tatkālaṃ sūryamuddiśya dṛṣṭvā saṃkhyātumarhasi /",
  "GP12mtp176pu:12939": "sa caiva satkriyākālaḥ ṣaṣṭhaḥ kālo 'bhidhīyate // MatsP_141.37 //",
  "GP12mtp176pu:12940": "pūrṇenduḥ pūrṇapakṣe tu rātrisaṃdhiṣu pūrṇimā /",
  "GP12mtp176pu:12941": "tasmādāpyāyate naktaṃ paurṇamāsyāṃ niśākaraḥ // MatsP_141.38 //",
  "GP12mtp176pu:12942": "yadānyonyavatīṃ pāte pūrṇimāṃ prekṣate divā /",
  "GP12mtp176pu:12943": "candrādityo 'parāhṇe tu pūrṇatvātpūrṇimā smṛtā // MatsP_141.39 //",
  "GP12mtp176pu:12944": "yasmāttāmanumanyante pitaro daivataiḥ saha /",
  "GP12mtp176pu:12945": "tasmādanumatirnāma pūrṇatvātpūrṇimā smṛtā // MatsP_141.40 //",
  "GP12mtp176pu:12946": "atyarthaṃ rājate yasmāt paurṇamāsyāṃ niśākaraḥ /",
  "GP12mtp176pu:12947": "rañjanāccaiva candrasya rāketi kavayo viduḥ // MatsP_141.41 //",
  "GP12mtp176pu:12948": "amā vasetāmṛkṣe tu yadā candradivākarau /",
  "GP12mtp176pu:12949": "ekā pañcadaśī rātrir amāvāsyā tataḥ smṛtā // MatsP_141.42 //",
  "GP12mtp176pu:12950": "uddiśya tāmamāvāsyāṃ yadā darśaṃ samāgatau /",
  "GP12mtp176pu:12951": "anyonyaṃ candrasūryau tu darśanāddarśa ucyate // MatsP_141.43 //",
  "GP12mtp176pu:12952": "dvau dvau lavāvamāvāsyāṃ sa kālaḥ parvasaṃdhiṣu /",
  "GP12mtp176pu:12953": "dvyakṣaraḥ kuhūmātraśca parvakālastu sa smṛtaḥ // MatsP_141.44 //",
  "GP12mtp176pu:12954": "dṛṣṭacandrā tvamāvāsyā madhyāhnaprabhṛtīha vai /",
  "GP12mtp176pu:12955": "divā tadūrdhvaṃ rātryāṃ tu sūrye prāpte tu candramāḥ /",
  "GP12mtp176pu:12956": "sūryeṇa sahasodgacchet tataḥ prātastanāttu vai // MatsP_141.45 //",
  "GP12mtp176pu:12957": "samāgamya lavau dvau tu madhyāhnānnipatanraviḥ /",
  "GP12mtp176pu:12958": "pratipacchuklapakṣasya candramāḥ sūryamaṇḍalāt // MatsP_141.46 //",
  "GP12mtp176pu:12959": "nirmucyamānayormadhye tayormaṇḍalayostu vai /",
  "GP12mtp176pu:12960": "sa tadānvāhuteḥ kālo darśasya ca vaṣaṭkriyāḥ /",
  "GP12mtp176pu:12961": "etadṛtumukhaṃ jñeyam amāvāsyāṃ tu pārvaṇam // MatsP_141.47 //",
  "GP12mtp176pu:12962": "divā parva tvamāvāsyāṃ kṣīṇendau dhavale tu vai /",
  "GP12mtp176pu:12963": "tasmāddivā tvamāvāsyāṃ gṛhyate yo divākaraḥ // MatsP_141.48 //",
  "GP12mtp176pu:12964": "kuheti kokilenoktaṃ yasmātkālātsamāpyate /",
  "GP12mtp176pu:12965": "tatkālasaṃjñitā hyeṣā amāvāsyā kuhūḥ smṛtā // MatsP_141.49 //",
  "GP12mtp176pu:12966": "sinīvālīpramāṇaṃ tu kṣīṇaśeṣo niśākaraḥ /",
  "GP12mtp176pu:12967": "amāvāsyā viśatyarkaṃ sinīvālī tadā smṛtā // MatsP_141.50 //",
  "GP12mtp176pu:12968": "anumatiśca rākā ca sinīvālī kuhūstathā /",
  "GP12mtp176pu:12969": "etāsāṃ dvilavaḥ kālaḥ kuhūmātrā kuhūḥ smṛtā // MatsP_141.51 //",
  "GP12mtp176pu:12970": "ityeṣa parvasaṃdhīnāṃ kālo vai dvilavaḥ smṛtaḥ /",
  "GP12mtp176pu:12971": "parvaṇāṃ tulyakālastu tulyāhutivaṣaṭkriyāḥ // MatsP_141.52 //",
  "GP12mtp176pu:12972": "candrabhūryavyatīpāte same vai pūrṇime ubhe /",
  "GP12mtp176pu:12973": "pratipatpratipannastu parvakālo dvimātrakaḥ // MatsP_141.53 //",
  "GP12mtp176pu:12974": "kālaḥ kuhūsinīvālyoḥ samuddho dvilavaḥ smṛtaḥ /",
  "GP12mtp176pu:12975": "arkanirmaṇḍale some parvakālaḥ kalāḥ smṛtāḥ // MatsP_141.54 //",
  "GP12mtp176pu:12976": "yasmād āpūryate somaḥ pañcadaśyāṃ tu pūrṇimā /",
  "GP12mtp176pu:12977": "daśabhiḥ pañcabhiścaiva kalābhirdivasakramāt // MatsP_141.55 //",
  "GP12mtp176pu:12978": "tasmātpañcadaśe some kalā vai nāsti ṣoḍaśī /",
  "GP12mtp176pu:12979": "tasmātsomasya viproktaḥ pañcadaśyāṃ mayā kṣayaḥ // MatsP_141.56 //",
  "GP12mtp176pu:12980": "ityete pitaro devāḥ somapāḥ somavardhanāḥ /",
  "GP12mtp176pu:12981": "ārtavā ṛtavo 'thābdā devāstānbhāvayanti hi // MatsP_141.57 //",
  "GP12mtp176pu:12982": "ataḥ paraṃ pravakṣyāmi pitṝñchrāddhabhujastu ye /",
  "GP12mtp176pu:12983": "teṣāṃ gatiṃ ca sattatvaṃ prāptiṃ śrāddhasya caiva hi // MatsP_141.58 //",
  "GP12mtp176pu:12984": "na mṛtānāṃ gatiḥ śakyā jñātuṃ vā punarāgatiḥ /",
  "GP12mtp176pu:12985": "tapasā hi prasiddhena kiṃ punarmāṃsacakṣuṣā // MatsP_141.59 //",
  "GP12mtp176pu:12986": "atra devānpitṝṃścaite pitaro laukikāḥ smṛtāḥ /",
  "GP12mtp176pu:12987": "teṣāṃ te dharmasāmarthyāt smṛtāḥ sāyujyagā dvijaiḥ // MatsP_141.60 //",
  "GP12mtp176pu:12988": "yadi vāśramadharmeṇa prajñāneṣu vyavasthitān /",
  "GP12mtp176pu:12989": "anye cātra prasīdanti śraddhāyukteṣu karmasu // MatsP_141.61 //",
  "GP12mtp176pu:12990": "brahmacaryeṇa tapasā yajñena prajayā bhuvi /",
  "GP12mtp176pu:12991": "śrāddhena vidyayā caiva cānnadānena saptadhā // MatsP_141.62 //",
  "GP12mtp176pu:12992": "karmasveteṣu ye saktā vartanty ā dehapātanāt /",
  "GP12mtp176pu:12993": "devaiste pitṛbhiḥ sārdham ūṣmapaiḥ somapaistathā /",
  "GP12mtp176pu:12994": "svargatā divi modante pitṛmanta upāsate // MatsP_141.63 //",
  "GP12mtp176pu:12995": "prajāvatāṃ prasiddhaiṣā uktā śrāddhakṛtāṃ ca vai /",
  "GP12mtp176pu:12996": "teṣāṃ nivāpe dattaṃ hi tatkulīnaistu bāndhavaiḥ // MatsP_141.64 //",
  "GP12mtp176pu:12997": "māsaśrāddhaṃ hi bhuñjānās te'tyete somalaukikāḥ /",
  "GP12mtp176pu:12998": "ete manuṣyāḥ pitaro māsaśrāddhabhujastu vai // MatsP_141.65 //",
  "GP12mtp176pu:12999": "tebhyo 'pare tu ye tvanye saṃkīrṇāḥ karmayoniṣu /",
  "GP12mtp176pu:13000": "bhraṣṭāścāśramadharmeṣu svadhāsvāhāvivarjitāḥ // MatsP_141.66 //",
  "GP12mtp176pu:13001": "bhinne dehe durāpannāḥ pretabhūtā yamakṣaye /",
  "GP12mtp176pu:13002": "svakarmāṇyanuśocanto yātanāsthānamāgatāḥ // MatsP_141.67 //",
  "GP12mtp176pu:13003": "dīrghāścaivātiśuṣkāśca śmaśrulāśca vivāsasaḥ /",
  "GP12mtp176pu:13004": "kṣutpipāsābhibhūtāste vidravanti tvitastataḥ // MatsP_141.68 //",
  "GP12mtp176pu:13005": "saritsarastaḍāgāni puṣkariṇyaśca sarvaśaḥ /",
  "GP12mtp176pu:13006": "parānnānyabhikāṅkṣantaḥ kālyamānā itastataḥ // MatsP_141.69 //",
  "GP12mtp176pu:13007": "sthāneṣu pātyamānā ye yātanāstheṣu teṣu vai /",
  "GP12mtp176pu:13008": "śālmalyāṃ vaitaraṇyāṃ ca kumbhīpākeddhavāluke // MatsP_141.70 //",
  "GP12mtp176pu:13009": "asipattravane caiva pātyamānāḥ svakarmabhiḥ /",
  "GP12mtp176pu:13010": "tatrasthānāṃ tu teṣāṃ vai duḥkhitānām aśāyinām // MatsP_141.71 //",
  "GP12mtp176pu:13011": "teṣāṃ lokāntarasthānāṃ bāndhavairnāmagotrataḥ /",
  "GP12mtp176pu:13012": "bhūmāvasavyaṃ darbheṣu dattāḥ piṇḍāstrayastu vai /",
  "GP12mtp176pu:13013": "prāptāṃstu tarpayantyeva pretasthāneṣvadhiṣṭhitān // MatsP_141.72 //",
  "GP12mtp176pu:13014": "aprāptā yātanāsthānaṃ prabhraṣṭā ye ca pañcadhā /",
  "GP12mtp176pu:13015": "paścādye sthāvarānte vai bhūtānīke svakarmabhiḥ // MatsP_141.73 //",
  "GP12mtp176pu:13016": "nānārūpāsu jātīnāṃ tiryagyoniṣu mūrtiṣu /",
  "GP12mtp176pu:13017": "yadāhārā bhavantyete tāsu tāsviha yoniṣu // MatsP_141.74 //",
  "GP12mtp176pu:13018": "tasmiṃs tasmiṃs tadāhāre śrāddhaṃ dattaṃ tu prīṇayet /",
  "GP12mtp176pu:13019": "kāle nyāyāgataṃ pātre vidhinā pratipāditam /",
  "GP12mtp176pu:13020": "prāpnuvantyannamādattaṃ yatra yatrāvatiṣṭhate // MatsP_141.75 //",
  "GP12mtp176pu:13021": "yathā goṣu pranaṣṭāsu vatso vindati mātaram /",
  "GP12mtp176pu:13022": "tathā śrāddheṣu dṛṣṭānto mantraḥ prāpayate tu tam // MatsP_141.76 //",
  "GP12mtp176pu:13023": "evaṃ hyavikalaṃ śrāddhaṃ śraddhādattaṃ manurbravīt /",
  "GP12mtp176pu:13024": "sanatkumāraḥ provāca paśyandivyena cakṣuṣā // MatsP_141.77 //",
  "GP12mtp176pu:13025": "gatāgatajñaḥ pretānāṃ prāptiṃ śrāddhasya caiva hi /",
  "GP12mtp176pu:13026": "kṛṣṇapakṣastvahasteṣāṃ śuklaḥ svapnāya śarvarī // MatsP_141.78 //",
  "GP12mtp176pu:13027": "ityete pitaro devā devāśca pitaraśca vai /",
  "GP12mtp176pu:13028": "anyonyapitaro hyete devāśca pitaro divi // MatsP_141.79 //",
  "GP12mtp176pu:13029": "ete tu pitaro devā manuṣyāḥ pitaraśca ye /",
  "GP12mtp176pu:13030": "pitā pitāmahaścaiva tathaiva prapitāmahaḥ // MatsP_141.80 //",
  "GP12mtp176pu:13031": "ityeṣa viṣayaḥ proktaḥ pitṝṇāṃ somapāyinām /",
  "GP12mtp176pu:13032": "etatpitṛmahattvaṃ hi purāṇe niścayaṃ gatam // MatsP_141.81 //",
  "GP12mtp176pu:13033": "ityeṣa somasūryābhyām ailasya ca samāgamaḥ /",
  "GP12mtp176pu:13034": "avāptiṃ śraddhayā caiva pitṝṇāṃ caiva tarpaṇam // MatsP_141.82 //",
  "GP12mtp176pu:13035": "parvaṇāṃ caiva yaḥ kālo yātanāsthānameva ca /",
  "GP12mtp176pu:13036": "samāsātkīrtitastubhyaṃ sarga eṣa sanātanaḥ // MatsP_141.83 //",
  "GP12mtp176pu:13037": "vairūpyaṃ yena tatsarvaṃ kathitaṃ tvekadeśikam /",
  "GP12mtp176pu:13038": "aśakyaṃ parisaṃkhyātuṃ śraddheyaṃ bhūtimicchatā // MatsP_141.84 //",
  "GP12mtp176pu:13039": "svāyambhuvasya devasya eṣa sargo mayeritaḥ /",
  "GP12mtp176pu:13040": "vistareṇānupūrvyācca bhūyaḥ kiṃ kathayāmi vaḥ // MatsP_141.85 //",
  "GP12mtp176pu:13041": "______________________________________________________",
  "GP12mtp176pu:13042": "Matsya-Purāṇa 142",
  "GP12mtp176pu:13043": "*ṛṣaya ūcuḥ",
  "GP12mtp176pu:13044": "caturyugāṇi yāni syuḥ pūrve svāyambhuve 'ntare /",
  "GP12mtp176pu:13045": "eṣāṃ nisargasaṃkhyāṃ ca śrotumicchāma vistarāt // MatsP_142.1 //",
  "GP12mtp176pu:13046": "*sūta uvāca",
  "GP12mtp176pu:13047": "pṛthivīdyuprasaṅgena mayā tu prāgudāhṛtam /",
  "GP12mtp176pu:13048": "etaccaturyugaṃ tvevaṃ tadvakṣyāmi nibodhata /",
  "GP12mtp176pu:13049": "tatpramāṇaṃ prasaṃkhyāya vistarāccaiva kṛtsnaśaḥ // MatsP_142.2 //",
  "GP12mtp176pu:13050": "laukikena pramāṇena niṣpādyābdaṃ tu mānuṣam /",
  "GP12mtp176pu:13051": "tenāpīha prasaṃkhyāya vakṣyāmi tu caturyugam /",
  "GP12mtp176pu:13052": "nimeṣatulyakālāni mātrālabdhekṣarāṇi ca // MatsP_142.3 //",
  "GP12mtp176pu:13053": "kāṣṭhā nimeṣā daśa pañca caiva triṃśacca kāṣṭhāṃ gaṇayetkalāṃ tu /",
  "GP12mtp176pu:13054": "triṃśatkalāścaiva bhavenmuhūrtas taistriṃśatā rātryahanī samete // MatsP_142.4 //",
  "GP12mtp176pu:13055": "ahorātre vibhajate sūryo mānuṣalaukike /",
  "GP12mtp176pu:13056": "rātriḥ svapnāya bhūtānāṃ ceṣṭāyai karmaṇāmahaḥ // MatsP_142.5 //",
  "GP12mtp176pu:13057": "pitrye rātryahanī māsaḥ pravibhāgas tayoḥ punaḥ /",
  "GP12mtp176pu:13058": "kṛṣṇapakṣas tvahasteṣāṃ śuklaḥ svapnāya śarvarī // MatsP_142.6 //",
  "GP12mtp176pu:13059": "triṃśadye mānuṣā māsāḥ pitryo māsaḥ sa ucyate /",
  "GP12mtp176pu:13060": "śatāni trīṇi māsānāṃ ṣaṣṭyā cābhyadhikāni tu /",
  "GP12mtp176pu:13061": "pitryaḥ saṃvatsaro hyeṣa mānuṣeṇa vibhāvyate // MatsP_142.7 //",
  "GP12mtp176pu:13062": "mānuṣeṇaiva mānena varṣāṇāṃ yacchataṃ bhavet /",
  "GP12mtp176pu:13063": "pitṝṇāṃ tāni varṣāṇi saṃkhyātāni tu trīṇi vai /",
  "GP12mtp176pu:13064": "daśa ca dvyadhikā māsāḥ pitṛsaṃkhyeha kīrtitā // MatsP_142.8 //",
  "GP12mtp176pu:13065": "laukikena pramāṇena abdo yo mānuṣaḥ smṛtaḥ /",
  "GP12mtp176pu:13066": "etaddivyamahorātram ityeṣā vaidikī śrutiḥ // MatsP_142.9 //",
  "GP12mtp176pu:13067": "divye rātryahanī varṣaṃ pravibhāgastayoḥ punaḥ /",
  "GP12mtp176pu:13068": "ahastu yadudakcaiva rātriryā dakṣiṇāyanam /",
  "GP12mtp176pu:13069": "ete rātryahanī divye prasaṃkhyāte tayoḥ punaḥ // MatsP_142.10 //",
  "GP12mtp176pu:13070": "triṃśadyāni tu varṣāṇi divyo māsastu sa smṛtaḥ /",
  "GP12mtp176pu:13071": "mānuṣāṇāṃ śataṃ yacca divyā māsāstrayastu vai /",
  "GP12mtp176pu:13072": "tathaiva saha saṃkhyāto divya eṣa vidhiḥ smṛtaḥ // MatsP_142.11 //",
  "GP12mtp176pu:13073": "trīṇi varṣaśatānyevaṃ ṣaṣṭirvarṣāstathaiva ca /",
  "GP12mtp176pu:13074": "divyaḥ saṃvatsaro hyeṣa mānuṣeṇa prakīrtitaḥ // MatsP_142.12 //",
  "GP12mtp176pu:13075": "trīṇi varṣasahasrāṇi mānuṣeṇa pramāṇataḥ /",
  "GP12mtp176pu:13076": "triṃśadanyāni varṣāṇi smṛtaḥ saptarṣivatsaraḥ // MatsP_142.13 //",
  "GP12mtp176pu:13077": "nava yāni sahasrāṇi varṣāṇāṃ mānuṣāṇi ca /",
  "GP12mtp176pu:13078": "varṣāṇi navatiścaiva dhruvasaṃvatsaraḥ smṛtaḥ // MatsP_142.14 //",
  "GP12mtp176pu:13079": "ṣaṭtriṃśattu sahasrāṇi varṣāṇāṃ mānuṣāṇi ca /",
  "GP12mtp176pu:13080": "ṣaṣṭiścaiva sahasrāṇi saṃkhyātāni tu saṃkhyayā /",
  "GP12mtp176pu:13081": "divyaṃ varṣasahasraṃ tu prāhuḥ saṃkhyāvido janāḥ // MatsP_142.15 //",
  "GP12mtp176pu:13082": "ityetadṛṣibhirgītaṃ divyayā saṃkhyayā dvijāḥ /",
  "GP12mtp176pu:13083": "divyenaiva pramāṇena yugasaṃkhyā prakalpitā // MatsP_142.16 //",
  "GP12mtp176pu:13084": "catvāri bhārate varṣe yugāni ṛṣayo 'bruvan /",
  "GP12mtp176pu:13085": "kṛtaṃ tretā dvāparaṃ ca kaliścaivaṃ caturyugam // MatsP_142.17 //",
  "GP12mtp176pu:13086": "pūrvaṃ kṛtayugaṃ nāma tatastretābhidhīyate /",
  "GP12mtp176pu:13087": "dvāparaṃ ca kaliścaiva yugāni parikalpayet // MatsP_142.18 //",
  "GP12mtp176pu:13088": "catvāryāhuḥ sahasrāṇi varṣāṇāṃ tatkṛtaṃ yugam /",
  "GP12mtp176pu:13089": "tasya tāv acchatī saṃdhyā saṃdhyāṃśaśca tathāvidhaḥ // MatsP_142.19 //",
  "GP12mtp176pu:13090": "itareṣu sasaṃdhyeṣu sasaṃdhyāṃśeṣu ca triṣu /",
  "GP12mtp176pu:13091": "ekapāde nivartante sahasrāṇi śatāni ca // MatsP_142.20 //",
  "GP12mtp176pu:13092": "tretā trīṇi sahasrāṇi yugasaṃkhyāvido viduḥ /",
  "GP12mtp176pu:13093": "tasyāpi triśatī saṃdhyā saṃdhyāṃśaḥ saṃdhyayā samaḥ // MatsP_142.21 //",
  "GP12mtp176pu:13094": "dve sahasre dvāparaṃ tu saṃdhyāṃśau tu catuḥśatam /",
  "GP12mtp176pu:13095": "sahasramekaṃ varṣāṇāṃ kalireva prakīrtitaḥ /",
  "GP12mtp176pu:13096": "dve śate ca tathānye ca saṃdhyāsaṃdhyāṃśayoḥ smṛte // MatsP_142.22 //",
  "GP12mtp176pu:13097": "eṣā dvādaśasāhasrī yugasaṃkhyā tu saṃjñitā /",
  "GP12mtp176pu:13098": "kṛtaṃ tretā dvāparaṃ ca kaliśceti catuṣṭayam // MatsP_142.23 //",
  "GP12mtp176pu:13099": "tatra saṃvatsarāḥ sṛṣṭā mānuṣāstānnibodhata /",
  "GP12mtp176pu:13100": "niyutāni daśa dve ca pañca caivātra saṃkhyayā /",
  "GP12mtp176pu:13101": "aṣṭāviṃśatsahasrāṇi kṛtaṃ yugamathocyate // MatsP_142.24 //",
  "GP12mtp176pu:13102": "prayutaṃ tu tathā pūrṇaṃ dve cānye niyute punaḥ /",
  "GP12mtp176pu:13103": "ṣaṇṇavatisahasrāṇi saṃkhyātāni ca saṃkhyayā /",
  "GP12mtp176pu:13104": "tretāyugasya saṃkhyaiṣā mānuṣeṇa tu saṃjñitā // MatsP_142.25 //",
  "GP12mtp176pu:13105": "aṣṭau śatasahasrāṇi varṣāṇāṃ mānuṣāṇi tu /",
  "GP12mtp176pu:13106": "catuḥṣaṣṭisahasrāṇi varṣāṇāṃ dvāparaṃ yugam // MatsP_142.26 //",
  "GP12mtp176pu:13107": "catvāri niyutāni syur varṣāṇi tu kaliryugam /",
  "GP12mtp176pu:13108": "dvātriṃśacca tathānyāni sahasrāṇi tu saṃkhyayā /",
  "GP12mtp176pu:13109": "etatkaliyugaṃ proktaṃ mānuṣeṇa pramāṇataḥ // MatsP_142.27 //",
  "GP12mtp176pu:13110": "eṣā caturyugāvasthā mānuṣeṇa prakīrtitā /",
  "GP12mtp176pu:13111": "caturyugasya saṃkhyātā saṃdhyā saṃdhyāṃśakaiḥ saha // MatsP_142.28 //",
  "GP12mtp176pu:13112": "eṣā caturyugākhyā tu sādhikā tvekasaptatiḥ /",
  "GP12mtp176pu:13113": "kṛtatretādiyuktā sā manorantaramucyate // MatsP_142.29 //",
  "GP12mtp176pu:13114": "manvantarasya saṃkhyā tu mānuṣeṇa nibodhata /",
  "GP12mtp176pu:13115": "ekatriṃśattathā koṭyaḥ saṃkhyātāḥ saṃkhyayā dvijaiḥ // MatsP_142.30 //",
  "GP12mtp176pu:13116": "tathā śatasahasrāṇi daśa cānyāni bhāgaśaḥ /",
  "GP12mtp176pu:13117": "sahasrāṇi tu dvātriṃśac chatānyaṣṭādhikāni ca // MatsP_142.31 //",
  "GP12mtp176pu:13118": "aśītiścaiva varṣāṇi māsāścaivādhikāstu ṣaṭ /",
  "GP12mtp176pu:13119": "manvantarasya saṃkhyaiṣā mānuṣeṇa prakīrtitā // MatsP_142.32 //",
  "GP12mtp176pu:13120": "divyena ca pramāṇena pravakṣyāmyantaraṃ manoḥ /",
  "GP12mtp176pu:13121": "sahasrāṇāṃ śatānyāhuḥ sa ca vai parisaṃkhyayā // MatsP_142.33 //",
  "GP12mtp176pu:13122": "catvāriṃśatsahasrāṇi manorantaramucyate /",
  "GP12mtp176pu:13123": "manvantarasya kālastu yugaiḥ saha prakīrtitaḥ // MatsP_142.34 //",
  "GP12mtp176pu:13124": "eṣā caturyugākhyā tu sādhikā hyekasaptatiḥ /",
  "GP12mtp176pu:13125": "krameṇa parivṛttā sā manorantaramucyate // MatsP_142.35 //",
  "GP12mtp176pu:13126": "etaccaturdaśaguṇaṃ kalpamāhustu tadvidaḥ /",
  "GP12mtp176pu:13127": "tatastu pralayaḥ kṛtsnaḥ sa tu saṃpralayo mahān // MatsP_142.36 //",
  "GP12mtp176pu:13128": "kalpapramāṇo dviguṇo yathā bhavati saṃkhyayā /",
  "GP12mtp176pu:13129": "caturyugākhyā vyākhyātā kṛtaṃ tretāyugaṃ ca vai // MatsP_142.37 //",
  "GP12mtp176pu:13130": "tretāsṛṣṭaṃ pravakṣyāmi dvāparaṃ kalimeva ca /",
  "GP12mtp176pu:13131": "yugapatsamavetau dvau dvidhā vaktuṃ na śakyate // MatsP_142.38 //",
  "GP12mtp176pu:13132": "kramāgataṃ mayāpyetat tubhyaṃ noktaṃ yugadvayam /",
  "GP12mtp176pu:13133": "ṛṣivaṃśaprasaṅgena vyākulatvāttathā kramāt // MatsP_142.39 //",
  "GP12mtp176pu:13134": "noktaṃ tretāyuge śeṣaṃ tadvakṣyāmi nibodhata /",
  "GP12mtp176pu:13135": "atha tretāyugasyādau manuḥ saptarṣayaśca ye /",
  "GP12mtp176pu:13136": "śrautasmārtaṃ bruvandharmaṃ brahmaṇā tu pracoditāḥ // MatsP_142.40 //",
  "GP12mtp176pu:13137": "dārāgnihotrasambandham ṛgyajuḥsāmasaṃhitāḥ /",
  "GP12mtp176pu:13138": "ityādibahulaṃ śrautaṃ dharmaṃ saptarṣayo 'bruvan // MatsP_142.41 //",
  "GP12mtp176pu:13139": "paramparāgataṃ dharmaṃ smārtaṃ tvācāralakṣaṇam /",
  "GP12mtp176pu:13140": "varṇāśramācārayutaṃ manuḥ svāyambhuvo 'bravīt // MatsP_142.42 //",
  "GP12mtp176pu:13141": "satyena brahmacaryeṇa śrutena tapasā tathā /",
  "GP12mtp176pu:13142": "teṣāṃ sutaptatapasām ārṣeṇānukrameṇa ha // MatsP_142.43 //",
  "GP12mtp176pu:13143": "saptarṣīṇāṃ manoścaiva ādau tretāyuge tataḥ /",
  "GP12mtp176pu:13144": "abuddhipūrvakaṃ tena sakṛtpūrvakameva ca // MatsP_142.44 //",
  "GP12mtp176pu:13145": "abhivṛttāstu te mantrā darśanaistārakādibhiḥ /",
  "GP12mtp176pu:13146": "ādikalpe tu devānāṃ prādurbhūtāstu te svayam // MatsP_142.45 //",
  "GP12mtp176pu:13147": "pramāṇeṣvatha siddhānām anyeṣāṃ ca pravartate /",
  "GP12mtp176pu:13148": "mantrayogo vyatīteṣu kalpeṣvatha sahasraśaḥ /",
  "GP12mtp176pu:13149": "te mantrā vai punasteṣāṃ pratimāyāmupasthitāḥ // MatsP_142.46 //",
  "GP12mtp176pu:13150": "ṛco yajūṃṣi sāmāni mantrāścātharvaṇāstu ye /",
  "GP12mtp176pu:13151": "saptarṣibhiśca ye proktāḥ smārtaṃ tu manurabravīt // MatsP_142.47 //",
  "GP12mtp176pu:13152": "tretādau saṃhatā vedāḥ kevalaṃ dharmasetavaḥ /",
  "GP12mtp176pu:13153": "saṃrodhādāyuṣaścaiva vyasyante dvāpare ca te /",
  "GP12mtp176pu:13154": "ṛṣayastapasā vedān ahorātramadhīyate // MatsP_142.48 //",
  "GP12mtp176pu:13155": "anādinidhanā divyāḥ pūrvaṃ proktāḥ svayambhuvā /",
  "GP12mtp176pu:13156": "svadharmasaṃvṛtāḥ sāṅgā yathādharmaṃ yuge yuge /",
  "GP12mtp176pu:13157": "vikriyante svadharmaṃ tu vedavādādyathāyugam // MatsP_142.49 //",
  "GP12mtp176pu:13158": "ārambhayajñaḥ kṣatrasya haviryajñā viśaḥ smṛtāḥ /",
  "GP12mtp176pu:13159": "paricārayajñāḥ śūdrāśca japayajñāśca brāhmaṇāḥ // MatsP_142.50 //",
  "GP12mtp176pu:13160": "tataḥ samuditā varṇās tretāyāṃ dharmaśālinaḥ /",
  "GP12mtp176pu:13161": "kriyāvantaḥ prajāvantaḥ samṛddhāḥ sukhinaśca vai // MatsP_142.51 //",
  "GP12mtp176pu:13162": "brāhmaṇaiśca vidhīyante kṣatriyāḥ kṣatriyairviśaḥ /",
  "GP12mtp176pu:13163": "vaiśyāñchūdrā anuvartante parasparamanugrahāt // MatsP_142.52 //",
  "GP12mtp176pu:13164": "śubhāḥ prakṛtayasteṣāṃ dharmā varṇāśramāśrayāḥ /",
  "GP12mtp176pu:13165": "saṃkalpitena manasā vācā vā hastakarmaṇā /",
  "GP12mtp176pu:13166": "tretāyuge hyavikale karmārambhaḥ prasidhyati // MatsP_142.53 //",
  "GP12mtp176pu:13167": "āyūrūpaṃ balaṃ medhā ārogyaṃ dharmaśīlatā /",
  "GP12mtp176pu:13168": "sarvasādhāraṇaṃ hyetad āsīttretāyuge tu vai // MatsP_142.54 //",
  "GP12mtp176pu:13169": "varṇāśramavyavasthānam eṣāṃ brahmā tathākarot /",
  "GP12mtp176pu:13170": "saṃhitāśca tathā mantrā ārogyaṃ dharmaśīlatā // MatsP_142.55 //",
  "GP12mtp176pu:13171": "saṃhitāśca tathā mantrā ṛṣibhir brahmaṇaḥ sutaiḥ /",
  "GP12mtp176pu:13172": "yajñaḥ pravartitaścaiva tadā hyeva tu daivataiḥ // MatsP_142.56 //",
  "GP12mtp176pu:13173": "yāmaiḥ śuklairjayaiścaiva sarvasādhanasaṃbhṛtaiḥ /",
  "GP12mtp176pu:13174": "viśvasṛḍbhis tathā sārdhaṃ devendreṇa mahaujasā /",
  "GP12mtp176pu:13175": "svāyambhuve 'ntare devais te yajñāḥ prākpravartitāḥ // MatsP_142.57 //",
  "GP12mtp176pu:13176": "satyaṃ japastapo dānaṃ pūrvadharmo ya ucyate /",
  "GP12mtp176pu:13177": "yadā dharmasya hrasate śākhādharmasya vardhate // MatsP_142.58 //",
  "GP12mtp176pu:13178": "jāyante ca tadā śūrā āyuṣmanto mahābalāḥ /",
  "GP12mtp176pu:13179": "nyastadaṇḍā mahāyogā yajvāno brahmavādinaḥ // MatsP_142.59 //",
  "GP12mtp176pu:13180": "padmapattrāyatākṣāśca pṛthuvaktrāḥ susaṃhatāḥ /",
  "GP12mtp176pu:13181": "siṃhoraskā mahāsattvā mattamātaṃgagāminaḥ // MatsP_142.60 //",
  "GP12mtp176pu:13182": "mahādhanurdharāścaiva tretāyāṃ cakravartinaḥ /",
  "GP12mtp176pu:13183": "sarvalakṣaṇapūrṇāste nyagrodhaparimaṇḍalāḥ // MatsP_142.61 //",
  "GP12mtp176pu:13184": "nyagrodhau tu smṛtau bāhū vyāmo nyagrodha ucyate /",
  "GP12mtp176pu:13185": "vyāmena sūcchrayo yasya ata ūrdhvaṃ tu dehinaḥ /",
  "GP12mtp176pu:13186": "samucchrayaḥ parīṇāho nyagrodhaparimaṇḍalaḥ // MatsP_142.62 //",
  "GP12mtp176pu:13187": "cakraṃ ratho maṇirbhāryā nidhiraśvo gajastathā /",
  "GP12mtp176pu:13188": "proktāni sapta ratnāni pūrvaṃ svāyambhuve 'ntare // MatsP_142.63 //",
  "GP12mtp176pu:13189": "viṣṇoraṃśena jāyante pṛthivyāṃ cakravartinaḥ /",
  "GP12mtp176pu:13190": "manvantareṣu sarveṣu hy atītānāgateṣu vai // MatsP_142.64 //",
  "GP12mtp176pu:13191": "bhūtabhavyāni yānīha vartamānāni yāni ca /",
  "GP12mtp176pu:13192": "tretāyugāni teṣvatra jāyante cakravartinaḥ // MatsP_142.65 //",
  "GP12mtp176pu:13193": "bhadrāṇīmāni teṣāṃ ca vibhāvyante mahīkṣitām /",
  "GP12mtp176pu:13194": "atyadbhutāni catvāri balaṃ dharmaṃ sukhaṃ dhanam // MatsP_142.66 //",
  "GP12mtp176pu:13195": "anyonyasyāvirodhena prāpyante nṛpateḥ samam /",
  "GP12mtp176pu:13196": "artho dharmaśca kāmaśca yaśo vijaya eva ca // MatsP_142.67 //",
  "GP12mtp176pu:13197": "aiśvaryeṇāṇimādyena prabhuśaktibalānvitāḥ /",
  "GP12mtp176pu:13198": "śrutena tapasā caiva ṛṣīṃste 'bhibhavanti hi // MatsP_142.68 //",
  "GP12mtp176pu:13199": "balenābhibhavantyete tena dānavamānavān /",
  "GP12mtp176pu:13200": "lakṣaṇaiścaiva jāyante śarīrasthairamānuṣaiḥ // MatsP_142.69 //",
  "GP12mtp176pu:13201": "keśāḥ sthitā lalāṭena jihvā ca parimārjanī /",
  "GP12mtp176pu:13202": "śyāmaprabhāścaturdaṃṣṭrāḥ suvaṃśāścordhvaretasaḥ // MatsP_142.70 //",
  "GP12mtp176pu:13203": "ājānubāhavaścaiva tālahastau vṛṣākṛtī /",
  "GP12mtp176pu:13204": "pariṇāhapramāṇābhyāṃ siṃhaskandhāśca medhinaḥ // MatsP_142.71 //",
  "GP12mtp176pu:13205": "pādayoścakramatsyau tu śaṅkhapadme ca hastayoḥ /",
  "GP12mtp176pu:13206": "pañcāśītisahasrāṇi jīvanti hyajarāmayāḥ // MatsP_142.72 //",
  "GP12mtp176pu:13207": "asaṅgā gatayasteṣāṃ catasraścakravartinām /",
  "GP12mtp176pu:13208": "antarikṣe samudreṣu pātāle parvateṣu ca // MatsP_142.73 //",
  "GP12mtp176pu:13209": "ijyā dānaṃ tapaḥ satyaṃ tretādharmāstu vai smṛtāḥ /",
  "GP12mtp176pu:13210": "tadā pravartate dharmo varṇāśramavibhāgaśaḥ /",
  "GP12mtp176pu:13211": "maryādāsthāpanārthaṃ ca daṇḍanītiḥ pravartate // MatsP_142.74 //",
  "GP12mtp176pu:13212": "hṛṣṭapuṣṭā janāḥ sarve arogāḥ pūrṇamānasāḥ /",
  "GP12mtp176pu:13213": "eko vedaścatuṣpādas tretāyāṃ tu vidhiḥ smṛtaḥ /",
  "GP12mtp176pu:13214": "trīṇi varṣasahasrāṇi jīvante tatra tāḥ prajāḥ // MatsP_142.75 //",
  "GP12mtp176pu:13215": "putrapautrasamākīrṇā mriyante ca krameṇa tāḥ /",
  "GP12mtp176pu:13216": "eṣa tretāyuge bhāvas tretāsaṃkhyāṃ nibodhata // MatsP_142.76 //",
  "GP12mtp176pu:13217": "tretāyugasvabhāvena saṃdhyāpādena vartate /",
  "GP12mtp176pu:13218": "saṃdhyāpādaḥ svabhāvācca yo 'ṃśaḥ pādena tiṣṭhati // MatsP_142.77 //",
  "GP12mtp176pu:13219": "______________________________________________________",
  "GP12mtp176pu:13220": "Matsya-Purāṇa 143",
  "GP12mtp176pu:13221": "*ṛṣaya ūcuḥ",
  "GP12mtp176pu:13222": "kathaṃ tretāyugamukhe yajñasyāsītpravartanam /",
  "GP12mtp176pu:13223": "pūrve svāyambhuve sarge yathāvatprabravīhi naḥ // MatsP_143.1 //",
  "GP12mtp176pu:13224": "antarhitāyāṃ saṃdhyāyāṃ sārdhaṃ kṛtayugena hi /",
  "GP12mtp176pu:13225": "kālākhyāyāṃ pravṛttāyāṃ prāpte tretāyuge tadā // MatsP_143.2 //",
  "GP12mtp176pu:13226": "oṣadhīṣu ca jātāsu pravṛtte vṛṣṭisarjane /",
  "GP12mtp176pu:13227": "pratiṣṭhitāyāṃ vārttāyāṃ grāmeṣu ca pureṣu ca // MatsP_143.3 //",
  "GP12mtp176pu:13228": "varṇāśramapratiṣṭhānaṃ kṛtvā mantraiśca taiḥ punaḥ /",
  "GP12mtp176pu:13229": "saṃhitāstu susaṃhṛtya kathaṃ yajñaḥ pravartitaḥ /",
  "GP12mtp176pu:13230": "etacchrutvābravītsūtaḥ śrūyatāṃ tatpracoditam // MatsP_143.4 //",
  "GP12mtp176pu:13231": "*sūta uvāca",
  "GP12mtp176pu:13232": "mantrānvai yojayitvā tu ihāmutra ca karmasu /",
  "GP12mtp176pu:13233": "tathā viśvabhugindrastu yajñaṃ prāvartayatprabhuḥ // MatsP_143.5 //",
  "GP12mtp176pu:13234": "daivataiḥ saha saṃhṛtya sarvasādhanasaṃvṛtaḥ /",
  "GP12mtp176pu:13235": "tasyāśvamedhe vitate samājagmurmaharṣayaḥ // MatsP_143.6 //",
  "GP12mtp176pu:13236": "yajñakarmaṇyavartanta karmaṇyagre tathartvijaḥ /",
  "GP12mtp176pu:13237": "hūyamāne devahotre agnau bahuvidhaṃ haviḥ // MatsP_143.7 //",
  "GP12mtp176pu:13238": "sampratīteṣu deveṣu sāmageṣu ca susvaram /",
  "GP12mtp176pu:13239": "parikrānteṣu laghuṣu adhvaryupuruṣeṣu ca // MatsP_143.8 //",
  "GP12mtp176pu:13240": "ālabdheṣu ca madhye tu tathā paśugaṇeṣu vai /",
  "GP12mtp176pu:13241": "āhūteṣu ca deveṣu yajñabhukṣu tatastadā // MatsP_143.9 //",
  "GP12mtp176pu:13242": "ya indriyātmakā devā yajñabhāgabhujastu te /",
  "GP12mtp176pu:13243": "tānyajanti tadā devāḥ kalyādiṣu bhavanti ye // MatsP_143.10 //",
  "GP12mtp176pu:13244": "adhvaryupraiṣakāle tu vyutthitā ṛṣayastathā /",
  "GP12mtp176pu:13245": "maharṣayaśca tāndṛṣṭvā dīnānpaśugaṇāṃstadā /",
  "GP12mtp176pu:13246": "viśvabhujaṃ te tvapṛcchan kathaṃ yajñavidhistava // MatsP_143.11 //",
  "GP12mtp176pu:13247": "adharmo balavāneṣa hiṃsā dharmepsayā tava /",
  "GP12mtp176pu:13248": "navaḥ paśuvidhistviṣṭas tava yajñe surottama // MatsP_143.12 //",
  "GP12mtp176pu:13249": "adharmo dharmaghātāya prārabdhaḥ paśubhistvayā /",
  "GP12mtp176pu:13250": "nāyaṃ dharmo hyadharmo 'yaṃ na hiṃsā dharma ucyate /",
  "GP12mtp176pu:13251": "āgamena bhavāndharmaṃ prakarotu yadīcchati // MatsP_143.13 //",
  "GP12mtp176pu:13252": "vidhidṛṣṭena yajñena dharmeṇāvyasanena tu /",
  "GP12mtp176pu:13253": "yajñabījaiḥ suraśreṣṭha trivargaparimoṣitaiḥ // MatsP_143.14 //",
  "GP12mtp176pu:13254": "eṣa yajño mahānindraḥ svayambhuvihitaḥ purā /",
  "GP12mtp176pu:13255": "evaṃ viśvabhugindrastu ṛṣibhistattvadarśibhiḥ /",
  "GP12mtp176pu:13256": "ukto na pratijagrāha mānamohasamanvitaḥ // MatsP_143.15 //",
  "GP12mtp176pu:13257": "teṣāṃ vivādaḥ sumahāñ jajñe indramaharṣīṇām /",
  "GP12mtp176pu:13258": "jaṅgamaiḥ sthāvaraiḥ kena yaṣṭavyamiti cocyate // MatsP_143.16 //",
  "GP12mtp176pu:13259": "te tu khinnā vivādena śaktyā yuktā maharṣayaḥ /",
  "GP12mtp176pu:13260": "saṃdhāya samamindreṇa papracchuḥ khacaraṃ vasum // MatsP_143.17 //",
  "GP12mtp176pu:13261": "*ṛṣaya ūcuḥ",
  "GP12mtp176pu:13262": "mahāprājña tvayā dṛṣṭaḥ kathaṃ yajñavidhirnṛpa /",
  "GP12mtp176pu:13263": "auttānapāde prabrūhi saṃśayaṃ nastuda prabho // MatsP_143.18 //",
  "GP12mtp176pu:13264": "*sūta uvāca",
  "GP12mtp176pu:13265": "śrutvā vākyaṃ vasusteṣām avicārya balābalam /",
  "GP12mtp176pu:13266": "vedaśāstramanusmṛtya yajñatattvamuvāca ha // MatsP_143.19 //",
  "GP12mtp176pu:13267": "yathopanītairyaṣṭavyam iti hovāca pārthivaḥ /",
  "GP12mtp176pu:13268": "yaṣṭavyaṃ paśubhirmedhyair atha mūlaphalairapi // MatsP_143.20 //",
  "GP12mtp176pu:13269": "hiṃsā svabhāvo yajñasya iti me darśanāgamaḥ /",
  "GP12mtp176pu:13270": "tathaite bhāvitā mantrā hiṃsāliṅgā maharṣibhiḥ // MatsP_143.21 //",
  "GP12mtp176pu:13271": "dīrgheṇa tapasā yuktais tārakādinidarśibhiḥ /",
  "GP12mtp176pu:13272": "tatpramāṇaṃ mayā coktaṃ tasmācchamitum arhatha // MatsP_143.22 //",
  "GP12mtp176pu:13273": "yadi pramāṇaṃ svānyeva mantravākyāṇi vo dvijāḥ /",
  "GP12mtp176pu:13274": "tathā pravartatāṃ yajño hy anyathā mānṛtaṃ vacaḥ // MatsP_143.23 //",
  "GP12mtp176pu:13275": "evaṃ kṛtottarāste tu yujyātmānaṃ tato dhiyā /",
  "GP12mtp176pu:13276": "avaśyambhāvinaṃ dṛṣṭvā tamadho hyaśapaṃstadā // MatsP_143.24 //",
  "GP12mtp176pu:13277": "ityuktamātro nṛpatiḥ praviveśa rasātalam /",
  "GP12mtp176pu:13278": "ūrdhvacārī nṛpo bhūtvā rasātalacaro 'bhavat // MatsP_143.25 //",
  "GP12mtp176pu:13279": "vasudhātalacārī tu tena vākyena so 'bhavat /",
  "GP12mtp176pu:13280": "dharmāṇāṃ saṃśayachettā rājā vasuradhogataḥ // MatsP_143.26 //",
  "GP12mtp176pu:13281": "tasmānna vācyo hyekena bahujñenāpi saṃśayaḥ /",
  "GP12mtp176pu:13282": "bahudhārasya dharmasya sūkṣmā duranugā gatiḥ // MatsP_143.27 //",
  "GP12mtp176pu:13283": "tasmānna niścayādvaktuṃ dharmaḥ śakyo hi kenacit /",
  "GP12mtp176pu:13284": "devānṛṣīnupādāya svāyambhuvamṛte manum // MatsP_143.28 //",
  "GP12mtp176pu:13285": "tasmānna hiṃsā yajñe syād yaduktamṛṣibhiḥ purā /",
  "GP12mtp176pu:13286": "ṛṣikoṭisahasrāṇi svaistapobhirdivaṃ gatāḥ // MatsP_143.29 //",
  "GP12mtp176pu:13287": "tasmānna hiṃsāyajñaṃ ca praśaṃsanti maharṣayaḥ /",
  "GP12mtp176pu:13288": "uñchaṃ mūlaṃ phalaṃ śākam udapātraṃ tapodhanāḥ // MatsP_143.30 //",
  "GP12mtp176pu:13289": "etaddattvā vibhavataḥ svargaloke pratiṣṭhitāḥ /",
  "GP12mtp176pu:13290": "adrohaścāpyalobhaśca damo bhūtadayā śamaḥ // MatsP_143.31 //",
  "GP12mtp176pu:13291": "brahmacaryaṃ tapaḥ śaucam anukrośaṃ kṣamā dhṛtiḥ /",
  "GP12mtp176pu:13292": "sanātanasya dharmasya mūlameva durāsadam // MatsP_143.32 //",
  "GP12mtp176pu:13293": "dravyamantrātmako yajñas tapaśca samatātmakam /",
  "GP12mtp176pu:13294": "yajñaiśca devānāpnoti vairājaṃ tapasā punaḥ // MatsP_143.33 //",
  "GP12mtp176pu:13295": "brahmaṇaḥ karmasaṃnyāsād vairāgyātprakṛterlayam /",
  "GP12mtp176pu:13296": "jñānātprāpnoti kaivalyaṃ pañcaitā gatayaḥ smṛtāḥ // MatsP_143.34 //",
  "GP12mtp176pu:13297": "evaṃ vivādaḥ sumahān yajñasyāsītpravartane /",
  "GP12mtp176pu:13298": "ṛṣīṇāṃ devatānāṃ ca pūrve svāyambhuve 'ntare // MatsP_143.35 //",
  "GP12mtp176pu:13299": "tataste ṛṣayo dṛṣṭvā hṛtaṃ dharmaṃ balena tu /",
  "GP12mtp176pu:13300": "vasorvākyamanādṛtya jagmuste vai yathāgatam // MatsP_143.36 //",
  "GP12mtp176pu:13301": "gateṣu ṛṣisaṃgheṣu devā yajñamavāpnuyuḥ /",
  "GP12mtp176pu:13302": "śrūyante hi tapaḥsiddhā brahmakṣatrādayo nṛpāḥ // MatsP_143.37 //",
  "GP12mtp176pu:13303": "priyavratottānapādau dhruvo medhātithirvasuḥ /",
  "GP12mtp176pu:13304": "sudhāmā virajāścaiva śaṅkhapādrājasastathā // MatsP_143.38 //",
  "GP12mtp176pu:13305": "prācīnabarhiḥ parjanyo havirdhānādayo nṛpāḥ /",
  "GP12mtp176pu:13306": "ete cānye ca bahavas te tapobhirdivaṃ gatāḥ // MatsP_143.39 //",
  "GP12mtp176pu:13307": "rājarṣayo mahātmāno yeṣāṃ kīrtiḥ pratiṣṭhitā /",
  "GP12mtp176pu:13308": "tasmādviśiṣyate yajñāt tapaḥ sarvaistu kāraṇaiḥ // MatsP_143.40 //",
  "GP12mtp176pu:13309": "brahmaṇā tapasā sṛṣṭaṃ jagadviśvamidaṃ purā /",
  "GP12mtp176pu:13310": "tasmānnāpnoti tadyajñāt tapomūlamidaṃ smṛtam // MatsP_143.41 //",
  "GP12mtp176pu:13311": "yajñapravartanaṃ hyevam āsītsvāyambhuve 'ntare /",
  "GP12mtp176pu:13312": "tadāprabhṛti yajño 'yaṃ yugaiḥ sārdhaṃ pravartitaḥ // MatsP_143.42 //",
  "GP12mtp176pu:13313": "______________________________________________________",
  "GP12mtp176pu:13314": "Matsya-Purāṇa 144",
  "GP12mtp176pu:13315": "*sūta uvāca",
  "GP12mtp176pu:13316": "ata ūrdhvaṃ pravakṣyāmi dvāparasya vidhiṃ punaḥ /",
  "GP12mtp176pu:13317": "tatra tretāyuge kṣīṇe dvāparaṃ pratipadyate // MatsP_144.1 //",
  "GP12mtp176pu:13318": "dvāparādau prajānāṃ tu siddhistretāyuge tu yā /",
  "GP12mtp176pu:13319": "parivṛtte yuge tasmiṃs tataḥ sā vai praṇaśyati // MatsP_144.2 //",
  "GP12mtp176pu:13320": "tataḥ pravartite tāsāṃ prajānāṃ dvāpare punaḥ /",
  "GP12mtp176pu:13321": "lobho dhṛtirvaṇigyuddhaṃ tattvānām aviniścayaḥ // MatsP_144.3 //",
  "GP12mtp176pu:13322": "pradhvaṃsaścaiva varṇānāṃ karmaṇāṃ tu viparyayaḥ /",
  "GP12mtp176pu:13323": "yātrā vadhaḥ paro daṇḍo māno darpo 'kṣamā balam // MatsP_144.4 //",
  "GP12mtp176pu:13324": "tathā rajastamo bhūyaḥ pravṛtte dvāpare punaḥ /",
  "GP12mtp176pu:13325": "ādye kṛte nādharmo 'sti sa tretāyāṃ pravartitaḥ // MatsP_144.5 //",
  "GP12mtp176pu:13326": "dvāpare vyākulo bhūtvā praṇaśyati kalau punaḥ /",
  "GP12mtp176pu:13327": "varṇānāṃ dvāpare dharmāḥ saṃkīryante tathāśramāḥ // MatsP_144.6 //",
  "GP12mtp176pu:13328": "dvaidhamutpadyate caiva yuge tasmiñśrutismṛtau /",
  "GP12mtp176pu:13329": "dvidhā śrutiḥ smṛtiścaiva niścayo nādhigamyate // MatsP_144.7 //",
  "GP12mtp176pu:13330": "aniścayāvagamanād dharmatattvaṃ na vidyate /",
  "GP12mtp176pu:13331": "dharmatattve hyavijñāte matibhedastu jāyate // MatsP_144.8 //",
  "GP12mtp176pu:13332": "parasparaṃ vibhinnāste dṛṣṭīnāṃ vibhrameṇa tu /",
  "GP12mtp176pu:13333": "ato dṛṣṭivibhinnaistaiḥ kṛtamatyākulaṃ tvidam // MatsP_144.9 //",
  "GP12mtp176pu:13334": "eko vedaścatuṣpādaḥ saṃhṛtya tu punaḥ punaḥ /",
  "GP12mtp176pu:13335": "saṃkṣepādāyuṣaścaiva vyasyate dvāpareṣviha // MatsP_144.10 //",
  "GP12mtp176pu:13336": "vedaścaikaścaturdhā tu vyasyate dvāparādiṣu /",
  "GP12mtp176pu:13337": "ṛṣiputraiḥ punarvedā bhidyante dṛṣṭivibhramaiḥ // MatsP_144.11 //",
  "GP12mtp176pu:13338": "te tu brāhmaṇavinyāsaiḥ svarakramaviparyayaiḥ /",
  "GP12mtp176pu:13339": "saṃhṛtā ṛgyajuḥsāmnāṃ saṃhitāstairmaharṣibhiḥ // MatsP_144.12 //",
  "GP12mtp176pu:13340": "sāmānyādvaikṛtāccaiva dṛṣṭibhinnaiḥ kvacitkvacit /",
  "GP12mtp176pu:13341": "brāhmaṇaṃ kalpasūtrāṇi bhāṣyavidyāstathaiva ca // MatsP_144.13 //",
  "GP12mtp176pu:13342": "anye tu prasthitāstānvai kecit tān pratyavasthitāḥ /",
  "GP12mtp176pu:13343": "dvāpareṣu pravartante bhinnārthaistaiḥ svadarśanaiḥ // MatsP_144.14 //",
  "GP12mtp176pu:13344": "ekamādhvaryavaṃ pūrvam āsīddvaidhaṃ tu tatpunaḥ /",
  "GP12mtp176pu:13345": "sāmānyaviparītārthaiḥ kṛtaṃ śāstrākulaṃ tvidam // MatsP_144.15 //",
  "GP12mtp176pu:13346": "ādhvaryavaṃ ca prasthānair bahudhā vyākulīkṛtam /",
  "GP12mtp176pu:13347": "tathaivātharvaṇāṃ sāmnāṃ vikalpaiḥ svasya saṃkṣayaiḥ // MatsP_144.16 //",
  "GP12mtp176pu:13348": "vyākulo dvāpareṣvarthaḥ kriyate bhinnadarśanaiḥ /",
  "GP12mtp176pu:13349": "dvāpare saṃnivṛtte te vedā naśyanti vai kalau // MatsP_144.17 //",
  "GP12mtp176pu:13350": "teṣāṃ viparyayotpannā bhavanti dvāpare punaḥ /",
  "GP12mtp176pu:13351": "adṛṣṭirmaraṇaṃ caiva tathaiva vyādhyupadravāḥ // MatsP_144.18 //",
  "GP12mtp176pu:13352": "vāṅmanaḥkarmabhirduḥkhair nirvedo jāyate tataḥ /",
  "GP12mtp176pu:13353": "nirvedājjāyate teṣāṃ duḥkhamokṣavicāraṇā // MatsP_144.19 //",
  "GP12mtp176pu:13354": "vicāraṇāyāṃ vairāgyaṃ vairāgyāddoṣadarśanam /",
  "GP12mtp176pu:13355": "doṣāṇāṃ darśanāccaiva jñānotpattistu jāyate // MatsP_144.20 //",
  "GP12mtp176pu:13356": "teṣāṃ medhāvināṃ pūrvaṃ martye svāyambhuve 'ntare /",
  "GP12mtp176pu:13357": "utpasyantīha śāstrāṇāṃ dvāpare paripanthinaḥ // MatsP_144.21 //",
  "GP12mtp176pu:13358": "āyurvedavikalpāśca aṅgānāṃ jyotiṣasya ca /",
  "GP12mtp176pu:13359": "arthaśāstravikalpāśca hetuśāstravikalpanam // MatsP_144.22 //",
  "GP12mtp176pu:13360": "prakriyā kalpasūtrāṇāṃ bhāṣyavidyāvikalpanam /",
  "GP12mtp176pu:13361": "smṛtiśāstraprabhedāśca prasthānāni pṛthak pṛthak // MatsP_144.23 //",
  "GP12mtp176pu:13362": "dvāpareṣvabhivartante matibhedāstathā nṛṇām /",
  "GP12mtp176pu:13363": "manasā karmaṇā vācā kṛcchrādvārttā prasidhyati // MatsP_144.24 //",
  "GP12mtp176pu:13364": "dvāpare sarvabhūtānāṃ kālaḥ kleśaparaḥ smṛtaḥ /",
  "GP12mtp176pu:13365": "lobho 'dhṛtirvaṇigyuddhaṃ tattvānāmaviniścayaḥ // MatsP_144.25 //",
  "GP12mtp176pu:13366": "vedaśāstrapraṇayanaṃ dharmāṇāṃ saṃkarastathā /",
  "GP12mtp176pu:13367": "varṇāśramaparidhvaṃsaḥ kāmadveṣau tathaiva ca // MatsP_144.26 //",
  "GP12mtp176pu:13368": "pūrṇe varṣasahasre dve paramāyustadā nṛṇām /",
  "GP12mtp176pu:13369": "niḥśeṣe dvāpare tasmiṃs tasya saṃdhyā tu pādataḥ // MatsP_144.27 //",
  "GP12mtp176pu:13370": "guṇahīnāstu tiṣṭhanti dharmasya dvāparasya tu /",
  "GP12mtp176pu:13371": "tathaiva saṃdhyā pādena aṃśastasyāṃ pratiṣṭhitaḥ // MatsP_144.28 //",
  "GP12mtp176pu:13372": "dvāparasya tu paryāye puṣyasya ca nibodhata /",
  "GP12mtp176pu:13373": "dvāparasyāṃśaśeṣe tu pratipattiḥ kaleratha // MatsP_144.29 //",
  "GP12mtp176pu:13374": "hiṃsā steyānṛtaṃ māyā dambhaścaiva tapasvinām /",
  "GP12mtp176pu:13375": "ete svabhāvāḥ puṣyasya sādhayanti ca tāḥ prajāḥ // MatsP_144.30 //",
  "GP12mtp176pu:13376": "eṣa dharmaḥ smṛtaḥ kṛtsno dharmaśca parihīyate /",
  "GP12mtp176pu:13377": "manasā karmaṇā vācā vārttāḥ sidhyanti vā na vā // MatsP_144.31 //",
  "GP12mtp176pu:13378": "kaliḥ pramārako rogaḥ satataṃ cāpi kṣudbhayam /",
  "GP12mtp176pu:13379": "anāvṛṣṭibhayaṃ caiva deśānāṃ ca viparyayaḥ // MatsP_144.32 //",
  "GP12mtp176pu:13380": "na pramāṇe sthitirhyasti puṣye ghore yuge kalau /",
  "GP12mtp176pu:13381": "garbhastho mriyate kaścid yauvanasthastathā paraḥ // MatsP_144.33 //",
  "GP12mtp176pu:13382": "sthāvirye madhyakaumāre mriyante ca kalau prajāḥ /",
  "GP12mtp176pu:13383": "alpatejobalāḥ pāpā mahākopā hyadhārmikāḥ // MatsP_144.34 //",
  "GP12mtp176pu:13384": "anṛtavratalubdhāśca puṣye caiva prajāḥ sthitāḥ /",
  "GP12mtp176pu:13385": "duriṣṭairduradhītaiśca durācārairdurāgamaiḥ // MatsP_144.35 //",
  "GP12mtp176pu:13386": "viprāṇāṃ karmadoṣaistaiḥ prajānāṃ jāyate bhayam /",
  "GP12mtp176pu:13387": "hiṃsā mānastatherṣyā ca krodho 'sūyākṣamādhṛtiḥ // MatsP_144.36 //",
  "GP12mtp176pu:13388": "puṣye bhavanti jantūnāṃ lobho mohaśca sarvaśaḥ /",
  "GP12mtp176pu:13389": "saṃkṣobho jāyate 'tyarthaṃ kalimāsādya vai yugam // MatsP_144.37 //",
  "GP12mtp176pu:13390": "nādhīyate tathā vedān na yajante dvijātayaḥ /",
  "GP12mtp176pu:13391": "utsīdanti tathā caiva vaiśyaiḥ sārdhaṃ tu kṣatriyāḥ // MatsP_144.38 //",
  "GP12mtp176pu:13392": "śūdrāṇāṃ mantrayonistu sambandho brāhmaṇaiḥ saha /",
  "GP12mtp176pu:13393": "bhavatīha kalau tasmiñ chayanāsanabhojanaiḥ // MatsP_144.39 //",
  "GP12mtp176pu:13394": "rājānaḥ śūdrabhūyiṣṭhāḥ pāṣaṇḍānāṃ pravṛttayaḥ /",
  "GP12mtp176pu:13395": "kāṣāyiṇaśca niṣkacchās tathā kāpālinaśca ha // MatsP_144.40 //",
  "GP12mtp176pu:13396": "ye cānye devavratinas tathā ye dharmadūṣakāḥ /",
  "GP12mtp176pu:13397": "divyavṛttāśca ye kecid vṛttyarthaṃ śrutiliṅginaḥ // MatsP_144.41 //",
  "GP12mtp176pu:13398": "evaṃvidhāśca ye kecid bhavantīha kalau yuge /",
  "GP12mtp176pu:13399": "adhīyate tadā vedāñ chūdrā dharmārthakovidāḥ // MatsP_144.42 //",
  "GP12mtp176pu:13400": "yajante hyaśvamedhaistu rājānaḥ śūdrayonayaḥ /",
  "GP12mtp176pu:13401": "strībālagovadhaṃ kṛtvā hatvā caiva parasparam // MatsP_144.43 //",
  "GP12mtp176pu:13402": "upahatya tathānyonyaṃ sādhayanti tadā prajāḥ /",
  "GP12mtp176pu:13403": "duḥkhapracuratālpāyur deśotsādaḥ sarogatā // MatsP_144.44 //",
  "GP12mtp176pu:13404": "adharmābhiniveśitvaṃ tamovṛttaṃ kalau smṛtam /",
  "GP12mtp176pu:13405": "bhrūṇahatyā prajānāṃ na tathā hyevaṃ pravartate // MatsP_144.45 //",
  "GP12mtp176pu:13406": "tasmādāyurbalaṃ rūpaṃ prahīyante kalau yuge /",
  "GP12mtp176pu:13407": "duḥkhenābhiplutānāṃ ca paramāyuḥ śataṃ nṛṇām // MatsP_144.46 //",
  "GP12mtp176pu:13408": "bhūtvā ca na bhavantīha vedāḥ kaliyuge 'khilāḥ /",
  "GP12mtp176pu:13409": "utsīdante tathā yajñāḥ kevalaṃ dharmahetavaḥ // MatsP_144.47 //",
  "GP12mtp176pu:13410": "eṣā kaliyugāvasthā saṃdhyāṃśau tu nibodhata /",
  "GP12mtp176pu:13411": "yuge yuge tu hīyante trīṃstrīnpādāṃśca siddhayaḥ // MatsP_144.48 //",
  "GP12mtp176pu:13412": "yugasvabhāvāḥ saṃdhyāsu avatiṣṭhanti pādataḥ /",
  "GP12mtp176pu:13413": "saṃdhyāsvabhāvāḥ svāṃśeṣu pādenaivāvatasthire // MatsP_144.49 //",
  "GP12mtp176pu:13414": "evaṃ saṃdhyāṃśake kāle samprāpte tu yugāntike /",
  "GP12mtp176pu:13415": "teṣāmadharmiṇāṃ śāstā bhṛgūṇāṃ ca kule sthitaḥ // MatsP_144.50 //",
  "GP12mtp176pu:13416": "gotreṇa vai candramaso nāmnā pramatirucyate /",
  "GP12mtp176pu:13417": "kalisaṃdhyāṃśabhāgeṣu manoḥ svāyambhuve 'ntare // MatsP_144.51 //",
  "GP12mtp176pu:13418": "samāstriṃśattu sampūrṇāḥ paryaṭanvai vasuṃdharām /",
  "GP12mtp176pu:13419": "aśvakarmā sa vai senāṃ hastyaśvarathasaṃkulām // MatsP_144.52 //",
  "GP12mtp176pu:13420": "pragṛhītāyudhairvipraiḥ śataśo 'tha sahasraśaḥ /",
  "GP12mtp176pu:13421": "sa tadā taiḥ parivṛto mlecchānsarvān nijaghnivān // MatsP_144.53 //",
  "GP12mtp176pu:13422": "sa hatvā sarvaśaścaiva rājānaḥ śūdrayonayaḥ /",
  "GP12mtp176pu:13423": "pāṣaṇḍānsa sadā sarvān niḥśeṣānakarotprabhuḥ // MatsP_144.54 //",
  "GP12mtp176pu:13424": "adhārmikāśca ye kecit tānsarvānhanti sarvaśaḥ /",
  "GP12mtp176pu:13425": "udīcyānmadhyadeśāṃśca pārvatīyāṃstathaiva ca // MatsP_144.55 //",
  "GP12mtp176pu:13426": "prācyānpratīcyāṃśca tathā vindhyapṛṣṭhāparāntikān /",
  "GP12mtp176pu:13427": "tathaiva dākṣiṇātyāṃśca draviḍānsiṃhalaiḥ saha // MatsP_144.56 //",
  "GP12mtp176pu:13428": "gāndhārānpāradāṃścaiva pahlavānyavanāñchakān /",
  "GP12mtp176pu:13429": "tuṣārānbarbarāñchvetān halikāndaradānkhasān // MatsP_144.57 //",
  "GP12mtp176pu:13430": "lampakān āndhrakāṃścāpi corajātīṃstathaiva ca /",
  "GP12mtp176pu:13431": "pravṛttacakro balavāñ chūdrāṇāmantakṛdbabhau // MatsP_144.58 //",
  "GP12mtp176pu:13432": "vidrāvya sarvabhūtāni cacāra vasudhāmimām /",
  "GP12mtp176pu:13433": "mānavasya tu vaṃśe tu nṛdevasyeha jajñivān // MatsP_144.59 //",
  "GP12mtp176pu:13434": "pūrvajanmani viṣṇuśca pramatirnāma vīryavān /",
  "GP12mtp176pu:13435": "sutaḥ sa vai candramasaḥ pūrve kaliyuge prabhuḥ // MatsP_144.60 //",
  "GP12mtp176pu:13436": "dvātriṃśe 'bhyudite varṣe prakrānto viṃśatiṃ samāḥ /",
  "GP12mtp176pu:13437": "nijaghne sarvabhūtāni mānuṣāṇyeva sarvaśaḥ // MatsP_144.61 //",
  "GP12mtp176pu:13438": "kṛtvā bījāvaśiṣṭāṃ tāṃ pṛthvīṃ krūreṇa karmaṇā /",
  "GP12mtp176pu:13439": "parasparanimittena kālenākasmikena ca // MatsP_144.62 //",
  "GP12mtp176pu:13440": "saṃsthitā sahasā yā tu senā pramatinā saha /",
  "GP12mtp176pu:13441": "gaṅgāyamunayormadhye siddhiṃ prāptā samādhinā // MatsP_144.63 //",
  "GP12mtp176pu:13442": "tatasteṣu pranaṣṭeṣu saṃdhyāṃśe kūrakarmasu /",
  "GP12mtp176pu:13443": "utsādya pārthivānsarvāṃs teṣvatīteṣu vai tadā // MatsP_144.64 //",
  "GP12mtp176pu:13444": "tataḥ saṃdhyāṃśake kāle samprāpte ca yugāntike /",
  "GP12mtp176pu:13445": "sthitāsvalpāvaśiṣṭāsu prajāsviha kvacit kvacit // MatsP_144.65 //",
  "GP12mtp176pu:13446": "svāpradānās tadā te vai lobhāviṣṭāstu vṛndaśaḥ /",
  "GP12mtp176pu:13447": "upahiṃsanti cānyonyaṃ pralumpanti parasparam // MatsP_144.66 //",
  "GP12mtp176pu:13448": "arājake yugāṃśe tu saṃkṣaye samupasthite /",
  "GP12mtp176pu:13449": "prajāstā vai tadā sarvāḥ parasparabhayārditāḥ // MatsP_144.67 //",
  "GP12mtp176pu:13450": "vyākulāstāḥ parāvṛttās tyaktvā devaṃ gṛhāṇi tu /",
  "GP12mtp176pu:13451": "svānsvānprāṇānavekṣanto niṣkāruṇyāt suduḥkhitāḥ // MatsP_144.68 //",
  "GP12mtp176pu:13452": "naṣṭe śrautasmṛte dharme kāmakrodhavaśānugāḥ /",
  "GP12mtp176pu:13453": "nirmaryādā nirānandā niḥsnehā nirapatrapāḥ // MatsP_144.69 //",
  "GP12mtp176pu:13454": "naṣṭe dharme pratihatā hrasvakāḥ pañcaviṃśakāḥ /",
  "GP12mtp176pu:13455": "hitvā dārāṃśca putrāṃśca viṣādavyākulaprajāḥ // MatsP_144.70 //",
  "GP12mtp176pu:13456": "anāvṛṣṭihatāste vai vārttāmutsṛjya duḥkhitāḥ /",
  "GP12mtp176pu:13457": "āśrayanti sma pratyantān hitvā janapadānsvakān // MatsP_144.71 //",
  "GP12mtp176pu:13458": "saritaḥ sāgarānūpān sevante parvatānapi /",
  "GP12mtp176pu:13459": "cīrakṛṣṇājinadharā niṣkriyā niṣparigrahāḥ // MatsP_144.72 //",
  "GP12mtp176pu:13460": "varṇāśramaparibhraṣṭāḥ saṃkaraṃ ghoramāsthitāḥ /",
  "GP12mtp176pu:13461": "evaṃ kaṣṭamanuprāptā hy alpaśeṣāḥ prajāstataḥ // MatsP_144.73 //",
  "GP12mtp176pu:13462": "jantavaśca kṣudhāviṣṭā duḥkhānnirvedamāgaman /",
  "GP12mtp176pu:13463": "saṃśrayanti ca deśāṃstāṃś cakravatparivartanāḥ // MatsP_144.74 //",
  "GP12mtp176pu:13464": "tataḥ prajāstu tāḥ sarvā māṃsāhārā bhavanti hi /",
  "GP12mtp176pu:13465": "mṛgānvarāhānvṛṣabhān ye cānye vanacāriṇaḥ // MatsP_144.75 //",
  "GP12mtp176pu:13466": "bhakṣyāṃścaivāpyabhakṣyāṃśca sarvāṃstānbhakṣayanti tāḥ /",
  "GP12mtp176pu:13467": "samudraṃ saṃśritā yāstu nadīścaiva prajāstu tāḥ // MatsP_144.76 //",
  "GP12mtp176pu:13468": "te 'pi matsyānharantīha āhārārthaṃ ca sarvaśaḥ /",
  "GP12mtp176pu:13469": "abhakṣyāhāradoṣeṇa ekavarṇagatāḥ prajāḥ // MatsP_144.77 //",
  "GP12mtp176pu:13470": "yathā kṛtayuge pūrvam ekavarṇamabhūtkila /",
  "GP12mtp176pu:13471": "tathā kaliyugasyānte śūdrībhūtāḥ prajāstathā // MatsP_144.78 //",
  "GP12mtp176pu:13472": "evaṃ varṣaśataṃ pūrṇaṃ divyaṃ teṣāṃ nyavartata /",
  "GP12mtp176pu:13473": "ṣaṭtriṃśacca sahasrāṇi mānuṣāṇi tu tāni vai // MatsP_144.79 //",
  "GP12mtp176pu:13474": "atha dīrgheṇa kālena pakṣiṇaḥ paśavastathā /",
  "GP12mtp176pu:13475": "matsyāścaiva hatāḥ sarvaiḥ kṣudhāviṣṭaiśca sarvaśaḥ // MatsP_144.80 //",
  "GP12mtp176pu:13476": "niḥśeṣeṣvatha sarveṣu matsyapakṣipaśuṣvatha /",
  "GP12mtp176pu:13477": "saṃdhyāṃśe pratipanne tu niḥśeṣāstu tadā kṛtāḥ // MatsP_144.81 //",
  "GP12mtp176pu:13478": "tataḥ prajāstu sambhūya kandamūlamatho 'khanan /",
  "GP12mtp176pu:13479": "phalamūlāśanāḥ sarve aniketāstathaiva ca // MatsP_144.82 //",
  "GP12mtp176pu:13480": "valkalānyatha vāsāṃsi adhaḥśayyāśca sarvaśaḥ /",
  "GP12mtp176pu:13481": "parigraho na teṣvasti dhanaśuddhimavāpnuyuḥ // MatsP_144.83 //",
  "GP12mtp176pu:13482": "evaṃ kṣayaṃ gamiṣyanti hy alpaśiṣṭāḥ prajāstadā /",
  "GP12mtp176pu:13483": "tāsāmalpāvaśiṣṭānām āhārādṛddhiriṣyate // MatsP_144.84 //",
  "GP12mtp176pu:13484": "evaṃ varṣaśataṃ divyaṃ saṃdhyāṃśastasya vartate /",
  "GP12mtp176pu:13485": "tato varṣaśatasyānte alpaśiṣṭāḥ striyaḥ sutāḥ // MatsP_144.85 //",
  "GP12mtp176pu:13486": "mithunāni tu tāḥ sarvā hy anyonyaṃ samprajajñire /",
  "GP12mtp176pu:13487": "tatastāstu mriyante vai pūrvotpannāḥ prajāstu yāḥ // MatsP_144.86 //",
  "GP12mtp176pu:13488": "jātamātreṣvapatyeṣu tataḥ kṛtamavartata /",
  "GP12mtp176pu:13489": "yathā svarge śarīrāṇi narake caiva dehinām // MatsP_144.87 //",
  "GP12mtp176pu:13490": "upabhogasamarthāni evaṃ kṛtayugādiṣu /",
  "GP12mtp176pu:13491": "evaṃ kṛtasya saṃtānaḥ kaleścaiva kṣayastathā // MatsP_144.88 //",
  "GP12mtp176pu:13492": "vicāraṇāttu nirvedaḥ sāmyāvasthātmanā tathā /",
  "GP12mtp176pu:13493": "tataścaivātmasambodhaḥ sambodhāddharmaśīlatā // MatsP_144.89 //",
  "GP12mtp176pu:13494": "kaliśiṣṭeṣu teṣvevaṃ jāyante pūrvavatprajāḥ /",
  "GP12mtp176pu:13495": "bhāvino 'rthasya ca balāt tataḥ kṛtamavartata // MatsP_144.90 //",
  "GP12mtp176pu:13496": "atītānāgatāni syur yāni manvantareṣviha /",
  "GP12mtp176pu:13497": "ete yugasvabhāvāstu mayoktāstu samāsataḥ // MatsP_144.91 //",
  "GP12mtp176pu:13498": "vistareṇānupūrvyācca namaskṛtya svayambhuve /",
  "GP12mtp176pu:13499": "pravṛtte tu tatastasmin punaḥ kṛtayuge tu vai // MatsP_144.92 //",
  "GP12mtp176pu:13500": "utpannāḥ kaliśiṣṭeṣu prajāḥ kārtayugāstathā /",
  "GP12mtp176pu:13501": "tiṣṭhanti ceha ye siddhā adṛṣṭā viharanti ca // MatsP_144.93 //",
  "GP12mtp176pu:13502": "saha saptarṣibhirye tu tatra ye ca vyavasthitāḥ /",
  "GP12mtp176pu:13503": "brahmakṣatraviśaḥ śūdrā bījārthe ya iha smṛtāḥ /",
  "GP12mtp176pu:13504": "kārtayugabhavaiḥ sārdhaṃ nirviśeṣāstadābhavan // MatsP_144.94 //",
  "GP12mtp176pu:13505": "teṣāṃ saptarṣayo dharmaṃ kathayantīha teṣu ca // MatsP_144.95 //",
  "GP12mtp176pu:13506": "varṇāśramācārayutaṃ śrautasmārtavidhānataḥ /",
  "GP12mtp176pu:13507": "evaṃ teṣu kriyāvatsu pravartantīha vai kṛte // MatsP_144.96 //",
  "GP12mtp176pu:13508": "śrautasmārtasthitānāṃ tu dharme saptarṣidarśite /",
  "GP12mtp176pu:13509": "te tu dharmavyavasthārthaṃ tiṣṭhantīha kṛte yuge // MatsP_144.97 //",
  "GP12mtp176pu:13510": "manvantarādhikāreṣu tiṣṭhanti ṛṣayastu te /",
  "GP12mtp176pu:13511": "yathā dāvapradagdheṣu tṛṇeṣvevāparaṃ tṛṇam // MatsP_144.98 //",
  "GP12mtp176pu:13512": "vanānāṃ prathamaṃ vṛṣṭyā teṣāṃ mūleṣu sambhavaḥ /",
  "GP12mtp176pu:13513": "evaṃ yugādyugānāṃ vai saṃtānastu parasparam // MatsP_144.99 //",
  "GP12mtp176pu:13514": "pravartate hyavicchedād yāvanmanvantarakṣayaḥ /",
  "GP12mtp176pu:13515": "sukhamāyurbalaṃ rūpaṃ dharmārthau kāma eva ca // MatsP_144.100 //",
  "GP12mtp176pu:13516": "yugeṣvetāni hīyante trayaḥ pādāḥ krameṇa tu /",
  "GP12mtp176pu:13517": "ityeṣa pratisaṃdhirvaḥ kīrtitastu mayā dvijāḥ // MatsP_144.101 //",
  "GP12mtp176pu:13518": "caturyugāṇāṃ sarveṣām etadeva prasādhanam /",
  "GP12mtp176pu:13519": "eṣāṃ caturyugāṇāṃ tu gaṇitā hyekasaptatiḥ // MatsP_144.102 //",
  "GP12mtp176pu:13520": "krameṇa parivṛttāstā manorantaramucyate /",
  "GP12mtp176pu:13521": "yugākhyāsu tu sarvāsu bhavatīha yadā ca yat // MatsP_144.103 //",
  "GP12mtp176pu:13522": "tadeva ca tadanyāsu punastadvai yathākramam /",
  "GP12mtp176pu:13523": "sarge sarge yathā bhedā hy utpadyante tathaiva ca // MatsP_144.104 //",
  "GP12mtp176pu:13524": "caturdaśasu tāvanto jñeyā manvantareṣviha /",
  "GP12mtp176pu:13525": "āsurī yātudhānī ca paiśācī yakṣarākṣasī // MatsP_144.105 //",
  "GP12mtp176pu:13526": "yuge yuge tadā kāle prajā jāyanti tāḥ śṛṇu /",
  "GP12mtp176pu:13527": "yathākalpaṃ yugaiḥ sārdhaṃ bhavante tulyalakṣaṇāḥ /",
  "GP12mtp176pu:13528": "ityetallakṣaṇaṃ proktaṃ yugānāṃ vai yathākramam // MatsP_144.106 //",
  "GP12mtp176pu:13529": "manvantarāṇāṃ parivartanāni cirapravṛttāni yugasvabhāvāt /",
  "GP12mtp176pu:13530": "kṣaṇaṃ na saṃtiṣṭhati jīvalokaḥ kṣayodayābhyāṃ parivartamānaḥ // MatsP_144.107 //",
  "GP12mtp176pu:13531": "ete yugasvabhāvā vaḥ parikrāntā yathākramam /",
  "GP12mtp176pu:13532": "manvantarāṇi yānyasmin kalpe vakṣyāmi tāni ca // MatsP_144.108 //",
  "GP12mtp176pu:13533": "______________________________________________________",
  "GP12mtp176pu:13534": "Matsya-Purāṇa 145",
  "GP12mtp176pu:13535": "*sūta uvāca",
  "GP12mtp176pu:13536": "manvantarāṇi yāni syuḥ kalpe kalpe caturdaśa /",
  "GP12mtp176pu:13537": "vyatītānāgatāni syur yāni manvantareṣviha // MatsP_145.1 //",
  "GP12mtp176pu:13538": "vistareṇānupūrvyācca sthitiṃ vakṣye yuge yuge /",
  "GP12mtp176pu:13539": "tasminyuge ca sambhūtir yāsāṃ yāvacca jīvitam // MatsP_145.2 //",
  "GP12mtp176pu:13540": "yugamātraṃ tu jīvanti nyūnaṃ tatsyāddvayena ca /",
  "GP12mtp176pu:13541": "caturdaśasu tāvanto jñeyā manvantareṣviha // MatsP_145.3 //",
  "GP12mtp176pu:13542": "manuṣyāṇāṃ paśūnāṃ ca pakṣiṇāṃ sthāvaraiḥ saha /",
  "GP12mtp176pu:13543": "teṣāmāyurupakrāntaṃ yugadharmeṣu sarvaśaḥ // MatsP_145.4 //",
  "GP12mtp176pu:13544": "tathaivāyuḥ parikrāntaṃ yugadharmeṣu sarvaśaḥ /",
  "GP12mtp176pu:13545": "asthitiṃ ca kalau dṛṣṭvā bhūtānāmāyuṣaśca vai // MatsP_145.5 //",
  "GP12mtp176pu:13546": "paramāyuḥ śataṃ tvetan mānuṣāṇāṃ kalau smṛtam /",
  "GP12mtp176pu:13547": "devāsuramanuṣyāśca yakṣagandharvarākṣasāḥ // MatsP_145.6 //",
  "GP12mtp176pu:13548": "pariṇāhocchraye tulyā jāyante ha kṛte yuge /",
  "GP12mtp176pu:13549": "ṣaṇṇavatyaṅgulotsedho hy aṣṭānāṃ devayoninām // MatsP_145.7 //",
  "GP12mtp176pu:13550": "navāṅgulapramāṇena niṣpannena tathāṣṭakam /",
  "GP12mtp176pu:13551": "etatsvābhāvikaṃ teṣāṃ pramāṇamadhikurvatām // MatsP_145.8 //",
  "GP12mtp176pu:13552": "manuṣyā vartamānāstu yugasaṃdhyāṃśakeṣviha /",
  "GP12mtp176pu:13553": "devāsurapramāṇaṃ tu saptasaptāṅgulaṃ kramāt // MatsP_145.9 //",
  "GP12mtp176pu:13554": "caturaśītikaiścaiva kalijairaṅgulaiḥ smṛtam /",
  "GP12mtp176pu:13555": "ā pādatalamastako navatālo bhavettu yaḥ // MatsP_145.10 //",
  "GP12mtp176pu:13556": "saṃhṛtyājānubāhuśca daivatairabhipūjyate /",
  "GP12mtp176pu:13557": "gavāṃ ca hastināṃ caiva mahiṣasthāvarātmanām // MatsP_145.11 //",
  "GP12mtp176pu:13558": "krameṇaitena vijñeye hrāsavṛddhī yuge yuge /",
  "GP12mtp176pu:13559": "ṣaṭsaptatyaṅgulotsedhaḥ paśur ākakudo bhavet // MatsP_145.12 //",
  "GP12mtp176pu:13560": "aṅgulānāmaṣṭaśatam utsedho hastināṃ smṛtaḥ /",
  "GP12mtp176pu:13561": "aṅgulānāṃ sahasraṃ tu dvicatvāriṃśadaṅgulam // MatsP_145.13 //",
  "GP12mtp176pu:13562": "śatārdhamaṅgulānāṃ tu hy utsedhaḥ śākhināṃ paraḥ /",
  "GP12mtp176pu:13563": "mānuṣasya śarīrasya saṃniveśastu yādṛśaḥ // MatsP_145.14 //",
  "GP12mtp176pu:13564": "tallakṣaṇaṃ tu devānāṃ dṛśyate 'nvayadarśanāt /",
  "GP12mtp176pu:13565": "buddhyātiśayasaṃyukto devānāṃ kāya ucyate // MatsP_145.15 //",
  "GP12mtp176pu:13566": "tathā nātiśayaścaiva mānuṣaḥ kāya ucyate /",
  "GP12mtp176pu:13567": "ityeva hi parikrāntā bhāvā ye divyamānuṣāḥ // MatsP_145.16 //",
  "GP12mtp176pu:13568": "paśūnāṃ pakṣiṇāṃ caiva sthāvarāṇāṃ ca sarvaśaḥ /",
  "GP12mtp176pu:13569": "gāvo 'jāśvāśca vijñeyā hastinaḥ pakṣiṇo mṛgāḥ // MatsP_145.17 //",
  "GP12mtp176pu:13570": "upayuktāḥ kriyāsvete yajñiyāstviha sarvaśaḥ /",
  "GP12mtp176pu:13571": "yathākramopabhogāśca devānāṃ paśumūrtayaḥ // MatsP_145.18 //",
  "GP12mtp176pu:13572": "teṣāṃ rūpānurūpaiśca pramāṇaiḥ sthirajaṅgamāḥ /",
  "GP12mtp176pu:13573": "manojñaistatra tairbhogaiḥ sukhino hyupapedire // MatsP_145.19 //",
  "GP12mtp176pu:13574": "atha śiṣṭānpravakṣyāmi sādhūnatha tataśca vai /",
  "GP12mtp176pu:13575": "brāhmaṇāḥ śrutiśabdāśca devānāṃ paśumūrtayaḥ /",
  "GP12mtp176pu:13576": "saṃyujya brahmaṇā hyantas tena santaḥ pracakṣate // MatsP_145.20 //",
  "GP12mtp176pu:13577": "sāmānyeṣu ca dharmeṣu tathā vaiśiṣikeṣu ca /",
  "GP12mtp176pu:13578": "brahmakṣatraviśo yuktāḥ śrautasmārtena karmaṇā // MatsP_145.21 //",
  "GP12mtp176pu:13579": "varṇāśrameṣu yuktasya sukhodarkasya svargatau /",
  "GP12mtp176pu:13580": "śrautasmārto hi yo dharmo jñānadharmaḥ sa ucyate // MatsP_145.22 //",
  "GP12mtp176pu:13581": "divyānāṃ sādhanātsādhur brahmacārī gurorhitaḥ /",
  "GP12mtp176pu:13582": "kāraṇātsādhanāccaiva gṛhasthaḥ sādhurucyate // MatsP_145.23 //",
  "GP12mtp176pu:13583": "tapasaśca tathāraṇye sādhurvaikhānasaḥ smṛtaḥ /",
  "GP12mtp176pu:13584": "yatamāno yatiḥ sādhuḥ smṛto yogasya sādhanāt // MatsP_145.24 //",
  "GP12mtp176pu:13585": "dharmo dharmagatiḥ proktaḥ śabdo hyeṣa kriyātmakaḥ /",
  "GP12mtp176pu:13586": "kuśalākuśalau caiva dharmādharmau bravītprabhuḥ // MatsP_145.25 //",
  "GP12mtp176pu:13587": "atha devāśca pitara ṛṣayaścaiva mānuṣāḥ /",
  "GP12mtp176pu:13588": "ayaṃ dharmo hyayaṃ neti bruvate maunamūrtinā // MatsP_145.26 //",
  "GP12mtp176pu:13589": "dharmeti dhāraṇe dhātur mahattve caiva ucyate /",
  "GP12mtp176pu:13590": "ādhāraṇe mahattve vā dharmaḥ sa tu nirucyate // MatsP_145.27 //",
  "GP12mtp176pu:13591": "tatreṣṭaprāpako dharma ācāryairupadiśyate /",
  "GP12mtp176pu:13592": "adharmaścāniṣṭaphala ācāryairnopadiśyate // MatsP_145.28 //",
  "GP12mtp176pu:13593": "vṛddhāścālolupāścaiva ātmavanto hyadāmbhikāḥ /",
  "GP12mtp176pu:13594": "samyagvinītā mṛdavas tānācāryānpracakṣate // MatsP_145.29 //",
  "GP12mtp176pu:13595": "dharmajñairvihito dharmaḥ śrautasmārto dvijātibhiḥ /",
  "GP12mtp176pu:13596": "dārāgnihotrasambandham ijyā śrautasya lakṣaṇam // MatsP_145.30 //",
  "GP12mtp176pu:13597": "smārto varṇāśramācāro yamaiśca niyamairyutaḥ /",
  "GP12mtp176pu:13598": "pūrvebhyo vedayitveha śrautaṃ saptarṣayo 'bruvan // MatsP_145.31 //",
  "GP12mtp176pu:13599": "ṛco yajūṃṣi sāmāni brahmaṇo 'ṅgāni vai śrutiḥ /",
  "GP12mtp176pu:13600": "manvantarasyātītasya smṛtvā tanmanurabravīt // MatsP_145.32 //",
  "GP12mtp176pu:13601": "tasmātsmārtaḥ sūto dharmo varṇāśramavibhāgaśaḥ /",
  "GP12mtp176pu:13602": "evaṃ vai dvividho dharmaḥ śiṣṭācāraḥ sa ucyate // MatsP_145.33 //",
  "GP12mtp176pu:13603": "śiṣer dhātośca niṣṭhāntāc chiṣṭaśabdaṃ pracakṣate /",
  "GP12mtp176pu:13604": "manvantareṣu ye śiṣṭā iha tiṣṭhanti dhārmikāḥ // MatsP_145.34 //",
  "GP12mtp176pu:13605": "manuḥ saptarṣayaścaiva lokasaṃtānakāriṇaḥ /",
  "GP12mtp176pu:13606": "tiṣṭhantīha ca dharmārthaṃ tāñchiṣṭānsampracakṣate // MatsP_145.35 //",
  "GP12mtp176pu:13607": "taiḥ śiṣṭaiścalito dharmaḥ sthāpyate vai yuge yuge /",
  "GP12mtp176pu:13608": "trayī vārttā daṇḍanītiḥ prajāvarṇāśramepsayā // MatsP_145.36 //",
  "GP12mtp176pu:13609": "śiṣṭairācaryate yasmāt punaścaiva manukṣaye /",
  "GP12mtp176pu:13610": "pūrvaiḥpūrvairmatatvācca śiṣṭācāraḥ sa śāśvataḥ // MatsP_145.37 //",
  "GP12mtp176pu:13611": "dānaṃ satyaṃ tapo loko vidyejyā pūjanaṃ damaḥ /",
  "GP12mtp176pu:13612": "aṣṭau tāni caritrāṇi śiṣṭācārasya lakṣaṇam // MatsP_145.38 //",
  "GP12mtp176pu:13613": "śiṣṭā yasmāccarantyenaṃ manuḥ saptarṣayaśca ha /",
  "GP12mtp176pu:13614": "manvantareṣu sarveṣu śiṣṭācārastataḥ smṛtaḥ // MatsP_145.39 //",
  "GP12mtp176pu:13615": "vijñeyaḥ śravaṇācchrautaḥ smaraṇātsmārta ucyate /",
  "GP12mtp176pu:13616": "ijyāvedātmakaḥ śrautaḥ smārto varṇāśramātmakaḥ /",
  "GP12mtp176pu:13617": "pratyaṅgāni pravakṣyāmi dharmasyeha tu lakṣaṇam // MatsP_145.40 //",
  "GP12mtp176pu:13618": "dṛṣṭānubhūtamarthaṃ ca yaḥ pṛṣṭo na vigūhate /",
  "GP12mtp176pu:13619": "yathābhūtapravādastu ityetatsatyalakṣaṇam // MatsP_145.41 //",
  "GP12mtp176pu:13620": "brahmacaryaṃ tapo maunaṃ nirāhāratvameva ca /",
  "GP12mtp176pu:13621": "ityetattapaso rūpaṃ sughoraṃ tu durāsadam // MatsP_145.42 //",
  "GP12mtp176pu:13622": "paśūnāṃ dravyahaviṣām ṛksāmayajuṣāṃ tathā /",
  "GP12mtp176pu:13623": "ṛtvijāṃ dakṣiṇāyāśca saṃyogo yajña ucyate // MatsP_145.43 //",
  "GP12mtp176pu:13624": "ātmavatsarvabhūteṣu yo hitāya śubhāya ca /",
  "GP12mtp176pu:13625": "vartate satataṃ hṛṣṭaḥ kriyā śreṣṭhā dayā smṛtā // MatsP_145.44 //",
  "GP12mtp176pu:13626": "ākruṣṭo 'bhihato yastu nākrośetpraharedapi /",
  "GP12mtp176pu:13627": "aduṣṭo vāṅmanaḥkāyais titikṣuḥ sā kṣamā smṛtā // MatsP_145.45 //",
  "GP12mtp176pu:13628": "svāminā rakṣyamāṇānām utsṛṣṭānāṃ ca sambhrame /",
  "GP12mtp176pu:13629": "parasvānām anādānam alobha iti saṃjñitam // MatsP_145.46 //",
  "GP12mtp176pu:13630": "maithunasyāsamācāro jalpanāccintanāttathā /",
  "GP12mtp176pu:13631": "nivṛttirbrahmacaryaṃ ca tadetacchamalakṣaṇam // MatsP_145.47 //",
  "GP12mtp176pu:13632": "ātmārthe vā parārthe vā indriyāṇīha yasya vai /",
  "GP12mtp176pu:13633": "viṣaye na pravartante damasyaitattu lakṣaṇam // MatsP_145.48 //",
  "GP12mtp176pu:13634": "pañcātmake yo viṣaye kāraṇe cāṣṭalakṣaṇe /",
  "GP12mtp176pu:13635": "na krudhyeta pratihataḥ sa jitātmā bhaviṣyati // MatsP_145.49 //",
  "GP12mtp176pu:13636": "yadyadiṣṭatamaṃ dravyaṃ nyāyenaivāgataṃ ca yat /",
  "GP12mtp176pu:13637": "tattadguṇavate deyam ityetaddānalakṣaṇam // MatsP_145.50 //",
  "GP12mtp176pu:13638": "śrutismṛtibhyāṃ vihito dharmo varṇāśramātmakaḥ /",
  "GP12mtp176pu:13639": "śiṣṭācārapravṛddhaśca dharmo 'yaṃ sādhusaṃmataḥ // MatsP_145.51 //",
  "GP12mtp176pu:13640": "apradveṣo hyaniṣṭeṣu iṣṭaṃ vai nābhinandati /",
  "GP12mtp176pu:13641": "prītitāpaviṣādānāṃ vinivṛttir viraktatā // MatsP_145.52 //",
  "GP12mtp176pu:13642": "saṃnyāsaḥ karmaṇāṃ nyāsaḥ kṛtānāmakṛtaiḥ saha /",
  "GP12mtp176pu:13643": "kuśalākuśalābhyāṃ tu prahāṇaṃ nyāsa ucyate // MatsP_145.53 //",
  "GP12mtp176pu:13644": "avyaktādiviśeṣāntav ikāre 'sminnivartate /",
  "GP12mtp176pu:13645": "cetanācetanaṃ jñātvā jñāne jñānī sa ucyate // MatsP_145.54 //",
  "GP12mtp176pu:13646": "pratyaṅgāni tu dharmasya cetyetallakṣaṇaṃ smṛtam /",
  "GP12mtp176pu:13647": "ṛṣibhirdharmatattvajñaiḥ pūrvaiḥ svāyambhuve 'ntare // MatsP_145.55 //",
  "GP12mtp176pu:13648": "atra vo varṇayiṣyāmi vidhiṃ manvantarasya tu /",
  "GP12mtp176pu:13649": "tathaiva cāturhotrasya cāturvarṇyasya caiva hi // MatsP_145.56 //",
  "GP12mtp176pu:13650": "pratimanvantaraṃ caiva śrutiranyā vidhīyate /",
  "GP12mtp176pu:13651": "ṛco yajūṃṣi sāmāni yathāvatpratidaivatam // MatsP_145.57 //",
  "GP12mtp176pu:13652": "vidhistotraṃ tathā hautraṃ pūrvavatsampravartate /",
  "GP12mtp176pu:13653": "dravyastotraṃ guṇastotraṃ karmastotraṃ tathaiva ca // MatsP_145.58 //",
  "GP12mtp176pu:13654": "tathaivābhijanastotraṃ stotramevaṃ caturvidham /",
  "GP12mtp176pu:13655": "manvantareṣu sarveṣu yathā bhedā bhavanti hi // MatsP_145.59 //",
  "GP12mtp176pu:13656": "pravartayanti teṣāṃ vai brahmastotraṃ punaḥ punaḥ /",
  "GP12mtp176pu:13657": "evaṃ mantraguṇānāṃ tu samutpattiścaturvidhā // MatsP_145.60 //",
  "GP12mtp176pu:13658": "atharvaṛgyajuḥsāmnāṃ vedeṣviha pṛthakpṛthak /",
  "GP12mtp176pu:13659": "ṛṣīṇāṃ tapyatāṃ teṣāṃ tapaḥ paramaduścaram // MatsP_145.61 //",
  "GP12mtp176pu:13660": "mantrāḥ prādurbhavantyādau pūrvamanvantarasya ha /",
  "GP12mtp176pu:13661": "asaṃtoṣādbhayādduḥkhān mohācchokācca pañcadhā // MatsP_145.62 //",
  "GP12mtp176pu:13662": "ṛṣīṇāṃ tārakā yena lakṣaṇena yadṛcchayā /",
  "GP12mtp176pu:13663": "ṛṣīṇāṃ yādṛśatvaṃ hi tadvakṣyāmīha lakṣaṇam // MatsP_145.63 //",
  "GP12mtp176pu:13664": "atītānāgatānāṃ ca pañcadhā hyārṣakaṃ smṛtam /",
  "GP12mtp176pu:13665": "tathā ṛṣīṇāṃ vakṣyāmi ārṣasyeha samudbhavam // MatsP_145.64 //",
  "GP12mtp176pu:13666": "guṇasāmyena vartante sarvasaṃpralaye tadā /",
  "GP12mtp176pu:13667": "avibhāgena devānām anirdeśye tamomaye // MatsP_145.65 //",
  "GP12mtp176pu:13668": "abuddhipūrvakaṃ tadvai cetanārthaṃ pravartate /",
  "GP12mtp176pu:13669": "tenārṣaṃ buddhipūrvaṃ tu cetanenāpyadhiṣṭhitam // MatsP_145.66 //",
  "GP12mtp176pu:13670": "pravartate tathā te tu yathā matsyodakāvubhau /",
  "GP12mtp176pu:13671": "cetanādhikṛtaṃ sarvaṃ prāvartata guṇātmakam /",
  "GP12mtp176pu:13672": "kāryakāraṇabhāvena tathā tasya pravartate // MatsP_145.67 //",
  "GP12mtp176pu:13673": "viṣayo viṣayitvaṃ ca tadā hyarthapadātmakau /",
  "GP12mtp176pu:13674": "kālena prāpaṇīyena bhedāśca kāraṇātmakāḥ // MatsP_145.68 //",
  "GP12mtp176pu:13675": "sāṃsiddhikāstadā vṛttāḥ krameṇa mahadādayaḥ /",
  "GP12mtp176pu:13676": "mahato 'sāvahaṃkāras tasmādbhūtendriyāṇi ca // MatsP_145.69 //",
  "GP12mtp176pu:13677": "bhūtabhedāśca bhūtebhyo jajñire tu parasparam /",
  "GP12mtp176pu:13678": "saṃsiddhikāraṇaṃ kāryaṃ sadya eva vivartate // MatsP_145.70 //",
  "GP12mtp176pu:13679": "yatholmukāttu viṭapā ekakālādbhavanti hi /",
  "GP12mtp176pu:13680": "tathā pravṛttāḥ kṣetrajñāḥ kālenaikena kāraṇāt // MatsP_145.71 //",
  "GP12mtp176pu:13681": "yathāndhakāre khadyotaḥ sahasā sampradṛśyate /",
  "GP12mtp176pu:13682": "tathā nivṛtto hyavyaktaḥ khadyota iva saṃjvalan // MatsP_145.72 //",
  "GP12mtp176pu:13683": "sa mahātmā śarīrasthas tatraiveha pravartate /",
  "GP12mtp176pu:13684": "mahatastamasaḥ pāre vailakṣaṇyādvibhāvyate // MatsP_145.73 //",
  "GP12mtp176pu:13685": "tatraiva saṃsthito vidvāṃs tapaso 'nta iti śrutam /",
  "GP12mtp176pu:13686": "buddhirvivardhatastasya prādurbhūtā caturvidhā // MatsP_145.74 //",
  "GP12mtp176pu:13687": "jñānaṃ vairāgyamaiśvaryaṃ dharmaśceti catuṣṭayam /",
  "GP12mtp176pu:13688": "sāṃsiddhikānyathaitāni apratītāni tasya vai // MatsP_145.75 //",
  "GP12mtp176pu:13689": "mahātmanaḥ śarīrasya caitanyātsiddhirucyate /",
  "GP12mtp176pu:13690": "puri śete yataḥ pūrvaṃ kṣetrajñānaṃ tathāpi ca // MatsP_145.76 //",
  "GP12mtp176pu:13691": "pure śayanātpuruṣo jñānātkṣetrajña ucyate /",
  "GP12mtp176pu:13692": "yasmāddharmātprasūte hi tasmādvai dhārmikastu saḥ // MatsP_145.77 //",
  "GP12mtp176pu:13693": "sāṃsiddhike śarīre ca buddhyāvyaktastu cetanaḥ /",
  "GP12mtp176pu:13694": "evaṃ vivṛttaḥ kṣetrajñaḥ kṣetraṃ hyanabhisaṃdhitaḥ // MatsP_145.78 //",
  "GP12mtp176pu:13695": "nivṛttisamakāle tu purāṇaṃ tadacetanam /",
  "GP12mtp176pu:13696": "kṣetrajñena parijñātaṃ bhogyo 'yaṃ viṣayo mama // MatsP_145.79 //",
  "GP12mtp176pu:13697": "ṛṣirhiṃsāgatau dhātur vidyā satyaṃ tapaḥ śrutam /",
  "GP12mtp176pu:13698": "eṣa sannilayo yasmād brāhmaṇastutatas tv ṛṣiḥ // MatsP_145.80 //",
  "GP12mtp176pu:13699": "nivṛttisamakālācca buddhyāvyakta ṛṣistvayam /",
  "GP12mtp176pu:13700": "ṛṣate paramaṃ yasmāt paramarṣistataḥ smṛtaḥ // MatsP_145.81 //",
  "GP12mtp176pu:13701": "gatyarthād ṛṣater dhātor nāmanirvṛttikāraṇam /",
  "GP12mtp176pu:13702": "yasmādeṣa svayaṃbhūtas tasmācca ṛṣitā matā // MatsP_145.82 //",
  "GP12mtp176pu:13703": "seśvarāḥ svayamudbhūtā brahmaṇo mānasāḥ sutāḥ /",
  "GP12mtp176pu:13704": "nivartamānaistairbuddhyā mahānparigataḥ paraḥ // MatsP_145.83 //",
  "GP12mtp176pu:13705": "yasmād dṛśaparatvena saha tasmānmaharṣayaḥ /",
  "GP12mtp176pu:13706": "īśvarāṇāṃ sutāsteṣāṃ mānasāścaurasāśca vai // MatsP_145.84 //",
  "GP12mtp176pu:13707": "ṛṣistasmātparatvena bhūtādirṛṣayastataḥ /",
  "GP12mtp176pu:13708": "ṛṣiputrā ṛṣīkāstu maithunādgarbhasambhavāḥ // MatsP_145.85 //",
  "GP12mtp176pu:13709": "paratvena ṛṣante vai bhūtādīnṛṣikāstataḥ /",
  "GP12mtp176pu:13710": "ṛṣikāṇāṃ sutā ye tu vijñeyā ṛṣiputrakāḥ // MatsP_145.86 //",
  "GP12mtp176pu:13711": "śrutvā ṛṣaṃ paratvena śrutāstasmācchrutarṣayaḥ /",
  "GP12mtp176pu:13712": "avyaktātmā mahātmā vā-haṃkārātmā tathaiva ca // MatsP_145.87 //",
  "GP12mtp176pu:13713": "bhūtātmā cendriyātmā ca teṣāṃ tajjñānamucyate /",
  "GP12mtp176pu:13714": "ityevamṛṣijātistu pañcadhā nāmaviśrutā // MatsP_145.88 //",
  "GP12mtp176pu:13715": "bhṛgurmarīciratriśca aṅgirāḥ pulahaḥ kratuḥ /",
  "GP12mtp176pu:13716": "manurdakṣo vasiṣṭhaśca pulastyaścāpi te daśa // MatsP_145.89 //",
  "GP12mtp176pu:13717": "brahmaṇo mānasā hyete utpannāḥ svayamīśvarāḥ /",
  "GP12mtp176pu:13718": "paratvenarṣayo yasmān matāstasmānmaharṣayaḥ // MatsP_145.90 //",
  "GP12mtp176pu:13719": "īśvarāṇāṃ sutāstveṣām ṛṣayastānnibodhata /",
  "GP12mtp176pu:13720": "kāvyo bṛhaspatiścaiva kaśyapaścyavanastathā // MatsP_145.91 //",
  "GP12mtp176pu:13721": "utathyo vāmadevaśca agastyaḥ kauśikastathā /",
  "GP12mtp176pu:13722": "kardamo vālakhilyāśca viśravāḥ śaktivardhanaḥ // MatsP_145.92 //",
  "GP12mtp176pu:13723": "ityete ṛṣayaḥ proktās tapasā ṛṣitāṃ gatāḥ /",
  "GP12mtp176pu:13724": "teṣāṃ putrānṛṣīkāṃstu garbhotpannānnibodhata // MatsP_145.93 //",
  "GP12mtp176pu:13725": "vatsaro nagnahūś caiva bharadvājaśca vīryavān /",
  "GP12mtp176pu:13726": "ṛṣirdīrghatamāścaiva bṛhadvakṣāḥ śaradvataḥ // MatsP_145.94 //",
  "GP12mtp176pu:13727": "vājiśravāḥ sucintaśca śāvaśca saparāśaraḥ /",
  "GP12mtp176pu:13728": "śṛṅgī ca śaṅkhapāc caiva rājā vaiśravaṇastathā // MatsP_145.95 //",
  "GP12mtp176pu:13729": "ityete ṛṣikāḥ sarve satyena ṛṣitāṃ gatāḥ /",
  "GP12mtp176pu:13730": "īśvarā ṛṣayaścaiva ṛṣīkā ye ca viśrutāḥ // MatsP_145.96 //",
  "GP12mtp176pu:13731": "evaṃ mantrakṛtaḥ sarve kṛtsnaśaśca nibodhata /",
  "GP12mtp176pu:13732": "bhṛguḥ kāśyapaḥ pracetā dadhīco hyātmavānapi // MatsP_145.97 //",
  "GP12mtp176pu:13733": "ūrṣo 'tha jamadagniśca vedaḥ sārasvatastathā /",
  "GP12mtp176pu:13734": "ārṣṭiṣeṇaścyavanaśca vītahavyaḥ savedhasaḥ // MatsP_145.98 //",
  "GP12mtp176pu:13735": "vainyaḥ pṛthurdivodāso brahmavāngṛtsaśaunakau /",
  "GP12mtp176pu:13736": "ekonaviṃśatirhyete bhṛgavo mantrakṛttamāḥ // MatsP_145.99 //",
  "GP12mtp176pu:13737": "aṅgirāścaiva tritaśca bharadvājo 'tha lakṣmaṇaḥ /",
  "GP12mtp176pu:13738": "kṛtavācastathā gargaḥ smṛtisaṃkṛtireva ca // MatsP_145.100 //",
  "GP12mtp176pu:13739": "guruvītaśca māndhātā ambarīṣastathaiva ca /",
  "GP12mtp176pu:13740": "yuvanāśvaḥ purukutsaḥ svaśravastu sadasyavān // MatsP_145.101 //",
  "GP12mtp176pu:13741": "ajamīḍho 'svahāryaśca hy utkalaḥ kavireva ca /",
  "GP12mtp176pu:13742": "pṛṣadaśvo virūpaśca kāvyaścaivātha mudgalaḥ // MatsP_145.102 //",
  "GP12mtp176pu:13743": "utathyaśca śaradvāṃśca tathā vājiśravā api /",
  "GP12mtp176pu:13744": "apasyauṣaḥ sucittiśca vāmadevastathaiva ca // MatsP_145.103 //",
  "GP12mtp176pu:13745": "ṛṣijo bṛhacchuklaśca ṛṣirdīrghatamā api /",
  "GP12mtp176pu:13746": "kakṣīvāṃśca trayastriṃśat smṛtā hyaṅgirasāṃ varāḥ // MatsP_145.104 //",
  "GP12mtp176pu:13747": "ete mantrakṛtaḥ sarve kāśyapāṃstu nibodhata /",
  "GP12mtp176pu:13748": "kāśyapaḥ sahavatsāro naidhruvo nitya eva ca // MatsP_145.105 //",
  "GP12mtp176pu:13749": "asito devalaścaiva ṣaḍete brahmavādinaḥ /",
  "GP12mtp176pu:13750": "atrir ardhasvanaścaiva śāvāsyo 'tha gaviṣṭhiraḥ // MatsP_145.106 //",
  "GP12mtp176pu:13751": "karṇakaśca ṛṣiḥ siddhas tathā pūrvātithiśca yaḥ // MatsP_145.107 //",
  "GP12mtp176pu:13752": "ityete tvatrayaḥ proktā mantrakṛtṣaṇmaharṣayaḥ /",
  "GP12mtp176pu:13753": "vasiṣṭhaścaiva śaktiśca tṛtīyaśca parāśaraḥ // MatsP_145.108 //",
  "GP12mtp176pu:13754": "tatastu indrapratimaḥ pañcamastu bharadvasuḥ /",
  "GP12mtp176pu:13755": "ṣaṣṭhastu mitrāvaruṇaḥ sattamaḥ kuṇḍinastathā // MatsP_145.109 //",
  "GP12mtp176pu:13756": "ityete sapta vijñeyā vāsiṣṭhā brahmavādinaḥ /",
  "GP12mtp176pu:13757": "viśvāmitraśca gādheyo devarātastathā balaḥ // MatsP_145.110 //",
  "GP12mtp176pu:13758": "tathā vidvānmadhucchandā ṛṣiścānyo 'ghamarṣaṇaḥ /",
  "GP12mtp176pu:13759": "aṣṭako lohitaścaiva bhṛtakīlaśca māmbudhiḥ // MatsP_145.111 //",
  "GP12mtp176pu:13760": "devaśravā devarātaḥ purāṇaśca dhanaṃjayaḥ /",
  "GP12mtp176pu:13761": "śiśiraśca mahātejāḥ śālaṅkāyana eva ca // MatsP_145.112 //",
  "GP12mtp176pu:13762": "trayodaśaite vijñeyā brahmiṣṭhāḥ kauśikā varāḥ /",
  "GP12mtp176pu:13763": "agastyo 'tha dṛḍhadyumna indrabāhustathaiva ca // MatsP_145.113 //",
  "GP12mtp176pu:13764": "brahmiṣṭhāgastayo hyete trayaḥ paramakīrtayaḥ /",
  "GP12mtp176pu:13765": "manurvaivasvataścaiva ailo rājā purūravāḥ // MatsP_145.114 //",
  "GP12mtp176pu:13766": "kṣatriyāṇāṃ varā hyete vijñeyā mantravādinaḥ /",
  "GP12mtp176pu:13767": "bhalandakaśca vāsāśvaḥ saṃkīlaścaiva te trayaḥ // MatsP_145.115 //",
  "GP12mtp176pu:13768": "ete mantrakṛto jñeyā vaiśyānāṃ pravarāḥ sadā /",
  "GP12mtp176pu:13769": "iti dvinavatiḥ proktā mantrāyaiśca bahiṣkṛtāḥ // MatsP_145.116 //",
  "GP12mtp176pu:13770": "brāhmaṇāḥ kṣatriyā vaiśyā ṛṣiputrānnibodhata /",
  "GP12mtp176pu:13771": "ṛṣīkāṇāṃ sutā hyete ṛṣiputrāḥ śrutarṣayaḥ // MatsP_145.117 //",
  "GP12mtp176pu:13772": "______________________________________________________",
  "GP12mtp176pu:13773": "Matsya-Purāṇa 146",
  "GP12mtp176pu:13774": "*ṛṣaya ūcuḥ",
  "GP12mtp176pu:13775": "kathaṃ matsyena kathitas tārakasya vadho mahān /",
  "GP12mtp176pu:13776": "kasminkāle vinirvṛttā katheyaṃ sūtanandana // MatsP_146.1 //",
  "GP12mtp176pu:13777": "tvanmukhakṣīrasindhūtthā katheyamamṛtātmikā /",
  "GP12mtp176pu:13778": "karṇābhyāṃ pibatāṃ tṛptir asmākaṃ na prajāyate /",
  "GP12mtp176pu:13779": "idaṃ mune samākhyāhi mahābuddhe manogatam // MatsP_146.2 //",
  "GP12mtp176pu:13780": "*sūta uvāca",
  "GP12mtp176pu:13781": "pṛṣṭastu manunā devo matsyarūpī janārdanaḥ /",
  "GP12mtp176pu:13782": "kathaṃ śaravaṇe jāto devaḥ ṣaḍvadano vibho // MatsP_146.3 //",
  "GP12mtp176pu:13783": "etattu vacanaṃ śrutvā pārthivasyāmitaujasaḥ /",
  "GP12mtp176pu:13784": "uvāca bhagavānprīto brahmasūnurmahāmatim // MatsP_146.4 //",
  "GP12mtp176pu:13785": "*matsya uvāca",
  "GP12mtp176pu:13786": "vajrāṅgo nāma daityo 'bhūt tasya putrastu tārakaḥ /",
  "GP12mtp176pu:13787": "surānudvāsayāmāsa purebhyaḥ sa mahābalaḥ // MatsP_146.5 //",
  "GP12mtp176pu:13788": "tataste brahmaṇo 'bhyāśaṃ jagmurbhayanipīḍitāḥ /",
  "GP12mtp176pu:13789": "bhītāṃśca tridaśāndṛṣṭvā brahmā teṣāmuvāca ha // MatsP_146.6 //",
  "GP12mtp176pu:13790": "saṃtyajadhvaṃ bhayaṃ devāḥ śaṃkarasyātmajaḥ śiśuḥ /",
  "GP12mtp176pu:13791": "tuhinācaladauhitras taṃ haniṣyati dānavam // MatsP_146.7 //",
  "GP12mtp176pu:13792": "tataḥ kāle tu kasmiṃścid dṛṣṭvā vai śailajāṃ śivaḥ /",
  "GP12mtp176pu:13793": "svareto vahnivadane vyasṛjatkāraṇāntare // MatsP_146.8 //",
  "GP12mtp176pu:13794": "tatprāptaṃ vahnivadane reto devānatarpayat /",
  "GP12mtp176pu:13795": "vidārya jaṭharāṇyeṣām ajīrṇaṃ nirgataṃ mune // MatsP_146.9 //",
  "GP12mtp176pu:13796": "patitaṃ tatsaridvarāṃ tatastu śarakānane /",
  "GP12mtp176pu:13797": "tasmāttu sa samudbhūto guho dinakaraprabhaḥ // MatsP_146.10 //",
  "GP12mtp176pu:13798": "sa saptadivaso bālo nijaghne tārakāsuram /",
  "GP12mtp176pu:13799": "evaṃ śrutvā tato vākyaṃ tam ūcur ṛṣisattamāḥ // MatsP_146.11 //",
  "GP12mtp176pu:13800": "*ṛṣaya ūcuḥ",
  "GP12mtp176pu:13801": "atyāścaryavatī ramyā katheyaṃ pāpanāśinī /",
  "GP12mtp176pu:13802": "vistareṇa hi no brūhi yāthātathyena śṛṇvatām // MatsP_146.12 //",
  "GP12mtp176pu:13803": "vajrāṅgo nāma daityendraḥ kasya vaṃśodbhavaḥ purā /",
  "GP12mtp176pu:13804": "yasyābhūttārakaḥ putraḥ surapramathano balī // MatsP_146.13 //",
  "GP12mtp176pu:13805": "nirmitaḥ ko vadhe cābhūt tasya daityeśvarasya tu /",
  "GP12mtp176pu:13806": "guhajanma tu kārtsnyena asmākaṃ brūhi mānada // MatsP_146.14 //",
  "GP12mtp176pu:13807": "*sūta uvāca",
  "GP12mtp176pu:13808": "mānaso brahmaṇaḥ putro dakṣo nāma prajāpatiḥ /",
  "GP12mtp176pu:13809": "ṣaṣṭiṃ so 'janayatkanyā vairiṇyāmeva naḥ śrutam // MatsP_146.15 //",
  "GP12mtp176pu:13810": "dadau sa daśa dharmāya kaśyapāya trayodaśa /",
  "GP12mtp176pu:13811": "saptaviṃśatiṃ somāya catasro 'riṣṭanemaye // MatsP_146.16 //",
  "GP12mtp176pu:13812": "dve vai bāhukaputrāya dve vai cāṅgirase tathā /",
  "GP12mtp176pu:13813": "dve kṛśāśvāya viduṣe prajāpatisutaḥ prabhuḥ // MatsP_146.17 //",
  "GP12mtp176pu:13814": "aditirditirdanurviśvā hy ariṣṭā surasā tathā /",
  "GP12mtp176pu:13815": "surabhirvinatā caiva tāmrā krodhavaśā irā // MatsP_146.18 //",
  "GP12mtp176pu:13816": "kadrūrmuniśca lokasya mātaro goṣu mātaraḥ /",
  "GP12mtp176pu:13817": "tāsāṃ sakāśāllokānāṃ jaṅgamasthāvarātmanām // MatsP_146.19 //",
  "GP12mtp176pu:13818": "janma nānāprakārāṇāṃ tābhyo 'nye dehinaḥ smṛtāḥ /",
  "GP12mtp176pu:13819": "devendropendrapūṣādyāḥ sarve te ditijā matāḥ // MatsP_146.20 //",
  "GP12mtp176pu:13820": "diteḥ sakāśāllokāstu hiraṇyakaśipādayaḥ /",
  "GP12mtp176pu:13821": "dānavāśca danoḥ putrā gāvaśca surabhīsutāḥ // MatsP_146.21 //",
  "GP12mtp176pu:13822": "pakṣiṇo vinatāputrā garuḍapramukhāḥ smṛtāḥ /",
  "GP12mtp176pu:13823": "nāgāḥ kadrūsutā jñeyāḥ śeṣāścānye 'pi jantavaḥ // MatsP_146.22 //",
  "GP12mtp176pu:13824": "trailokyanāthaṃ śakraṃ tu sarvāmaragaṇaprabhum /",
  "GP12mtp176pu:13825": "hiraṇyakaśipuścakre jitvā rājyaṃ mahābalaḥ // MatsP_146.23 //",
  "GP12mtp176pu:13826": "tataḥ kenāpi kālena hiraṇyakaśipādayaḥ /",
  "GP12mtp176pu:13827": "nihatā viṣṇunā saṃkhye śeṣāścendreṇa dānavāḥ // MatsP_146.24 //",
  "GP12mtp176pu:13828": "tato nihataputrābhūd ditir varamayācata /",
  "GP12mtp176pu:13829": "bhartāraṃ kaśyapaṃ devaṃ putramanyaṃ mahābalam // MatsP_146.25 //",
  "GP12mtp176pu:13830": "samare śakrahantāraṃ sa tasyā adadātprabhuḥ // MatsP_146.26 //",
  "GP12mtp176pu:13831": "niyame varta he devi sahasraṃ śucimānasā /",
  "GP12mtp176pu:13832": "varṣāṇāṃ lapsyase putram ityuktā sā tathākarot // MatsP_146.27 //",
  "GP12mtp176pu:13833": "vartantyā niyame tasyāḥ sahasrākṣaḥ samāhitaḥ /",
  "GP12mtp176pu:13834": "upāsāmācarattasyāḥ sā cainamanvamanyata // MatsP_146.28 //",
  "GP12mtp176pu:13835": "daśavatsaraśeṣasya sahasrasya tadā ditiḥ /",
  "GP12mtp176pu:13836": "uvāca śakraṃ suprītā varadā tapasi sthitā // MatsP_146.29 //",
  "GP12mtp176pu:13837": "*ditiruvāca",
  "GP12mtp176pu:13838": "putrottīrṇavratāṃ prāyo viddhi māṃ pākaśāsana /",
  "GP12mtp176pu:13839": "bhaviṣyati ca te bhrātā tena sārdhamimāṃ śriyam // MatsP_146.30 //",
  "GP12mtp176pu:13840": "bhuṅkṣva vatsa yathākāmaṃ trailokyaṃ hatakaṇṭakam /",
  "GP12mtp176pu:13841": "ityuktvā nidrayāviṣṭā caraṇākrāntamūrdhajā // MatsP_146.31 //",
  "GP12mtp176pu:13842": "svayaṃ suṣvāpāniyatā bhāvino 'rthasya gauravāt /",
  "GP12mtp176pu:13843": "tattu randhraṃ samāsādya jaṭharaṃ pākaśāsanaḥ // MatsP_146.32 //",
  "GP12mtp176pu:13844": "cakāra saptadhā garbhaṃ kuliśena tu devarāṭ /",
  "GP12mtp176pu:13845": "ekaikaṃ tu punaḥ khaṇḍaṃ cakāra maghavā tataḥ // MatsP_146.33 //",
  "GP12mtp176pu:13846": "saptadhā saptadhā kopāt prābudhyata tato ditiḥ /",
  "GP12mtp176pu:13847": "vibudhyovāca mā śakra ghātayethāḥ prajāṃ mama // MatsP_146.34 //",
  "GP12mtp176pu:13848": "tacchrutvā nirgataḥ śakraḥ sthitvā prāñjaliragrataḥ /",
  "GP12mtp176pu:13849": "uvāca vākyaṃ saṃtrasto māturvai vadaneritam // MatsP_146.35 //",
  "GP12mtp176pu:13850": "*śakra uvāca",
  "GP12mtp176pu:13851": "divāsvapnaparā mātaḥ pādākrāntaśiroruhā /",
  "GP12mtp176pu:13852": "saptasaptabhirevātas tava garbhaḥ kṛto mayā // MatsP_146.36 //",
  "GP12mtp176pu:13853": "ekonapañcāśatkṛtā bhāgā vajreṇa te sutāḥ /",
  "GP12mtp176pu:13854": "dāsyāmi teṣāṃ sthānāni divi daivatapūjite // MatsP_146.37 //",
  "GP12mtp176pu:13855": "ityuktā sā tadā devī saivamastvityabhāṣata /",
  "GP12mtp176pu:13856": "punaśca devī bhartāram uvācāsitalocanā // MatsP_146.38 //",
  "GP12mtp176pu:13857": "putraṃ prajāpate dehi śakrajetāramūrjitam /",
  "GP12mtp176pu:13858": "yo nāstraśastrairvadhyatvaṃ gacchettridivavāsinām // MatsP_146.39 //",
  "GP12mtp176pu:13859": "ityuktaḥ sa tathovāca tāṃ patnīmatiduḥkhitām /",
  "GP12mtp176pu:13860": "daśa varṣasahasrāṇi tapaḥ kṛtvā tu lapsyase // MatsP_146.40 //",
  "GP12mtp176pu:13861": "vajrāsāramayair aṅgair achedyairāyasair dṛḍhaiḥ /",
  "GP12mtp176pu:13862": "vajrāṅgo nāma putraste bhavitā putravatsale // MatsP_146.41 //",
  "GP12mtp176pu:13863": "sā tu labdhavarā devī jagāma tapase vanam /",
  "GP12mtp176pu:13864": "daśa varṣasahasrāṇi sā tapo ghoramācarat // MatsP_146.42 //",
  "GP12mtp176pu:13865": "tapaso 'nte bhagavatī janayāmāsa durjayam /",
  "GP12mtp176pu:13866": "putramapratikarmāṇam ajeyaṃ vajraduśchidam // MatsP_146.43 //",
  "GP12mtp176pu:13867": "sa jātamātra evābhūt sarvaśastrāstrapāragaḥ /",
  "GP12mtp176pu:13868": "uvāca mātaraṃ bhaktyā mātaḥ kiṃ karavāṇyaham // MatsP_146.44 //",
  "GP12mtp176pu:13869": "tamuvāca tato hṛṣṭā ditirdaityādhipaṃ ca sā /",
  "GP12mtp176pu:13870": "bahavo me hatāḥ putrāḥ sahasrākṣeṇa putraka // MatsP_146.45 //",
  "GP12mtp176pu:13871": "teṣāṃ tvaṃ pratikartuṃ vai gaccha śakravadhāya ca /",
  "GP12mtp176pu:13872": "bāḍhamityeva tāmuktvā jagāma tridivaṃ balī // MatsP_146.46 //",
  "GP12mtp176pu:13873": "baddhvā tataḥ sahasrākṣaṃ pāśenāmoghavarcasā /",
  "GP12mtp176pu:13874": "māturantikamāgacchad vyāghraḥ kṣudramṛgaṃ yathā // MatsP_146.47 //",
  "GP12mtp176pu:13875": "etasminnantare brahmā kaśyapaśca mahātapāḥ /",
  "GP12mtp176pu:13876": "āgatau tatra yatrāstāṃ mātāputrāvabhītakau // MatsP_146.48 //",
  "GP12mtp176pu:13877": "dṛṣṭvā tu tāvuvācedaṃ brahmā kaśyapa eva ca /",
  "GP12mtp176pu:13878": "muñcainaṃ putra devendraṃ kimanena prayojanam // MatsP_146.49 //",
  "GP12mtp176pu:13879": "apamāno vadhaḥ proktaḥ putra saṃbhāvitasya ca /",
  "GP12mtp176pu:13880": "asmadvākyena yo mukto viddhi taṃ mṛtameva ca // MatsP_146.50 //",
  "GP12mtp176pu:13881": "parasya gauravānmuktaḥ śatrūṇāṃ bhāramāvahet /",
  "GP12mtp176pu:13882": "jīvanneva mṛto vatsa divase divase sa tu // MatsP_146.51 //",
  "GP12mtp176pu:13883": "mahatāṃ vaśamāyāte vairaṃ naivāsti vairiṇi /",
  "GP12mtp176pu:13884": "etacchrutvā tu vajrāṅgaḥ praṇato vākyamabravīt // MatsP_146.52 //",
  "GP12mtp176pu:13885": "na me kṛtyamanenāsti māturājñā kṛtā mayā /",
  "GP12mtp176pu:13886": "tvaṃ surāsuranātho 'si mama ca prapitāmahaḥ // MatsP_146.53 //",
  "GP12mtp176pu:13887": "kariṣye tvadvaco deva eṣa muktaḥ śatakratuḥ /",
  "GP12mtp176pu:13888": "tapase me ratirdeva nirvighnaṃ caiva me bhavet // MatsP_146.54 //",
  "GP12mtp176pu:13889": "tvatprasādena bhagavann ityuktvā virarāma saḥ /",
  "GP12mtp176pu:13890": "tasmiṃstūṣṇīṃ sthite daitye provācedaṃ pitāmahaḥ // MatsP_146.55 //",
  "GP12mtp176pu:13891": "*brahmovāca",
  "GP12mtp176pu:13892": "tapastvaṃ krūramāpanno hy asmacchāsanasaṃsthitaḥ /",
  "GP12mtp176pu:13893": "anayā cittaśuddhyā te paryāptaṃ janmanaḥ phalam // MatsP_146.56 //",
  "GP12mtp176pu:13894": "ityuktvā padmajaḥ kanyāṃ sasarjāyatalocanām /",
  "GP12mtp176pu:13895": "tāmasmai pradadau devaḥ patnyarthaṃ padmasambhavaḥ // MatsP_146.57 //",
  "GP12mtp176pu:13896": "varāṅgīti ca nāmāsyāḥ kṛtvā yātaḥ pitāmahaḥ /",
  "GP12mtp176pu:13897": "vajrāṅgo 'pi tayā sārdhaṃ jagāma tapase vanam // MatsP_146.58 //",
  "GP12mtp176pu:13898": "ūrdhvabāhuḥ sa daityendro 'caradabdasahasrakam /",
  "GP12mtp176pu:13899": "kālaṃ kamalapattrākṣaḥ śuddhabuddhir mahātapāḥ // MatsP_146.59 //",
  "GP12mtp176pu:13900": "tāvaccāvāṅmukhaḥ kālaṃ tāvatpañcāgnimadhyagaḥ /",
  "GP12mtp176pu:13901": "nirāhāro ghoratapās taporāśirajāyata // MatsP_146.60 //",
  "GP12mtp176pu:13902": "tataḥ so 'ntarjale cakre kālaṃ varṣasahasrakam /",
  "GP12mtp176pu:13903": "jalāntaraṃ praviṣṭasya tasya patnī mahāvratā // MatsP_146.61 //",
  "GP12mtp176pu:13904": "tasyaiva tīre sarasas tatprītyā maunamāsthitā /",
  "GP12mtp176pu:13905": "nirāhārā tapo ghoraṃ praviveśa mahādyutiḥ // MatsP_146.62 //",
  "GP12mtp176pu:13906": "tasyāṃ tapasi vartantyām indraścakre vibhīṣikām /",
  "GP12mtp176pu:13907": "bhūtvā tu markaṭastatra tadāśramapadaṃ mahān // MatsP_146.63 //",
  "GP12mtp176pu:13908": "cakre vilolaṃ niḥśeṣaṃ tumbīghaṭakaraṇḍakam /",
  "GP12mtp176pu:13909": "tatastu megharūṣeṇa kampaṃ tasyākaronmahān // MatsP_146.64 //",
  "GP12mtp176pu:13910": "tato bhujaṃgarūpeṇa baddhvā ca caraṇadvayam /",
  "GP12mtp176pu:13911": "apākarṣattato dūraṃ bhramaṃstasyā mahīmimām // MatsP_146.65 //",
  "GP12mtp176pu:13912": "tapobalāḍhyā sā tasya na vadhyatvaṃ jagāma ha /",
  "GP12mtp176pu:13913": "tato gomāyurūpeṇa tasyādūṣayadāśramam // MatsP_146.66 //",
  "GP12mtp176pu:13914": "tatastu megharūpeṇa tasyāḥ kledayadāśramam /",
  "GP12mtp176pu:13915": "bhīṣikābhir anekābhis tāṃ kliśyanpākaśāsanaḥ // MatsP_146.67 //",
  "GP12mtp176pu:13916": "virarāma yadā naivaṃ vajrāṅgamahiṣī tadā /",
  "GP12mtp176pu:13917": "śailasya duṣṭatāṃ matvā śāpaṃ dātuṃ vyavasthitā // MatsP_146.68 //",
  "GP12mtp176pu:13918": "sa śāpābhimukhāṃ dṛṣṭvā śailaḥ puruṣavigrahaḥ /",
  "GP12mtp176pu:13919": "uvāca tāṃ varārohāṃ varāṅgīṃ bhīrucetanaḥ // MatsP_146.69 //",
  "GP12mtp176pu:13920": "nāhaṃ varāṅgane duṣṭaḥ sevyo 'haṃ sarvadehinām /",
  "GP12mtp176pu:13921": "vibhramaṃ tu karotyeṣa ruṣitaḥ pākaśāsanaḥ // MatsP_146.70 //",
  "GP12mtp176pu:13922": "etasminnantare jātaḥ kālo varṣasahasrikaḥ /",
  "GP12mtp176pu:13923": "tasmingate tu bhagavān kāle kamalasaṃbhavaḥ /",
  "GP12mtp176pu:13924": "tuṣṭaḥ provāca vajrāṅgaṃ tamāgamya jalāśrayam // MatsP_146.71 //",
  "GP12mtp176pu:13925": "*brahmovāca",
  "GP12mtp176pu:13926": "dadāmi sarvakāmāṃste uttiṣṭha ditinandana /",
  "GP12mtp176pu:13927": "evamuktastadotthāya daityendrastapasāṃ nidhiḥ /",
  "GP12mtp176pu:13928": "uvāca prāñjalirvākyaṃ sarvalokapitāmaham // MatsP_146.72 //",
  "GP12mtp176pu:13929": "*vajrāṅga uvāca",
  "GP12mtp176pu:13930": "āsuro māstu me bhāvaḥ santu lokā mamākṣayāḥ /",
  "GP12mtp176pu:13931": "tapasyeva ratir me'stu śarīrasyāstu vartanam // MatsP_146.73 //",
  "GP12mtp176pu:13932": "evamastviti taṃ devo jagāma svakamālayam /",
  "GP12mtp176pu:13933": "vajrāṅgo 'pi samāpte tu tapasi sthirasaṃyamaḥ // MatsP_146.74 //",
  "GP12mtp176pu:13934": "āhāramicchanbhāryāṃ svāṃ na dadarśāśrame svake /",
  "GP12mtp176pu:13935": "kṣudhāviṣṭaḥ sa śailasya gahanaṃ praviveśa ha // MatsP_146.75 //",
  "GP12mtp176pu:13936": "ādātuṃ phalamūlāni sa ca tasminvyalokayat /",
  "GP12mtp176pu:13937": "rudatīṃ tāṃ priyāṃ dīnāṃ tanupracchāditānanām /",
  "GP12mtp176pu:13938": "tāṃ vilokya sa daityendraḥ provāca parisāntvayan // MatsP_146.76 //",
  "GP12mtp176pu:13939": "*vajrāṅga uvāca",
  "GP12mtp176pu:13940": "kena te 'pakṛtaṃ bhīru yamalokaṃ yiyāsunā /",
  "GP12mtp176pu:13941": "kaṃ vā kāmaṃ prayacchāmi śīghraṃ me brūhi bhāmini // MatsP_146.77 //",
  "GP12mtp176pu:13942": "______________________________________________________",
  "GP12mtp176pu:13943": "Matsya-Purāṇa 147",
  "GP12mtp176pu:13944": "*varāṅgyuvāca",
  "GP12mtp176pu:13945": "trāsitāsmyapaviddhāsmi tāḍitā pīḍitāpi ca /",
  "GP12mtp176pu:13946": "raudreṇa devarājena naṣṭanātheva bhūriśaḥ // MatsP_147.1 //",
  "GP12mtp176pu:13947": "duḥkhapāramapaśyantī prāṇāṃstyaktuṃ vyavasthitā /",
  "GP12mtp176pu:13948": "putraṃ me tārakaṃ dehi duḥkhaśokamahārṇavāt // MatsP_147.2 //",
  "GP12mtp176pu:13949": "evamuktaḥ sa daityendraḥ kopavyākulalocanaḥ /",
  "GP12mtp176pu:13950": "śakto 'pi devarājasya pratikartuṃ mahāsuraḥ // MatsP_147.3 //",
  "GP12mtp176pu:13951": "tapaḥ kartuṃ punardaityo vyavasveta mahābalaḥ /",
  "GP12mtp176pu:13952": "jñātvā tu tasya saṃkalpaṃ brahmā krūrataraṃ punaḥ // MatsP_147.4 //",
  "GP12mtp176pu:13953": "ājagāma tadā tatra yatrāsau ditinandanaḥ /",
  "GP12mtp176pu:13954": "uvāca tasmai bhagavān prabhurmadhurayā girā // MatsP_147.5 //",
  "GP12mtp176pu:13955": "*brahmovāca",
  "GP12mtp176pu:13956": "kimarthaṃ putraṃ bhūyastvaṃ niyamaṃ krūramicchasi /",
  "GP12mtp176pu:13957": "āhārābhimukho daitya tanno brūhi mahāvrata // MatsP_147.6 //",
  "GP12mtp176pu:13958": "yāvadabdasahasreṇa nirāhārasya yatphalam /",
  "GP12mtp176pu:13959": "kṣaṇenaikena tallabhyaṃ tyaktvāhāramupasthitam // MatsP_147.7 //",
  "GP12mtp176pu:13960": "tyāgo hyaprāptakāmānāṃ kāmebhyo na tathā guruḥ /",
  "GP12mtp176pu:13961": "yathā prāptaṃ parityajya kāmaṃ kamalalocana // MatsP_147.8 //",
  "GP12mtp176pu:13962": "śrutvaitadbrahmaṇo vākyaṃ daityaḥ prāñjalirabravīt /",
  "GP12mtp176pu:13963": "cintayaṃstapasā yukto hṛdi brahmamukheritam // MatsP_147.9 //",
  "GP12mtp176pu:13964": "*vajrāṅga uvāca",
  "GP12mtp176pu:13965": "utthitena mayā dṛṣṭā samādhānāttvadājñayā /",
  "GP12mtp176pu:13966": "mahiṣī bhīṣitā dīnā rudatī śākhinastale // MatsP_147.10 //",
  "GP12mtp176pu:13967": "sā mayoktā tu tanvaṅgī dūyamānena cetasā /",
  "GP12mtp176pu:13968": "kimevaṃ vartase bhīru vada tvaṃ kiṃ cikīrṣasi // MatsP_147.11 //",
  "GP12mtp176pu:13969": "ityuktā sā mayā deva provāca skhalitākṣaram /",
  "GP12mtp176pu:13970": "vākyaṃ covāca tanvaṅgī bhītā sā hetusaṃhitam // MatsP_147.12 //",
  "GP12mtp176pu:13971": "*varāṅgyuvāca",
  "GP12mtp176pu:13972": "trāsitāsmyapaviddhāsmi karṣitā pīḍitāsmi ca /",
  "GP12mtp176pu:13973": "raudreṇa devarājena naṣṭanātheva bhūriśaḥ // MatsP_147.13 //",
  "GP12mtp176pu:13974": "duḥkhasyāntamapaśyantī prāṇāṃstyaktuṃ vyavasthitā /",
  "GP12mtp176pu:13975": "putraṃ me tārakaṃ dehi hy asmādduḥkhamahārṇavāt // MatsP_147.14 //",
  "GP12mtp176pu:13976": "evamuktastu saṃkṣubdhas tasyāḥ putrārthamudyataḥ /",
  "GP12mtp176pu:13977": "tapo ghoraṃ kariṣyāmi jayāya tridivaukasām // MatsP_147.15 //",
  "GP12mtp176pu:13978": "etacchrutvā vaco devaḥ padmagarbhodbhavastadā /",
  "GP12mtp176pu:13979": "uvāca daityarājānaṃ prasannaścaturānanaḥ // MatsP_147.16 //",
  "GP12mtp176pu:13980": "*brahmovāca",
  "GP12mtp176pu:13981": "alaṃ te tapasā vatsa mā kleśe dustare viśa /",
  "GP12mtp176pu:13982": "putraste tārako nāma bhaviṣyati mahābalaḥ // MatsP_147.17 //",
  "GP12mtp176pu:13983": "devasīmantinīnāṃ tu dhammillasya vimokṣaṇaḥ /",
  "GP12mtp176pu:13984": "ityukto daityanāthastu praṇipatya pitāmaham // MatsP_147.18 //",
  "GP12mtp176pu:13985": "āgatyānandayāmāsa mahiṣīṃ harṣitānanaḥ /",
  "GP12mtp176pu:13986": "tau dampatī kṛtārthau tu jagmatuḥ svāśramaṃ mudā // MatsP_147.19 //",
  "GP12mtp176pu:13987": "vajrāṅgeṇāhitaṃ garbhaṃ varāṅgī varavarṇinī /",
  "GP12mtp176pu:13988": "pūrṇaṃ varṣasahasraṃ ca dadhārodara eva hi // MatsP_147.20 //",
  "GP12mtp176pu:13989": "tato varṣasahasrānte varāṅgī suṣuve sutam /",
  "GP12mtp176pu:13990": "jāyamāne tu daityendre tasmiṃllokabhayaṃkare // MatsP_147.21 //",
  "GP12mtp176pu:13991": "cacāla sakalā pṛthvī samudrāśca cakampire /",
  "GP12mtp176pu:13992": "celurmahīdharāḥ sarve vavurvātāśca bhīṣaṇāḥ // MatsP_147.22 //",
  "GP12mtp176pu:13993": "jepurjapyaṃ munivarā nedurvyālamṛgā api /",
  "GP12mtp176pu:13994": "candrasūryau jahuḥ kāntiṃ sanīhārā diśo 'bhavan // MatsP_147.23 //",
  "GP12mtp176pu:13995": "jāte mahāsure tasmin sarve cāpi mahāsurāḥ /",
  "GP12mtp176pu:13996": "ājagmurhṛṣitāstatra tathā cāsurayoṣitaḥ // MatsP_147.24 //",
  "GP12mtp176pu:13997": "jagurharṣasamāviṣṭā nanṛtuścāsurāṅganāḥ /",
  "GP12mtp176pu:13998": "tato mahotsavo jāto dānavānāṃ dvijottamāḥ // MatsP_147.25 //",
  "GP12mtp176pu:13999": "viṣaṇṇamanaso devāḥ samahendrāstadābhavan /",
  "GP12mtp176pu:14000": "varāṅgī svasutaṃ dṛṣṭvā harṣeṇāpūritā tadā // MatsP_147.26 //",
  "GP12mtp176pu:14001": "bahu mene na devendra-vijayaṃ tu tadeva sā /",
  "GP12mtp176pu:14002": "jātamātrastu daityendras tārakaścaṇḍavikramaḥ // MatsP_147.27 //",
  "GP12mtp176pu:14003": "abhiṣikto 'suraiḥ sarvaiḥ kujambhamahiṣādibhiḥ /",
  "GP12mtp176pu:14004": "sarvāsuramahārājye pṛthivītulanakṣamaiḥ // MatsP_147.28 //",
  "GP12mtp176pu:14005": "sa tu prāpya mahārājyaṃ tārako munisattamāḥ /",
  "GP12mtp176pu:14006": "uvāca dānavaśreṣṭhān yuktiyuktamidaṃ vacaḥ // MatsP_147.29 //",
  "GP12mtp176pu:14007": "______________________________________________________",
  "GP12mtp176pu:14008": "Matsya-Purāṇa 148",
  "GP12mtp176pu:14009": "*tāraka uvāca",
  "GP12mtp176pu:14010": "śṛṇudhvamasurāḥ sarve vākyaṃ mama mahābalāḥ /",
  "GP12mtp176pu:14011": "śreyase kriyatāṃ buddhiḥ sarvaiḥ kṛtyasya saṃvidhau // MatsP_148.1 //",
  "GP12mtp176pu:14012": "vaṃśakṣayakarā devāḥ sarveṣāmeva dānavāḥ /",
  "GP12mtp176pu:14013": "asmākaṃ jātidharmo vai virūḍhaṃ vairamakṣayam // MatsP_148.2 //",
  "GP12mtp176pu:14014": "vayamadya gamiṣyāmaḥ surāṇāṃ nigrahāya tu /",
  "GP12mtp176pu:14015": "svabāhubalamāśritya sarva eva na saṃśayaḥ // MatsP_148.3 //",
  "GP12mtp176pu:14016": "kiṃtu nātapasā yukto manye 'haṃ surasaṃgamam /",
  "GP12mtp176pu:14017": "ahamādau kariṣyāmi tato ghoraṃ diteḥ sutāḥ // MatsP_148.4 //",
  "GP12mtp176pu:14018": "tataḥ surānvijeṣyāmo bhokṣyāmo 'tha jagattrayam /",
  "GP12mtp176pu:14019": "sthiropāyo hi puruṣaḥ sthiraśrīrapi jāyate // MatsP_148.5 //",
  "GP12mtp176pu:14020": "rakṣituṃ naiva śaknoti capalaścapalāḥ śriyaḥ /",
  "GP12mtp176pu:14021": "tacchrutvā dānavāḥ sarve vākyaṃ tasyāsurasya tu // MatsP_148.6 //",
  "GP12mtp176pu:14022": "sādhu sādhvityavocaṃste tatra daityāḥ savismayāḥ /",
  "GP12mtp176pu:14023": "so 'gacchatpāriyātrasya gireḥ kandaramuttamam // MatsP_148.7 //",
  "GP12mtp176pu:14024": "sarvartukusumākīrṇaṃ nānauṣadhividīpitam /",
  "GP12mtp176pu:14025": "nānādhāturasasrāva-citraṃ nānāguhāgṛham // MatsP_148.8 //",
  "GP12mtp176pu:14026": "gahanaiḥ sarvato gūḍhaṃ citrakalpadrumāśrayam /",
  "GP12mtp176pu:14027": "anekākārabahulaṃ pṛthakpakṣikulākulam // MatsP_148.9 //",
  "GP12mtp176pu:14028": "nānāprasravaṇopetaṃ nānāvidhajalāśayam /",
  "GP12mtp176pu:14029": "prāpya tatkandaraṃ daityaś cacāra vipulaṃ tapaḥ // MatsP_148.10 //",
  "GP12mtp176pu:14030": "nirāhāraḥ pañcatapāḥ pattrabhugvāribhojanaḥ /",
  "GP12mtp176pu:14031": "śataṃ śataṃ samānāṃ tu tapāṃsyetāni so 'karot // MatsP_148.11 //",
  "GP12mtp176pu:14032": "tataḥ svadehādutkṛtya karṣaṃ karṣaṃ dine dine /",
  "GP12mtp176pu:14033": "māṃsasyāgnau juhāvāsau tato nirmāṃsatāṃ gataḥ // MatsP_148.12 //",
  "GP12mtp176pu:14034": "tasminnirmāṃsatāṃ yāte taporāśitvamāgate /",
  "GP12mtp176pu:14035": "jajvaluḥ sarvabhūtāni tejasā tasya sarvataḥ // MatsP_148.13 //",
  "GP12mtp176pu:14036": "udvignāśca surāḥ sarve tapasā tasya bhīṣitāḥ /",
  "GP12mtp176pu:14037": "etasminnantare brahmā paramaṃ toṣamāgataḥ // MatsP_148.14 //",
  "GP12mtp176pu:14038": "tārakasya varaṃ dātuṃ jagāma tridaśālayāt /",
  "GP12mtp176pu:14039": "prāpya taṃ śailarājānaṃ sa gireḥ kandarasthitam /",
  "GP12mtp176pu:14040": "uvāca tārakaṃ devo girā madhurayā yutaḥ // MatsP_148.15 //",
  "GP12mtp176pu:14041": "*brahmovāca",
  "GP12mtp176pu:14042": "putrālaṃ tapasā te 'stu nāstyasādhyaṃ tavādhunā /",
  "GP12mtp176pu:14043": "varaṃ vṛṇīṣva ruciraṃ yatte manasi vartate // MatsP_148.16 //",
  "GP12mtp176pu:14044": "ityuktastārako daityaḥ praṇamyātmabhuvaṃ vibhum /",
  "GP12mtp176pu:14045": "uvāca prāñjalirbhūtvā praṇataḥ pṛthuvikramaḥ // MatsP_148.17 //",
  "GP12mtp176pu:14046": "*tāraka uvāca",
  "GP12mtp176pu:14047": "devabhūtamanovāsa vetsi jantuviceṣṭitam /",
  "GP12mtp176pu:14048": "kṛtapratikṛtākāṅkṣī jigīṣuḥ prāyaśo janaḥ // MatsP_148.18 //",
  "GP12mtp176pu:14049": "vayaṃ ca jātidharmeṇa kṛtavairāḥ sahāmaraiḥ /",
  "GP12mtp176pu:14050": "taiśca niḥśeṣitā daityāḥ krūraiḥ saṃtyajya dharmitām /",
  "GP12mtp176pu:14051": "teṣāmahaṃ samuddhartā bhaveyamiti me matiḥ // MatsP_148.19 //",
  "GP12mtp176pu:14052": "avadhyaḥ sarvabhūtānām astrāṇāṃ ca mahaujasām /",
  "GP12mtp176pu:14053": "syāmahaṃ paramo hyeṣa varo mama hṛdi sthitaḥ // MatsP_148.20 //",
  "GP12mtp176pu:14054": "etanme dehi deveśa nānyo me rocate varaḥ /",
  "GP12mtp176pu:14055": "tamuvāca tato daityaṃ viriñciḥ suranāyakaḥ // MatsP_148.21 //",
  "GP12mtp176pu:14056": "na yujyante vinā mṛtyuṃ dehino daityasattama /",
  "GP12mtp176pu:14057": "yatastato 'pi varaya mṛtyuṃ yasmānna śaṅkase // MatsP_148.22 //",
  "GP12mtp176pu:14058": "tataḥ saṃcintya daityendraḥ śiśorvai saptavāsarāt /",
  "GP12mtp176pu:14059": "vavre mahāsuro mṛtyum avalepena mohitaḥ // MatsP_148.23 //",
  "GP12mtp176pu:14060": "brahmā cāsmai varaṃ dattvā yatkiṃcinmanasepsitam /",
  "GP12mtp176pu:14061": "jagāma tridivaṃ devo daityo 'pi svakamālayam // MatsP_148.24 //",
  "GP12mtp176pu:14062": "uttīrṇaṃ tapasastaṃ tu daityaṃ daityeśvarāstathā /",
  "GP12mtp176pu:14063": "parivavruḥ sahasrākṣaṃ divi devagaṇā yathā // MatsP_148.25 //",
  "GP12mtp176pu:14064": "tasminmahati rājyasthe tārake daityanandane /",
  "GP12mtp176pu:14065": "ṛtavo mūrtimantaśca svakālaguṇabṛṃhitāḥ // MatsP_148.26 //",
  "GP12mtp176pu:14066": "abhavankiṃkarāstasya lokapālāśca sarvaśaḥ /",
  "GP12mtp176pu:14067": "kāntirdyutirdhṛtirmedhā śrīravekṣya ca dānavam // MatsP_148.27 //",
  "GP12mtp176pu:14068": "parivavrurguṇākīrṇā niśchidrāḥ sarva eva hi /",
  "GP12mtp176pu:14069": "kālāguruviliptāṅgaṃ mahāmukuṭabhūṣaṇam // MatsP_148.28 //",
  "GP12mtp176pu:14070": "rucirāṅgadanaddhāṅgaṃ mahāsiṃhāsane sthitam /",
  "GP12mtp176pu:14071": "vījayantyapsaraḥśreṣṭhā bhṛśaṃ muñcanti naiva tāḥ // MatsP_148.29 //",
  "GP12mtp176pu:14072": "candrārkau dīpamārgeṣu vyajaneṣu ca mārutaḥ /",
  "GP12mtp176pu:14073": "kṛtānto 'gresarastasya babhūvurmunisattamāḥ // MatsP_148.30 //",
  "GP12mtp176pu:14074": "evaṃ prayāti kāle tu vitate tārakāsuraḥ /",
  "GP12mtp176pu:14075": "babhāṣe sacivāndaityaḥ prabhūtavaradarpitaḥ // MatsP_148.31 //",
  "GP12mtp176pu:14076": "*tāraka uvāca",
  "GP12mtp176pu:14077": "rājyena kāraṇaṃ kiṃ me tv anākramya triviṣṭapam /",
  "GP12mtp176pu:14078": "aniryāpya surairvairaṃ kā śāntirhṛdaye mama // MatsP_148.32 //",
  "GP12mtp176pu:14079": "bhuñjate 'dyāpi yajñāṃśān amarā nāka eva hi /",
  "GP12mtp176pu:14080": "viṣṇuḥ śriyaṃ na jahati tiṣṭhate ca gatabhramaḥ // MatsP_148.33 //",
  "GP12mtp176pu:14081": "svasthābhiḥ svarganārībhiḥ pīḍyante 'maravallabhāḥ /",
  "GP12mtp176pu:14082": "sotpalā madirāmodā divi krīḍāyaneṣu ca // MatsP_148.34 //",
  "GP12mtp176pu:14083": "labdhvā janma na yaḥ kaścid ghaṭayetpauruṣaṃ naraḥ /",
  "GP12mtp176pu:14084": "janma tasya vṛthā bhūtam ajanmā tu viśiṣyate // MatsP_148.35 //",
  "GP12mtp176pu:14085": "mātāpitṛbhyāṃ na karoti kāmān bandhūnaśokānna karoti yo vā /",
  "GP12mtp176pu:14086": "kīrtiṃ hi vā nārjayate himābhāṃ pumānsa jāto 'pi mṛto mataṃ me // MatsP_148.36 //",
  "GP12mtp176pu:14087": "tasmājjayāyāmarapuṃgavānāṃ trailokyalakṣmīharaṇāya śīghram /",
  "GP12mtp176pu:14088": "saṃyojyatāṃ me rathamaṣṭacakraṃ balaṃ ca me durjayadaityacakram /",
  "GP12mtp176pu:14089": "dhvajaṃ ca me kāñcanapaṭṭanaddhaṃ chattraṃ ca me mauktikajālabaddham // MatsP_148.37 //",
  "GP12mtp176pu:14090": "tārakasya vacaḥ śrutvā grasano nāma dānavaḥ /",
  "GP12mtp176pu:14091": "senānīr daityarājasya tathā cakre balānvitaḥ // MatsP_148.38 //",
  "GP12mtp176pu:14092": "āhatya bherīṃ gambhīrāṃ daityānāhūya satvaraḥ /",
  "GP12mtp176pu:14093": "turagāṇāṃ sahasreṇa cakrāṣṭakavibhūṣitam // MatsP_148.39 //",
  "GP12mtp176pu:14094": "śuklāmbarapariṣkāraṃ caturyojanavistṛtam /",
  "GP12mtp176pu:14095": "nānākrīḍāgṛhayutaṃ gītavādyamanoharam // MatsP_148.40 //",
  "GP12mtp176pu:14096": "vimānamiva devasya surabhartuḥ śatakratoḥ /",
  "GP12mtp176pu:14097": "daśakoṭīśvarā daityā daityānāṃ caṇḍavikramāḥ // MatsP_148.41 //",
  "GP12mtp176pu:14098": "teṣāmagresaro jambhaḥ kujambho 'nantarastataḥ /",
  "GP12mtp176pu:14099": "mahiṣaḥ kuñjaro meghaḥ kālanemirnimistathā // MatsP_148.42 //",
  "GP12mtp176pu:14100": "mathano jambhakaḥ śumbho daityendrā daśa nāyakāḥ /",
  "GP12mtp176pu:14101": "anye 'pi śataśastasya pṛthivīdalanakṣamāḥ // MatsP_148.43 //",
  "GP12mtp176pu:14102": "daityendrā girivarṣmāṇaḥ santi caṇḍaparākramāḥ /",
  "GP12mtp176pu:14103": "nānāyudhapraharaṇā nānāśastrāstrapāragāḥ // MatsP_148.44 //",
  "GP12mtp176pu:14104": "tārakasyābhavatketū raudraḥ kanakabhūṣaṇaḥ /",
  "GP12mtp176pu:14105": "ketunā makareṇāpi senānīr grasano 'rihā // MatsP_148.45 //",
  "GP12mtp176pu:14106": "paiśācaṃ yasya vadanaṃ jambhasyāsīdayomayam /",
  "GP12mtp176pu:14107": "kharavidhūtalāṅgūlaṃ kujambhasyābhavaddhvaje // MatsP_148.46 //",
  "GP12mtp176pu:14108": "mahiṣasya tu gomāyuḥ ketorhaimastadābhavat /",
  "GP12mtp176pu:14109": "dhvāṅkṣo dhvaje tu śumbhasya kṛṣṇāyomayamucchritam // MatsP_148.47 //",
  "GP12mtp176pu:14110": "anekākāravinyāsāś cānyeṣāṃ tu dhvajāstathā /",
  "GP12mtp176pu:14111": "śatena śīghravegāṇāṃ vyāghrāṇāṃ hemamālinām // MatsP_148.48 //",
  "GP12mtp176pu:14112": "grasanasya ratho yuktāṃ kiṅkiṇījālamālinām /",
  "GP12mtp176pu:14113": "śatenāpi ca siṃhānāṃ ratho jambhasya durjayaḥ // MatsP_148.49 //",
  "GP12mtp176pu:14114": "kujambhasya ratho yuktaḥ piśācavadanaiḥ kharaiḥ /",
  "GP12mtp176pu:14115": "rathastu mahiṣasyoṣṭrair gajasya tu turaṃgamaiḥ // MatsP_148.50 //",
  "GP12mtp176pu:14116": "meṣasya dvīpibhirbhīmaiḥ kuñjaraiḥ kālaneminaḥ /",
  "GP12mtp176pu:14117": "parvatābhaiḥ samārūḍho nimirmattairmahāgajaiḥ // MatsP_148.51 //",
  "GP12mtp176pu:14118": "caturdantairgandhavadbhiḥ śikṣitairmeghabhairavaiḥ /",
  "GP12mtp176pu:14119": "śatahastāyataiḥ kṛṣṇais turaṃgairhemabhūṣaṇaiḥ // MatsP_148.52 //",
  "GP12mtp176pu:14120": "sitacāmarajālena śobhite dakṣiṇāṃ diśam /",
  "GP12mtp176pu:14121": "sitacandanacārvaṅgo nānāpuṣpasrajojjvalaḥ // MatsP_148.53 //",
  "GP12mtp176pu:14122": "mathano nāma daityendraḥ pāśahasto vyarājata /",
  "GP12mtp176pu:14123": "jambhakaḥ kiṅkiṇījāla-mālamuṣṭraṃ samāsthitaḥ // MatsP_148.54 //",
  "GP12mtp176pu:14124": "kālaśuklamahāmeṣam ārūḍhaḥ śumbhadānavaḥ /",
  "GP12mtp176pu:14125": "anye 'pi dānavā vīrā nānāvāhanagāminaḥ // MatsP_148.55 //",
  "GP12mtp176pu:14126": "pracaṇḍacitrakarmāṇaḥ kuṇḍaloṣṇīṣabhūṣaṇāḥ /",
  "GP12mtp176pu:14127": "nānāvidhottarāsaṅgā nānāmālyavibhūṣaṇāḥ // MatsP_148.56 //",
  "GP12mtp176pu:14128": "nānāsugandhigandhāḍhyā nānābandijanastutāḥ /",
  "GP12mtp176pu:14129": "nānāvādyaparispandāś cāgresaramahārathāḥ // MatsP_148.57 //",
  "GP12mtp176pu:14130": "nānāśauryakathāsaktās tasminsainye mahāsurāḥ /",
  "GP12mtp176pu:14131": "tadbalaṃ daityasiṃhasya bhīmarūpaṃ vyajāyata // MatsP_148.58 //",
  "GP12mtp176pu:14132": "pramattacaṇḍamātaṃga-turaṃgarathasaṃkulam /",
  "GP12mtp176pu:14133": "pratasthe 'marayuddhāya bahupattipatāki tat // MatsP_148.59 //",
  "GP12mtp176pu:14134": "etasminnantare vāyur devadūto 'mbarālaye /",
  "GP12mtp176pu:14135": "dṛṣṭvā sa dānavabalaṃ jagāmendrasya śaṃsitum // MatsP_148.60 //",
  "GP12mtp176pu:14136": "sa gatvā tu sabhāṃ divyāṃ mahendrasya mahātmanaḥ /",
  "GP12mtp176pu:14137": "śaśaṃsa madhye devānāṃ tatkāryaṃ samupasthitam // MatsP_148.61 //",
  "GP12mtp176pu:14138": "tacchrutvā devarājastu nimīlitavilocanaḥ /",
  "GP12mtp176pu:14139": "bṛhaspatimuvācedaṃ vākyaṃ kāle mahābhujaḥ // MatsP_148.62 //",
  "GP12mtp176pu:14140": "*indra uvāca",
  "GP12mtp176pu:14141": "samprāpto 'ti vimardo 'yaṃ devānāṃ dānavaiḥ saha /",
  "GP12mtp176pu:14142": "kāryaṃ kimatra tadbrūhi nītyupāyasamanvitam // MatsP_148.63 //",
  "GP12mtp176pu:14143": "etacchrutvā tu vacanaṃ mahendrasya girāṃpatiḥ /",
  "GP12mtp176pu:14144": "ityuvāca mahābhāgo bṛhaspatirudāradhīḥ // MatsP_148.64 //",
  "GP12mtp176pu:14145": "sāmapūrvā smṛtā nītiś caturaṅgā patākinī /",
  "GP12mtp176pu:14146": "jigīṣatāṃ suraśreṣṭha sthitireṣā sanātanī // MatsP_148.65 //",
  "GP12mtp176pu:14147": "sāma bhedastathā dānaṃ daṇḍaścāṅgacatuṣṭayam /",
  "GP12mtp176pu:14148": "nītau kramāddeśakāla-ripuyogyakramādidam // MatsP_148.66 //",
  "GP12mtp176pu:14149": "na śāntigocare lubdhaḥ krūro labdhasamāśrayaḥ /",
  "GP12mtp176pu:14150": "saṃtāpitaḥ khalo yāti sādhyatāṃ bhraṣṭasaṃśayaḥ // MatsP_148.67 //",
  "GP12mtp176pu:14151": "sāma daityeṣu naivāsti yataste labdhasaṃśrayāḥ /",
  "GP12mtp176pu:14152": "jātidharmeṇa vā bhedyā dānaṃ prāptaśriye ca kim // MatsP_148.68 //",
  "GP12mtp176pu:14153": "eko 'bhyupāyo daṇḍo 'tra bhavatāṃ yadi rocate /",
  "GP12mtp176pu:14154": "durjaneṣu kṛtaṃ sāma mahadyāti ca vandhyatām // MatsP_148.69 //",
  "GP12mtp176pu:14155": "bhavāditi vyavasyanti krūrāḥ sāma mahātmanām /",
  "GP12mtp176pu:14156": "ṛjutāmāryabuddhitvaṃ dayānītivyatikramam // MatsP_148.70 //",
  "GP12mtp176pu:14157": "manyante durjanā nityaṃ sāma cāpi bhayodayāt /",
  "GP12mtp176pu:14158": "tasmād durjanam ākrāntuṃ śreyānpauruṣasaṃśrayaḥ // MatsP_148.71 //",
  "GP12mtp176pu:14159": "ākrānte tu kriyā yuktā satāmetanmahāvratam /",
  "GP12mtp176pu:14160": "durjanaḥ sujanatvāya kalpate na kadācana // MatsP_148.72 //",
  "GP12mtp176pu:14161": "sujano 'pi svabhāvasya tyāgaṃ vāñchetkadācana /",
  "GP12mtp176pu:14162": "evaṃ me budhyate buddhir yūyamatra vyavasyata // MatsP_148.73 //",
  "GP12mtp176pu:14163": "evamuktaḥ sahasrākṣa evamevetyuvāca tam /",
  "GP12mtp176pu:14164": "kartavyatāṃ sa saṃcintya provācāmarasaṃsadi // MatsP_148.74 //",
  "GP12mtp176pu:14165": "*indra uvāca",
  "GP12mtp176pu:14166": "sāvadhānena me vācaṃ śṛṇudhvaṃ nākavāsinaḥ /",
  "GP12mtp176pu:14167": "bhavanto yajñabhoktāras tuṣṭātmāno 'tisāttvikāḥ // MatsP_148.75 //",
  "GP12mtp176pu:14168": "sve mahimni sthitā nityaṃ jagataḥ paripālakāḥ /",
  "GP12mtp176pu:14169": "bhavataścānimittena bādhane dānaveśvarāḥ // MatsP_148.76 //",
  "GP12mtp176pu:14170": "teṣāṃ sāmādi naivāsti daṇḍa eva vidhīyatām /",
  "GP12mtp176pu:14171": "kriyatāṃ samarodyogaḥ sainyaṃ saṃyojyatāṃ mama // MatsP_148.77 //",
  "GP12mtp176pu:14172": "ādriyantāṃ ca śastrāṇi pūjyantāmastradevatāḥ /",
  "GP12mtp176pu:14173": "vāhanāni ca yānāni yojayantu mamāmarāḥ // MatsP_148.78 //",
  "GP12mtp176pu:14174": "yamaṃ senāpatiṃ kṛtvā śīghramevaṃ divaukasaḥ /",
  "GP12mtp176pu:14175": "ityuktāḥ samanahyanta devānāṃ ye pradhānataḥ // MatsP_148.79 //",
  "GP12mtp176pu:14176": "vājināmayutenājau hemaghaṇṭāpariṣkṛtam /",
  "GP12mtp176pu:14177": "nānāścaryaguṇopetaṃ samprāptaṃ sarvadaivataiḥ // MatsP_148.80 //",
  "GP12mtp176pu:14178": "rathaṃ mātalinā kḷptaṃ devarājasya durjayam /",
  "GP12mtp176pu:14179": "yamo mahiṣamāsthāya senāgre samavartata // MatsP_148.81 //",
  "GP12mtp176pu:14180": "caṇḍakiṃkaravṛndena sarvataḥ parivāritaḥ /",
  "GP12mtp176pu:14181": "kalpakāloddhatajvālā-pūritāmbaralocanaḥ // MatsP_148.82 //",
  "GP12mtp176pu:14182": "hutāśanaśchāgarūḍhaḥ śaktihasto vyavasthitaḥ /",
  "GP12mtp176pu:14183": "pavano 'ṅkuśapāṇistu vistāritamahājavaḥ // MatsP_148.83 //",
  "GP12mtp176pu:14184": "bhujagendrasamārūḍho jaleśo bhagavānsvayam /",
  "GP12mtp176pu:14185": "narayuktarathe devo rākṣaseśo viyaccaraḥ // MatsP_148.84 //",
  "GP12mtp176pu:14186": "tīkṣṇakhaḍgayuto bhīmaḥ samare samavasthitaḥ /",
  "GP12mtp176pu:14187": "mahāsiṃharavo devo dhanādhyakṣo gadāyudhaḥ // MatsP_148.85 //",
  "GP12mtp176pu:14188": "candrādityāvaśvinau ca caturaṅgabalānvitau /",
  "GP12mtp176pu:14189": "rājabhiḥ sahitāstasthur gandharvā hemabhūṣaṇāḥ // MatsP_148.86 //",
  "GP12mtp176pu:14190": "hemapītottarāsaṅgāś citravarmarathāyudhāḥ /",
  "GP12mtp176pu:14191": "nākapṛṣṭhaśikhaṇḍāstu vaiḍūryamakaradhvajāḥ // MatsP_148.87 //",
  "GP12mtp176pu:14192": "japāraktottarāsaṅgā rākṣasā raktamūrdhajāḥ /",
  "GP12mtp176pu:14193": "gṛdhradhvajā mahāvīryā nirmalāyovibhūṣaṇāḥ // MatsP_148.88 //",
  "GP12mtp176pu:14194": "musalāsigadāhastā rathe coṣṇīṣadaṃśitāḥ /",
  "GP12mtp176pu:14195": "mahāmegharavā nāgā bhīmolkāśanihetayaḥ // MatsP_148.89 //",
  "GP12mtp176pu:14196": "yakṣāḥ kṛṣṇāmbarabhṛto bhīmabāṇadhanurdharāḥ /",
  "GP12mtp176pu:14197": "tāmrolūkadhvajā raudrā hemaratnavibhūṣaṇāḥ // MatsP_148.90 //",
  "GP12mtp176pu:14198": "dvīpicarmottarāsaṅgaṃ niśācarabalaṃ babhau /",
  "GP12mtp176pu:14199": "gārdhrapattradhvajaprāyam asthibhūṣaṇabhūṣitam // MatsP_148.91 //",
  "GP12mtp176pu:14200": "musalāyudhaduṣprekṣyaṃ nānāprāṇimahāravam /",
  "GP12mtp176pu:14201": "kiṃnarāḥ śvetavasanāḥ sitapattripatākinaḥ // MatsP_148.92 //",
  "GP12mtp176pu:14202": "mattebhavāhanaprāyās tīkṣṇatomarahetayaḥ /",
  "GP12mtp176pu:14203": "muktājālapariṣkāro haṃso rajatanirmitaḥ // MatsP_148.93 //",
  "GP12mtp176pu:14204": "keturjalādhināthasya bhīmadhūmadhvajānalaḥ /",
  "GP12mtp176pu:14205": "padmarāgamahāratna-viṭapaṃ dhanadasya tu // MatsP_148.94 //",
  "GP12mtp176pu:14206": "dhvajaṃ samucchritaṃ bhāti gantukāmamivāmbaram /",
  "GP12mtp176pu:14207": "vṛkeṇa kāṣṭhalohena yamasyāsīnmahādhvajaḥ // MatsP_148.95 //",
  "GP12mtp176pu:14208": "rākṣaseśasya ketorvai pretasya mukhamābabhau /",
  "GP12mtp176pu:14209": "hemasiṃhadhvajau devau candrārkāvamitadyutī // MatsP_148.96 //",
  "GP12mtp176pu:14210": "kumbhena ratnacitreṇa ketur aśvinayor abhūt /",
  "GP12mtp176pu:14211": "hemamātaṃgaracitaṃ citraratnapariṣkṛtam // MatsP_148.97 //",
  "GP12mtp176pu:14212": "dhvajaṃ śatakratorāsīt sitacāmaramaṇḍitam /",
  "GP12mtp176pu:14213": "sanāgayakṣagandharvam ahoraganiśācarā // MatsP_148.98 //",
  "GP12mtp176pu:14214": "senā sā devarājasya durjayā bhuvanatraye /",
  "GP12mtp176pu:14215": "koṭayastās trayastriṃśad devadevanikāyinām // MatsP_148.99 //",
  "GP12mtp176pu:14216": "himācalābhe sitakarṇacāmare suvarṇapadmāmalasundarasraji /",
  "GP12mtp176pu:14217": "kṛtābhirāgojjvalakuṅkumāṅkure kapolalīlālikadambasaṃkule // MatsP_148.100 //",
  "GP12mtp176pu:14218": "sthitastadairāvatanāmakuñjare mahābalaścitravibhūṣaṇāmbaraḥ /",
  "GP12mtp176pu:14219": "viśālavastrāṃśuvitānabhūṣitaḥ prakīrṇakeyūrabhujāgramaṇḍalaḥ /",
  "GP12mtp176pu:14220": "sahasradṛgbandisahasrasaṃstutas triviṣṭape 'śobhata pākaśāsanaḥ // MatsP_148.101 //",
  "GP12mtp176pu:14221": "turaṃgamātaṃgabalaughasaṃkulā sitātapatradhvajarājiśālinī /",
  "GP12mtp176pu:14222": "camūśca sā durjayapattrisaṃtatā vibhāti nānāyudhayodhadustarā // MatsP_148.102 //",
  "GP12mtp176pu:14223": "______________________________________________________",
  "GP12mtp176pu:14224": "Matsya-Purāṇa 149",
  "GP12mtp176pu:14225": "*sūta uvāca",
  "GP12mtp176pu:14226": "surāsurāṇāṃ sammardas tasminnatyantadāruṇe /",
  "GP12mtp176pu:14227": "tumulo 'timahānāsīt senayorubhayorapi // MatsP_149.1 //",
  "GP12mtp176pu:14228": "garjatāṃ devadaityānāṃ śaṅkhabherīraveṇa ca /",
  "GP12mtp176pu:14229": "tūryāṇāṃ caiva nirghoṣair mātaṃgānāṃ ca bṛṃhitaiḥ // MatsP_149.2 //",
  "GP12mtp176pu:14230": "hveṣatāṃ hayavṛndānāṃ rathanemisvanena ca /",
  "GP12mtp176pu:14231": "jyāghoṣeṇa ca śūrāṇāṃ tumulo 'timahānabhūt // MatsP_149.3 //",
  "GP12mtp176pu:14232": "samāsādyobhaye sene parasparajayaiṣiṇām /",
  "GP12mtp176pu:14233": "roṣeṇātiparītānāṃ tyaktajīvitacetasām // MatsP_149.4 //",
  "GP12mtp176pu:14234": "samāsādya tu te 'nyonyaṃ prakrameṇa vilomataḥ /",
  "GP12mtp176pu:14235": "rathenāsaktapādāto rathena ca turaṃgamaḥ // MatsP_149.5 //",
  "GP12mtp176pu:14236": "hastī padātisaṃyukto rathinā ca kvacidrathī /",
  "GP12mtp176pu:14237": "mātaṃgenāparo hastī turaṃgairbahubhirgajaḥ // MatsP_149.6 //",
  "GP12mtp176pu:14238": "padātireko bahubhir gajairmattaiśca yujyate /",
  "GP12mtp176pu:14239": "tataḥ prāsāśanigadā-bhindipālaparaśvadhaiḥ // MatsP_149.7 //",
  "GP12mtp176pu:14240": "śaktibhiḥ paṭṭiśaiḥ śūlair mudgaraiḥ kuṇapairgaḍaiḥ /",
  "GP12mtp176pu:14241": "cakraiśca śaṅkubhiścaiva tomarairaṅkuśaiḥ sitaiḥ // MatsP_149.8 //",
  "GP12mtp176pu:14242": "karṇinālīkanārāca-vatsadantārdhacandrakaiḥ /",
  "GP12mtp176pu:14243": "bhallaiśca śatapattraiśca śukatuṇḍaiśca nirmalaiḥ // MatsP_149.9 //",
  "GP12mtp176pu:14244": "vṛṣṭiratyadbhutākārā gagane samadṛśyata /",
  "GP12mtp176pu:14245": "saṃpracchādya diśaḥ sarvās tamomayamivākarot // MatsP_149.10 //",
  "GP12mtp176pu:14246": "na prājñāyata te 'nyonyaṃ tasmiṃstamasi saṃkule /",
  "GP12mtp176pu:14247": "alakṣyaṃ visṛjantaste hetisaṃghātamuddhatam // MatsP_149.11 //",
  "GP12mtp176pu:14248": "patitaṃ senayormadhye nirīkṣante parasparam /",
  "GP12mtp176pu:14249": "tato dhvajairbhujaiśchattraiḥ śirobhiśca sakuṇḍalaiḥ // MatsP_149.12 //",
  "GP12mtp176pu:14250": "gajaisturaṃgaiḥ pādātaiḥ patadbhiḥ patitairapi /",
  "GP12mtp176pu:14251": "ākāśasaraso bhraṣṭaiḥ paṅkajairiva bhūḥ stṛtā // MatsP_149.13 //",
  "GP12mtp176pu:14252": "bhagnadantā bhinnakumbhāś chinnadīrghamahākarāḥ /",
  "GP12mtp176pu:14253": "gajāḥ śalanibhāḥ petur dharaṇyāṃ rudhirasravāḥ // MatsP_149.14 //",
  "GP12mtp176pu:14254": "bhagneṣādaṇḍacakrākṣā rathāśca śakalīkṛtāḥ /",
  "GP12mtp176pu:14255": "petuḥ śakalatāṃ yātās turaṃgāśca sahasraśaḥ // MatsP_149.15 //",
  "GP12mtp176pu:14256": "tato 'sṛghradadustārā pṛthivī samajāyata /",
  "GP12mtp176pu:14257": "nadyaśca rudhirāvartā harṣadāḥ piśitāśinām /",
  "GP12mtp176pu:14258": "vetālākrīḍamabhavat tatsaṃkularaṇājiram // MatsP_149.16 //",
  "GP12mtp176pu:14259": "______________________________________________________",
  "GP12mtp176pu:14260": "Matsya-Purāṇa 150",
  "GP12mtp176pu:14261": "*sūta uvāca",
  "GP12mtp176pu:14262": "atha grasanamālokya yamaḥ krodhavimūrchitaḥ /",
  "GP12mtp176pu:14263": "vavarṣa śaravarṣeṇa viśeṣeṇāgnivarcasā // MatsP_150.1 //",
  "GP12mtp176pu:14264": "sa viddho bahubhirbāṇair grasano 'tiparākramaḥ /",
  "GP12mtp176pu:14265": "kṛtapratikṛtākāṅkṣī dhanurānamya bhairavam // MatsP_150.2 //",
  "GP12mtp176pu:14266": "śataiḥ pañcabhiratyugraiḥ śarāṇāṃ yamamardayat /",
  "GP12mtp176pu:14267": "sa vicintya yamo bāṇān grasanasyātipauruṣam // MatsP_150.3 //",
  "GP12mtp176pu:14268": "bāṇavṛṣṭibhirugrābhir yamo grasanamardayat /",
  "GP12mtp176pu:14269": "kṛtāntaśaravṛṣṭiṃ tāṃ viyati pratisarpiṇīm // MatsP_150.4 //",
  "GP12mtp176pu:14270": "cicheda śaravarṣeṇa grasano dānaveśvaraḥ /",
  "GP12mtp176pu:14271": "viphalāṃ tāṃ samālokya yamastāṃ śarasaṃtatim // MatsP_150.5 //",
  "GP12mtp176pu:14272": "sa vicintya śaravrātaṃ grasanasya rathaṃ prati /",
  "GP12mtp176pu:14273": "cikṣepa mudgaraṃ ghoraṃ tarasā tasya cāntakaḥ // MatsP_150.6 //",
  "GP12mtp176pu:14274": "sa taṃ mudgaram āyāntam utplutya gaganasthitam /",
  "GP12mtp176pu:14275": "jagrāha vāmahastena yāmyaṃ dānavanandanaḥ // MatsP_150.7 //",
  "GP12mtp176pu:14276": "tameva mudgaraṃ gṛhya yamasya mahiṣaṃ ruṣā /",
  "GP12mtp176pu:14277": "pātayāmāsa vegena sa papāta mahītale // MatsP_150.8 //",
  "GP12mtp176pu:14278": "utplutyātha yamastasmān mahiṣānniṣpatiṣyataḥ /",
  "GP12mtp176pu:14279": "prāsena tāḍayāmāsa grasanaṃ vadane dṛḍham // MatsP_150.9 //",
  "GP12mtp176pu:14280": "sa tu prāsaprahāreṇa mūrchito nyapatadbhuvi /",
  "GP12mtp176pu:14281": "grasanaṃ patitaṃ dṛṣṭvā jambho bhīmaparākramaḥ // MatsP_150.10 //",
  "GP12mtp176pu:14282": "yamasya bhindipālena prahāramakaroddhṛdi /",
  "GP12mtp176pu:14283": "yamastena prahāreṇa susrāva rudhiraṃ mukhāt // MatsP_150.11 //",
  "GP12mtp176pu:14284": "kṛtāntaṃ marditaṃ dṛṣṭvā gadāpāṇirdhanādhipaḥ /",
  "GP12mtp176pu:14285": "vṛto yakṣāyutaśatair jambhaṃ pratyudyayau ruṣā // MatsP_150.12 //",
  "GP12mtp176pu:14286": "jambho ruṣā tam āyāntaṃ dānavānīkasaṃvṛtaḥ /",
  "GP12mtp176pu:14287": "uvāca prājño vākyaṃ tu yathā snigdhena bhāṣitam // MatsP_150.13 //",
  "GP12mtp176pu:14288": "grasano labdhasaṃjño 'tha yamasya prāhiṇodgadām /",
  "GP12mtp176pu:14289": "maṇihemapariṣkārāṃ gurvīm arivimardinīm // MatsP_150.14 //",
  "GP12mtp176pu:14290": "tāmapratarkyāṃ samprekṣya gadāṃ mahiṣavāhanaḥ /",
  "GP12mtp176pu:14291": "gadāyāḥ pratighātārthaṃ jagaddalanabhairavam // MatsP_150.15 //",
  "GP12mtp176pu:14292": "daṇḍaṃ mumoca kopena jvālāmālāsamākulam /",
  "GP12mtp176pu:14293": "sa gadāṃ viyati prāpya rarāsāmbudharo yathā // MatsP_150.16 //",
  "GP12mtp176pu:14294": "saṃghaṭṭamabhavattābhyāṃ śailābhyāmiva duḥsaham /",
  "GP12mtp176pu:14295": "tābhyāṃ niṣpeṣanirhrāda-jaḍīkṛtadigantaram // MatsP_150.17 //",
  "GP12mtp176pu:14296": "jagad vyākulatāṃ yātaṃ pralayāgamaśaṅkayā /",
  "GP12mtp176pu:14297": "kṣaṇātpraśāntanirhrādaṃ jvaladulkāsamācitam // MatsP_150.18 //",
  "GP12mtp176pu:14298": "niṣpeṣaṇe tayorbhīmam abhūdgaganagocaram /",
  "GP12mtp176pu:14299": "nihatyātha gadāṃ daṇḍas tato grasanamūrdhani // MatsP_150.19 //",
  "GP12mtp176pu:14300": "hṛtvā śriyamivānartho durvṛttasyāpataddṛḍhaḥ /",
  "GP12mtp176pu:14301": "sa tu tena prahāreṇa dṛṣṭvā satimirā diśaḥ // MatsP_150.20 //",
  "GP12mtp176pu:14302": "papāta bhūmau niḥsaṃjño bhūmireṇuvibhūṣitaḥ /",
  "GP12mtp176pu:14303": "tato hāhāravo ghoraḥ senayorubhayorabhūt // MatsP_150.21 //",
  "GP12mtp176pu:14304": "tato muhūrtamātreṇa grasanaḥ prāpya cetanām /",
  "GP12mtp176pu:14305": "apaśyatsvāṃ tanuṃ dhvastāṃ vilolābharaṇāmbarām // MatsP_150.22 //",
  "GP12mtp176pu:14306": "sa cāpi cintayāmāsa kṛte pratikṛtikriyām /",
  "GP12mtp176pu:14307": "madvidhe vastuni puṃsi prabhoḥ paribhavodayāt // MatsP_150.23 //",
  "GP12mtp176pu:14308": "mayyāśritāni sainyāni jite mayi vināśitā /",
  "GP12mtp176pu:14309": "asaṃbhāvita evāstu janaḥ svacchandaceṣṭitaḥ // MatsP_150.24 //",
  "GP12mtp176pu:14310": "na tu vyarthaśatodghuṣṭa-saṃbhāvitadhano naraḥ /",
  "GP12mtp176pu:14311": "evaṃ saṃcintya vegena samuttasthau mahābalaḥ // MatsP_150.25 //",
  "GP12mtp176pu:14312": "mudgaraṃ kāladaṇḍābhaṃ gṛhītvā girisaṃnibhaḥ /",
  "GP12mtp176pu:14313": "grasano ghorasaṃkalpaḥ saṃdaṣṭauṣṭhapuṭacchadaḥ // MatsP_150.26 //",
  "GP12mtp176pu:14314": "rathena tvarito gacchan nāsasādāntakaṃ raṇe /",
  "GP12mtp176pu:14315": "samāsādya yamaṃ yuddhe grasano bhrāmya mudgaram // MatsP_150.27 //",
  "GP12mtp176pu:14316": "vegena mahatā raudraṃ cikṣepa yamamūrdhani /",
  "GP12mtp176pu:14317": "vilokya mudgaraṃ dīptaṃ yamaḥ saṃbhrāntalocanaḥ // MatsP_150.28 //",
  "GP12mtp176pu:14318": "vañcayāmāsa durdharṣaṃ mudgaraṃ sa mahābalaḥ /",
  "GP12mtp176pu:14319": "tasminnapasṛte dūraṃ caṇḍānāṃ bhīmakarmaṇām // MatsP_150.29 //",
  "GP12mtp176pu:14320": "yāmyānāṃ kiṃkarāṇāṃ tu sahasraṃ niṣpipeṣa ha /",
  "GP12mtp176pu:14321": "tatastāṃ nihatāṃ dṛṣṭvā ghorāṃ kiṃkaravāhinīm // MatsP_150.30 //",
  "GP12mtp176pu:14322": "agamatparamaṃ kṣobhaṃ nānāpraharaṇodyataḥ /",
  "GP12mtp176pu:14323": "grasanastu samālokya tāṃ kiṃkaramayīṃ camūm // MatsP_150.31 //",
  "GP12mtp176pu:14324": "mene yamasahasrāṇi sṛṣṭāni yamamāyayā /",
  "GP12mtp176pu:14325": "nigrāhya grasanaḥ senāṃ visṛjannastravṛṣṭayaḥ // MatsP_150.32 //",
  "GP12mtp176pu:14326": "kalpāntaghorasaṃkāśo babhūva krodhamūrchitaḥ /",
  "GP12mtp176pu:14327": "kāṃścidbibheda śūlena kāṃścidbāṇairajihmagaiḥ // MatsP_150.33 //",
  "GP12mtp176pu:14328": "kāṃścit pipeṣa gadayā kāṃśca mudgaravṛṣṭibhiḥ /",
  "GP12mtp176pu:14329": "kecitprāsaprahāraiśca dāruṇaistāḍitāstadā // MatsP_150.34 //",
  "GP12mtp176pu:14330": "apare bahuśastasya lalamburbāhumaṇḍale /",
  "GP12mtp176pu:14331": "śilābhirapare jaghnur drumairanyairmahocchrayaiḥ // MatsP_150.35 //",
  "GP12mtp176pu:14332": "tasyāpare tu gātreṣu daśanairapyadaṃśayan /",
  "GP12mtp176pu:14333": "apare muṣṭibhiḥ pṛṣṭhaṃ kiṃkarāḥ praharanti ca // MatsP_150.36 //",
  "GP12mtp176pu:14334": "abhidrutastathā ghorair grasanaḥ krodhamūrchitaḥ /",
  "GP12mtp176pu:14335": "utsṛjya gātraṃ bhūpṛṣṭhe niṣpipeṣa sahasraśaḥ // MatsP_150.37 //",
  "GP12mtp176pu:14336": "kāṃścidutthāya muṣṭibhir jaghne kiṃkarasaṃśrayān /",
  "GP12mtp176pu:14337": "sa tu kiṃkarayuddhena grasanaḥ śramamāptavān // MatsP_150.38 //",
  "GP12mtp176pu:14338": "tamālokya yamaḥ śrāntaṃ nihatāṃ ca svavāhinīm /",
  "GP12mtp176pu:14339": "ājagāma samudyamya daṇḍaṃ mahiṣavāhanaḥ // MatsP_150.39 //",
  "GP12mtp176pu:14340": "grasanastu samāyāntam ājaghne gadayorasi /",
  "GP12mtp176pu:14341": "acintayitvā tatkarma grasanasyāntako 'rihā // MatsP_150.40 //",
  "GP12mtp176pu:14342": "jaghne rathasya mūrdhanyān vyāghrāndaṇḍena kopanaḥ /",
  "GP12mtp176pu:14343": "sa ratho daṇḍamathitair vyāghrairardhair vikṛṣyate // MatsP_150.41 //",
  "GP12mtp176pu:14344": "saṃśayaḥ puruṣasyeva cittaṃ daityasya tadratham /",
  "GP12mtp176pu:14345": "samutsṛjya rathaṃ daityaḥ padātirdharaṇīṃ gataḥ // MatsP_150.42 //",
  "GP12mtp176pu:14346": "yamaṃ bhujābhyāmādāya yodhayāmāsa dānavaḥ /",
  "GP12mtp176pu:14347": "yamo 'pi śastrāṇyutsṛjya bāhuyuddheṣvavartata // MatsP_150.43 //",
  "GP12mtp176pu:14348": "grasanaḥ kaṭivastraistu yamaṃ guhya baloddhataḥ /",
  "GP12mtp176pu:14349": "bhrāmayāmāsa vegena pracittamiva sambhramaḥ // MatsP_150.44 //",
  "GP12mtp176pu:14350": "yamo 'pi kaṇṭhe 'vaṣṭabhya daityaṃ bāhuyugena tu /",
  "GP12mtp176pu:14351": "vegena bhrāmayāmāsa samutkṛṣya mahītalāt // MatsP_150.45 //",
  "GP12mtp176pu:14352": "tato muṣṭibhiranyonyaṃ nirdayau tau nijaghnatuḥ /",
  "GP12mtp176pu:14353": "daityendrasyātikāyatvāt tataḥ śrāntabhujo yamaḥ // MatsP_150.46 //",
  "GP12mtp176pu:14354": "skandhe nidhāya daityasya mukhaṃ viśrāntimaicchata /",
  "GP12mtp176pu:14355": "tamālakṣya tato daityaḥ śrāntamantakamojasā // MatsP_150.47 //",
  "GP12mtp176pu:14356": "niṣpipeṣa mahīpṛṣṭhe bahuśaḥ pārṣṇipāṇibhiḥ /",
  "GP12mtp176pu:14357": "yāvadyamasya vadanāt susrāva rudhiraṃ bahu // MatsP_150.48 //",
  "GP12mtp176pu:14358": "nirjīvitaṃ yamaṃ dṛṣṭvā tataḥ saṃtyajya dānavaḥ /",
  "GP12mtp176pu:14359": "jayaṃ prāpyoddhataṃ daityo nādaṃ muktvā mahāsvanaḥ // MatsP_150.49 //",
  "GP12mtp176pu:14360": "svayaṃ sainyaṃ samāsādya tasthau giririvācalaḥ /",
  "GP12mtp176pu:14361": "dhanādhipasya jambhena sāyakairmarmabhedibhiḥ // MatsP_150.50 //",
  "GP12mtp176pu:14362": "diśo 'varuddhāḥ kruddhena sainyaṃ cāsya nikṛntitam /",
  "GP12mtp176pu:14363": "tataḥ krodhaparītastu dhaneśo jambhadānavam // MatsP_150.51 //",
  "GP12mtp176pu:14364": "hṛdi vivyādha bāṇānāṃ sahasreṇāgnivarcasām /",
  "GP12mtp176pu:14365": "sārathiṃ ca śatenājau dhvajaṃ daśabhireva ca // MatsP_150.52 //",
  "GP12mtp176pu:14366": "hastau ca pañcasaptatyā mārgaṇairdaśabhirdhanuḥ /",
  "GP12mtp176pu:14367": "mārgaṇair barhipattrāṅgais tailadhautairajihmagaiḥ // MatsP_150.53 //",
  "GP12mtp176pu:14368": "siṃhamekena taṃ tīkṣṇair vivyādha daśabhiḥ śaraiḥ /",
  "GP12mtp176pu:14369": "jambhastu karma taddṛṣṭvā dhaneśasyātiduṣkaram // MatsP_150.54 //",
  "GP12mtp176pu:14370": "hṛdi dhairyaṃ samālambya kiṃcitsaṃtrastamānasaḥ /",
  "GP12mtp176pu:14371": "jagrāha niśitānbāṇāñ chatrumarmavibhedinaḥ // MatsP_150.55 //",
  "GP12mtp176pu:14372": "ākarṇākṛṣṭacāpastu jambhaḥ krodhapariplutaḥ /",
  "GP12mtp176pu:14373": "vivyādha dhanadaṃ tīkṣṇaiḥ śarairvakṣasi dānavaḥ // MatsP_150.56 //",
  "GP12mtp176pu:14374": "sārathiṃ cāsya bāṇena dṛḍhenābhyahanaddhṛdi /",
  "GP12mtp176pu:14375": "cicheda jyāmathaikena tailadhautena dānavaḥ // MatsP_150.57 //",
  "GP12mtp176pu:14376": "tatastu niśitairbāṇair dāruṇair marmabhedibhiḥ /",
  "GP12mtp176pu:14377": "vivyādhorasi vitteśaṃ daśabhiḥ krūrakarmakṛt // MatsP_150.58 //",
  "GP12mtp176pu:14378": "mohaṃ paramato gacchan dṛḍhaviddho hi vittapaḥ /",
  "GP12mtp176pu:14379": "sa kṣaṇāddhairyamālambya dhanurākṛṣya bhairavam // MatsP_150.59 //",
  "GP12mtp176pu:14380": "kiranbāṇasahasrāṇi niśitāni dhanādhipaḥ /",
  "GP12mtp176pu:14381": "diśaḥ khaṃ vidiśo bhūmīr anīkānyasurasya ca // MatsP_150.60 //",
  "GP12mtp176pu:14382": "pūrayāmāsa vegena saṃchādya ravimaṇḍalam /",
  "GP12mtp176pu:14383": "jambho 'pi paramekaikaṃ śarairbahubhirāhave // MatsP_150.61 //",
  "GP12mtp176pu:14384": "cicheda laghusaṃdhāno dhaneśasyātipauruṣāt /",
  "GP12mtp176pu:14385": "tato dhaneśaḥ saṃkruddho dānavendrasya karmaṇā // MatsP_150.62 //",
  "GP12mtp176pu:14386": "vyadhamattasya sainyāni nānāsāyakavṛṣṭibhiḥ /",
  "GP12mtp176pu:14387": "taddṛṣṭvā duṣkṛtaṃ karma dhanādhyakṣasya dānavaḥ // MatsP_150.63 //",
  "GP12mtp176pu:14388": "gṛhītvā mudgaraṃ bhīmam āyasaṃ hemabhūṣitam /",
  "GP12mtp176pu:14389": "dhanadānucarānyakṣān niṣpipeṣa sahasraśaḥ // MatsP_150.64 //",
  "GP12mtp176pu:14390": "te vadhyamānā daityena muñcanto bhairavānravān /",
  "GP12mtp176pu:14391": "rathaṃ dhanapateḥ sarve parivārya vyavasthitāḥ // MatsP_150.65 //",
  "GP12mtp176pu:14392": "dṛṣṭvā tānarditāndevaḥ śūlaṃ jagrāha dāruṇam /",
  "GP12mtp176pu:14393": "tena daityasahasrāṇi sūdayāmāsa satvaraḥ // MatsP_150.66 //",
  "GP12mtp176pu:14394": "kṣīyamāṇeṣu daityeṣu dānavaḥ krodhamūrchitaḥ /",
  "GP12mtp176pu:14395": "jagrāha paraśuṃ daityo mardanaṃ daityavidviṣām // MatsP_150.67 //",
  "GP12mtp176pu:14396": "sa tena śitadhāreṇa dhanabhartur mahāratham /",
  "GP12mtp176pu:14397": "cicheda śataśo daityo hy ākhuḥ snigdhamivāmbaram // MatsP_150.68 //",
  "GP12mtp176pu:14398": "padātiratha vitteśo gadāmādāya bhairavīm /",
  "GP12mtp176pu:14399": "mahāhavavimardeṣu dṛptaśatruvināśinīm // MatsP_150.69 //",
  "GP12mtp176pu:14400": "adhṛṣyāṃ sarvabhūtānāṃ bahuvarṣagaṇārcitām /",
  "GP12mtp176pu:14401": "nānācandanadigdhāṅgāṃ divyapuṣpavivāsitām // MatsP_150.70 //",
  "GP12mtp176pu:14402": "nirmalāyomayīṃ gurvīm amoghāṃ hemabhūṣaṇām /",
  "GP12mtp176pu:14403": "cikṣepa mūrdhni saṃkruddho jambhasya tu dhanādhipaḥ // MatsP_150.71 //",
  "GP12mtp176pu:14404": "āyāntīṃ tāṃ samālokya taḍitsaṃghātamaṇḍitām /",
  "GP12mtp176pu:14405": "daityo gadābhighātārthaṃ śastravṛṣṭiṃ mumoca ha // MatsP_150.72 //",
  "GP12mtp176pu:14406": "cakrāṇi kuṇapānprāsān bhuśuṇḍīḥ paṭṭiśānapi /",
  "GP12mtp176pu:14407": "hemakeyūranaddhābhyāṃ bāhubhyāṃ caṇḍavikramaḥ // MatsP_150.73 //",
  "GP12mtp176pu:14408": "vyarthīkṛtya tu tānsarvān āyudhāndaityavakṣasi /",
  "GP12mtp176pu:14409": "prasphurantī papātogrā maholkevādrikandare // MatsP_150.74 //",
  "GP12mtp176pu:14410": "sa tayābhihato gāḍhaṃ papāta rathakūbare /",
  "GP12mtp176pu:14411": "srotobhiścāsya rudhiraṃ susrāva gatacetasaḥ // MatsP_150.75 //",
  "GP12mtp176pu:14412": "jambhaṃ tu nihataṃ matvā kujambho bhairavasvanaḥ /",
  "GP12mtp176pu:14413": "dhanādhipasya saṃkruddho vākyenātīva kopitaḥ // MatsP_150.76 //",
  "GP12mtp176pu:14414": "cakre bāṇamayaṃ jālaṃ dikṣu yakṣādhipasya tu /",
  "GP12mtp176pu:14415": "cicheda bāṇajālaṃ tad ardhacandraiḥ śitaistataḥ // MatsP_150.77 //",
  "GP12mtp176pu:14416": "mumoca śaravṛṣṭiṃ tu tasmai yakṣādhipo balī /",
  "GP12mtp176pu:14417": "sa taṃ daityaḥ śaravrātaṃ cicheda niśitaiḥ śaraiḥ // MatsP_150.78 //",
  "GP12mtp176pu:14418": "vyarthīkṛtāṃ tu tāṃ dṛṣṭvā śaravṛṣṭiṃ dhanādhipaḥ /",
  "GP12mtp176pu:14419": "śaktiṃ jagrāha durdharṣāṃ hemaghaṇṭāṭṭahāsinīm // MatsP_150.79 //",
  "GP12mtp176pu:14420": "bāhunā ratnakeyūra-kāntisaṃtānahāsinā /",
  "GP12mtp176pu:14421": "sa tāṃ nirūpya vegena kujambhāya mumoca ha // MatsP_150.80 //",
  "GP12mtp176pu:14422": "sā kujambhasya hṛdayaṃ dārayāmāsa dāruṇam /",
  "GP12mtp176pu:14423": "vittehā svalpasattvasya puruṣasyeva bhāvitā // MatsP_150.81 //",
  "GP12mtp176pu:14424": "athāsya hṛdayaṃ bhittvā jagāma dharaṇītalam /",
  "GP12mtp176pu:14425": "tato muhūrtādasvastho dānavo dāruṇākṛtiḥ // MatsP_150.82 //",
  "GP12mtp176pu:14426": "jagrāha paṭṭiśaṃ daityaḥ prāṃśuṃ śitaśilāmukham /",
  "GP12mtp176pu:14427": "sa tena paṭṭiśenājau dhanadasya stanāntaram // MatsP_150.83 //",
  "GP12mtp176pu:14428": "vākyena tīkṣṇarūpeṇa marmāntaravisarpiṇā /",
  "GP12mtp176pu:14429": "nirbibhedābhijātasya hṛdayaṃ durjano yathā // MatsP_150.84 //",
  "GP12mtp176pu:14430": "tena paṭṭiśaghātena dhaneśaḥ parimūrchitaḥ /",
  "GP12mtp176pu:14431": "nipapāta rathopasthe jarjaro dhūrvaho yathā // MatsP_150.85 //",
  "GP12mtp176pu:14432": "tathāgataṃ tu taṃ dṛṣṭvā dhaneśaṃ naravāhanam /",
  "GP12mtp176pu:14433": "khaḍgāstro nirṛtirdevo niśācarabalānugaḥ // MatsP_150.86 //",
  "GP12mtp176pu:14434": "abhidudrāva vegena kujambhaṃ bhīmavikramam /",
  "GP12mtp176pu:14435": "atha dṛṣṭvā tu durdharṣaṃ kujambho rākṣaseśvaram // MatsP_150.87 //",
  "GP12mtp176pu:14436": "codayāmāsa sainyāni rākṣasendravadhaṃ prati /",
  "GP12mtp176pu:14437": "sa dṛṣṭvā coditāṃ senāṃ bhallanānāstrabhīṣaṇām // MatsP_150.88 //",
  "GP12mtp176pu:14438": "rathādāplutya vegena bhūṣaṇadyutibhāsvaraḥ /",
  "GP12mtp176pu:14439": "khaḍgena kamalānīva vikośenāmbaratviṣā // MatsP_150.89 //",
  "GP12mtp176pu:14440": "cicheda ripuvaktrāṇi vicitrāṇi samantataḥ /",
  "GP12mtp176pu:14441": "tiryakpṛṣṭhamadhaścordhvaṃ dīrghabāhurmahāsinā // MatsP_150.90 //",
  "GP12mtp176pu:14442": "saṃdaṣṭauṣṭhapuṭāṭopa-bhrukuṭīvikaṭānanaḥ /",
  "GP12mtp176pu:14443": "pracaṇḍakoparaktākṣo nyakṛntaddānavānraṇe // MatsP_150.91 //",
  "GP12mtp176pu:14444": "tato niḥśeṣitaprāyāṃ vilokya svāmanīkinīm /",
  "GP12mtp176pu:14445": "muktvā kujambho dhanadaṃ rākṣasendramabhidravan // MatsP_150.92 //",
  "GP12mtp176pu:14446": "labdhasaṃjño 'tha jambhastu dhanādhyakṣapadānugān /",
  "GP12mtp176pu:14447": "jīvagrāhānsa jagrāha baddhvā pāśaiḥ sahasraśaḥ // MatsP_150.93 //",
  "GP12mtp176pu:14448": "mūrtimanti tu ratnāni vividhāni ca dānavāḥ /",
  "GP12mtp176pu:14449": "vāhanāni ca divyāni vimānāni sahasraśaḥ // MatsP_150.94 //",
  "GP12mtp176pu:14450": "dhaneśo labdhasaṃjño 'tha tāmavasthāṃ vilokya tu /",
  "GP12mtp176pu:14451": "niḥśvasandīrghamuṣṇaṃ ca roṣāttāmravilocanaḥ // MatsP_150.95 //",
  "GP12mtp176pu:14452": "dhyātvāstraṃ gāruḍaṃ divyaṃ bāṇaṃ saṃdhāya kārmuke /",
  "GP12mtp176pu:14453": "mumoca dānavānīke taṃ bāṇaṃ śatrudāraṇam // MatsP_150.96 //",
  "GP12mtp176pu:14454": "prathamaṃ kārmukāttasya niścerurdhūmarājayaḥ /",
  "GP12mtp176pu:14455": "anantaraṃ sphuliṅgānāṃ koṭayo dīptavarcasām // MatsP_150.97 //",
  "GP12mtp176pu:14456": "tato jvālākulaṃ vyoma cakārāstraṃ samantataḥ /",
  "GP12mtp176pu:14457": "tataḥ krameṇa durvāraṃ nānārūpaṃ tadābhavat // MatsP_150.98 //",
  "GP12mtp176pu:14458": "amūrtaścābhavalloko hy andhakārasamāvṛtaḥ /",
  "GP12mtp176pu:14459": "tato 'ntarikṣe śaṃsanti tejaste tu pariṣkṛtam // MatsP_150.99 //",
  "GP12mtp176pu:14460": "kujambhastatsamālocya dānavo 'tiparākramaḥ /",
  "GP12mtp176pu:14461": "abhidudrāva vegena padātirdhanadaṃ nadan // MatsP_150.100 //",
  "GP12mtp176pu:14462": "athābhimukham āyāntaṃ daityaṃ dṛṣṭvā dhanādhipaḥ /",
  "GP12mtp176pu:14463": "babhūva sambhramāviṣṭaḥ palāyanaparāyaṇaḥ // MatsP_150.101 //",
  "GP12mtp176pu:14464": "tataḥ palāyatastasya mukuṭaṃ ratnamaṇḍitam /",
  "GP12mtp176pu:14465": "papāta bhūtale dīptaṃ ravibimbamivāmbarāt // MatsP_150.102 //",
  "GP12mtp176pu:14466": "śūrāṇāmabhijātānāṃ bhartaryapasṛte raṇāt /",
  "GP12mtp176pu:14467": "martuṃ saṃgrāmaśirasi yuktaṃ tadbhūṣaṇāgrataḥ // MatsP_150.103 //",
  "GP12mtp176pu:14468": "iti vyavasya durdharṣā nānāśastrāstrapāṇayaḥ /",
  "GP12mtp176pu:14469": "yuyutsavaḥ sthitā yakṣā mukuṭaṃ parivārya tam // MatsP_150.104 //",
  "GP12mtp176pu:14470": "abhimānadhanā vīrā dhanadasya padānugāḥ /",
  "GP12mtp176pu:14471": "tānamarṣācca samprekṣya dānavaścaṇḍapauruṣaḥ // MatsP_150.105 //",
  "GP12mtp176pu:14472": "bhuśuṇḍīṃ bhairavākārāṃ gṛhītvā śailagauravām /",
  "GP12mtp176pu:14473": "rakṣiṇo mukuṭasyātha niṣpipeṣa niśācarān // MatsP_150.106 //",
  "GP12mtp176pu:14474": "tānpramathyātha danujo mukuṭaṃ tatsvake rathe /",
  "GP12mtp176pu:14475": "samāropyāmararipur jitvā dhanadamāhave // MatsP_150.107 //",
  "GP12mtp176pu:14476": "dhanāni ratnāni ca mūrtimanti tathā nidhānāni śarīriṇaśca /",
  "GP12mtp176pu:14477": "ādāya sarvāṇi jagāma daityo jambhaḥ svasainyaṃ danujendrasiṃhaḥ /",
  "GP12mtp176pu:14478": "dhanādhipo vai vinikīrṇamūrdhajo jagāma dīnaḥ surabharturantikam // MatsP_150.108 //",
  "GP12mtp176pu:14479": "kujambhenātha saṃsakto rajanīcaranandanaḥ /",
  "GP12mtp176pu:14480": "māyāmamoghāmāśritya tāmasīṃ rākṣaseśvaraḥ // MatsP_150.109 //",
  "GP12mtp176pu:14481": "mohayāmāsa daityendraṃ jagatkṛtvā tamomayam /",
  "GP12mtp176pu:14482": "tato viphalanetrāṇi dānavānāṃ balāni tu // MatsP_150.110 //",
  "GP12mtp176pu:14483": "na śekuścalitaṃ tatra padādapi padaṃ tadā /",
  "GP12mtp176pu:14484": "tato nānāstravarṣeṇa dānavānāṃ mahācamūm // MatsP_150.111 //",
  "GP12mtp176pu:14485": "jaghāna ghananīhāra-timirāturavāhanām /",
  "GP12mtp176pu:14486": "vadhyamāneṣu daityeṣu kujambhe mūḍhacetasi // MatsP_150.112 //",
  "GP12mtp176pu:14487": "mahiṣo dānavendrastu kalpāntāmbhodasaṃnibhaḥ /",
  "GP12mtp176pu:14488": "astraṃ cakāra sāvitram ulkāsaṃghātamaṇḍitam // MatsP_150.113 //",
  "GP12mtp176pu:14489": "vijṛmbhatyatha sāvitre paramāstre pratāpini /",
  "GP12mtp176pu:14490": "praṇāśamagamattīvraṃ tamo ghoramanantaram // MatsP_150.114 //",
  "GP12mtp176pu:14491": "tato 'straṃ visphuliṅgāṅkaṃ tamaḥ kṛtsnaṃ vyanāśayat /",
  "GP12mtp176pu:14492": "praphullāruṇapadmaughaṃ śaradīvāmalaṃ saraḥ // MatsP_150.115 //",
  "GP12mtp176pu:14493": "tatastamasi saṃśānte daityendrāḥ prāptacakṣuṣaḥ /",
  "GP12mtp176pu:14494": "cakruḥ krūreṇa manasā devānīkaiḥ sahādbhutam // MatsP_150.116 //",
  "GP12mtp176pu:14495": "śastrairamarṣānnirmuktair bhujaṃgāstraṃ vinoditam /",
  "GP12mtp176pu:14496": "athādāya dhanurghoram iṣūṃścāśīviṣopamān // MatsP_150.117 //",
  "GP12mtp176pu:14497": "kujambho 'dhāvata kṣiptaṃ rakṣorājabalaṃ prati /",
  "GP12mtp176pu:14498": "rākṣasendrastam āyāntaṃ vilokya sapadānugaḥ // MatsP_150.118 //",
  "GP12mtp176pu:14499": "vivyādha niśitairbāṇaiḥ krūrāśīviṣabhīṣaṇaiḥ /",
  "GP12mtp176pu:14500": "tadādānaṃ ca saṃdhānaṃ na mokṣaścāpi lakṣyate // MatsP_150.119 //",
  "GP12mtp176pu:14501": "cichedāsya śaravrātān svaśarair atilāghavāt /",
  "GP12mtp176pu:14502": "dhvajaṃ paramatīkṣṇena citrakarmāmaradviṣaḥ // MatsP_150.120 //",
  "GP12mtp176pu:14503": "sārathiṃ cāsya bhallena rathanīḍādapātayat /",
  "GP12mtp176pu:14504": "kujambhaḥ karma taddṛṣṭvā rākṣasendrasya saṃyuge // MatsP_150.121 //",
  "GP12mtp176pu:14505": "roṣaraktekṣaṇayuto rathādāplutya dānavaḥ /",
  "GP12mtp176pu:14506": "khaḍgaṃ jagrāha vegena śaradambaranirmalam // MatsP_150.122 //",
  "GP12mtp176pu:14507": "carma codayakhaṇḍendu-daśakena vibhūṣitam /",
  "GP12mtp176pu:14508": "abhyadravadraṇe daityo rakṣo 'dhipatimojasā // MatsP_150.123 //",
  "GP12mtp176pu:14509": "taṃ rakṣo 'dhipatiḥ prāptaṃ mudgareṇāhanaddhṛdi /",
  "GP12mtp176pu:14510": "sa tu tena prahāreṇa kṣīṇaḥ saṃbhrāntamānasaḥ // MatsP_150.124 //",
  "GP12mtp176pu:14511": "tasthāvaceṣṭo danujo yathā dhīro dharādharaḥ /",
  "GP12mtp176pu:14512": "sa muhūrtaṃ samāśvasto dānavendro 'tidurjayaḥ // MatsP_150.125 //",
  "GP12mtp176pu:14513": "rathamāruhya jagrāha rakṣo vāmakareṇa tu /",
  "GP12mtp176pu:14514": "keśeṣu nirṛtiṃ daityo jānunākramya dhiṣṭhitam // MatsP_150.126 //",
  "GP12mtp176pu:14515": "tataḥ khaḍgena ca śiraś chettumaicchadamarṣaṇaḥ /",
  "GP12mtp176pu:14516": "tasmiṃstadantare devo varuṇo 'pāṃpatirdrutam // MatsP_150.127 //",
  "GP12mtp176pu:14517": "pāśena dānavendrasya babandha ca bhujadvayam /",
  "GP12mtp176pu:14518": "tato baddhabhujaṃ daityaṃ viphalīkṛtapauruṣam // MatsP_150.128 //",
  "GP12mtp176pu:14519": "tāḍayāmāsa gadayā dayāmutsṛjya pāśabhṛt /",
  "GP12mtp176pu:14520": "sa tu tena prahāreṇa srotobhiḥ kṣatajaṃ vaman // MatsP_150.129 //",
  "GP12mtp176pu:14521": "dadhāra rūpaṃ meghasya vidyunmālālatāvṛtam /",
  "GP12mtp176pu:14522": "tadavasthāgataṃ dṛṣṭvā kujambhaṃ mahiṣāsuraḥ // MatsP_150.130 //",
  "GP12mtp176pu:14523": "vyāvṛttavadane 'gādhe grastumaicchat surāvubhau /",
  "GP12mtp176pu:14524": "nirṛtiṃ varuṇaṃ caiva tīkṣṇadaṃṣṭrotkaṭānanaḥ // MatsP_150.131 //",
  "GP12mtp176pu:14525": "tāvabhiprāyamālakṣya tasya daityasya dūṣitam /",
  "GP12mtp176pu:14526": "tyaktvā rathapathaṃ bhītau mahiṣasyātiraṃhasā // MatsP_150.132 //",
  "GP12mtp176pu:14527": "bhṛśaṃ drutau javād digbhyām ubhābhyāṃ bhayavihvalau /",
  "GP12mtp176pu:14528": "jagāma nirṛtiḥ kṣipraṃ śaraṇaṃ pākaśāsanam // MatsP_150.133 //",
  "GP12mtp176pu:14529": "kruddhastu mahiṣo daityo varuṇaṃ samabhidrutaḥ /",
  "GP12mtp176pu:14530": "tamantakamukhāsaktam ālokya himavaddyutiḥ // MatsP_150.134 //",
  "GP12mtp176pu:14531": "cakre somāstraniḥsṛṣṭaṃ himasaṃghātakaṇṭakam /",
  "GP12mtp176pu:14532": "vāyavyaṃ cāstramatulaṃ candraścakre dvitīyakam // MatsP_150.135 //",
  "GP12mtp176pu:14533": "vāyunā tena candreṇa saṃśuṣkeṇa himena ca /",
  "GP12mtp176pu:14534": "vyathitā dānavāḥ sarve śītocchinnā vipauruṣāḥ // MatsP_150.136 //",
  "GP12mtp176pu:14535": "na śekuścalituṃ padbhyāṃ nāstrāṇyādātumeva ca /",
  "GP12mtp176pu:14536": "mahāhimanipātena śastraiścandrapracoditaiḥ // MatsP_150.137 //",
  "GP12mtp176pu:14537": "gātrāṇyasurasainyānām adahyanta samantataḥ /",
  "GP12mtp176pu:14538": "mahiṣo niṣprayatnastu śītenākampitānanaḥ // MatsP_150.138 //",
  "GP12mtp176pu:14539": "kakṣāvālambya pāṇibhyām upaviṣṭo hyadhomukhaḥ /",
  "GP12mtp176pu:14540": "sarve te niṣpratīkārā daityāścandramasā jitāḥ // MatsP_150.139 //",
  "GP12mtp176pu:14541": "raṇecchāṃ dūratastyaktvā tasthuste jīvitārthinaḥ /",
  "GP12mtp176pu:14542": "tatrābravītkālanemir daityānkopena dīpitaḥ // MatsP_150.140 //",
  "GP12mtp176pu:14543": "bho bhoḥ śṛṅgāriṇaḥ śarāḥ sarve śastrāstrapāragāḥ /",
  "GP12mtp176pu:14544": "ekaiko 'pi jagatsarvaṃ śaktastulayituṃ bhujaiḥ // MatsP_150.141 //",
  "GP12mtp176pu:14545": "ekaiko 'pi kṣamo grastuṃ jagatsarvaṃ carācaram /",
  "GP12mtp176pu:14546": "ekaikasyāpi paryāptā na sarve 'pi divaukasaḥ // MatsP_150.142 //",
  "GP12mtp176pu:14547": "kalāṃ pūrayituṃ yatnāt ṣoḍaśīmativikramāḥ /",
  "GP12mtp176pu:14548": "kiṃ prayātāśca tiṣṭhadhvaṃ samare 'maranirjitāḥ // MatsP_150.143 //",
  "GP12mtp176pu:14549": "na yuktametacchūrāṇāṃ viśeṣāddaityajanmanām /",
  "GP12mtp176pu:14550": "rājā cāntarito 'smākaṃ tārako lokamārakaḥ // MatsP_150.144 //",
  "GP12mtp176pu:14551": "viratānāṃ raṇādasmāt kruddhaḥ prāṇānhariṣyati /",
  "GP12mtp176pu:14552": "śītena naṣṭaśrutayo bhraṣṭavākpāṭavāstathā // MatsP_150.145 //",
  "GP12mtp176pu:14553": "mūkāstadābhavandaityā raṇaddaśanapaṅktayaḥ /",
  "GP12mtp176pu:14554": "tāndṛṣṭvā naṣṭacetaskān daityāñchītena sāditān // MatsP_150.146 //",
  "GP12mtp176pu:14555": "matvā kālakṣamaṃ kāryaṃ kālanemirmahāsuraḥ /",
  "GP12mtp176pu:14556": "āśritya dānavīṃ māyāṃ vitatya svaṃ mahāvapuḥ // MatsP_150.147 //",
  "GP12mtp176pu:14557": "pūrayāmāsa gaganaṃ diśo vidiśa eva ca /",
  "GP12mtp176pu:14558": "nirmame dānavendreśaḥ śarīre bhāskarāyutam // MatsP_150.148 //",
  "GP12mtp176pu:14559": "diśaśca māyayā caṇḍaiḥ pūrayāmāsa pāvakaiḥ /",
  "GP12mtp176pu:14560": "tato jvālākulaṃ sarvaṃ trailokyamabhavatkṣaṇāt // MatsP_150.149 //",
  "GP12mtp176pu:14561": "tena jvālāsamūhena himāṃśuragamacchamam /",
  "GP12mtp176pu:14562": "tataḥ krameṇa vibhraṣṭaṃ śītadurdinam ābabhau // MatsP_150.150 //",
  "GP12mtp176pu:14563": "tadbalaṃ dānavendrāṇāṃ māyayā kālaneminaḥ /",
  "GP12mtp176pu:14564": "taddṛṣṭvā dānavānīkaṃ labdhasaṃjñaṃ divākaraḥ /",
  "GP12mtp176pu:14565": "uvācāruṇamudbhrāntaḥ kopāllokaikalocanaḥ // MatsP_150.151 //",
  "GP12mtp176pu:14566": "*divākara uvāca",
  "GP12mtp176pu:14567": "nayāruṇa rathaṃ śīghraṃ kālanemiratho yataḥ /",
  "GP12mtp176pu:14568": "vimardastatra viṣamo bhavitā śūrasaṃkṣayaḥ // MatsP_150.152 //",
  "GP12mtp176pu:14569": "jita eṣa śaśāṅko 'tra yadbalaṃ vayamāśritāḥ /",
  "GP12mtp176pu:14570": "ityuktaścodayāmāsa rathaṃ garuḍapūrvajaḥ // MatsP_150.153 //",
  "GP12mtp176pu:14571": "prayatnavidhṛtairaśvaiḥ sitacāmaramālibhiḥ /",
  "GP12mtp176pu:14572": "jagaddīpo 'tha bhagavāñ jagrāha vitataṃ dhanuḥ // MatsP_150.154 //",
  "GP12mtp176pu:14573": "śarau ca dvau mahābhāgo divyāvāśīviṣadyutī /",
  "GP12mtp176pu:14574": "saṃcārāstreṇa saṃdhāya bāṇamekaṃ sasarja saḥ // MatsP_150.155 //",
  "GP12mtp176pu:14575": "dvitīyamindrajālena yojitaṃ pramumoca ha /",
  "GP12mtp176pu:14576": "saṃcārāstreṇa rūpāṇāṃ kṣaṇāccakre viparyayam // MatsP_150.156 //",
  "GP12mtp176pu:14577": "devānāṃ dānavaṃ rūpaṃ dānavānāṃ ca daivikam /",
  "GP12mtp176pu:14578": "matvā surānsvakāneva jaghne ghorāstralāghavāt // MatsP_150.157 //",
  "GP12mtp176pu:14579": "kālanemī ruṣāviṣṭaḥ kṛtānta iva saṃkṣaye /",
  "GP12mtp176pu:14580": "kāṃścitkhaḍgena tīkṣṇena kāṃścin nārācavṛṣṭibhiḥ /",
  "GP12mtp176pu:14581": "kāṃścidgadābhirghorābhiḥ kāṃścidghoraiḥ paraśvadhaiḥ // MatsP_150.158 //",
  "GP12mtp176pu:14582": "śirāṃsi keṣāṃcidapātayacca bhujānrathānsārathīṃścogravegaḥ /",
  "GP12mtp176pu:14583": "kāṃścit pipeṣātha rathasya vegāt kāṃścitkrudhā coddhatamuṣṭipātaiḥ // MatsP_150.159 //",
  "GP12mtp176pu:14584": "raṇe vinihatāndṛṣṭvā nemiḥ svāndānavādhipaḥ /",
  "GP12mtp176pu:14585": "rūpaṃ svaṃ tu prapadyanta hy asurāḥ suradharṣitāḥ // MatsP_150.160 //",
  "GP12mtp176pu:14586": "kālanemī ruṣāviṣṭas teṣāṃ rūpaṃ na buddhavān /",
  "GP12mtp176pu:14587": "nemidaityastu tāndṛṣṭvā kālanemimuvāca ha // MatsP_150.161 //",
  "GP12mtp176pu:14588": "ahaṃ nemiḥ suro naiva kālaneme vidasva mām /",
  "GP12mtp176pu:14589": "bhavatā mohitenājau nihatā bhūrivikramāḥ // MatsP_150.162 //",
  "GP12mtp176pu:14590": "daityānāṃ daśalakṣāṇi durjayānāṃ surairiha /",
  "GP12mtp176pu:14591": "sarvāstravāraṇaṃ muñca brāhmamastraṃ tvarānvitaḥ // MatsP_150.163 //",
  "GP12mtp176pu:14592": "sa tena bodhito daityaḥ sambhramākulacetanaḥ /",
  "GP12mtp176pu:14593": "yojayāmāsa bāṇaṃ hi brahmāstravihitena tu // MatsP_150.164 //",
  "GP12mtp176pu:14594": "mumoca cāpi daityendraḥ sa svayaṃ surakaṇṭakaḥ /",
  "GP12mtp176pu:14595": "tato 'stratejasā vyāptaṃ trailokyaṃ sacarācaram // MatsP_150.165 //",
  "GP12mtp176pu:14596": "devānāṃ cābhavatsainyaṃ sarvameva bhayānvitam /",
  "GP12mtp176pu:14597": "saṃcarāstraṃ ca saṃśāntaṃ svayamāyodhane babhau // MatsP_150.166 //",
  "GP12mtp176pu:14598": "tasminpratihate hyastre bhraṣṭatejā divākaraḥ /",
  "GP12mtp176pu:14599": "mahendrajālamāśritya cakre svāṃ koṭiśastanum // MatsP_150.167 //",
  "GP12mtp176pu:14600": "visphūrjatkarasampāta-samākrāntajagattrayam /",
  "GP12mtp176pu:14601": "tatāpa dānavānīkaṃ gatamajjaughaśoṇitam // MatsP_150.168 //",
  "GP12mtp176pu:14602": "tataścāvarṣadanalaṃ samantād atisaṃhatam /",
  "GP12mtp176pu:14603": "cakṣūṃṣi dānavendrāṇāṃ cakārāndhāni ca prabhuḥ // MatsP_150.169 //",
  "GP12mtp176pu:14604": "gajānāmagalanmedaḥ petuścāpyaravā bhuvi /",
  "GP12mtp176pu:14605": "turagā niḥśvasantaśca gharmārtā rathino 'pi ca // MatsP_150.170 //",
  "GP12mtp176pu:14606": "itaścetaśca salilaṃ prārthayantastṛṣāturāḥ /",
  "GP12mtp176pu:14607": "pracchāyaviṭapāṃścaiva girīṇāṃ gahvarāṇi ca // MatsP_150.171 //",
  "GP12mtp176pu:14608": "teṣāṃ prārthayatāṃ śītaṃ drumāntaravisarpiṇām /",
  "GP12mtp176pu:14609": "dāvāgniḥ prajvalaṃścaiva ghorārcirdagdhapādapaḥ /",
  "GP12mtp176pu:14610": "toyārthinaḥ puro dṛṣṭvā toyaṃ kallolamālinam // MatsP_150.172 //",
  "GP12mtp176pu:14611": "puraḥsthitamapi prāptuṃ na śekuravamarditāḥ /",
  "GP12mtp176pu:14612": "aprāpya salilaṃ bhūmau vyāttāsyā gatacetasaḥ // MatsP_150.173 //",
  "GP12mtp176pu:14613": "tatra tatra vyadṛśyanta mṛtā daityeśvarā bhuvi /",
  "GP12mtp176pu:14614": "rathā gajāśca patitās turagāśca samāpitāḥ // MatsP_150.174 //",
  "GP12mtp176pu:14615": "sthitā vamanto dhāvanto galadraktavasāsṛjaḥ /",
  "GP12mtp176pu:14616": "dānavānāṃ sahasrāṇi vyadṛśyanta mṛtāni tu // MatsP_150.175 //",
  "GP12mtp176pu:14617": "saṃkṣaye dānavendrāṇāṃ tasminmahati vartite /",
  "GP12mtp176pu:14618": "prakopodbhūtatāmrākṣaḥ kālanemī ruṣāturaḥ // MatsP_150.176 //",
  "GP12mtp176pu:14619": "abhavatkalpameghābhaḥ sphuradbhūriśatahradaḥ /",
  "GP12mtp176pu:14620": "gambhīrāsphoṭanirhrāda-jagaddhṛdayaghaṭṭakaḥ // MatsP_150.177 //",
  "GP12mtp176pu:14621": "pracchādya gaganābhogaṃ ravimāyāṃ vyanāśayat /",
  "GP12mtp176pu:14622": "śītaṃ vavarṣa salilaṃ dānavendrabalaṃ prati // MatsP_150.178 //",
  "GP12mtp176pu:14623": "daityāstāṃ vṛṣṭimāsādya samāśvastāstataḥ kramāt /",
  "GP12mtp176pu:14624": "bījāṅkurā ivāmlānāḥ prāpya vṛṣṭiṃ dharātale // MatsP_150.179 //",
  "GP12mtp176pu:14625": "tataḥ sa megharūpī tu kālanemirmahāsuraḥ /",
  "GP12mtp176pu:14626": "śastravṛṣṭiṃ vavarṣogrāṃ devānīkeṣu durjayām // MatsP_150.180 //",
  "GP12mtp176pu:14627": "tayā vṛṣṭyā bādhyamānā daityendrāṇāṃ mahaujasām /",
  "GP12mtp176pu:14628": "gatiṃ kāṃ ca na paśyanto gāvaḥ śītārditā iva // MatsP_150.181 //",
  "GP12mtp176pu:14629": "parasparaṃ vyalīyanta pṛṣṭheṣu vyastrapāṇayaḥ /",
  "GP12mtp176pu:14630": "sveṣu bādhe vyalīyanta gajeṣu turageṣu ca // MatsP_150.182 //",
  "GP12mtp176pu:14631": "ratheṣu tvamarāstrastās tatra tatra nililyire /",
  "GP12mtp176pu:14632": "apare kuñcitairgātraiḥ svahastapihitānanāḥ // MatsP_150.183 //",
  "GP12mtp176pu:14633": "itaścetaśca saṃbhrāntā babhramurvai diśo daśa /",
  "GP12mtp176pu:14634": "evaṃvidhe tu saṃgrāme tumule devasaṃkṣaye // MatsP_150.184 //",
  "GP12mtp176pu:14635": "dṛśyante patitā bhūmau śastrabhinnāṅgasaṃdhayaḥ /",
  "GP12mtp176pu:14636": "vibhujā bhinnamūrdhānas tathā chinnorujānavaḥ // MatsP_150.185 //",
  "GP12mtp176pu:14637": "viparyastarathāsaṅgā niṣpiṣṭadhvajapaṅktayaḥ /",
  "GP12mtp176pu:14638": "nirbhinnāṅgaisturaṃgaistu gajaiścācalasaṃnibhaiḥ // MatsP_150.186 //",
  "GP12mtp176pu:14639": "srutaraktahradairbhūmir vikṛtāvikṛtā babhau /",
  "GP12mtp176pu:14640": "evamājau balī daityaḥ kālanemirmahāsuraḥ // MatsP_150.187 //",
  "GP12mtp176pu:14641": "jaghne muhūrtamātreṇa gandharvāṇāṃ daśāyutam /",
  "GP12mtp176pu:14642": "yakṣāṇāṃ pañca lakṣāṇi rakṣasāmayutāni ṣaṭ // MatsP_150.188 //",
  "GP12mtp176pu:14643": "trīṇi lakṣāṇi jaghne sa kiṃnarāṇāṃ tarasvinām /",
  "GP12mtp176pu:14644": "jaghne piśācamukhyānāṃ sapta lakṣāṇi nirbhayaḥ // MatsP_150.189 //",
  "GP12mtp176pu:14645": "itareṣāmasaṃkhyātāḥ surajātinikāyinām /",
  "GP12mtp176pu:14646": "jaghne sa koṭīḥ saṃkruddhaś citrāstrairastrakovidaḥ // MatsP_150.190 //",
  "GP12mtp176pu:14647": "evaṃ paribhave bhīme tadā tvamarasaṃkṣaye /",
  "GP12mtp176pu:14648": "saṃkruddhāvaśvinau devau citrāstrakavacojjvalau // MatsP_150.191 //",
  "GP12mtp176pu:14649": "jaghnatuḥ samare daityaṃ kṛtāntānalasaṃnibham /",
  "GP12mtp176pu:14650": "tamāsādya raṇe ghoram ekaikaḥ ṣaṣṭibhiḥ śaraiḥ // MatsP_150.192 //",
  "GP12mtp176pu:14651": "jaghne marmasu tīkṣṇāgrair asuraṃ bhīmadarśanam /",
  "GP12mtp176pu:14652": "tābhyāṃ bāṇaprahāraiḥ sa kiṃcidāyastacetanaḥ // MatsP_150.193 //",
  "GP12mtp176pu:14653": "jagrāha cakramaṣṭāraṃ tailadhautaṃ raṇāntakam /",
  "GP12mtp176pu:14654": "tena cakreṇa so 'śvibhyāṃ cicheda rathakūbaram // MatsP_150.194 //",
  "GP12mtp176pu:14655": "jagrāhātha dhanurdaityaḥ śarāṃścāśīviṣopamān /",
  "GP12mtp176pu:14656": "vavarṣa bhiṣajo mūrdhni saṃchādyākāśagocaram // MatsP_150.195 //",
  "GP12mtp176pu:14657": "tāvapyastraiścichidatuḥ śitaistairdaityasāyakān /",
  "GP12mtp176pu:14658": "tacca karma tayordṛṣṭvā vismitaḥ kopamāviśat // MatsP_150.196 //",
  "GP12mtp176pu:14659": "mahatā sa tu kopena sarvāyomayasādanam /",
  "GP12mtp176pu:14660": "jagrāha mudgaraṃ bhīmaṃ kāladaṇḍavibhīṣaṇam // MatsP_150.197 //",
  "GP12mtp176pu:14661": "sa tato bhrāmya vegena cikṣepāśvirathaṃ prati /",
  "GP12mtp176pu:14662": "taṃ tu mudgaram āyāntam ālokyāmbaragocaram // MatsP_150.198 //",
  "GP12mtp176pu:14663": "tyaktvā rathau tu tau vegād āplutau tarasāśvinau /",
  "GP12mtp176pu:14664": "tau rathau sa tu niṣpiṣya mudgaro 'calasaṃnibhaḥ // MatsP_150.199 //",
  "GP12mtp176pu:14665": "dārayāmāsa dharaṇīṃ hemajālapariṣkṛtaḥ /",
  "GP12mtp176pu:14666": "tasya karmāśvinau dṛṣṭvā bhiṣajau citrayodhinau // MatsP_150.200 //",
  "GP12mtp176pu:14667": "vajrāstraṃ tu prakurvāte dānavendranivāraṇam /",
  "GP12mtp176pu:14668": "tato vajramayaṃ varṣaṃ prāvartad atidāruṇam // MatsP_150.201 //",
  "GP12mtp176pu:14669": "ghoravajraprahāraistu daityendraḥ sa pariṣkṛtaḥ /",
  "GP12mtp176pu:14670": "ratho dhvajo dhanuścakraṃ kavacaṃ cāpi kāñcanam // MatsP_150.202 //",
  "GP12mtp176pu:14671": "kṣaṇena tilaśo jātaṃ sarvasainyasya paśyataḥ /",
  "GP12mtp176pu:14672": "taddṛṣṭvā duṣkaraṃ karma so 'śvibhyāṃ bhīmavikramaḥ // MatsP_150.203 //",
  "GP12mtp176pu:14673": "nārāyaṇāstraṃ balavān mumoca raṇamūrdhani /",
  "GP12mtp176pu:14674": "vajrāstraṃ śamayāmāsa dānavendro 'stratejasā // MatsP_150.204 //",
  "GP12mtp176pu:14675": "tasminpraśānte vajrāstre kālanemiranantaram /",
  "GP12mtp176pu:14676": "jīvagrāhaṃ grāhayitum aśvinau tu pracakrame // MatsP_150.205 //",
  "GP12mtp176pu:14677": "tāvaśvinau raṇādbhītau sahasrākṣarathaṃ prati /",
  "GP12mtp176pu:14678": "prayātau vepamānau tu padā śastravivarjitau // MatsP_150.206 //",
  "GP12mtp176pu:14679": "tayoranugato daityaḥ kālanemirmahābalaḥ /",
  "GP12mtp176pu:14680": "prāpyendrasya rathaṃ krūro daityānīkapadānugaḥ // MatsP_150.207 //",
  "GP12mtp176pu:14681": "taṃ dṛṣṭvā sarvabhūtāni vitresurvihvalāni tu /",
  "GP12mtp176pu:14682": "dṛṣṭvā daityasya tatkrauryaṃ sarvabhūtāni menire // MatsP_150.208 //",
  "GP12mtp176pu:14683": "parājayaṃ mahendrasya sarvalokakṣayāvaham /",
  "GP12mtp176pu:14684": "celuḥ śikhariṇo mukhyāḥ peturulkā nabhastalāt // MatsP_150.209 //",
  "GP12mtp176pu:14685": "jagarjurjaladā dikṣu hy udbhūtāśca mahārṇavāḥ /",
  "GP12mtp176pu:14686": "tāṃ bhūtavikṛtiṃ dṛṣṭvā bhagavāngaruḍadhvajaḥ // MatsP_150.210 //",
  "GP12mtp176pu:14687": "vyabudhyatāhiparyaṅke yoganidrāṃ vihāya tu /",
  "GP12mtp176pu:14688": "lakṣmīkarayugājasra-lālitāṅghrisaroruhaḥ // MatsP_150.211 //",
  "GP12mtp176pu:14689": "śaradambaranīlābja-kāntadehachavirvibhuḥ /",
  "GP12mtp176pu:14690": "kaustubhodbhāsitoraskaḥ kāntakeyūrabhāsvaraḥ // MatsP_150.212 //",
  "GP12mtp176pu:14691": "vimṛśya surasaṃkṣobhaṃ vainateyaṃ samāhvayat /",
  "GP12mtp176pu:14692": "āhūte 'vasthite tasmin nāgāvasthitavarṣmaṇi // MatsP_150.213 //",
  "GP12mtp176pu:14693": "divyanānāstratīkṣṇārcir āruhyāgāt surānsvayam /",
  "GP12mtp176pu:14694": "tatrāpaśyata devendram abhidrutamabhiplutaiḥ // MatsP_150.214 //",
  "GP12mtp176pu:14695": "dānavendrairnavāmbhoda-sacchāyaiḥ pauruṣotkaṭaiḥ /",
  "GP12mtp176pu:14696": "yathā hi puruṣaṃ ghorair abhāgyairvaṃśaśālibhiḥ // MatsP_150.215 //",
  "GP12mtp176pu:14697": "paritrāṇāyāśu kṛtaṃ sukṣetre karma nirmalam /",
  "GP12mtp176pu:14698": "athāpaśyanta daiteyā viyati jyotirmaṇḍalam // MatsP_150.216 //",
  "GP12mtp176pu:14699": "sphurantamudayādristhaṃ sūryamuṣṇatviṣā iva /",
  "GP12mtp176pu:14700": "prabhāvaṃ jñātumicchanto dānavāstasya tejasaḥ // MatsP_150.217 //",
  "GP12mtp176pu:14701": "garutmantamapaśyantaḥ kalpāntānalasaṃnibham /",
  "GP12mtp176pu:14702": "tamāsthitaṃ ca meghaugha-dyutimakṣayamacyutam // MatsP_150.218 //",
  "GP12mtp176pu:14703": "tam ālokyāsurendrāstu harṣasampūrṇamānasāḥ /",
  "GP12mtp176pu:14704": "ayaṃ vai devasarvasvaṃ jite 'sminnirjitāḥ surāḥ // MatsP_150.219 //",
  "GP12mtp176pu:14705": "ayaṃ sa daityacakrāṇāṃ kṛtāntaḥ keśavo 'rihā /",
  "GP12mtp176pu:14706": "enamāśritya lokeṣu yajñabhāgabhujo 'marāḥ // MatsP_150.220 //",
  "GP12mtp176pu:14707": "ityuktvā dānavāḥ sarve parivārya samantataḥ /",
  "GP12mtp176pu:14708": "nijaghnurvividhairastrais te tam āyāntam āhave // MatsP_150.221 //",
  "GP12mtp176pu:14709": "kālanemiprabhṛtayo daśa daityā mahārathāḥ /",
  "GP12mtp176pu:14710": "ṣaṣṭyā vivyādha bāṇānāṃ kālanemirjanārdanam // MatsP_150.222 //",
  "GP12mtp176pu:14711": "nimiḥ śatena bāṇānāṃ mathano 'śītibhiḥ śaraiḥ /",
  "GP12mtp176pu:14712": "jambhakaścaiva saptatyā śumbho daśabhireva ca // MatsP_150.223 //",
  "GP12mtp176pu:14713": "śeṣā daityeśvarāḥ sarve viṣṇumekaikaśaḥ śaraiḥ /",
  "GP12mtp176pu:14714": "daśabhiścaiva yattāste jaghnuḥ sagaruḍaṃ raṇe // MatsP_150.224 //",
  "GP12mtp176pu:14715": "teṣām amṛṣya tatkarma viṣṇurdānavasūdanaḥ /",
  "GP12mtp176pu:14716": "ekaikaṃ dānavaṃ jaghne ṣaḍbhiḥ ṣaḍbhirajihmagaiḥ // MatsP_150.225 //",
  "GP12mtp176pu:14717": "ākarṇakṛṣṭairbhūyaśca kālanemis tribhiḥ śaraiḥ /",
  "GP12mtp176pu:14718": "viṣṇuṃ vivyādha hṛdaye krodhādraktavilocanaḥ // MatsP_150.226 //",
  "GP12mtp176pu:14719": "tasyāśobhanta te bāṇā hṛdaye taptakāñcanāḥ /",
  "GP12mtp176pu:14720": "mayūkhānīva dīptāni kaustubhasya sphuṭatviṣaḥ // MatsP_150.227 //",
  "GP12mtp176pu:14721": "tairbāṇaiḥ kiṃcidāyasto harirjagrāha mudgaram /",
  "GP12mtp176pu:14722": "satataṃ bhrāmya vegena dānavāya vyasarjayat // MatsP_150.228 //",
  "GP12mtp176pu:14723": "dānavendrastamaprāptaṃ viyatyeva śataiḥ śaraiḥ /",
  "GP12mtp176pu:14724": "cicheda tilaśaḥ kruddho darśayanpāṇilāghavam // MatsP_150.229 //",
  "GP12mtp176pu:14725": "tato viṣṇuḥ prakupitaḥ prāsaṃ jagrāha bhairavam /",
  "GP12mtp176pu:14726": "tena daityasya hṛdayaṃ tāḍayāmāsa gāḍhataḥ // MatsP_150.230 //",
  "GP12mtp176pu:14727": "kṣaṇena labdhasaṃjñastu kālanemirmahāsuraḥ /",
  "GP12mtp176pu:14728": "śaktiṃ jagrāha tīkṣṇāgrāṃ hemaghaṇṭāṭṭahāsinīm // MatsP_150.231 //",
  "GP12mtp176pu:14729": "tayā vāmabhujaṃ viṣṇor bibheda ditinandanaḥ /",
  "GP12mtp176pu:14730": "bhinnaḥ śaktyā bhujastasya srutaśoṇita ābabhau // MatsP_150.232 //",
  "GP12mtp176pu:14731": "padmarāgamayeneva keyūreṇa vibhūṣitaḥ /",
  "GP12mtp176pu:14732": "tato viṣṇuḥ prakupito jagrāha vipulaṃ dhanuḥ // MatsP_150.233 //",
  "GP12mtp176pu:14733": "saptadaśa ca nārācāṃs tīkṣṇānmarmavibhedinaḥ /",
  "GP12mtp176pu:14734": "daityasya hṛdayaṃ ṣaḍbhir vivyādha ca tribhiḥ śaraiḥ // MatsP_150.234 //",
  "GP12mtp176pu:14735": "caturbhiḥ sārathiṃ cāsya dhvajaṃ caikena pattriṇā /",
  "GP12mtp176pu:14736": "dvābhyāṃ jyādhanuṣī cāpi bhujaṃ savyaṃ ca pattriṇā // MatsP_150.235 //",
  "GP12mtp176pu:14737": "sa viddho hṛdaye gāḍhaṃ daityo hariśilīmukhaiḥ /",
  "GP12mtp176pu:14738": "srutaraktāruṇaprāṃśuḥ pīḍākulitamānasaḥ // MatsP_150.236 //",
  "GP12mtp176pu:14739": "cakampe māruteneva noditaḥ kiṃśukadrumaḥ /",
  "GP12mtp176pu:14740": "tamākampitamālakṣya gadāṃ jagrāha keśavaḥ // MatsP_150.237 //",
  "GP12mtp176pu:14741": "tāṃ ca vegena cikṣepa kālanemirathaṃ prati /",
  "GP12mtp176pu:14742": "sā papāta śirasyugrā vipulā kālaneminaḥ // MatsP_150.238 //",
  "GP12mtp176pu:14743": "saṃcūrṇitottamāṅgastu niṣpiṣṭamukuṭo 'suraḥ /",
  "GP12mtp176pu:14744": "srutaraktaugharandhrastu srutadhāturivācalaḥ // MatsP_150.239 //",
  "GP12mtp176pu:14745": "prāpatatsve rathe bhagne visaṃjñaḥ śiṣṭajīvitaḥ /",
  "GP12mtp176pu:14746": "patitasya rathopasthe dānavasyācyuto 'rihā // MatsP_150.240 //",
  "GP12mtp176pu:14747": "smitapūrvamuvācedaṃ vākyaṃ cakrāyudhaḥ prabhuḥ /",
  "GP12mtp176pu:14748": "gacchāsura vimukto 'si sāmprataṃ jīva nirbhayaḥ // MatsP_150.241 //",
  "GP12mtp176pu:14749": "tataḥ svalpena kālena ahameva tavāntakaḥ /",
  "GP12mtp176pu:14750": "etacchrutvā vacastasya sārathiḥ kālaneminaḥ /",
  "GP12mtp176pu:14751": "apavāhya rathaṃ dūram anayatkālaneminaḥ // MatsP_150.242 //",
  "GP12mtp176pu:14752": "______________________________________________________",
  "GP12mtp176pu:14753": "Matsya-Purāṇa 151",
  "GP12mtp176pu:14754": "*sūta uvāca",
  "GP12mtp176pu:14755": "taṃ dṛṣṭvā dānavāḥ kruddhāśceruḥ svaiḥ svairbalairvṛtāḥ /*",
  "GP12mtp176pu:14756": "saraghā iva mākṣīkaharaṇe sarvatodiśam // MatsP_151.1 //*",
  "GP12mtp176pu:14757": "kṛṣṇacāmarajālāḍhye sudhāviracitāṅkure /",
  "GP12mtp176pu:14758": "citrapañcapatāke tu prabhinnakaraṭāmukhe // MatsP_151.2 //",
  "GP12mtp176pu:14759": "parvatābhe gaje bhīme madasrāviṇi durdhare /",
  "GP12mtp176pu:14760": "āruhyājau nimirdaityo hariṃ pratyudyayau balī // MatsP_151.3 //",
  "GP12mtp176pu:14761": "tasyāsandānavā raudrā gajasya padarakṣiṇaḥ /",
  "GP12mtp176pu:14762": "saptaviṃśatisāhasrāḥ kirīṭakavacojjvalāḥ // MatsP_151.4 //",
  "GP12mtp176pu:14763": "aśvārūḍhaśca mathano jambhakaścoṣṭravāhanaḥ /",
  "GP12mtp176pu:14764": "śumbho 'pi vipulaṃ meṣaṃ samāruhyāvrajadraṇam // MatsP_151.5 //",
  "GP12mtp176pu:14765": "apare dānavendrāstu yattā nānāstrapāṇayaḥ /",
  "GP12mtp176pu:14766": "ājaghnuḥ samare kruddhā viṣṇumakliṣṭakāriṇam // MatsP_151.6 //",
  "GP12mtp176pu:14767": "parigheṇa nimirdaityo mathano mudgareṇa tu /",
  "GP12mtp176pu:14768": "śumbhaḥ śūlena tīkṣṇena prāsena grasanastathā // MatsP_151.7 //",
  "GP12mtp176pu:14769": "cakreṇa mahiṣaḥ kruddho jambhaḥ śaktyā mahāraṇe /",
  "GP12mtp176pu:14770": "jaghnurnārāyaṇaṃ sarve śeṣāstīkṣṇaiśca mārgaṇaiḥ // MatsP_151.8 //",
  "GP12mtp176pu:14771": "tānyastrāṇi prayuktāni śarīraṃ viviśurhareḥ /",
  "GP12mtp176pu:14772": "gurūktānyupadiṣṭāni sacchiṣyasya śrutāviva // MatsP_151.9 //",
  "GP12mtp176pu:14773": "asambhrānto raṇe viṣṇur atha jagrāha kārmukam /",
  "GP12mtp176pu:14774": "śarāṃścāśīviṣākārāṃs tailadhautānajihmagān // MatsP_151.10 //",
  "GP12mtp176pu:14775": "tato 'bhisaṃdhya daityāṃstān ākarṇākṛṣṭakārmukaḥ /",
  "GP12mtp176pu:14776": "abhyadravadraṇe kruddho daityānīke tu pauruṣāt // MatsP_151.11 //",
  "GP12mtp176pu:14777": "nimiṃ vivyādha viṃśatyā bāṇānāmagnivarcasām /",
  "GP12mtp176pu:14778": "mathanaṃ daśabhirbāṇaiḥ śumbhaṃ pañcabhireva ca // MatsP_151.12 //",
  "GP12mtp176pu:14779": "ekena mahiṣaṃ kruddho vivyādhorasi pattriṇā /",
  "GP12mtp176pu:14780": "jambhaṃ dvādaśabhistīkṣṇaiḥ sarvāṃścaikaikaśo 'ṣṭabhiḥ // MatsP_151.13 //",
  "GP12mtp176pu:14781": "tasya tallāghavaṃ dṛṣṭvā dānavāḥ krodhamūrchitāḥ /",
  "GP12mtp176pu:14782": "nardamānāḥ prayatnena cakruratyadbhutaṃ raṇam // MatsP_151.14 //",
  "GP12mtp176pu:14783": "cichedātha dhanurviṣṇor nimirbhallena dānavaḥ /",
  "GP12mtp176pu:14784": "saṃdhyamānaṃ śaraṃ haste cicheda mahiṣāsuraḥ // MatsP_151.15 //",
  "GP12mtp176pu:14785": "pīḍayāmāsa garuḍaṃ jambhastīkṣṇaistu sāyakaiḥ /",
  "GP12mtp176pu:14786": "bhujaṃ tasyāhanadgāḍhaṃ śumbho bhūdharasaṃnibhaḥ // MatsP_151.16 //",
  "GP12mtp176pu:14787": "chinne dhanuṣi govindo gadāṃ jagrāha bhīṣaṇām /",
  "GP12mtp176pu:14788": "tāṃ prāhiṇotsa vegena mathanāya mahāhave // MatsP_151.17 //",
  "GP12mtp176pu:14789": "tāmaprāptāṃ nimirbāṇaiś cicheda tilaśo raṇe /",
  "GP12mtp176pu:14790": "tāṃ nāśamāgatāṃ dṛṣṭvā hīnāgre prārthanāmiva // MatsP_151.18 //",
  "GP12mtp176pu:14791": "jagrāha mudgaraṃ ghoraṃ divyaratnapariṣkṛtam /",
  "GP12mtp176pu:14792": "taṃ mumocātha vegena nimimuddiśya dānavam // MatsP_151.19 //",
  "GP12mtp176pu:14793": "tam āyāntaṃ viyatyeva trayo daityā nyavārayan /",
  "GP12mtp176pu:14794": "gadayā jambhadaityastu grasanaḥ paṭṭiśena tu // MatsP_151.20 //",
  "GP12mtp176pu:14795": "śaktyā ca mahiṣo daityaḥ svapakṣajayakāṅkṣayā /",
  "GP12mtp176pu:14796": "nirākṛtaṃ tamālokya durjane praṇayaṃ yathā // MatsP_151.21 //",
  "GP12mtp176pu:14797": "jagrāha śaktimugrāgrām aṣṭaghaṇṭotkaṭasvanām /",
  "GP12mtp176pu:14798": "jambhāya tāṃ samuddiśya prāhiṇodraṇabhīṣaṇaḥ // MatsP_151.22 //",
  "GP12mtp176pu:14799": "tāmambarasthāṃ jagrāha gajo dānavanandanaḥ /",
  "GP12mtp176pu:14800": "gṛhītāṃ tāṃ samālokya śikṣāmiva vivekibhiḥ // MatsP_151.23 //",
  "GP12mtp176pu:14801": "dṛḍhaṃ bhārasahaṃ sāram anyadādāya kārmukam /",
  "GP12mtp176pu:14802": "raudrāstramabhisaṃdhāya tasminbāṇaṃ mumoca ha // MatsP_151.24 //",
  "GP12mtp176pu:14803": "tato 'stratejasā sarvaṃ vyāptaṃ lokaṃ carācaram /",
  "GP12mtp176pu:14804": "tato bāṇamayaṃ sarvam ākāśaṃ samadṛśyata // MatsP_151.25 //",
  "GP12mtp176pu:14805": "bhūrdiśo vidiśaścaiva bāṇajālamayā babhuḥ /",
  "GP12mtp176pu:14806": "dṛṣṭvā tadastramāhātmyaṃ senanīr grasano 'suraḥ // MatsP_151.26 //",
  "GP12mtp176pu:14807": "brāhmamastraṃ cakārāsau sarvāstravinivāraṇam /",
  "GP12mtp176pu:14808": "tena tatpraśamaṃ yātaṃ raudrāstraṃ lokaghasmaram // MatsP_151.27 //",
  "GP12mtp176pu:14809": "astre pratihate tasmin viṣṇurdānavasūdanaḥ /",
  "GP12mtp176pu:14810": "kāladaṇḍāstramakarot sarvalokabhayaṃkaram // MatsP_151.28 //",
  "GP12mtp176pu:14811": "saṃdhīyamāne tasmiṃstu mārutaḥ paruṣo vavau /",
  "GP12mtp176pu:14812": "cakampe ca mahī devī daityā bhinnadhiyo 'bhavan // MatsP_151.29 //",
  "GP12mtp176pu:14813": "tadastramugraṃ dṛṣṭvā tu dānavā yuddhadurmadāḥ /",
  "GP12mtp176pu:14814": "cakrurastrāṇi divyāni nānārūpāṇi saṃyuge // MatsP_151.30 //",
  "GP12mtp176pu:14815": "nārāyaṇāstraṃ grasano gṛhītvā cakraṃ nimiḥ svāstravaraṃ mumoca /",
  "GP12mtp176pu:14816": "aiṣīkamastraṃ ca cakāra jambhas tatkāladaṇḍāstranivāraṇāya // MatsP_151.31 //",
  "GP12mtp176pu:14817": "yāvanna saṃdhyā na daśāṃ prayānti daityeśvarāścāstranivāraṇāya /",
  "GP12mtp176pu:14818": "tāvatkṣaṇenaiva jaghāna koṭīr daityeśvarāṇāṃ sagajānsahāśvān // MatsP_151.32 //",
  "GP12mtp176pu:14819": "anantaraṃ śāntamabhūttadastraṃ daityāstrayogeṇa tu kāladaṇḍam /",
  "GP12mtp176pu:14820": "śāntaṃ tadālokya hariḥ svaśastraṃ svavikrame manyuparītamūrtiḥ // MatsP_151.33 //",
  "GP12mtp176pu:14821": "jagrāha cakraṃ tapanāyutābham ugrāramātmānamiva dvitīyam /",
  "GP12mtp176pu:14822": "cikṣepa senāpataye 'bhisaṃdhya kaṇṭhasthalaṃ vajrakaṭhoramugram // MatsP_151.34 //",
  "GP12mtp176pu:14823": "cakraṃ tadākāśagataṃ vilokya sarvātmanā daityavarāḥ svavīryaiḥ /",
  "GP12mtp176pu:14824": "nāśaknuvanvārayituṃ pracaṇḍaṃ daivaṃ yathā karma mudhā prapannam // MatsP_151.35 //",
  "GP12mtp176pu:14825": "tamapratarkyaṃ janayannajayyaṃ cakraṃ papāta grasanasya kaṇṭhe /",
  "GP12mtp176pu:14826": "dvidhā tu kṛtvā grasanasya kaṇṭhaṃ tadraktadhārāruṇaghoranābhi /",
  "GP12mtp176pu:14827": "jagāma bhūyo 'pi janārdanasya pāṇiṃ pravṛddhānalatulyadīpti // MatsP_151.36 //",
  "GP12mtp176pu:14828": "______________________________________________________",
  "GP12mtp176pu:14829": "Matsya-Purāṇa 152",
  "GP12mtp176pu:14830": "tasminvinihate daitye grasane lokanāyake /",
  "GP12mtp176pu:14831": "nirmaryādamayudhyanta hariṇā saha dānavāḥ // MatsP_152.1 //",
  "GP12mtp176pu:14832": "paṭṭiśairmuśalaiḥ pāśair gadābhiḥ kuṇapairapi /",
  "GP12mtp176pu:14833": "tīkṣṇānanaiśca nārācaiś cakraiḥ śaktibhireva ca // MatsP_152.2 //",
  "GP12mtp176pu:14834": "tānastrāndānavairmuktāṃś citrayodhī janārdanaḥ /",
  "GP12mtp176pu:14835": "ekaikaṃ śataśaścakre bāṇairagniśikhopamaiḥ // MatsP_152.3 //",
  "GP12mtp176pu:14836": "tataḥ kṣīṇāyudhaprāṇā dānavā bhrāntacetasaḥ /",
  "GP12mtp176pu:14837": "astrāṇyādātumabhavann asamarthā yadā raṇe // MatsP_152.4 //",
  "GP12mtp176pu:14838": "tadā mṛtairgajairaśvair janārdanamayodhayan /",
  "GP12mtp176pu:14839": "samantātkoṭiśo daityāḥ sarvataḥ pratyayodhayan // MatsP_152.5 //",
  "GP12mtp176pu:14840": "bahu kṛtvā vapurviṣṇuḥ kiṃcicchāntabhujo 'bhavat /",
  "GP12mtp176pu:14841": "uvāca ca garutmantaṃ tasminsutumule raṇe // MatsP_152.6 //",
  "GP12mtp176pu:14842": "garutmankaccidaśrāntas tvamasminnapi sāmpratam /",
  "GP12mtp176pu:14843": "yadyaśrānto 'si tadyāhi mathanasya rathaṃ prati // MatsP_152.7 //",
  "GP12mtp176pu:14844": "śrānto 'syatha muhūrtaṃ tvaṃ raṇādapasṛto bhava /",
  "GP12mtp176pu:14845": "ityukto garuḍastena viṣṇunā prabhaviṣṇunā // MatsP_152.8 //",
  "GP12mtp176pu:14846": "āsasāda raṇe daityaṃ mathanaṃ ghoradarśanam /",
  "GP12mtp176pu:14847": "daityastvabhimukhaṃ dṛṣṭvā śaṅkhacakragadādharam // MatsP_152.9 //",
  "GP12mtp176pu:14848": "jaghāna bhindipālena śitabāṇena vakṣasi /",
  "GP12mtp176pu:14849": "tatprahāramacintyaiva viṣṇustasminmahāhave // MatsP_152.10 //",
  "GP12mtp176pu:14850": "jaghāna pañcabhirbāṇair mārjitaiśca śilāśitaiḥ /",
  "GP12mtp176pu:14851": "punardaśabhir ākṛṣṭais taṃ tatāḍa stanāntare // MatsP_152.11 //",
  "GP12mtp176pu:14852": "viddho marmasu daityendro haribāṇairakampata /",
  "GP12mtp176pu:14853": "sa muhūrtaṃ samāśvāsya jagrāha parighaṃ tadā // MatsP_152.12 //",
  "GP12mtp176pu:14854": "jaghne janārdanaṃ cāpi parigheṇāgnivarcasā /",
  "GP12mtp176pu:14855": "viṣṇustena prahāreṇa kiṃcidāghūrṇito 'bhavat // MatsP_152.13 //",
  "GP12mtp176pu:14856": "tataḥ krodhavivṛttākṣo gadāṃ jagrāha mādhavaḥ /",
  "GP12mtp176pu:14857": "mathanaṃ sarathaṃ roṣān niṣpipeṣātha roṣataḥ // MatsP_152.14 //",
  "GP12mtp176pu:14858": "sa papātātha daityendraḥ kṣayakāle 'calo yathā /",
  "GP12mtp176pu:14859": "tasminnipatite bhūmau dānave vīryaśālini // MatsP_152.15 //",
  "GP12mtp176pu:14860": "avasādaṃ yayurdaityāḥ kardame kariṇo yathā /",
  "GP12mtp176pu:14861": "tatasteṣu vipanneṣu dānaveṣvatimāniṣu // MatsP_152.16 //",
  "GP12mtp176pu:14862": "prakopādraktanayano mahiṣo dānaveśvaraḥ /",
  "GP12mtp176pu:14863": "pratyudyayau hariṃ raudraḥ svabāhubalamāsthitaḥ // MatsP_152.17 //",
  "GP12mtp176pu:14864": "tīkṣṇadhāreṇa śūlena mahiṣo harimardayan /",
  "GP12mtp176pu:14865": "śaktyā ca garuḍaṃ vīro mahiṣo 'bhyahanaddhṛdi // MatsP_152.18 //",
  "GP12mtp176pu:14866": "tato vyāvṛtya vadanaṃ mahācalaguhānibham /",
  "GP12mtp176pu:14867": "grastumaicchadraṇe daityaḥ sa garutmantamacyutam // MatsP_152.19 //",
  "GP12mtp176pu:14868": "athācyuto 'pi vijñāya dānavasya cikīrṣitam /",
  "GP12mtp176pu:14869": "vadanaṃ pūrayāmāsa divyairastrairmahābalaḥ // MatsP_152.20 //",
  "GP12mtp176pu:14870": "mahiṣasyātha sasṛje bāṇaughaṃ garuḍadhvajaḥ /",
  "GP12mtp176pu:14871": "pidhāya vadanaṃ divyair divyāstraparimantritaiḥ // MatsP_152.21 //",
  "GP12mtp176pu:14872": "sa tairbāṇairabhihato mahiṣo 'calasaṃnibhaḥ /",
  "GP12mtp176pu:14873": "parivartitakāyo 'dhaḥ papāta na mamāra ca // MatsP_152.22 //",
  "GP12mtp176pu:14874": "mahiṣaṃ patitaṃ dṛṣṭvā bhūmau provāca keśavaḥ /",
  "GP12mtp176pu:14875": "mahiṣāsura mattastvaṃ vadhaṃ nāstrairihārhasi // MatsP_152.23 //",
  "GP12mtp176pu:14876": "yoṣidvadhyaḥ purokto 'si sākṣātkamalayoninā /",
  "GP12mtp176pu:14877": "uttiṣṭha jīvitaṃ rakṣa gacchāsmātsaṃgarāddrutam // MatsP_152.24 //",
  "GP12mtp176pu:14878": "tasminparāṅmukhe daitye mahiṣe śumbhadānavaḥ /",
  "GP12mtp176pu:14879": "saṃdaṣṭauṣṭhapuṭaḥ kopād bhrukuṭīkuṭilānanaḥ // MatsP_152.25 //",
  "GP12mtp176pu:14880": "nirmathya pāṇinā pāṇiṃ dhanurādāya bhairavam /",
  "GP12mtp176pu:14881": "sajyaṃ cakāra sa dhanuḥ śarāṃścāśīviṣopamān // MatsP_152.26 //",
  "GP12mtp176pu:14882": "sa citrayodhī dṛḍhamuṣṭipātas tatastu viṣṇuṃ garuḍaṃ ca daityaḥ /",
  "GP12mtp176pu:14883": "bāṇairjvaladvahniśikhānikāśaiḥ kṣiptairasaṃkhyaiḥ parighātahīnaiḥ // MatsP_152.27 //",
  "GP12mtp176pu:14884": "viṣṇuśca daityendraśarāhato 'pi bhuśuṇḍimādāya kṛtāntatulyām /",
  "GP12mtp176pu:14885": "tayā bhuśuṇḍyā ca pipeṣa meṣaṃ śumbhasya pattraṃ dharaṇīdharābham // MatsP_152.28 //",
  "GP12mtp176pu:14886": "tasmādavaplutya hatācca meṣād bhūbhau padātiḥ sa tu daityanāthaḥ /",
  "GP12mtp176pu:14887": "tato mahīsthasya hariḥ śaraughān mumoca kālānalatulyabhāsaḥ // MatsP_152.29 //",
  "GP12mtp176pu:14888": "śaraistribhistasya bhujaṃ bibheda ṣaḍbhiśca śīrṣaṃ daśabhiśca ketum /",
  "GP12mtp176pu:14889": "viṣṇurvikṛṣṭaiḥ śravaṇāvasānaṃ daityasya vivyādha vivṛttanetraḥ // MatsP_152.30 //",
  "GP12mtp176pu:14890": "sa tena viddho vyathito babhūva daityeśvaro visrutaśoṇitaughaḥ /",
  "GP12mtp176pu:14891": "tato 'sya kiṃcic calitasya dhairyād uvāca śaṅkhāmbujaśārṅgapāṇiḥ // MatsP_152.31 //",
  "GP12mtp176pu:14892": "kumārivadhyo 'si raṇaṃ vimuñca śumbhāsura svalpatarairahobhiḥ /",
  "GP12mtp176pu:14893": "vadhaṃ na matto 'rhasi ceha mūḍha vṛthaiva kiṃ yuddhasamutsuko 'si // MatsP_152.32 //",
  "GP12mtp176pu:14894": "jambho vaco viṣṇumukhānniśamya nimiśca niṣpeṣṭumiyeṣa viṣṇum /",
  "GP12mtp176pu:14895": "gadāmathodyamya nimiḥ pracaṇḍāṃ jaghāna gāḍhāṃ garuḍaṃ śirastaḥ // MatsP_152.33 //",
  "GP12mtp176pu:14896": "śumbho 'pi viṣṇuṃ parigheṇa mūrdhni pramṛṣṭaratnaughavicitrabhāsā /",
  "GP12mtp176pu:14897": "tau dānavābhyāṃ viṣamaiḥ prahārair nipetururvyāṃ ghanapāvakābhau // MatsP_152.34 //",
  "GP12mtp176pu:14898": "tatkarma dṛṣṭvā ditijāstu sarve jagarjuruccaiḥ kṛtasiṃhanādāḥ /",
  "GP12mtp176pu:14899": "dhanūṃṣi cāsphoṭya surābhighātair vyadārayanbhūmimapi pracaṇḍāḥ /",
  "GP12mtp176pu:14900": "vāsāṃsi caivādudhuvuḥ pare tu dadhmuśca śaṅkhānakagomukhaughān // MatsP_152.35 //",
  "GP12mtp176pu:14901": "atha saṃjñāmavāpyāśu garuḍo 'pi sakeśavaḥ /",
  "GP12mtp176pu:14902": "parāṅmukho raṇāttasmāt palāyata mahājavaḥ // MatsP_152.36 //",
  "GP12mtp176pu:14903": "______________________________________________________",
  "GP12mtp176pu:14904": "Matsya-Purāṇa 153",
  "GP12mtp176pu:14905": "*sūta uvāca",
  "GP12mtp176pu:14906": "tamālokya palāyantaṃ vibhraṣṭadhvajakārmukam /",
  "GP12mtp176pu:14907": "hariṃ devaḥ sahasrākṣo mene bhagnaṃ durāhave // MatsP_153.1 //",
  "GP12mtp176pu:14908": "daityāṃśca muditāndṛṣṭvā kartavyaṃ nādhyagacchata /",
  "GP12mtp176pu:14909": "athāyānnikaṭe viṣṇoḥ sureśaḥ pākaśāsanaḥ // MatsP_153.2 //",
  "GP12mtp176pu:14910": "uvāca cainaṃ madhuraṃ protsāhaparibṛṃhakam /",
  "GP12mtp176pu:14911": "kimebhiḥ krīḍase deva dānavairduṣṭamānasaiḥ // MatsP_153.3 //",
  "GP12mtp176pu:14912": "durjanairlabdharandhrasya puruṣasya kutaḥ kriyāḥ /",
  "GP12mtp176pu:14913": "śaktenopekṣito nīco manyate balamātmanaḥ // MatsP_153.4 //",
  "GP12mtp176pu:14914": "tasmānna nīcaṃ matimān durgahīnaṃ hi saṃtyajet /",
  "GP12mtp176pu:14915": "athāgresarasaṃpattyā rathino jayamāpnuyuḥ // MatsP_153.5 //",
  "GP12mtp176pu:14916": "kaste sakhābhavaccāgre hiraṇyākṣavadhe vibho /",
  "GP12mtp176pu:14917": "hiraṇyakaśipurdaityo vīryaśālī madoddhataḥ // MatsP_153.6 //",
  "GP12mtp176pu:14918": "tvāṃ prāpyāpaśyadasuro viṣamaṃ smṛtivibhramam /",
  "GP12mtp176pu:14919": "pūrve 'pyatibalā ye ca daityendrāḥ suravidviṣaḥ // MatsP_153.7 //",
  "GP12mtp176pu:14920": "vināśamāgatāḥ prāpya śalabhā iva pāvakam /",
  "GP12mtp176pu:14921": "yuge yuge ca daityānāṃ tvamevāntakaro hare // MatsP_153.8 //",
  "GP12mtp176pu:14922": "tathaivādyeha magnānāṃ bhava viṣṇo surāśrayaḥ /",
  "GP12mtp176pu:14923": "evamuktastato viṣṇur vyavardhata mahābhujaḥ // MatsP_153.9 //",
  "GP12mtp176pu:14924": "ṛddhyā paramayā yuktaḥ sarvabhūtāśrayo 'rihā /",
  "GP12mtp176pu:14925": "athovāca sahasrākṣaṃ kālakṣamam adhokṣajaḥ // MatsP_153.10 //",
  "GP12mtp176pu:14926": "daityendrāḥ svairvadhopāyaiḥ śakyā hantuṃ hi nānyataḥ /",
  "GP12mtp176pu:14927": "durjayastārako daityo muktvā saptadinaṃ śiśum // MatsP_153.11 //",
  "GP12mtp176pu:14928": "kaścitstrīvadhyatāṃ prāpto vadhe 'nyasya kumārikā /",
  "GP12mtp176pu:14929": "jambhastu vadhyatāṃ prāpto dānavaḥ krūravikramaḥ // MatsP_153.12 //",
  "GP12mtp176pu:14930": "tasmādvīryeṇa divyena jahi jambhaṃ jagadvaram /",
  "GP12mtp176pu:14931": "avadhyaḥ sarvabhūtānāṃ tvāṃ vinā sa tu dānavaḥ // MatsP_153.13 //",
  "GP12mtp176pu:14932": "mayā gupto raṇe jambhaṃ jagatkaṇṭakamuddhara /",
  "GP12mtp176pu:14933": "tadvaikuṇṭhavacaḥ śrutvā sahasrākṣo 'marārihā // MatsP_153.14 //",
  "GP12mtp176pu:14934": "samādiśatsurānsarvān sainyasya racanāṃ prati /",
  "GP12mtp176pu:14935": "yatsāraṃ sarvalokeṣu vīryasya tapaso 'pi ca // MatsP_153.15 //",
  "GP12mtp176pu:14936": "tadekādaśa rudrāṃstu cakārāgresarānhariḥ /",
  "GP12mtp176pu:14937": "vyālabhogāṅgasaṃnaddhā balino nīlakaṃdharāḥ // MatsP_153.16 //",
  "GP12mtp176pu:14938": "candrakhaṇḍanṛmuṇḍālī-maṇḍitoruśikhaṇḍinaḥ /",
  "GP12mtp176pu:14939": "śūlajvālāvaliptāṅgā bhujamaṇḍalabhairavāḥ // MatsP_153.17 //",
  "GP12mtp176pu:14940": "piṅgottuṅgajaṭājūṭāḥ siṃhacarmānuṣaṅgiṇaḥ /",
  "GP12mtp176pu:14941": "kapālīśādayo rudrā vidrāvitamahāsurāḥ // MatsP_153.18 //",
  "GP12mtp176pu:14942": "kapālī piṅgalo bhīmo virūpākṣo vilohitaḥ /",
  "GP12mtp176pu:14943": "ajeśaḥ śāsanaḥ śāstā śaṃbhuścaṇḍo dhruvastathā // MatsP_153.19 //",
  "GP12mtp176pu:14944": "eta ekādaśānanta-balā rudrāḥ prabhāviṇaḥ /",
  "GP12mtp176pu:14945": "pālayanto balasyāgre dārayantaśca dānavān // MatsP_153.20 //",
  "GP12mtp176pu:14946": "āpyāyayantastridaśān garjanta iva cāmbudāḥ /",
  "GP12mtp176pu:14947": "himācalābhe mahati kāñcanāmburuhasraji // MatsP_153.21 //",
  "GP12mtp176pu:14948": "pracalaccāmare hema-ghaṇṭāsaṃghātamaṇḍite /",
  "GP12mtp176pu:14949": "airāvate caturdante mātaṅge 'calasaṃsthite // MatsP_153.22 //",
  "GP12mtp176pu:14950": "mahāmadajalasrāve kāmarūpe śatakratuḥ /",
  "GP12mtp176pu:14951": "tasthau himagireḥ śṛṅge bhānumāniva dīptimān // MatsP_153.23 //",
  "GP12mtp176pu:14952": "tasyārakṣatpadaṃ savyaṃ māruto 'mitavikramaḥ /",
  "GP12mtp176pu:14953": "jugopāparamagnistu jvālāpūritadiṅmukhaḥ // MatsP_153.24 //",
  "GP12mtp176pu:14954": "pṛṣṭharakṣo 'bhavadviṣṇuḥ sasainyasya śatakratoḥ /",
  "GP12mtp176pu:14955": "ādityā vasavo viśve marutaścāśvināvapi // MatsP_153.25 //",
  "GP12mtp176pu:14956": "gandharvā rākṣasā yakṣāḥ sakiṃnaramahoragāḥ /",
  "GP12mtp176pu:14957": "nānāvidhāyudhāścitrā dadhānā hemabhūṣaṇāḥ // MatsP_153.26 //",
  "GP12mtp176pu:14958": "koṭiśaḥ koṭiśaḥ kṛtvā vṛndaṃ cihnopalakṣitam /",
  "GP12mtp176pu:14959": "viśrāmayantaḥ svāṃ kīrtiṃ bandivṛndapuraḥsarāḥ /",
  "GP12mtp176pu:14960": "cerurdaityavadhe hṛṣṭāḥ sahendrāḥ surajātayaḥ // MatsP_153.27 //",
  "GP12mtp176pu:14961": "śatakratoramaranikāyapālitā patākinī gajaśatavājināditā /",
  "GP12mtp176pu:14962": "sitonnatadhvajapaṭakoṭimaṇḍitā babhūva sā ditisutaśokavardhinī // MatsP_153.28 //",
  "GP12mtp176pu:14963": "āyāntīm avalokyātha surasenāṃ gajāsuraḥ /",
  "GP12mtp176pu:14964": "gajarūpī mahāmbhoda-saṃghāto bhāti bhairavaḥ // MatsP_153.29 //",
  "GP12mtp176pu:14965": "paraśvadhāyudho daityo daṃśitoṣṭhakasaṃpuṭaḥ /",
  "GP12mtp176pu:14966": "mamarda ca raṇe devāṃś cikṣepānyānkareṇa tu // MatsP_153.30 //",
  "GP12mtp176pu:14967": "parānparaśunā jaghne daityendro raudravikramaḥ /",
  "GP12mtp176pu:14968": "tasya pātayataḥ senāṃ yakṣagandharvakiṃnarāḥ // MatsP_153.31 //",
  "GP12mtp176pu:14969": "mumucuḥ saṃhatāḥ sarve citraśastrāstrasaṃhatim /",
  "GP12mtp176pu:14970": "pāśān paraśvadhāṃścakrān bhindipālān samudgarān // MatsP_153.32 //",
  "GP12mtp176pu:14971": "kuntānprāsān asīṃstīkṣṇān mudgarāṃścāpi duḥsahān /",
  "GP12mtp176pu:14972": "tānsarvānso 'grasaddaityaḥ kavalāniva yūthapaḥ // MatsP_153.33 //",
  "GP12mtp176pu:14973": "kopāsphālitadīrghāgra-karāsphoṭena pātayan /",
  "GP12mtp176pu:14974": "vicacāra raṇe devān duṣprekṣye gajadānavaḥ // MatsP_153.34 //",
  "GP12mtp176pu:14975": "yasminyasminnipatati suravṛnde gajāsuraḥ /",
  "GP12mtp176pu:14976": "tasmiṃstasminmahāśabdo hāhākārakṛto 'bhavat // MatsP_153.35 //",
  "GP12mtp176pu:14977": "atha vidravamāṇaṃ tad balaṃ prekṣya samantataḥ /",
  "GP12mtp176pu:14978": "rudrāḥ parasparaṃ procur ahaṃkārotthitārciṣaḥ // MatsP_153.36 //",
  "GP12mtp176pu:14979": "bho bho gṛhṇīta daityendraṃ mardatainaṃ hatāśrayam /",
  "GP12mtp176pu:14980": "karṣatainaṃ śitaiḥ śūlair bhañjatainaṃ ca marmasu // MatsP_153.37 //",
  "GP12mtp176pu:14981": "kapālī vākyamākarṇya śūlaṃ śitaśikhāmukham /",
  "GP12mtp176pu:14982": "saṃmārjya vāmahastena saṃrambhavivṛtekṣaṇaḥ // MatsP_153.38 //",
  "GP12mtp176pu:14983": "adhāvadbhṛkuṭīvakro daityendrābhimukho raṇe /",
  "GP12mtp176pu:14984": "dṛḍhena muṣṭibandhena śūlaṃ viṣṭabhya nirmalam // MatsP_153.39 //",
  "GP12mtp176pu:14985": "jaghāna kumbhadeśe tu kapālī gajadānavam /",
  "GP12mtp176pu:14986": "tato daśāpi te rudrā nirmalāyomayai raṇe // MatsP_153.40 //",
  "GP12mtp176pu:14987": "jaghnuḥ śūlaiśca daityendraṃ śailavarṣmāṇamāhave /",
  "GP12mtp176pu:14988": "srutaśoṇitarandhrastu śitaśūlamukhārditaḥ // MatsP_153.41 //",
  "GP12mtp176pu:14989": "babhau kṛṣṇacchavir daityaḥ śaradīvāmalaṃ saraḥ /",
  "GP12mtp176pu:14990": "protphullāruṇanīlābja-saṃghātaḥ sarvatodiśam // MatsP_153.42 //",
  "GP12mtp176pu:14991": "bhasmaśubhratanuchāyai rudrairhaṃsairivāvṛtaḥ /",
  "GP12mtp176pu:14992": "upasthitārtirdaityo 'tha pracalatkarṇapallavaḥ // MatsP_153.43 //",
  "GP12mtp176pu:14993": "śaṃbhuṃ bibheda daśanair nābhideśe gajāsuraḥ /",
  "GP12mtp176pu:14994": "dṛṣṭvā saktaṃ tu rudrābhyāṃ nava rudrāstato 'dbhutam // MatsP_153.44 //",
  "GP12mtp176pu:14995": "tatakṣurvividhaiḥ śastraiḥ śarīramamaradviṣaḥ /",
  "GP12mtp176pu:14996": "nirbhayā balino yuddhe raṇabhūmau vyavasthitāḥ // MatsP_153.45 //",
  "GP12mtp176pu:14997": "mṛtaṃ mahiṣamāsādya vane gomāyavo yathā /",
  "GP12mtp176pu:14998": "kapālinaṃ parityajya gataścāsurapuṃgavaḥ // MatsP_153.46 //",
  "GP12mtp176pu:14999": "vegena kupito daityo nava rudrānupādravat /",
  "GP12mtp176pu:15000": "mamarda caraṇāghātair dantaiścāpi kareṇa ca // MatsP_153.47 //",
  "GP12mtp176pu:15001": "sa taistumulayuddhena śramamāsādito yadā /",
  "GP12mtp176pu:15002": "tadā kapālī jagrāha karaṃ tasyāmaradviṣaḥ // MatsP_153.48 //",
  "GP12mtp176pu:15003": "bhrāmayāmāsa vegena hy atīva ca gajāsuram /",
  "GP12mtp176pu:15004": "dṛṣṭvā śramāturaṃ daityaṃ kiṃcitsphuritajīvitam // MatsP_153.49 //",
  "GP12mtp176pu:15005": "nirutsāhaṃ raṇe tasmin gatayuddhotsavodyamam /",
  "GP12mtp176pu:15006": "tataḥ patata evāsya carma cotkṛtya bhairavam // MatsP_153.50 //",
  "GP12mtp176pu:15007": "sravatsarvāṅgaraktaughaṃ cakārāmbaramātmanaḥ /",
  "GP12mtp176pu:15008": "dṛṣṭvā vinihataṃ daityaṃ dānavendrā mahābalāḥ // MatsP_153.51 //",
  "GP12mtp176pu:15009": "vitresurdudruvurjagmur nipetuśca sahasraśaḥ /",
  "GP12mtp176pu:15010": "dṛṣṭvā kapālino rūpaṃ gajacarmāmbarāvṛtam // MatsP_153.52 //",
  "GP12mtp176pu:15011": "dikṣu bhūmau tamevograṃ rudraṃ daityā vyalokayan /",
  "GP12mtp176pu:15012": "evaṃ vilulite tasmin dānavendre mahābale // MatsP_153.53 //",
  "GP12mtp176pu:15013": "dvipādhirūḍho daityendro hatadundubhinā tataḥ /",
  "GP12mtp176pu:15014": "kalpāntāmbudharābheṇa durdhareṇāpi dānavaḥ // MatsP_153.54 //",
  "GP12mtp176pu:15015": "nimirabhyapatattūrṇaṃ surasainyāni loḍayan // MatsP_153.55 //",
  "GP12mtp176pu:15016": "yāṃ yāṃ nimigajo yāti diśaṃ tāṃ tāṃ savāhanā /",
  "GP12mtp176pu:15017": "saṃtyajya dudruvurdevā bhayārtāstyaktahetayaḥ /",
  "GP12mtp176pu:15018": "gandhena suramātaṅgā dudruvustasya hastinaḥ // MatsP_153.56 //",
  "GP12mtp176pu:15019": "palāyiteṣu sainyeṣu surāṇāṃ pākaśāsanaḥ /",
  "GP12mtp176pu:15020": "tasthau dikpālakaiḥ sārdham aṣṭabhiḥ keśavena ca // MatsP_153.57 //",
  "GP12mtp176pu:15021": "samprāpto nimimātaṅgo yāvacchakragajaṃ prati /",
  "GP12mtp176pu:15022": "tāvacchakragajo yāto muktvā nādaṃ sa bhairavam // MatsP_153.58 //",
  "GP12mtp176pu:15023": "dhriyamāṇo 'pi yatnena sa raṇe naiva tiṣṭhati /",
  "GP12mtp176pu:15024": "palāyite gaje tasminn ārūḍhaḥ pākaśāsanaḥ // MatsP_153.59 //",
  "GP12mtp176pu:15025": "viparītamukho 'yudhyad dānavendrabalaṃ prati /",
  "GP12mtp176pu:15026": "śatakratustu vajreṇa nimiṃ vakṣasyatāḍayat // MatsP_153.60 //",
  "GP12mtp176pu:15027": "gadayā dantinaścāsya gaṇḍadeśe 'hanaddṛḍham /",
  "GP12mtp176pu:15028": "tatprahāramacintyaiva nimirnirbhayapauruṣaḥ // MatsP_153.61 //",
  "GP12mtp176pu:15029": "airāvaṇaṃ kaṭīdeśe mudgareṇābhyatāḍayat /",
  "GP12mtp176pu:15030": "sa hato mudgareṇātha śakrakuñjara āhave // MatsP_153.62 //",
  "GP12mtp176pu:15031": "jagāma paścāccaraṇair dharaṇīṃ bhūdharākṛtiḥ /",
  "GP12mtp176pu:15032": "lāghavātkṣipramutthāya tato 'maramahāgajaḥ // MatsP_153.63 //",
  "GP12mtp176pu:15033": "raṇādapasasarpāśu bhīṣito nimihastinā /",
  "GP12mtp176pu:15034": "tato vāyurvavau rūkṣo bahuśarkarapāṃsulaḥ // MatsP_153.64 //",
  "GP12mtp176pu:15035": "saṃmukho nimimātaṅgo javanācalakampanaḥ /",
  "GP12mtp176pu:15036": "srutarakto babhau śailo ghanadhātuhrado yathā // MatsP_153.65 //",
  "GP12mtp176pu:15037": "dhaneśo 'pi gadāṃ gurvīṃ tasya dānavahastinaḥ /",
  "GP12mtp176pu:15038": "cikṣepa vegāddaityendro nipapātāsya mūrdhani // MatsP_153.66 //",
  "GP12mtp176pu:15039": "gajo gadānipātena sa tena parimūrchitaḥ /",
  "GP12mtp176pu:15040": "dantairbhittvā dharāṃ vegāt papātācalasaṃnibhaḥ // MatsP_153.67 //",
  "GP12mtp176pu:15041": "patite tu gaje tasmin siṃhanādo mahānabhūt /",
  "GP12mtp176pu:15042": "sarvataḥ surasainyānāṃ gajabṛṃhitabṛṃhitaiḥ // MatsP_153.68 //",
  "GP12mtp176pu:15043": "hreṣāraveṇa cāśvānāṃ guṇāsphoṭaiśca dhanvinām /",
  "GP12mtp176pu:15044": "gajaṃ taṃ nihataṃ dṛṣṭvā nimiṃ cāpi parāṅmukham // MatsP_153.69 //",
  "GP12mtp176pu:15045": "śrutvā ca siṃhanādaṃ ca surāṇāmatikopanaḥ /",
  "GP12mtp176pu:15046": "jambho jajvāla kopena pītājya iva pāvakaḥ // MatsP_153.70 //",
  "GP12mtp176pu:15047": "sa surānkoparaktākṣo dhanuṣyāropya sāyakam /",
  "GP12mtp176pu:15048": "tiṣṭhatetyabravīttāvat sārathiṃ cāpyacodayat // MatsP_153.71 //",
  "GP12mtp176pu:15049": "vegena calatastasya tadrathasyābhavaddyutiḥ /",
  "GP12mtp176pu:15050": "yathādityasahasrasyā-bhuditasyodayācale // MatsP_153.72 //",
  "GP12mtp176pu:15051": "patākinā rathenājau kiṅkiṇījālamālinā /",
  "GP12mtp176pu:15052": "śaśiśubhrātapatreṇa sa tena syandanena tu // MatsP_153.73 //",
  "GP12mtp176pu:15053": "ghaṭṭayansurasainyānāṃ hṛdayaṃ samadṛśyata /",
  "GP12mtp176pu:15054": "tam āyāntam abhiprekṣya dhanuṣyāhitasāyakaḥ // MatsP_153.74 //",
  "GP12mtp176pu:15055": "śatakraturadīnātmā dṛḍhamādhatta kārmukam /",
  "GP12mtp176pu:15056": "bāṇaṃ ca tailadhautāgram ardhacandramajihmagam // MatsP_153.75 //",
  "GP12mtp176pu:15057": "tenāsya saśaraṃ cāpaṃ raṇe cicheda vṛtrahā /",
  "GP12mtp176pu:15058": "kṣipraṃ saṃtyajya taccāpaṃ jambho dānavanandanaḥ // MatsP_153.76 //",
  "GP12mtp176pu:15059": "anyatkārmukamādāya vegavadbhārasādhanam /",
  "GP12mtp176pu:15060": "śarāṃścāśīviṣākārāṃs tailadhautānajihmagān // MatsP_153.77 //",
  "GP12mtp176pu:15061": "śakraṃ vivyādha daśabhir jatrudeśe tu pattribhiḥ /",
  "GP12mtp176pu:15062": "hṛdaye ca tribhiścāpi dvābhyāṃ ca skandhayor dvayoḥ // MatsP_153.78 //",
  "GP12mtp176pu:15063": "śakro 'pi dānavendrāya bāṇajālamapīdṛśam /",
  "GP12mtp176pu:15064": "aprāptāndānavendrastu śarāñchakrabhujeritān // MatsP_153.79 //",
  "GP12mtp176pu:15065": "cicheda daśadhākāśe śarairagniśikhopamaiḥ /",
  "GP12mtp176pu:15066": "tatastu śarajālena devendro dānaveśvaram // MatsP_153.80 //",
  "GP12mtp176pu:15067": "ācchādayata yatnena varṣāsviva ghanairnabhaḥ /",
  "GP12mtp176pu:15068": "daityo 'pi bāṇajālaṃ tad vyadhamatsāyakaiḥ śitaiḥ // MatsP_153.81 //",
  "GP12mtp176pu:15069": "yathā vāyurghanāṭopaṃ parivārya diśo mukhe /",
  "GP12mtp176pu:15070": "śakro 'tha krodhasaṃrambhān na viśeṣayate yadā // MatsP_153.82 //",
  "GP12mtp176pu:15071": "dānavendraṃ tadā cakre gandharvāstraṃ mahādbhutam /",
  "GP12mtp176pu:15072": "tadutthatejasā vyāptam abhūdgamanagocaram // MatsP_153.83 //",
  "GP12mtp176pu:15073": "gandharvanagaraiś cāpi nānāprākāratoraṇaiḥ /",
  "GP12mtp176pu:15074": "muñcadbhiradbhutākārair astravṛṣṭiṃ samantataḥ // MatsP_153.84 //",
  "GP12mtp176pu:15075": "athāstravṛṣṭyā daityānāṃ hanyamānā mahācamūḥ /",
  "GP12mtp176pu:15076": "jambhaṃ śaraṇamāgacchad aprameyaparākramam // MatsP_153.85 //",
  "GP12mtp176pu:15077": "vyākulo 'pi svayaṃ daityaḥ sahasrākṣāstrapīḍitaḥ /",
  "GP12mtp176pu:15078": "smaransādhusamācāraṃ bhītatrāṇaparo 'bhavat // MatsP_153.86 //",
  "GP12mtp176pu:15079": "athāstraṃ mausalaṃ nāma mumoca ditinandanaḥ /",
  "GP12mtp176pu:15080": "tato 'yomusalaiḥ sarvam abhavatpūritaṃ jagat // MatsP_153.87 //",
  "GP12mtp176pu:15081": "ekaprahārakaraṇair apradhṛṣyaiḥ samantataḥ /",
  "GP12mtp176pu:15082": "gandharvanagaraṃ teṣu gandharvāstravinirmitam // MatsP_153.88 //",
  "GP12mtp176pu:15083": "gāndharvamastraṃ saṃdhāya surasainyeṣu cāparam /",
  "GP12mtp176pu:15084": "ekaikena prahāreṇa gajānaśvānmahārathān // MatsP_153.89 //",
  "GP12mtp176pu:15085": "rathāśvānso 'hanatkṣipraṃ śataśo 'tha sahasraśaḥ /",
  "GP12mtp176pu:15086": "tataḥ surādhipastvāṣṭram astraṃ ca samudīrayat // MatsP_153.90 //",
  "GP12mtp176pu:15087": "saṃdhyamāne tatastvāṣṭre niśceruḥ pāvakārciṣaḥ /",
  "GP12mtp176pu:15088": "tato yantramayān divyān āyudhānduṣpradharṣiṇaḥ // MatsP_153.91 //",
  "GP12mtp176pu:15089": "tairyantrairabhavadbaddham antarikṣe vitānakam /",
  "GP12mtp176pu:15090": "vitānakena tenātha praśamaṃ mausale gate // MatsP_153.92 //",
  "GP12mtp176pu:15091": "śailāstraṃ mumuce jambho yantrasaṃghātatāḍanam /",
  "GP12mtp176pu:15092": "vyāmapramāṇairupalais tato varṣamavartata // MatsP_153.93 //",
  "GP12mtp176pu:15093": "tvāṣṭrasya nirmitānyāśu yantrāṇi tadanantaram /",
  "GP12mtp176pu:15094": "tenopalanipātena gatāni tilaśastataḥ // MatsP_153.94 //",
  "GP12mtp176pu:15095": "yantrāṇi tilaśaḥ kṛtvā śailāstraṃ paramūrdhasu /",
  "GP12mtp176pu:15096": "nipapātātivegenā-dārayatpṛthivīṃ tataḥ // MatsP_153.95 //",
  "GP12mtp176pu:15097": "tato vajrāstram akarot sahasrākṣaḥ puraṃdaraḥ /",
  "GP12mtp176pu:15098": "tadopalamahāvarṣaṃ vyaśīryata samantataḥ // MatsP_153.96 //",
  "GP12mtp176pu:15099": "tataḥ praśānte śailāstre jambho bhūdharasaṃnibhaḥ /",
  "GP12mtp176pu:15100": "aiṣīkamastramakarod abhīto 'tiparākramaḥ // MatsP_153.97 //",
  "GP12mtp176pu:15101": "aiṣīkeṇāgamannāśaṃ vajrāstraṃ śakravallabham /",
  "GP12mtp176pu:15102": "vijṛmbhatyatha caiṣīke paramāstre 'tidurdhare // MatsP_153.98 //",
  "GP12mtp176pu:15103": "jajvalurdevasainyāni sasyandanagajāni tu /",
  "GP12mtp176pu:15104": "dahyamāneṣvanīkeṣu tejasā surasattamaḥ // MatsP_153.99 //",
  "GP12mtp176pu:15105": "āgneyamastramakarod balavānpākaśāsanaḥ /",
  "GP12mtp176pu:15106": "tenāstreṇa tadastraṃ ca babhraṃśe tadanantaram // MatsP_153.100 //",
  "GP12mtp176pu:15107": "tasminpratihate cāstre pāvakāstraṃ vyajṛmbhata /",
  "GP12mtp176pu:15108": "jajvāla kāyaṃ jambhasya sarathaṃ ca sasārathim // MatsP_153.101 //",
  "GP12mtp176pu:15109": "tataḥ pratihataḥ so 'tha daityendraḥ pratibhānavān /",
  "GP12mtp176pu:15110": "vāruṇāstraṃ mumocātha śamanaṃ pāvakārciṣām // MatsP_153.102 //",
  "GP12mtp176pu:15111": "tato jaladharairvyoma sphuradvidyullatākulaiḥ /",
  "GP12mtp176pu:15112": "gambhīramurajadhvānair āpūritam ivāmbaram // MatsP_153.103 //",
  "GP12mtp176pu:15113": "karīndrakaratulyābhir jaladhārābhir ambarāt /",
  "GP12mtp176pu:15114": "patantībhirjagatsarvaṃ kṣaṇenāpūritaṃ babhau // MatsP_153.104 //",
  "GP12mtp176pu:15115": "śāntamāgneyamastraṃ tat pravilokya surādhipaḥ /",
  "GP12mtp176pu:15116": "vāyavyam astram akaron meghasaṃghātanāśanam // MatsP_153.105 //",
  "GP12mtp176pu:15117": "vāyavyāstrabalenātha nirdhūte meghamaṇḍale /",
  "GP12mtp176pu:15118": "babhūva vimalaṃ vyoma nīlotpaladalaprabham // MatsP_153.106 //",
  "GP12mtp176pu:15119": "vāyunā cātighoreṇa kampitāste tu dānavāḥ /",
  "GP12mtp176pu:15120": "na śekustatra te sthātuṃ raṇe 'tibalino 'pi ye // MatsP_153.107 //",
  "GP12mtp176pu:15121": "tadā jambho 'bhavacchailo daśayojanavistṛtaḥ /",
  "GP12mtp176pu:15122": "mārutapratighātārthaṃ dānavānāṃ bhayāpahaḥ // MatsP_153.108 //",
  "GP12mtp176pu:15123": "muktanānāyudhodagra-tejo 'bhijvalitadrumaḥ /",
  "GP12mtp176pu:15124": "tataḥ praśamite vāyau daityendre parvatākṛtau // MatsP_153.109 //",
  "GP12mtp176pu:15125": "mahāśanīṃ vajramayīṃ mumocāśu śatakratuḥ /",
  "GP12mtp176pu:15126": "tayāśanyā patitayā daityasyācalarūpiṇaḥ // MatsP_153.110 //",
  "GP12mtp176pu:15127": "kandarāṇi vyaśīryanta samantānnirjharāṇi tu /",
  "GP12mtp176pu:15128": "tataḥ sā dānavendrasya śailamāyā nyavartata // MatsP_153.111 //",
  "GP12mtp176pu:15129": "nivṛttaśailamāyo 'tha dānavendro madotkaṭaḥ /",
  "GP12mtp176pu:15130": "babhūva kuñjaro bhīmo mahāśailasamākṛtiḥ // MatsP_153.112 //",
  "GP12mtp176pu:15131": "sa mamarda surānīkaṃ dantaiścāpyahanatsurān /",
  "GP12mtp176pu:15132": "babhañja pṛṣṭhataḥ kāṃścit kareṇāveṣṭya dānavaḥ // MatsP_153.113 //",
  "GP12mtp176pu:15133": "tataḥ kṣapayatastasya surasainyāni vṛtrahā /",
  "GP12mtp176pu:15134": "astraṃ trailokyadurdharṣaṃ nārasiṃhaṃ mumoca ha // MatsP_153.114 //",
  "GP12mtp176pu:15135": "tataḥ siṃhasahasrāṇi niścerurmantratejasā /",
  "GP12mtp176pu:15136": "kṛṣṇadaṃṣṭrāṭṭahāsāni krakacābhanakhāni ca // MatsP_153.115 //",
  "GP12mtp176pu:15137": "tairvipāṭitagātro 'sau gajamāyāṃ vyapothayat /",
  "GP12mtp176pu:15138": "tataścāśīviṣo ghoro 'bhavatphaṇaśatākulaḥ // MatsP_153.116 //",
  "GP12mtp176pu:15139": "viṣaniḥśvāsanirdagdhaṃ surasainyaṃ mahārathaḥ /",
  "GP12mtp176pu:15140": "tato 'straṃ gāruḍaṃ cakre śakraścārubhujastadā // MatsP_153.117 //",
  "GP12mtp176pu:15141": "tato garutmatastasmāt sahasrāṇi viniryayuḥ /",
  "GP12mtp176pu:15142": "tairgarutmadbhirāsādya jambho bhujagarūpavān /",
  "GP12mtp176pu:15143": "kṛtastu khaṇḍaśo daityaḥ sāsya māyā vyanaśyata // MatsP_153.118 //",
  "GP12mtp176pu:15144": "pranaṣṭāyāṃ tu māyāyāṃ tato jambho mahāsuraḥ /",
  "GP12mtp176pu:15145": "cakāra rūpamatulaṃ candrādityapathānugam /",
  "GP12mtp176pu:15146": "vivṛttavadano grastum iyeṣa surapuṃgavān // MatsP_153.119 //",
  "GP12mtp176pu:15147": "tato 'sya viviśurvaktraṃ samahārathakuñjarā /",
  "GP12mtp176pu:15148": "surasenāviśadbhīmaṃ pātālottānatālukam // MatsP_153.120 //",
  "GP12mtp176pu:15149": "sainyeṣu grasyamāneṣu dānavena balīyasā /",
  "GP12mtp176pu:15150": "śakro dainyaṃ samāpannaḥ śrāntabāhuḥ savāhanaḥ // MatsP_153.121 //",
  "GP12mtp176pu:15151": "kartavyatāṃ nādhyagacchat provācedaṃ janārdanam /",
  "GP12mtp176pu:15152": "kimanantaramatrāsti kartavyasyāvaśeṣitam // MatsP_153.122 //",
  "GP12mtp176pu:15153": "yadāśritya ghaṭāmo 'sya dānavasya yuyutsavaḥ /",
  "GP12mtp176pu:15154": "tato hariruvācedaṃ vajrāyudhamudāradhīḥ // MatsP_153.123 //",
  "GP12mtp176pu:15155": "na sāṃprataṃ raṇastyājyas tvayā kātarabhairavaḥ /",
  "GP12mtp176pu:15156": "vardhasvāśu mahāmāyāṃ puraṃdara ripuṃ prati // MatsP_153.124 //",
  "GP12mtp176pu:15157": "mayaiṣa lakṣito daityo 'dhiṣṭhitaḥ prāptapauruṣaḥ /",
  "GP12mtp176pu:15158": "mā śakra mohamāgaccha kṣipramastraṃ smara prabho // MatsP_153.125 //",
  "GP12mtp176pu:15159": "tataḥ śakraḥ prakupito dānavaṃ prati devarāṭ /",
  "GP12mtp176pu:15160": "nārāyaṇāstraṃ prayato mumocāsuravakṣasi // MatsP_153.126 //",
  "GP12mtp176pu:15161": "etasminnantare daityo vivṛtāsyo 'grasatkṣaṇāt /",
  "GP12mtp176pu:15162": "trīṇi lakṣāṇi gandharvī-kiṃnaroragarākṣasān // MatsP_153.126* //",
  "GP12mtp176pu:15163": "tato nārāyaṇāstraṃ tat papātāsuravakṣasi /",
  "GP12mtp176pu:15164": "mahāstrabhinnahṛdayaḥ susrāva rudhiraṃ ca saḥ // MatsP_153.127 //",
  "GP12mtp176pu:15165": "raṇāgāramivodgāraṃ tatyājāsuranandanaḥ /",
  "GP12mtp176pu:15166": "tadastratejasā tasya rūpaṃ daityasya nāśitam // MatsP_153.128 //",
  "GP12mtp176pu:15167": "tataścāntardadhe daityo viyatyanupalakṣitaḥ /",
  "GP12mtp176pu:15168": "gaganasthaḥ sa daityendraḥ śastrāsanamatīndriyam // MatsP_153.129 //",
  "GP12mtp176pu:15169": "mumoca surasainyānāṃ saṃhāre kāraṇaṃ param /",
  "GP12mtp176pu:15170": "prāsānparaśvadhāṃścakrān bāṇānvajrānsamudgarān // MatsP_153.130 //",
  "GP12mtp176pu:15171": "kuṭhārānsaha khaḍgaiśca bhindipālānayoguḍān /",
  "GP12mtp176pu:15172": "vavarṣa dānavo raudro hy abandhyānakṣayānapi // MatsP_153.131 //",
  "GP12mtp176pu:15173": "tairastrairdānavairmuktair devānīkeṣu bhīṣaṇaiḥ /",
  "GP12mtp176pu:15174": "bāhubhirdharaṇiḥ pūrṇā śirobhiśca sakuṇḍalaiḥ // MatsP_153.132 //",
  "GP12mtp176pu:15175": "ūrubhir gajahastābhaiḥ karīndrairvācalopamaiḥ /",
  "GP12mtp176pu:15176": "bhagneṣādaṇḍacakrākṣai rathaiḥ sārathibhiḥ saha // MatsP_153.133 //",
  "GP12mtp176pu:15177": "duḥsaṃcārābhavatpṛthvī māṃsaśoṇitakardamā /",
  "GP12mtp176pu:15178": "rudhiraughahradāvartā śavarāśiśiloccayaiḥ // MatsP_153.134 //",
  "GP12mtp176pu:15179": "kabandhanṛtyasaṃkule sravadvasāsrakardame jagattrayopasaṃhṛtau same samastadehinām /",
  "GP12mtp176pu:15180": "śṛgālagṛdhravāyasāḥ paraṃ pramodamādadhuḥ kvacidvikṛṣṭalocanaḥ śavasya rauti vāyasaḥ // MatsP_153.135 //",
  "GP12mtp176pu:15181": "vikṛṣṭapīvarāntrakāḥ prayānti jambukāḥ kvacit kvacitsthito 'tibhīṣaṇaḥ śvacañcucarvito bakaḥ /",
  "GP12mtp176pu:15182": "mṛtasya māṃsamāharañchvajātayaśca saṃsthitāḥ kvacidvṛko gajāsṛjaṃ papau nilīyatāntrataḥ // MatsP_153.136 //",
  "GP12mtp176pu:15183": "kvacit turaṃgamaṇḍalī vikṛṣyate śvajātibhiḥ kvacitpiśācajātakaiḥ prapītaśoṇitāsavaiḥ /",
  "GP12mtp176pu:15184": "svakāminīyutairdrutaṃ pramodamattasaṃbhramair mamaitadānayānanaṃ khuro 'yamastu me priyaḥ // MatsP_153.137 //",
  "GP12mtp176pu:15185": "karo 'yamabjasaṃnibho mamāstu karṇapūrakaḥ saroṣamīkṣate 'parā vapāṃ vinā priyaṃ tadā /",
  "GP12mtp176pu:15186": "parā priyā hyavāpa yadbhṛtoṣṇaśoṇitāsavaṃ vikṛṣya śavacarma tatprabaddhasāndrapallavam // MatsP_153.138 //",
  "GP12mtp176pu:15187": "cakāra yakṣakāminī taruṃ kuṭhārapāṭitaṃ gajasya dantamātmajaṃ pragṛhya kumbhasaṃpuṭam /",
  "GP12mtp176pu:15188": "vipāṭya mauktikaṃ paraṃ priyaprasādamicchate samāṃsaśoṇitāsavaṃ papuśca yakṣarākṣasāḥ // MatsP_153.139 //",
  "GP12mtp176pu:15189": "mṛtāśvakeśavāsitaṃ rasaṃ pragṛhya pāṇinā priyāvimuktajīvitaṃ samānayāsṛgāsavam /",
  "GP12mtp176pu:15190": "na pathyatāṃ prayāti me gataṃ śmaśānagocaraṃ narasya tajjahātyasau praśasya kiṃnarānanam // MatsP_153.140 //",
  "GP12mtp176pu:15191": "sa nāga eṣa no bhayaṃ dadhāti muktajīvito na dānavasya śakyate mayā tadekayānanam /",
  "GP12mtp176pu:15192": "iti priyāya vallabhā vadanti yakṣayoṣitaḥ pare kapālapāṇayaḥ piśācayakṣarākṣasāḥ // MatsP_153.141 //",
  "GP12mtp176pu:15193": "vadanti dehi dehi me mamātibhakṣyacāriṇaḥ pare 'vatīrya śoṇitāpagāsu dhautamūrtayā /",
  "GP12mtp176pu:15194": "pitṝn pratarpya devatāḥ samarcayanti cāmiṣair gajoḍupe susaṃsthitāstaranti śoṇitaṃ hradam // MatsP_153.142 //",
  "GP12mtp176pu:15195": "iti pragāḍhasaṃkaṭe surāsure susaṃgare bhayaṃ samujhya durjayā bhaṭāḥ sphuṭanti māninaḥ // MatsP_153.143 //",
  "GP12mtp176pu:15196": "tata śakro dhaneśaśca varuṇaḥ pavano 'nalaḥ /",
  "GP12mtp176pu:15197": "yamo 'pi nirṛtiścāpi divyāstrāṇi mahābalāḥ // MatsP_153.144 //",
  "GP12mtp176pu:15198": "ākāśe mumucuḥ sarve dānavānabhisaṃdhya te /",
  "GP12mtp176pu:15199": "astrāṇi vyarthatāṃ jagmur devānāṃ dānavānprati // MatsP_153.145 //",
  "GP12mtp176pu:15200": "saṃrambheṇāpyayudhyanta saṃhatāstumulena ca /",
  "GP12mtp176pu:15201": "gatiṃ na vividuścāpi śrāntā daityasya devatāḥ // MatsP_153.146 //",
  "GP12mtp176pu:15202": "daityāstrabhinnasarvāṅgā hy akiṃcitkaratāṃ gatāḥ /",
  "GP12mtp176pu:15203": "parasparaṃ vyalīyanta gāvaḥ śītārditā iva // MatsP_153.147 //",
  "GP12mtp176pu:15204": "tadavasthānharirdṛṣṭvā devāñchakramuvāca ha /",
  "GP12mtp176pu:15205": "brahmāstraṃ smara devendra yasyāvadhyo na vidyate /",
  "GP12mtp176pu:15206": "viṣṇunā coditaḥ śakraḥ sasmārāstraṃ mahaujasam // MatsP_153.148 //",
  "GP12mtp176pu:15207": "sampūjitaṃ nityamarātināśanaṃ samāhitaṃ bāṇamamitraghātane /",
  "GP12mtp176pu:15208": "dhanuṣyajayye viniyojya buddhimān abhūttato mantrasamādhimānasaḥ // MatsP_153.149 //",
  "GP12mtp176pu:15209": "sa mantramuccārya yatāntarāśayo vadhāya daityasya dhiyābhisaṃdhya tu /",
  "GP12mtp176pu:15210": "vikṛṣya karṇāntam akuṇṭhadīdhitiṃ mumoca vīkṣyāmbaramārgamunmukhaḥ // MatsP_153.150 //",
  "GP12mtp176pu:15211": "athāsuraḥ prekṣya mahāstramāhitaṃ vihāya māyāmavanau vyatiṣṭhata /",
  "GP12mtp176pu:15212": "pravepamānena mukhena śuṣyatā balena gātreṇa ca saṃbhramākulaḥ // MatsP_153.151 //",
  "GP12mtp176pu:15213": "tatastu tasyāstravarābhimantritaḥ śaro 'rdhacandrapratimo mahāraṇe /",
  "GP12mtp176pu:15214": "puraṃdarasyāsanabandhutāṃ gato navārkabimbaṃ vapuṣā viḍambayan // MatsP_153.152 //",
  "GP12mtp176pu:15215": "kirīṭakoṭisphuṭakāntisaṃkaṭaṃ sugandhinānākusumādhivāsitam /",
  "GP12mtp176pu:15216": "prakīrṇadhūmajvalanābhamūrdhajaṃ papāta jambhasya śiraḥ sakuṇḍalam // MatsP_153.153 //",
  "GP12mtp176pu:15217": "tasminvinihate jambhe dānavendrāḥ parāṅmukhāḥ /",
  "GP12mtp176pu:15218": "tataste bhagnasaṃkalpāḥ prayayuryatra tārakaḥ // MatsP_153.154 //",
  "GP12mtp176pu:15219": "tāṃstu trastānsamālokya śrutvāroṣamagātparam /",
  "GP12mtp176pu:15220": "sa jambhadānavendraṃ tu surai raṇamukhe hatam // MatsP_153.155 //",
  "GP12mtp176pu:15221": "sāvalepaṃ sasaṃrambhaṃ sagarvaṃ saparākramam /",
  "GP12mtp176pu:15222": "sāviṣkāramanākāraṃ tārako bhāvamāviśat // MatsP_153.156 //",
  "GP12mtp176pu:15223": "sa jaitraṃ rathamāsthāya sahasreṇa garutmatām /",
  "GP12mtp176pu:15224": "saṃrambhāddānavendrastu surai raṇamukhe gataḥ // MatsP_153.157 //",
  "GP12mtp176pu:15225": "sarvāyudhapariṣkāraḥ sarvāstraparirakṣitaḥ /",
  "GP12mtp176pu:15226": "trailokyaṛddhisampannaḥ suvistṛtamahānanaḥ // MatsP_153.158 //",
  "GP12mtp176pu:15227": "raṇāyābhyapatattūrṇaṃ sainyena mahatā vṛtaḥ /",
  "GP12mtp176pu:15228": "jambhāstrakṣatasarvāṅgaṃ tyaktvairāvatadantinam // MatsP_153.159 //",
  "GP12mtp176pu:15229": "sajjaṃ mātalinā guptaṃ rathamindrasya tejasā /",
  "GP12mtp176pu:15230": "taptahemapariṣkāraṃ mahāratnasamanvitam // MatsP_153.160 //",
  "GP12mtp176pu:15231": "caturyojanavistīrṇaṃ siddhasaṃghapariṣkṛtam /",
  "GP12mtp176pu:15232": "gandharvakiṃnarodgītam apsaronṛtyasaṃkulam // MatsP_153.161 //",
  "GP12mtp176pu:15233": "sarvāyudham asaṃbādhaṃ vicitraracanojjvalam /",
  "GP12mtp176pu:15234": "taṃ rathaṃ devarājasya parivārya samantataḥ // MatsP_153.162 //",
  "GP12mtp176pu:15235": "daṃśitā lokapālāstu tasthuḥ sagaruḍadhvajāḥ /",
  "GP12mtp176pu:15236": "tataścacāla vasudhā tato rūkṣo marudvavau // MatsP_153.163 //",
  "GP12mtp176pu:15237": "tato 'mbudhaya udbhūtās tato naṣṭā raviprabhā /",
  "GP12mtp176pu:15238": "tatastamaḥ samudbhūtaṃ nāto 'dṛśyanta tārakāḥ // MatsP_153.164 //",
  "GP12mtp176pu:15239": "tato jajvalurastrāṇi tato 'kampata vāhinī /",
  "GP12mtp176pu:15240": "ekatastārako daityaḥ surasaṃghastu caikataḥ // MatsP_153.165 //",
  "GP12mtp176pu:15241": "lokāvasādamekatra jagatpālanamekataḥ /",
  "GP12mtp176pu:15242": "carācarāṇi bhūtāni surāsuravibhedataḥ // MatsP_153.166 //",
  "GP12mtp176pu:15243": "taddvidhāpyekatāṃ yātaṃ dadṛśuḥ prekṣakā iva /",
  "GP12mtp176pu:15244": "yadvastu kiṃcil lokeṣu triṣu sattāsvarūpakam /",
  "GP12mtp176pu:15245": "tat tatrādṛśyad akhilaṃ khilībhūtavibhūtikam // MatsP_153.167 //",
  "GP12mtp176pu:15246": "astrāṇi tejāṃsi dhanāni dhairyaṃ senābalaṃ vīryaparākramau ca /",
  "GP12mtp176pu:15247": "sattvaujasāṃ tannikaraṃ babhūva surāsurāṇāṃ tapaso balena // MatsP_153.168 //",
  "GP12mtp176pu:15248": "athābhimukham āyāntaṃ navabhirnataparvabhiḥ /",
  "GP12mtp176pu:15249": "bāṇairanalakalpāgrair bibhidustārakaṃ hṛdi // MatsP_153.169 //",
  "GP12mtp176pu:15250": "sa tānacintya daityendraḥ surabāṇāngatānhṛdi /",
  "GP12mtp176pu:15251": "navabhirnavabhirbāṇaiḥ surānvivyādha dānavaḥ // MatsP_153.170 //",
  "GP12mtp176pu:15252": "jagaddharaṇasambhūtaiḥ śalyairiva puraḥsaraiḥ /",
  "GP12mtp176pu:15253": "tato 'cchinnaṃ śaravrātaṃ saṃgrāme mumucuḥ surāḥ // MatsP_153.171 //",
  "GP12mtp176pu:15254": "anantaraṃ ca kāntānām aśrupātamivāniśam /",
  "GP12mtp176pu:15255": "tadaprāptaṃ viyatyeva nāśayāmāsa dānavaḥ // MatsP_153.172 //",
  "GP12mtp176pu:15256": "śarairyathā kucaritaiḥ prakhyātaṃ paramāgatam /",
  "GP12mtp176pu:15257": "sunirmalaṃ kramāyātaṃ kuputraḥ svaṃ mahākulam // MatsP_153.173 //",
  "GP12mtp176pu:15258": "tato nivārya tadbāṇa-jālaṃ surabhujeritam /",
  "GP12mtp176pu:15259": "bāṇairvyoma diśaḥ pṛthvīṃ pūrayāmāsa dānavaḥ // MatsP_153.174 //",
  "GP12mtp176pu:15260": "cicheda puṅkhadeśeṣu svake sthāne ca lāghavāt /",
  "GP12mtp176pu:15261": "bāṇajālaiḥ sutīkṣṇāgraiḥ kaṅkabarhiṇavājitaiḥ // MatsP_153.175 //",
  "GP12mtp176pu:15262": "karṇāntakṛṣṭairvimalaiḥ suvarṇarajatojjvalaiḥ /",
  "GP12mtp176pu:15263": "śāstrārthaiḥ saṃśayaprāptān yathārthānvai vikalpitaiḥ // MatsP_153.176 //",
  "GP12mtp176pu:15264": "tataḥ śatena bāṇānāṃ śakraṃ vivyādha dānavaḥ /",
  "GP12mtp176pu:15265": "nārāyaṇaṃ ca saptatyā navatyā ca hutāśanam // MatsP_153.177 //",
  "GP12mtp176pu:15266": "daśabhirmārutaṃ mūrdhni yamaṃ daśabhireva ca /",
  "GP12mtp176pu:15267": "dhanadaṃ caiva saptatyā varuṇaṃ ca tathāṣṭabhiḥ // MatsP_153.178 //",
  "GP12mtp176pu:15268": "viṃśatyā nirṛtiṃ daityaḥ punaścāṣṭābhireva ca /",
  "GP12mtp176pu:15269": "vivyādha punarekaikaṃ daśabhirdaśabhiḥ śaraiḥ // MatsP_153.179 //",
  "GP12mtp176pu:15270": "tathā ca mātaliṃ daityo vivyādha tribhirāśugaiḥ /",
  "GP12mtp176pu:15271": "garuḍaṃ daśabhiścaiva sa vivyādha patatribhiḥ // MatsP_153.180 //",
  "GP12mtp176pu:15272": "punaśca daityo devānāṃ tilaśo nataparvabhiḥ /",
  "GP12mtp176pu:15273": "cakāra varmajātāni cicheda ca dhanūṃṣi tu /",
  "GP12mtp176pu:15274": "tato vikavacā devā vidhanuṣkāḥ śaraiḥ kṛtāḥ // MatsP_153.181 //",
  "GP12mtp176pu:15275": "athānyāni cāpāni tasminsaroṣā raṇe lokapālā gṛhītvā samantāt /",
  "GP12mtp176pu:15276": "śarairakṣayairdānavendraṃ tatakṣus tadā dānavo 'marṣasaṃraktanetraḥ // MatsP_153.182 //",
  "GP12mtp176pu:15277": "śarānagnikalpānvavarṣāmarāṇāṃ tato bāṇamādāya kalpānalābham /",
  "GP12mtp176pu:15278": "jaghānorasi kṣipramindraṃ subāhuṃ mahendro vyakampadrathopastha eva // MatsP_153.183 //",
  "GP12mtp176pu:15279": "vilokyāntarikṣe sahasrārkabimbaṃ punardānavo viṣṇumudbhūtavīryam /",
  "GP12mtp176pu:15280": "śarābhyāṃ jaghānāṃsamūle salīlaṃ tataḥ keśavasyāpatacchārṅgamagre // MatsP_153.184 //",
  "GP12mtp176pu:15281": "tatastārakaḥ pretanāthaṃ pṛṣatkair vasuṃ tasya savye smarankṣudrabhāvam /",
  "GP12mtp176pu:15282": "śarairagnikalpairjaleśasya kāyaṃ raṇe 'śoṣayaddurjayo daityarājaḥ // MatsP_153.185 //",
  "GP12mtp176pu:15283": "śarairagnikalpaiścakārāśu daityas tathā rākṣasānbhītabhītāndiśāsu /",
  "GP12mtp176pu:15284": "pṛṣatkaiśca rūkṣairvikāraprayuktaṃ cakārānilaṃ līlayaivāsureśaḥ // MatsP_153.186 //",
  "GP12mtp176pu:15285": "kṣaṇāllabdhacittāḥ svayaṃ viṣṇuśakrānalādyāḥ susaṃhatya tīkṣṇaiḥ pṛṣatkaiḥ /*",
  "GP12mtp176pu:15286": "pracakruḥ pracaṇḍena daityena sārdhaṃ mahāsaṃgaraṃ saṃgaragrāsakalpam // MatsP_153.187 //*",
  "GP12mtp176pu:15287": "athānamya cāpaṃ haristīkṣṇabāṇair hanatsārathiṃ daityarājasya hṛdyam /",
  "GP12mtp176pu:15288": "dhvajaṃ dhūmaketuḥ kirīṭaṃ mahendro dhaneśo dhanuḥ kāñcanānaddhapṛṣṭham /",
  "GP12mtp176pu:15289": "yamo bāhudaṇḍaṃ rathāṅgāni vāyur niśācāriṇām īśvarasyāpi varma // MatsP_153.188 //",
  "GP12mtp176pu:15290": "dṛṣṭvā tadyuddhamamarair akṛtrimaparākramam /",
  "GP12mtp176pu:15291": "daityanāthaḥ kṛtaṃ saṃkhye svabāhuyugabāndhavaḥ // MatsP_153.189 //",
  "GP12mtp176pu:15292": "mumoca mudgaraṃ bhīmaṃ sahasrākṣāya saṃgare /",
  "GP12mtp176pu:15293": "dṛṣṭvā mudgaram āyāntam anivāryamathāmbare // MatsP_153.190 //",
  "GP12mtp176pu:15294": "rathādāplutya dharaṇīm agamatpākaśāsanaḥ /",
  "GP12mtp176pu:15295": "mudgaro 'pi rathopasthe papāta paruṣasvanaḥ // MatsP_153.191 //",
  "GP12mtp176pu:15296": "sa rathaṃ cūrṇayāmāsa na mamāra ca mātaliḥ /",
  "GP12mtp176pu:15297": "gṛhītvā paṭṭiśaṃ daityo jaghānorasi keśavam // MatsP_153.192 //",
  "GP12mtp176pu:15298": "skandhe garutmataḥ so 'pi niṣasāda vicetanaḥ /",
  "GP12mtp176pu:15299": "khaḍgena rākṣasendrasya nicakarta ca vāhanam // MatsP_153.193 //",
  "GP12mtp176pu:15300": "yamaṃ ca pātayāmāsa bhūmau daityo bhuśuṇḍinā /",
  "GP12mtp176pu:15301": "vahniṃ ca bhindipālena tāḍayāmāsa mūrdhani // MatsP_153.194 //",
  "GP12mtp176pu:15302": "vāyuṃ ca dorbhyāmutkṣipya pātayāmāsa bhūtale /",
  "GP12mtp176pu:15303": "dhaneśaṃ ca dhanuṣkoṭyā kuṭṭayāmāsa kopanaḥ // MatsP_153.195 //",
  "GP12mtp176pu:15304": "tato devanikāyānām ekaikaṃ samare tataḥ /",
  "GP12mtp176pu:15305": "jaghānāstrairasaṃkhyeyair daityendro 'mitavikramaḥ // MatsP_153.196 //",
  "GP12mtp176pu:15306": "labdhasaṃjñaḥ kṣaṇādviṣṇuś cakraṃ jagrāha durdharam /",
  "GP12mtp176pu:15307": "dānavendravasāsiktaṃ piśitāśanakonmukham // MatsP_153.197 //",
  "GP12mtp176pu:15308": "mumoca dānavendrasya dṛḍhaṃ vakṣasi keśavaḥ /",
  "GP12mtp176pu:15309": "papāta cakraṃ daityasya hṛdaye bhāskaradyuti // MatsP_153.198 //",
  "GP12mtp176pu:15310": "vyaśīryata tataḥ kāye nīlotpalamivāśmani /",
  "GP12mtp176pu:15311": "tato vajraṃ mahendrastu pramumocārcitaṃ ciram // MatsP_153.199 //",
  "GP12mtp176pu:15312": "yasmiñjayāśā śakrasya dānavendraraṇe tvabhūt /",
  "GP12mtp176pu:15313": "tārakasya susaṃprāpya śarīraṃ śauryaśālinaḥ // MatsP_153.200 //",
  "GP12mtp176pu:15314": "vyaśīryata vikīrṇārciḥ śatadhā khaṇḍatāṃ gatam /",
  "GP12mtp176pu:15315": "vināśamagamanmuktaṃ vāyunāsuravakṣasi // MatsP_153.201 //",
  "GP12mtp176pu:15316": "jvalitaṃ jvalanābhāsam aṅkuśaṃ kuliśaṃ yathā /",
  "GP12mtp176pu:15317": "vināśamāgataṃ dṛṣṭvā vāyuścāṅkuśamāhave // MatsP_153.202 //",
  "GP12mtp176pu:15318": "ruṣṭaḥ śailendramutpāṭya puṣpitadrumakandaram /",
  "GP12mtp176pu:15319": "cikṣepa dānavendrāya pañcayojanavistṛtam // MatsP_153.203 //",
  "GP12mtp176pu:15320": "mahīdharaṃ tam āyāntaṃ daityaḥ smitamukhastadā /",
  "GP12mtp176pu:15321": "jagrāha vāmahastena bālakandukalīlayā // MatsP_153.204 //",
  "GP12mtp176pu:15322": "tato daṇḍaṃ samudyamya kṛtāntaḥ krodhamūrchitaḥ /",
  "GP12mtp176pu:15323": "daityendraṃ mūrdhni cikṣepa bhrāmya vegena durjayaḥ // MatsP_153.205 //",
  "GP12mtp176pu:15324": "so 'surasyāpatanmūrdhni daityastaṃ ca na buddhavān /",
  "GP12mtp176pu:15325": "kalpāntadahanālokām ajayyāṃ jvalanastataḥ // MatsP_153.206 //",
  "GP12mtp176pu:15326": "śaktiṃ cikṣepa durdharṣāṃ dānavendrāya saṃyuge /",
  "GP12mtp176pu:15327": "navā śirīṣamāleva sāsya vakṣasyarājata // MatsP_153.207 //",
  "GP12mtp176pu:15328": "tataḥ khaḍgaṃ samākṛṣya kośād ākāśanirmalam /",
  "GP12mtp176pu:15329": "bhāsitāsitadigbhāgaṃ lokapālo 'pi nirṛtiḥ // MatsP_153.208 //",
  "GP12mtp176pu:15330": "cikṣepa dānavendrāya tasya mūrdhni papāta ca /",
  "GP12mtp176pu:15331": "patitaścāgamatkhaḍgaḥ sa śīghraṃ śatakhaṇḍatām // MatsP_153.209 //",
  "GP12mtp176pu:15332": "jaleśastūgradurdharṣaṃ viṣapāvakabhairavam /",
  "GP12mtp176pu:15333": "mumoca pāśaṃ daityasya bhujabandhābhilāṣukaḥ // MatsP_153.210 //",
  "GP12mtp176pu:15334": "sa daityabhujamāsādya sarpaḥ sadyo vyapadyata /",
  "GP12mtp176pu:15335": "sphuṭitakrakacakrūra-daśanālir mahāhanuḥ // MatsP_153.211 //",
  "GP12mtp176pu:15336": "tato 'śvinau samarutaḥ sasādhyāḥ samahoragāḥ /",
  "GP12mtp176pu:15337": "yakṣarākṣasagandharvā divyanānāstrapāṇayaḥ // MatsP_153.212 //",
  "GP12mtp176pu:15338": "jaghnurdaityeśvaraṃ sarve sambhūya sumahābalāḥ /",
  "GP12mtp176pu:15339": "na cāstrāṇyasya sajanti gātre vajrācalopame // MatsP_153.213 //",
  "GP12mtp176pu:15340": "tato rathādavaplutya tārako dānavādhipaḥ /",
  "GP12mtp176pu:15341": "jaghāna koṭiśo devān karapārṣṇibhireva ca // MatsP_153.214 //",
  "GP12mtp176pu:15342": "hataśeṣāṇi sainyāni devānāṃ vipradudruvuḥ /",
  "GP12mtp176pu:15343": "diśo bhītāni saṃtyajya raṇopakaraṇāni tu // MatsP_153.215 //",
  "GP12mtp176pu:15344": "lokapālāṃstato daityo babandhendramukhānraṇe /",
  "GP12mtp176pu:15345": "sakeśavāndṛḍhaiḥ pāśaiḥ paśumāraḥ paśūniva // MatsP_153.216 //",
  "GP12mtp176pu:15346": "sa bhūyo rathamāsthāya jagāma svakamālayam /",
  "GP12mtp176pu:15347": "siddhagandharvasaṃghuṣṭa-vipulācalamastakam // MatsP_153.217 //",
  "GP12mtp176pu:15348": "stūyamāno ditisutair apsarobhirvinoditaḥ /",
  "GP12mtp176pu:15349": "trailokyalakṣmīstaddeśe prāviśatsvapuraṃ yathā // MatsP_153.218 //",
  "GP12mtp176pu:15350": "niṣasādāsane padma-rāgaratnavinirmite /",
  "GP12mtp176pu:15351": "tataḥ kiṃnaragandharva-nāganārīvinoditaiḥ /",
  "GP12mtp176pu:15352": "kṣaṇaṃ vinodyamānastu pracalanmaṇikuṇḍalaḥ // MatsP_153.219 //",
  "GP12mtp176pu:15353": "______________________________________________________",
  "GP12mtp176pu:15354": "Matsya-Purāṇa 154",
  "GP12mtp176pu:15355": "*sūta uvāca",
  "GP12mtp176pu:15356": "prādurāsītpratīhāraḥ śubhranīlāmbujāmbaraḥ /",
  "GP12mtp176pu:15357": "sa jānubhyāṃ mahīṃ gatvā pihitāsyaḥ svapāṇinā // MatsP_154.1 //",
  "GP12mtp176pu:15358": "uvācānāvilaṃ vākyam alpākṣaraparisphuṭam /",
  "GP12mtp176pu:15359": "daityendramarkavṛndānāṃ bibhrataṃ bhāsvaraṃ vapuḥ // MatsP_154.2 //",
  "GP12mtp176pu:15360": "kālanemiḥ surānbaddhāṃś cādāya dvāri tiṣṭhati /",
  "GP12mtp176pu:15361": "sa vijñāpayati stheyaṃ kva bandibhiriti prabho // MatsP_154.3 //",
  "GP12mtp176pu:15362": "tanniśamyābravīddaityaḥ pratīhārasya bhāṣitam /",
  "GP12mtp176pu:15363": "yatheṣṭaṃ sthīyatāmebhir gṛhaṃ me bhuvanatrayam // MatsP_154.4 //",
  "GP12mtp176pu:15364": "kevalaṃ pāśabandhena vimuktairavilambitam /",
  "GP12mtp176pu:15365": "evaṃ kṛte tato devā dūyamānena cetasā // MatsP_154.5 //",
  "GP12mtp176pu:15366": "jagmurjagadguruṃ draṣṭuṃ śaraṇaṃ kamalodbhavam /",
  "GP12mtp176pu:15367": "niveditāste śakrādyāḥ śirobhirdharaṇiṃ gatāḥ /",
  "GP12mtp176pu:15368": "tuṣṭuvuḥ spaṣṭavarṇārthair vacobhiḥ kamalāsanam // MatsP_154.6 //",
  "GP12mtp176pu:15369": "*devā ūcuḥ",
  "GP12mtp176pu:15370": "tvamoṃkāro 'syaṅkurāya prasūto viśvasyātmānantabhedasya pūrvam /",
  "GP12mtp176pu:15371": "sambhūtasyānantaraṃ sattvamūrte saṃhārecchoste namo rudramūrte // MatsP_154.7 //",
  "GP12mtp176pu:15372": "vyaktiṃ nītvā tvaṃ vapuḥ svaṃ mahimnā tasmādaṇḍāt sābhidhānādacintyaḥ /",
  "GP12mtp176pu:15373": "dyāvāpṛthvyor ūrdhvakhaṇḍāvarāmyāṃ hy aṇḍādasmāttvaṃ vibhāgaṃ karoṣi // MatsP_154.8 //",
  "GP12mtp176pu:15374": "vyaktaṃ merau yajjanāyustavābhūd evaṃ vidmastvatpraṇītaścakāsti /",
  "GP12mtp176pu:15375": "vyaktaṃ devā janmanaḥ śāśvatasya dyauste mūrdhā locane candrasūryau // MatsP_154.9 //",
  "GP12mtp176pu:15376": "vyālāḥ keśāḥ śrotrarandhrā diśaste pādau bhūmirnābhirandhre samudrāḥ /",
  "GP12mtp176pu:15377": "māyākāraḥ kāraṇaṃ tvaṃ prasiddho vedaiḥ śānto jyotiṣā tvaṃ vimuktaḥ // MatsP_154.10 //",
  "GP12mtp176pu:15378": "vedārtheṣu tvāṃ vivṛṇvanti buddhvā hṛtpadmāntaḥsaṃniviṣṭaṃ purāṇam /",
  "GP12mtp176pu:15379": "tvāmātmānaṃ labdhayogā gṛṇanti sāṃkhyairyāstāḥ sapta sūkṣmāḥ praṇītāḥ // MatsP_154.11 //",
  "GP12mtp176pu:15380": "tāsāṃ heturyāṣṭamī cāpi gītā tasyāṃ tasyāṃ gīyase vai tvamantam /",
  "GP12mtp176pu:15381": "dṛṣṭvā mūrtiṃ sthūlasūkṣmāṃ cakāra devairbhāvāḥ kāraṇaiḥ kaiściduktāḥ // MatsP_154.12 //",
  "GP12mtp176pu:15382": "sambhūtāste tvatta evādisarge bhūyastāṃ tāṃ vāsanāṃ te 'bhyupeyuḥ /",
  "GP12mtp176pu:15383": "tvatsaṃkalpenāntamāyāptigūḍhaḥ kālo meyo dhvastasaṃkhyāvikalpaḥ // MatsP_154.13 //",
  "GP12mtp176pu:15384": "bhāvābhāvavyaktisaṃhārahetus tvaṃ so 'nantastasya kartāsi cātman /",
  "GP12mtp176pu:15385": "ye 'nye sūkṣmāḥ santi tebhyo 'bhigītaḥ sthūlā bhāvāścāvṛtāraśca teṣām // MatsP_154.14 //",
  "GP12mtp176pu:15386": "tebhyaḥ sthūlaistaiḥ purāṇaiḥ pratīto bhūtaṃ bhavyaṃ caivamudbhūtibhājām /",
  "GP12mtp176pu:15387": "bhāve bhāve bhāvitaṃ tvā yunakti yuktaṃ yuktaṃ vyaktibhāvānnirasya /",
  "GP12mtp176pu:15388": "itthaṃ devo bhaktibhājāṃ śaraṇyas trātā goptā no bhavānantamūrtiḥ // MatsP_154.15 //",
  "GP12mtp176pu:15389": "viremuramarāḥ stutvā brahmāṇamavikāriṇam /",
  "GP12mtp176pu:15390": "tasthurmanobhir iṣṭārtha-samprāptiprārthanāstataḥ // MatsP_154.16 //",
  "GP12mtp176pu:15391": "evaṃ stuto viriñcistu prasādaṃ paramaṃ gataḥ /",
  "GP12mtp176pu:15392": "amarānvaradenāha vāmahastena nirdiśan // MatsP_154.17 //",
  "GP12mtp176pu:15393": "*brahmovāca",
  "GP12mtp176pu:15394": "nārī yābhartṛkākasmāt tanuste tyaktabhūṣaṇā /",
  "GP12mtp176pu:15395": "na rājate tathā śakra mlānavaktraśiroruhā // MatsP_154.18 //",
  "GP12mtp176pu:15396": "hutāśanavimukto 'pi na dhūmena virājase /",
  "GP12mtp176pu:15397": "bhasmaneva praticchanno dagdhadāvaściroṣitaḥ // MatsP_154.19 //",
  "GP12mtp176pu:15398": "yamāmayamaye naiva śarīre tvaṃ virājase /",
  "GP12mtp176pu:15399": "daṇḍasyālambaneneva hy akṛcchrastu pade pade // MatsP_154.20 //",
  "GP12mtp176pu:15400": "rajanīcaranātho 'pi kiṃ bhīta iva bhāṣase /",
  "GP12mtp176pu:15401": "rākṣasendra kṣatārāte tvamarātikṣato yathā // MatsP_154.21 //",
  "GP12mtp176pu:15402": "tanuste varuṇocchuṣkā parītasyeva vahninā /",
  "GP12mtp176pu:15403": "vimuktarudhiraṃ pāśaṃ phaṇibhiḥ pravilokayan // MatsP_154.22 //",
  "GP12mtp176pu:15404": "vāyo bhavān vicetaskas tvaṃ snigdhairiva nirjitaḥ /",
  "GP12mtp176pu:15405": "kiṃ tvaṃ bibheṣi dhanada saṃnyasyaiva kuberatām // MatsP_154.23 //",
  "GP12mtp176pu:15406": "rudrāstriśūlinaḥ santo vadadhvaṃ bahuśūlatām /",
  "GP12mtp176pu:15407": "bhavantaḥ kena tatkṣiptaṃ tejastu bhavatāmapi // MatsP_154.24 //",
  "GP12mtp176pu:15408": "akiṃcitkaratāṃ yātaḥ karaste na vibhāsate /",
  "GP12mtp176pu:15409": "alaṃ nīlotpalābhena cakreṇa madhusūdana // MatsP_154.25 //",
  "GP12mtp176pu:15410": "kiṃ tvayānudarālīna- bhuvanapravilokanam /",
  "GP12mtp176pu:15411": "kriyate stimitākṣeṇa bhavatā viśvatomukha // MatsP_154.26 //",
  "GP12mtp176pu:15412": "evamuktāḥ surāstena brahmaṇā brahmamūrtinā /",
  "GP12mtp176pu:15413": "vācāṃ pradhānabhūtatvān mārutaṃ tamacodayan // MatsP_154.27 //",
  "GP12mtp176pu:15414": "atha viṣṇumukhairdevaiḥ śvasanaḥ pratibodhitaḥ /",
  "GP12mtp176pu:15415": "caturmukhaṃ tadā prāha carācaraguruṃ vibhum // MatsP_154.28 //",
  "GP12mtp176pu:15416": "na tu vetsi carācarabhūtagataṃ bhavabhāvamatīva mahānucchritaḥ prabhavaḥ /*",
  "GP12mtp176pu:15417": "punararthivaco 'bhivistṛtaśravaṇopamakautukabhāvakṛtaḥ // MatsP_154.29 //*",
  "GP12mtp176pu:15418": "tvamananta karoṣi jagadbhavatāṃ sacarācaragarbhavibhinnaguṇām /",
  "GP12mtp176pu:15419": "amarāsurametadaśeṣamapi tvayi tulyamaho janako 'si yataḥ // MatsP_154.30 //",
  "GP12mtp176pu:15420": "piturasti tathāpi manovikṛtiḥ saguṇo viguṇo balavānabalaḥ /",
  "GP12mtp176pu:15421": "bhavato varalābhanivṛttabhayaḥ kuliśāṅgasuto ditijo 'tibalaḥ // MatsP_154.31 //",
  "GP12mtp176pu:15422": "sacarācaranirmathane kimiti kitavastu kṛto vihito bhavatā /",
  "GP12mtp176pu:15423": "kila deva tvayā sthitaye jagatāṃ mahadadbhutacitraviciguṇāḥ // MatsP_154.32 //",
  "GP12mtp176pu:15424": "api tuṣṭikṛtaḥ śrutakāmaphalā vihitā dvijanāyaka devagaṇāḥ /",
  "GP12mtp176pu:15425": "api nākamabhūtkila yajñabhujāṃ bhavato viniyogavaśātsatatam // MatsP_154.33 //",
  "GP12mtp176pu:15426": "apahṛtya vimānagaṇaṃ sa kṛto ditijena mahāmarubhūmisamaḥ /",
  "GP12mtp176pu:15427": "kṛtavānasi sarvaguṇātiśayaṃ yamaśeṣamahīdhararājatayā // MatsP_154.34 //",
  "GP12mtp176pu:15428": "samamiṅgitabhāvavidhiḥ sa girir gaganena sadocchrayatāṃ hi gataḥ /",
  "GP12mtp176pu:15429": "adhivāsavihāravidhāvucito ditijane pavikṣataśṛṅgataṭaḥ // MatsP_154.35 //",
  "GP12mtp176pu:15430": "pariluṇṭhitaratnaguhānivaho bahudaityasabhāśrayatāṃ gamitaḥ /",
  "GP12mtp176pu:15431": "surarāja sa tasya bhayena gataṃ vyadadhādaśarīra ito 'pi vṛthā // MatsP_154.36 //",
  "GP12mtp176pu:15432": "upayogyatayā vivṛtaṃ suciraṃ vimaladyutipūritadigvadanam /",
  "GP12mtp176pu:15433": "bhavataiva vinirmitamādiyuge surahetisamūham anutthamidam // MatsP_154.37 //",
  "GP12mtp176pu:15434": "ditijasya śarīramavāpya gataṃ śatadhā matibhedamivālpamanāḥ /",
  "GP12mtp176pu:15435": "āsāradhūlidhvastāṅgā dvārasthāḥ smaḥ kadarthinaḥ /",
  "GP12mtp176pu:15436": "labdhapraveśāḥ kṛcchreṇa vayaṃ tasyāmaradviṣaḥ // MatsP_154.38 //",
  "GP12mtp176pu:15437": "sabhāyāmamarā deva nikṛṣṭe 'pyupaveśitāḥ /",
  "GP12mtp176pu:15438": "vetrahastair ajalpantas tato 'pahasitāstu taiḥ // MatsP_154.39 //",
  "GP12mtp176pu:15439": "mahārthāḥ siddhasarvārthā bhavantaḥ svalpabhāṣiṇaḥ /",
  "GP12mtp176pu:15440": "cāṭuyuktamatho karma hy amarā bahu bhāṣata // MatsP_154.40 //",
  "GP12mtp176pu:15441": "samayaṃ daityasiṃhasya saśakrasya nu saṃsthitāḥ /",
  "GP12mtp176pu:15442": "vadateti ca daityasya preṣyairvihasitā bahu // MatsP_154.41 //",
  "GP12mtp176pu:15443": "ṛtavo mūrtimantastam upāsante hyaharniśam /",
  "GP12mtp176pu:15444": "kṛtāparādhasaṃtrāsaṃ na tyajanti kadācana // MatsP_154.42 //",
  "GP12mtp176pu:15445": "tantrītrayalayopetaṃ siddhagandharvakiṃnaraiḥ /",
  "GP12mtp176pu:15446": "surāgam upadhā nityaṃ gīyate tasya veśmasu // MatsP_154.43 //",
  "GP12mtp176pu:15447": "hantākṛtopakaraṇair mitrāṇi gurulāghavaiḥ /",
  "GP12mtp176pu:15448": "śaraṇāgatasaṃtyāgī tyaktasatyapariśrayaḥ // MatsP_154.44 //",
  "GP12mtp176pu:15449": "iti niḥśeṣamathavā niḥśeṣaṃ vai na śakyate /",
  "GP12mtp176pu:15450": "tasyāvinayamākhyātuṃ sraṣṭā tatra parāyaṇam // MatsP_154.45 //",
  "GP12mtp176pu:15451": "ityuktaḥ svātmabhūrdevaḥ surairdaityaviceṣṭitam /",
  "GP12mtp176pu:15452": "surānuvāca bhagavāṃs tataḥ smitamukhāmbujaḥ // MatsP_154.46 //",
  "GP12mtp176pu:15453": "*brahmovāca",
  "GP12mtp176pu:15454": "avadhyastārako daityaḥ sarvairapi surāsuraiḥ /",
  "GP12mtp176pu:15455": "yasya vadhyaḥ sa nādyāpi jātastribhuvane pumān // MatsP_154.47 //",
  "GP12mtp176pu:15456": "mayā sa varadānena chandayitvā nivāritaḥ /",
  "GP12mtp176pu:15457": "tapasaḥ sāṃprataṃ rājā trailokyadahanātmakāt // MatsP_154.48 //",
  "GP12mtp176pu:15458": "sa ca vavre vadhaṃ daityaḥ śiśutaḥ saptavāsarāt /",
  "GP12mtp176pu:15459": "sa saptadivaso bālaḥ śaṃkarādyo bhaviṣyati // MatsP_154.49 //",
  "GP12mtp176pu:15460": "tārakasya nihantā sa bhāskarābho bhaviṣyati /",
  "GP12mtp176pu:15461": "sāṃprataṃ cāpyapatnīkaḥ śaṃkaro bhagavānprabhuḥ // MatsP_154.50 //",
  "GP12mtp176pu:15462": "yaccāhamuktavānyasyā hy uttānakaratā sadā /",
  "GP12mtp176pu:15463": "uttāno varadaḥ pāṇir eṣa devyāḥ sadaiva tu // MatsP_154.51 //",
  "GP12mtp176pu:15464": "himācalasya duhitā sā tu devī bhaviṣyati /",
  "GP12mtp176pu:15465": "tasyāḥ sakāśādyaḥ śarvas tv araṇyāṃ pāvako yathā // MatsP_154.52 //",
  "GP12mtp176pu:15466": "janayiṣyati taṃ prāpya tārako 'bhibhaviṣyati /",
  "GP12mtp176pu:15467": "mayāpyupāyaḥ sa kṛto yathaivaṃ hi bhaviṣyati // MatsP_154.53 //",
  "GP12mtp176pu:15468": "śeṣaścāpyasya vibhavo vinaśyettadanantaram /",
  "GP12mtp176pu:15469": "stokakālaṃ pratīkṣadhvaṃ nirviśaṅkena cetasā // MatsP_154.54 //",
  "GP12mtp176pu:15470": "ityuktāstridaśāstena sākṣātkamalajanmanā /",
  "GP12mtp176pu:15471": "jagmustaṃ praṇipatyeśaṃ yathāyogaṃ divaukasaḥ // MatsP_154.55 //",
  "GP12mtp176pu:15472": "tato gateṣu deveṣu brahmā lokapitāmahaḥ /",
  "GP12mtp176pu:15473": "niśāṃ sasmāra bhagavān svatanoḥ pūrvasaṃbhavām // MatsP_154.56 //",
  "GP12mtp176pu:15474": "tato bhagavatī rātrir upatasthe pitāmaham /",
  "GP12mtp176pu:15475": "tāṃ vivikte samālokya brahmovāca vibhāvarīm // MatsP_154.57 //",
  "GP12mtp176pu:15476": "*brahmovāca",
  "GP12mtp176pu:15477": "vibhāvari mahatkāyaṃ vibudhānāmupasthitam /",
  "GP12mtp176pu:15478": "tatkartavyaṃ tvayā devi śṛṇu kāryasya niścayam // MatsP_154.58 //",
  "GP12mtp176pu:15479": "tārako nāma daityendraḥ suraketuranirjitaḥ /",
  "GP12mtp176pu:15480": "tasyābhāvāya bhagavāñ janayiṣyati ceśvaraḥ // MatsP_154.59 //",
  "GP12mtp176pu:15481": "sutaṃ sa bhavitā tasya tārakasyāntakārakaḥ /",
  "GP12mtp176pu:15482": "śaṃkarasyābhavatpatnī satī dakṣasutā tu yā // MatsP_154.60 //",
  "GP12mtp176pu:15483": "sā mṛtā kupitā devī kasmiṃścitkāraṇāntare /",
  "GP12mtp176pu:15484": "bhavitā himaśailasya duhitā lokabhāvinī // MatsP_154.61 //",
  "GP12mtp176pu:15485": "viraheṇa harastasyā matvā śūnyaṃ jagattrayam /",
  "GP12mtp176pu:15486": "tapasyanhimaśailasya kandare siddhasevite // MatsP_154.62 //",
  "GP12mtp176pu:15487": "pratīkṣamāṇastajjanma kaṃcitkālaṃ nivatsyati /",
  "GP12mtp176pu:15488": "tayoḥ sutaptatapasor bhavitā yo mahābalaḥ // MatsP_154.63 //",
  "GP12mtp176pu:15489": "sa bhaviṣyati daityasya tārakasya vināśakaḥ /",
  "GP12mtp176pu:15490": "jātamātrā tu sā devī svalpasaṃjñā ca bhāminī // MatsP_154.64 //",
  "GP12mtp176pu:15491": "virahotkaṇṭhitā gāḍhaṃ harasaṃgamalālasā /",
  "GP12mtp176pu:15492": "tayoḥ sutaptatapasoḥ saṃyogaḥ syācchubhānane // MatsP_154.65 //",
  "GP12mtp176pu:15493": "tatastābhyāṃ tu janitaḥ svalpo vākkalaho bhavet /",
  "GP12mtp176pu:15494": "tato 'pi saṃśayo bhūyas tārakaṃ prati dṛśyate // MatsP_154.66 //",
  "GP12mtp176pu:15495": "tayoḥ saṃyuktayostasmāt suratāsaktikāraṇe /",
  "GP12mtp176pu:15496": "vighnastvayā vidhātavyo yathā tābhyāṃ tathā śṛṇu // MatsP_154.67 //",
  "GP12mtp176pu:15497": "garbhasthāne ca tanmātuḥ svena rūpeṇa rañjaya /",
  "GP12mtp176pu:15498": "tato vihāya śarvastāṃ viśrānto narmapūrvakam // MatsP_154.68 //",
  "GP12mtp176pu:15499": "bhartsayiṣyati tāṃ devīṃ tataḥ sā kupitā satī /",
  "GP12mtp176pu:15500": "prayāsyati tapaścartuṃ tattasmāttapase punaḥ // MatsP_154.69 //",
  "GP12mtp176pu:15501": "janayiṣyati yaṃ śarvā dayitadyutimaṇḍitam /",
  "GP12mtp176pu:15502": "sa bhaviṣyati hantā vai surārīṇāmasaṃśayam // MatsP_154.70 //",
  "GP12mtp176pu:15503": "tvayāpi dānavā devi hantavyā lokadurjayāḥ /",
  "GP12mtp176pu:15504": "yāvacca na satī deha-saṃkrāntaguṇasaṃcayā // MatsP_154.71 //",
  "GP12mtp176pu:15505": "tatsaṃgamena tāvattvaṃ daityānhantuṃ na śakṣyase /",
  "GP12mtp176pu:15506": "evaṃ kṛte tapastaptvā sṛṣṭisaṃhārakāriṇī // MatsP_154.72 //",
  "GP12mtp176pu:15507": "samāptaniyamā devī yadā comā bhaviṣyati /",
  "GP12mtp176pu:15508": "tadā svameva tadrūpaṃ śailajā pratipatsyate // MatsP_154.73 //",
  "GP12mtp176pu:15509": "tanustavāpi sahajā saikānaṃśā bhaviṣyati /",
  "GP12mtp176pu:15510": "rūpāṃśena tu saṃyuktā tvamumāyāṃ bhaviṣyasi // MatsP_154.74 //",
  "GP12mtp176pu:15511": "ekānaṃśeti lokastvāṃ varade pūjayiṣyati /",
  "GP12mtp176pu:15512": "bhedairbahuvidhākāraiḥ sarvagā kāmasādhinī // MatsP_154.75 //",
  "GP12mtp176pu:15513": "oṃkāravaktrā gāyatrī tvamiti brahmavādibhiḥ /",
  "GP12mtp176pu:15514": "ākrāntirūrjitākārā rājabhiśca mahābhujaiḥ // MatsP_154.76 //",
  "GP12mtp176pu:15515": "tvaṃ bhūriti viśāṃ mātā śūdraiḥ śaivīti pūjitā /",
  "GP12mtp176pu:15516": "kṣāntirmunīnāmakṣobhyā dayā niyamināmiti // MatsP_154.77 //",
  "GP12mtp176pu:15517": "tvaṃ mahopāyasaṃdohā nītirnayavisarpiṇām /",
  "GP12mtp176pu:15518": "paricchittistvamarthānāṃ tvamīhā prāṇihṛcchayā // MatsP_154.78 //",
  "GP12mtp176pu:15519": "tvaṃ muktiḥ sarvabhūtānāṃ tvaṃ gatiḥ sarvadehinām /",
  "GP12mtp176pu:15520": "tvaṃ ca kīrtimatāṃ kīrtis tvaṃ mūrtiḥ sarvadehinām // MatsP_154.79 //",
  "GP12mtp176pu:15521": "ratistvaṃ raktacittānāṃ prītistvaṃ hṛṣṭadarśinām /",
  "GP12mtp176pu:15522": "tvaṃ kāntiḥ kṛtabhūṣāṇāṃ tvaṃ śāntirduḥkhakarmaṇām // MatsP_154.80 //",
  "GP12mtp176pu:15523": "tvaṃ bhrāntiḥ sarvabodhānāṃ tvaṃ gatiḥ kratuyājinām /",
  "GP12mtp176pu:15524": "jaladhīnāṃ mahāvelā tvaṃ ca līlā vilāsinām // MatsP_154.81 //",
  "GP12mtp176pu:15525": "saṃbhūtistvaṃ padārthānāṃ sthitistvaṃ lokapālinī /",
  "GP12mtp176pu:15526": "tvaṃ kālarātrirniḥśeṣa-bhuvanāvalināśinī // MatsP_154.82 //",
  "GP12mtp176pu:15527": "priyakaṇṭhagrahānanda-dāyinī tvaṃ vibhāvarī /",
  "GP12mtp176pu:15528": "ityanekavidhairdevi rūpairloke tvamarcitā // MatsP_154.83 //",
  "GP12mtp176pu:15529": "ye tvāṃ stoṣyanti varade pūjayiṣyanti vāpi ye /",
  "GP12mtp176pu:15530": "te sarvakāmānāpsyanti niyatā nātra saṃśayaḥ // MatsP_154.84 //",
  "GP12mtp176pu:15531": "ityuktā tu niśā devī tathetyuktvā kṛtāñjaliḥ /",
  "GP12mtp176pu:15532": "jagāma tvaritā tūrṇaṃ gṛhaṃ himagireḥ param // MatsP_154.85 //",
  "GP12mtp176pu:15533": "tatrāsīnāṃ mahāharmye ratnabhittisamāśrayām /",
  "GP12mtp176pu:15534": "dadarśa menāmāpāṇḍu-cchavivaktrasaroruhām // MatsP_154.86 //",
  "GP12mtp176pu:15535": "kiṃcic chyāmamukhodagra-stanabhārāvanāmitām /",
  "GP12mtp176pu:15536": "mahauṣadhigaṇābaddha-mantrarājaniṣevitām // MatsP_154.87 //",
  "GP12mtp176pu:15537": "udvahatkanakonnaddha-jīvarakṣāmahoragām /",
  "GP12mtp176pu:15538": "maṇidīpagaṇajyotir mahālokaprakāśite // MatsP_154.88 //",
  "GP12mtp176pu:15539": "prakīrṇabahusiddhārthe manojaparivārake /",
  "GP12mtp176pu:15540": "śucinyaṃśukasaṃchanna-bhūśayyāstaraṇojjvale // MatsP_154.89 //",
  "GP12mtp176pu:15541": "dhūpāmodamanoramye sarjagandhopayogike /",
  "GP12mtp176pu:15542": "tataḥ krameṇa divase gate dūraṃ vibhāvarī // MatsP_154.90 //",
  "GP12mtp176pu:15543": "vyajṛmbhata sukhodarke tato menā mahāgṛhe /",
  "GP12mtp176pu:15544": "prasuptaprāyapuruṣe nidrābhūtopacārike // MatsP_154.91 //",
  "GP12mtp176pu:15545": "sphuṭāloke śaśabhṛti bhrāntirātrivihaṃgame /",
  "GP12mtp176pu:15546": "rajanīcarabhūtānāṃ saṃghairāvṛtacatvare // MatsP_154.92 //",
  "GP12mtp176pu:15547": "gāḍhakaṇṭhagrahālagna-subhageṣṭajane tataḥ /",
  "GP12mtp176pu:15548": "kiṃcidākulatāṃ prāpte menānetrāmbujadvaye // MatsP_154.93 //",
  "GP12mtp176pu:15549": "āviveśa mukhe rātriḥ sucirasphuṭasaṃgamā /",
  "GP12mtp176pu:15550": "janmadāyā jaganmātuḥ krameṇa jaṭharāntare // MatsP_154.94 //",
  "GP12mtp176pu:15551": "āviveśāntaraṃ janma manyamānā kṣapā tu vai /",
  "GP12mtp176pu:15552": "arañjayacchaviṃ devyā guhāraṇye vibhāvarī // MatsP_154.95 //",
  "GP12mtp176pu:15553": "tato jagatpatiprāṇa-heturhimagiripriyā /",
  "GP12mtp176pu:15554": "brāhme muhūrte subhage vyasūyata guhāraṇim // MatsP_154.96 //",
  "GP12mtp176pu:15555": "tasyāṃ tu jāyamānāyāṃ jantavaḥ sthāṇujaṅgamāḥ /",
  "GP12mtp176pu:15556": "abhavansukhinaḥ sarve sarvalokanivāsinaḥ // MatsP_154.97 //",
  "GP12mtp176pu:15557": "nārakāṇāmapi tadā sukhaṃ svargasamaṃ mahat /",
  "GP12mtp176pu:15558": "abhavatkrūrasattvānāṃ cetaḥ śāntaṃ ca dehinām // MatsP_154.98 //",
  "GP12mtp176pu:15559": "jyotiṣāmapi tejastvam abhavatsuratonnatā /",
  "GP12mtp176pu:15560": "vanāśritāścauṣadhayaḥ svāduvanti phalāni ca // MatsP_154.99 //",
  "GP12mtp176pu:15561": "gandhavanti ca mālyāni vimalaṃ ca nabho 'bhavat /",
  "GP12mtp176pu:15562": "mārutaśca sukhasparśo diśaśca sumanoharā // MatsP_154.100 //",
  "GP12mtp176pu:15563": "tena codbhūtaphalita-paripākaguṇojjvalāḥ /",
  "GP12mtp176pu:15564": "abhavatpṛthivī devī śālimālākulāpi ca // MatsP_154.101 //",
  "GP12mtp176pu:15565": "tapāṃsi dīrghacīrṇāni munīnāṃ bhāvitātmanām /",
  "GP12mtp176pu:15566": "tasmingatāni sāphalyaṃ kāle nirmalacetasām // MatsP_154.102 //",
  "GP12mtp176pu:15567": "vismṛtāni ca śastrāṇi prādurbhāvaṃ prapedire /",
  "GP12mtp176pu:15568": "prabhāvastīrthamukhyānāṃ tadā puṇyatamo 'bhavat // MatsP_154.103 //",
  "GP12mtp176pu:15569": "antarikṣe surāścāsan vimāneṣu sahasraśaḥ /",
  "GP12mtp176pu:15570": "samahendraharibrahma-vāyuvahnipurogamāḥ // MatsP_154.104 //",
  "GP12mtp176pu:15571": "puṣpavṛṣṭiṃ pramumucus tasmiṃstu himabhūdhare /",
  "GP12mtp176pu:15572": "jagurgandharvamukhyāśca nanṛtuścāpsarogaṇāḥ // MatsP_154.105 //",
  "GP12mtp176pu:15573": "meruprabhṛtayaścāpi mūrtimanto mahābalāḥ /",
  "GP12mtp176pu:15574": "tasminmahotsave prāpte divyaprabhṛtapāṇayaḥ // MatsP_154.106 //",
  "GP12mtp176pu:15575": "saritaḥ sāgarāścaiva samājagmuśca sarvaśaḥ /",
  "GP12mtp176pu:15576": "himaśailo 'bhavalloke tathā sarvaiścarācaraiḥ // MatsP_154.107 //",
  "GP12mtp176pu:15577": "sevyaścāpyabhigamyaśca sa śreyāṃścācalottamaḥ /",
  "GP12mtp176pu:15578": "anubhūyotsavaṃ devā jagmuḥ svānālayānmudā // MatsP_154.108 //",
  "GP12mtp176pu:15579": "devagandharvanāgendra-śailaśīlāvanīguṇaiḥ /",
  "GP12mtp176pu:15580": "himaśailasutā devī svayaṃpūrvikayā tataḥ // MatsP_154.109 //",
  "GP12mtp176pu:15581": "krameṇa vṛddhimānītā lakṣmīvānalasairbudhaiḥ /",
  "GP12mtp176pu:15582": "krameṇa rūpasaubhāgya-prabodhairbhuvanatrayam // MatsP_154.110 //",
  "GP12mtp176pu:15583": "ajayadbhūṣayaccāpi niḥsādhārairnagātmajā /",
  "GP12mtp176pu:15584": "etasminnantare śakro nāradaṃ devasaṃmatam // MatsP_154.111 //",
  "GP12mtp176pu:15585": "devarṣimatha sasmāra kāryasādhanasatvaram /",
  "GP12mtp176pu:15586": "smṛtiṃ śakrasya vijñāya jātāṃ tu bhagavāṃstadā // MatsP_154.112 //",
  "GP12mtp176pu:15587": "ājagāma mudā yukto mahendrasya niveśanam /",
  "GP12mtp176pu:15588": "taṃ sa dṛṣṭvā sahasrākṣaḥ samutthāya mahāsanāt // MatsP_154.113 //",
  "GP12mtp176pu:15589": "yathārheṇa tu pādyena pūjayāmāsa vāsavaḥ /",
  "GP12mtp176pu:15590": "śakrapraṇītāṃ tāṃ pūjāṃ pratigṛhya yathāvidhi // MatsP_154.114 //",
  "GP12mtp176pu:15591": "nāradaḥ kuśalaṃ devam apṛcchatpākaśāsanam /",
  "GP12mtp176pu:15592": "pṛṣṭe ca kuśale śakraḥ provāca vacanaṃ prabhuḥ // MatsP_154.115 //",
  "GP12mtp176pu:15593": "*indra uvāca",
  "GP12mtp176pu:15594": "kuśalasyāṅkure tāvat sambhūte bhuvanatraye /",
  "GP12mtp176pu:15595": "tatphalodbhavasaṃpattau tvaṃ bhavātandrito mune // MatsP_154.116 //",
  "GP12mtp176pu:15596": "vetsi caitatsamastaṃ tvaṃ tathāpi paricodakaḥ /",
  "GP12mtp176pu:15597": "nirvṛtiṃ paramāṃ yāti nivedyārthaṃ suhṛjjane // MatsP_154.117 //",
  "GP12mtp176pu:15598": "tadyathā śailajā devī yogaṃ yāyātpinākinā /",
  "GP12mtp176pu:15599": "śīghraṃ tadudyamaḥ sarvair asmatpakṣairvidhīyatām // MatsP_154.118 //",
  "GP12mtp176pu:15600": "avagamyārthamakhilaṃ tata āmantrya nāradaḥ /",
  "GP12mtp176pu:15601": "śakraṃ jagāma bhagavān himaśailaniveśanam // MatsP_154.119 //",
  "GP12mtp176pu:15602": "tatra dvāre sa viprendraś citravetralatākule /",
  "GP12mtp176pu:15603": "vandito himaśailena nirgatena puro muniḥ // MatsP_154.120 //",
  "GP12mtp176pu:15604": "saha praviśya bhavanaṃ bhuvo bhūṣaṇatāṃ gatam /",
  "GP12mtp176pu:15605": "nivedite svayaṃ haime himaśaile na vistṛte // MatsP_154.121 //",
  "GP12mtp176pu:15606": "mahāsane munivaro niṣasādātuladyutiḥ /",
  "GP12mtp176pu:15607": "yathārhaṃ cārghyapādyaṃ ca śailastasmai nyavedayat // MatsP_154.122 //",
  "GP12mtp176pu:15608": "munistu pratijagrāha tamarghaṃ vidhivattadā /",
  "GP12mtp176pu:15609": "gṛhītārghaṃ munivaram apṛcchacchlakṣṇayā girā // MatsP_154.123 //",
  "GP12mtp176pu:15610": "kuśalaṃ tapasaḥ śailaḥ śanaiḥ phullānanāmbujaḥ /",
  "GP12mtp176pu:15611": "munirapyadrirājānam apṛcchatkuśalaṃ tadā // MatsP_154.124 //",
  "GP12mtp176pu:15612": "*nārada uvāca",
  "GP12mtp176pu:15613": "aho 'vatāritāḥ sarve saṃniveśe mahāgire /",
  "GP12mtp176pu:15614": "pṛthutvaṃ manasā tulyaṃ kandarāṇāṃ tathācala // MatsP_154.125 //",
  "GP12mtp176pu:15615": "gurutvaṃ te guṇaughānāṃ sthāvarādatiricyate /",
  "GP12mtp176pu:15616": "prasannatā ca toyasya manaso 'pyadhikā ca te // MatsP_154.126 //",
  "GP12mtp176pu:15617": "na lakṣayāmaḥ śailendra śiṣyate kandarodarāt /",
  "GP12mtp176pu:15618": "na ca lakṣmīstathā svarge kutrādhikatayā sthitā // MatsP_154.127 //",
  "GP12mtp176pu:15619": "nānātapobhirmunibhir jvalanārkasamaprabhaiḥ /",
  "GP12mtp176pu:15620": "pāvanaiḥ pāvito nityaṃ tvatkandarasamāśritaiḥ // MatsP_154.128 //",
  "GP12mtp176pu:15621": "avamatya vimānāni svargavāsavirāgiṇaḥ /",
  "GP12mtp176pu:15622": "piturgṛha ivāsannā devagandharvakiṃnarāḥ // MatsP_154.129 //",
  "GP12mtp176pu:15623": "aho dhanyo 'si śailendra yasya te kandaraṃ haraḥ /",
  "GP12mtp176pu:15624": "adhyāste lokanātho 'pi samādhānaparāyaṇaḥ // MatsP_154.130 //",
  "GP12mtp176pu:15625": "ityuktavati devarṣau nārade sādaraṃ girā /",
  "GP12mtp176pu:15626": "himaśailasya mahiṣī menā munididṛkṣayā // MatsP_154.131 //",
  "GP12mtp176pu:15627": "anuyātā duhitrā tu svalpāliparicārikā /",
  "GP12mtp176pu:15628": "lajjāpraṇayanamrāṅgī praviveśa niveśanam // MatsP_154.132 //",
  "GP12mtp176pu:15629": "tatra sthito munivaraḥ śailena sahito vaśī /",
  "GP12mtp176pu:15630": "dṛṣṭvā tu tejaso rāśiṃ muniṃ śailapriyā tadā // MatsP_154.133 //",
  "GP12mtp176pu:15631": "vavande gūḍhavadanā pāṇipadmakṛtāñjaliḥ /",
  "GP12mtp176pu:15632": "tāṃ vilokya mahābhāgo maharṣir amitadyutiḥ // MatsP_154.134 //",
  "GP12mtp176pu:15633": "āśīrbhir amṛtodgāra-rūpābhistāṃ vyavardhayat /",
  "GP12mtp176pu:15634": "tato vismitacittā tu himavadgiriputrikā // MatsP_154.135 //",
  "GP12mtp176pu:15635": "udaikṣannāradaṃ devī munimadbhutarūpiṇam /",
  "GP12mtp176pu:15636": "ehi vatseti cāpyuktā ṛṣiṇā snigdhayā girā // MatsP_154.136 //",
  "GP12mtp176pu:15637": "kaṇṭhe gṛhītvā pitaram utsaṅge samupāviśat /",
  "GP12mtp176pu:15638": "uvāca mātā tāṃ devīm abhivandaya putrike // MatsP_154.137 //",
  "GP12mtp176pu:15639": "bhagavantaṃ tato dhanyaṃ patimāpsyasi saṃmatam /",
  "GP12mtp176pu:15640": "ityuktā tu tato mātrā vastrāntapihitānanā // MatsP_154.138 //",
  "GP12mtp176pu:15641": "kiṃcitkampitamūrdhā tu vākyaṃ novāca kiṃcana /",
  "GP12mtp176pu:15642": "tataḥ punaruvācedaṃ vākyaṃ mātā sutāṃ tadā // MatsP_154.139 //",
  "GP12mtp176pu:15643": "vatse vandaya devarṣiṃ tato dāsyāmi te śubham /",
  "GP12mtp176pu:15644": "ratnakrīḍanakaṃ ramyaṃ sthāpitaṃ yacciraṃ mayā // MatsP_154.140 //",
  "GP12mtp176pu:15645": "ityuktā tu tato vegād uddhṛtya caraṇau tadā /",
  "GP12mtp176pu:15646": "vavande mūrdhni saṃdhāya karapaṅkajakuḍmalam // MatsP_154.141 //",
  "GP12mtp176pu:15647": "kṛte tu vandane tasyā mātā sakhīmukhena tu /",
  "GP12mtp176pu:15648": "codayāmāsa śanakais tasyāḥ saubhāgyaśaṃsinām // MatsP_154.142 //",
  "GP12mtp176pu:15649": "śarīralakṣaṇānāṃ tu vijñānāya tu kautukāt /",
  "GP12mtp176pu:15650": "strīsvabhāvādyadduhituś cintāṃ hṛdi samudvahan // MatsP_154.143 //",
  "GP12mtp176pu:15651": "jñātvā tadiṅgitaṃ śailo mahiṣyā hṛdayena tu /",
  "GP12mtp176pu:15652": "anudgīrṇo 'kṣatirmene ramyametadupasthitam // MatsP_154.144 //",
  "GP12mtp176pu:15653": "coditaḥ śailamahiṣī-sakhyā munivarastadā /",
  "GP12mtp176pu:15654": "smitānano mahābhāgo vākyaṃ provāca nāradaḥ // MatsP_154.145 //",
  "GP12mtp176pu:15655": "na jāto 'syāḥ patirbhadre lakṣaṇaiśca vivarjitā /",
  "GP12mtp176pu:15656": "uttānahastā satataṃ caraṇairvyabhicāribhiḥ /",
  "GP12mtp176pu:15657": "svachāyayā bhaviṣyeyaṃ kimanyadbahu bhāṣyate // MatsP_154.146 //",
  "GP12mtp176pu:15658": "śrutvaitatsaṃbhramāviṣṭo dhvastadhairyo mahābalaḥ /",
  "GP12mtp176pu:15659": "nāradaṃ pratyuvācātha sāśrukaṇṭho mahāgiriḥ // MatsP_154.147 //",
  "GP12mtp176pu:15660": "*himavānuvāca",
  "GP12mtp176pu:15661": "saṃsārasyātidoṣasya durvijñeyā gatiryataḥ /",
  "GP12mtp176pu:15662": "sṛṣṭyāṃ cāvaśyabhāvinyāṃ kenāpyatiśayātmanā // MatsP_154.148 //",
  "GP12mtp176pu:15663": "kartrā praṇītā maryādā sthitā saṃsāriṇāmiyam /",
  "GP12mtp176pu:15664": "yo jāyate hi yadbījo janituḥ sa hyasārthakaḥ // MatsP_154.149 //",
  "GP12mtp176pu:15665": "janitā cāpi jātasya na kaściditi yatsphuṭam /",
  "GP12mtp176pu:15666": "svakarmaṇaiva jāyante vividhā bhūtajātayaḥ // MatsP_154.150 //",
  "GP12mtp176pu:15667": "aṇḍajo hyaṇḍajājjātaḥ punarjāyeta mānavaḥ /",
  "GP12mtp176pu:15668": "mānuṣācca sarīsṛpyāṃ manuṣyatvena jāyate // MatsP_154.151 //",
  "GP12mtp176pu:15669": "tatrāpi jātau śreṣṭhāyāṃ dharmasyotkarṣaṇena tu /",
  "GP12mtp176pu:15670": "aputrajanminaḥ śeṣāḥ prāṇinaḥ samavasthitāḥ // MatsP_154.152 //",
  "GP12mtp176pu:15671": "manujāstatra jāyante yato na gṛhadharmiṇaḥ /",
  "GP12mtp176pu:15672": "krameṇāśramasaṃprāptir brahmacārivratādanu // MatsP_154.153 //",
  "GP12mtp176pu:15673": "tasya karturniyogena saṃsāro yena vardhitaḥ /",
  "GP12mtp176pu:15674": "saṃsārasya kuto vṛddhiḥ sarve syuryadatigrahāḥ // MatsP_154.154 //",
  "GP12mtp176pu:15675": "ataḥ kartrā tu śāstreṣu sutalābhaḥ praśaṃsitaḥ /",
  "GP12mtp176pu:15676": "prāṇināṃ mohanārthāya narakatrāṇasaṃśrayāt // MatsP_154.155 //",
  "GP12mtp176pu:15677": "striyā virahitā sṛṣṭir jantūnāṃ nopapadyate /",
  "GP12mtp176pu:15678": "strījātistu prakṛtyaiva kṛpaṇā dainyabhāṣiṇī /",
  "GP12mtp176pu:15679": "śāstrālocanasāmarthyam ujjhitaṃ tāsu vedhasā // MatsP_154.156 //",
  "GP12mtp176pu:15680": "śāstreṣūktamasaṃdigdhaṃ bahuvāraṃ mahāphalam /",
  "GP12mtp176pu:15681": "daśaputrasamā kanyā yā na syācchīlavarjitā // MatsP_154.157 //",
  "GP12mtp176pu:15682": "vākyametatphalabhraṣṭaṃ puṃsi glānikaraṃ param /",
  "GP12mtp176pu:15683": "kanyā hi kṛpaṇā śocyā piturduḥkhavivardhinī // MatsP_154.158 //",
  "GP12mtp176pu:15684": "yāpi syātpūrṇasarvāḍhyā patiputradhanādibhiḥ /",
  "GP12mtp176pu:15685": "kiṃ punardurbhagā hīnā patiputradhanādibhiḥ // MatsP_154.159 //",
  "GP12mtp176pu:15686": "tvaṃ coktavānsutāyā me śarīre doṣasaṃgraham /",
  "GP12mtp176pu:15687": "aho muhyāmi śuṣyāmi glāmi sīdāmi nārada // MatsP_154.160 //",
  "GP12mtp176pu:15688": "ayuktamatha vaktavyam aprāpyamapi sāṃpratam /",
  "GP12mtp176pu:15689": "anugraheṇa me chinddhi duḥkhaṃ kanyāśrayaṃ mune // MatsP_154.161 //",
  "GP12mtp176pu:15690": "paricchinne 'pyasaṃdigdhe manaḥ paribhavāśrayam /",
  "GP12mtp176pu:15691": "tṛṣṇā muṣṇāti niṣṇātā phalalobhāśrayāśubhā // MatsP_154.162 //",
  "GP12mtp176pu:15692": "strīṇāṃ hi paramaṃ janma kulānāmubhayātmanām /",
  "GP12mtp176pu:15693": "ihāmutra sukhāyoktaṃ satpatiprāptisaṃjñitam // MatsP_154.163 //",
  "GP12mtp176pu:15694": "durlabhaḥ satpatiḥ strīṇāṃ viguṇo 'pi patiḥ kila /",
  "GP12mtp176pu:15695": "na prāpyate vinā puṇyaiḥ patirnāryā kadācana // MatsP_154.164 //",
  "GP12mtp176pu:15696": "yato niḥsādhano dharmaḥ parimāṇojjhitā ratiḥ /",
  "GP12mtp176pu:15697": "dhanaṃ jīvitaparyāptaṃ patyau nāryāḥ pratiṣṭhitam // MatsP_154.165 //",
  "GP12mtp176pu:15698": "nirdhano durbhago mūrkhaḥ sarvalakṣaṇavarjitaḥ /",
  "GP12mtp176pu:15699": "daivataṃ paramaṃ nāryāḥ patiruktaḥ sadaiva hi // MatsP_154.166 //",
  "GP12mtp176pu:15700": "tvayā coktaṃ hi devarṣe na jāto 'syāḥ patiḥ kila /",
  "GP12mtp176pu:15701": "etaddaurbhāgyamatulam asaṃkhyaṃ guru duḥsaham // MatsP_154.167 //",
  "GP12mtp176pu:15702": "carācare bhūtasarge yadadyāpi ca no mune /",
  "GP12mtp176pu:15703": "na sa jāta iti brūṣe tena me vyākulaṃ manaḥ // MatsP_154.168 //",
  "GP12mtp176pu:15704": "manuṣyadevajātīnāṃ śubhāśubhanivedakam /",
  "GP12mtp176pu:15705": "lakṣaṇaṃ hastapādādau vihitairlakṣaṇaiḥ kila // MatsP_154.169 //",
  "GP12mtp176pu:15706": "seyam uttānahasteti tvayoktā munipuṃgava /",
  "GP12mtp176pu:15707": "uttānahastatā proktā yācatāmeva nityadā // MatsP_154.170 //",
  "GP12mtp176pu:15708": "śubhodayānāṃ dhanyānāṃ na kadācitprayacchatām /",
  "GP12mtp176pu:15709": "svachāyayāsyāścaraṇau tvayoktau vyabhicāriṇau // MatsP_154.171 //",
  "GP12mtp176pu:15710": "tatrāpi śreyasāṃ hyāśā mune na pratibhāti naḥ /",
  "GP12mtp176pu:15711": "śarīralakṣaṇāścānye pṛthakphalanivedinaḥ // MatsP_154.172 //",
  "GP12mtp176pu:15712": "saubhāgyadhanaputrāyuḥ patilābhānuśaṃsanam /",
  "GP12mtp176pu:15713": "taiśca sarvairvihīneyaṃ tvamāttha munipuṃgava // MatsP_154.173 //",
  "GP12mtp176pu:15714": "tvaṃ me sarvaṃ vijānāsi satyavāgasi cāpyataḥ /",
  "GP12mtp176pu:15715": "muhyāmi muniśārdūla hṛdayaṃ dīryatīva me // MatsP_154.174 //",
  "GP12mtp176pu:15716": "ityuktvā virataḥ śailo mahāduḥkhavicāraṇāt /",
  "GP12mtp176pu:15717": "śrutvaitadakhilaṃ tasmāc chailarājamukhāmbujāt /",
  "GP12mtp176pu:15718": "smitapūrvamuvācedaṃ nārado devacoditaḥ // MatsP_154.175 //",
  "GP12mtp176pu:15719": "*nārada uvāca",
  "GP12mtp176pu:15720": "harṣasthāne 'pi mahati tvayā duḥkhaṃ nirūpyate /",
  "GP12mtp176pu:15721": "aparicchinnavākyārthe mohaṃ yāsi mahāgire // MatsP_154.176 //",
  "GP12mtp176pu:15722": "imāṃ śṛṇu giraṃ matto rahasyapariniṣṭhitām /",
  "GP12mtp176pu:15723": "samāhito mahāśaila mayoktasya vicāraṇe // MatsP_154.177 //",
  "GP12mtp176pu:15724": "na jāto 'syāḥ patirdevyā yanmayoktaṃ himācala /",
  "GP12mtp176pu:15725": "na sa jāto mahādevo bhūtabhavyabhavodbhavaḥ /",
  "GP12mtp176pu:15726": "śaraṇyaḥ śāśvataḥ śāstā śaṃkaraḥ parameśvaraḥ // MatsP_154.178 //",
  "GP12mtp176pu:15727": "brahmaviṣṇvindramunayo janmamṛtyujarārditāḥ /",
  "GP12mtp176pu:15728": "tasyaite parameśasya sarve krīḍanakā gire // MatsP_154.179 //",
  "GP12mtp176pu:15729": "āste brahmā tadicchātaḥ sambhūto bhuvanaprabhuḥ /",
  "GP12mtp176pu:15730": "viṣṇuryuge yuge jāto nānājātirmahātanuḥ // MatsP_154.180 //",
  "GP12mtp176pu:15731": "manyase māyayā jātaṃ viṣṇuṃ cāpi yuge yuge /",
  "GP12mtp176pu:15732": "ātmano na vināśo 'sti sthāvarānte 'pi bhūdhara // MatsP_154.181 //",
  "GP12mtp176pu:15733": "saṃsāre jāyamānasya bhriyamāṇasya dehinaḥ /",
  "GP12mtp176pu:15734": "naśyate deha evātra nātmano nāśa ucyate // MatsP_154.182 //",
  "GP12mtp176pu:15735": "brahmādisthāvarānto 'yaṃ saṃsāro yaḥ prakīrtitaḥ /",
  "GP12mtp176pu:15736": "sa janmamṛtyuduḥkhārto hy avaśaḥ parivartate // MatsP_154.183 //",
  "GP12mtp176pu:15737": "mahādevo 'calaḥ sthāṇur na jāto janako 'jaraḥ /",
  "GP12mtp176pu:15738": "bhaviṣyati patiḥ so 'syā jagannātho nirāmayaḥ // MatsP_154.184 //",
  "GP12mtp176pu:15739": "yaduktaṃ ca mayā devī lakṣaṇairvarjitā tava /",
  "GP12mtp176pu:15740": "śṛṇu tasyāpi vākyasya samyaktvena vicāraṇam // MatsP_154.185 //",
  "GP12mtp176pu:15741": "lakṣaṇaṃ daiviko hyaṅkaḥ śarīrāvayavāśrayaḥ /",
  "GP12mtp176pu:15742": "sarvāyurdhanasaubhāgya-parimāṇaprakāśakaḥ // MatsP_154.186 //",
  "GP12mtp176pu:15743": "anantasyāprameyasya saubhāgyasyāsya bhūdhara /",
  "GP12mtp176pu:15744": "naivāṅko lakṣaṇākāraḥ śarīre saṃvidhīyate // MatsP_154.187 //",
  "GP12mtp176pu:15745": "ato 'syā lakṣaṇaṃ gātre śaila nāsti mahāmate /",
  "GP12mtp176pu:15746": "yathāhamuktavānasyā hy uttānakaratāṃ sadā // MatsP_154.188 //",
  "GP12mtp176pu:15747": "uttāno varadaḥ pāṇir eṣa devyāḥ sadaiva tu /",
  "GP12mtp176pu:15748": "surāsuramunivrāta-varadeyaṃ bhaviṣyati // MatsP_154.189 //",
  "GP12mtp176pu:15749": "yathā proktaṃ tadā pādau svacchāyāvyabhicāriṇau /",
  "GP12mtp176pu:15750": "asyāḥ śṛṇu mamātrāpi vāgyuktiṃ śailasattama // MatsP_154.190 //",
  "GP12mtp176pu:15751": "caraṇau padmasaṃkāśāv asyāḥ svacchanakhojjvalau /",
  "GP12mtp176pu:15752": "surāsurāṇāṃ namatāṃ kirīṭamaṇikāntibhiḥ // MatsP_154.191 //",
  "GP12mtp176pu:15753": "vicitravarṇairbhāsantau svacchāyāpratibimbitau /",
  "GP12mtp176pu:15754": "bhāryā jagadgurorhyeṣā vṛṣāṅkasya mahīdhara // MatsP_154.192 //",
  "GP12mtp176pu:15755": "jananī lokadharmasya sambhūtā bhūtabhāvanī /",
  "GP12mtp176pu:15756": "śiveyaṃ pāvanāyaiva tvatkṣetre pāvakadyutiḥ // MatsP_154.193 //",
  "GP12mtp176pu:15757": "tadyathā śīghramevaiṣāṃ yogaṃ yāyātpinākinā /",
  "GP12mtp176pu:15758": "tathā vidheyaṃ vidhivat tvayā śailendrasattama /",
  "GP12mtp176pu:15759": "atyantaṃ hi mahatkāryaṃ devānāṃ himabhūdhara // MatsP_154.194 //",
  "GP12mtp176pu:15760": "*sūta uvāca",
  "GP12mtp176pu:15761": "evaṃ śrutvā tu śailendro nāradātsarvameva hi /",
  "GP12mtp176pu:15762": "ātmānaṃ sa punarjātaṃ mene menāpatistadā // MatsP_154.195 //",
  "GP12mtp176pu:15763": "namaskṛtya vṛṣāṅkāya tadā devāya dhīmate /",
  "GP12mtp176pu:15764": "uvāca so 'pi saṃhṛṣṭo nāradaṃ tu himācalaḥ // MatsP_154.196 //",
  "GP12mtp176pu:15765": "*himavānuvāca",
  "GP12mtp176pu:15766": "dustarānnarakādghorād uddhṛto 'smi tvayā mune /",
  "GP12mtp176pu:15767": "pātālādahamuddhṛtya saptalokādhipaḥ kṛtaḥ // MatsP_154.197 //",
  "GP12mtp176pu:15768": "himācalo 'smi vikhyātas tvayā munivarādhunā /",
  "GP12mtp176pu:15769": "himācale 'calaguṇāṃ prāpito 'smi samunnatim // MatsP_154.198 //",
  "GP12mtp176pu:15770": "ānandadivasāhāri hṛdayaṃ me 'dhunā mune /",
  "GP12mtp176pu:15771": "nādhyavasyati kṛtyānāṃ pravibhāgavicāraṇam /",
  "GP12mtp176pu:15772": "yadi vācāmadhīśaḥ syāṃ tvadguṇānāṃ vicāraṇe // MatsP_154.199 //",
  "GP12mtp176pu:15773": "bhavadvidhānāṃ niyatam amoghaṃ darśanaṃ mune /",
  "GP12mtp176pu:15774": "tavāsmānprati cāpalyaṃ vyaktaṃ mama mahāmune // MatsP_154.200 //",
  "GP12mtp176pu:15775": "bhavadbhireva kṛtyo 'haṃ nivāsāyātmarūpiṇām /",
  "GP12mtp176pu:15776": "munīnāṃ devatānāṃ ca svayaṃkartāpi kalmaṣam // MatsP_154.201 //",
  "GP12mtp176pu:15777": "tathāpi vastunyekasminn ājñā me sampradīyatām /",
  "GP12mtp176pu:15778": "ityuktavati śailendre sa tadā harṣanirbhare // MatsP_154.202 //",
  "GP12mtp176pu:15779": "tathā ca nārado vākyaṃ kṛtaṃ sarvamiti prabho /",
  "GP12mtp176pu:15780": "surakārye ya evārthas tavāpi sumahattaraḥ // MatsP_154.203 //",
  "GP12mtp176pu:15781": "ityuktvā nāradaḥ śīghraṃ jagāma tridivaṃ prati /",
  "GP12mtp176pu:15782": "sa gatvā śakrabhavanam amareśaṃ dadarśa ha // MatsP_154.204 //",
  "GP12mtp176pu:15783": "tato 'bhirūpe sa munir upaviṣṭo mahāsane /",
  "GP12mtp176pu:15784": "pṛṣṭaḥ śakreṇa provāca himajāsaṃśrayāṃ kathām // MatsP_154.205 //",
  "GP12mtp176pu:15785": "*nārada uvāca",
  "GP12mtp176pu:15786": "samūhya yattu kartavyaṃ tanmayā kṛtameva hi /",
  "GP12mtp176pu:15787": "kiṃ tu pañcaśarasyaiva samayo 'yamupasthitaḥ // MatsP_154.206 //",
  "GP12mtp176pu:15788": "ityukto devarājastu muninā kāryadarśinā /",
  "GP12mtp176pu:15789": "cūtāṅkurāstraṃ sasmāra bhagavānpākaśāsanaḥ // MatsP_154.207 //",
  "GP12mtp176pu:15790": "saṃsmṛtastu tadā kṣipraṃ sahasrākṣeṇa dhīmatā /",
  "GP12mtp176pu:15791": "upatasthe ratiyutaḥ savilāso jhaṣadhvajaḥ /",
  "GP12mtp176pu:15792": "prādurbhūtaṃ tu taṃ dṛṣṭvā śakraḥ provāca sādaram // MatsP_154.208 //",
  "GP12mtp176pu:15793": "*śakra uvāca",
  "GP12mtp176pu:15794": "upadeśena bahunā kiṃ tvāṃ prati vade priyam /",
  "GP12mtp176pu:15795": "manobhavo 'si tena tvaṃ vetsi bhūtamanogatam // MatsP_154.209 //",
  "GP12mtp176pu:15796": "tadyathārthakameva tvaṃ kuru nākasadāṃ priyam /",
  "GP12mtp176pu:15797": "śaṃkaraṃ yojaya kṣipraṃ giriputryā manobhava /",
  "GP12mtp176pu:15798": "saṃyuto madhunā caiva ṛturājena durjaya // MatsP_154.210 //",
  "GP12mtp176pu:15799": "ityukto madanastena śakreṇa svārthasiddhaye /",
  "GP12mtp176pu:15800": "provāca pañcabāṇo 'tha vākyaṃ bhītaḥ śatakratum // MatsP_154.211 //",
  "GP12mtp176pu:15801": "*kāma uvāca",
  "GP12mtp176pu:15802": "anayā devasāmagryā munidānavabhīmayā /",
  "GP12mtp176pu:15803": "duḥsādhyaḥ śaṃkaro devaḥ kiṃ na vetsi jagatprabho // MatsP_154.212 //",
  "GP12mtp176pu:15804": "tasya devasya vettha tvaṃ kāraṇaṃ tu yadavyayam /",
  "GP12mtp176pu:15805": "prāyaḥ prasādaḥ kopo 'pi sarvo hi mahatāṃ mahān // MatsP_154.213 //",
  "GP12mtp176pu:15806": "sarvopabhogasārā hi sundaryaḥ svargasaṃbhavāḥ /",
  "GP12mtp176pu:15807": "adhyāśritaṃ ca yatsaukhyaṃ bhavatā naṣṭaceṣṭitam // MatsP_154.214 //",
  "GP12mtp176pu:15808": "pramādādatha vibhraśyed īśaṃ prati vicintyatām /",
  "GP12mtp176pu:15809": "prāgeva ceha dṛśyante bhūtānāṃ kāryasaṃbhavāḥ // MatsP_154.215 //",
  "GP12mtp176pu:15810": "viśeṣaṃ kāṅkṣatāṃ śakra sāmānyādbhraṃśanaṃ phalam /",
  "GP12mtp176pu:15811": "śrutvaitadvacanaṃ śakras tamuvācāmarairyutaḥ // MatsP_154.216 //",
  "GP12mtp176pu:15812": "*śakra uvāca",
  "GP12mtp176pu:15813": "vayaṃ pramāṇāste hyatra ratikānta na saṃśayaḥ /",
  "GP12mtp176pu:15814": "saṃdeśena vinā śaktir apakārasya neṣyate /",
  "GP12mtp176pu:15815": "kasyacic ca kvaciddṛṣṭaṃ sāmarthyaṃ na tu sarvataḥ // MatsP_154.217 //",
  "GP12mtp176pu:15816": "ityuktaḥ prayayau kāmaḥ sakhāyaṃ madhumāśritaḥ /",
  "GP12mtp176pu:15817": "ratiyukto jagāmāśu prasthaṃ tu himabhūbhṛtaḥ // MatsP_154.218 //",
  "GP12mtp176pu:15818": "sa tu tatrākaroccintāṃ kāryasyopāyapūrvikām /",
  "GP12mtp176pu:15819": "mahārthā ye hi niṣkampā manasteṣāṃ sudurjayam // MatsP_154.219 //",
  "GP12mtp176pu:15820": "tadādāveva saṃkṣobhya niyataṃ sujayo bhavet /",
  "GP12mtp176pu:15821": "saṃsiddhiṃ prāpnuyuścaiva pūrvaṃ saṃśodhya mānasam // MatsP_154.220 //",
  "GP12mtp176pu:15822": "kathaṃ ca vividhairbhāvair dveṣānugamanaṃ vinā /",
  "GP12mtp176pu:15823": "krodhaḥ krūratarāsaṅgād bhīṣaṇerṣyāṃ mahāsakhīm // MatsP_154.221 //",
  "GP12mtp176pu:15824": "cāpalyamūrdhni vidhvasta-dhairyādhārāṃ mahābalām /",
  "GP12mtp176pu:15825": "tāmasya viniyokṣyāmi manaso vikṛtiṃ parām // MatsP_154.222 //",
  "GP12mtp176pu:15826": "pidhāya dhairyadvārāṇi saṃtoṣamapakṛṣya ca /",
  "GP12mtp176pu:15827": "avagantuṃ hi māṃ tatra na kaścidatipaṇḍitaḥ // MatsP_154.223 //",
  "GP12mtp176pu:15828": "vikalpamātrāvasthāne vairūpyaṃ manaso bhavet /",
  "GP12mtp176pu:15829": "paścānmūlakriyārambha-gambhīrāvartadustaraḥ // MatsP_154.224 //",
  "GP12mtp176pu:15830": "hariṣyāmi harasyāhaṃ tapastasya sthirātmanaḥ /",
  "GP12mtp176pu:15831": "indriyagrāmamāvṛtya ramyasādhanasaṃvidhiḥ // MatsP_154.225 //",
  "GP12mtp176pu:15832": "cintayitveti madano bhūtabhartustadāśramam /",
  "GP12mtp176pu:15833": "jagāma jagatīsāraṃ saraladrumavedikam // MatsP_154.226 //",
  "GP12mtp176pu:15834": "śāntasattvasamākīrṇam acalaprāṇisaṃkulam /",
  "GP12mtp176pu:15835": "nānāpuṣpalatājālaṃ gaganasthagaṇeśvaram // MatsP_154.227 //",
  "GP12mtp176pu:15836": "nirvyagravṛṣabhādhyuṣṭa-nīlaśādvalasānukam /",
  "GP12mtp176pu:15837": "tatrāpaśyattrinetrasya ramyaṃ kaṃciddvitīyakam // MatsP_154.228 //",
  "GP12mtp176pu:15838": "vīrakaṃ lokavīreśam īśānasadṛśadyutim /",
  "GP12mtp176pu:15839": "yakṣakuṅkumakiñjalka-puñjapiṅgajaṭāsaṭam // MatsP_154.229 //",
  "GP12mtp176pu:15840": "vetrapāṇinam avyagram ugrabhogīndrabhūṣaṇam /",
  "GP12mtp176pu:15841": "tato nimīlitonnidra-padmapatrābhalocanam // MatsP_154.230 //",
  "GP12mtp176pu:15842": "prekṣamāṇamṛjusthānaṃ nāsikāgraṃ sulocanaiḥ /",
  "GP12mtp176pu:15843": "śravastarasasiṃhendra-carmalambottarīyakam // MatsP_154.231 //",
  "GP12mtp176pu:15844": "śravaṇāhiphalanmukta-niḥśvāsānalapiṅgalam /",
  "GP12mtp176pu:15845": "preṅkhatkapālaparyanta-tumbilambijaṭācayam // MatsP_154.232 //",
  "GP12mtp176pu:15846": "kṛtavāsukiparyaṅka-nābhimūlaniveśitam /",
  "GP12mtp176pu:15847": "brahmāñjalisthapucchāgra-nibaddhoragabhūṣaṇam // MatsP_154.233 //",
  "GP12mtp176pu:15848": "dadarśa śaṃkaraṃ kāmaḥ kramaprāptāntikaṃ śanaiḥ /",
  "GP12mtp176pu:15849": "tato bhramarajhaṅkāra-mālambidrumasānukam // MatsP_154.234 //",
  "GP12mtp176pu:15850": "praviṣṭaḥ karṇarandhreṇa bhavasya madano manaḥ /",
  "GP12mtp176pu:15851": "śaṃkarastamathākarṇya madhuraṃ madanāśrayam // MatsP_154.235 //",
  "GP12mtp176pu:15852": "sasmāra dakṣaduhitāraṃ dayitāṃ raktamānasaḥ /",
  "GP12mtp176pu:15853": "tataḥ sā tasya śanakais tirobhūyātinirmalā // MatsP_154.236 //",
  "GP12mtp176pu:15854": "samādhibhāvanā tasthau lakṣyapratyakṣarūpiṇī /",
  "GP12mtp176pu:15855": "tatastanmayatāṃ yātaḥ pratyūhāpihitāśayaḥ // MatsP_154.237 //",
  "GP12mtp176pu:15856": "vaśitvena bubodheśo vikṛtiṃ madanātmikām /",
  "GP12mtp176pu:15857": "īṣatkopasamāviṣṭo dhairyamālambya dhūrjaṭiḥ // MatsP_154.238 //",
  "GP12mtp176pu:15858": "nirāse madanasthityā yogamāyāsamāvrataḥ /",
  "GP12mtp176pu:15859": "sa tayā māyayāviṣṭo jajvāla madanastataḥ // MatsP_154.239 //",
  "GP12mtp176pu:15860": "icchāśarīro durjeyo roṣadoṣamahāśrayaḥ /",
  "GP12mtp176pu:15861": "hṛdayānnirgataḥ so 'tha vāsanāvyasanātmakaḥ // MatsP_154.240 //",
  "GP12mtp176pu:15862": "bahiḥsthalaṃ samālambya hy upatasthau jhaṣadhvajaḥ /",
  "GP12mtp176pu:15863": "anuyāto 'tha hṛdyena mitreṇa madhunā saha // MatsP_154.241 //",
  "GP12mtp176pu:15864": "sahakāratarau dṛṣṭvā mṛdumārutanirdhutam /",
  "GP12mtp176pu:15865": "stabakaṃ madano ramyaṃ haravakṣasi satvaram // MatsP_154.242 //",
  "GP12mtp176pu:15866": "mumoca mohanaṃ nāma mārgaṇaṃ makaradhvajaḥ /",
  "GP12mtp176pu:15867": "śivasya hṛdaye śuddhe nāśaśālī mahāśaraḥ // MatsP_154.243 //",
  "GP12mtp176pu:15868": "papāta paruṣaprāṃśuḥ puṣpabāṇo vimohanaḥ /",
  "GP12mtp176pu:15869": "tataḥ karaṇasaṃdeho viddhastu hṛdaye bhavaḥ // MatsP_154.244 //",
  "GP12mtp176pu:15870": "babhūva bhūdharaupamya-dhairyo 'pi madanonmukhaḥ /",
  "GP12mtp176pu:15871": "tataḥ prabhutvādbhāvānāṃ nāveśaṃ samapadyata // MatsP_154.245 //",
  "GP12mtp176pu:15872": "bāhyaṃ bahu samāsādya pratyūhaprasavātmakam /",
  "GP12mtp176pu:15873": "tataḥ kopānalodbhūta-ghorahuṅkārabhīṣaṇe // MatsP_154.246 //",
  "GP12mtp176pu:15874": "babhūva vadane netraṃ tṛtīyamanalākulam /",
  "GP12mtp176pu:15875": "rudrasya raudravapuṣo jagatsaṃhārabhairavam // MatsP_154.247 //",
  "GP12mtp176pu:15876": "tadantikasthe madane vyasphārayata dhūrjaṭiḥ /",
  "GP12mtp176pu:15877": "tannetravisphuliṅgena krośatāṃ nākavāsinām // MatsP_154.248 //",
  "GP12mtp176pu:15878": "gamito bhasmasāttūrṇaṃ kandarpaḥ kāmidarpakaḥ /",
  "GP12mtp176pu:15879": "sa tu taṃ bhasmasātkṛtvā haranetrodbhavo 'nalaḥ // MatsP_154.249 //",
  "GP12mtp176pu:15880": "vyajṛmbhata jagaddagdhuṃ jvālāhuṅkāraghasmaraḥ /",
  "GP12mtp176pu:15881": "tato bhavo jagaddhetor vyabhavajjātavedasam // MatsP_154.250 //",
  "GP12mtp176pu:15882": "sahakāre madhau candre sumanaḥsu pareṣvapi /",
  "GP12mtp176pu:15883": "bhṛṅgeṣu kokilāsyeṣu vibhāgena smarānalam // MatsP_154.251 //",
  "GP12mtp176pu:15884": "sa bāhyāntaraviddhena hareṇa smaramārgaṇaḥ /",
  "GP12mtp176pu:15885": "rāgasnehasamiddhāntar-dhāvaṃstīvrahutāśanaḥ // MatsP_154.252 //",
  "GP12mtp176pu:15886": "vibhaktalokasaṃkṣobha-karo durvārajṛmbhitaḥ /",
  "GP12mtp176pu:15887": "samprāpya snehasaṃpṛktaṃ kāmināṃ hṛdayaṃ kila // MatsP_154.253 //",
  "GP12mtp176pu:15888": "jvalatyaharniśaṃ bhīmo duścikitsyamukhātmakaḥ /",
  "GP12mtp176pu:15889": "vilokya harahuṅkāra-jvālābhasmakṛtaṃ smaram // MatsP_154.254 //",
  "GP12mtp176pu:15890": "vilalāpa ratiḥ krūraṃ bandhunā madhunā saha /",
  "GP12mtp176pu:15891": "tato vilapya bahuśo madhunā parisāntvitā // MatsP_154.255 //",
  "GP12mtp176pu:15892": "jagāma śaraṇaṃ devam indumauliṃ trilocanam /",
  "GP12mtp176pu:15893": "bhṛṅgānuyātāṃ saṃgṛhya puṣpitāṃ sahakārajām // MatsP_154.256 //",
  "GP12mtp176pu:15894": "latāṃ pavitrakasthāne pāṇau parabhṛtāṃ sakhīm /",
  "GP12mtp176pu:15895": "nirbadhya tu jaṭājūṭaṃ kuṭilair alakai ratiḥ // MatsP_154.257 //",
  "GP12mtp176pu:15896": "uddhvalya gātraṃ śubhreṇa hṛdyena smarabhasmanā /",
  "GP12mtp176pu:15897": "jānubhyāmavanīṃ gatvā provācenduvibhūṣaṇam // MatsP_154.258 //",
  "GP12mtp176pu:15898": "*ratiruvāca",
  "GP12mtp176pu:15899": "namaḥ śivāyāstu nirāmayāya namaḥ śivāyāstu manomayāya /",
  "GP12mtp176pu:15900": "namaḥ śivāyāstu surārcitāya tubhyaṃ sadā bhaktakṛpāparāya // MatsP_154.259 //",
  "GP12mtp176pu:15901": "namo bhavāyāstu bhavodbhavāya namo 'stu te dhvastamanobhavāya /",
  "GP12mtp176pu:15902": "namo 'stu te gūḍhamahāvratāya namo 'stu māyāgahanāśrayāya // MatsP_154.260 //",
  "GP12mtp176pu:15903": "namo 'stu śarvāya namaḥ śivāya namo 'stu siddhāya purātanāya /",
  "GP12mtp176pu:15904": "namo 'stu kālāya namaḥ kalāya namo 'stu te jñānavarapradāya // MatsP_154.261 //",
  "GP12mtp176pu:15905": "namo 'stu te kālakalātigāya namo nisargāmalabhūṣaṇāya /",
  "GP12mtp176pu:15906": "namo 'stvameyāndhakamardakāya namaḥ śaraṇyāya namo 'guṇāya // MatsP_154.262 //",
  "GP12mtp176pu:15907": "namo 'stu te bhīmagaṇānugāya namo 'stu nānābhuvanādikartre /",
  "GP12mtp176pu:15908": "namo 'stu nānājagatāṃ vidhātre namo 'stu te citraphalaprayoktre // MatsP_154.263 //",
  "GP12mtp176pu:15909": "sarvāvasāne hyavināśanetre namo 'stu citrādhvarabhāgabhoktre /",
  "GP12mtp176pu:15910": "namo 'stu bhaktābhimatapradātre namaḥ sadā te bhavasaṅgahartre // MatsP_154.264 //",
  "GP12mtp176pu:15911": "anantarūpāya sadaiva tubhyam asahyakopāya namo 'stu tubhyam /",
  "GP12mtp176pu:15912": "śaśāṅkacihnāya sadaiva tubhyam ameyamānāya namaḥ stutāya // MatsP_154.265 //",
  "GP12mtp176pu:15913": "vṛṣendrayānāya purāntakāya namaḥ prasiddhāya mahauṣadhāya /",
  "GP12mtp176pu:15914": "namo 'stu bhaktyābhimatapradāya namo 'stu sarvārtiharāya tubhyam // MatsP_154.266 //",
  "GP12mtp176pu:15915": "carācarācāravicāravaryam ācāryam utprekṣitabhūtasargam /",
  "GP12mtp176pu:15916": "tvāmindumauliṃ śaraṇaṃ prapannā priyāprameyaṃ mahatāṃ maheśam // MatsP_154.267 //",
  "GP12mtp176pu:15917": "prayaccha me kāmayaśaḥsamṛddhiṃ punaḥ prabho jīvatu kāmadevaḥ /",
  "GP12mtp176pu:15918": "priyaṃ vinā tvāṃ priyajīviteṣu tvatto 'paraḥ ko bhuvaneṣvihāsti // MatsP_154.268 //",
  "GP12mtp176pu:15919": "prabhuḥ priyāyāḥ prasavaḥ priyāṇāṃ praṇītaparyāyaparāparārthaḥ /",
  "GP12mtp176pu:15920": "tvamevameko bhuvanasya nātho dayālurunmūlitabhaktabhītiḥ // MatsP_154.269 //",
  "GP12mtp176pu:15921": "*sūta uvāca",
  "GP12mtp176pu:15922": "itthaṃ stutaḥ śaṃkara īḍya īśo vṛṣākapirmanmathakāntayā tu /",
  "GP12mtp176pu:15923": "tutoṣa doṣākarakhaṇḍadhārī uvāca caināṃ madhuraṃ nirīkṣya // MatsP_154.270 //",
  "GP12mtp176pu:15924": "*śaṃkara uvāca",
  "GP12mtp176pu:15925": "bhaviteti ca kāmo 'yaṃ kālātkānto 'cirādapi /",
  "GP12mtp176pu:15926": "anaṅga iti lokeṣu sa vikhyātiṃ gamiṣyati // MatsP_154.271 //",
  "GP12mtp176pu:15927": "ityuktā śirasāvandya giriśaṃ kāmavallabhā /",
  "GP12mtp176pu:15928": "jagāmopavanaṃ ramyaṃ ratistu himabhūbhṛtaḥ // MatsP_154.272 //",
  "GP12mtp176pu:15929": "ruroda cāpi bahuśo dīnā ramye sthale tu sā /",
  "GP12mtp176pu:15930": "maraṇavyavasāyāttu nivṛttā sā harājñayā // MatsP_154.273 //",
  "GP12mtp176pu:15931": "atha nāradavākyena codito himabhūdharaḥ /",
  "GP12mtp176pu:15932": "kṛtābharaṇasaṃskārāṃ kṛtakautukamaṅgalām // MatsP_154.274 //",
  "GP12mtp176pu:15933": "svargapuṣpakṛtāpīḍāṃ śubhracīnāṃśukāmbarām /",
  "GP12mtp176pu:15934": "śarābhyāṃ saṃyutāṃ śailo gṛhītvā svasutāṃ tataḥ // MatsP_154.275 //",
  "GP12mtp176pu:15935": "jagāma śubhayogena tadā sampūrṇamānasaḥ /",
  "GP12mtp176pu:15936": "sakānanānyupākramya vanānyupavanāni ca // MatsP_154.276 //",
  "GP12mtp176pu:15937": "dadarśa rudatīṃ nārīm apratarkyamahaujasam /",
  "GP12mtp176pu:15938": "rūpeṇāsadṛśīṃ loke ramyeṣu vanasānuṣu // MatsP_154.277 //",
  "GP12mtp176pu:15939": "kautukena parāmṛśya tāṃ dṛṣṭvā rudatīṃ giriḥ /",
  "GP12mtp176pu:15940": "upasarpya tatastasyā nikaṭe so 'bhyapṛcchata // MatsP_154.278 //",
  "GP12mtp176pu:15941": "*himavānuvāca",
  "GP12mtp176pu:15942": "kāsi kasyāsi kalyāṇi kimarthaṃ cāpi rodiṣi /",
  "GP12mtp176pu:15943": "naitadalpamahaṃ manye kāraṇaṃ lokasundari // MatsP_154.279 //",
  "GP12mtp176pu:15944": "sā tasya vacanaṃ śrutvā uvāca madhunā saha /",
  "GP12mtp176pu:15945": "rudatī śokajananaṃ śvasatī dainyavardhanam // MatsP_154.280 //",
  "GP12mtp176pu:15946": "*ratiruvāca",
  "GP12mtp176pu:15947": "kāmasya dayitāṃ bhāryāṃ ratiṃ māṃ viddhi suvrata /",
  "GP12mtp176pu:15948": "girāvasminmahābhāga giriśastapasi sthitaḥ // MatsP_154.281 //",
  "GP12mtp176pu:15949": "tena pratyūharuṣṭena visphāryālokya locanam /",
  "GP12mtp176pu:15950": "dagdho 'sau jhaṣaketustu mama kānto 'tivallabhaḥ // MatsP_154.282 //",
  "GP12mtp176pu:15951": "ahaṃ tu śaraṇaṃ yātā taṃ devaṃ bhayavihvalā /",
  "GP12mtp176pu:15952": "stutavatyatha saṃstutyā tato māṃ giriśo 'bravīt // MatsP_154.283 //",
  "GP12mtp176pu:15953": "tuṣṭo 'haṃ kāmadayite kāmo 'yaṃ te bhaviṣyati /",
  "GP12mtp176pu:15954": "tvatstutiṃ cāpyadhīyāno naro bhaktyā madāśrayaḥ /",
  "GP12mtp176pu:15955": "lapsyate kāṅkṣitaṃ kāmaṃ nivartya maraṇāditaḥ // MatsP_154.284 //",
  "GP12mtp176pu:15956": "pratīkṣantī ca tadvākyam āśāveśādibhirhyaham /",
  "GP12mtp176pu:15957": "śarīraṃ parirakṣiṣye kaṃcitkālaṃ mahādyute // MatsP_154.285 //",
  "GP12mtp176pu:15958": "ityuktastu tadā ratyā śailaḥ saṃbhramabhīṣitaḥ /",
  "GP12mtp176pu:15959": "pāṇāvādāya hi sutāṃ gantumaicchatsvakaṃ puram // MatsP_154.286 //",
  "GP12mtp176pu:15960": "bhāvino 'vaśyabhāvitvād bhavitrī bhūtabhāvinī /",
  "GP12mtp176pu:15961": "lajjamānā sakhimukhair uvāca pitaraṃ girim // MatsP_154.287 //",
  "GP12mtp176pu:15962": "*śailaduhitovāca",
  "GP12mtp176pu:15963": "durbhāgyeṇa śarīreṇa kiṃ mamānena kāraṇam /",
  "GP12mtp176pu:15964": "kathaṃ ca tādṛśaṃ prāptaṃ sukhaṃ me sa patirbhavet // MatsP_154.288 //",
  "GP12mtp176pu:15965": "tapobhiḥ prāpyate 'bhīṣṭaṃ nāsādhyaṃ hi tapasyataḥ /",
  "GP12mtp176pu:15966": "durbhagatvaṃ vṛthā loko vahate sati sādhane // MatsP_154.289 //",
  "GP12mtp176pu:15967": "jīvitāddurbhagācchreyo maraṇaṃ hyatapasyataḥ /",
  "GP12mtp176pu:15968": "bhaviṣyāmi na saṃdeho niyamaiḥ śoṣaye tanum // MatsP_154.290 //",
  "GP12mtp176pu:15969": "tapasi bhraṣṭasaṃdeha udyamo 'rthajigīṣayā /",
  "GP12mtp176pu:15970": "sāhaṃ tapaḥ kariṣyāmi yadahaṃ prāpya durlabhā // MatsP_154.291 //",
  "GP12mtp176pu:15971": "ityuktaḥ śailarājastu duhitrā snehaviklavaḥ /",
  "GP12mtp176pu:15972": "uvāca vācā śailendraḥ snehagadgadavarṇayā // MatsP_154.292 //",
  "GP12mtp176pu:15973": "*himavānuvāca",
  "GP12mtp176pu:15974": "umeti capale putri na kṣamaṃ tāvakaṃ vapuḥ /",
  "GP12mtp176pu:15975": "soḍhuṃ kleśasvarūpasya tapasaḥ saumyadarśane // MatsP_154.293 //",
  "GP12mtp176pu:15976": "bhāvīnyabhivicāryāṇi padārthāni sadaiva tu /",
  "GP12mtp176pu:15977": "bhāvino 'rthā bhavantyeva haṭhenānicchato 'pi vā // MatsP_154.294 //",
  "GP12mtp176pu:15978": "tasmānna tapasā te 'sti bāle kiṃcitprayojanam /",
  "GP12mtp176pu:15979": "bhavanāyaiva gacchāmaś cintayiṣyāmi tatra vai // MatsP_154.295 //",
  "GP12mtp176pu:15980": "ityuktā tu yadā naiva guhāyābhyeti śailajā /",
  "GP12mtp176pu:15981": "tataḥ sa cintayāviṣṭo duhitāṃ praśaśaṃsa ca // MatsP_154.296 //",
  "GP12mtp176pu:15982": "tato 'ntarikṣe divyā vāg abhūdbhuvanabhūtale /",
  "GP12mtp176pu:15983": "umeti capale putri tvayoktā tanayā tataḥ // MatsP_154.297 //",
  "GP12mtp176pu:15984": "umeti nāma tenāsyā bhuvaneṣu bhaviṣyati /",
  "GP12mtp176pu:15985": "siddhiṃ ca mūrtimatyeṣā sādhayiṣyati cintitām // MatsP_154.298 //",
  "GP12mtp176pu:15986": "iti śrutvā tu vacanam ākāśātkāśapāṇḍuraḥ /",
  "GP12mtp176pu:15987": "anujñāya sutāṃ śailo jagāmāśu svamandiram // MatsP_154.299 //",
  "GP12mtp176pu:15988": "*sūta uvāca",
  "GP12mtp176pu:15989": "śailajāpi yayau śailam agamyamapi daivataiḥ /",
  "GP12mtp176pu:15990": "sakhībhyāmanuyātā tu niyatā nagarājajā // MatsP_154.300 //",
  "GP12mtp176pu:15991": "śṛṅgaṃ himavataḥ puṇyaṃ nānādhātuvibhūṣitam /",
  "GP12mtp176pu:15992": "divyapuṣpalatākīrṇaṃ siddhagandharvasevitam // MatsP_154.301 //",
  "GP12mtp176pu:15993": "nānāmṛgagaṇākīrṇaṃ bhramarodghuṣṭapādapam /",
  "GP12mtp176pu:15994": "divyaprasravaṇopetaṃ dīrghikābhiralaṃkṛtam // MatsP_154.302 //",
  "GP12mtp176pu:15995": "nānāpakṣigaṇākīrṇaṃ cakravākopaśobhitam /",
  "GP12mtp176pu:15996": "jalajasthalajaiḥ puṣpaiḥ protphullairupaśobhitam // MatsP_154.303 //",
  "GP12mtp176pu:15997": "citrakandarasaṃsthānaṃ guhāgṛhamanoharam /",
  "GP12mtp176pu:15998": "vihaṅgasaṃghasaṃjuṣṭaṃ kalpapādapasaṃkaṭam // MatsP_154.304 //",
  "GP12mtp176pu:15999": "tatrāpaśyanmahāśākhaṃ śākhinaṃ haritacchadam /",
  "GP12mtp176pu:16000": "sarvartukusumopetaṃ manorathaśatojjvalam // MatsP_154.305 //",
  "GP12mtp176pu:16001": "nānāpuṣpasamākīrṇaṃ nānāvidhaphalānvitam /",
  "GP12mtp176pu:16002": "nataṃ sūryasya rucibhir bhinnasaṃhṛtapallavam // MatsP_154.306 //",
  "GP12mtp176pu:16003": "tatrāmbarāṇi saṃtyajya bhūṣaṇāni ca śailajā /",
  "GP12mtp176pu:16004": "saṃvītā valkalairdivyair darbhanirmitamekhalā // MatsP_154.307 //",
  "GP12mtp176pu:16005": "triḥsnātā pāṭalāhārā babhūva śaradāṃ śatam /",
  "GP12mtp176pu:16006": "śatamekena śīrṇena parṇenāvartayattadā // MatsP_154.308 //",
  "GP12mtp176pu:16007": "nirāhārā śataṃ sābhūt samānāṃ tapasāṃ nidhiḥ /",
  "GP12mtp176pu:16008": "tata udvejitāḥ sarve prāṇinastattapo 'gninā // MatsP_154.309 //",
  "GP12mtp176pu:16009": "tataḥ sasmāra bhagavān munīnsapta śatakratuḥ /",
  "GP12mtp176pu:16010": "te samāgamya munayaḥ sarve samuditāstataḥ // MatsP_154.310 //",
  "GP12mtp176pu:16011": "pūjitāśca mahendreṇa papracchustaṃ prayojanam /",
  "GP12mtp176pu:16012": "kimarthaṃ tu suraśreṣṭha saṃsmṛtāstu vayaṃ tvayā // MatsP_154.311 //",
  "GP12mtp176pu:16013": "śakraḥ provāca śṛṇvantu bhagavantaḥ prayojanam /",
  "GP12mtp176pu:16014": "himācale tapo ghoraṃ tapyate bhūdharātmajā /",
  "GP12mtp176pu:16015": "tasyā hyabhimataṃ kāmaṃ bhavantaḥ kartumarhatha // MatsP_154.312 //",
  "GP12mtp176pu:16016": "tataḥ samāpatandevyā jagadarthaṃ tvarānvitāḥ /",
  "GP12mtp176pu:16017": "tathetyuktvā tu śailendraṃ siddhasaṃghātasevitam // MatsP_154.313 //",
  "GP12mtp176pu:16018": "ūcurāgatya munayas tāmatho madhurākṣaram /",
  "GP12mtp176pu:16019": "putri kiṃ te vyavasitaḥ kāmaḥ kamalalocane // MatsP_154.314 //",
  "GP12mtp176pu:16020": "tānuvāca tato devī salajjā gauravānmunīn /",
  "GP12mtp176pu:16021": "tapasyato mahābhāgāḥ prāpya maune bhavādṛśān // MatsP_154.315 //",
  "GP12mtp176pu:16022": "vandanāya niyuktā dhīḥ pāvayatyavikalpitam /",
  "GP12mtp176pu:16023": "praśnonmukhatvādbhavatāṃ yuktamāsanamāditaḥ // MatsP_154.316 //",
  "GP12mtp176pu:16024": "upaviṣṭāḥ śramonmuktās tataḥ prakṣyatha māmataḥ /",
  "GP12mtp176pu:16025": "ityuktvā sā tataścakre kṛtāsanaparigrahān // MatsP_154.317 //",
  "GP12mtp176pu:16026": "sā tu tānvidhivatpūjyān pūjayitvā vidhānataḥ /",
  "GP12mtp176pu:16027": "uvācādityasaṃkāśān munīnsapta satī śanaiḥ // MatsP_154.318 //",
  "GP12mtp176pu:16028": "tyaktvā vratātmakaṃ maunaṃ maunaṃ jagrāha hrīmayam /",
  "GP12mtp176pu:16029": "bhāvaṃ tasyāstu maunāntaṃ tasyāḥ saptarṣayo yathā // MatsP_154.319 //",
  "GP12mtp176pu:16030": "gauravādhīnatāṃ prāptāḥ papracchustāṃ punastathā /",
  "GP12mtp176pu:16031": "sāpi gauravagarbheṇa manasā cāruhāsinī // MatsP_154.320 //",
  "GP12mtp176pu:16032": "munīñśāntakathālāpān prekṣya provāca vāgyamam /",
  "GP12mtp176pu:16033": "bhagavanto vijānanti prāṇināṃ mānasaṃ hitam // MatsP_154.321 //",
  "GP12mtp176pu:16034": "manogatībhiratyarthaṃ kadarthante hi dehinaḥ /",
  "GP12mtp176pu:16035": "kecit tu nipuṇāstatra ghaṭante vibudhodyamaiḥ // MatsP_154.322 //",
  "GP12mtp176pu:16036": "upāyairdurlabhānbhāvān prāpnuvanti hyatandritāḥ /",
  "GP12mtp176pu:16037": "apare tu paricchinnā nānākārābhyupakramāḥ // MatsP_154.323 //",
  "GP12mtp176pu:16038": "dehāntarārthamārambham āśrayanti hitapradam /",
  "GP12mtp176pu:16039": "mama tvākāśasambhūta-puṣpadāmā vibhūṣitam // MatsP_154.324 //",
  "GP12mtp176pu:16040": "vandhyā sutaṃ prāptukāmā manaḥ prasarate muhuḥ /",
  "GP12mtp176pu:16041": "ahaṃ kila bhavaṃ devaṃ patiṃ prāptuṃ samudyatā // MatsP_154.325 //",
  "GP12mtp176pu:16042": "prakṛtyaiva durādharṣaṃ tapasyantaṃ tu saṃprati /",
  "GP12mtp176pu:16043": "surāsurairanirṇītaṃ paramārthakriyāśrayam // MatsP_154.326 //",
  "GP12mtp176pu:16044": "sāṃprataṃ cāpi nirdagdha-madanaṃ vītarāgiṇam /",
  "GP12mtp176pu:16045": "kathamārādhayedīśaṃ mādṛśī tādṛśaṃ śivam // MatsP_154.327 //",
  "GP12mtp176pu:16046": "ityuktā munayaste tu sthiratāṃ manasastataḥ /",
  "GP12mtp176pu:16047": "jñātumasyā vacaḥ procuḥ prakramātprakṛtārthakam // MatsP_154.328 //",
  "GP12mtp176pu:16048": "*munaya ūcuḥ",
  "GP12mtp176pu:16049": "dvividhaṃ tu sukhaṃ tāvat putri lokeṣu bhāvyate /",
  "GP12mtp176pu:16050": "śarīrasyāsya saṃbhogaiś cetasaścāpi nirvṛtiḥ // MatsP_154.329 //",
  "GP12mtp176pu:16051": "prakṛtyā sa tu digvāsā bhīmaḥ pitṛvaṇeśayaḥ /",
  "GP12mtp176pu:16052": "kapālī bhikṣuko nagno virūpākṣaḥ sthirakriyaḥ // MatsP_154.330 //",
  "GP12mtp176pu:16053": "pramattonmattakākāro bībhatsakṛtasaṃgrahaḥ /",
  "GP12mtp176pu:16054": "yatinā tena kaste 'rtho mūrtānarthena kāṅkṣitaḥ // MatsP_154.331 //",
  "GP12mtp176pu:16055": "yadi hyasya śarīrasya bhogamicchasi sāṃpratam /",
  "GP12mtp176pu:16056": "tatkathaṃ te mahādevād bhayabhājo jugupsitāt // MatsP_154.332 //",
  "GP12mtp176pu:16057": "sravadraktavasābhyakta-kapālakṛtabhūṣaṇāt /",
  "GP12mtp176pu:16058": "śvasadugrabhujaṃgendra-kṛtabhūṣaṇabhīṣaṇāt // MatsP_154.333 //",
  "GP12mtp176pu:16059": "śmaśānavāsino raudra-pramathānugatāt sati /",
  "GP12mtp176pu:16060": "surendramukuṭavrāta-nighṛṣṭacaraṇo 'rihā // MatsP_154.334 //",
  "GP12mtp176pu:16061": "harirasti jagaddhātā śrīkānto 'nantamūrtimān /",
  "GP12mtp176pu:16062": "nātho yajñabhujāmasti tathendraḥ pākaśāsanaḥ // MatsP_154.335 //",
  "GP12mtp176pu:16063": "devatānāṃ nidhiścāsti jvalanaḥ sarvakāmakṛt /",
  "GP12mtp176pu:16064": "vāyurasti jagaddhātā yaḥ prāṇaḥ sarvadehinām // MatsP_154.336 //",
  "GP12mtp176pu:16065": "tathā vaiśravaṇo rājā sarvārthamatimānvibhuḥ /",
  "GP12mtp176pu:16066": "ebhya ekatamaṃ kasmān na tvaṃ samprāptumicchasi // MatsP_154.337 //",
  "GP12mtp176pu:16067": "utānyadehasaṃprāptyā sukhaṃ te manasepsitam /",
  "GP12mtp176pu:16068": "evametattavāpyatra prabhavo nākasaṃpadām /",
  "GP12mtp176pu:16069": "asminneva parāḥ sarvāḥ kalyāṇaprāptayastava // MatsP_154.338 //",
  "GP12mtp176pu:16070": "piturevāsti tatsarvaṃ surebhyo yanna vidyate /",
  "GP12mtp176pu:16071": "atastatprāptaye kleśaḥ sa vāpyatrāphalastava // MatsP_154.339 //",
  "GP12mtp176pu:16072": "prāyeṇa prārthito bhadre susvalpo hyatidurlabhaḥ /",
  "GP12mtp176pu:16073": "asya te vidhiyogasya dhātā kartātra caiva hi // MatsP_154.340 //",
  "GP12mtp176pu:16074": "*sūta uvāca",
  "GP12mtp176pu:16075": "ityuktā sā tu kupitā munivaryeṣu śailajā /",
  "GP12mtp176pu:16076": "uvāca koparaktākṣī sphuradbhirdaśanacchadaiḥ // MatsP_154.341 //",
  "GP12mtp176pu:16077": "*devyuvāca",
  "GP12mtp176pu:16078": "asadgrahasya kā prītir vyasanasya kva yantraṇā /",
  "GP12mtp176pu:16079": "viparītārthaboddhāraḥ satpathe kena yojitāḥ // MatsP_154.342 //",
  "GP12mtp176pu:16080": "evaṃ māṃ vettha duṣprajñāṃ hy asthānāsadgrahapriyām /",
  "GP12mtp176pu:16081": "na māṃ prativicāro 'sti yatrehāsadgrahāvitau // MatsP_154.343 //",
  "GP12mtp176pu:16082": "prajāpatisamāḥ sarve bhavantaḥ sarvadarśinaḥ /",
  "GP12mtp176pu:16083": "nūnaṃ na vettha taṃ devaṃ śāśvataṃ jagataḥ prabhum // MatsP_154.344 //",
  "GP12mtp176pu:16084": "ajamīśānamavyaktam ameyamahimodayam // MatsP_154.345 //",
  "GP12mtp176pu:16085": "āstāṃ taddharmasadbhāva-saṃbodhastāvadadbhutaḥ /",
  "GP12mtp176pu:16086": "viduryaṃ na haribrahma-pramukhā hi sureśvarāḥ // MatsP_154.346 //",
  "GP12mtp176pu:16087": "yattasya vibhavātsvotthaṃ bhuvaneṣu vijṛmbhitam /",
  "GP12mtp176pu:16088": "prakaṭaṃ sarvabhūtānāṃ tadapyatra na vettha kim // MatsP_154.347 //",
  "GP12mtp176pu:16089": "kasyaitadgaganaṃ bhūritaḥ kasyāgniḥ kasya mārutaḥ /",
  "GP12mtp176pu:16090": "kasya bhūḥ kasya varuṇaḥ kaścandrārkavilocanaḥ // MatsP_154.348 //",
  "GP12mtp176pu:16091": "kasyārcayanti lokeṣu liṅgaṃ bhaktyā surāsurāḥ /",
  "GP12mtp176pu:16092": "yaṃ bruvantīśvaraṃ devā vidhīndrādyā maharṣayaḥ // MatsP_154.349 //",
  "GP12mtp176pu:16093": "prabhāvaṃ prabhavaṃ caiṣa teṣāmapi na vettha kim /",
  "GP12mtp176pu:16094": "aditiḥ kasya māteyaṃ kasmājjāto janārdanaḥ // MatsP_154.350 //",
  "GP12mtp176pu:16095": "aditeḥ kaśyapājjātā devā nārāyaṇādayaḥ /",
  "GP12mtp176pu:16096": "marīceḥ kaśyapaḥ putro hy aditirdakṣaputrikā // MatsP_154.351 //",
  "GP12mtp176pu:16097": "marīciścāpi dakṣaśca putrau tau brahmaṇaḥ kila /",
  "GP12mtp176pu:16098": "brahmā hiraṇmayāttvaṇḍād divyasiddhivibhūtikam // MatsP_154.352 //",
  "GP12mtp176pu:16099": "kasya prādurabhūddhyānāt prakṣubdhāḥ prākṛtāṃśakāḥ /",
  "GP12mtp176pu:16100": "prakṛtau tu tṛtīyāyāṃ madhudviḍjananakriyā // MatsP_154.353 //",
  "GP12mtp176pu:16101": "jātā sasarja ṣaḍvargān buddhipūrvān svakarmajān /",
  "GP12mtp176pu:16102": "ajātako 'bhavadvedhā brahmaṇo 'vyaktajanmanaḥ // MatsP_154.354 //",
  "GP12mtp176pu:16103": "yaḥ svayogena saṃkṣobhya prakṛtiṃ kṛtavānidam /",
  "GP12mtp176pu:16104": "brahmaṇaḥ siddhasarvārtham aiśvaryaṃ lokakartṛtām // MatsP_154.355 //",
  "GP12mtp176pu:16105": "vidurviṣṇvādayo yacca svamahimnā sadaiva hi /",
  "GP12mtp176pu:16106": "kṛtvānyaṃ deham anyā dṛk tādṛk kṛtvā punarhariḥ // MatsP_154.356 //",
  "GP12mtp176pu:16107": "kurute jagataḥ kṛtyam uttamādhamamadhyamam /",
  "GP12mtp176pu:16108": "evameva hi saṃsāro yo janmamaraṇātmakaḥ // MatsP_154.357 //",
  "GP12mtp176pu:16109": "karmaṇaśca phalaṃ hyetan nānārūpasamudbhavam /",
  "GP12mtp176pu:16110": "atha nārāyaṇo devaḥ svakāṃ chāyāṃ samāśrayat // MatsP_154.358 //",
  "GP12mtp176pu:16111": "tatpreritaḥ prakurute janma nānāprakārakam /",
  "GP12mtp176pu:16112": "sāpi karmaṇa evoktā preraṇā vivaśātmanām // MatsP_154.359 //",
  "GP12mtp176pu:16113": "yathonmādādijuṣṭasya matireva hi sā bhavet /",
  "GP12mtp176pu:16114": "iṣṭānyeva yathārthāni viparītāni manyate // MatsP_154.360 //",
  "GP12mtp176pu:16115": "lokasya vyavahāreṣu sṛṣṭeṣu sahate sadā /",
  "GP12mtp176pu:16116": "dharmādharmaphalāvāptau viṣṇureva nibodhitaḥ // MatsP_154.361 //",
  "GP12mtp176pu:16117": "athānāditvamasyāsti sāmānyāttu tadātmanā /",
  "GP12mtp176pu:16118": "na hyasya jīvitaṃ dīrghaṃ dṛṣṭaṃ dehe tu kutracit // MatsP_154.362 //",
  "GP12mtp176pu:16119": "bhavadbhiryasya no dṛṣṭam antaragramathāpi vā /",
  "GP12mtp176pu:16120": "dehināṃ dharma evaiṣa kvacijjāyetkacinmriyet // MatsP_154.363 //",
  "GP12mtp176pu:16121": "kvacidgarbhagato naśyet kvacij jīvejjarāmayaḥ /",
  "GP12mtp176pu:16122": "kvacitsamāḥ śataṃ jīvet kvacidbālye vipadyate // MatsP_154.364 //",
  "GP12mtp176pu:16123": "śatāyuḥ puruṣo yastu so 'nantaḥ svalpajanmanaḥ /",
  "GP12mtp176pu:16124": "jīvito na mriyatyagre tasmātso 'mara ucyate // MatsP_154.365 //",
  "GP12mtp176pu:16125": "adṛṣṭajanmanidhanā hy evaṃ viṣṇvādayo matāḥ /",
  "GP12mtp176pu:16126": "etatsaṃśuddhamaiśvaryaṃ saṃsāre ko labhediha // MatsP_154.366 //",
  "GP12mtp176pu:16127": "tatra kṣayādiyogāttu nānāścaryasvarūpiṇi /",
  "GP12mtp176pu:16128": "tasmāddivaścarānsarvān malinānsvalpabhūtikān // MatsP_154.367 //",
  "GP12mtp176pu:16129": "nāhaṃ bhadrāḥ kilecchāmi ṛte śarvātpinākinaḥ /",
  "GP12mtp176pu:16130": "sthitaṃ ca tāratamyena prāṇināṃ paramaṃ tvidam // MatsP_154.368 //",
  "GP12mtp176pu:16131": "dhībalaiśvaryakāryādi-pramāṇaṃ mahatāṃ mahat /",
  "GP12mtp176pu:16132": "yasmānna kiṃcidaparaṃ sarvaṃ yasmātpravartate // MatsP_154.369 //",
  "GP12mtp176pu:16133": "yasyaiśvaryamanādyantaṃ tamahaṃ śaraṇaṃ gatā /",
  "GP12mtp176pu:16134": "eṣa me vyavasāyaśca dīrgho 'tiviparītakaḥ // MatsP_154.370 //",
  "GP12mtp176pu:16135": "yāta vā tiṣṭhataivātha munayo madvidhāyakāḥ /",
  "GP12mtp176pu:16136": "evaṃ niśamya vacanaṃ devyā munivarāstadā // MatsP_154.371 //",
  "GP12mtp176pu:16137": "ānandāśruparītākṣāḥ sasvajustāṃ tapasvinīm /",
  "GP12mtp176pu:16138": "ūcuśca paramaprītāḥ śailajāṃ madhuraṃ vacaḥ // MatsP_154.372 //",
  "GP12mtp176pu:16139": "*ṛṣaya ūcuḥ",
  "GP12mtp176pu:16140": "atyadbhutāsyaho putri jñānamūrtirivāmalā /",
  "GP12mtp176pu:16141": "prasādayati no bhāvaṃ bhavabhāvapratiśrayāt // MatsP_154.373 //",
  "GP12mtp176pu:16142": "nanu vidmo vayaṃ tasya devasyaiśvaryamadbhutam /",
  "GP12mtp176pu:16143": "tvanniścayasya dṛḍhatāṃ vettuṃ vayamihāgatāḥ // MatsP_154.374 //",
  "GP12mtp176pu:16144": "acirādeva tanvaṅgi kāmaste 'yaṃ bhaviṣyati /",
  "GP12mtp176pu:16145": "kvādityasya prabhā yāti ratnebhyaḥ kva dyutiḥ pṛthak // MatsP_154.375 //",
  "GP12mtp176pu:16146": "ko 'rtho varṇālikāvyaktaḥ kathaṃ tvaṃ giriśaṃ vinā /",
  "GP12mtp176pu:16147": "yāmo naikābhyupāyane tamabhyarthayituṃ vayam // MatsP_154.376 //",
  "GP12mtp176pu:16148": "asmākamapi vai so 'rthaḥ sutarāṃ hṛdi vartate /",
  "GP12mtp176pu:16149": "atastvameva sā buddhir yato nītistvameva hi // MatsP_154.377 //",
  "GP12mtp176pu:16150": "ato niḥsaṃśayaṃ kāyaṃ śaṃkaro 'pi vidhāsyati /",
  "GP12mtp176pu:16151": "ityuktvā pūjitā yātā munayo girikanyayā // MatsP_154.378 //",
  "GP12mtp176pu:16152": "prayayurgiriśaṃ draṣṭuṃ prasthaṃ himavato mahat /",
  "GP12mtp176pu:16153": "gaṅgāmbuplāvitātmānaṃ piṅgabaddhajaṭāsaṭam // MatsP_154.379 //",
  "GP12mtp176pu:16154": "bhṛṅgānuyātapāṇistha-mandārakusumasrajam /",
  "GP12mtp176pu:16155": "gireḥ samprāpya te prasthaṃ dadṛśuḥ śaṃkarāśramam // MatsP_154.380 //",
  "GP12mtp176pu:16156": "praśāntāśeṣasattvaughaṃ navastimitakānanam /",
  "GP12mtp176pu:16157": "niḥśabdākṣobhasalila-prapātaṃ sarvatodiśam // MatsP_154.381 //",
  "GP12mtp176pu:16158": "tatrāpaśyaṃstato dvāri vīrakaṃ vetrapāṇinam /",
  "GP12mtp176pu:16159": "sapta te munayaḥ pūjyā vinītāḥ kāryagauravāt // MatsP_154.382 //",
  "GP12mtp176pu:16160": "ūcurmadhurabhāṣiṇyā vācā te vāgmināṃ varāḥ /",
  "GP12mtp176pu:16161": "draṣṭuṃ vayamihāyātāḥ śaraṇyaṃ gaṇanāyakam // MatsP_154.383 //",
  "GP12mtp176pu:16162": "trilocanaṃ vijānīhi surakāryapracoditāḥ /",
  "GP12mtp176pu:16163": "tvameva no gatistattvaṃ yathā kālānatikramaḥ // MatsP_154.384 //",
  "GP12mtp176pu:16164": "sā prārthanaiṣā prāyeṇa pratīhāramayaḥ prabhuḥ /",
  "GP12mtp176pu:16165": "ityukto munibhiḥ so 'tha gauravāttānuvāca saḥ // MatsP_154.385 //",
  "GP12mtp176pu:16166": "savanasyāparāṃ saṃdhyāṃ snātuṃ mandākinījale /",
  "GP12mtp176pu:16167": "kṣaṇena bhavitā viprās tatra drakṣyatha śūlinam // MatsP_154.386 //",
  "GP12mtp176pu:16168": "ityuktā munayastasthus te tatkālapratīkṣiṇaḥ /",
  "GP12mtp176pu:16169": "gambhīrāmbudharaṃ prāvṛṭ-tṛṣitāścātakā yathā // MatsP_154.387 //",
  "GP12mtp176pu:16170": "tataḥ kṣaṇena niṣpanna-samādhānakriyāvidhiḥ /",
  "GP12mtp176pu:16171": "vīrāsanaṃ bibhedeśo mṛgacarmanivāsitam // MatsP_154.388 //",
  "GP12mtp176pu:16172": "tato vinīto jānubhyām avalambya mahīsthitim /",
  "GP12mtp176pu:16173": "uvāca vīrako devaṃ praṇāmaikasamāśrayaḥ // MatsP_154.389 //",
  "GP12mtp176pu:16174": "samprāptā munayaḥ sapta tvāṃ draṣṭuṃ dīptatejasaḥ /",
  "GP12mtp176pu:16175": "vibho samādiśa draṣṭum avagantum ihārhasi /",
  "GP12mtp176pu:16176": "te 'bruvandevakāryeṇa tava darśanalālasāḥ // MatsP_154.390 //",
  "GP12mtp176pu:16177": "ityukto dhūrjaṭistena vīrakeṇa mahātmanā /",
  "GP12mtp176pu:16178": "bhūbhaṅgasaṃjñayā teṣāṃ praveśājñāṃ dadau tadā // MatsP_154.391 //",
  "GP12mtp176pu:16179": "mūrdhnaḥ kampena tānsarvān vīrako 'pi mahāmunīn /",
  "GP12mtp176pu:16180": "ājuhāvāvidūrasthān darśanāya pinākinaḥ // MatsP_154.392 //",
  "GP12mtp176pu:16181": "tvarābaddhārdhacūḍāste lambamānājināmbarāḥ /",
  "GP12mtp176pu:16182": "viviśurvedikāṃ siddhāṃ giriśasya vibhūtibhiḥ // MatsP_154.393 //",
  "GP12mtp176pu:16183": "baddhapāṇipuṭākṣipta-nākapuṣpotkarāstataḥ /",
  "GP12mtp176pu:16184": "pinākipādayugalaṃ vandyaṃ nākanivāsinām // MatsP_154.394 //",
  "GP12mtp176pu:16185": "tataḥ snigdhekṣitāḥ śāntā munayaḥ śūlapāṇinā /",
  "GP12mtp176pu:16186": "manmathāriṃ tato hṛṣṭāḥ samaṃ tuṣṭuvurādṛtāḥ // MatsP_154.395 //",
  "GP12mtp176pu:16187": "*munaya ūcuḥ",
  "GP12mtp176pu:16188": "aho kṛtārthā vayameva sāṃprataṃ sureśvaro 'pyatra varo bhaviṣyati /",
  "GP12mtp176pu:16189": "bhavatprasādāmalavārisekataḥ phalena kācit tapasā niyujyate // MatsP_154.396 //",
  "GP12mtp176pu:16190": "jayatyasau dhanyataro himācalas tadāśrayaṃ yasya sutā tapasyati /",
  "GP12mtp176pu:16191": "sa daityarājo 'pi mahāphalodayo vimūlitāśeṣasuro hi tārakaḥ // MatsP_154.397 //",
  "GP12mtp176pu:16192": "tvadīyamaṃśaṃ pravilokya kalmaṣāt svakaṃ śarīraṃ parimokṣyate hi yaḥ /",
  "GP12mtp176pu:16193": "sa dhanyadhīrlokapitā caturmukho hariśca yatsaṃbhramavahnidīpitaḥ // MatsP_154.398 //",
  "GP12mtp176pu:16194": "tvadaṅghriyugmaṃ hṛdayena bibhrato mahābhitāpapraśamaikahetukam /",
  "GP12mtp176pu:16195": "tvameva caiko vividhākṛtakriyaḥ kileti vācā vidhurair vibhāṣyate // MatsP_154.399 //",
  "GP12mtp176pu:16196": "athādya ekastvamavādi nānyathā jagattathā nirghṛṇatāṃ tava spṛśet /",
  "GP12mtp176pu:16197": "na vetsi vā duḥkhamidaṃ prajātmakaṃ vihanyate te khalu sarvataḥ kriyā // MatsP_154.400 //",
  "GP12mtp176pu:16198": "upekṣase cej jagatāmupadravaṃ dayāmayatvaṃ tava kena kathyate /",
  "GP12mtp176pu:16199": "svayogamāyāmahimāguhāśrayaṃ na vidyate nirmalabhūtigauravam // MatsP_154.401 //",
  "GP12mtp176pu:16200": "vayaṃ ca te dhanyatarāḥ śarīriṇāṃ yadīdṛśaṃ tvāṃ pravilokayāmahe /",
  "GP12mtp176pu:16201": "adarśanaṃ tena manoratho yathā prayāti sāphalyatayā manogatam // MatsP_154.402 //",
  "GP12mtp176pu:16202": "jagadvidhānaikavidhau jaganmukhe kariṣyase 'to balabhiccarā vayam /",
  "GP12mtp176pu:16203": "vinemuritthaṃ munayo visṛjya tāṃ giraṃ girīśaśrutibhūmisaṃnidhau // MatsP_154.403 //",
  "GP12mtp176pu:16204": "utkṛṣṭakedāra ivāvanītale subījamuṣṭiṃ suphalāya karṣakāḥ // MatsP_154.404 //",
  "GP12mtp176pu:16205": "teṣāṃ śrutvā tu tāṃ ramyāṃ prakramopakramakriyām /",
  "GP12mtp176pu:16206": "vācaṃ vācaspatistuṣṭaḥ provāca smitasundarīm // MatsP_154.405 //",
  "GP12mtp176pu:16207": "*śarva uvāca",
  "GP12mtp176pu:16208": "jāne lokavidhānasya kanyā satkāryamuttamam /",
  "GP12mtp176pu:16209": "jātā prāleyaśailasya saṃketakanirūpaṇāḥ // MatsP_154.406 //",
  "GP12mtp176pu:16210": "satyamutkaṇṭhitāḥ sarve devakāryārthamudyatāḥ /",
  "GP12mtp176pu:16211": "teṣāṃ tvaranti cetāṃsi kiṃtu kāryaṃ vivakṣitam // MatsP_154.407 //",
  "GP12mtp176pu:16212": "lokayātrānugantavyā viśeṣeṇa vicakṣaṇaiḥ /",
  "GP12mtp176pu:16213": "sevante te yato dharmaṃ tatprāmāṇyātpare sthitāḥ // MatsP_154.408 //",
  "GP12mtp176pu:16214": "ityuktā munayo jagmus tvaritāstu himācalam /",
  "GP12mtp176pu:16215": "tatra te pūjitāstena himaśailena sādaram /",
  "GP12mtp176pu:16216": "ūcurmunivarāḥ prītāḥ svalpavarṇaṃ tvarānvitāḥ // MatsP_154.409 //",
  "GP12mtp176pu:16217": "*munaya ūcuḥ",
  "GP12mtp176pu:16218": "devo duhitaraṃ sākṣāt pinākī tava mārgate /",
  "GP12mtp176pu:16219": "tacchīghraṃ pāvayātmānam āhutyevānalārpaṇāt // MatsP_154.410 //",
  "GP12mtp176pu:16220": "kāryametacca devānāṃ suciraṃ parivartate /",
  "GP12mtp176pu:16221": "jagaduddharaṇāyaiṣa kriyatāṃ vai samudyamaḥ // MatsP_154.411 //",
  "GP12mtp176pu:16222": "ityuktastaistadā śailo harṣāviṣṭo 'vadanmunīn /",
  "GP12mtp176pu:16223": "asamartho 'bhavadvaktum uttaraṃ prārthayañchivam // MatsP_154.412 //",
  "GP12mtp176pu:16224": "tato menā munīnvīkṣya provāca snehaviklavā /",
  "GP12mtp176pu:16225": "duhitustānmunīṃścaiva caraṇāśrayam arthavit // MatsP_154.413 //",
  "GP12mtp176pu:16226": "*menovāca",
  "GP12mtp176pu:16227": "yadarthaṃ duhiturjanma necchantyapi mahāphalam /",
  "GP12mtp176pu:16228": "tadevopasthitaṃ sarvaṃ prakrameṇaiva sāṃpratam // MatsP_154.414 //",
  "GP12mtp176pu:16229": "kulajanmavayorūpa-vibhūtyṛddhiyuto 'pi yaḥ /",
  "GP12mtp176pu:16230": "varastasyāpi cāhūya sutā deyā hyayācataḥ // MatsP_154.415 //",
  "GP12mtp176pu:16231": "tatsamastatapoghoraṃ kathaṃ putrī prayāsyati /",
  "GP12mtp176pu:16232": "putrīvākyādyadatrāsti vidheyaṃ tadvidhīyatām // MatsP_154.416 //",
  "GP12mtp176pu:16233": "ityuktā munayaste tu priyayā himabhūbhṛtaḥ /",
  "GP12mtp176pu:16234": "ūcuḥ punarudārārthaṃ nārīcittaprasādakam // MatsP_154.417 //",
  "GP12mtp176pu:16235": "*munaya ūcuḥ",
  "GP12mtp176pu:16236": "aiśvaryamavagacchasva śaṃkarasya surāsuraiḥ /",
  "GP12mtp176pu:16237": "ārādhyamānapādābja-yugalatvātsunirvṛtaiḥ // MatsP_154.418 //",
  "GP12mtp176pu:16238": "yasyopayogi yadrūpaṃ sā ca tatprāptaye ciram /",
  "GP12mtp176pu:16239": "ghoraṃ tapasyate bālā tena rūpeṇa nirvṛtiḥ // MatsP_154.419 //",
  "GP12mtp176pu:16240": "yastadvratāni divyāni nayiṣyati samāpanam /",
  "GP12mtp176pu:16241": "tatra sāvahitā tāvat tasmāt saiva bhaviṣyati // MatsP_154.420 //",
  "GP12mtp176pu:16242": "ityuktvā giriṇā sārdhaṃ te yayuryatra śailajā /",
  "GP12mtp176pu:16243": "jitārkajvalanajvālā tapastejomayī hyumā // MatsP_154.421 //",
  "GP12mtp176pu:16244": "procustāṃ munayaḥ snigdhaṃ saṃmānya pathamāgatam /",
  "GP12mtp176pu:16245": "ramyaṃ priyaṃ manohāri mā rūpaṃ tapasā daha // MatsP_154.422 //",
  "GP12mtp176pu:16246": "prātaste śaṃkaraḥ pāṇim eṣa putri grahīṣyati /",
  "GP12mtp176pu:16247": "vayamarthitavantaste pitaraṃ pūrvamāgatāḥ // MatsP_154.423 //",
  "GP12mtp176pu:16248": "pitrā saha gṛhaṃ gaccha vayaṃ yāmaḥ svamandiram // MatsP_154.424 //",
  "GP12mtp176pu:16249": "ityuktā tapasaḥ satyaṃ phalamastīti cintya sā /",
  "GP12mtp176pu:16250": "tvaramāṇā yayau veśma piturdivyārthaśobhitam // MatsP_154.425 //",
  "GP12mtp176pu:16251": "sā tatra rajanīṃ mene varṣāyutasamāṃ satī /",
  "GP12mtp176pu:16252": "haradarśanasaṃjāta-mahotkaṇṭhā himādrijā // MatsP_154.426 //",
  "GP12mtp176pu:16253": "tato muhūrte brāhme tu tasyāścakruḥ surastriyaḥ /",
  "GP12mtp176pu:16254": "nānāmaṅgalasaṃdohān yathāvatkramapūrvakam // MatsP_154.427 //",
  "GP12mtp176pu:16255": "divyamaṇḍanamaṅgānāṃ mandire bahumaṅgale /",
  "GP12mtp176pu:16256": "upāsata giriṃ mūrtā ṛtavaḥ sārvakāmikāḥ // MatsP_154.428 //",
  "GP12mtp176pu:16257": "vāyavo vāridāścāsan saṃmārjanavidhau gireḥ /",
  "GP12mtp176pu:16258": "harmyeṣu śrīḥ svayaṃ devī kṛtanānāprasādhanā // MatsP_154.429 //",
  "GP12mtp176pu:16259": "kāntiḥ sarveṣu bhāveṣu ṛddhiścābhavadākulā /",
  "GP12mtp176pu:16260": "cintāmaṇiprabhṛtayo ratnāḥ śailaṃ samantataḥ // MatsP_154.430 //",
  "GP12mtp176pu:16261": "upatasthurnagāścāpi kalpakāmamahādrumāḥ /",
  "GP12mtp176pu:16262": "oṣadhyo mūrtimatyaśca divyauṣadhisamanvitāḥ // MatsP_154.431 //",
  "GP12mtp176pu:16263": "rasāśca dhātavaścaiva sarve śailasya kiṃkarāḥ /",
  "GP12mtp176pu:16264": "kiṃkarāstasya śailasya vyagrāścājñānuvartinaḥ // MatsP_154.432 //",
  "GP12mtp176pu:16265": "nadyaḥ samudrā nikhilāḥ sthāvaraṃ jaṅgamaṃ ca yat /",
  "GP12mtp176pu:16266": "tatsarvaṃ himaśailasya mahimānamavardhayat // MatsP_154.433 //",
  "GP12mtp176pu:16267": "abhavanmunayo nāgā yakṣagandharvakiṃnarāḥ /",
  "GP12mtp176pu:16268": "śaṃkarasyāpi vibudhā gandhamādanaparvate // MatsP_154.434 //",
  "GP12mtp176pu:16269": "sarve maṇḍanasaṃbhārās tasthurnirmalamūrtayaḥ /",
  "GP12mtp176pu:16270": "śarvasyāpi jaṭājūṭe candrakhaṇḍaṃ pitāmahaḥ // MatsP_154.435 //",
  "GP12mtp176pu:16271": "babandha praṇayodāra-visphāritavilocanaḥ /",
  "GP12mtp176pu:16272": "kapālamālāṃ vipulāṃ cāmuṇḍā mūrdhnyabandhayat // MatsP_154.436 //",
  "GP12mtp176pu:16273": "uvāca cāpi vacanaṃ putraṃ janaya śaṃkara /",
  "GP12mtp176pu:16274": "yo daityendrakulaṃ hatvā māṃ raktaistarpayiṣyati // MatsP_154.437 //",
  "GP12mtp176pu:16275": "saurir jvalacchiroratna-mukuṭaṃ cānalolbaṇam /",
  "GP12mtp176pu:16276": "bhujagābharaṇaṃ gṛhya sajjaṃ śaṃbhoḥ puro 'bhavat // MatsP_154.438 //",
  "GP12mtp176pu:16277": "śakro gajājinaṃ tasya vasābhyaktāgrapallavam /",
  "GP12mtp176pu:16278": "dadhre sarabhasaṃ svidyad vistīrṇamukhapaṅkajam // MatsP_154.439 //",
  "GP12mtp176pu:16279": "vāyuśca vipulaṃ tīkṣṇa-śṛṅgaṃ himagiriprabham /",
  "GP12mtp176pu:16280": "vṛṣaṃ vibhūṣayāmāsa harayānaṃ mahaujasam // MatsP_154.440 //",
  "GP12mtp176pu:16281": "vitenurnayanāntaḥsthāḥ śambhoḥ sūryānalendavaḥ /",
  "GP12mtp176pu:16282": "svāṃ dyutiṃ lokanāthasya jagataḥ karmasākṣiṇaḥ // MatsP_154.441 //",
  "GP12mtp176pu:16283": "citābhasma samādhāya kapāle rajataprabham /",
  "GP12mtp176pu:16284": "manujāsthimayīṃ mālām ābabandha ca pāṇinā // MatsP_154.442 //",
  "GP12mtp176pu:16285": "pretādhipaḥ puro dvāre sagadaḥ samavartata /",
  "GP12mtp176pu:16286": "nānākāramahāratna-bhūṣaṇaṃ dhanadāhṛtam // MatsP_154.443 //",
  "GP12mtp176pu:16287": "vihāyodagrasarpendra-kaṭakena svapāṇinā /",
  "GP12mtp176pu:16288": "karṇottaṃsaṃ cakāreśo vāsukiṃ takṣakaṃ svayam // MatsP_154.444 //",
  "GP12mtp176pu:16289": "jalādhīśāhṛtāṃ sthāsnu-prasūnāveṣṭitāṃ pṛthak /",
  "GP12mtp176pu:16290": "tatastu te gaṇādhīśā vinayāttatra vīrakam // MatsP_154.445 //",
  "GP12mtp176pu:16291": "procurvyagrākṛte tvaṃ gāṃ samāvedaya śūline /",
  "GP12mtp176pu:16292": "niṣpannābharaṇaṃ devaṃ prasādhyeśaṃ prasādhanaiḥ // MatsP_154.446 //",
  "GP12mtp176pu:16293": "sapta vāridhayastasthuḥ kartuṃ darpaṇavibhramam /",
  "GP12mtp176pu:16294": "tato vilokitātmānaṃ mahāmbudhijalodare // MatsP_154.447 //",
  "GP12mtp176pu:16295": "dharāmāliṅgya jānubhyāṃ sthāṇuṃ provāca keśavaḥ /",
  "GP12mtp176pu:16296": "śobhase deva rūpeṇa jagadānandadāyinā // MatsP_154.448 //",
  "GP12mtp176pu:16297": "mātaraḥ prerayan kāma-vadhūṃ vaidhavyacihnitām /",
  "GP12mtp176pu:16298": "kālo 'yamiti cālakṣya prakāreṅgitasaṃjñayā // MatsP_154.449 //",
  "GP12mtp176pu:16299": "tatastāścoditā devam ūcuḥ prahasitānanāḥ /",
  "GP12mtp176pu:16300": "ratiḥ purastava prāptā nābhāti madanojjhitā // MatsP_154.450 //",
  "GP12mtp176pu:16301": "tatastāṃ saṃnirvāyāha vāmahastāgrasaṃjñayā /",
  "GP12mtp176pu:16302": "prayāṇaṃ girijāvaktra-darśanotsukamānasaḥ // MatsP_154.451 //",
  "GP12mtp176pu:16303": "tato haro himagirikandarākṛtiṃ sitaṃ kaśāmṛduhatibhiḥ pracodayat /",
  "GP12mtp176pu:16304": "mahāvṛṣaṃ gaṇatumulāhitekṣaṇaṃ sa bhūdharānaśaniriva prakampayan // MatsP_154.452 //",
  "GP12mtp176pu:16305": "tato harirdrutapadapaddhatiḥ puraḥ puraḥsarāndrumanikareṣu saṃśritān /",
  "GP12mtp176pu:16306": "dharārajaḥśabalitabhūṣaṇo 'bravīt prayāta mā kuruta patho 'sya saṃkaṭam // MatsP_154.453 //",
  "GP12mtp176pu:16307": "prabhoḥ punaḥ prathamaniyogamūrjayan suto 'bravīd bhrukuṭimukho 'pi vīrakaḥ /",
  "GP12mtp176pu:16308": "viyaccarā viyati kimasti kāntakaṃ prayāta no dharaṇidharāvidūrataḥ // MatsP_154.454 //",
  "GP12mtp176pu:16309": "mahārṇavāḥ kuruta śilopamaṃ payaḥ suradviṣāgamanamahātikardamam /",
  "GP12mtp176pu:16310": "gaṇeśvarāś capalatayā na gamyatāṃ sureśvaraiḥ sthiramatibhir nirīkṣyate // MatsP_154.455 //",
  "GP12mtp176pu:16311": "na bhṛṅgiṇā svatanumavekṣya nīyate pinākinaḥ pṛthumukhamaṇḍam agrataḥ /",
  "GP12mtp176pu:16312": "vṛthā yamaḥ prakaṭitadantakoṭaraṃ tvamāyudhaṃ vahasi vihāya saṃbhramam // MatsP_154.456 //",
  "GP12mtp176pu:16313": "padaṃ na yadrathaturagaiḥ puradviṣaḥ pramucyate bahutaramātṛsaṃkulam /",
  "GP12mtp176pu:16314": "amī surāḥ pṛthaganuyāyibhirvṛtāḥ padātayo dviguṇapathān harapriyāḥ // MatsP_154.457 //",
  "GP12mtp176pu:16315": "svavāhanaiḥ pavanavidhūtacāmaraiś caladhvajairvrajata vihāraśālibhiḥ /",
  "GP12mtp176pu:16316": "surāḥ svakaṃ kimiti sarāgamūrjitaṃ vicāryate niyatalayatrayānugam // MatsP_154.458 //",
  "GP12mtp176pu:16317": "na kiṃnarair abhibhavituṃ hi śakyate vibhūṣaṇacayasamudbhavo dhvaniḥ /",
  "GP12mtp176pu:16318": "ajātijāḥ kimiti na ṣaḍjamadhyam apṛthusvaraṃ bahutaramatra vakṣyate // MatsP_154.459 //",
  "GP12mtp176pu:16319": "natānatānatanatatānatāṃ gatāḥ pṛthaktayā samayakṛtā vibhinnatām /",
  "GP12mtp176pu:16320": "viśaṅkitā bhavadatibhedaśīlinaḥ prayāntyamī drutapadameva gauḍakāḥ // MatsP_154.460 //",
  "GP12mtp176pu:16321": "visaṃhatāḥ kimiti na ṣāḍgavādayaḥ svagītakair lalitapadaprayogajaiḥ /",
  "GP12mtp176pu:16322": "prabhoḥ puro bhavati hi yasya cākṣataṃ samudgatārthakamiti tatpratīyate // MatsP_154.461 //",
  "GP12mtp176pu:16323": "amī pṛthagviracitaramyarāsakaṃ vilāsino bahugamakasvabhāvakam /",
  "GP12mtp176pu:16324": "prayuñjate giriśayaśovisāriṇaṃ prakīrṇakaṃ bahutaranāgajātayaḥ // MatsP_154.462 //",
  "GP12mtp176pu:16325": "amī kathaṃ kakubhi kathāḥ pratikṣaṇaṃ dhvananti te vividhavadhūvimiśritāḥ /",
  "GP12mtp176pu:16326": "na jātayo dhvanimurajāsamīritā na mūrchitāḥ kimiti ca mūrchanātmakāḥ // MatsP_154.463 //",
  "GP12mtp176pu:16327": "śrutipriyakramagatibhedasādhanaṃ tatādikaṃ kimiti na tumbareritam /*",
  "GP12mtp176pu:16328": "na hanyate bahuvidhavādyaḍambaraṃ prakīrṇavīṇāmurajādi nāma yat // MatsP_154.464 //*",
  "GP12mtp176pu:16329": "itīrate girimavadhānaśālinaḥ surāsurāḥ sapadi tu vīrakājñayā /",
  "GP12mtp176pu:16330": "niyāmitāḥ prayayuratīva harṣitāś carācaraṃ jagadakhilaṃ hyapūrayan // MatsP_154.465 //",
  "GP12mtp176pu:16331": "iti stanatkakubhi rasanmahārṇave stanadghane vidalitaśailakaṃdare /",
  "GP12mtp176pu:16332": "jagatyabhūttumula ivākulīkṛtaḥ pinākinā tvaritagatena bhūdharaḥ // MatsP_154.466 //",
  "GP12mtp176pu:16333": "parijvalatkanakasahasratoraṇaṃ kvacinmilanmarakataveśmavedikam /",
  "GP12mtp176pu:16334": "kvacit kvacid vimalavidūravedikaṃ kvacid galajjaladhararamyanirjharam // MatsP_154.467 //",
  "GP12mtp176pu:16335": "caladdhvajapravarasahasramaṇḍitaṃ suradrumastabakavikīrṇacatvaram /",
  "GP12mtp176pu:16336": "sitāsitāruṇarucidhātuvarṇikaṃ śriyojjvalaṃ pravitatamārgagopuram // MatsP_154.468 //",
  "GP12mtp176pu:16337": "vijṛmbhitāpratimadhvanivāridaṃ sugandhibhiḥ purapavanairmanoharam /*",
  "GP12mtp176pu:16338": "haro mahāgirinagaraṃ samāsadatkṣaṇādiva pravarasurāsurastutaḥ // MatsP_154.469 //*",
  "GP12mtp176pu:16339": "taṃ praviśantamagātpravilokya vyākulatāṃ nagaraṃ giribhartuḥ /",
  "GP12mtp176pu:16340": "vyagrapurandhrijanaṃ jayayuktaṃ dhāvitamārgajanākularathyam // MatsP_154.470 //",
  "GP12mtp176pu:16341": "harmyagavākṣagatāmaranārī-locananīlasaroruhamālam /",
  "GP12mtp176pu:16342": "suprakaṭā samadṛśyata kācit svābharaṇāṃśuvitānavigūḍhā // MatsP_154.471 //",
  "GP12mtp176pu:16343": "kāpyakhilīkṛtamaṇḍanabhūṣā tyaktasakhīpraṇayā haram aikṣat /",
  "GP12mtp176pu:16344": "kāciduvāca kalaṃ gatamānā kātaratāṃ sakhi mā kuru mūḍhe // MatsP_154.472 //",
  "GP12mtp176pu:16345": "dagdhamanobhava eva pinākī kāmayate svayameva vihartum /",
  "GP12mtp176pu:16346": "kācidapi svayameva patantī prāha parāṃ virahaskhalitāṅgīm // MatsP_154.473 //",
  "GP12mtp176pu:16347": "mā capale madanavyatiṣaṅgaṃ śaṃkarajaṃ skhalanena vada tvam /",
  "GP12mtp176pu:16348": "kāpi kṛtavyavadhānamadṛṣṭvā yuktivaśādgiriśo hyayamūce // MatsP_154.474 //",
  "GP12mtp176pu:16349": "eṣa sa yatra sahasramakhādyā nākasadāmadhipāḥ svayamuktaiḥ /",
  "GP12mtp176pu:16350": "nāmabhir indujaṭaṃ nijasevā-prāptaphalāya natāstu ghaṭante // MatsP_154.475 //",
  "GP12mtp176pu:16351": "eṣa na caiṣa sa eṣa yadagre carmaparītatanuḥ śaśimaulī /",
  "GP12mtp176pu:16352": "dhāvati vajradharo 'mararājo mārgamamuṃ vivṛtīkaraṇāya // MatsP_154.476 //",
  "GP12mtp176pu:16353": "eṣa sa padmabhavo 'yamupetya prāṃśujaṭāmṛgacarmanigūḍhaḥ /",
  "GP12mtp176pu:16354": "sapraṇayaṃ karaghaṭṭitavaktraḥ kiṃciduvāca mitaṃ śrutimūle // MatsP_154.477 //",
  "GP12mtp176pu:16355": "evamabhūtsuranārikulānāṃ cittavisaṃṣṭhulatā gururāgāt /",
  "GP12mtp176pu:16356": "śaṃkarasaṃśrayaṇād girijāyāj-anmaphalaṃ paramaṃ tviti cocuḥ // MatsP_154.478 //",
  "GP12mtp176pu:16357": "tato himagirerveśma viśvakarmaniveditam /",
  "GP12mtp176pu:16358": "mahānīlamayastambhaṃ jvalatkāñcanakuṭṭimam // MatsP_154.479 //",
  "GP12mtp176pu:16359": "muktājālapariṣkāraṃ jvalitauṣadhidīpitam /",
  "GP12mtp176pu:16360": "krīḍodyānasahasrāḍhyaṃ kāñcanāmbujadīrghikam // MatsP_154.480 //",
  "GP12mtp176pu:16361": "mahendrapramukhāḥ sarve surā dṛṣṭvā tadadbhutam /",
  "GP12mtp176pu:16362": "netrāṇi saphalānyadya manobhiriti te dadhuḥ // MatsP_154.481 //",
  "GP12mtp176pu:16363": "vimardakṣīṇakeyūrā hariṇā dvāri rodhitāḥ /",
  "GP12mtp176pu:16364": "kathaṃcitpramukhāstatra viviśurnākavāsinaḥ // MatsP_154.482 //",
  "GP12mtp176pu:16365": "praṇatenācalendreṇa pūjito 'tha caturmukhaḥ /",
  "GP12mtp176pu:16366": "cakāra vidhinā sarvaṃ vidhimantrapuraḥsaram // MatsP_154.483 //",
  "GP12mtp176pu:16367": "śarvasya pāṇigrahaṇam agnisākṣikamakṣatam /",
  "GP12mtp176pu:16368": "dātā mahībhṛtāṃ nātho hotā devaścaturmukhaḥ // MatsP_154.484 //",
  "GP12mtp176pu:16369": "varaḥ paśupatiḥ sākṣāt kanyā viśvāraṇistathā /",
  "GP12mtp176pu:16370": "carācarāṇi bhūtāni surāsuravarāṇi ca // MatsP_154.485 //",
  "GP12mtp176pu:16371": "tatrāpyete niyamato hy abhavanvyagramūrtayaḥ /",
  "GP12mtp176pu:16372": "mumocābhinavānsarvān sasyaśālīnrasauṣadhīḥ // MatsP_154.486 //",
  "GP12mtp176pu:16373": "vyagrā tu pṛthivī devī sarvabhāvamanoramā /",
  "GP12mtp176pu:16374": "gṛhītvā varuṇaḥ sarva-ratnānyābharaṇāni ca // MatsP_154.487 //",
  "GP12mtp176pu:16375": "puṇyāni ca pavitrāṇi nānāratnamayāni tu /",
  "GP12mtp176pu:16376": "tasthau sābharaṇo devo harṣadaḥ sarvadehinām // MatsP_154.488 //",
  "GP12mtp176pu:16377": "dhanadaścāpi divyāni haimānyābharaṇāni ca /",
  "GP12mtp176pu:16378": "jātarūpavicitrāṇi prayataḥ samupasthitaḥ // MatsP_154.489 //",
  "GP12mtp176pu:16379": "vāyurvavau susurabhiḥ sukhasaṃsparśano vibhuḥ /",
  "GP12mtp176pu:16380": "chatramindukarodbhāsi susitaṃ ca śatakratuḥ // MatsP_154.490 //",
  "GP12mtp176pu:16381": "jagrāha muditaḥ sragvī bāhubhirbahubhūṣaṇaiḥ /",
  "GP12mtp176pu:16382": "jagurgandharvamukhyāśca nanṛtuścāpsarogaṇāḥ // MatsP_154.491 //",
  "GP12mtp176pu:16383": "vādayanto 'timadhuraṃ jagur gandharvakiṃnarāḥ /",
  "GP12mtp176pu:16384": "mūrtāśca ṛtavastatra jaguśca nanṛtuśca vai // MatsP_154.492 //",
  "GP12mtp176pu:16385": "capalāśca gaṇāstasthur lolayanto himācalam /",
  "GP12mtp176pu:16386": "uttiṣṭhankramaśaścātra viśvabhugbhaganetrahā // MatsP_154.493 //",
  "GP12mtp176pu:16387": "cakāraudvāhikaṃ kṛtyaṃ patnyā saha yathocitam /",
  "GP12mtp176pu:16388": "dattārgho girirājena suravṛndair vinoditaḥ // MatsP_154.494 //",
  "GP12mtp176pu:16389": "avasattāṃ kṣapāṃ tatra patnyā saha purāntakaḥ /",
  "GP12mtp176pu:16390": "tato gandharvagītena nṛtyenāpsarasāmapi // MatsP_154.495 //",
  "GP12mtp176pu:16391": "stutibhir devadaityānāṃ vibuddho vibudhādhipaḥ /",
  "GP12mtp176pu:16392": "āmantrya himaśailendraṃ prabhāte comayā saha /",
  "GP12mtp176pu:16393": "jagāma mandaragiriṃ vāyuvegena śṛṅgiṇā // MatsP_154.496 //",
  "GP12mtp176pu:16394": "tato gate bhagavati nīlalohite sahomayā ratimalabhanna bhūdharaḥ /",
  "GP12mtp176pu:16395": "sabāndhavo bhavati ca kasya no mano vihvalaṃ ca jagati hi kanyakāpituḥ // MatsP_154.497 //",
  "GP12mtp176pu:16396": "jvalanmaṇisphaṭikahāṭakotkaṭaṃ sphuṭadyuti sphaṭikagopuraṃ puram /",
  "GP12mtp176pu:16397": "haro girau ciramanukalpitaṃ tadā visarjitāmaranivaho 'viśatsvakam // MatsP_154.498 //",
  "GP12mtp176pu:16398": "tadomāsahito devo vijahāra bhagākṣihā /",
  "GP12mtp176pu:16399": "purodyāneṣu ramyeṣu vivikteṣu vaneṣu ca // MatsP_154.499 //",
  "GP12mtp176pu:16400": "suraktahṛdayo devyā makarāṅkapuraḥsaraḥ /",
  "GP12mtp176pu:16401": "tato bahutithe kāle sutakāmā gireḥ sutā // MatsP_154.500 //",
  "GP12mtp176pu:16402": "sakhībhiḥ sahitā krīḍāṃ cakre kṛtrimaputrakaiḥ /",
  "GP12mtp176pu:16403": "kadācidgandhatailena gātramabhyajya śailajā // MatsP_154.501 //",
  "GP12mtp176pu:16404": "cūrṇairudvartayāmāsa malināntaritāṃ tanum /",
  "GP12mtp176pu:16405": "tadudvartanakaṃ gṛhya naraṃ cakre gajānanam // MatsP_154.502 //",
  "GP12mtp176pu:16406": "putrakaṃ krīḍatī devī taṃ cāpyarpayadambhasi /",
  "GP12mtp176pu:16407": "jāhnavyāstu śivāsakhyās tataḥ so 'bhūdbṛhadvapuḥ // MatsP_154.503 //",
  "GP12mtp176pu:16408": "kāyenātiviśālena jagadāpūrayattadā /",
  "GP12mtp176pu:16409": "putretyuvāca te devī putretyūce ca jāhnavī // MatsP_154.504 //",
  "GP12mtp176pu:16410": "gāṅgeya iti devaistu pūjito 'bhūdgajānanaḥ /",
  "GP12mtp176pu:16411": "vināyakādhipatyaṃ ca dadāvasya pitāmahaḥ // MatsP_154.505 //",
  "GP12mtp176pu:16412": "punaḥ sā krīḍanaṃ cakre putrārthaṃ varavarṇinī /",
  "GP12mtp176pu:16413": "manojñamaṅkuraṃ rūḍham aśokasya śubhānanā // MatsP_154.506 //",
  "GP12mtp176pu:16414": "vardhayāmāsa taṃ cāpi kṛtasaṃskāramaṅgalā /",
  "GP12mtp176pu:16415": "bṛhaspatimukhairviprair divaspatipurogamaiḥ // MatsP_154.507 //",
  "GP12mtp176pu:16416": "tato devaiśca munibhiḥ proktā devī tvidaṃ vacaḥ /",
  "GP12mtp176pu:16417": "bhavāni bhavatī bhavyā sambhūtā lokabhūtaye // MatsP_154.508 //",
  "GP12mtp176pu:16418": "prāyaḥ sutaphalo lokaḥ putrapautraiśca labhyate /",
  "GP12mtp176pu:16419": "aputrāśca prajāḥ prāyo dṛśyante daivahetavaḥ // MatsP_154.509 //",
  "GP12mtp176pu:16420": "adhunā darśite mārge maryādāṃ kartumarhasi /",
  "GP12mtp176pu:16421": "phalaṃ kiṃ bhavitā devi kalpitaistaruputrakaiḥ /",
  "GP12mtp176pu:16422": "ityuktā harṣapūrṇāṅgī provācomā śubhāṃ giram // MatsP_154.510 //",
  "GP12mtp176pu:16423": "evaṃ nirudake deśe yaḥ kūpaṃ kārayedbudhaḥ /",
  "GP12mtp176pu:16424": "bindau bindau ca toyasya vasetsaṃvatsaraṃ divi // MatsP_154.511 //",
  "GP12mtp176pu:16425": "daśakūpasamā vāpī daśavāpīsamo hradaḥ /",
  "GP12mtp176pu:16426": "daśahradasamaḥ putro daśaputrasamo drumaḥ /",
  "GP12mtp176pu:16427": "eṣaiva mama maryādā niyatā lokabhāvinī // MatsP_154.512 //",
  "GP12mtp176pu:16428": "ityuktāstu tato viprā bṛhaspatipurogamāḥ /",
  "GP12mtp176pu:16429": "jagmuḥ svamandirāṇyeva bhavānīṃ vandya sādaram // MatsP_154.513 //",
  "GP12mtp176pu:16430": "gateṣu teṣu devo 'pi śaṃkaraḥ parvatātmajām /",
  "GP12mtp176pu:16431": "pāṇinālambya vāmena śanaiḥ prāveśayacchubhām // MatsP_154.514 //",
  "GP12mtp176pu:16432": "cittaprasādajananaṃ prāsādamanugopuram /",
  "GP12mtp176pu:16433": "lambamauktikadāmānaṃ mālikākulavedikam // MatsP_154.515 //",
  "GP12mtp176pu:16434": "nirdhautakaladhautaṃ ca krīḍāguhamanoramam /",
  "GP12mtp176pu:16435": "prakīrṇakusumāmoda-mattālikulakūjitam // MatsP_154.516 //",
  "GP12mtp176pu:16436": "kiṃnarodgītasaṃgīta-gṛhāntaritabhittikam /",
  "GP12mtp176pu:16437": "sugandhidhūpasaṃghāta-manaḥprārthyamalakṣitam // MatsP_154.517 //",
  "GP12mtp176pu:16438": "krīḍanmayūranārībhir vṛtaṃ vai tatavādibhiḥ /",
  "GP12mtp176pu:16439": "haṃsasaṃghātasaṃghuṣṭaṃ sphaṭikastambhavedikam // MatsP_154.518 //",
  "GP12mtp176pu:16440": "anāvilamasaṃbhrāntyā bahuśaḥ kiṃnarākulam /",
  "GP12mtp176pu:16441": "śukairyatrābhihanyante padmarāgavinirmitāḥ // MatsP_154.519 //",
  "GP12mtp176pu:16442": "bhittayo dāḍimabhrāntyā pratibimbitamauktikāḥ /",
  "GP12mtp176pu:16443": "tatrākṣakrīḍayā devī vihartumupacakrame // MatsP_154.520 //",
  "GP12mtp176pu:16444": "svacchendranīlabhūbhāge krīḍane yatra dhiṣṭhitau /",
  "GP12mtp176pu:16445": "vapuḥsahāyatāṃ prāptau vinodarasanirvṛtau // MatsP_154.521 //",
  "GP12mtp176pu:16446": "evaṃ prakrīḍatostatra devīśaṃkarayostadā /",
  "GP12mtp176pu:16447": "prādurbhavanmahāśabdas tadgṛhodaragocaraḥ // MatsP_154.522 //",
  "GP12mtp176pu:16448": "tacchrutvā kautukāddevī kimetaditi śaṃkaram /",
  "GP12mtp176pu:16449": "papraccha taṃ śubhatanur haraṃ vismayapūrvakam // MatsP_154.523 //",
  "GP12mtp176pu:16450": "uvāca devīṃ naitatte dṛṣṭapūrvaṃ suvismite /",
  "GP12mtp176pu:16451": "ete gaṇeśāḥ krīḍante śaile 'sminmatpriyāḥ sadā // MatsP_154.524 //",
  "GP12mtp176pu:16452": "tapasā brahmacaryeṇa niyamaiḥ kṣetrasevanaiḥ /",
  "GP12mtp176pu:16453": "yairahaṃ toṣitaḥ pūrvaṃ ta ete manujottamāḥ // MatsP_154.525 //",
  "GP12mtp176pu:16454": "matsamīpamanuprāptā mama hṛdyāḥ śubhānane /",
  "GP12mtp176pu:16455": "kāmarūpā mahotsāhā mahārūpaguṇānvitāḥ // MatsP_154.526 //",
  "GP12mtp176pu:16456": "karmabhirvismayaṃ teṣāṃ prayāmi balaśālinām /",
  "GP12mtp176pu:16457": "carācarasya jagataḥ sṛṣṭisaṃharaṇakṣamāḥ // MatsP_154.527 //",
  "GP12mtp176pu:16458": "brahmaviṣṇvindragandharvaiḥ sakiṃnaramahoragaiḥ /",
  "GP12mtp176pu:16459": "samāvṛto 'pyahaṃ nityaṃ naibhirvirahito rame // MatsP_154.528 //",
  "GP12mtp176pu:16460": "hṛdyā me cārusarvāṅgi ta ete krīḍitā girau /",
  "GP12mtp176pu:16461": "ityuktā tu tato devī tyaktvā tadvismayākulā // MatsP_154.529 //",
  "GP12mtp176pu:16462": "gavākṣāntaramāsādya prekṣate vismitānanā /",
  "GP12mtp176pu:16463": "yāvantaste kṛśā dīrghā hrasvāḥ sthūlā mahodarāḥ // MatsP_154.530 //",
  "GP12mtp176pu:16464": "vyāghrebhavadanāḥ kecit kecinmeṣājarūpiṇaḥ /",
  "GP12mtp176pu:16465": "anekaprāṇirūpāśca jvālāsyāḥ kṛṣṇapiṅgalāḥ // MatsP_154.531 //",
  "GP12mtp176pu:16466": "saumyā bhīmāḥ smitamukhāḥ kṛṣṇapiṅgajaṭāsaṭāḥ /",
  "GP12mtp176pu:16467": "nānāvihaṅgavadanā nānāvidhamṛgānanāḥ // MatsP_154.532 //",
  "GP12mtp176pu:16468": "kauśeyacarmavasanā nagnāścānye virūpiṇaḥ /",
  "GP12mtp176pu:16469": "gokarṇā gajakarṇāśca bahuvaktrekṣaṇodarāḥ // MatsP_154.533 //",
  "GP12mtp176pu:16470": "bahupādā bahubhujā divyanānāstrapāṇayaḥ /",
  "GP12mtp176pu:16471": "anekakusumāpīḍā nānāvyālavibhūṣaṇāḥ // MatsP_154.534 //",
  "GP12mtp176pu:16472": "vṛkānanāyudhadharā nānākavacabhūṣaṇāḥ /",
  "GP12mtp176pu:16473": "vicitravāhanārūḍhā divyarūpā viyaccarāḥ // MatsP_154.535 //",
  "GP12mtp176pu:16474": "vīṇāvādyamukhodghuṣṭā nānāsthānakanartakāḥ /",
  "GP12mtp176pu:16475": "gaṇeśāṃstāṃstathā dṛṣṭvā devī provāca śaṃkaram // MatsP_154.536 //",
  "GP12mtp176pu:16476": "*devyuvāca",
  "GP12mtp176pu:16477": "gaṇeśāḥ katisaṃkhyātāḥ kiṃnāmānaḥ kimātmakāḥ /",
  "GP12mtp176pu:16478": "ekaikaśo mama brūhi dhiṣṭhitā ye pṛthakpṛthak // MatsP_154.537 //",
  "GP12mtp176pu:16479": "*śaṃkara uvāca",
  "GP12mtp176pu:16480": "koṭisaṃkhyā hyasaṃkhyātā nānāvikhyātapauruṣāḥ /",
  "GP12mtp176pu:16481": "jagadāpūritaṃ sarvair ebhirbhīmairmahābalaiḥ // MatsP_154.538 //",
  "GP12mtp176pu:16482": "siddhakṣetreṣu rathyāsu jīrṇodyāneṣu veśmasu /",
  "GP12mtp176pu:16483": "dānavānāṃ śarīreṣu bāleṣūnmattakeṣu ca /",
  "GP12mtp176pu:16484": "ete viśanti muditā nānāhāravihāriṇaḥ // MatsP_154.539 //",
  "GP12mtp176pu:16485": "ūṣmapāḥ phenapāścaiva dhūmapā madhupāyinaḥ /",
  "GP12mtp176pu:16486": "raktapāḥ sarvabhakṣāśca vāyupā hyambubhojanāḥ // MatsP_154.540 //",
  "GP12mtp176pu:16487": "geyanṛtyopahārāśca nānāvādyaravapriyāḥ /",
  "GP12mtp176pu:16488": "na hyeṣāṃ vai anantatvād guṇānvaktuṃ hi śakyate // MatsP_154.541 //",
  "GP12mtp176pu:16489": "*devyuvāca",
  "GP12mtp176pu:16490": "mārgatvaguttarāsaṅga-śuddhāṅgo muñjamekhalī /",
  "GP12mtp176pu:16491": "mānaśilena kalkena capalo rañjitānanaḥ // MatsP_154.542 //",
  "GP12mtp176pu:16492": "pinaddhotpalasragdāmā sukānto madhurākṛtiḥ /",
  "GP12mtp176pu:16493": "pāṣāṇaśakalottāna-kāṃsyatālapravartakaḥ // MatsP_154.543 //",
  "GP12mtp176pu:16494": "asau gaṇeśvaro devaḥ kiṃnāmā kiṃnarānugaḥ /",
  "GP12mtp176pu:16495": "ya eṣa gaṇagīteṣu dattakarṇo muhurmuhuḥ // MatsP_154.544 //",
  "GP12mtp176pu:16496": "sa eṣa vīrako devi sadā maddhṛdayapriyaḥ /",
  "GP12mtp176pu:16497": "nānāścaryaguṇādhāro gaṇeśvaragaṇārcitaḥ // MatsP_154.545 //",
  "GP12mtp176pu:16498": "*devyuvāca",
  "GP12mtp176pu:16499": "īdṛśasya sutasyāsti mamotkaṇṭhā purāntaka /",
  "GP12mtp176pu:16500": "kadāham īdṛśaṃ putraṃ drakṣyāmyānandadāyinam // MatsP_154.546 //",
  "GP12mtp176pu:16501": "*śiva uvāca",
  "GP12mtp176pu:16502": "eṣa eva sutaste 'stu nayanānandahetukaḥ /",
  "GP12mtp176pu:16503": "tvayā mātrā kṛtārtho 'stu vīrako 'pi sumadhyame // MatsP_154.547 //",
  "GP12mtp176pu:16504": "ityuktā preṣayāmāsa vijayāṃ harṣaṇotsukā /",
  "GP12mtp176pu:16505": "vīrakānayanāyāśu duhitā himabhūbhṛtaḥ // MatsP_154.548 //",
  "GP12mtp176pu:16506": "sāvaruhya tvarāyuktā prāsādādambaraspṛśaḥ /",
  "GP12mtp176pu:16507": "vijayovāca gaṇapaṃ gaṇamadhye pravartitā // MatsP_154.549 //",
  "GP12mtp176pu:16508": "*vijayovāca",
  "GP12mtp176pu:16509": "ehi vīraka cāpalyāt tvayā devaḥ prakopitaḥ /",
  "GP12mtp176pu:16510": "kimuttaraṃ vadatyarthe nṛtyaraṅge tu śailajā // MatsP_154.550 //",
  "GP12mtp176pu:16511": "ityuktastyaktapāṣāṇa-śakalo mārjitānanaḥ /",
  "GP12mtp176pu:16512": "āhūtastu tayodbhūta-mūlaprastāvaśaṃsakaḥ // MatsP_154.551 //",
  "GP12mtp176pu:16513": "devyāḥ samīpamāgacchad vijayānuguptaḥ śanaiḥ /",
  "GP12mtp176pu:16514": "prāsādaśikharātphulla-raktāmbujanibhadyutiḥ // MatsP_154.552 //",
  "GP12mtp176pu:16515": "taṃ dṛṣṭvā prasrutānalpa-svādukṣīrapayodharā /",
  "GP12mtp176pu:16516": "girijovāca sasnehaṃ girā madhuravarṇayā // MatsP_154.553 //",
  "GP12mtp176pu:16517": "*umovāca",
  "GP12mtp176pu:16518": "ehyehi yāto 'si me putratāṃ devadevena datto 'dhunā vīraka // MatsP_154.554 //",
  "GP12mtp176pu:16519": "ityevamaṅke nidhāyātha taṃ paryacumbatkapole kalavādinam // MatsP_154.555 //",
  "GP12mtp176pu:16520": "mūrdhnyupāghrāya saṃmārjya gātrāṇi bhūṣayāmāsa divyaiḥ svayaṃ bhūṣaṇaiḥ kiṅkiṇīmekhalānūpurair māṇikyakeyūrahārorumūlaguṇaiḥ // MatsP_154.556 //",
  "GP12mtp176pu:16521": "komalaiḥ pallavaiścitritaiścārubhir divyamantrodbhavais tasya śubhaistato bhūribhiścākaronmiśrasiddhārthakair aṅgarakṣāvidhim // MatsP_154.557 //",
  "GP12mtp176pu:16522": "evamādāya covāca kṛtvā srajaṃ mūrdhni gorocanāpatrabhaṅgojjvalam // MatsP_154.558 //",
  "GP12mtp176pu:16523": "gaccha gacchādhunā krīḍa sārdhaṃ gaṇairapramatto nage śvabhravarja śanairvyālamālākulāḥ śailasānudrumadantibhir bhinnasārāḥ pare saṅginaḥ // MatsP_154.559 //",
  "GP12mtp176pu:16524": "jāhnavīyaṃ jalaṃ kṣubdhatoyākulaṃ kūlaṃ mā viśethā bahuvyāghraduṣṭe vane // MatsP_154.560 //",
  "GP12mtp176pu:16525": "vatsāsaṃkhyeṣu durgā gaṇeśeṣvetasminvīrake putrabhāvopatuṣṭāntaḥkaraṇā tiṣṭhatu // MatsP_154.561 //",
  "GP12mtp176pu:16526": "svasya pitṛjanaprārthitaṃ bhavyamāyātibhāvinyasau bhavyatā // MatsP_154.562 //",
  "GP12mtp176pu:16527": "so 'pi nirvartya sarvān gaṇān sasmayamāha bālatvalīlārasāviṣṭadhīḥ // MatsP_154.563 //",
  "GP12mtp176pu:16528": "eṣa mātrā svayaṃ me kṛtabhūṣaṇo 'tra eṣa paṭaḥ pāṭalairbindubhiḥ sinduvārasya puṣpairiyaṃ mālatīmiśritā mālikā me śirasyāhitā // MatsP_154.564 //",
  "GP12mtp176pu:16529": "ko 'yamātodyadhārī gaṇastasya dāsyāmi hastādidaṃ krīḍanam // MatsP_154.565 //",
  "GP12mtp176pu:16530": "dakṣiṇātpaścimaṃ paścimāduttaramuttarātpūrvamabhyetya sakhyā yutā prekṣatī taṃ gavākṣāntarādvīrakaṃ śailaputrī bahiḥ krīḍanaṃ yajjaganmāturapyeṣa cittabhramaḥ // MatsP_154.566 //",
  "GP12mtp176pu:16531": "putralubdho janastatra ko mohamāyāti na svalpacetā jaḍo māṃsaviṇmūtrasaṃghātadehaḥ // MatsP_154.567 //",
  "GP12mtp176pu:16532": "draṣṭumabhyantare nākavāseśvarair indumauliṃ praviṣṭeṣu kakṣāntaram // MatsP_154.568 //",
  "GP12mtp176pu:16533": "vāhanātyāvarohā gaṇāstairyuto lokapālāstramūrto hyayaṃ khaḍgo vikhaḍgakaro nirmamaḥ kṛtāntaḥ kasya kenāhato brūta maune bhavanto 'stradaṇḍena kiṃ duḥspṛhāḥ // MatsP_154.569 //",
  "GP12mtp176pu:16534": "bhīmamūrtyānanenāsti kṛtyaṃ girau ya eṣo 'strajñena kiṃ vadhyate // MatsP_154.570 //",
  "GP12mtp176pu:16535": "mā vṛthā lokapālānugacittatā evam evaitad ityūcurasmai tadā devatāḥ // MatsP_154.571 //",
  "GP12mtp176pu:16536": "devadevānugaṃ vīrakaṃ lakṣaṇā prāha devī vanaṃ parvatā nirjharāṇyagnidevyānyatho bhūtapā nirjharāmbhonipāteṣu nimajjata // MatsP_154.572 //",
  "GP12mtp176pu:16537": "puṣpajālāvanaddheṣu dhāmasvapi prottuṅganānādrikuñjeṣvanugarjantu hemārutāsphoṭasaṃkṣepaṇāt kāmataḥ // MatsP_154.573 //",
  "GP12mtp176pu:16538_0": "kāñcanottuṅgaśṛṅgāvarohakṣitau hemareṇūtkarāsaṅgadyutiṃ khecarāṇāṃ vanādhāyini ramye",
  "GP12mtp176pu:16538_1": "bahurūpasaṃpatprakare gaṇānvāsitaṃ mandarakandare sundaramandārapuṣpapravālāmbuje",
  "GP12mtp176pu:16538_2": "siddhanārībhir āpītarūpāmṛtaṃ vistṛtair netrapātrair anunmeṣibhir vīrake śailaputrī",
  "GP12mtp176pu:16538_3": "nimeṣāntarād asmaratputragṛdhrī vinodārthinī // MatsP_154.574 //",
  "GP12mtp176pu:16539_0": "so 'pi tādṛkkṣaṇāvāptapuṇyodayo yo 'pi janmāntarasyātmajatvaṃ gataḥ krīḍatastasya",
  "GP12mtp176pu:16539_1": "tṛptiḥ kathaṃ jāyate yo 'pi bhāvijagadvedhasā tejasaḥ kalpitaḥ pratikṣaṇaṃ divyagītakṣaṇo",
  "GP12mtp176pu:16539_2": "nṛtyalolo gaṇeśaiḥ praṇataḥ // MatsP_154.575 //",
  "GP12mtp176pu:16540": "kṣaṇaṃ siṃhanādākule gaṇḍaśaile sṛjadratnajāle bṛhatsālatāle /",
  "GP12mtp176pu:16541": "kṣaṇaṃ phullanānātamālālikāle kṣaṇaṃ vṛkṣamūle vilolo marāle // MatsP_154.576 //",
  "GP12mtp176pu:16542": "kṣaṇe svalpapaṅke jale paṅkajāḍhye kṣaṇaṃ māturaṅke śubhe niṣkalaṅke /",
  "GP12mtp176pu:16543": "parikrīḍate bālalīlāvihārī gaṇeśādhipo devatānandakārī /",
  "GP12mtp176pu:16544": "nikuñjeṣu vidyādharairgītaśīlaḥ pinākīva līlāvilāsaiḥ salīlaḥ // MatsP_154.577 //",
  "GP12mtp176pu:16545": "prakāśya bhuvanābhogī tato dinakare gate /",
  "GP12mtp176pu:16546": "deśāntaraṃ tadā paścād dūramastāvanīdharam // MatsP_154.578 //",
  "GP12mtp176pu:16547": "udayāste purobhāvī yo hi cāste 'vanīdharaḥ /",
  "GP12mtp176pu:16548": "mitratvamasya sudṛḍhaṃ hṛdaye paricintyatām // MatsP_154.579 //",
  "GP12mtp176pu:16549": "nityamārādhitaḥ śrīmān pṛthumūlaḥ samunnataḥ /",
  "GP12mtp176pu:16550": "nākarotsevituṃ merur upahāraṃ patiṣyataḥ // MatsP_154.580 //",
  "GP12mtp176pu:16551": "jale 'pyeṣā vyavastheti saṃśayetākhilaṃ budhaḥ /",
  "GP12mtp176pu:16552": "dināntānugato bhānuḥ svajanatvamapūrayat // MatsP_154.581 //",
  "GP12mtp176pu:16553": "saṃdhyābaddhāñjalipuṭā munayo 'bhimukhā ravim /",
  "GP12mtp176pu:16554": "yācantyāgamanaṃ śīghraṃ nivāryātmani bhāvitām // MatsP_154.582 //",
  "GP12mtp176pu:16555": "vyajṛmbhata tathā loke kramādvaibhāvaraṃ tamaḥ /",
  "GP12mtp176pu:16556": "kuṭilasyeva hṛdaye kāluṣyaṃ dūṣayanmanaḥ // MatsP_154.583 //",
  "GP12mtp176pu:16557": "jvalatphaṇiphaṇāratna-dīpoddyotitabhittike /",
  "GP12mtp176pu:16558": "śayanaṃ śaśisaṃghāta-śubhravastrottaracchadam // MatsP_154.584 //",
  "GP12mtp176pu:16559": "nānāratnadyutilasac-chakracāpaviḍambakam /",
  "GP12mtp176pu:16560": "ratnakiṅkiṇikājālaṃ lambamuktākalāpakam // MatsP_154.585 //",
  "GP12mtp176pu:16561": "kamanīyacalallola-vitānācchāditāmbaram /",
  "GP12mtp176pu:16562": "mandire mandasaṃcāraḥ śanairgirisutāyutaḥ // MatsP_154.586 //",
  "GP12mtp176pu:16563": "tasthau girisutābāhu-latāmīlitakaṃdharaḥ /",
  "GP12mtp176pu:16564": "śaśimaulisitajyotsnā śucipūritagocaraḥ // MatsP_154.587 //",
  "GP12mtp176pu:16565": "girijāpyasitāpaṅgī nīlotpaladalacchaviḥ /",
  "GP12mtp176pu:16566": "vibhāvaryā ca saṃpṛktā babhūvātitamomayī /",
  "GP12mtp176pu:16567": "tamuvāca tato devaḥ krīḍākelikalāyutam // MatsP_154.588 //",
  "GP12mtp176pu:16568": "______________________________________________________",
  "GP12mtp176pu:16569": "Matsya-Purāṇa 155",
  "GP12mtp176pu:16570": "*śarva uvāca",
  "GP12mtp176pu:16571": "śarīre mama tanvaṅgi site bhāsyasitadyutiḥ /",
  "GP12mtp176pu:16572": "bhujaṃgīvāsitā śuddhā saṃśliṣṭā candane tarau // MatsP_155.1 //",
  "GP12mtp176pu:16573": "candrātapena saṃpṛktā rucirāmbarayā tathā /",
  "GP12mtp176pu:16574": "rajanīvāsite pakṣe dṛṣṭidoṣaṃ dadāsi me // MatsP_155.2 //",
  "GP12mtp176pu:16575": "ityuktā girijā tena muktakaṇṭhā pinākinā /",
  "GP12mtp176pu:16576": "uvāca koparaktākṣī bhrukuṭīkuṭilānanā // MatsP_155.3 //",
  "GP12mtp176pu:16577": "*devyuvāca",
  "GP12mtp176pu:16578": "svakṛtena janaḥ sarvo jāḍyena paribhūyate /",
  "GP12mtp176pu:16579": "avaśyamarthī prāpnoti khaṇḍanāṃ janamaṇḍale // MatsP_155.4 //",
  "GP12mtp176pu:16580": "tapobhirdīrghacaritair yacca prārthitavatyaham /",
  "GP12mtp176pu:16581": "tasyā me niyatastveṣa hy avamānaḥ pade pade // MatsP_155.5 //",
  "GP12mtp176pu:16582": "naivāsmi kuṭilā śarva viṣamā naiva dhūrjaṭe /",
  "GP12mtp176pu:16583": "saviṣayastvaṃ gataḥ khyātiṃ vyaktadoṣākarāśrayaḥ // MatsP_155.6 //",
  "GP12mtp176pu:16584": "nāhaṃ pūṣṇo 'pi daśanā netre cāsmi bhagasya hi /",
  "GP12mtp176pu:16585": "ādityaśca vijānāti bhagavāndvādaśātmakaḥ // MatsP_155.7 //",
  "GP12mtp176pu:16586": "mūrdhni śūlaṃ janayasi svairdoṣairmāmadhikṣipan /",
  "GP12mtp176pu:16587": "yastvaṃ māmāha kṛṣṇeti mahākāleti viśrutaḥ // MatsP_155.8 //",
  "GP12mtp176pu:16588": "yāsyāmyahaṃ parityaktvā cātmānaṃ tapasā girim /",
  "GP12mtp176pu:16589": "jīvantyā nāsti me kṛtyaṃ dhūrtena paribhūtayā // MatsP_155.9 //",
  "GP12mtp176pu:16590": "niśamya tasyā vacanaṃ kopatīkṣṇākṣaraṃ bhavaḥ /",
  "GP12mtp176pu:16591": "uvācāviṣṭasaṃbhrānti-praṇayonmiśrayā girā // MatsP_155.10 //",
  "GP12mtp176pu:16592": "*śarva uvāca",
  "GP12mtp176pu:16593": "anātmajñāsi girije nāhaṃ nindāparastava /",
  "GP12mtp176pu:16594": "tvadbhaktibuddhyā kṛtavāṃs tavāhaṃ nāmasaṃśrayam // MatsP_155.11 //",
  "GP12mtp176pu:16595": "vikalpaḥ svasthacitte 'pi girije naiva kalpanā /",
  "GP12mtp176pu:16596": "yadyevaṃ kupitā bhīru tvaṃ tavāhaṃ na vai punaḥ // MatsP_155.12 //",
  "GP12mtp176pu:16597": "narmavādī bhaviṣyāmi jahi kopaṃ śucismite /",
  "GP12mtp176pu:16598": "śirasā praṇataścāhaṃ racitaste mayāñjaliḥ // MatsP_155.13 //",
  "GP12mtp176pu:16599": "snehenāpyavamānena ninditenaiti vikriyām /",
  "GP12mtp176pu:16600": "tasmānna jātu ruṣṭasya narmaspṛṣṭo janaḥ kila // MatsP_155.14 //",
  "GP12mtp176pu:16601": "anekaiścāṭubhirdevī devena pratibodhitā /",
  "GP12mtp176pu:16602": "kopaṃ tīvraṃ na tatyāja satī marmaṇi ghaṭṭitā // MatsP_155.15 //",
  "GP12mtp176pu:16603": "avaṣṭabdham athāsphālya vāsaḥ śaṃkarapāṇinā /",
  "GP12mtp176pu:16604": "viparyastālakā vegād yātumaicchata śailajā // MatsP_155.16 //",
  "GP12mtp176pu:16605": "tasyā vrajantyāḥ kopena punarāha purāntakaḥ /",
  "GP12mtp176pu:16606": "satyaṃ sarvairavayavaiḥ sutāsi sadṛśī pituḥ // MatsP_155.17 //",
  "GP12mtp176pu:16607": "himācalasya śṛṅgaistair meghajālākulairnabhaḥ /",
  "GP12mtp176pu:16608": "tathā duravagāhyebhyo hṛdayebhyastavāśayaḥ // MatsP_155.18 //",
  "GP12mtp176pu:16609": "kāṭhinyāṅkastvamasmabhyaṃ vanebhyo bahudhā gatā /",
  "GP12mtp176pu:16610": "kuṭilatvaṃ ca vartmabhyo duḥsevyatvaṃ himādapi /",
  "GP12mtp176pu:16611": "saṃkrāntiṃ sarvadaiveti tanvaṅgi himaśailarāṭ // MatsP_155.19 //",
  "GP12mtp176pu:16612": "ityuktā sā punaḥ prāha giriśaṃ śailajā tadā /",
  "GP12mtp176pu:16613": "kopakampitamūrdhā ca prasphuraddaśanacchadā // MatsP_155.20 //",
  "GP12mtp176pu:16614": "*umovāca",
  "GP12mtp176pu:16615": "mā sarvāndoṣadānena nindānyānguṇino janān /",
  "GP12mtp176pu:16616": "tavāpi duṣṭasaṃparkāt saṃkrāntaṃ sarvameva hi // MatsP_155.21 //",
  "GP12mtp176pu:16617": "vyālebhyo 'nekajihvatvaṃ bhasmanā snehabandhanam /",
  "GP12mtp176pu:16618": "hṛtkāluṣyaṃ śaśāṅkāttu durbodhitvaṃ vṛṣādapi // MatsP_155.22 //",
  "GP12mtp176pu:16619": "tathā bahu kimuktena alaṃ vācā śrameṇa te /",
  "GP12mtp176pu:16620": "śmaśānavāsān nirbhīs tvaṃ nagnatvānna tava trapā /",
  "GP12mtp176pu:16621": "nirghṛṇatvaṃ kapālitvād dayā te vigatā ciram // MatsP_155.23 //",
  "GP12mtp176pu:16622": "*sūta uvāca",
  "GP12mtp176pu:16623": "ityuktvā mandirāttasmān nirjagāma himādrijā // MatsP_155.24 //",
  "GP12mtp176pu:16624": "tasyāṃ vrajantyāṃ deveśa-gaṇaiḥ kilakilo dhvaniḥ /",
  "GP12mtp176pu:16625": "kva mātargacchasi tyaktvā rudanto dhāvitāḥ punaḥ // MatsP_155.25 //",
  "GP12mtp176pu:16626": "viṣṭabhya caraṇau devyā vīrako bāṣpagadgadam /",
  "GP12mtp176pu:16627": "provāca mātaḥ kiṃtvetat kva yāsi kupitāntarā // MatsP_155.26 //",
  "GP12mtp176pu:16628": "ahaṃ tvāmanuyāsyāmi vrajantīṃ snehavarjitām /",
  "GP12mtp176pu:16629": "no cetpatiṣye śikharāt taponiṣṭhe tvayojjhitaḥ // MatsP_155.27 //",
  "GP12mtp176pu:16630": "unnāmya vadanaṃ devī dakṣiṇena tu pāṇinā /",
  "GP12mtp176pu:16631": "uvāca vīrakaṃ mātā śokaṃ putraka mā kṛthāḥ // MatsP_155.28 //",
  "GP12mtp176pu:16632": "śailāgrātpatituṃ naiva na cāgantuṃ mayā saha /",
  "GP12mtp176pu:16633": "yuktaṃ te putra vakṣyāmi yena kāryeṇa tacchṛṇu // MatsP_155.29 //",
  "GP12mtp176pu:16634": "kṛṣṇetyuktvā hareṇāhaṃ ninditā cāpyaninditā /",
  "GP12mtp176pu:16635": "sārhaṃ tapaḥ kariṣyāmi yena gaurītvamāpnuyām // MatsP_155.30 //",
  "GP12mtp176pu:16636": "eṣa strīlampaṭo devo yātāyāṃ mayyanantaram /",
  "GP12mtp176pu:16637": "dvārarakṣā tvayā kāryā nityaṃ randhrānvavekṣiṇā // MatsP_155.31 //",
  "GP12mtp176pu:16638": "yathā na kācit praviśed yoṣidatra harāntikam /",
  "GP12mtp176pu:16639": "dṛṣṭvā parāṃstriyaṃ cātra vadethā mama putraka // MatsP_155.32 //",
  "GP12mtp176pu:16640": "śīghram eva kariṣyāmi yathāyuktam anantaram /",
  "GP12mtp176pu:16641": "evamastviti devīṃ sa vīrakaḥ prāha sāṃpratam // MatsP_155.33 //",
  "GP12mtp176pu:16642": "māturājñāmṛtāhlāda-plāvitāṅgo gatajvaraḥ /",
  "GP12mtp176pu:16643": "jagāma kakṣāṃ saṃdraṣṭuṃ praṇipatya ca mātaram // MatsP_155.34 //",
  "GP12mtp176pu:16644": "______________________________________________________",
  "GP12mtp176pu:16645": "Matsya-Purāṇa 156",
  "GP12mtp176pu:16646": "*sūta uvāca",
  "GP12mtp176pu:16647": "devīṃ sāpaśyad āyāntīṃ sakhīṃ māturvibhūṣitām /",
  "GP12mtp176pu:16648": "kusumamodinīṃ nāma tasya śailasya devatām // MatsP_156.1 //",
  "GP12mtp176pu:16649": "sāpi dṛṣṭvā girisutāṃ snehaviklavamānasā /",
  "GP12mtp176pu:16650": "kva putri gacchasītyuccair āliṅgyovāca devatā // MatsP_156.2 //",
  "GP12mtp176pu:16651": "sā cāsyai sarvamācakhyau śaṃkarātkopakāraṇam /",
  "GP12mtp176pu:16652": "punaścovāca girijā devatāṃ mātṛsaṃmatām // MatsP_156.3 //",
  "GP12mtp176pu:16653": "*umovāca",
  "GP12mtp176pu:16654": "nityaṃ śailādhirājasya devatā tvamanindite /",
  "GP12mtp176pu:16655": "sarvataḥ saṃnidhānaṃ te mama cātīva vatsalā // MatsP_156.4 //",
  "GP12mtp176pu:16656": "atastute pravakṣyāmi yadvidheyaṃ tadā dhiyā /",
  "GP12mtp176pu:16657": "anyastrīsaṃpraveśastu tvayā rakṣyaḥ prayatnataḥ // MatsP_156.5 //",
  "GP12mtp176pu:16658": "rahasyatra prayatnena cetasā satataṃ girau /",
  "GP12mtp176pu:16659": "pinākinaḥ praviṣṭāyāṃ vaktavyaṃ me tvayānaghe // MatsP_156.6 //",
  "GP12mtp176pu:16660": "tato 'haṃ saṃvidhāsyāmi yatkṛtyaṃ tadanantaram /",
  "GP12mtp176pu:16661": "ityuktā sā tathetyuktvā jagāma svagiriṃ śubham // MatsP_156.7 //",
  "GP12mtp176pu:16662": "umāpi piturudyānaṃ jagāmādrisutā drutam /",
  "GP12mtp176pu:16663": "antarikṣaṃ samāviśya meghamālāmiva prabhā // MatsP_156.8 //",
  "GP12mtp176pu:16664": "tato vibhūṣaṇānyasya vṛkṣavalkaladhāriṇī /",
  "GP12mtp176pu:16665": "grīṣme pañcāgnisaṃtaptā varṣāsu ca jaloṣitā // MatsP_156.9 //",
  "GP12mtp176pu:16666": "śaiśirāsu ca rātrīṣu śuṣkasthaṇḍilaśāyinī /",
  "GP12mtp176pu:16667": "evaṃ sādhayatī tatra tapasā saṃvyavasthitā // MatsP_156.10 //",
  "GP12mtp176pu:16668": "jñātvā tu tāṃ girisutāṃ daityastatrāntare vaśī /",
  "GP12mtp176pu:16669": "andhakasya suto dṛptaḥ piturvadhamanusmaran // MatsP_156.11 //",
  "GP12mtp176pu:16670": "devānsarvānvijityājau bakabhrātā raṇotkaṭaḥ /",
  "GP12mtp176pu:16671": "āḍirnāmāntaraprekṣī satataṃ candramaulinaḥ // MatsP_156.12 //",
  "GP12mtp176pu:16672": "ājagāmāmararipuḥ puraṃ tripuraghātinaḥ /",
  "GP12mtp176pu:16673": "sa tatrāgatya dadṛśe vīrakaṃ dvāryavasthitam // MatsP_156.13 //",
  "GP12mtp176pu:16674": "vicintyāsīdvaraṃ dattaṃ sa purā padmajanmanā /",
  "GP12mtp176pu:16675": "hate tadāndhake daitye giriśenāmaradviṣi // MatsP_156.14 //",
  "GP12mtp176pu:16676": "āḍiścakāra vipulaṃ tapaḥ paramadāruṇam /",
  "GP12mtp176pu:16677": "tamāgatyābravīdbrahmā tapasā paritoṣitaḥ // MatsP_156.15 //",
  "GP12mtp176pu:16678": "kimāḍe dānavaśreṣṭha tapasā prāptumicchasi /",
  "GP12mtp176pu:16679": "brahmāṇamāha daityastu nirmṛtyutvamahaṃ vṛṇe // MatsP_156.16 //",
  "GP12mtp176pu:16680": "*brahmovāca",
  "GP12mtp176pu:16681": "na kaścic ca vinā mṛtyuṃ naro dānava vidyate /",
  "GP12mtp176pu:16682": "yatastato 'pi daityendra mṛtyuḥ prāpyaḥ śarīriṇā // MatsP_156.17 //",
  "GP12mtp176pu:16683": "ityukto daityasiṃhastu provācāmbujasaṃbhavam /",
  "GP12mtp176pu:16684": "rūpasya parivarto me yadā syātpadmasaṃbhava // MatsP_156.18 //",
  "GP12mtp176pu:16685": "tadā mṛtyurmama bhaved anyathā tvamaro hyaham /",
  "GP12mtp176pu:16686": "ityuktastu tadovāca tuṣṭaḥ kamalasaṃbhavaḥ // MatsP_156.19 //",
  "GP12mtp176pu:16687": "yadā dvitīyo rūpasya vivartaste bhaviṣyati /",
  "GP12mtp176pu:16688": "tadā te bhavitā mṛtyur anyathā na bhaviṣyati // MatsP_156.20 //",
  "GP12mtp176pu:16689": "ityukto 'maratāṃ mene daityasūnur mahābalaḥ /",
  "GP12mtp176pu:16690": "tasminkāle tu saṃsmṛtya tadvadhopāyamātmanaḥ // MatsP_156.21 //",
  "GP12mtp176pu:16691": "parihartuṃ dṛṣṭipathaṃ vīrakasyābhavattadā /",
  "GP12mtp176pu:16692": "bhujaṃgarūpī randhreṇa praviveśa dṛśaḥ patham // MatsP_156.22 //",
  "GP12mtp176pu:16693": "parihṛtya gaṇeśasya dānavo 'sau sudurjayaḥ /",
  "GP12mtp176pu:16694": "alakṣito gaṇeśena praviṣṭo 'tha purāntakam // MatsP_156.23 //",
  "GP12mtp176pu:16695": "bhujagarūpaṃ saṃtyajya babhūvātha mahāsuraḥ /",
  "GP12mtp176pu:16696": "umārūpī chalayituṃ giriśaṃ mūḍhacetanaḥ // MatsP_156.24 //",
  "GP12mtp176pu:16697": "kṛtvā māyāṃ tato rūpam apratarkyamanoharam /",
  "GP12mtp176pu:16698": "sarvāvayavasampūrṇaṃ sarvābhijñānasaṃvṛtam // MatsP_156.25 //",
  "GP12mtp176pu:16699": "kṛtvā mukhāntare dantān daityo vajropamāndṛḍhān /",
  "GP12mtp176pu:16700": "tīkṣṇāgrān buddhimohena giriśaṃ hantumudyataḥ // MatsP_156.26 //",
  "GP12mtp176pu:16701": "kṛtvomārūpasaṃsthānaṃ gato daityo harāntikam /",
  "GP12mtp176pu:16702": "pāpo ramyākṛtiścitra-bhūṣaṇāmbarabhūṣitaḥ // MatsP_156.27 //",
  "GP12mtp176pu:16703": "taṃ dṛṣṭvā giriśastuṣṭas tadāliṅgya mahāsuram /",
  "GP12mtp176pu:16704": "manyamāno girisutāṃ sarvairavayavāntaraiḥ // MatsP_156.28 //",
  "GP12mtp176pu:16705": "apṛcchatsādhu te bhāvo giriputri na kṛtrimaḥ /",
  "GP12mtp176pu:16706": "yā tvaṃ madāśayaṃ jñātvā prāpteha varavarṇinī // MatsP_156.29 //",
  "GP12mtp176pu:16707": "tvayā virahitaṃ śūnyaṃ manyamāno jagattrayam /",
  "GP12mtp176pu:16708": "prāptā prasannavadanā yuktamevaṃvidhaṃ tvayi // MatsP_156.30 //",
  "GP12mtp176pu:16709": "ityukto dānavendrastu tadābhāṣatsmayañchanaiḥ /",
  "GP12mtp176pu:16710": "na cābudhyadabhijñānaṃ prāyastripuraghātinaḥ // MatsP_156.31 //",
  "GP12mtp176pu:16711": "*devyuvāca",
  "GP12mtp176pu:16712": "yātāsmyahaṃ tapaścartuṃ vāllabhyāya tavātulam /",
  "GP12mtp176pu:16713": "ratiśca tatra me nābhūt tataḥ prāptā tvadantikam // MatsP_156.32 //",
  "GP12mtp176pu:16714": "ityuktaḥ śaṃkaraḥ śaṅkāṃ kāṃcitprāpyāvadhārayat /",
  "GP12mtp176pu:16715": "hṛdayena samādhāya devaḥ prahasitānanaḥ // MatsP_156.33 //",
  "GP12mtp176pu:16716": "kupitā mayi tanvaṅgī prakṛtyā ca dṛḍhavratā /",
  "GP12mtp176pu:16717": "aprāptakāmā samprāptā kimetatsaṃśayo mama // MatsP_156.34 //",
  "GP12mtp176pu:16718": "iti cintya harastasyā abhijñānaṃ vidhārayan /",
  "GP12mtp176pu:16719": "nāpaśyadvāmapārśve tu tadaṅge padmalakṣaṇam // MatsP_156.35 //",
  "GP12mtp176pu:16720": "lomāvartaṃ tu racitaṃ tato devaḥ pinākadhṛk /",
  "GP12mtp176pu:16721": "abudhyaddānavīṃ māyām ākāraṃ gūhayaṃstataḥ // MatsP_156.36 //",
  "GP12mtp176pu:16722": "meḍhre vajrāstramādāya dānavaṃ tamasūdayat /",
  "GP12mtp176pu:16723": "abudhyadvīrako naiva dānavendraṃ niṣūditam // MatsP_156.37 //",
  "GP12mtp176pu:16724": "hareṇa sūditaṃ dṛṣṭvā strīrūpaṃ dānaveśvaram /",
  "GP12mtp176pu:16725": "aparicchinnatattvārthā śailaputryai nyavedayat // MatsP_156.38 //",
  "GP12mtp176pu:16726": "dūtena mārutenāśu-gāminā nagadevatā /",
  "GP12mtp176pu:16727": "śrutvā vāyumukhāddevī krodharaktavilocanā /",
  "GP12mtp176pu:16728": "aśapadvīrakaṃ putraṃ hṛdayena vidūyatā // MatsP_156.39 //",
  "GP12mtp176pu:16729": "______________________________________________________",
  "GP12mtp176pu:16730": "Matsya-Purāṇa 157",
  "GP12mtp176pu:16731": "*devyuvāca",
  "GP12mtp176pu:16732": "mātaraṃ mā parityajya yasmāttvaṃ snehaviklavām /",
  "GP12mtp176pu:16733": "vihitāvasaraḥ strīṇāṃ śaṃkarasya rahovidhau // MatsP_157.1 //",
  "GP12mtp176pu:16734": "tasmātte paruṣā rūkṣā jaḍā hṛdayavarjitā /",
  "GP12mtp176pu:16735": "gaṇeśa kṣārasadṛśī śilā mātā bhaviṣyati // MatsP_157.2 //",
  "GP12mtp176pu:16736": "nimittametadvikhyātaṃ vīrakasya śilodaye /",
  "GP12mtp176pu:16737": "so 'bhavatprakrameṇaiva vicitrākhyānasaṃśrayaḥ // MatsP_157.3 //",
  "GP12mtp176pu:16738": "evamutsṛṣṭaśapāyā giriputryāstvanantaram /",
  "GP12mtp176pu:16739": "nirjagāma mukhātkrodhaḥ siṃharūpī mahābalaḥ // MatsP_157.4 //",
  "GP12mtp176pu:16740": "sa tu siṃhaḥ karālāsyo jaṭājaṭilakaṃdharaḥ /",
  "GP12mtp176pu:16741": "proddhūtalambalāṅgūlo daṃṣṭrotkaṭamukhātaṭaḥ // MatsP_157.5 //",
  "GP12mtp176pu:16742": "vyāditāsyo lalajjihvaḥ kṣāmakukṣiścikhādiṣuḥ /",
  "GP12mtp176pu:16743": "tasyāśu vartituṃ devī vyavasyata satī tadā // MatsP_157.6 //",
  "GP12mtp176pu:16744": "jñātvā manogataṃ tasyā bhagavāṃścaturānanaḥ /",
  "GP12mtp176pu:16745": "ājagāmāśramapadaṃ saṃpadāmāśrayaṃ tadā /",
  "GP12mtp176pu:16746": "āgamyovāca deveśo girijāṃ spaṣṭayā girā // MatsP_157.7 //",
  "GP12mtp176pu:16747": "*brahmovāca",
  "GP12mtp176pu:16748": "kiṃ putri prāptukāmāsi kimalabhyaṃ dadāmi te /",
  "GP12mtp176pu:16749": "viramyatām atikleśāt tapaso 'smānmadājñayā // MatsP_157.8 //",
  "GP12mtp176pu:16750": "tacchrutvovāca girijā gurorgauratvagarbhitam /",
  "GP12mtp176pu:16751": "vākyaṃ vācā cirodgīrṇa-varṇanirṇītavāñchitam // MatsP_157.9 //",
  "GP12mtp176pu:16752": "*devyuvāca",
  "GP12mtp176pu:16753": "tapasā duṣkareṇāptaḥ patitve śaṃkaro mayā /",
  "GP12mtp176pu:16754": "sa māṃ śyāmalavarṇeti bahuśaḥ proktavānbhavaḥ // MatsP_157.10 //",
  "GP12mtp176pu:16755": "syāmahaṃ kāñcanākārā vāllabhyena ca saṃyutā /",
  "GP12mtp176pu:16756": "bharturbhūtapateraṅgam ekato nirviśe 'ṅgavat // MatsP_157.11 //",
  "GP12mtp176pu:16757": "tasyāstadbhāṣitaṃ śrutvā provāca kamalāsanaḥ /",
  "GP12mtp176pu:16758": "evaṃ bhava tvaṃ bhūyaśca bhartṛdehārdhadhāriṇī // MatsP_157.12 //",
  "GP12mtp176pu:16759": "tatastatyāja bhṛṅgāṅgaṃ phullanīlotpalatvacam // MatsP_157.13 //",
  "GP12mtp176pu:16760": "tvacā sā cābhavaddīptā ghaṇṭāhastā trilocanā /",
  "GP12mtp176pu:16761": "nānābharaṇapūrṇāṅgī pītakauśeyadhāriṇī // MatsP_157.14 //",
  "GP12mtp176pu:16762": "tāmabravīttato brahmā devīṃ nīlāmbujatviṣam /",
  "GP12mtp176pu:16763": "niśe bhūdharajādeha-samparkāt tvaṃ mamājñayā // MatsP_157.15 //",
  "GP12mtp176pu:16764": "samprāptā kṛtakṛtyatvam ekānaṃśā purā hyasi /",
  "GP12mtp176pu:16765": "ya eṣa siṃhaḥ prodbhūto devyāḥ krodhādvarānane // MatsP_157.16 //",
  "GP12mtp176pu:16766": "sa te 'stu vāhanaṃ devi ketau cāstu mahābalaḥ /",
  "GP12mtp176pu:16767": "gaccha vindhyācalaṃ tatra surakāryaṃ kariṣyasi // MatsP_157.17 //",
  "GP12mtp176pu:16768": "pañcālo nāma yakṣo 'yaṃ yakṣalakṣapadānugaḥ /",
  "GP12mtp176pu:16769": "dattaste kiṃkaro devi mayā māyāśatairyutaḥ // MatsP_157.18 //",
  "GP12mtp176pu:16770": "ityuktā kauśikī devī vindhyaśailaṃ jagāma ha /",
  "GP12mtp176pu:16771": "umāpi prāptasaṃkalpā jagāma giriśāntikam // MatsP_157.19 //",
  "GP12mtp176pu:16772": "praviśantīṃ tu tāṃ dvārād apakṛṣya samāhitaḥ /",
  "GP12mtp176pu:16773": "rurodha vīrako devīṃ hemavetralatādharaḥ // MatsP_157.20 //",
  "GP12mtp176pu:16774": "tāmuvāca sa kopena rūpāttu vyabhicāriṇīm /",
  "GP12mtp176pu:16775": "prayojanaṃ na te 'stīha gaccha yāvanna bhetsyase // MatsP_157.21 //",
  "GP12mtp176pu:16776": "devyā rūpadharo daityo devaṃ vañcayituṃ tviha /",
  "GP12mtp176pu:16777": "praviṣṭo na ca dṛṣṭo 'sau sa vai devena ghātitaḥ // MatsP_157.22 //",
  "GP12mtp176pu:16778": "ghātite cāhamājñapto nīlakaṇṭhena kopinā /",
  "GP12mtp176pu:16779": "dvāreṣu nāvadhānaṃ te yasmātpaśyāmi vai tataḥ // MatsP_157.23 //",
  "GP12mtp176pu:16780": "bhaviṣyasi na maddvāḥstho varṣapūgānyanekaśaḥ /",
  "GP12mtp176pu:16781": "ataste 'tra na dāsyāmi praveśaṃ gamyatāṃ drutam // MatsP_157.24 //",
  "GP12mtp176pu:16782": "______________________________________________________",
  "GP12mtp176pu:16783": "Matsya-Purāṇa 158",
  "GP12mtp176pu:16784": "*vīraka uvāca",
  "GP12mtp176pu:16785": "evamuktvā girisutā mātā me snehavatsalā /",
  "GP12mtp176pu:16786": "praveśaṃ labhate nānyā nārī kamalalocane // MatsP_158.1 //",
  "GP12mtp176pu:16787": "ityuktā tu tadā devī cintayāmāsa cetasā /",
  "GP12mtp176pu:16788": "na sā nārīti daityo 'sau vāyurme yāmabhāṣata // MatsP_158.2 //",
  "GP12mtp176pu:16789": "vṛthaiva vīrakaḥ śapto mayā krodhaparītayā /",
  "GP12mtp176pu:16790": "akāryaṃ kriyate mūḍhaiḥ prāyaḥ krodhasamīritaiḥ // MatsP_158.3 //",
  "GP12mtp176pu:16791": "krodhena naśyate kīrtiḥ krodho hanti sthirāṃ śriyam /",
  "GP12mtp176pu:16792": "aparicchinnatattvārthā putraṃ śāpitavatyaham /",
  "GP12mtp176pu:16793": "viparītārthabuddhīnāṃ sulabho vipadodayaḥ // MatsP_158.4 //",
  "GP12mtp176pu:16794": "saṃcintyaivamuvācedaṃ vīrakaṃ prati śailajā /",
  "GP12mtp176pu:16795": "lajjāsajjavikāreṇa vadanenāmbujatviṣā // MatsP_158.5 //",
  "GP12mtp176pu:16796": "*devyuvāca",
  "GP12mtp176pu:16797": "ahaṃ vīraka te mātā mā te 'stu manaso bhramaḥ /",
  "GP12mtp176pu:16798": "śaṃkarasyāsmi dayitā sutā tuhinabhūbhṛtaḥ // MatsP_158.6 //",
  "GP12mtp176pu:16799": "mama gātracchavibhrāntyā mā śaṅkāṃ putra bhāvaya /",
  "GP12mtp176pu:16800": "tuṣṭena gauratā dattā mameyaṃ padmajanmanā // MatsP_158.7 //",
  "GP12mtp176pu:16801": "mayā śapto 'syavidite vṛttānte daityanirmite /",
  "GP12mtp176pu:16802": "jñātvā nārīpraveśaṃ tu śaṃkare rahasi sthite // MatsP_158.8 //",
  "GP12mtp176pu:16803": "na nivartayituṃ śakyaḥ śāpaḥ kiṃ tu bravīmi te /",
  "GP12mtp176pu:16804": "śīghrameṣyasi mānuṣyāt sa tvaṃ kāmasamanvitaḥ // MatsP_158.9 //",
  "GP12mtp176pu:16805": "*sūta uvāca",
  "GP12mtp176pu:16806": "śirasā tu tato vandya mātaraṃ pūrṇamānasaḥ /",
  "GP12mtp176pu:16807": "uvācoditapūrṇendu-dyutiṃ ca himaśailajām // MatsP_158.10 //",
  "GP12mtp176pu:16808": "*vīraka uvāca",
  "GP12mtp176pu:16809": "natasurāsuramaulimilanmaṇi-pracayakāntikarālanakhāṅkite /",
  "GP12mtp176pu:16810": "nagasute śaraṇāgatavatsale tava nato 'smi natārtivināśini // MatsP_158.11 //",
  "GP12mtp176pu:16811": "tapanamaṇḍalamaṇḍitakaṃdhare pṛthusuvarṇasuvarṇanagadyute /",
  "GP12mtp176pu:16812": "viṣabhujaṃganiṣaṅgavibhūṣite girisute bhavatīmahamāśraye // MatsP_158.12 //",
  "GP12mtp176pu:16813": "jagati kaḥ praṇatābhimataṃ dadau jhaṭiti siddhanute bhavatī yathā /",
  "GP12mtp176pu:16814": "jagati kāṃ ca na vāñchati śaṃkaro bhuvanadhṛttanaye bhavatīṃ yathā // MatsP_158.13 //",
  "GP12mtp176pu:16815": "vimalayogavinirmitadurjaya-svatanutulyamaheśvaramaṇḍale /",
  "GP12mtp176pu:16816": "vidalitāndhakabāndhavasaṃhatiḥ suravaraiḥ prathamaṃ tvamabhiṣṭutā // MatsP_158.14 //",
  "GP12mtp176pu:16817": "sitasaṭāpaṭaloddhatakaṃdharā-bharamahāmṛgarājarathasthitā /",
  "GP12mtp176pu:16818": "vimalaśaktimukhānalapiṅgalā-yatabhujaughavipiṣṭamahāsurā // MatsP_158.15 //",
  "GP12mtp176pu:16819": "nigaditā bhuvanairiti caṇḍikā janani śumbhaniśumbhaniṣūdanī /",
  "GP12mtp176pu:16820": "praṇatacintitadānavadānava-pramathanaikaratistarasā bhuvi // MatsP_158.16 //",
  "GP12mtp176pu:16821": "viyati vāyupathe jvalanojjvale 'vanitale tava devi ca yadvapuḥ /",
  "GP12mtp176pu:16822": "tadajite 'pratime praṇamāmyahaṃ bhuvanabhāvini te bhavavallabhe // MatsP_158.17 //",
  "GP12mtp176pu:16823": "jaladhayo lalitoddhatavīcayo hutavahadyutayaśca carācaram /",
  "GP12mtp176pu:16824": "phaṇasahasrabhṛtaśca bhujaṃgamās tvadabhidhāsyati mayyabhayaṃkarāḥ // MatsP_158.18 //",
  "GP12mtp176pu:16825": "bhagavati sthirabhaktajanāśraye pratigato bhavatīcaraṇāśrayam /",
  "GP12mtp176pu:16826": "karaṇajātamihāstu mamācalaṃ nutilavāptiphalāśayahetutaḥ // MatsP_158.19 //",
  "GP12mtp176pu:16827": "praśamamehi mamātmajavatsale tava namo 'stu jagattrayasaṃśraye /",
  "GP12mtp176pu:16828": "tvayi mamāstu matiḥ satataṃ śive śaraṇago 'smi nato 'smi namo 'stu te // MatsP_158.19* //",
  "GP12mtp176pu:16829": "*sūta uvāca",
  "GP12mtp176pu:16830": "prasannā tu tato devī vīrakasyeti saṃstutā /",
  "GP12mtp176pu:16831": "praviveśa śubhaṃ bhartur bhavanaṃ bhūdharātmajā // MatsP_158.20 //",
  "GP12mtp176pu:16832": "atha rudro mahāgaurīṃ gaurīṃ dṛṣṭvā tu sundarīm /",
  "GP12mtp176pu:16833": "cittavyāmohanākārāṃ karīndronmattagāminīm // MatsP_158.21 //",
  "GP12mtp176pu:16834": "pūrṇacandrānanāṃ tanvīṃ nitamborughanastanīm /",
  "GP12mtp176pu:16835": "madhye kṣāmāṃ tathākṣīṇa-lāvaṇyāmṛtavarṣiṇīm // MatsP_158.22 //",
  "GP12mtp176pu:16836": "sarvābharaṇapūrvāṅgīṃ mado mandena kāriṇīm /",
  "GP12mtp176pu:16837": "sakāmaḥ śaṅkito dīno raudro vīro bhayānakaḥ // MatsP_158.23 //",
  "GP12mtp176pu:16838": "karuṇāhāsyabībhatsa-kiṃcitkiṃciddharo 'bhavat /",
  "GP12mtp176pu:16839": "jighāṃsurdevavākyena bhairavaṃ kṛtavānvapuḥ // MatsP_158.24 //",
  "GP12mtp176pu:16840": "sā cāpi bhairavī jātā devasya pratirūpiṇī /",
  "GP12mtp176pu:16841": "tasyā rūpasahasrāṇi dadarśa girigocaraḥ // MatsP_158.25 //",
  "GP12mtp176pu:16842": "graste sahasrarūpāṇāṃ tārārūpe pradarśite /",
  "GP12mtp176pu:16843": "pārvatyā cātha niḥśaṅkaḥ śaṃkaro vābhavattataḥ // MatsP_158.26 //",
  "GP12mtp176pu:16844": "dṛṣṭvā jaganmayīṃ tāṃ tu rarāma suratapriyaḥ /",
  "GP12mtp176pu:16845": "virahotkaṇṭhitāṃ bhāryāṃ prāpya bhūyo himātmajām // MatsP_158.27 //",
  "GP12mtp176pu:16846": "yāvadvarṣasahasrāntam ubhayo rahasisthayoḥ /",
  "GP12mtp176pu:16847": "nānākaraṇabaddhotthā krīḍāsīt saṃtatā tayoḥ // MatsP_158.28 //",
  "GP12mtp176pu:16848": "dvārastho vīrako devān haradarśanakāṅkṣiṇaḥ /",
  "GP12mtp176pu:16849": "vyasarjayat svakānyeva gṛhāṇyādarapūrvakam // MatsP_158.29 //",
  "GP12mtp176pu:16850": "nāstyatrāvasaro devā devyā saha vṛṣākapiḥ /",
  "GP12mtp176pu:16851": "nibhṛtaḥ krīḍatītyuktā yayuste ca yathāgatam // MatsP_158.30 //",
  "GP12mtp176pu:16852": "gate varṣasahasre tu devāstvaritamānasāḥ /",
  "GP12mtp176pu:16853": "jvalanaṃ codayāmāsur jñātuṃ śaṃkaraceṣṭitam // MatsP_158.31 //",
  "GP12mtp176pu:16854": "praviśya jālarandhreṇa śukarūpī hutāśanaḥ /",
  "GP12mtp176pu:16855": "dadṛśe śayane śarvaṃ rataṃ girijayā saha // MatsP_158.32 //",
  "GP12mtp176pu:16856": "dadṛśe taṃ ca deveśo hutāśaṃ śukarūpiṇam /",
  "GP12mtp176pu:16857": "tamuvāca mahādevaḥ kiṃcitkopasamanvitaḥ // MatsP_158.33 //",
  "GP12mtp176pu:16858": "*śarva uvāca",
  "GP12mtp176pu:16859": "niṣiktamardhaṃ devyāṃ me śukrasya śukavigraha /",
  "GP12mtp176pu:16860": "lajjayā viratisthāyāṃ tvamardhaṃ piba pāvaka // MatsP_158.34 //",
  "GP12mtp176pu:16861": "yasmāttu tvatkṛto vighnas tasmāttvayyupapadyate /",
  "GP12mtp176pu:16862": "ityuktaḥ prāñjalirvahnir apibadvīryamāhitam // MatsP_158.35 //",
  "GP12mtp176pu:16863": "tenāpūryata tāndevāṃs tattatkāyavibhedataḥ /",
  "GP12mtp176pu:16864": "vipāṭya jaṭharaṃ teṣāṃ vīryaṃ māheśvaraṃ tataḥ // MatsP_158.36 //",
  "GP12mtp176pu:16865": "niṣkrānte taptahemābhaṃ vitataṃ śaṃkarāśrame /",
  "GP12mtp176pu:16866": "tasminsaro mahajjātaṃ vimalaṃ bahuyojanam // MatsP_158.37 //",
  "GP12mtp176pu:16867": "protphullahemakamalaṃ nānāvihaganāditam /",
  "GP12mtp176pu:16868": "tacchrutvā tu tato devī hemadrumamahājalam // MatsP_158.38 //",
  "GP12mtp176pu:16869": "jagāma kautukāviṣṭā tatsaraḥ kanakāmbujam /",
  "GP12mtp176pu:16870": "tatra kṛtvā jalakrīḍāṃ tadabjakṛtaśekharā // MatsP_158.39 //",
  "GP12mtp176pu:16871": "upaviṣṭā tatastasya tīre devī sakhīyutā /",
  "GP12mtp176pu:16872": "pātukāmā ca tattoyaṃ svādu nirmalapaṅkajam // MatsP_158.40 //",
  "GP12mtp176pu:16873": "apaśyatkṛttikāḥ snātāḥ ṣaḍarkadyutisaṃnibhāḥ /",
  "GP12mtp176pu:16874": "padmapatre tu tadvāri gṛhītvopasthitā gṛham // MatsP_158.41 //",
  "GP12mtp176pu:16875": "harṣāduvāca paśyāmi padmapatre sthitaṃ payaḥ /",
  "GP12mtp176pu:16876": "tatastā ūcurakhilaṃ kṛttikā himaśailajām // MatsP_158.42 //",
  "GP12mtp176pu:16877": "*kṛttikā ūcuḥ",
  "GP12mtp176pu:16878": "dāsyāmo yadi te garbhaḥ sambhūto yo bhaviṣyati /",
  "GP12mtp176pu:16879": "so 'smākamapi putraḥ syād asmannāmnā ca vartatām /",
  "GP12mtp176pu:16880": "bhavellokeṣu vikhyātaḥ sarveṣvapi śubhānane // MatsP_158.43 //",
  "GP12mtp176pu:16881": "ityuktovāca girijā kathaṃ madgātrasaṃbhavaḥ /",
  "GP12mtp176pu:16882": "sarvairavayavairyukto bhavatībhyaḥ suto bhavet // MatsP_158.44 //",
  "GP12mtp176pu:16883": "tatastāṃ kṛttikā ūcur vidhāsyāmo 'sya vai vayam /",
  "GP12mtp176pu:16884": "uttamānyuttamāṅgāni yadyevaṃ tu bhaviṣyati // MatsP_158.45 //",
  "GP12mtp176pu:16885": "uktā vai śailajā prāha bhavatvevamaninditāḥ /",
  "GP12mtp176pu:16886": "tatastā harṣasampūrṇāḥ padmapatrasthitaṃ payaḥ // MatsP_158.46 //",
  "GP12mtp176pu:16887": "tasyai dadustayā cāpi tatpītaṃ kramaśo jalam /",
  "GP12mtp176pu:16888": "pīte tu salile tasmiṃs tatastasminsarovare // MatsP_158.47 //",
  "GP12mtp176pu:16889": "vipāṭya devyāśca tato dakṣiṇāṃ kukṣimudgataḥ /",
  "GP12mtp176pu:16890": "niścakrāmādbhuto bālaḥ sarvalokavibhāsakaḥ // MatsP_158.48 //",
  "GP12mtp176pu:16891": "prabhākaraprabhākāraḥ prakāśakanakaprabhaḥ /",
  "GP12mtp176pu:16892": "gṛhītanirmalodagra-śaktiśūlaḥ ṣaḍānanaḥ // MatsP_158.49 //",
  "GP12mtp176pu:16893": "dīpto mārayituṃ daityān kutsitānkanakacchaviḥ /",
  "GP12mtp176pu:16894": "etasmātkāraṇāddaivaḥ kumāraścāpi so 'bhavat // MatsP_158.50 //",
  "GP12mtp176pu:16895": "______________________________________________________",
  "GP12mtp176pu:16896": "Matsya-Purāṇa 159",
  "GP12mtp176pu:16897": "*sūta uvāca",
  "GP12mtp176pu:16898": "vāmaṃ vidārya niṣkrāntaḥ suto devyāḥ punaḥ śiśuḥ /",
  "GP12mtp176pu:16899": "skandācca vadane vahneḥ śukrātsuvadano 'rihā // MatsP_159.1 //",
  "GP12mtp176pu:16900": "kṛttikāmelanādeva śākhābhiḥ saviśeṣataḥ /",
  "GP12mtp176pu:16901": "śākhābhidhāḥ samākhyātāḥ ṣaṭsu vaktreṣu vistṛtāḥ // MatsP_159.2 //",
  "GP12mtp176pu:16902": "yatastato viśākho 'sau khyāto lokeṣu ṣaṇmukhaḥ /",
  "GP12mtp176pu:16903": "skando viśākhaḥ ṣaḍvaktraḥ kārtikeyaśca viśrutaḥ // MatsP_159.3 //",
  "GP12mtp176pu:16904": "caitrasya bahule pakṣe pañcadaśyāṃ mahābalau /",
  "GP12mtp176pu:16905": "sambhūtāvarkasadṛśau viśāle śarakānane // MatsP_159.4 //",
  "GP12mtp176pu:16906": "caitrasyaiva site pakṣe pañcamyāṃ pākaśāsanaḥ /",
  "GP12mtp176pu:16907": "bālakābhyāṃ cakāraikaṃ matvā cāmarabhūtaye // MatsP_159.5 //",
  "GP12mtp176pu:16908": "tasyāmeva tataḥ ṣaṣṭhyām abhiṣikto guhaḥ prabhuḥ /",
  "GP12mtp176pu:16909": "sarvairamarasaṃghātair brahmendropendrabhāskaraiḥ // MatsP_159.6 //",
  "GP12mtp176pu:16910": "gandhamālyaiḥ śubhairdhūpais tathā krīḍanakairapi /",
  "GP12mtp176pu:16911": "chatraiścāmarajālaiśca bhūṣaṇaiśca vilepanaiḥ // MatsP_159.7 //",
  "GP12mtp176pu:16912": "abhiṣikto vidhānena yathāvatṣaṇmukhaḥ prabhuḥ /",
  "GP12mtp176pu:16913": "sutāmasmai dadau śakro devaseneti viśrutām // MatsP_159.8 //",
  "GP12mtp176pu:16914": "patnyarthaṃ devadevasya dadau viṣṇustadāyudham /",
  "GP12mtp176pu:16915": "yakṣāṇāṃ daśalakṣāṇi dadāvasmai dhanādhipaḥ // MatsP_159.9 //",
  "GP12mtp176pu:16916": "dadau hutāśanastejo dadau vāyuśca vāhanam /",
  "GP12mtp176pu:16917": "dadau krīḍanakaṃ tvaṣṭā kukkuṭaṃ kāmarūpiṇam /",
  "GP12mtp176pu:16918": "evaṃ surāstu te sarve parivāramanuttamam // MatsP_159.10 //",
  "GP12mtp176pu:16919": "dadurmuditacetaskāḥ skandāyādityavarcase // MatsP_159.11 //",
  "GP12mtp176pu:16920": "jānubhyāmavanau sthitvā surasaṃghāstamastuvan /",
  "GP12mtp176pu:16921": "stotreṇānena varadaṃ ṣaṇmukhaṃ mukhyaśaḥ surāḥ // MatsP_159.12 //",
  "GP12mtp176pu:16922": "*devā ūcuḥ",
  "GP12mtp176pu:16923": "namaḥ kumārāya mahāprabhāya skandāya ca skanditadānavāya /",
  "GP12mtp176pu:16924": "navārkavidyuddyutaye namo 'stute namo 'stu te ṣaṇmukha kāmarūpa // MatsP_159.13 //",
  "GP12mtp176pu:16925": "pinaddhanānābharaṇāya bhartre namo raṇe dānavadāraṇāya /",
  "GP12mtp176pu:16926": "namo 'stu te 'rkapratimaprabhāya namo 'stu guhyāya guhāya tubhyam // MatsP_159.14 //",
  "GP12mtp176pu:16927": "namo 'stu trailokyabhayāpahāya namo 'stu te bāla kṛpāparāya /",
  "GP12mtp176pu:16928": "namo viśālāmalalocanāya namo viśākhāya mahāvratāya // MatsP_159.15 //",
  "GP12mtp176pu:16929": "namo namaste 'stu manoharāya namo namaste 'stu raṇotkaṭāya /",
  "GP12mtp176pu:16930": "namo mayūrojjvalavāhanāya namo 'stu keyūradharāya tubhyam // MatsP_159.16 //",
  "GP12mtp176pu:16931": "namo dhṛtodagrapatākine namaste namaḥ prabhāvapraṇatāya te 'stu /",
  "GP12mtp176pu:16932": "namaste namaste varavīryaśāline kṛpāparo no bhava bhavyamūrte // MatsP_159.17 //",
  "GP12mtp176pu:16933": "kriyāparā yajñapatiṃ ca stutvā vinemurevaṃ tvamarādhipādyāḥ /",
  "GP12mtp176pu:16934": "evaṃ tadā ṣaḍvadanastu sendrān uvāca tuṣṭaśca guhastatastān /",
  "GP12mtp176pu:16935": "nirīkṣya netrairamalaiḥ sureśāñ śatrūnhaniṣyāmi gatajvarāḥ stha // MatsP_159.18 //",
  "GP12mtp176pu:16936": "*kumāra uvāca",
  "GP12mtp176pu:16937": "kaṃ vaḥ kāmaṃ prayacchāmi devatā brūta nirvṛtāḥ /",
  "GP12mtp176pu:16938": "yadyapyasādhyaṃ hṛdyaṃ vo hṛdaye cintitaṃ param // MatsP_159.19 //",
  "GP12mtp176pu:16939": "ityuktāstu surāstena procuḥ praṇatamaulayaḥ /",
  "GP12mtp176pu:16940": "sarva eva mahātmānaṃ guhaṃ tadgatamānasāḥ // MatsP_159.20 //",
  "GP12mtp176pu:16941": "daityendrastārako nāma sarvāmarakulāntakṛt /",
  "GP12mtp176pu:16942": "balavāndurjayo duṣṭo durācāro 'tikopanaḥ /",
  "GP12mtp176pu:16943": "tameva jahi hṛdyo 'rtha eṣo 'smākaṃ bhayāpaha // MatsP_159.21 //",
  "GP12mtp176pu:16944": "evamuktastathetyuktvā sarvāmarapadānugaḥ /",
  "GP12mtp176pu:16945": "jagāma jagatāṃ nāthaḥ stūyamāno 'mareśvaraiḥ // MatsP_159.22 //",
  "GP12mtp176pu:16946": "tārakasya vadhārthāya jagataḥ kaṇṭakasya vai /",
  "GP12mtp176pu:16947": "tataśca preṣayāmāsa śakro labdhasamāśrayaḥ // MatsP_159.23 //",
  "GP12mtp176pu:16948": "dūtaṃ dānavasiṃhasya paruṣākṣaravādinam /",
  "GP12mtp176pu:16949": "sa tu gatvābravīddaityaṃ nirbhayo bhīmadarśanaḥ // MatsP_159.24 //",
  "GP12mtp176pu:16950": "*dūta uvāca",
  "GP12mtp176pu:16951": "śakrastvāmāha deveśo daityaketo divaspatiḥ /",
  "GP12mtp176pu:16952": "tārakāsura tacchrutvā ghaṭaśaktyā yathecchayā // MatsP_159.25 //",
  "GP12mtp176pu:16953": "yajjagaddalanādāptaṃ kilbiṣaṃ dānava tvayā /",
  "GP12mtp176pu:16954": "tasyāhaṃ śāsakaste 'dya rājāsmi bhuvanatraye // MatsP_159.26 //",
  "GP12mtp176pu:16955": "śrutvaitaddūtavacanaṃ kopasaṃraktalocanaḥ /",
  "GP12mtp176pu:16956": "uvāca dūtaṃ duṣṭātmā naṣṭaprāyavibhūtikaḥ // MatsP_159.27 //",
  "GP12mtp176pu:16957": "*tāraka uvāca",
  "GP12mtp176pu:16958": "dṛṣṭaṃ te pauruṣaṃ śakra raṇeṣu śataśo mayā /",
  "GP12mtp176pu:16959": "nistrapatvānna te lajjā vidyate śakra durmate // MatsP_159.28 //",
  "GP12mtp176pu:16960": "evamukte gate dūte cintayāmāsa dānavaḥ /",
  "GP12mtp176pu:16961": "nālabdhasaṃśrayaḥ śakro vaktumevaṃ hi cārhati // MatsP_159.29 //",
  "GP12mtp176pu:16962": "jitaḥ sa śakro nākasmāj jāyate saṃśrayāśrayaḥ /",
  "GP12mtp176pu:16963": "nimittāni ca duṣṭāni so 'paśyadduṣṭaceṣṭitaḥ // MatsP_159.30 //",
  "GP12mtp176pu:16964": "pāṃśuvarṣamasṛkpātaṃ gaganādavanītale /",
  "GP12mtp176pu:16965": "bhujanetraprakampaṃ ca vaktraśoṣamanobhramam // MatsP_159.31 //",
  "GP12mtp176pu:16966": "svakāntāvaktrapadmānāṃ mlānatāṃ ca vyalokayat /",
  "GP12mtp176pu:16967": "duṣṭāṃśca prāṇino raudrān so 'paśyadduṣṭavedinaḥ // MatsP_159.32 //",
  "GP12mtp176pu:16968": "tadacintvaiva ditijo nyastacinto 'bhavatkṣaṇāt /",
  "GP12mtp176pu:16969": "yāvadgajaghaṭāghaṇṭā-raṇatkāraravotkaṭām // MatsP_159.33 //",
  "GP12mtp176pu:16970": "tadvatturagasaṃghāta-kṣuṇṇabhūreṇupiñjarām /",
  "GP12mtp176pu:16971": "cañcalasyandanodagra-dhvajarājivirājitām // MatsP_159.34 //",
  "GP12mtp176pu:16972": "vimānaiścādbhutākāraiś calitāmaracāmaraiḥ /",
  "GP12mtp176pu:16973": "tāṃ bhūṣaṇanibaddhāṃ ca kiṃnarodgatināditām // MatsP_159.35 //",
  "GP12mtp176pu:16974": "nānānākatarūtphulla-kusumāpīḍadhāriṇīm /",
  "GP12mtp176pu:16975": "vikośāstrapariṣkārāṃ varmanirmaladarśanām // MatsP_159.36 //",
  "GP12mtp176pu:16976": "bandyudghuṣṭastutiravāṃ nānāvādyanināditām /",
  "GP12mtp176pu:16977": "senāṃ nākasadāṃ daityaḥ prāsādastho vyalokayat // MatsP_159.37 //",
  "GP12mtp176pu:16978": "cintayāmāsa sa tadā kiṃcidudbhrāntamānasaḥ /",
  "GP12mtp176pu:16979": "apūrvaḥ ko bhavedyoddhā yo mayā na vinirjitaḥ // MatsP_159.38 //",
  "GP12mtp176pu:16980": "tataścintākulo daityaḥ śuśrāva kaṭukākṣaram /",
  "GP12mtp176pu:16981": "siddhabandibhirudghuṣṭam idaṃ hṛdayadāraṇam // MatsP_159.39 //",
  "GP12mtp176pu:16982": "atha gāthā",
  "GP12mtp176pu:16983": "jayātulaśaktidīdhitipiñjara bhujadaṇḍacaṇḍaraṇarabhasa /",
  "GP12mtp176pu:16984": "suravadana kumudakānana-vikāsanendo kumāra jaya ditijakulamahodadhivaḍavānala // MatsP_159.40 //",
  "GP12mtp176pu:16985": "ṣaṇmukha madhuraravamayūraratha suramukuṭakoṭighaṭṭitacaraṇanakhāṅkuramahāsana /",
  "GP12mtp176pu:16986": "jaya lalitacūḍākalāpanavavimaladalakamalakānta daityavaṃśaduḥsahadāvānala // MatsP_159.41 //",
  "GP12mtp176pu:16987": "jaya viśākha vibho jaya sakalalokatāraka jaya devasenānāyaka /",
  "GP12mtp176pu:16988": "skanda jaya gaurīnandana ghaṇṭāpriya priya viśākha vibho dhṛtapatākaprakīrṇapaṭala /",
  "GP12mtp176pu:16989": "kanakabhūṣaṇa bhāsuradinakaracchāya // MatsP_159.42 //",
  "GP12mtp176pu:16990": "jaya janitasaṃbhrama līlālūnākhilārāte jaya sakalalokatāraka ditijāsuravaratārakāntaka /",
  "GP12mtp176pu:16991": "skanda jaya bāla saptavāsara jaya bhuvanāvaliśokavināśana // MatsP_159.43 //",
  "GP12mtp176pu:16992": "______________________________________________________",
  "GP12mtp176pu:16993": "Matsya-Purāṇa 160",
  "GP12mtp176pu:16994": "*sūta uvāca",
  "GP12mtp176pu:16995": "śrutvaitattārakaḥ sarvam udghuṣṭaṃ devabandibhiḥ /",
  "GP12mtp176pu:16996": "sasmāra brahmaṇo vākyaṃ vadhaṃ bālādupasthitam // MatsP_160.1 //",
  "GP12mtp176pu:16997": "smṛtvā gharmārdrasarvāṅgaḥ padātirapadānugaḥ /",
  "GP12mtp176pu:16998": "mandirānnirjagāmāśu śokagrastena cetasā // MatsP_160.2 //",
  "GP12mtp176pu:16999": "kālanemimukhā daityāḥ saṃrambhādbhrāntacetasaḥ /",
  "GP12mtp176pu:17000": "sve sve svanīkeṣu tadā tvarāvismitacetasaḥ /",
  "GP12mtp176pu:17001": "yodhā dhāvata gṛhīta yojayadhvaṃ varūthinīm // MatsP_160.3 //",
  "GP12mtp176pu:17002": "kumāraṃ tārako dṛṣṭvā babhāṣe bhīṣaṇākṛtiḥ /",
  "GP12mtp176pu:17003": "kiṃ bāla yoddhukāmo 'si krīḍa kandukalīlayā // MatsP_160.4 //",
  "GP12mtp176pu:17004": "tvayā na dānavā dṛṣṭā yatsaṅgaravibhīṣakāḥ /",
  "GP12mtp176pu:17005": "bālatvādatha te buddhir evaṃ svalpārthadarśinī // MatsP_160.5 //",
  "GP12mtp176pu:17006": "kumāro 'pi tamagrasthaṃ babhāṣe harṣayansurān /",
  "GP12mtp176pu:17007": "śṛṇu tāraka śāstrārthas tava caiva nirūpyate // MatsP_160.6 //",
  "GP12mtp176pu:17008": "śāstrairarthā na dṛśyante samare nirbhayairbhaṭaiḥ /",
  "GP12mtp176pu:17009": "śiśutvaṃ māvamaṃsthā me śiśuḥ kālabhujaṃgamaḥ // MatsP_160.7 //",
  "GP12mtp176pu:17010": "duṣprekṣyo bhāskaro bālas tathāhaṃ durjayaḥ śiśuḥ /",
  "GP12mtp176pu:17011": "alpākṣaro na mantraḥ kiṃ susphuro daitya dṛśyate // MatsP_160.8 //",
  "GP12mtp176pu:17012": "kumāre proktavatyevaṃ daityaścikṣepa mudgaram /",
  "GP12mtp176pu:17013": "kumārastaṃ nirasyātha vajreṇāmoghavarcasā // MatsP_160.9 //",
  "GP12mtp176pu:17014": "tataścikṣepa daityendro bhindipālamayomayam /",
  "GP12mtp176pu:17015": "kareṇa tacca jagrāha kārtikeyo 'marārihā // MatsP_160.10 //",
  "GP12mtp176pu:17016": "gadāṃ mumoca daityāya ṣaṇmukhaḥ paramasvanām /",
  "GP12mtp176pu:17017": "tayā hatastato daityaś cakampe 'calarāḍiva // MatsP_160.11 //",
  "GP12mtp176pu:17018": "mene ca durjayaṃ daityas tadā ṣaḍvadanaṃ raṇe /",
  "GP12mtp176pu:17019": "cintayāmāsa buddhyā vai prāptaḥ kālo na saṃśayaḥ // MatsP_160.12 //",
  "GP12mtp176pu:17020": "kupitaṃ tu tamālokya kālanemipurogamāḥ /",
  "GP12mtp176pu:17021": "sarve daityeśvarā jaghnuḥ kumāraṃ raṇadāruṇam // MatsP_160.13 //",
  "GP12mtp176pu:17022": "sa taiḥ prahārairaspṛṣṭo vṛthākleśairmahādyutiḥ /",
  "GP12mtp176pu:17023": "raṇaśauṇḍāstu daityendrāḥ punaḥ prāsaiḥ śilīmukhaiḥ // MatsP_160.14 //",
  "GP12mtp176pu:17024": "kumāraṃ sāmaraṃ jaghnur balino devakaṇṭakāḥ /",
  "GP12mtp176pu:17025": "kumārasya vyathā nābhūd daityāstranihatasya tu // MatsP_160.15 //",
  "GP12mtp176pu:17026": "prāṇāntakaraṇo jāto devānāṃ dānavāhavaḥ /",
  "GP12mtp176pu:17027": "devānnipīḍitāndṛṣṭvā kumāraḥ kopamāviśat // MatsP_160.16 //",
  "GP12mtp176pu:17028": "tato 'strairvārayāmāsa dānavānāmanīkinīm /",
  "GP12mtp176pu:17029": "tatastair niṣpratīkarais tāḍitāḥ surakaṇṭakāḥ // MatsP_160.17 //",
  "GP12mtp176pu:17030": "kālanemimukhāḥ sarve raṇādāsanparāṅmukhāḥ /",
  "GP12mtp176pu:17031": "vidruteṣvatha daityeṣu hateṣu ca samantataḥ // MatsP_160.18 //",
  "GP12mtp176pu:17032": "tataḥ kruddho mahādaityas tārako 'suranāyakaḥ /",
  "GP12mtp176pu:17033": "jagrāha ca gadāṃ divyāṃ hemajālapariṣkṛtām // MatsP_160.19 //",
  "GP12mtp176pu:17034": "jaghne kumāraṃ gadayā niṣṭaptakanakāṅgadaḥ /",
  "GP12mtp176pu:17035": "śarairmayūrapatraiśca cakāra vimukhānsurān // MatsP_160.20 //",
  "GP12mtp176pu:17036": "tathā parairmahābhallair mayūraṃ guhavāhanam /",
  "GP12mtp176pu:17037": "bibheda tārakaḥ kruddhaḥ sa sainye 'suranāyakaḥ // MatsP_160.21 //",
  "GP12mtp176pu:17038": "dṛṣṭvā parāṅmukhāndevān muktaraktaṃ svavāhanam /",
  "GP12mtp176pu:17039": "jagrāha śaktiṃ vimalāṃ raṇe kanakabhūṣaṇām // MatsP_160.22 //",
  "GP12mtp176pu:17040": "bāhunā hemakeyūra-rucireṇa ṣaḍānanaḥ /",
  "GP12mtp176pu:17041": "tato javānmahāsenas tārakaṃ dānavādhipam // MatsP_160.23 //",
  "GP12mtp176pu:17042": "tiṣṭha tiṣṭha sudurbuddhe jīvalokaṃ vilokaya /",
  "GP12mtp176pu:17043": "hato 'syadya mayā śaktyā smara śastraṃ suśikṣitam // MatsP_160.24 //",
  "GP12mtp176pu:17044": "ityuktvā ca tataḥ śaktiṃ mumoca ditijaṃ prati /",
  "GP12mtp176pu:17045": "sā kumārabhujotsṛṣṭā tatkeyūraravānugā /",
  "GP12mtp176pu:17046": "bibheda daityahṛdayaṃ vajraśailendrakarkaśam // MatsP_160.25 //",
  "GP12mtp176pu:17047": "gatāsuḥ sa papātorvyāṃ pralaye bhūdharo yathā /",
  "GP12mtp176pu:17048": "vikīrṇamukuṭoṣṇīṣo visrastākhilabhūṣaṇaḥ // MatsP_160.26 //",
  "GP12mtp176pu:17049": "tasminvinihate daitye tridaśānāṃ mahotsave /",
  "GP12mtp176pu:17050": "nābhūt kaścit tadā duḥkhī narakeṣvapi pāpakṛt // MatsP_160.27 //",
  "GP12mtp176pu:17051": "stuvantaḥ ṣaṇmukhaṃ devāḥ krīḍantaścāṅganāyutāḥ /",
  "GP12mtp176pu:17052": "jagmuḥ svāneva bhavanān bhūridhāmāna utsukāḥ // MatsP_160.28 //",
  "GP12mtp176pu:17053": "daduścāpi varaṃ sarve devāḥ skandamukhaṃ prati /",
  "GP12mtp176pu:17054": "tuṣṭāḥ samprāptasarvecchāḥ saha siddhaistapodhanaiḥ // MatsP_160.29 //",
  "GP12mtp176pu:17055": "*devā ūcuḥ",
  "GP12mtp176pu:17056": "yaḥ paṭhetskandasambaddhāṃ kathāṃ martyo mahāmatiḥ /",
  "GP12mtp176pu:17057": "śṛṇuyācchrāvayedvāpi sa bhavetkīrtimānnaraḥ // MatsP_160.30 //",
  "GP12mtp176pu:17058": "bahvāyuḥ subhagaḥ śrīmān kāntimāñchubhadarśanaḥ /",
  "GP12mtp176pu:17059": "bhūtebhyo nirbhayaścāpi sarvaduḥkhavivarjitaḥ // MatsP_160.31 //",
  "GP12mtp176pu:17060": "saṃdhyāmupāsya yaḥ pūrvāṃ skandasya caritaṃ paṭhet /",
  "GP12mtp176pu:17061": "sa muktaḥ kilbiṣaiḥ sarvair mahādhanapatirbhavet // MatsP_160.32 //",
  "GP12mtp176pu:17062": "bālānāṃ vyādhijuṣṭānāṃ rājadvāraṃ ca sevatām /",
  "GP12mtp176pu:17063": "idaṃ tatparamaṃ divyaṃ sarvadā sarvakāmadam /",
  "GP12mtp176pu:17064": "tanukṣaye ca sāyujyaṃ ṣaṇmukhasya vrajennaraḥ // MatsP_160.33 //",
  "GP12mtp176pu:17065": "______________________________________________________",
  "GP12mtp176pu:17066": "Matsya-Purāṇa 161",
  "GP12mtp176pu:17067": "*ṛṣaya ūcuḥ",
  "GP12mtp176pu:17068": "idānīṃ śrotumicchāmo hiraṇyakaśiporvadham /",
  "GP12mtp176pu:17069": "narasiṃhasya māhātmyaṃ tathā pāpavināśanam // MatsP_161.1 //",
  "GP12mtp176pu:17070": "*sūta uvāca",
  "GP12mtp176pu:17071": "purā kṛtayuge viprā hiraṇyakaśipuḥ prabhuḥ /",
  "GP12mtp176pu:17072": "daityānāmādipuruṣaś cakāra sa mahattapaḥ // MatsP_161.2 //",
  "GP12mtp176pu:17073": "daśa varṣasahasrāṇi daśa varṣaśatāni ca /",
  "GP12mtp176pu:17074": "jalavāsī samabhavat snānamaunadhṛtavrataḥ // MatsP_161.3 //",
  "GP12mtp176pu:17075": "tataḥ śamadamābhyāṃ ca brahmacaryeṇa caiva hi /",
  "GP12mtp176pu:17076": "brahmā prīto 'bhavattasya tapasā niyamena ca // MatsP_161.4 //",
  "GP12mtp176pu:17077": "tataḥ svayaṃbhūrbhagavān svayamāgamya tatra ha /",
  "GP12mtp176pu:17078": "vimānenārkavarṇena haṃsayuktena bhāsvatā // MatsP_161.5 //",
  "GP12mtp176pu:17079": "ādityairvasubhiḥ sādhyair marudbhirdaivataistathā /",
  "GP12mtp176pu:17080": "rudrairviśvasahāyaiśca yakṣarākṣasapannagaiḥ // MatsP_161.6 //",
  "GP12mtp176pu:17081": "digbhiś caiva vidigbhiś ca nadībhiḥ sāgaraistathā /",
  "GP12mtp176pu:17082": "nakṣatraiśca muhūrtaiśca khecaraiśca mahāgrahaiḥ // MatsP_161.7 //",
  "GP12mtp176pu:17083": "devairbrahmarṣibhiḥ sārdhaṃ siddhaiḥ saptarṣibhistathā /",
  "GP12mtp176pu:17084": "rājarṣibhiḥ puṇyakṛdbhir gandharvāpsarasāṃ gaṇaiḥ // MatsP_161.8 //",
  "GP12mtp176pu:17085": "carācaraguruḥ śrīmān vṛtaḥ sarvairdivaukasaiḥ /",
  "GP12mtp176pu:17086": "brahmā brahmavidāṃ śreṣṭho daityaṃ vacanamabravīt // MatsP_161.9 //",
  "GP12mtp176pu:17087": "prīto 'smi tava bhaktasya tapasānena suvrata /",
  "GP12mtp176pu:17088": "varaṃ varaya bhadraṃ te yatheṣṭaṃ kāmamāpnuhi // MatsP_161.10 //",
  "GP12mtp176pu:17089": "*hiraṇyakaśipuruvāca",
  "GP12mtp176pu:17090": "na devāsuragandharvā na yakṣoragarākṣasāḥ /",
  "GP12mtp176pu:17091": "na mānuṣāḥ piśācā vā hanyurmāṃ devasattama // MatsP_161.11 //",
  "GP12mtp176pu:17092": "ṛṣayo vā na māṃ śāpaiḥ śapeyuḥ prapitāmaha /",
  "GP12mtp176pu:17093": "yadi me bhagavānprīto vara eṣa vṛto mayā // MatsP_161.12 //",
  "GP12mtp176pu:17094": "na cāstreṇa na śastreṇa giriṇā pādapena ca /",
  "GP12mtp176pu:17095": "na śuṣkeṇa na cārdreṇa na divā na niśātha vā // MatsP_161.13 //",
  "GP12mtp176pu:17096": "bhaveyamahamevārkaḥ somo vāyurhutāśanaḥ /",
  "GP12mtp176pu:17097": "salilaṃ cāntarikṣaṃ ca nakṣatrāṇi diśo daśa // MatsP_161.14 //",
  "GP12mtp176pu:17098": "ahaṃ krodhaśca kāmaśca varuṇo vāsavo yamaḥ /",
  "GP12mtp176pu:17099": "dhanadaśca dhanādhyakṣo yakṣaḥ kiṃpuruṣādhipaḥ // MatsP_161.15 //",
  "GP12mtp176pu:17100": "*brahmovāca",
  "GP12mtp176pu:17101": "ete divyā varāstāta mayā dattāstavādbhutāḥ /",
  "GP12mtp176pu:17102": "sarvānkāmānsadā vatsa prāpsyasi tvaṃ na saṃśayaḥ // MatsP_161.16 //",
  "GP12mtp176pu:17103": "evamuktvā sa bhagavāñ jagāmākāśa eva hi /",
  "GP12mtp176pu:17104": "vairājaṃ brahmasadanaṃ brahmarṣigaṇasevitam // MatsP_161.17 //",
  "GP12mtp176pu:17105": "tato devāśca nāgāśca gandharvā ṛṣibhiḥ saha /",
  "GP12mtp176pu:17106": "varapradānaṃ śrutvaiva pitāmahamupasthitāḥ // MatsP_161.18 //",
  "GP12mtp176pu:17107": "varapradānādbhagavan vadhiṣyati sa no 'suraḥ /",
  "GP12mtp176pu:17108": "tatprasīdāśu bhagavan vadho 'pyasya vicintyatām // MatsP_161.19 //",
  "GP12mtp176pu:17109": "bhagavansarvabhūtānām ādikartā svayaṃ prabhuḥ /",
  "GP12mtp176pu:17110": "sraṣṭā tvaṃ havyakavyānām avyaktaprakṛtir budhaḥ // MatsP_161.20 //",
  "GP12mtp176pu:17111": "sarvalokahitaṃ vākyaṃ śrutvā devaḥ prajāpatiḥ /",
  "GP12mtp176pu:17112": "āśvāsayāmāsa surān suśītairvacanāmbubhiḥ // MatsP_161.21 //",
  "GP12mtp176pu:17113": "avaśyaṃ tridaśāstena prāptavyaṃ tapasaḥ phalam /",
  "GP12mtp176pu:17114": "tapaso 'nte 'sya bhagavān vadhaṃ viṣṇuḥ kariṣyati // MatsP_161.22 //",
  "GP12mtp176pu:17115": "tacchrutvā vibudhā vākyaṃ sarve paṅkajajanmanaḥ /",
  "GP12mtp176pu:17116": "svāni sthānāni divyāni viprajagmurmudānvitāḥ // MatsP_161.23 //",
  "GP12mtp176pu:17117": "labdhamātre vare cātha sarvāḥ so 'bādhata prajāḥ /",
  "GP12mtp176pu:17118": "hiraṇyakaśipurdaityo varadānena darpitaḥ // MatsP_161.24 //",
  "GP12mtp176pu:17119": "āśrameṣu mahābhāgān sa munīñchaṃsitavratān /",
  "GP12mtp176pu:17120": "satyadharmaparāndāntān dharṣayāmāsa dānavaḥ // MatsP_161.25 //",
  "GP12mtp176pu:17121": "devāṃstribhuvanasthāṃśca parājitya mahāsuraḥ /",
  "GP12mtp176pu:17122": "trailokyaṃ vaśamānīya svarge vasati dānavaḥ // MatsP_161.26 //",
  "GP12mtp176pu:17123": "yadā varamadotsiktaś coditaḥ kāladharmataḥ /",
  "GP12mtp176pu:17124": "yajñiyānakaroddaityān ayajñiyāśca devatāḥ // MatsP_161.27 //",
  "GP12mtp176pu:17125": "tadādityāśca sādhyāśca viśve ca vasavastathā /",
  "GP12mtp176pu:17126": "sendrā devagaṇā yakṣāḥ siddhadvijamaharṣayaḥ // MatsP_161.28 //",
  "GP12mtp176pu:17127": "śaraṇyaṃ śaraṇaṃ viṣṇum upatasthurmahābalam /",
  "GP12mtp176pu:17128": "devadevaṃ yajñamayaṃ vāsudevaṃ sanātanam // MatsP_161.29 //",
  "GP12mtp176pu:17129": "*devā ūcuḥ",
  "GP12mtp176pu:17130": "nārāyaṇa mahābhāga devāstvāṃ śaraṇaṃ gatāḥ /",
  "GP12mtp176pu:17131": "trāyasva jahi daityendraṃ hiraṇyakaśipuṃ prabho // MatsP_161.30 //",
  "GP12mtp176pu:17132": "tvaṃ hi naḥ paramo dhātā tvaṃ hi naḥ paramo guruḥ /",
  "GP12mtp176pu:17133": "tvaṃ hi naḥ paramo devo brahmādīnāṃ surottama // MatsP_161.31 //",
  "GP12mtp176pu:17134": "*viṣṇuruvāca",
  "GP12mtp176pu:17135": "bhayaṃ tyajadhvamamarā abhayaṃ vo dadāmyaham /",
  "GP12mtp176pu:17136": "tathaiva tridivaṃ devāḥ pratipadyata mā ciram // MatsP_161.32 //",
  "GP12mtp176pu:17137": "eṣo 'haṃ sagaṇaṃ daityaṃ varadānena darpitam /",
  "GP12mtp176pu:17138": "avadhyamamarendrāṇāṃ dānavendraṃ nihanmyaham // MatsP_161.33 //",
  "GP12mtp176pu:17139": "evamuktvā tu bhagavān visṛjya tridaśeśvarān /",
  "GP12mtp176pu:17140": "vadhaṃ saṃkalpayāmāsa hiraṇyakaśipoḥ prabhuḥ // MatsP_161.34 //",
  "GP12mtp176pu:17141": "sāhāyyaṃ ca mahābāhur oṃkāraṃ gṛhya satvaram /",
  "GP12mtp176pu:17142": "athauṃkārasahāyastu bhagavānviṣṇuravyayaḥ // MatsP_161.35 //",
  "GP12mtp176pu:17143": "hiraṇyakaśipusthānaṃ jagāma harirīśvaraḥ /",
  "GP12mtp176pu:17144": "tejasā bhāskarākāraḥ śaśī kāntyeva cāparaḥ // MatsP_161.36 //",
  "GP12mtp176pu:17145": "narasya kṛtvārdhatanuṃ siṃhasyārdhatanuṃ tathā /",
  "GP12mtp176pu:17146": "nārasiṃhena vapuṣā pāṇiṃ saṃspṛśya pāṇinā // MatsP_161.37 //",
  "GP12mtp176pu:17147": "tato 'paśyata vistīrṇāṃ divyāṃ ramyāṃ manoramām /",
  "GP12mtp176pu:17148": "sarvakāmayutāṃ śubhrāṃ hiraṇyakaśipoḥ sabhām // MatsP_161.38 //",
  "GP12mtp176pu:17149": "vistīrṇāṃ yojanaśataṃ śatamadhyardhamāyatām /",
  "GP12mtp176pu:17150": "vaihāyasīṃ kāmagamāṃ pañcayojanavistṛtām // MatsP_161.39 //",
  "GP12mtp176pu:17151": "jarāśokaklamāpetāṃ niṣprakampāṃ śivāṃ sukhām /",
  "GP12mtp176pu:17152": "veśmaharmyavatīṃ ramyāṃ jvalantīmiva tejasā // MatsP_161.40 //",
  "GP12mtp176pu:17153": "antaḥsalilasaṃyuktāṃ vihitāṃ viśvakarmaṇā /",
  "GP12mtp176pu:17154": "divyaratnamayairvṛkṣaiḥ phalapuṣpapradairyutām // MatsP_161.41 //",
  "GP12mtp176pu:17155": "nīlapītasitaśyāmaiḥ kṛṣṇairlohitakairapi /",
  "GP12mtp176pu:17156": "avatānaistathā gulmair mañjarīśatadhāribhiḥ // MatsP_161.42 //",
  "GP12mtp176pu:17157": "sitābhraghanasaṃkāśā plavantīva vyadṛśyata /",
  "GP12mtp176pu:17158": "raśmivatī bhāsvarā ca divyagandhamanoramā // MatsP_161.43 //",
  "GP12mtp176pu:17159": "susukhā na ca duḥkhā sā na śītā na ca gharmadā /",
  "GP12mtp176pu:17160": "na kṣutpipāse glāniṃ vā prāpya tāṃ prāpnuvanti te // MatsP_161.44 //",
  "GP12mtp176pu:17161": "nānārūpairupakṛtāṃ vicitrairatibhāsvaraiḥ /",
  "GP12mtp176pu:17162": "stambhairna vibhṛtā sā vai śāśvatī cākṣapā sadā // MatsP_161.45 //",
  "GP12mtp176pu:17163": "ati candraṃ ca sūryaṃ ca śikhinaṃ ca svayaṃprabhā /",
  "GP12mtp176pu:17164": "dīpyate nākapṛṣṭhasthā bhāsayantīva bhāskaram // MatsP_161.46 //",
  "GP12mtp176pu:17165": "sarve ca kāmāḥ pracurā ye divyā ye ca mānuṣāḥ /",
  "GP12mtp176pu:17166": "rasayuktaṃ prabhūtaṃ ca bhakṣyabhojyamanantakam // MatsP_161.47 //",
  "GP12mtp176pu:17167": "puṇyagandhasrajaścātra nityapuṣpaphaladrumāḥ /",
  "GP12mtp176pu:17168": "uṣṇe śītāni toyāni śīte coṣṇāni santi ca // MatsP_161.48 //",
  "GP12mtp176pu:17169": "puṣpitāgrā mahāśākhāḥ pravālāṅkuradhāriṇaḥ /",
  "GP12mtp176pu:17170": "latāvitānasaṃchannā nadīṣu ca saraḥsu ca // MatsP_161.49 //",
  "GP12mtp176pu:17171": "vṛkṣānbahuvidhāṃstatra mṛgendro dadṛśe prabhuḥ /",
  "GP12mtp176pu:17172": "gandhavanti ca puṣpāṇi rasavanti phalāni ca // MatsP_161.50 //",
  "GP12mtp176pu:17173": "nātiśītāni noṣṇāni tatra tatra sarāṃsi ca /",
  "GP12mtp176pu:17174": "apaśyatsarvatīrthāni sabhāyāṃ tasya sa prabhuḥ // MatsP_161.51 //",
  "GP12mtp176pu:17175": "nalinaiḥ puṇḍarīkaiśca śatapattraiḥ sugandhibhiḥ /",
  "GP12mtp176pu:17176": "raktaiḥ kuvalayairnīlaiḥ kumudaiḥ saṃvṛtāni ca // MatsP_161.52 //",
  "GP12mtp176pu:17177": "sukāntairdhārtarāṣṭraiśca rājahaṃsaiśca supriyaiḥ /",
  "GP12mtp176pu:17178": "kāraṇḍavaiścakravākaiḥ sārasaiḥ kurarairapi // MatsP_161.53 //",
  "GP12mtp176pu:17179": "vimalaiḥ sphāṭikābhaiśca pāṇḍuracchadanairdvijaiḥ /",
  "GP12mtp176pu:17180": "bahuhaṃsopagītāni sārasābhirutāni ca // MatsP_161.54 //",
  "GP12mtp176pu:17181": "gandhavatyaḥ śubhāstatra puṣṭamañjaridhāriṇīḥ /",
  "GP12mtp176pu:17182": "dṛṣṭavānparvatāgreṣu nānāpuṣpadharā latāḥ // MatsP_161.55 //",
  "GP12mtp176pu:17183": "ketakyaśokasaralāḥ puṃnāgatilakārjunāḥ /",
  "GP12mtp176pu:17184": "cūtā nīpāḥ prasthapuṣpāḥ kadambā bakulā dhavāḥ // MatsP_161.56 //",
  "GP12mtp176pu:17185": "priyaṅgupāṭalāvṛkṣāḥ śālmalyaḥ saharidrakāḥ /",
  "GP12mtp176pu:17186": "sālāstālāstamālāśca campakāśca manoramāḥ // MatsP_161.57 //",
  "GP12mtp176pu:17187": "tathaivānye vyarājanta sabhāyāṃ puṣpitā drumāḥ /",
  "GP12mtp176pu:17188": "vidrumāśca drumāścaiva jvalitāgnisamaprabhāḥ // MatsP_161.58 //",
  "GP12mtp176pu:17189": "skandhavantaḥ suśākhāśca bahutālasamucchrayāḥ /",
  "GP12mtp176pu:17190": "añjanāśokavarṇāśca bahavaścitrakā drumāḥ // MatsP_161.59 //",
  "GP12mtp176pu:17191": "varuṇo vatsanābhaśca panasāḥ saha candanaiḥ /",
  "GP12mtp176pu:17192": "nīpāḥ sumanasaścaiva nimbā aśvatthatindukāḥ // MatsP_161.60 //",
  "GP12mtp176pu:17193": "pārijātāśca lodhrāśca mallikā bhadradāravaḥ /",
  "GP12mtp176pu:17194": "āmalakyastathā jambū-lakucāḥ śailavālukāḥ // MatsP_161.61 //",
  "GP12mtp176pu:17195": "kharjūryo nārikelāśca harītakavibhītakāḥ /",
  "GP12mtp176pu:17196": "kālīyakā drukālāśca hiṅgavaḥ pāriyātrakāḥ // MatsP_161.62 //",
  "GP12mtp176pu:17197": "mandārakundalaktāśca pataṅgāḥ kuṭajāstathā /",
  "GP12mtp176pu:17198": "raktāḥ kuraṇṭakāścaiva nīlāścāgarubhiḥ saha // MatsP_161.63 //",
  "GP12mtp176pu:17199": "kadambāścaiva bhavyāśca dāḍimā bījapūrakāḥ /",
  "GP12mtp176pu:17200": "saptaparṇāśca bilvāśca madhupairāvṛtāstathā // MatsP_161.64 //",
  "GP12mtp176pu:17201": "aśokāśca tamālāśca nānāgulmalatāvṛtāḥ /",
  "GP12mtp176pu:17202": "madhūkāḥ saptaparṇāśca bahavaḥ kṣīrakā drumāḥ // MatsP_161.65 //",
  "GP12mtp176pu:17203": "latāśca vividhākārāḥ patrapuṣpaphalopagāḥ /",
  "GP12mtp176pu:17204": "ete cānye ca bahavas tatra kānanajā drumāḥ // MatsP_161.66 //",
  "GP12mtp176pu:17205": "nānāpuṣpaphalopetā vyarājanta samantataḥ /",
  "GP12mtp176pu:17206": "cakorāḥ śatapatrāśca mattakokilasārikāḥ // MatsP_161.67 //",
  "GP12mtp176pu:17207": "puṣpitāḥ puṣpitāgraiśca saṃpatanti mahādrumāḥ /",
  "GP12mtp176pu:17208": "raktapītāruṇāstatra pādapāgragatāḥ khagāḥ // MatsP_161.68 //",
  "GP12mtp176pu:17209": "parasparamavekṣante prahṛṣṭā jīvajīvakāḥ /",
  "GP12mtp176pu:17210": "tasyāṃ sabhāyāṃ daityendro hiraṇyakaśipustadā // MatsP_161.69 //",
  "GP12mtp176pu:17211": "strīsahasraiḥ parivṛto vicitrābharaṇāmbaraḥ /",
  "GP12mtp176pu:17212": "anarghyamaṇivajrārciḥ śikhājvalitakuṇḍalaḥ // MatsP_161.70 //",
  "GP12mtp176pu:17213": "āsīnaścāsane citre daśanalvapramāṇataḥ /",
  "GP12mtp176pu:17214": "divākaranibhe divye divyāstaraṇasaṃstṛte // MatsP_161.71 //",
  "GP12mtp176pu:17215": "divyagandhavahastatra mārutaḥ susukho vavau /",
  "GP12mtp176pu:17216": "hiraṇyakaśipurdaitya āste jvalitakuṇḍalaḥ // MatsP_161.72 //",
  "GP12mtp176pu:17217": "upacerurmahādaityaṃ hiraṇyakaśipuṃ tadā /",
  "GP12mtp176pu:17218": "divyatānena gītāni jagur gandharvasattamāḥ // MatsP_161.73 //",
  "GP12mtp176pu:17219": "viśvācī sahajanyā ca pramlocetyabhiviśrutā /",
  "GP12mtp176pu:17220": "divyātha saurabheyī ca samīcī puñjikasthalī // MatsP_161.74 //",
  "GP12mtp176pu:17221": "miśrakeśī ca rambhā ca citralekhā śucismitā /",
  "GP12mtp176pu:17222": "cārukeśī ghṛtācī ca menakā corvaśī tathā // MatsP_161.75 //",
  "GP12mtp176pu:17223": "etāḥ sahasraśaścānyā nṛtyagītaviśāradāḥ /",
  "GP12mtp176pu:17224": "upatiṣṭhanti rājānaṃ hiraṇyakaśipuṃ prabhum // MatsP_161.76 //",
  "GP12mtp176pu:17225": "tatrāsīnaṃ mahābāhuṃ hiraṇyakaśipuṃ prabhum /",
  "GP12mtp176pu:17226": "upāsate diteḥ putrāḥ sarve labdhavarāstathā // MatsP_161.77 //",
  "GP12mtp176pu:17227": "tamapratimakarmāṇaṃ śataśo 'tha sahasraśaḥ /",
  "GP12mtp176pu:17228": "balirvirocanastatra narakaḥ pṛthivīsutaḥ // MatsP_161.78 //",
  "GP12mtp176pu:17229": "prahlādo vipracittiśca gaviṣṭhaśca mahāsuraḥ /",
  "GP12mtp176pu:17230": "surahantā sunāmā ca pramatiḥ sumatirvaraḥ // MatsP_161.79 //",
  "GP12mtp176pu:17231": "ghaṭodaro mahāpārśvaḥ krathanaḥ piṭharastathā /",
  "GP12mtp176pu:17232": "viśvarūpaḥ surūpaśca svabalaśca mahābalaḥ // MatsP_161.80 //",
  "GP12mtp176pu:17233": "daśagrīvaśca vālī ca meghavāsā mahāsuraḥ /",
  "GP12mtp176pu:17234": "ghaṭāsyo 'kampanaścaiva prajanaścendratāpanaḥ // MatsP_161.81 //",
  "GP12mtp176pu:17235": "daityadānavasaṃghāste sarve jvalitakuṇḍalāḥ /",
  "GP12mtp176pu:17236": "sragviṇo vāgminaḥ sarve sadaiva caritavratāḥ // MatsP_161.82 //",
  "GP12mtp176pu:17237": "sarve labdhavarāḥ śūrāḥ sarve vigatamṛtyavaḥ /",
  "GP12mtp176pu:17238": "ete cānye ca bahavo hiraṇyakaśipuṃ prabhum // MatsP_161.83 //",
  "GP12mtp176pu:17239": "upāsanti mahātmānaṃ sarve divyaparicchadāḥ /",
  "GP12mtp176pu:17240": "vimānairvividhākārair bhrājamānairivāgnibhiḥ // MatsP_161.84 //",
  "GP12mtp176pu:17241": "mahendravapuṣaḥ sarve vicitrāṅgadabāhavaḥ /",
  "GP12mtp176pu:17242": "bhūṣitāṅgā diteḥ putrās tamupāsanta sarvaśaḥ // MatsP_161.85 //",
  "GP12mtp176pu:17243": "tasyāṃ sabhāyāṃ divyāyām asurāḥ parvatopamāḥ /",
  "GP12mtp176pu:17244": "hiraṇyavapuṣaḥ sarve divākarasamaprabhāḥ // MatsP_161.86 //",
  "GP12mtp176pu:17245": "na śrutaṃ naiva dṛṣṭaṃ hi hiraṇyakaśiporyathā /",
  "GP12mtp176pu:17246": "aiśvaryaṃ daityasiṃhasya yathā tasya mahātmanaḥ // MatsP_161.87 //",
  "GP12mtp176pu:17247": "kanakarajatacitravedikāyāṃ parihṛtaratnavicitravīthikāyām /",
  "GP12mtp176pu:17248": "sa dadarśa mṛgādhipaḥ sabhāyāṃ suracitaratnagavākṣaśobhitāyām // MatsP_161.88 //",
  "GP12mtp176pu:17249": "kanakavimalahārabhūṣitāṅgaṃ dititanayaṃ sa mṛgādhipo dadarśa /",
  "GP12mtp176pu:17250": "divasakaramahāprabhājvalantaṃ ditijasahasraśatairniṣevyamāṇam // MatsP_161.89 //",
  "GP12mtp176pu:17251": "______________________________________________________",
  "GP12mtp176pu:17252": "Matsya-Purāṇa 162",
  "GP12mtp176pu:17253": "*sūta uvāca",
  "GP12mtp176pu:17254": "tato dṛṣṭvā mahātmānaṃ kālacakramivāgatam /",
  "GP12mtp176pu:17255": "narasiṃhavapuśchannaṃ bhasmacchannamivānalam // MatsP_162.1 //",
  "GP12mtp176pu:17256": "hiraṇyakaśipoḥ putraḥ prahlādo nāma vīryavān /",
  "GP12mtp176pu:17257": "divyena cakṣuṣā siṃham apaśyaddevamāgatam // MatsP_162.2 //",
  "GP12mtp176pu:17258": "te dṛṣṭvā rukmaśailābham apūrvāṃ tanumāśritam /",
  "GP12mtp176pu:17259": "vismitā dānavāḥ sarve hiraṇyakaśipuśca saḥ // MatsP_162.3 //",
  "GP12mtp176pu:17260": "*prahlāda uvāca",
  "GP12mtp176pu:17261": "mahābāho mahārāja daityānāmādisaṃbhava /",
  "GP12mtp176pu:17262": "na śrutaṃ na ca no dṛṣṭaṃ nārasiṃhamidaṃ vapuḥ // MatsP_162.4 //",
  "GP12mtp176pu:17263": "avyaktaprabhavaṃ divyaṃ kimidaṃ rūpamāgatam /",
  "GP12mtp176pu:17264": "daityāntakaraṇaṃ ghoraṃ saṃśatīva mano mama // MatsP_162.5 //",
  "GP12mtp176pu:17265": "asya devāḥ śarīrasthāḥ sāgarāḥ saritaśca yāḥ /",
  "GP12mtp176pu:17266": "himavānpāriyātraśca ye cānye kulaparvatāḥ // MatsP_162.6 //",
  "GP12mtp176pu:17267": "candramāśca sanakṣatrair ādityair vasubhiḥ saha /",
  "GP12mtp176pu:17268": "dhanado varuṇaścaiva yamaḥ śakraḥ śacīpatiḥ // MatsP_162.7 //",
  "GP12mtp176pu:17269": "maruto devagandharvā ṛṣayaśca tapodhanāḥ /",
  "GP12mtp176pu:17270": "nāgā yakṣāḥ piśācāśca rākṣasā bhīmavikramāḥ // MatsP_162.8 //",
  "GP12mtp176pu:17271": "brahmā devaḥ paśupatir lalāṭasthā bhramanti vai /",
  "GP12mtp176pu:17272": "sthāvarāṇi ca sarvāṇi jaṅgamāni tathaiva ca // MatsP_162.9 //",
  "GP12mtp176pu:17273": "bhavāṃśca sahito 'smābhiḥ sarvairdaityagaṇairvṛtaḥ /",
  "GP12mtp176pu:17274": "vimānaśatasaṃkīrṇā tathaiva bhavataḥ sabhā // MatsP_162.10 //",
  "GP12mtp176pu:17275": "sarvaṃ tribhuvanaṃ rājaṃl lokadharmāśca śāśvatāḥ /",
  "GP12mtp176pu:17276": "dṛśyante nārasiṃhe 'smiṃs tathedamakhilaṃ jagat // MatsP_162.11 //",
  "GP12mtp176pu:17277": "prajāpatiścātra manur mahātmā grahāśca yogāśca mahīruhāśca /",
  "GP12mtp176pu:17278": "utpātakālaśca dhṛtirmatiśca ratiśca satyaṃ ca tapo damaśca // MatsP_162.12 //",
  "GP12mtp176pu:17279": "sanatkumāraśca mahānubhāvo viśve ca devā ṛṣayaśca sarve /",
  "GP12mtp176pu:17280": "krodhaśca kāmaśca tathaiva harṣo dharmaśca mohaḥ pitaraśca sarve // MatsP_162.13 //",
  "GP12mtp176pu:17281": "prahlādasya vacaḥ śrutvā hiraṇyakaśipuḥ prabhuḥ /",
  "GP12mtp176pu:17282": "uvāca dānavānsarvān gaṇāṃśca sa gaṇādhipaḥ // MatsP_162.14 //",
  "GP12mtp176pu:17283": "mṛgendro gṛhyatāmeṣa apūrvāṃ tanumāsthitaḥ /",
  "GP12mtp176pu:17284": "yadi vā saṃśayaḥ kaścid vadhyatāṃ vanagocaraḥ // MatsP_162.15 //",
  "GP12mtp176pu:17285": "te dānavagaṇā sarve mṛgendraṃ bhīmavikramam /",
  "GP12mtp176pu:17286": "parikṣipanto muditās trāsayāmāsurojasā // MatsP_162.16 //",
  "GP12mtp176pu:17287": "siṃhanādaṃ vimucyātha narasiṃho mahābalaḥ /",
  "GP12mtp176pu:17288": "babhañja tāṃ sabhāṃ divyāṃ vyāditāsya ivāntakaḥ // MatsP_162.17 //",
  "GP12mtp176pu:17289": "sabhāyāṃ bhajyamānāyāṃ hiraṇyakaśipuḥ svayam /",
  "GP12mtp176pu:17290": "cikṣepāstrāṇi siṃhasya roṣādvyākulalocanaḥ // MatsP_162.18 //",
  "GP12mtp176pu:17291": "sarvāstrāṇāmatha jyeṣṭhaṃ daṇḍamantraṃ sudāruṇam /",
  "GP12mtp176pu:17292": "kālacakraṃ tathāghoraṃ viṣṇucakraṃ tathā param // MatsP_162.19 //",
  "GP12mtp176pu:17293": "paitāmahaṃ tathātyugraṃ trailokyadahanaṃ mahat /",
  "GP12mtp176pu:17294": "vicitrāmaśanīṃ caiva śuṣkārdraṃ cāśanidvayam // MatsP_162.20 //",
  "GP12mtp176pu:17295": "raudraṃ tathograṃ śūlaṃ ca kaṅkālaṃ musalaṃ tathā /",
  "GP12mtp176pu:17296": "mohanaṃ śoṣaṇaṃ caiva saṃtāpanavilāpanam // MatsP_162.21 //",
  "GP12mtp176pu:17297": "vāyavyaṃ mathanaṃ caiva kāpālamatha kaiṅkaram /",
  "GP12mtp176pu:17298": "tathāpratihatāṃ śaktiṃ krauñcamastraṃ tathaiva ca // MatsP_162.22 //",
  "GP12mtp176pu:17299": "astraṃ brahmaśiraścaiva somāstraṃ śiśiraṃ tathā /",
  "GP12mtp176pu:17300": "kampanaṃ śātanaṃ caiva tvāṣṭraṃ caiva subhairavam // MatsP_162.23 //",
  "GP12mtp176pu:17301": "kālamudgaramakṣobhyaṃ tapanaṃ ca mahābalam /",
  "GP12mtp176pu:17302": "saṃvartanaṃ mohanaṃ ca tathā māyādharaṃ param // MatsP_162.24 //",
  "GP12mtp176pu:17303": "gāndharvamastraṃ dayitam asiratnaṃ ca nandakam /",
  "GP12mtp176pu:17304": "prasvāpanaṃ pramathanaṃ vāruṇaṃ cāstramuttamam /",
  "GP12mtp176pu:17305": "astraṃ pāśupataṃ caiva yasyāpratihatā gatiḥ // MatsP_162.25 //",
  "GP12mtp176pu:17306": "astraṃ hayaśiraścaiva brāhmamastraṃ tathaiva ca /",
  "GP12mtp176pu:17307": "nārāyaṇāstramaindraṃ ca sārpamastraṃ tathādbhutam // MatsP_162.26 //",
  "GP12mtp176pu:17308": "paiśācamastramajitaṃ śoṣadaṃ śāmanaṃ tathā /",
  "GP12mtp176pu:17309": "mahābalaṃ bhāvanaṃ ca prasthāpanavikampane // MatsP_162.27 //",
  "GP12mtp176pu:17310": "etānyastrāṇi divyāni hiraṇyakaśipustadā /",
  "GP12mtp176pu:17311": "asṛjannarasiṃhasya dīptasyāgnerivāhutim // MatsP_162.28 //",
  "GP12mtp176pu:17312": "astraiḥ prajvalitaiḥ siṃham āvṛṇodasurottamaḥ /",
  "GP12mtp176pu:17313": "vivasvān gharmasamaye himavantamivāṃśubhiḥ // MatsP_162.29 //",
  "GP12mtp176pu:17314": "sa hyamarṣānilodbhūto daityānāṃ sainyasāgaraḥ /",
  "GP12mtp176pu:17315": "kṣaṇena plāvayāmāsa mainākamiva sāgaraḥ // MatsP_162.30 //",
  "GP12mtp176pu:17316": "prāsaiḥ pāśaiśca khaḍgaiśca gadābhirmusalaistathā /",
  "GP12mtp176pu:17317": "vajrairaśanibhiścaiva sāgnibhiśca mahādrumaiḥ // MatsP_162.31 //",
  "GP12mtp176pu:17318": "mudgarairbhindipālaiśca śilolūkhalaparvataiḥ /",
  "GP12mtp176pu:17319": "śataghnībhiśca dīptābhir daṇḍairapi sudāruṇaiḥ // MatsP_162.32 //",
  "GP12mtp176pu:17320": "te dānavāḥ pāśagṛhītahastā mahendratulyāśanivajravegāḥ /",
  "GP12mtp176pu:17321": "samantato 'bhyudyatabāhukāyāḥ sthitāstriśīrṣā iva nāgapāśāḥ // MatsP_162.33 //",
  "GP12mtp176pu:17322": "suvarṇamālākulabhūṣitāṅgāḥ pītāṃśukābhogavibhāvitāṅgāḥ /",
  "GP12mtp176pu:17323": "muktāvalīdāmasanāthakakṣā haṃsā ivābhānti viśālapakṣāḥ // MatsP_162.34 //",
  "GP12mtp176pu:17324": "teṣāṃ tu vāyupratimaujasāṃ vai keyūramaulīvalayotkaṭānām /",
  "GP12mtp176pu:17325": "tānyuttamāṅgānyabhito vibhānti prabhātasūryāṃśusamaprabhāṇi // MatsP_162.35 //",
  "GP12mtp176pu:17326": "kṣipadbhir ugrair jvalitair mahābalair mahāstrapūgaiḥ susamāvṛto babhau /*",
  "GP12mtp176pu:17327": "giriryathā saṃtatavarṣibhir ghanaiḥ kṛtāndhakārāntarakaṃdaro drumaiḥ // MatsP_162.36 //*",
  "GP12mtp176pu:17328": "tairhanyamāno 'pi mahāstrajālair mahābalair daityagaṇaiḥ sametaiḥ /*",
  "GP12mtp176pu:17329": "nākampatājau bhagavānpratāpasthitaḥ prakṛtyā himavānivācalaḥ // MatsP_162.37 //*",
  "GP12mtp176pu:17330": "saṃtrāsitāstena nṛsiṃharūpiṇā diteḥ sutāḥ pāvakatulyatejasā /*",
  "GP12mtp176pu:17331": "bhayādviceluḥ pavanoddhutāṅgā yathormayaḥ sāgaravārisaṃbhavāḥ // MatsP_162.38 //*",
  "GP12mtp176pu:17332": "______________________________________________________",
  "GP12mtp176pu:17333": "Matsya-Purāṇa 163",
  "GP12mtp176pu:17334": "*sūta uvāca",
  "GP12mtp176pu:17335": "kharāḥ kharamukhāścaiva makarāśīviṣānanāḥ /",
  "GP12mtp176pu:17336": "īhāmṛgamukhāścānye varāhamukhasaṃsthitāḥ // MatsP_163.1 //",
  "GP12mtp176pu:17337": "bālasūryamukhāścānye dhūmaketumukhāstathā /",
  "GP12mtp176pu:17338": "ardhacandrārdhavaktrāśca agnidīptamukhāstathā // MatsP_163.2 //",
  "GP12mtp176pu:17339": "haṃsakukkuṭavaktrāśca vyāditāsyā bhayāvahāḥ /",
  "GP12mtp176pu:17340": "siṃhāsyā lelihānāśca kākagṛdhramukhāstathā // MatsP_163.3 //",
  "GP12mtp176pu:17341": "dvijihvakā vakraśīrṣās tatholkāmukhasaṃsthitāḥ /",
  "GP12mtp176pu:17342": "mahāgrāhamukhāścānye dānavā baladarpitāḥ // MatsP_163.4 //",
  "GP12mtp176pu:17343": "śailasaṃvarṣmaṇas tasya śarīre śaravṛṣṭibhiḥ /",
  "GP12mtp176pu:17344": "avadhyasya mṛgendrasya na vyathāṃ cakrurāhave // MatsP_163.5 //",
  "GP12mtp176pu:17345": "evaṃ bhūyo 'parānghorān asṛjandānaveśvarāḥ /",
  "GP12mtp176pu:17346": "mṛgendrasyopari kruddhā niḥśvasanta ivoragāḥ // MatsP_163.6 //",
  "GP12mtp176pu:17347": "te dānavaśarā ghorā dānavendrasamīritāḥ /",
  "GP12mtp176pu:17348": "vilayaṃ jagmurākāśe khadyotā iva parvate // MatsP_163.7 //",
  "GP12mtp176pu:17349": "tataścakrāṇi divyāni daityāḥ krodhasamanvitāḥ /",
  "GP12mtp176pu:17350": "mṛgendrāyāsṛjannāśu jvalitāni samantataḥ // MatsP_163.8 //",
  "GP12mtp176pu:17351": "tairāsīdgaganaṃ cakraiḥ saṃpatadbhiritastataḥ /",
  "GP12mtp176pu:17352": "yugānte saṃprakāśadbhiś candrādityagrahairiva // MatsP_163.9 //",
  "GP12mtp176pu:17353": "tāni sarvāṇi cakrāṇi mṛgendreṇa mahātmanā /",
  "GP12mtp176pu:17354": "grastānyudīrṇāni tadā pāvakārciḥsamāni vai // MatsP_163.10 //",
  "GP12mtp176pu:17355": "tāni cakrāṇi vadane viśamānāni bhānti vai /",
  "GP12mtp176pu:17356": "meghodaradarīṣveva candrasūryagrahā iva // MatsP_163.11 //",
  "GP12mtp176pu:17357": "hiraṇyakaśipurdaityo bhūyaḥ prāsṛjadūrjitām /",
  "GP12mtp176pu:17358": "śaktiṃ prajvalitāṃ ghorāṃ dhautaśastrataḍitprabhām // MatsP_163.12 //",
  "GP12mtp176pu:17359": "tāmāpatantīṃ samprekṣya mṛgendraḥ śaktimujjvalām /",
  "GP12mtp176pu:17360": "huṃkāreṇaiva raudreṇa babhañja bhagavāṃstadā // MatsP_163.13 //",
  "GP12mtp176pu:17361": "rarāja bhagnā sā śaktir mṛgendreṇa mahītale /",
  "GP12mtp176pu:17362": "savisphuliṅgā jvalitā maholkeva divaścyutā // MatsP_163.14 //",
  "GP12mtp176pu:17363": "nārācapaṅktiḥ siṃhasya prāptā reje 'vidūrataḥ /",
  "GP12mtp176pu:17364": "nīlotpalapalāśānāṃ mālevojjvaladarśanā // MatsP_163.15 //",
  "GP12mtp176pu:17365": "sa garjitvā yathānyāyaṃ vikramya ca yathāsukham /",
  "GP12mtp176pu:17366": "tatsainyam utsāritavāṃs tṛṇāgrāṇīva mārutaḥ // MatsP_163.16 //",
  "GP12mtp176pu:17367": "tato 'śmavarṣaṃ daityendrā vyamṛjanta nabhogatāḥ /",
  "GP12mtp176pu:17368": "nagamātraiḥ śilākhaṇḍair giriśṛṅgairmahāprabhaiḥ // MatsP_163.17 //",
  "GP12mtp176pu:17369": "tadaśmavarṣaṃ siṃhasya mahanmūrdhani pātitam /",
  "GP12mtp176pu:17370": "diśo daśa vikīrṇā vai khadyotaprakarā iva // MatsP_163.18 //",
  "GP12mtp176pu:17371": "tadāśmaughair daityagaṇāḥ punaḥ siṃhamariṃdamam /",
  "GP12mtp176pu:17372": "chādayāṃcakrire meghā dhārābhiriva parvatam // MatsP_163.19 //",
  "GP12mtp176pu:17373": "na ca taṃ cālayāmāsur daityaughā devasattamam /",
  "GP12mtp176pu:17374": "bhīmavego 'calaśreṣṭhaṃ samudra iva mandaram // MatsP_163.20 //",
  "GP12mtp176pu:17375": "tato 'śmavarṣe vihate jalavarṣamanantaram /",
  "GP12mtp176pu:17376": "dhārābhirakṣamātrābhiḥ prādurāsītsamantataḥ // MatsP_163.21 //",
  "GP12mtp176pu:17377": "nabhasaḥ pracyutā dhārās tigmavegāḥ samantataḥ /",
  "GP12mtp176pu:17378": "āvṛtya sarvato vyoma diśaścopadiśastathā // MatsP_163.22 //",
  "GP12mtp176pu:17379": "dhārā divi ca sarvatra vasudhāyāṃ ca sarvaśaḥ /",
  "GP12mtp176pu:17380": "na spṛśanti ca tā devaṃ nipatantyo 'niśaṃ bhuvi // MatsP_163.23 //",
  "GP12mtp176pu:17381": "bāhyato vavṛṣurvarṣaṃ nopariṣṭācca vavṛṣuḥ /",
  "GP12mtp176pu:17382": "mṛgendrapratirūpasya sthitasya yudhi māyayā // MatsP_163.24 //",
  "GP12mtp176pu:17383": "hate 'śmavarṣe tumule jalavarṣe ca śoṣite /",
  "GP12mtp176pu:17384": "so 'sṛjaddānavo māyām agnivāyusamīritām // MatsP_163.25 //",
  "GP12mtp176pu:17385": "mahendrastoyadaiḥ sārdhaṃ sahasrākṣo mahādyutiḥ /",
  "GP12mtp176pu:17386": "mahatā toyavarṣeṇa śamayāmāsa pāvakam // MatsP_163.26 //",
  "GP12mtp176pu:17387": "tasyāṃ pratihatāyāṃ tu māyāyāṃ yudhi dānavaḥ /",
  "GP12mtp176pu:17388": "asṛjadghorasaṃkāśaṃ tamastīvraṃ samantataḥ // MatsP_163.27 //",
  "GP12mtp176pu:17389": "tamasā saṃvṛte loke daityeṣvāttāyudheṣu ca /",
  "GP12mtp176pu:17390": "svatejasā parivṛto divākara ivābabhau // MatsP_163.28 //",
  "GP12mtp176pu:17391": "triśikhāṃ bhrukuṭīṃ cāsya dadṛśurdānavā raṇe /",
  "GP12mtp176pu:17392": "lalāṭasthāṃ triśūlāṅkāṃ gaṅgāṃ tripathagāmiva // MatsP_163.29 //",
  "GP12mtp176pu:17393": "tataḥ sarvāsu māyāsu hatāsu ditinandanāḥ /",
  "GP12mtp176pu:17394": "hiraṇyakaśipuṃ daityaṃ vivarṇāḥ śaraṇaṃ yayuḥ // MatsP_163.30 //",
  "GP12mtp176pu:17395": "tataḥ prajvalitaḥ krodhāt pradahanniva tejasā /",
  "GP12mtp176pu:17396": "tasminkruddhe tu daityendre tamobhūtamabhūjjagat // MatsP_163.31 //",
  "GP12mtp176pu:17397": "āvahaḥ pravahaścaiva vivaho 'tha hyudāvahaḥ /",
  "GP12mtp176pu:17398": "parāvahaḥ saṃvahaśca mahābalaparākramāḥ // MatsP_163.32 //",
  "GP12mtp176pu:17399": "tathā parivahaḥ śrīmān utpātabhayaśaṃsinaḥ /",
  "GP12mtp176pu:17400": "ityevaṃ kṣubhitāḥ sapta maruto gaganecarāḥ // MatsP_163.33 //",
  "GP12mtp176pu:17401": "ye grahāḥ sarvalokasya kṣaye prādurbhavanti vai /",
  "GP12mtp176pu:17402": "te sarve gagane dṛṣṭā vyacaranta yathāsukham // MatsP_163.34 //",
  "GP12mtp176pu:17403": "ayogataścāpyacaran mārgaṃ niśi niśācaraḥ /",
  "GP12mtp176pu:17404": "sagrahaḥ saha nakṣatrair ākāpatirariṃdamaḥ // MatsP_163.35 //",
  "GP12mtp176pu:17405": "vivarṇatāṃ ca bhagavān gato divi divākaraḥ /",
  "GP12mtp176pu:17406": "kṛṣṇaṃ kabandhaṃ ca tathā lakṣyate sumahaddivi // MatsP_163.36 //",
  "GP12mtp176pu:17407": "amuñcaccārciṣāṃ vṛndaṃ bhūmivṛttir vibhāvasuḥ /",
  "GP12mtp176pu:17408": "gaganasthaśca bhagavān abhīkṣṇaṃ paridṛśyate // MatsP_163.37 //",
  "GP12mtp176pu:17409": "sapta dhūmranibhā ghorāḥ sūryā divi samutthitāḥ /",
  "GP12mtp176pu:17410": "somasya gaganasthasya grahāstiṣṭhanti śṛṅgagāḥ // MatsP_163.38 //",
  "GP12mtp176pu:17411": "vāme tu dakṣiṇe caiva sthitau śukrabṛhaspatī /",
  "GP12mtp176pu:17412": "śanaiścaro lohitāṅgo jvalanāṅgasamadyutiḥ // MatsP_163.39 //",
  "GP12mtp176pu:17413": "samaṃ samadhirohantaḥ sarve te gaganecarāḥ /",
  "GP12mtp176pu:17414": "śṛṅgāṇi śanakairghorā yugāntāvartino grahāḥ // MatsP_163.40 //",
  "GP12mtp176pu:17415": "candramāśca sanakṣatrair grahaiḥ saha tamonudaḥ /",
  "GP12mtp176pu:17416": "carācaravināśāya rohiṇīṃ nābhyanandata // MatsP_163.41 //",
  "GP12mtp176pu:17417": "gṛhīto rāhuṇā candra ulkābhirabhihanyate /",
  "GP12mtp176pu:17418": "ulkāḥ prajvalitāścandre vicaranti yathāsukham // MatsP_163.42 //",
  "GP12mtp176pu:17419": "devānāmapi yo devaḥ so 'pyavarṣata śoṇitam /",
  "GP12mtp176pu:17420": "apatangaganādulkā vidyudrūpā mahāsvanāḥ // MatsP_163.43 //",
  "GP12mtp176pu:17421": "akāle ca drumāḥ sarve puṣpanti ca phalanti ca /",
  "GP12mtp176pu:17422": "latāśca saphalāḥ sarvā ye cāhurdaityanāśanam // MatsP_163.44 //",
  "GP12mtp176pu:17423": "phalaiḥ phalānyajāyanta puṣpaiḥ puṣpaṃ tathaiva ca /",
  "GP12mtp176pu:17424": "unmīlanti nimīlanti hasanti ca rudanti ca // MatsP_163.45 //",
  "GP12mtp176pu:17425": "vikrośanti ca gambhīrā dhūmayanti jvalanti ca /",
  "GP12mtp176pu:17426": "pratimāḥ sarvadevānāṃ vedayanti mahadbhayam // MatsP_163.46 //",
  "GP12mtp176pu:17427": "āraṇyaiḥ saha saṃsṛṣṭā grāmyāśca mṛgapakṣiṇaḥ /",
  "GP12mtp176pu:17428": "cakruḥ subhairavaṃ tatra mahāyuddhamupasthitam // MatsP_163.47 //",
  "GP12mtp176pu:17429": "nadyaśca pratikūlāni vahanti kaluṣodakāḥ /",
  "GP12mtp176pu:17430": "na prakāśanti ca diśo raktareṇusamākulāḥ // MatsP_163.48 //",
  "GP12mtp176pu:17431": "vānaspatyo na pūjyante pūjanārhāḥ kathaṃcana /",
  "GP12mtp176pu:17432": "vāyuvegena hanyante bhajyante praṇamanti ca // MatsP_163.49 //",
  "GP12mtp176pu:17433": "yadā ca sarvabhūtānāṃ chāyā na parivartate /",
  "GP12mtp176pu:17434": "aparāhṇagate sūrye lokānāṃ yugasaṃkṣaye // MatsP_163.50 //",
  "GP12mtp176pu:17435": "tadā hiraṇyakaśipor daityasyopari veśmanaḥ /",
  "GP12mtp176pu:17436": "bhāṇḍāgārāyudhāgāre niviṣṭamabhavanmadhu // MatsP_163.51 //",
  "GP12mtp176pu:17437": "asurāṇāṃ vināśāya surāṇāṃ vijayāya ca /",
  "GP12mtp176pu:17438": "dṛśyante vividhotpātā ghorā ghoranidarśanāḥ // MatsP_163.52 //",
  "GP12mtp176pu:17439": "ete cānye ca bahavo ghorotpātāḥ samutthitāḥ /",
  "GP12mtp176pu:17440": "daityendrasya vināśāya dṛśyante kālanirmitāḥ // MatsP_163.53 //",
  "GP12mtp176pu:17441": "medinyāṃ kampamānāyāṃ daityendreṇa mahātmanā /",
  "GP12mtp176pu:17442": "mahīdharā nāgagaṇā nipeturamitaujasaḥ // MatsP_163.54 //",
  "GP12mtp176pu:17443": "viṣajvālākulairvaktrair vimuñcanto hutāśanam /",
  "GP12mtp176pu:17444": "catuḥśīrṣāḥ pañcaśīrṣāḥ saptaśīrṣāśca pannagāḥ // MatsP_163.55 //",
  "GP12mtp176pu:17445": "vāsukistakṣakaścaiva karkoṭakadhanaṃjayau /",
  "GP12mtp176pu:17446": "elāmukhaḥ kāliyaśca mahāpadmaśca vīryavān // MatsP_163.56 //",
  "GP12mtp176pu:17447": "sahasraśīrṣā nāgo vai hematāladhvajaḥ prabhuḥ /",
  "GP12mtp176pu:17448": "śeṣo 'nanto mahābhāgo duṣprakampyaḥ prakampitaḥ // MatsP_163.57 //",
  "GP12mtp176pu:17449": "dīptānyantarjalasthāni pṛthivīdharaṇāni ca /",
  "GP12mtp176pu:17450": "tadā kruddhena mahatā kampitāni samantataḥ // MatsP_163.58 //",
  "GP12mtp176pu:17451": "nāgāstejodharāścāpi pātālatalacāriṇaḥ /",
  "GP12mtp176pu:17452": "hiraṇyakaśipurdaityas tadā saṃspṛṣṭavānmahīm // MatsP_163.59 //",
  "GP12mtp176pu:17453": "saṃdaṣṭauṣṭhapuṭaḥ krodhād vārāha iva pūrvajaḥ /",
  "GP12mtp176pu:17454": "nadī bhāgīrathī caiva sarayūḥ kauśikī tathā // MatsP_163.60 //",
  "GP12mtp176pu:17455": "yamunā tvatha kāverī kṛṣṇaveṇā ca nimnagā /",
  "GP12mtp176pu:17456": "suveṇā ca mahābhāgā nadī godāvarī tathā // MatsP_163.61 //",
  "GP12mtp176pu:17457": "carmaṇvatī ca sindhuśca tathā nadanadīpatiḥ /",
  "GP12mtp176pu:17458": "kamalaprabhavaścaiva śoṇo maṇinibhodakaḥ // MatsP_163.62 //",
  "GP12mtp176pu:17459": "narmadā śubhatoyā ca tathā vetravatī nadī /",
  "GP12mtp176pu:17460": "gomatī gokulākīrṇā tathā pūrvasarasvatī // MatsP_163.63 //",
  "GP12mtp176pu:17461": "mahī kālamahī caiva tamasā puṣpavāhinī /",
  "GP12mtp176pu:17462": "jambūdvīpaṃ ratnavaṭaṃ sarvaratnopaśobhitam // MatsP_163.64 //",
  "GP12mtp176pu:17463": "suvarṇaprakaṭaṃ caiva suvarṇākaramaṇḍitam /",
  "GP12mtp176pu:17464": "mahānadaṃ ca lauhityaṃ śailakānanaśobhitam // MatsP_163.65 //",
  "GP12mtp176pu:17465": "pattanaṃ kośakaraṇam ṛṣivīrajanākaram /",
  "GP12mtp176pu:17466": "māgadhāśca mahāgrāmā muṇḍāḥ śuṅgāstathaiva ca // MatsP_163.66 //",
  "GP12mtp176pu:17467": "suhmā mallā videhāśca mālavāḥ kāśikosalāḥ /",
  "GP12mtp176pu:17468": "bhavanaṃ vainateyasya daityendreṇābhikampitam // MatsP_163.67 //",
  "GP12mtp176pu:17469": "kailāsaśikharākāraṃ yatkṛtaṃ viśvakarmaṇā /",
  "GP12mtp176pu:17470": "raktatoyo mahābhīmo lauhityo nāma sāgaraḥ // MatsP_163.68 //",
  "GP12mtp176pu:17471": "udayaśca mahāśaila ucchritaḥ śatayojanam /",
  "GP12mtp176pu:17472": "suvarṇavedikaḥ śrīmān meghapaṅktiniṣevitaḥ // MatsP_163.69 //",
  "GP12mtp176pu:17473": "bhrājamāno 'rkasadṛśair jātarūpamayairdrumaiḥ /",
  "GP12mtp176pu:17474": "śālaistālaistamālaiśca karṇikāraiśca puṣpitaiḥ // MatsP_163.70 //",
  "GP12mtp176pu:17475": "ayomukhaśca vikhyātaḥ parvato dhātumaṇḍitaḥ /",
  "GP12mtp176pu:17476": "tamālavanagandhaśca parvato malayaḥ śubhaḥ // MatsP_163.71 //",
  "GP12mtp176pu:17477": "surāṣṭrāśca sabāhlīkāḥ śūrābhīrāstathaiva ca /",
  "GP12mtp176pu:17478": "bhojāḥ pāṇḍyāśca vaṅgāśca kaliṅgāstāmraliptakāḥ // MatsP_163.72 //",
  "GP12mtp176pu:17479": "tathaivauṇḍrāśca pauṇḍrāśca vāmacūḍāḥ sakeralāḥ /",
  "GP12mtp176pu:17480": "kṣobhitāstena daityena sadevāścāpsarogaṇāḥ // MatsP_163.73 //",
  "GP12mtp176pu:17481": "agastyabhavanaṃ caiva yadagamyaṃ kṛtaṃ purā /",
  "GP12mtp176pu:17482": "siddhacāraṇasaṃghaśca viprakīrṇaṃ manoharam // MatsP_163.74 //",
  "GP12mtp176pu:17483": "vicitranānāvihagaṃ supuṣpitamahādrumam /",
  "GP12mtp176pu:17484": "jātarūpamayaiḥ śṛṅgair apsarogaṇanāditam // MatsP_163.75 //",
  "GP12mtp176pu:17485": "giripuṣpitakaścaiva lakṣmīvānpriyadarśanaḥ /",
  "GP12mtp176pu:17486": "utthitaḥ sāgaraṃ bhittvā viśrāmaścandrasūryayoḥ /",
  "GP12mtp176pu:17487": "rarāja sumahāśṛṅgair gaganaṃ vilikhanniva // MatsP_163.76 //",
  "GP12mtp176pu:17488": "candrasūryāṃśusaṃkāśaiḥ sāgarāmbusamāvṛtaiḥ /",
  "GP12mtp176pu:17489": "vidyutvānsarvataḥ śrīmān āyataḥ śatayojanam // MatsP_163.77 //",
  "GP12mtp176pu:17490": "vidyutāṃ yatra saṃpātā nipātyante nagottame /",
  "GP12mtp176pu:17491": "ṛṣabhaḥ parvataścaiva śrīmānvṛṣabhasaṃjñitaḥ // MatsP_163.78 //",
  "GP12mtp176pu:17492": "kuñjaraḥ parvataḥ śrīmān yatrāgastyagṛhaṃ śubham /",
  "GP12mtp176pu:17493": "viśālākṣaśca durdharṣaḥ sarpāṇāmālayaḥ purī // MatsP_163.79 //",
  "GP12mtp176pu:17494": "tathā bhogavatī cāpi daityendreṇābhikampitā /",
  "GP12mtp176pu:17495": "mahāseno giriścaiva pāriyātraśca parvataḥ // MatsP_163.80 //",
  "GP12mtp176pu:17496": "cakravāṃśca giriśreṣṭho vārāhaścaiva parvataḥ /",
  "GP12mtp176pu:17497": "prāgjyautiṣapuraṃ cāpi jātarūpamayaṃ śubham // MatsP_163.81 //",
  "GP12mtp176pu:17498": "yasminvasati duṣṭātmā narako nāma dānavaḥ /",
  "GP12mtp176pu:17499": "meghaśca parvataśreṣṭho meghagambhīraniḥsvanaḥ // MatsP_163.82 //",
  "GP12mtp176pu:17500": "ṣaṣṭistatra sahasrāṇi parvatānāṃ dvijottamāḥ /",
  "GP12mtp176pu:17501": "taruṇādityasaṃkāśo merustatra mahāgiriḥ // MatsP_163.83 //",
  "GP12mtp176pu:17502": "yakṣarākṣasagandharvair nityaṃ sevitakaṃdaraḥ /",
  "GP12mtp176pu:17503": "hemagarbho mahāśailas tathā hemasakho giriḥ // MatsP_163.84 //",
  "GP12mtp176pu:17504": "kailāsaścaiva śailendro dānavendreṇa kampitaḥ /",
  "GP12mtp176pu:17505": "hemapuṣkarasaṃchannaṃ tena vaikhānasaṃ saraḥ // MatsP_163.85 //",
  "GP12mtp176pu:17506": "kampitaṃ mānasaṃ caiva haṃsakāraṇḍavākulam /",
  "GP12mtp176pu:17507": "triśṛṅgaparvataścaiva kumārī ca saridvarā // MatsP_163.86 //",
  "GP12mtp176pu:17508": "tuṣāracayasaṃchanno mandaraścāpi parvataḥ /",
  "GP12mtp176pu:17509": "uśīrabinduśca giriś candraprasthastathādrirāṭ // MatsP_163.87 //",
  "GP12mtp176pu:17510": "prajāpatigiriścaiva tathā puṣkaraparvataḥ /",
  "GP12mtp176pu:17511": "devābhraparvataścaiva tathā vai reṇuko giriḥ // MatsP_163.88 //",
  "GP12mtp176pu:17512": "krauñcaḥ saptarṣiśailaśca dhūmravarṇaśca parvataḥ /",
  "GP12mtp176pu:17513": "ete cānye ca girayo deśā janapadāstathā // MatsP_163.89 //",
  "GP12mtp176pu:17514": "nadyaḥ sasāgarāḥ sarvāḥ so 'kampayata dānavaḥ /",
  "GP12mtp176pu:17515": "kapilaśca mahīputro vyāghravāṃścaiva kampitaḥ // MatsP_163.90 //",
  "GP12mtp176pu:17516": "khecarāśca satīputrāḥ pātālatalavāsinaḥ /",
  "GP12mtp176pu:17517": "gaṇastathā paro raudro meghanāmāṅkuśāyudhaḥ // MatsP_163.91 //",
  "GP12mtp176pu:17518": "ūrdhvago bhīmavegaśca sarva evābhikampitāḥ /",
  "GP12mtp176pu:17519": "gadī śūlī karālaśca hiraṇyakaśipustadā // MatsP_163.92 //",
  "GP12mtp176pu:17520": "jīmūtaghanasaṃkāśo jīmūtaghananiḥsvanaḥ /",
  "GP12mtp176pu:17521": "jīmūtaghananirghoṣo jīmūta iva vegavān // MatsP_163.93 //",
  "GP12mtp176pu:17522": "devārirditijo vīro nṛsiṃhaṃ samupādravat /",
  "GP12mtp176pu:17523": "samutpatya tatastīkṣṇair mṛgendreṇa mahānakhaiḥ /",
  "GP12mtp176pu:17524": "tadoṃkārasahāyena vidārya nihato yudhi // MatsP_163.94 //",
  "GP12mtp176pu:17525": "mahī ca kālaśca śaśī nabhaśca grahāśca sūryaśca diśaśca sarvāḥ /",
  "GP12mtp176pu:17526": "nadyaśca śailāśca mahārṇavāśca gatāḥ prasādaṃ ditiputranāśāt // MatsP_163.95 //",
  "GP12mtp176pu:17527": "tataḥ pramuditā devā ṛṣayaśca tapodhanāḥ /",
  "GP12mtp176pu:17528": "tuṣṭuvurnāmabhirdivyair ādidevaṃ sanātanam // MatsP_163.96 //",
  "GP12mtp176pu:17529": "yattvayā vihitaṃ deva nārasiṃhamidaṃ vapuḥ /",
  "GP12mtp176pu:17530": "etadevārcayiṣyanti parāvaravido janāḥ // MatsP_163.97 //",
  "GP12mtp176pu:17531": "*devā ūcuḥ",
  "GP12mtp176pu:17532": "bhavānbrahmā ca rudraśca mahendro devasattamaḥ /",
  "GP12mtp176pu:17533": "bhavānkartā vikartā ca lokānāṃ prabhavo 'vyayaḥ // MatsP_163.98 //",
  "GP12mtp176pu:17534": "parāṃ ca siddhiṃ ca paraṃ ca devaṃ paraṃ ca mantraṃ paramaṃ haviśca /",
  "GP12mtp176pu:17535": "paraṃ ca dharmaṃ paramaṃ ca viśvaṃ tvāmāhuragryaṃ puruṣaṃ purāṇam // MatsP_163.99 //",
  "GP12mtp176pu:17536": "paraṃ śarīraṃ paramaṃ ca brahma paraṃ ca yogaṃ paramāṃ ca vāṇīm /",
  "GP12mtp176pu:17537": "paraṃ rahasyaṃ paramāṃ gatiṃ ca tvāmāhuragryaṃ puruṣaṃ purāṇam // MatsP_163.100 //",
  "GP12mtp176pu:17538": "evaṃ parasyāpi paraṃ padaṃ yat paraṃ parasyāpi paraṃ ca devam /",
  "GP12mtp176pu:17539": "paraṃ parasyāpi paraṃ ca bhūtaṃ tvāmāhuragryaṃ puruṣaṃ purāṇam // MatsP_163.101 //",
  "GP12mtp176pu:17540": "paraṃ parasyāpi paraṃ rahasyaṃ paraṃ parasyāpi paraṃ mahattvam /",
  "GP12mtp176pu:17541": "paraṃ parasyāpi paraṃ mahadyat tvāmāhuragryaṃ puruṣaṃ purāṇam // MatsP_163.102 //",
  "GP12mtp176pu:17542": "paraṃ parasyāpi paraṃ nidhānaṃ paraṃ parasyāpi paraṃ pavitram /",
  "GP12mtp176pu:17543": "paraṃ parasyāpi paraṃ ca dāntaṃ tvāmāhuragryaṃ puruṣaṃ purāṇam // MatsP_163.103 //",
  "GP12mtp176pu:17544": "evamuktvā tu bhagavān sarvalokapitāmahaḥ /",
  "GP12mtp176pu:17545": "stutvā nārāyaṇaṃ devaṃ brahmalokaṃ gataḥ prabhuḥ // MatsP_163.104 //",
  "GP12mtp176pu:17546": "tato nadatsu tūryeṣu nṛtyantīṣvapsaraḥsu ca /",
  "GP12mtp176pu:17547": "kṣīrodasyottaraṃ kūlaṃ jagāma harirīśvaraḥ // MatsP_163.105 //",
  "GP12mtp176pu:17548": "nārasiṃhaṃ vapurdevaḥ sthāpayitvā sudīptimat /",
  "GP12mtp176pu:17549": "paurāṇaṃ rūpamāsthāya prayayau garuḍadhvajaḥ // MatsP_163.106 //",
  "GP12mtp176pu:17550": "aṣṭacakreṇa yānena bhūtayutena bhāsvatā /",
  "GP12mtp176pu:17551": "avyaktaprakṛtirdevaḥ svasthānaṃ gatavānprabhuḥ // MatsP_163.107 //",
  "GP12mtp176pu:17552": "______________________________________________________",
  "GP12mtp176pu:17553": "Matsya-Purāṇa 164",
  "GP12mtp176pu:17554": "*ṛṣaya ūcuḥ",
  "GP12mtp176pu:17555": "kathitaṃ narasiṃhasya māhātmyaṃ vistareṇa ca /",
  "GP12mtp176pu:17556": "punastasyaiva māhātmyam anyadvistarato vada // MatsP_164.1 //",
  "GP12mtp176pu:17557": "padmarūpamabhūdetat kathaṃ hemamayaṃ jagat /",
  "GP12mtp176pu:17558": "kathaṃ ca vaiṣṇavī sṛṣṭiḥ padmamadhye 'bhavatpurā // MatsP_164.2 //",
  "GP12mtp176pu:17559": "*sūta uvāca",
  "GP12mtp176pu:17560": "śrutvā ca narasiṃhasya māhātmyaṃ ravinandanaḥ /",
  "GP12mtp176pu:17561": "vismayotphullanayanaḥ punaḥ papraccha keśavam // MatsP_164.3 //",
  "GP12mtp176pu:17562": "*manuruvāca",
  "GP12mtp176pu:17563": "kathaṃ pādme mahākalpe tava padmamayaṃ jagat /",
  "GP12mtp176pu:17564": "jalārṇavagatasyeha nābhau jātaṃ janārdana // MatsP_164.4 //",
  "GP12mtp176pu:17565": "prabhāvātpadmanābhasya svapataḥ sāgarāmbhasi /",
  "GP12mtp176pu:17566": "puṣkare ca kathaṃ bhūtā devāḥ sarṣigaṇāḥ purā // MatsP_164.5 //",
  "GP12mtp176pu:17567": "etadākhyāhi nikhilaṃ yogaṃ yogavidāṃ pate /",
  "GP12mtp176pu:17568": "śṛṇvatastasya me kīrtiṃ na tṛptirupajāyate // MatsP_164.6 //",
  "GP12mtp176pu:17569": "kiyatā caiva kālena śete vai puruṣottamaḥ /",
  "GP12mtp176pu:17570": "kiyantaṃ vā svapiti ca ko 'sya kālasya saṃbhavaḥ // MatsP_164.7 //",
  "GP12mtp176pu:17571": "kiyatā vātha kālena hy uttiṣṭhati mahāyaśāḥ /",
  "GP12mtp176pu:17572": "kathaṃ cotthāya bhagavān sṛjate nikhilaṃ jagat // MatsP_164.8 //",
  "GP12mtp176pu:17573": "ke prajāpatayastāvad āsanpūrvaṃ mahāmune /",
  "GP12mtp176pu:17574": "kathaṃ nirmitavāṃścaiva citraṃ lokaṃ sanātanam // MatsP_164.9 //",
  "GP12mtp176pu:17575": "kathamekārṇave śūnye naṣṭasthāvarajaṅgame /",
  "GP12mtp176pu:17576": "dagdhe devāsuranare pranaṣṭoragarākṣase // MatsP_164.10 //",
  "GP12mtp176pu:17577": "naṣṭānilānale loke naṣṭākāśamahītale /",
  "GP12mtp176pu:17578": "kevalaṃ gahvarībhūte mahābhūtaviparyaye // MatsP_164.11 //",
  "GP12mtp176pu:17579": "vibhurmahābhūtapatir mahātejā mahākṛtiḥ /",
  "GP12mtp176pu:17580": "āste suravaraśreṣṭho vidhimāsthāya yogavit // MatsP_164.12 //",
  "GP12mtp176pu:17581": "śṛṇuyāṃ parayā bhaktyā brahmannetadaśeṣataḥ /",
  "GP12mtp176pu:17582": "vaktumarhasi dharmiṣṭha yaśo nārāyaṇātmakam // MatsP_164.13 //",
  "GP12mtp176pu:17583": "śraddhayā copaviṣṭānāṃ bhagavanvaktumarhasi // MatsP_164.14 //",
  "GP12mtp176pu:17584": "*matsya uvāca",
  "GP12mtp176pu:17585": "nārāyaṇasya yaśasaḥ śravaṇe yā tava spṛhā /",
  "GP12mtp176pu:17586": "tadvaṃśyānvayabhūtasya nyāyyaṃ ravikularṣabha // MatsP_164.15 //",
  "GP12mtp176pu:17587": "śṛṇuṣvādipurāṇeṣu vedebhyaśca yathā śrutam /",
  "GP12mtp176pu:17588": "brāhmaṇānāṃ ca vadatāṃ śrutvā vai sumahātmanām // MatsP_164.16 //",
  "GP12mtp176pu:17589": "yathā ca tapasā dṛṣṭvā bṛhaspatisamadyutiḥ /",
  "GP12mtp176pu:17590": "parāśarasutaḥ śrīmān gururdvaipāyano 'bravīt // MatsP_164.17 //",
  "GP12mtp176pu:17591": "tatte 'haṃ kathayiṣyāmi yathāśakti yathāśruti /",
  "GP12mtp176pu:17592": "yadvijñātuṃ mayā śakyam ṛṣimātreṇa sattamāḥ // MatsP_164.18 //",
  "GP12mtp176pu:17593": "kaḥ samutsahate jñātuṃ paraṃ nārāyaṇātmakam /",
  "GP12mtp176pu:17594": "viśvāyanaśca yadbrahmā na vedayati tattvataḥ // MatsP_164.19 //",
  "GP12mtp176pu:17595": "tatkarma viśvavedānāṃ tadrahasyaṃ maharṣīṇām /",
  "GP12mtp176pu:17596": "tamīśaṃ sarvayajñānāṃ tattattvaṃ sarvadarśinām /",
  "GP12mtp176pu:17597": "tadadhyātmavidāṃ cintyaṃ narakaṃ ca vikarmiṇām // MatsP_164.20 //",
  "GP12mtp176pu:17598": "adhidaivaṃ ca yaddaivam adhiyajñaṃ susaṃjñitam /",
  "GP12mtp176pu:17599": "tadbhūtamadhibhūtaṃ ca tatparaṃ paramarṣīṇām // MatsP_164.21 //",
  "GP12mtp176pu:17600": "sa yajño vedanirdiṣṭas tattapaḥ kavayo viduḥ /",
  "GP12mtp176pu:17601": "yaḥ kartā kārako buddhir manaḥ kṣetrajña eva ca // MatsP_164.22 //",
  "GP12mtp176pu:17602": "praṇavaḥ puruṣaḥ śāstā ekaśceti vibhāvyate /",
  "GP12mtp176pu:17603": "prāṇaḥ pañcavidhaścaiva dhruva akṣara eva ca // MatsP_164.23 //",
  "GP12mtp176pu:17604": "kālaḥ pākaśca paktā ca draṣṭā svādhyāya eva ca /",
  "GP12mtp176pu:17605": "ucyate vividhairdevaiḥ sa evāyaṃ na tatparam // MatsP_164.24 //",
  "GP12mtp176pu:17606": "sa eva bhagavānsarvaṃ karoti vikaroti ca /",
  "GP12mtp176pu:17607": "so 'smānkārayate sarvān so 'tyeti vyākulīkṛtān // MatsP_164.25 //",
  "GP12mtp176pu:17608": "yajāmahe tamevādyaṃ tamevecchāma nirvṛtāḥ /",
  "GP12mtp176pu:17609": "yo vaktā yacca vaktavyaṃ yaccāhaṃ tadbravīmi vaḥ // MatsP_164.26 //",
  "GP12mtp176pu:17610": "śrūyate yacca vai śrāvyaṃ yaccānyatparijalpyate /",
  "GP12mtp176pu:17611": "yāḥ kathāścaiva vartante śrutayo vātha tatparāḥ /",
  "GP12mtp176pu:17612": "viśvaṃ viśvapatiryaśca sa tu nārāyaṇaḥ smṛtaḥ // MatsP_164.27 //",
  "GP12mtp176pu:17613": "yatsatyaṃ yadamṛtamakṣaraṃ paraṃ yad yadbhūtaṃ paramamidaṃ ca yadbhaviṣyat /",
  "GP12mtp176pu:17614": "yatkiṃcic caramacaraṃ yadasti cānyat tatsarvaṃ puruṣavaraḥ prabhuḥ purāṇaḥ // MatsP_164.28 //",
  "GP12mtp176pu:17615": "______________________________________________________",
  "GP12mtp176pu:17616": "Matsya-Purāṇa 165",
  "GP12mtp176pu:17617": "*matsya uvāca",
  "GP12mtp176pu:17618": "catvāryāhuḥ sahasrāṇi varṣāṇāṃ tu kṛtaṃ yugam /",
  "GP12mtp176pu:17619": "tasya tāvacchatī saṃdhyā dviguṇā ravinandana // MatsP_165.1 //",
  "GP12mtp176pu:17620": "yatra dharmaścatuṣpādas tv adharmaḥ pādavigrahaḥ /",
  "GP12mtp176pu:17621": "svadharmaniratāḥ santo jāyante yatra mānavāḥ // MatsP_165.2 //",
  "GP12mtp176pu:17622": "viprāḥ sthitā dharmaparā rājavṛttau sthitā nṛpāḥ /",
  "GP12mtp176pu:17623": "kṛṣyāmabhiratā vaiśyāḥ śūdrāḥ śuśrūṣavaḥ sthitāḥ // MatsP_165.3 //",
  "GP12mtp176pu:17624": "tadā satyaṃ ca śaucaṃ ca dharmaścaiva vivardhate /",
  "GP12mtp176pu:17625": "sadbhirācaritaṃ karma kriyate khyāyate ca vai // MatsP_165.4 //",
  "GP12mtp176pu:17626": "etatkārtayugaṃ vṛttaṃ sarveṣāmapi pārthiva /",
  "GP12mtp176pu:17627": "prāṇināṃ dharmasaṅgānām api vai nīcajanmanām // MatsP_165.5 //",
  "GP12mtp176pu:17628": "trīṇi varṣasahasrāṇi tretāyugamihocyate /",
  "GP12mtp176pu:17629": "tasya tāvacchatī saṃdhyā dviguṇā parikīrtyate // MatsP_165.6 //",
  "GP12mtp176pu:17630": "dvābhyāmadharmaḥ pādābhyāṃ tribhirdharmo vyavasthitaḥ /",
  "GP12mtp176pu:17631": "yatra satyaṃ ca sattvaṃ ca tretādharmo vidhīyate // MatsP_165.7 //",
  "GP12mtp176pu:17632": "tretāyāṃ vikṛtiṃ yānti varṇāstvete na saṃśayaḥ /",
  "GP12mtp176pu:17633": "cāturvarṇyasya vaikṛtyād yānti daurbalyamāśramāḥ // MatsP_165.8 //",
  "GP12mtp176pu:17634": "eṣā tretāyugagatir vicitrā devanirmitā /",
  "GP12mtp176pu:17635": "dvāparasya tu yā ceṣṭā tāmapi śrotumarhasi // MatsP_165.9 //",
  "GP12mtp176pu:17636": "dvāparaṃ dve sahasre tu varṣāṇāṃ ravinandana /",
  "GP12mtp176pu:17637": "tasya tāvacchatī saṃdhyā dviguṇā yugamucyate // MatsP_165.10 //",
  "GP12mtp176pu:17638": "tatra cārthaparāḥ sarve prāṇino rajasā hatāḥ /",
  "GP12mtp176pu:17639": "sarve naiṣkṛtikāḥ kṣudrā jāyante ravinandana // MatsP_165.11 //",
  "GP12mtp176pu:17640": "dvābhyāṃ dharmaḥ sthitaḥ padbhyām adharmastribhirutthitaḥ /",
  "GP12mtp176pu:17641": "viparyayācchanairdharmaḥ kṣayameti kalau yuge // MatsP_165.12 //",
  "GP12mtp176pu:17642": "brāhmaṇyabhāvasya tatas tathautsukyaṃ viśīryate /",
  "GP12mtp176pu:17643": "vratopavāsāstyajyante dvāpare yugaparyaye // MatsP_165.13 //",
  "GP12mtp176pu:17644": "tathā varṣasahasraṃ tu varṣāṇāṃ dve śate api /",
  "GP12mtp176pu:17645": "saṃdhyayā saha saṃkhyātaṃ krūraṃ kaliyugaṃ smṛtam // MatsP_165.14 //",
  "GP12mtp176pu:17646": "yatrādharmaścatuṣpādaḥ syāddharmaḥ pādavigrahaḥ /",
  "GP12mtp176pu:17647": "kāminastapasā hīnā jāyante tatra mānavāḥ // MatsP_165.15 //",
  "GP12mtp176pu:17648": "naivātisāttvikaḥ kaścin na sādhurna ca satyavāk /",
  "GP12mtp176pu:17649": "nāstikā brahmabhaktā vā jāyante tatra mānavāḥ // MatsP_165.16 //",
  "GP12mtp176pu:17650": "ahaṃkāragṛhītāśca prakṣīṇasnehabandhanāḥ /",
  "GP12mtp176pu:17651": "viprāḥ śūdrasamācārāḥ santi sarve kalau yuge // MatsP_165.17 //",
  "GP12mtp176pu:17652": "āśramāṇāṃ viparyāsaḥ kalau samparivartate /",
  "GP12mtp176pu:17653": "varṇānāṃ caiva saṃdeho yugānte ravinandana // MatsP_165.18 //",
  "GP12mtp176pu:17654": "vidyāddvādaśasāhasrīṃ yugākhyāṃ pūrvanirmitām /",
  "GP12mtp176pu:17655": "evaṃ sahasraparyantaṃ tadaharbrāhmamucyate // MatsP_165.19 //",
  "GP12mtp176pu:17656": "tato 'hani gate tasmin sarveṣāmeva jīvinām /",
  "GP12mtp176pu:17657": "śarīranirvṛtiṃ dṛṣṭvā lokasaṃhārabuddhitaḥ // MatsP_165.20 //",
  "GP12mtp176pu:17658": "devatānāṃ ca sarvāsāṃ brahmādīnāṃ mahīpate /",
  "GP12mtp176pu:17659": "daityānāṃ dānavānāṃ ca yakṣarākṣasapakṣiṇām // MatsP_165.21 //",
  "GP12mtp176pu:17660": "gandharvāṇāmapsarasāṃ bhujaṃgānāṃ ca pārthiva /",
  "GP12mtp176pu:17661": "parvatānāṃ nadīnāṃ ca paśūnāṃ caiva sattama /",
  "GP12mtp176pu:17662": "tiryagyonigatānāṃ ca sattvānāṃ kṛmiṇāṃ tathā // MatsP_165.22 //",
  "GP12mtp176pu:17663": "mahābhūtapatiḥ pañca hṛtvā bhūtāni bhūtakṛt /",
  "GP12mtp176pu:17664": "jagatsaṃharaṇārthāya kurute vaiśasaṃ mahat // MatsP_165.23 //",
  "GP12mtp176pu:17665": "bhūtvā sūryaścakṣuṣī cādadāno bhūtvā vāyuḥ prāṇināṃ prāṇajālam /",
  "GP12mtp176pu:17666": "bhūtvā vahnirnirdahansarvalokān bhūtvā megho bhūya ugro 'pyavarṣat // MatsP_165.24 //",
  "GP12mtp176pu:17667": "______________________________________________________",
  "GP12mtp176pu:17668": "Matsya-Purāṇa 166",
  "GP12mtp176pu:17669": "*matsya uvāca",
  "GP12mtp176pu:17670": "bhūtvā nārāyaṇo yogī sattvamūrtirvibhāvasuḥ /",
  "GP12mtp176pu:17671": "gabhastibhiḥ pradīptābhiḥ saṃśoṣayati sāgarān // MatsP_166.1 //",
  "GP12mtp176pu:17672": "tataḥ pītvārṇavān sarvān nadīḥ kūpāṃśca sarvaśaḥ /",
  "GP12mtp176pu:17673": "parvatānāṃ ca salilaṃ sarvamādāya raśmibhiḥ // MatsP_166.2 //",
  "GP12mtp176pu:17674": "bhittvā gabhastibhiścaiva mahīṃ gatvā rasātalāt /",
  "GP12mtp176pu:17675": "pātālajalamādāya pibate rasamuttamam // MatsP_166.3 //",
  "GP12mtp176pu:17676": "mūtrāsṛkkledam anyacca yadasti prāṇiṣu dhruvam /",
  "GP12mtp176pu:17677": "tatsarvamaravindākṣa ādatte puruṣottamaḥ // MatsP_166.4 //",
  "GP12mtp176pu:17678": "vāyuśca balavānbhūtvā vidhunvāno 'khilaṃ jagat /",
  "GP12mtp176pu:17679": "prāṇāpānasamānādyān vāyūn ākarṣate hariḥ // MatsP_166.5 //",
  "GP12mtp176pu:17680": "tato devagaṇāḥ sarve bhūtānyeva ca yāni tu /",
  "GP12mtp176pu:17681": "gandho ghrāṇaṃ śarīraṃ ca pṛthivīṃ saṃśritā guṇāḥ // MatsP_166.6 //",
  "GP12mtp176pu:17682": "jihvā rasaśca snehaśca saṃśritāḥ salile guṇāḥ /",
  "GP12mtp176pu:17683": "rūpaṃ cakṣurvipākaśca jyotirevāśritā guṇāḥ // MatsP_166.7 //",
  "GP12mtp176pu:17684": "sparśaḥ prāṇaśca ceṣṭā ca pavane saṃśritā guṇāḥ /",
  "GP12mtp176pu:17685": "śabdaḥ śrotraṃ ca khānyeva gagane saṃśritā guṇāḥ // MatsP_166.8 //",
  "GP12mtp176pu:17686": "lokamāyā bhagavatā muhūrtena vināśitā /",
  "GP12mtp176pu:17687": "mano buddhiśca sarveṣāṃ kṣetrajñaśceti yaḥ śrutaḥ // MatsP_166.9 //",
  "GP12mtp176pu:17688": "taṃ vareṇyaṃ parameṣṭhī hṛṣīkeśamupāśritaḥ /",
  "GP12mtp176pu:17689": "tato bhagavatastasya raśmibhiḥ parivāritaḥ // MatsP_166.10 //",
  "GP12mtp176pu:17690": "vāyunākramyamāṇāsu drumaśākhāsu cāśritaḥ /",
  "GP12mtp176pu:17691": "teṣāṃ saṃgharṣaṇodbhūtaḥ pāvakaḥ śatadhā jvalan // MatsP_166.11 //",
  "GP12mtp176pu:17692": "adahacca tadā sarvaṃ vṛtaḥ saṃvartako 'nalaḥ /",
  "GP12mtp176pu:17693": "saparvatadrumāngulmāṃl latāvallīstṛṇāni ca // MatsP_166.12 //",
  "GP12mtp176pu:17694": "vimānāni ca divyāni purāṇi vividhāni ca /",
  "GP12mtp176pu:17695": "yāni cāśrayaṇīyāni tāni sarvāṇi so 'dahat // MatsP_166.12* //",
  "GP12mtp176pu:17696": "bhasmīkṛtya tataḥ sarvāṃl lokāṃllokagururhariḥ /",
  "GP12mtp176pu:17697": "bhūyo nirvāpayāmāsa yugāntena ca karmaṇā // MatsP_166.13 //",
  "GP12mtp176pu:17698": "sahasravṛṣṭiḥ śatadhā bhūtvā kṛṣṇo mahābalaḥ /",
  "GP12mtp176pu:17699": "divyatoyena haviṣā tarpayāmāsa medinīm // MatsP_166.14 //",
  "GP12mtp176pu:17700": "tataḥ kṣīranikāyena svādunā paramāmbhasā /",
  "GP12mtp176pu:17701": "śivena puṇyena mahī nirvāṇamagamatparam // MatsP_166.15 //",
  "GP12mtp176pu:17702": "tena rodhena saṃchannā payasāṃ varṣato dharā /",
  "GP12mtp176pu:17703": "ekārṇavajalībhūtā sarvasattvavivarjitā // MatsP_166.16 //",
  "GP12mtp176pu:17704": "mahāsattvānyapi vibhuṃ praviṣṭānyamitaujasam /",
  "GP12mtp176pu:17705": "naṣṭārkapavanākāśe sūkṣme jagati saṃvṛte // MatsP_166.17 //",
  "GP12mtp176pu:17706": "saṃśoṣamātmanā kṛtvā samudrānapi dehinaḥ /",
  "GP12mtp176pu:17707": "dagdhvā saṃplāvya ca tathā svapityekaḥ sanātanaḥ // MatsP_166.18 //",
  "GP12mtp176pu:17708": "paurāṇaṃ rūpamāsthāya svapityamitavikramaḥ /",
  "GP12mtp176pu:17709": "ekārṇavajalavyāpī yogī yogamupāśritaḥ // MatsP_166.19 //",
  "GP12mtp176pu:17710": "anekāni sahasrāṇi yugānyekārṇavāmbhasi /",
  "GP12mtp176pu:17711": "na cainaṃ kaścidavyaktaṃ vyaktaṃ veditumarhati // MatsP_166.20 //",
  "GP12mtp176pu:17712": "kaścaiva puruṣo nāma kiṃyogaḥ kaśca yogavān /",
  "GP12mtp176pu:17713": "asau kiyantaṃ kālaṃ ca ekārṇavavidhiṃ prabhuḥ // MatsP_166.21 //",
  "GP12mtp176pu:17714": "kariṣyatīti bhagavān iti kaścin na budhyate // MatsP_166.22 //",
  "GP12mtp176pu:17715": "na draṣṭā naiva gamitā na jñātā naiva pārśvagaḥ /",
  "GP12mtp176pu:17716": "tasya na jñāyate kiṃcit tamṛte devasattamam // MatsP_166.23 //",
  "GP12mtp176pu:17717": "nabhaḥ kṣitiṃ pavanam apaḥ prakāśakaṃ prajāpatiṃ bhuvanadharaṃ sureśvaram /",
  "GP12mtp176pu:17718": "pitāmahaṃ śrutinilayaṃ mahāmuniṃ praśāmya bhūyaḥ śayanaṃ hyarocayat // MatsP_166.24 //",
  "GP12mtp176pu:17719": "______________________________________________________",
  "GP12mtp176pu:17720": "Matsya-Purāṇa 167",
  "GP12mtp176pu:17721": "*matsya uvāca",
  "GP12mtp176pu:17722": "evamekārṇavībhūte śete lokemahādyutiḥ /",
  "GP12mtp176pu:17723": "pracchādya salilenorvīṃ haṃso nārāyaṇastadā // MatsP_167.1 //",
  "GP12mtp176pu:17724": "mahato rajaso madhye mahārṇavasaraḥsu vai /",
  "GP12mtp176pu:17725": "virajaskaṃ mahābāhum akṣayaṃ brahma yadviduḥ // MatsP_167.2 //",
  "GP12mtp176pu:17726": "ātmarūpaprakāśena tamasā saṃvṛtaḥ prabhuḥ /",
  "GP12mtp176pu:17727": "manaḥ sāttvikamādhāya yatra tatsatyamāsata // MatsP_167.3 //",
  "GP12mtp176pu:17728": "yāthātathyaṃ paraṃ jñānaṃ bhūtaṃ tadbrahmaṇā purā /",
  "GP12mtp176pu:17729": "rahasyāraṇyakoddiṣṭaṃ yaccaupaniṣadaṃ smṛtam // MatsP_167.4 //",
  "GP12mtp176pu:17730": "puruṣo yajña ityetad yatparaṃ parikīrtitam /",
  "GP12mtp176pu:17731": "yaścānyaḥ puruṣākhyaḥ syāt sa eṣa puruṣottamaḥ // MatsP_167.5 //",
  "GP12mtp176pu:17732": "ye ca yajñakarā viprā ye cartvija iti smṛtāḥ /",
  "GP12mtp176pu:17733": "asmādeva purā bhūtā yajñebhyaḥ śrūyatāṃ tathā // MatsP_167.6 //",
  "GP12mtp176pu:17734": "brahmāṇaṃ prathamaṃ vaktrād udgātāraṃ ca sāmagam /",
  "GP12mtp176pu:17735": "hotāramapi cādhvaryuṃ bāhubhyāmasṛjatprabhuḥ // MatsP_167.7 //",
  "GP12mtp176pu:17736": "brahmaṇo brāhmaṇācchaṃsi prastotāraṃ ca sarvaśaḥ /",
  "GP12mtp176pu:17737": "tau mitrāvaruṇau pṛṣṭhāt pratiprastārameva ca // MatsP_167.8 //",
  "GP12mtp176pu:17738": "udarātpratihartāraṃ potāraṃ caiva pārthiva /",
  "GP12mtp176pu:17739": "acchāvākamathorubhyāṃ neṣṭāraṃ caiva pārthiva // MatsP_167.9 //",
  "GP12mtp176pu:17740": "pāṇibhyāmatha cāgnīdhraṃ subrahmaṇyaṃ ca jānutaḥ /",
  "GP12mtp176pu:17741": "grāvastutaṃ tu pādābhyām unnetāraṃ ca yājuṣam // MatsP_167.10 //",
  "GP12mtp176pu:17742": "evamevaiṣa bhagavān ṣoḍaśaiva jagatpatiḥ /",
  "GP12mtp176pu:17743": "pravaktṝnsarvayajñānām ṛtvijo 'sṛjaduttamān // MatsP_167.11 //",
  "GP12mtp176pu:17744": "tadeṣa vai vedamayaḥ puruṣo yajñasaṃjñitaḥ /",
  "GP12mtp176pu:17745": "vedāścaitanmayāḥ sarve sāṅgopaniṣadakriyāḥ // MatsP_167.12 //",
  "GP12mtp176pu:17746": "svapityekārṇave caiva yadāścaryamabhūtpurā /",
  "GP12mtp176pu:17747": "śrūyatāṃ tadyathā viprā mārkaṇḍeyakutūhalam // MatsP_167.13 //",
  "GP12mtp176pu:17748": "gīrṇo bhagavatastasya kukṣāveva mahāmuniḥ /",
  "GP12mtp176pu:17749": "bahuvarṣasahasrāyus tasyaiva varatejasā // MatsP_167.14 //",
  "GP12mtp176pu:17750": "aṭaṃstīrthaprasaṅgena pṛthivīṃ tīrthagocarām /",
  "GP12mtp176pu:17751": "āśramāṇi ca puṇyāni devatāyatanāni ca // MatsP_167.15 //",
  "GP12mtp176pu:17752": "deśānrāṣṭrāṇi citrāṇi purāṇi vividhāni ca /",
  "GP12mtp176pu:17753": "japahomaparaḥ śāntas tapo ghoraṃ samāsthitaḥ // MatsP_167.16 //",
  "GP12mtp176pu:17754": "mārkaṇḍeyastatastasya śanairvaktrādviniḥsṛtaḥ /",
  "GP12mtp176pu:17755": "sa niṣkrāmanna cātmānaṃ jānīte devamāyayā // MatsP_167.17 //",
  "GP12mtp176pu:17756": "niṣkramyāpyasya vadanād ekārṇavamatho jagat /",
  "GP12mtp176pu:17757": "sarvatastamasācchannaṃ mārkaṇḍeyo 'nvavaikṣata // MatsP_167.18 //",
  "GP12mtp176pu:17758": "tasyotpannaṃ bhayaṃ tīvraṃ saṃśayaścātmajīvite /",
  "GP12mtp176pu:17759": "devadarśanasaṃhṛṣṭo vismayaṃ paramaṃ gataḥ // MatsP_167.19 //",
  "GP12mtp176pu:17760": "cintayañjalamadhyastho mārkaṇḍeyo viśaṅkitaḥ /",
  "GP12mtp176pu:17761": "kiṃ nu syānmama cinteyaṃ mohaḥ svapno 'nubhūyate // MatsP_167.20 //",
  "GP12mtp176pu:17762": "vyaktamanyatamo bhāvas teṣāṃ saṃbhāvito mama /",
  "GP12mtp176pu:17763": "na hīdṛśaṃ jagatkleśam ayuktaṃ satyamarhati // MatsP_167.21 //",
  "GP12mtp176pu:17764": "naṣṭacandrārkapavane naṣṭaparvatabhūtale /",
  "GP12mtp176pu:17765": "katamaḥ syādayaṃ loka iti cintāmavasthitaḥ // MatsP_167.22 //",
  "GP12mtp176pu:17766": "dadarśa cāpi puruṣaṃ svapantaṃ parvatopamam /",
  "GP12mtp176pu:17767": "salile 'rdhamatho magnaṃ jīmūtamiva sāgare // MatsP_167.23 //",
  "GP12mtp176pu:17768": "jvalantamiva tejobhir goyuktamiva bhāskaram /",
  "GP12mtp176pu:17769": "śarvaryāṃ jāgratamiva bhāsantaṃ svena tejasā // MatsP_167.24 //",
  "GP12mtp176pu:17770": "devaṃ draṣṭumihāyātaḥ ko bhavāniti vismayāt /",
  "GP12mtp176pu:17771": "tathaiva sa muniḥ kukṣiṃ punareva praveśitaḥ // MatsP_167.25 //",
  "GP12mtp176pu:17772": "sampraviṣṭaḥ punaḥ kukṣiṃ mārkaṇḍeyo 'tivismayaḥ /",
  "GP12mtp176pu:17773": "tathaiva tu punarbhūyo vijānansvapnadarśanam // MatsP_167.26 //",
  "GP12mtp176pu:17774": "sa tathaiva yathāpūrvaṃ yo dharāmaṭate purā /",
  "GP12mtp176pu:17775": "puṇyatīrthajalopetāṃ vividhānyāśramāṇi ca // MatsP_167.27 //",
  "GP12mtp176pu:17776": "kratubhiryajamānāśca samāptavaradakṣiṇān /",
  "GP12mtp176pu:17777": "apaśyaddevakukṣisthān yājakāñchataśo dvijān // MatsP_167.28 //",
  "GP12mtp176pu:17778": "sadvṛttamāsthitāḥ sarve varṇā brāhmaṇapūrvakāḥ /",
  "GP12mtp176pu:17779": "catvāraścāśramāḥ samyag yathoddiṣṭā mayā tava // MatsP_167.29 //",
  "GP12mtp176pu:17780": "evaṃ varṣaśataṃ sāgraṃ mārkaṇḍeyasya dhīmataḥ /",
  "GP12mtp176pu:17781": "carataḥ pṛthivīṃ sarvāṃ na kukṣyantaḥ samīkṣitaḥ // MatsP_167.30 //",
  "GP12mtp176pu:17782": "tataḥ kadācidatha vai punarvaktrādviniḥsṛtaḥ /",
  "GP12mtp176pu:17783": "suptaṃ nyagrodhaśākhāyāṃ bālamekaṃ niraikṣata // MatsP_167.31 //",
  "GP12mtp176pu:17784": "tathaivaikārṇavajale nīhāreṇāvṛtāmbare /",
  "GP12mtp176pu:17785": "avyagraḥ krīḍate loke sarvabhūtavivarjite // MatsP_167.32 //",
  "GP12mtp176pu:17786": "sa munirvismayāviṣṭaḥ kautūhalasamanvitaḥ /",
  "GP12mtp176pu:17787": "bālamādityasaṃkāśaṃ nāśaknodabhivīkṣitum // MatsP_167.33 //",
  "GP12mtp176pu:17788": "sa cintayaṃstathaikānte sthitvā salilasaṃnidhau /",
  "GP12mtp176pu:17789": "pūrvadṛṣṭamidaṃ mene śaṅkito devamāyayā // MatsP_167.34 //",
  "GP12mtp176pu:17790": "agādhasalile tasmin mārkaṇḍeyaḥ savismayaḥ /",
  "GP12mtp176pu:17791": "plavaṃstathārtim agamad bhayātsaṃtrastalocanaḥ // MatsP_167.35 //",
  "GP12mtp176pu:17792": "sa tasmai bhagavānāha svāgataṃ bālayogavān /",
  "GP12mtp176pu:17793": "babhāṣe meghatulyena svareṇa puruṣottamaḥ // MatsP_167.36 //",
  "GP12mtp176pu:17794": "mā bhairvatsa na bhetavyam ihaivāyāhi me 'ntikam /",
  "GP12mtp176pu:17795": "mārkaṇḍeyo munistvāha bālaṃ taṃ śramapīḍitaḥ // MatsP_167.37 //",
  "GP12mtp176pu:17796": "*mārkaṇḍeya uvāca",
  "GP12mtp176pu:17797": "ko māṃ nāmnā kīrtayati tapaḥ paribhavanmama /",
  "GP12mtp176pu:17798": "divyaṃ varṣasahasrākhyaṃ dharṣayanniva me vayaḥ // MatsP_167.38 //",
  "GP12mtp176pu:17799": "na hyeṣa vaḥ samācāro deveṣvapi mamocitaḥ /",
  "GP12mtp176pu:17800": "māṃ brahmāpi hi deveśo dīrghāyuriti bhāṣate // MatsP_167.39 //",
  "GP12mtp176pu:17801": "kastamo ghoramāsādya māmadya tyaktajīvitaḥ /",
  "GP12mtp176pu:17802": "mārkaṇḍeyeti māmuktvā mṛtyumīkṣitumarhati // MatsP_167.40 //",
  "GP12mtp176pu:17803": "*sūta uvāca",
  "GP12mtp176pu:17804": "evamābhāṣya taṃ krodhān mārkaṇḍeyo mahāmuniḥ /",
  "GP12mtp176pu:17805": "tathaiva bhagavānbhūyo babhāṣe madhusūdanaḥ // MatsP_167.41 //",
  "GP12mtp176pu:17806": "*śrībhagavān uvāca",
  "GP12mtp176pu:17807": "ahaṃ te janako vatsa hṛṣīkeśaḥ pitā guruḥ /",
  "GP12mtp176pu:17808": "āyuṣpradātā paurāṇaḥ kiṃ māṃ tvaṃ nopasarpasi // MatsP_167.42 //",
  "GP12mtp176pu:17809": "māṃ putrakāmaḥ prathamaṃ pitā te 'ṅgiraso muniḥ /",
  "GP12mtp176pu:17810": "pūrvamārādhayāmāsa tapastīvraṃ samāśritaḥ // MatsP_167.43 //",
  "GP12mtp176pu:17811": "tatastvāṃ ghoratapasā prāvṛṇodamitaujasam /",
  "GP12mtp176pu:17812": "uktavānahamātmasthaṃ maharṣim amitaujasam // MatsP_167.44 //",
  "GP12mtp176pu:17813": "kaḥ samutsahate cānyo yo na bhūtātmakātmajaḥ /",
  "GP12mtp176pu:17814": "draṣṭumekārṇavagataṃ krīḍantaṃ yogavartmanā // MatsP_167.45 //",
  "GP12mtp176pu:17815": "tataḥ prahṛṣṭavadano vismayotphullalocanaḥ /",
  "GP12mtp176pu:17816": "mūrdhni baddhāñjalipuṭo mārkaṇḍeyo mahātapāḥ // MatsP_167.46 //",
  "GP12mtp176pu:17817": "nāmagotre tataḥ procya dīrghāyurlokapūjitaḥ /",
  "GP12mtp176pu:17818": "tasmai bhagavate bhaktyā namaskāramathākarot // MatsP_167.47 //",
  "GP12mtp176pu:17819": "*mārkaṇḍeya uvāca",
  "GP12mtp176pu:17820": "iccheyaṃ tattvato māyām imāṃ jñātuṃ tavānagha /",
  "GP12mtp176pu:17821": "yadekārṇavamadhyasthaḥ śeṣe tvaṃ bālarūpavān // MatsP_167.48 //",
  "GP12mtp176pu:17822": "kiṃsaṃjñaścaiva bhagavāṃl loke vijñāyase prabho /",
  "GP12mtp176pu:17823": "tarkaye tvāṃ mahātmānaṃ ko hyanyaḥ sthātumarhati // MatsP_167.49 //",
  "GP12mtp176pu:17824": "*śrībhagavānuvāca",
  "GP12mtp176pu:17825": "ahaṃ nārāyaṇo brahman sarvabhūtavināśanaḥ /",
  "GP12mtp176pu:17826": "ahaṃ sahasraśīrṣākhyo yaḥ padairabhisaṃjñitaḥ // MatsP_167.50 //",
  "GP12mtp176pu:17827": "ādityavarṇaḥ puruṣo makhe brahmamayo makhaḥ /",
  "GP12mtp176pu:17828": "ahamagnirhavyavāho yādasāṃ patiravyayaḥ // MatsP_167.51 //",
  "GP12mtp176pu:17829": "ahamindrapade śakro varṣāṇāṃ parivatsaraḥ /",
  "GP12mtp176pu:17830": "ahaṃ yogī yugākhyasya yugāntāvarta eva ca // MatsP_167.52 //",
  "GP12mtp176pu:17831": "ahaṃ sarvāṇi sattvāni daivatānyakhilāni tu /",
  "GP12mtp176pu:17832": "bhujaṃgānāmahaṃ śeṣas tārkṣyo vai sarvapakṣiṇām // MatsP_167.53 //",
  "GP12mtp176pu:17833": "kṛtāntaḥ sarvabhūtānāṃ viśveṣāṃ kālasaṃjñitaḥ /",
  "GP12mtp176pu:17834": "ahaṃ dharmastapaścāhaṃ sarvāśramanivāsinām // MatsP_167.54 //",
  "GP12mtp176pu:17835": "ahaṃ caiva sariddivyā kṣīrodaśca mahārṇavaḥ /",
  "GP12mtp176pu:17836": "yattatsatyaṃ ca paramam ahamekaḥ prajāpatiḥ // MatsP_167.55 //",
  "GP12mtp176pu:17837": "ahaṃ sāṃkhyamahaṃ yogo 'pyahaṃ tatparamaṃ padam /",
  "GP12mtp176pu:17838": "ahamijyā kriyā cāham ahaṃ vidyādhipaḥ smṛtaḥ // MatsP_167.56 //",
  "GP12mtp176pu:17839": "ahaṃ jyotirahaṃ vāyur ahaṃ bhūmirahaṃ nabhaḥ /",
  "GP12mtp176pu:17840": "ahamāpaḥ samudrāśca nakṣatrāṇi diśo daśa // MatsP_167.57 //",
  "GP12mtp176pu:17841": "ahaṃ varṣamahaṃ somaḥ parjanyo 'hamahaṃ raviḥ /",
  "GP12mtp176pu:17842": "kṣīrodasāgare cāhaṃ samudre vaḍavāmukhaḥ // MatsP_167.58 //",
  "GP12mtp176pu:17843": "vahniḥ saṃvartako bhūtvā pibaṃstoyamayaṃ haviḥ /",
  "GP12mtp176pu:17844": "ahaṃ purāṇaḥ paramaṃ tathaivāhaṃ parāyaṇam // MatsP_167.59 //",
  "GP12mtp176pu:17845": "ahaṃ bhūtasya bhavyasya vartamānasya saṃbhavaḥ /",
  "GP12mtp176pu:17846": "yatkiṃcitpaśyase vipra yacchṛṇoṣi ca kiṃcana // MatsP_167.60 //",
  "GP12mtp176pu:17847": "yalloke cānubhavasi tatsarvaṃ māmanusmara /",
  "GP12mtp176pu:17848": "viśvaṃ sṛṣṭaṃ mayā pūrvaṃ sṛjyaṃ cādyāpi paśya mām // MatsP_167.61 //",
  "GP12mtp176pu:17849": "yuge yuge ca srakṣyāmi mārkaṇḍeyākhilaṃ jagat /",
  "GP12mtp176pu:17850": "tadetadakhilaṃ sarvaṃ mārkaṇḍeyāvadhāraya // MatsP_167.62 //",
  "GP12mtp176pu:17851": "śuśrūṣurmama dharmāṃśca kukṣau cara sukhaṃ mama /",
  "GP12mtp176pu:17852": "mama brahmā śarīrastho devaiśca ṛṣibhiḥ saha // MatsP_167.63 //",
  "GP12mtp176pu:17853": "vyaktamavyaktayogaṃ mām avagacchāsuradviṣam /",
  "GP12mtp176pu:17854": "ahamekākṣaro mantras tryakṣaraścaiva tārakaḥ // MatsP_167.64 //",
  "GP12mtp176pu:17855": "parastrivargād oṃkāras trivargārthanidarśanaḥ /",
  "GP12mtp176pu:17856": "evamādipurāṇeśo vadanneva mahāmatiḥ // MatsP_167.65 //",
  "GP12mtp176pu:17857": "vaktramāhṛtavānāśu mārkaṇḍeyaṃ mahāmunim /",
  "GP12mtp176pu:17858": "tato bhagavataḥ kukṣiṃ praviṣṭo munisattamaḥ // MatsP_167.66 //",
  "GP12mtp176pu:17859": "sa tasminsukhamekānte śuśrūṣurhaṃsamavyayam /",
  "GP12mtp176pu:17860": "yo 'hameva vividhatanuṃ pariśrito mahārṇave vyapagatacandrabhāskare /",
  "GP12mtp176pu:17861": "śanaiścaranprabhurapi haṃsasaṃjñito 'sṛjajjagadviharati kālaparyaye // MatsP_167.67 //",
  "GP12mtp176pu:17862": "______________________________________________________",
  "GP12mtp176pu:17863": "Matsya-Purāṇa 168",
  "GP12mtp176pu:17864": "*matsya uvāca",
  "GP12mtp176pu:17865": "āpavaḥ sa vibhurbhūtvā cārayāmāsa vai tapaḥ /",
  "GP12mtp176pu:17866": "chādayitvātmano dehaṃ yādasāṃ kulasaṃbhavam // MatsP_168.1 //",
  "GP12mtp176pu:17867": "tato mahātmātibalo matiṃ lokasya sarjane /",
  "GP12mtp176pu:17868": "mahatāṃ pañcabhūtānāṃ viśvo viśvamacintayat // MatsP_168.2 //",
  "GP12mtp176pu:17869": "tasya cintayamānasya nirvāte saṃsthite 'rṇave /",
  "GP12mtp176pu:17870": "nirākāśe toyamaye sūkṣme jagati gahvare // MatsP_168.3 //",
  "GP12mtp176pu:17871": "īṣatsaṃkṣobhayāmāsa so 'rṇavaṃ salilāśrayaḥ /",
  "GP12mtp176pu:17872": "anantarormibhiḥ sūkṣmam atha chidramabhūtpurā // MatsP_168.4 //",
  "GP12mtp176pu:17873": "śabdaṃ prati tadodbhūto mārutaśchidrasaṃbhavaḥ /",
  "GP12mtp176pu:17874": "sa labdhvāntaramakṣobhyo vyavardhata samīraṇaḥ // MatsP_168.5 //",
  "GP12mtp176pu:17875": "vivardhatā balavatā vegādvikṣobhito 'rṇavaḥ /",
  "GP12mtp176pu:17876": "tasyārṇavasya kṣubdhasya tasminnambhasi manthite /",
  "GP12mtp176pu:17877": "kṛṣṇavartmā samabhavat prabhurvaiśvānaro mahān // MatsP_168.6 //",
  "GP12mtp176pu:17878": "tataḥ saṃśoṣayāmāsa pāvakaḥ salilaṃ bahu /",
  "GP12mtp176pu:17879": "kṣayājjalanidheśchidram abhavadvistṛtaṃ nabhaḥ // MatsP_168.7 //",
  "GP12mtp176pu:17880": "ātmatejodbhavāḥ puṇyā āpo 'mṛtarasopamāḥ /",
  "GP12mtp176pu:17881": "ākāśaṃ chidrasambhūtaṃ vāyurākāśasaṃbhavaḥ // MatsP_168.8 //",
  "GP12mtp176pu:17882": "ābhyāṃ saṃgharṣaṇodbhūtaṃ pāvakaṃ vāyusaṃbhavam /",
  "GP12mtp176pu:17883": "dṛṣṭvā prīto mahādevo mahābhūtavibhāvanaḥ // MatsP_168.9 //",
  "GP12mtp176pu:17884": "dṛṣṭvā bhūtāni bhagavāṃl lokasṛṣṭyarthamuttamam /",
  "GP12mtp176pu:17885": "brahmaṇo janmasahitaṃ bahurūpo vyacintayat // MatsP_168.10 //",
  "GP12mtp176pu:17886": "caturyugābhisaṃkhyāte sahasrayugaparyaye /",
  "GP12mtp176pu:17887": "bahujanmā hi viśvātmā brahmaṇo havirucyate // MatsP_168.11 //",
  "GP12mtp176pu:17888": "yatpṛthivyāṃ dvijendrāṇāṃ tapasā bhāvitātmanām /",
  "GP12mtp176pu:17889": "jñānaṃ vṛṣṭaṃ tu viśvārthe yogināṃ yāti mukhyatām // MatsP_168.12 //",
  "GP12mtp176pu:17890": "taṃ yogavantaṃ vijñāya sampūrṇaiśvaryamuttamam /",
  "GP12mtp176pu:17891": "pade brahmaṇi viśveśaṃ nyayojayata yogavit // MatsP_168.13 //",
  "GP12mtp176pu:17892": "tatastasminmahātoye mahīśo hariracyutaḥ /",
  "GP12mtp176pu:17893": "jale krīḍaṃśca vidhivan modate sarvalokakṛt // MatsP_168.14 //",
  "GP12mtp176pu:17894": "padmaṃ nābhyudbhavaṃ caikaṃ samutpāditavāṃstadā /",
  "GP12mtp176pu:17895": "sahasraparṇaṃ virajaṃ bhāskarābhaṃ hiraṇmayam // MatsP_168.15 //",
  "GP12mtp176pu:17896": "hutāśanajvalitaśikhojjvalatprabham upasthitaṃ śaradamalārkatejasam /",
  "GP12mtp176pu:17897": "virājate kamalamudāravarcasaṃ mahātmanastanuruhacārudarśanam // MatsP_168.16 //",
  "GP12mtp176pu:17898": "______________________________________________________",
  "GP12mtp176pu:17899": "Matsya-Purāṇa 169",
  "GP12mtp176pu:17900": "*matsya uvāca",
  "GP12mtp176pu:17901": "atha yogavatāṃ śreṣṭham asṛjadbhūritejasam /",
  "GP12mtp176pu:17902": "sraṣṭāraṃ sarvalokānāṃ brahmāṇaṃ sarvatomukham // MatsP_169.1 //",
  "GP12mtp176pu:17903": "yasminhiraṇmaye padme bahuyojanavistṛtam /",
  "GP12mtp176pu:17904": "sarvatejoguṇamayaṃ pārthivairlakṣaṇairvṛtam // MatsP_169.2 //",
  "GP12mtp176pu:17905": "tacca padmaṃ purāṇajñāḥ pṛthivīrūpamuttamam /",
  "GP12mtp176pu:17906": "nārāyaṇasamudbhūtaṃ pravadanti maharṣayaḥ // MatsP_169.3 //",
  "GP12mtp176pu:17907": "yā padmā sā rasā devī pṛthivī paricakṣyate /",
  "GP12mtp176pu:17908": "ye padmasāraguravas tāndivyān parvatānviduḥ // MatsP_169.4 //",
  "GP12mtp176pu:17909": "himavantaṃ ca meruṃ ca nīlaṃ niṣadhameva ca /",
  "GP12mtp176pu:17910": "kailāsaṃ muñjavantaṃ ca tathānyaṃ gandhamādanam // MatsP_169.5 //",
  "GP12mtp176pu:17911": "puṇyaṃ triśikharaṃ caiva kāntaṃ mandarameva ca /",
  "GP12mtp176pu:17912": "udayaṃ piñjaraṃ caiva vindhyavantaṃ ca parvatam // MatsP_169.6 //",
  "GP12mtp176pu:17913": "ete devagaṇānāṃ ca siddhānāṃ ca mahātmanām /",
  "GP12mtp176pu:17914": "āśrayāḥ puṇyaśīlānāṃ sarvakāmaphalapradāḥ // MatsP_169.7 //",
  "GP12mtp176pu:17915": "eteṣāmantare deśo jambūdvīpa iti smṛtaḥ /",
  "GP12mtp176pu:17916": "jambūdvīpasya saṃsthānaṃ yajñiyā yatra vai kriyāḥ // MatsP_169.8 //",
  "GP12mtp176pu:17917": "ebhyo yatsravate toyaṃ divyāmṛtarasopamam /",
  "GP12mtp176pu:17918": "divyāstīrthaśatādhārāḥ suramyāḥ saritaḥ smṛtāḥ // MatsP_169.9 //",
  "GP12mtp176pu:17919": "smṛtāni yāni padmasya kesarāṇi samantataḥ /",
  "GP12mtp176pu:17920": "asaṃkhyeyāḥ pṛthivyāste viśve vai dhātuparvatāḥ // MatsP_169.10 //",
  "GP12mtp176pu:17921": "yāni padmasya parṇāni bhūrīṇi tu narādhipa /",
  "GP12mtp176pu:17922": "te durgamāḥ śailacitā mlecchadeśā vikalpitāḥ // MatsP_169.11 //",
  "GP12mtp176pu:17923": "yānyadhobhāgaparṇāni te nivāsāstu bhāgaśaḥ /",
  "GP12mtp176pu:17924": "daityānāmuragāṇāṃ ca pataṅgānāṃ ca pārthiva // MatsP_169.12 //",
  "GP12mtp176pu:17925": "teṣāṃ mahārṇavo yatra tadrasetyabhisaṃjñitam /",
  "GP12mtp176pu:17926": "mahāpātakakarmāṇo majjante yatra mānavāḥ // MatsP_169.13 //",
  "GP12mtp176pu:17927": "padmasyāntarato yattad ekārṇavagatā mahī /",
  "GP12mtp176pu:17928": "proktātha dikṣu sarvāsu catvāraḥ salilākarāḥ // MatsP_169.14 //",
  "GP12mtp176pu:17929": "evaṃ nārāyaṇasyārthe mahī puṣkarasaṃbhavā /",
  "GP12mtp176pu:17930": "prādurbhāvo 'pyayaṃ tasmān nāmnā puṣkarasaṃjñitaḥ // MatsP_169.15 //",
  "GP12mtp176pu:17931": "etasmātkāraṇāttajjñaiḥ purāṇaiḥ paramarṣibhiḥ /",
  "GP12mtp176pu:17932": "yājñikairvedadṛṣṭāntair yajñe padmavidhiḥ smṛtaḥ // MatsP_169.16 //",
  "GP12mtp176pu:17933": "evaṃ bhagavatā tena viśveṣāṃ dhāraṇāvidhiḥ /",
  "GP12mtp176pu:17934": "parvatānāṃ nadīnāṃ ca hradānāṃ caiva nirmitaḥ // MatsP_169.17 //",
  "GP12mtp176pu:17935": "vibhustathaivāpratimaprabhāvaḥ prabhākarābho varuṇaḥ sitadyutiḥ /",
  "GP12mtp176pu:17936": "śanaiḥ svayaṃbhūḥ śayanaṃ sṛjattadā jaganmayaṃ padmavidhiṃ mahārṇave // MatsP_169.18 //",
  "GP12mtp176pu:17937": "______________________________________________________",
  "GP12mtp176pu:17938": "Matsya-Purāṇa 170",
  "GP12mtp176pu:17939": "*matsya uvāca",
  "GP12mtp176pu:17940": "vighnastapasi sambhūto madhurnāma mahāsuraḥ /",
  "GP12mtp176pu:17941": "tenaiva ca sahodbhūto hy asuro nāma kaiṭabhaḥ // MatsP_170.1 //",
  "GP12mtp176pu:17942": "tau rajastamasau viṣṇoḥ sambhūtau tāmasau gaṇau /",
  "GP12mtp176pu:17943": "ekārṇave jagatsarvaṃ kṣobhayantau mahābalau // MatsP_170.2 //",
  "GP12mtp176pu:17944": "divyaraktāmbaradharau śvetadīptogradaṃṣṭriṇau /",
  "GP12mtp176pu:17945": "kirīṭakuṇḍalodagrau keyūravalayojjvalau // MatsP_170.3 //",
  "GP12mtp176pu:17946": "mahāvivṛtatāmrākṣau pīnoraskau mahābhujau /",
  "GP12mtp176pu:17947": "mahāgireḥ saṃhananau jaṅgamāviva parvatau // MatsP_170.4 //",
  "GP12mtp176pu:17948": "navameghapratīkāśāv ādityasadṛśānanau /",
  "GP12mtp176pu:17949": "vidyudābhau gadāgrābhyāṃ karābhyāmatibhīṣaṇau // MatsP_170.5 //",
  "GP12mtp176pu:17950": "tau pādayostu vinyāsād utkṣipantāvivārṇavam /",
  "GP12mtp176pu:17951": "kampayantāviva hariṃ śayānaṃ madhusūdanam // MatsP_170.6 //",
  "GP12mtp176pu:17952": "tau tatra vicarantau sma puṣkare viśvatomukham /",
  "GP12mtp176pu:17953": "yogināṃ śreṣṭhamāsādya dīptaṃ dadṛśatustadā // MatsP_170.7 //",
  "GP12mtp176pu:17954": "nārāyaṇasamājñātaṃ sṛjantamakhilāḥ prajāḥ /",
  "GP12mtp176pu:17955": "daivatāni ca viśvāni mānasānasurānṛṣīn // MatsP_170.8 //",
  "GP12mtp176pu:17956": "tatastāvūcatustatra brahmāṇamasurottamau /",
  "GP12mtp176pu:17957": "dīptau mumūrṣū saṃkruddhau roṣavyākulitekṣaṇau // MatsP_170.9 //",
  "GP12mtp176pu:17958": "kastvaṃ puṣkaramadhyasthaḥ sitoṣṇīṣaścaturbhujaḥ /",
  "GP12mtp176pu:17959": "ādhāya niyamaṃ mohād āste tvaṃ vigatajvaraḥ // MatsP_170.10 //",
  "GP12mtp176pu:17960": "ehyāgacchāvayor yuddhaṃ dehi tvaṃ kamalodbhava /",
  "GP12mtp176pu:17961": "āvābhyāṃ paramīśābhyām aśaktastvamihārṇave // MatsP_170.11 //",
  "GP12mtp176pu:17962": "tatra kaścodbhavastubhyaṃ kena vāsi na yojitaḥ /",
  "GP12mtp176pu:17963": "kaḥ sraṣṭā kaśca te goptā kena nāmnā vidhīyase // MatsP_170.12 //",
  "GP12mtp176pu:17964": "*brahmovāca",
  "GP12mtp176pu:17965": "eka ityucyate lokair avicintyaḥ sahasradṛk /",
  "GP12mtp176pu:17966": "tatsaṃyogena bhavatoḥ karma nāmāvagacchatām // MatsP_170.13 //",
  "GP12mtp176pu:17967": "*madhukaiṭabhāvūcatuḥ",
  "GP12mtp176pu:17968": "nāvayoḥ paramaṃ loke kiṃcidasti mahāmate /",
  "GP12mtp176pu:17969": "āvābhyāṃ chādyate viśvaṃ tamasā rajasātha vai // MatsP_170.14 //",
  "GP12mtp176pu:17970": "rajastamomayāvāvām ṛṣīṇām avalaṅghitau /",
  "GP12mtp176pu:17971": "chādyamānau dharmaśīlau dustarau sarvadehinām // MatsP_170.15 //",
  "GP12mtp176pu:17972": "āvābhyāmuhyate loko duṣkarābhyāṃ yuge yuge /",
  "GP12mtp176pu:17973": "āvāmarthaśca kāmaśca yajñaḥ svargaparigrahaḥ // MatsP_170.16 //",
  "GP12mtp176pu:17974": "sukhaṃ yatra mudā yuktaṃ yatra śrīḥ kīrtireva ca /",
  "GP12mtp176pu:17975": "yeṣāṃ yatkāṅkṣitaṃ caiva tattadāvāṃ vicintaya // MatsP_170.17 //",
  "GP12mtp176pu:17976": "*brahmovāca",
  "GP12mtp176pu:17977": "yatnād yogavato dṛṣṭyā yogaḥ pūrvaṃ mayārjitaḥ /",
  "GP12mtp176pu:17978": "taṃ samādhāya guṇavat sattvaṃ cāsmi samāśritaḥ // MatsP_170.18 //",
  "GP12mtp176pu:17979": "yaḥ paro yogamatimān yogākhyaḥ sattvameva ca /",
  "GP12mtp176pu:17980": "rajasastamasaścaiva yaḥ sraṣṭā viśvasaṃbhavaḥ // MatsP_170.19 //",
  "GP12mtp176pu:17981": "tato bhūtāni jāyante sāttvikānītarāṇi ca /",
  "GP12mtp176pu:17982": "sa eva hi yuvāṃ nāṃśe vaśī devo haniṣyati // MatsP_170.20 //",
  "GP12mtp176pu:17983": "svapanneva tataḥ śrīmān bahuyojanavistṛtam /",
  "GP12mtp176pu:17984": "bāhuṃ nārāyaṇo brahmā kṛtavānātmamāyayā // MatsP_170.21 //",
  "GP12mtp176pu:17985": "kṛṣyamāṇau tatastasya bāhunā bāhuśālinaḥ /",
  "GP12mtp176pu:17986": "ceratustau vigalitau śakunāviva pīvarau // MatsP_170.22 //",
  "GP12mtp176pu:17987": "tatastāvāhaturgatvā tadā devaṃ sanātanam /",
  "GP12mtp176pu:17988": "padmanābhaṃ hṛṣīkeśaṃ praṇipatya sthitāvubhau // MatsP_170.23 //",
  "GP12mtp176pu:17989": "jānīvastvāṃ viśvayoniṃ tvāmekaṃ puruṣottamam /",
  "GP12mtp176pu:17990": "tvamāvāṃ pāhi hetvartham idaṃ nau buddhikāraṇam // MatsP_170.24 //",
  "GP12mtp176pu:17991": "amoghadarśanaḥ sa tvaṃ yatastvāṃ vidvaḥ śāśvatam /",
  "GP12mtp176pu:17992": "tatastvāmāgatāvāvām abhitaḥ prasamīkṣitum // MatsP_170.25 //",
  "GP12mtp176pu:17993": "tadicchāmo varaṃ deva tvatto 'dbhutam ariṃdama /",
  "GP12mtp176pu:17994": "amoghadarśano 'si tvaṃ namaste samitiṃjaya // MatsP_170.26 //",
  "GP12mtp176pu:17995": "*śrībhagavānuvāca",
  "GP12mtp176pu:17996": "kimarthaṃ hi drutaṃ brūtaṃ varaṃ hyasurasattamau /",
  "GP12mtp176pu:17997": "dattāyuṣkau punarbhūyo raho jīvitum icchathaḥ // MatsP_170.27 //",
  "GP12mtp176pu:17998": "*madhukaiṭabhāvūcatuḥ",
  "GP12mtp176pu:17999": "yasminna kaścinmṛtavān deva tasminprabho vadham /",
  "GP12mtp176pu:18000": "tamicchāvo vadhaścaiva tvatto no 'stu mahāvrata // MatsP_170.28 //",
  "GP12mtp176pu:18001": "*śrībhagavānuvāca",
  "GP12mtp176pu:18002": "bāḍhaṃ yuvāṃ tu pravarau bhaviṣyatkālasaṃbhave /",
  "GP12mtp176pu:18003": "bhaviṣyato na saṃdehaḥ satyametadbravīmi vām // MatsP_170.29 //",
  "GP12mtp176pu:18004": "varaṃ pradāyātha mahāsurābhyāṃ sanātano viśvavaraḥ surottamaḥ /",
  "GP12mtp176pu:18005": "rajastamovargabhavāyanau yamau mamantha tāvūrutalena vai prabhuḥ // MatsP_170.30 //",
  "GP12mtp176pu:18006": "______________________________________________________",
  "GP12mtp176pu:18007": "Matsya-Purāṇa 171",
  "GP12mtp176pu:18008": "*matsya uvāca",
  "GP12mtp176pu:18009": "sthitvā ca tasminkamale brahmā brahmavidāṃ varaḥ /",
  "GP12mtp176pu:18010": "ūrdhvabāhurmahātejās tapo ghoraṃ samāśritaḥ // MatsP_171.1 //",
  "GP12mtp176pu:18011": "prajvalanniva tejobhir bhābhiḥ svābhistamonudaḥ /",
  "GP12mtp176pu:18012": "babhāse sarvadharmasthaḥ sahasrāṃśurivāṃśubhiḥ // MatsP_171.2 //",
  "GP12mtp176pu:18013": "athānyadrūpamāsthāya śaṃbhurnārāyaṇo 'vyayaḥ /",
  "GP12mtp176pu:18014": "ājagāma mahātejā yogācāryo mahāyaśāḥ // MatsP_171.3 //",
  "GP12mtp176pu:18015": "sāṃkhyācāryo hi matimān kapilo brāhmaṇo varaḥ /",
  "GP12mtp176pu:18016": "ubhāvapi mahātmānau stuvantau kṣetratatparau // MatsP_171.4 //",
  "GP12mtp176pu:18017": "tau prāptāvūcatustatra brahmāṇamamitaujasam /",
  "GP12mtp176pu:18018": "parāvaraviśeṣajñau pūjitau ca maharṣibhiḥ // MatsP_171.5 //",
  "GP12mtp176pu:18019": "brahmātmadṛḍhabandhaśca viśālo jagadāsthitaḥ /",
  "GP12mtp176pu:18020": "grāmaṇīḥ sarvabhūtānāṃ brahmā trailokyapūjitaḥ // MatsP_171.6 //",
  "GP12mtp176pu:18021": "tayostadvacanaṃ śrutvā brahmābhyāhṛtayogavit /",
  "GP12mtp176pu:18022": "trīnimān kṛtavāṃllokān yatheyaṃ brahmaṇaḥ śrutiḥ // MatsP_171.7 //",
  "GP12mtp176pu:18023": "putraṃ ca śaṃbhave caikaṃ samutpāditavānṛṣiḥ /",
  "GP12mtp176pu:18024": "tasyāgre vāgyatastasthau brahmā tāmasamavyayam // MatsP_171.8 //",
  "GP12mtp176pu:18025": "sotpannamātro brahmāṇam uktavānmānasaḥ sutaḥ /",
  "GP12mtp176pu:18026": "kiṃ kurmastava sāhāyyaṃ bravītu bhagavānṛṣiḥ // MatsP_171.9 //",
  "GP12mtp176pu:18027": "*brahmovāca",
  "GP12mtp176pu:18028": "ya eṣa kapilo brahma nārāyaṇamayastathā /",
  "GP12mtp176pu:18029": "vadate bhavatastattvaṃ tatkuruṣva mahāmate // MatsP_171.10 //",
  "GP12mtp176pu:18030": "brahmaṇastu tadarthaṃ tu tadā bhūyaḥ samutthitaḥ /",
  "GP12mtp176pu:18031": "śuśrūṣurasmi yuvayoḥ kiṃ karomi kṛtāñjaliḥ // MatsP_171.11 //",
  "GP12mtp176pu:18032": "*śrībhagavānuvāca",
  "GP12mtp176pu:18033": "yatsatyamakṣaraṃ brahma hy aṣṭādaśavidhaṃ tu tat /",
  "GP12mtp176pu:18034": "yatsatyaṃ yadṛtaṃ tattu paraṃ padamanusmara // MatsP_171.12 //",
  "GP12mtp176pu:18035": "etadvaco niśamyaiva yayau sa diśamuttarām /",
  "GP12mtp176pu:18036": "gatvā ca tatra brahmatvam agamajjñānatejasā // MatsP_171.13 //",
  "GP12mtp176pu:18037": "tato brahmā bhuvaṃ nāma dvitīyamasṛjatprabhuḥ /",
  "GP12mtp176pu:18038": "saṃkalpayitvā manasā tameva ca mahāmanāḥ // MatsP_171.14 //",
  "GP12mtp176pu:18039": "tataḥ so 'thābravīdvākyaṃ kiṃ karomi pitāmaha /",
  "GP12mtp176pu:18040": "pitāmahasamājñāto brahmāṇaṃ samupasthitaḥ // MatsP_171.15 //",
  "GP12mtp176pu:18041": "brahmābhyāsaṃ tu kṛtavān bhuvaśca pṛthivīṃ gataḥ /",
  "GP12mtp176pu:18042": "prāptaśca paramaṃ sthānaṃ sa tayoḥ pārśvamāgataḥ // MatsP_171.16 //",
  "GP12mtp176pu:18043": "tasminnapi gate putre tṛtīyamasṛjatprabhuḥ /",
  "GP12mtp176pu:18044": "mokṣapravṛttikuśalaṃ bhūrbhuvaṃ nāmato vibhum // MatsP_171.17 //",
  "GP12mtp176pu:18045": "gopatitvaṃ samāsādya tayorevāgamadgatim /",
  "GP12mtp176pu:18046": "evaṃ putrāstrayo 'pyeta uktāḥ śaṃbhormahātmanaḥ // MatsP_171.18 //",
  "GP12mtp176pu:18047": "tāngṛhītvā sutāṃstasya prayātaḥ svārjitāṃ gatim /",
  "GP12mtp176pu:18048": "nārāyaṇaśca bhagavān kapilaśca yatīśvaraḥ // MatsP_171.19 //",
  "GP12mtp176pu:18049": "yaṃ kālaṃ tau gatau muktau brahmā taṃ kālameva hi /",
  "GP12mtp176pu:18050": "tato ghoratamaṃ bhūyaḥ saṃśritaḥ paramaṃ vratam // MatsP_171.20 //",
  "GP12mtp176pu:18051": "na reme 'tha tato brahmā prabhurekastapaścaran /",
  "GP12mtp176pu:18052": "śarīrārdhāttato bhāryāṃ samutpāditavāñchubhām // MatsP_171.21 //",
  "GP12mtp176pu:18053": "tapasā tejasā caiva varcasā niyamena ca /",
  "GP12mtp176pu:18054": "sadṛśīmātmano devīṃ samarthāṃ lokasarjane // MatsP_171.22 //",
  "GP12mtp176pu:18055": "tayā samāhitastatra reme brahmā tapaścaran /",
  "GP12mtp176pu:18056": "tato jagāda tripadāṃ gāyatrīṃ vedapūjitām // MatsP_171.23 //",
  "GP12mtp176pu:18057": "sṛjanprajānāṃ patayaḥ sāgarāṃścāsṛjadvibhuḥ /",
  "GP12mtp176pu:18058": "aparāṃścaiva caturo vedāngāyatrisaṃbhavān // MatsP_171.24 //",
  "GP12mtp176pu:18059": "ātmanaḥ sadṛśānputrān asṛjadvai pitāmahaḥ /",
  "GP12mtp176pu:18060": "viśve prajānāṃ patayo yebhyo lokā viniḥsṛtāḥ // MatsP_171.25 //",
  "GP12mtp176pu:18061": "viśveśaṃ prathamaṃ tāvan mahātāpasamātmajam /",
  "GP12mtp176pu:18062": "sarvamantrahitaṃ puṇyaṃ nāmnā dharmaṃ sa sṛṣṭavān // MatsP_171.26 //",
  "GP12mtp176pu:18063": "dakṣaṃ marīcimatriṃ ca pulastyaṃ pulahaṃ kratum /",
  "GP12mtp176pu:18064": "vasiṣṭhaṃ gautamaṃ caiva bhṛgumaṅgirasaṃ manum // MatsP_171.27 //",
  "GP12mtp176pu:18065": "athaivādbhutamityete jñeyāḥ paitāmaharṣayaḥ /",
  "GP12mtp176pu:18066": "trayodaśaguṇaṃ dharmam ālabhanta maharṣayaḥ // MatsP_171.28 //",
  "GP12mtp176pu:18067": "aditirditirdanuḥ kālā anāyuḥ siṃhikā muniḥ /",
  "GP12mtp176pu:18068": "tāmrā krodhātha suratā vinatā kadrureva ca // MatsP_171.29 //",
  "GP12mtp176pu:18069": "dakṣasyāpatyametā vai kanyā dvādaśa pārthiva /",
  "GP12mtp176pu:18070": "marīceḥ kaśyapaḥ putras tapasā nirmitaḥ kila // MatsP_171.30 //",
  "GP12mtp176pu:18071": "tasmai kanyā dvādaśānyā dakṣastāḥ pradadau tadā /",
  "GP12mtp176pu:18072": "nakṣatrāṇi ca somāya tadā vai dattavānṛṣiḥ // MatsP_171.31 //",
  "GP12mtp176pu:18073": "rohiṇyādīni sarvāṇi puṇyāni ravinandana /",
  "GP12mtp176pu:18074": "lakṣmīrmarutvatī sādhyā viśveśā ca matā śubhā // MatsP_171.32 //",
  "GP12mtp176pu:18075": "devī sarasvatī caiva brahmaṇā nirmitāḥ purā /",
  "GP12mtp176pu:18076": "etāḥ pañca variṣṭhā vai suraśreṣṭhāya pārthiva // MatsP_171.33 //",
  "GP12mtp176pu:18077": "dattā bhadrāya dharmāya brahmaṇā dṛṣṭakarmaṇā /",
  "GP12mtp176pu:18078": "yā tu rūpavatī patnī brahmaṇaḥ kāmarūpiṇī // MatsP_171.34 //",
  "GP12mtp176pu:18079": "surabhiḥ sā hitā bhūtvā brahmāṇaṃ samupasthitā /",
  "GP12mtp176pu:18080": "tatastāmagamadbrahmā maithunaṃ lokapūjitaḥ // MatsP_171.35 //",
  "GP12mtp176pu:18081": "lokasarjanahetujño gavāmarthāya sattamaḥ /",
  "GP12mtp176pu:18082": "jajñire ca sutāstasyāṃ vipulā dhūmasaṃnibhāḥ // MatsP_171.36 //",
  "GP12mtp176pu:18083": "naktasaṃdhyābhrasaṃkāśāḥ prādahaṃstigmatejasaḥ /",
  "GP12mtp176pu:18084": "te rudanto dravantaśca garhayantaḥ pitāmaham // MatsP_171.37 //",
  "GP12mtp176pu:18085": "rodanādravaṇāccaiva rudrā iti tataḥ smṛtāḥ /",
  "GP12mtp176pu:18086": "nirṛtiścaiva śaṃbhurvai tṛtīyaścāparājitaḥ // MatsP_171.38 //",
  "GP12mtp176pu:18087": "mṛgavyādhaḥ kapardī ca dahano 'theśvaraśca vai /",
  "GP12mtp176pu:18088": "ahirbudhnyaśca bhagavān kapālī cāpi piṅgalaḥ // MatsP_171.39 //",
  "GP12mtp176pu:18089": "senānīśca mahātejā rudrāstvekādaśa smṛtāḥ /",
  "GP12mtp176pu:18090": "tasyāmeva surabhyāṃ ca gāvo yajñeśvarāśca vai // MatsP_171.40 //",
  "GP12mtp176pu:18091": "prakṛṣṭāśca tathā māyāḥ surabhyāḥ paśavo 'kṣarāḥ /",
  "GP12mtp176pu:18092": "ajāścaiva tu haṃsāśca tathaivāmṛtamuttamam // MatsP_171.41 //",
  "GP12mtp176pu:18093": "oṣadhyaḥ pravarāyāśca surasyāstāḥ samutthitāḥ /",
  "GP12mtp176pu:18094": "dharmāllakṣmīstathā kāmaṃ sādhyā sādhyānvyajāyata // MatsP_171.42 //",
  "GP12mtp176pu:18095": "bhavaṃ ca prabhavaṃ caiva hīśaṃ cāsurahaṃ tathā /",
  "GP12mtp176pu:18096": "aruṇaṃ cāruṇiṃ caiva viśvāvasubaladhruvau // MatsP_171.43 //",
  "GP12mtp176pu:18097": "haviṣyaṃ ca vitānaṃ ca vidhānaśamitāvapi /",
  "GP12mtp176pu:18098": "vatsaraṃ caiva bhūtiṃ ca sarvāsuraniṣūdanam // MatsP_171.44 //",
  "GP12mtp176pu:18099": "suparvāṇaṃ bṛhatkāntiḥ sādhyā lokanamaskṛtāḥ /",
  "GP12mtp176pu:18100": "vāsavānugatā devī janayāmāsa vai surān // MatsP_171.45 //",
  "GP12mtp176pu:18101": "varaṃ vai prathamaṃ devaṃ dvitīyaṃ dhruvamavyayam /",
  "GP12mtp176pu:18102": "viśvāvasuṃ tṛtīyaṃ ca caturthaṃ somamīśvaram // MatsP_171.46 //",
  "GP12mtp176pu:18103": "tato 'nurūpamāyaṃ ca yamastasmādanantaram /",
  "GP12mtp176pu:18104": "saptamaṃ ca tathā vāyum aṣṭamaṃ nirṛtiṃ vasum // MatsP_171.47 //",
  "GP12mtp176pu:18105": "dharmasyāpatyam etadvai sudevyāṃ samajāyata /",
  "GP12mtp176pu:18106": "viśve devāśca viśvāyāṃ dharmājjātā iti śrutiḥ // MatsP_171.48 //",
  "GP12mtp176pu:18107": "dakṣaścaiva mahābāhuḥ puṣkarasvana eva ca /",
  "GP12mtp176pu:18108": "cākṣuṣastu manuścaiva tathā madhumahoragau // MatsP_171.49 //",
  "GP12mtp176pu:18109": "viśrāntakavapurbālo viṣkambhaśca mahāyaśāḥ /",
  "GP12mtp176pu:18110": "garuḍaścātisattvaujā bhāskarapratimadyutiḥ // MatsP_171.50 //",
  "GP12mtp176pu:18111": "viśvāndevāndevamātā viśveśājanayat sutān /",
  "GP12mtp176pu:18112": "marutvatī marutvato devānajanayatsutān // MatsP_171.51 //",
  "GP12mtp176pu:18113": "agniṃ cakṣuṃ ravirjyotiḥ sāvitraṃ mitrameva ca /",
  "GP12mtp176pu:18114": "amaraṃ śaravṛṣṭiṃ ca sukarṣaṃ ca mahābhujam // MatsP_171.52 //",
  "GP12mtp176pu:18115": "virājaṃ caiva vācaṃ ca viśvāvasumatiṃ tathā /",
  "GP12mtp176pu:18116": "aśvamitraṃ citraraśmiṃ tathā niṣadhanaṃ nṛpa // MatsP_171.53 //",
  "GP12mtp176pu:18117": "hūyantaṃ vāḍavaṃ caiva cāritraṃ mandapannagam /",
  "GP12mtp176pu:18118": "bṛhantaṃ vai bṛhadrūpaṃ tathā vai pūtanānugam // MatsP_171.54 //",
  "GP12mtp176pu:18119": "marutvatī purā jajña etānvai marutāṃ gaṇān /",
  "GP12mtp176pu:18120": "aditiḥ kaśyapājjajña ādityāndvādaśaiva hi // MatsP_171.55 //",
  "GP12mtp176pu:18121": "indro viṣṇurbhagastvaṣṭā varuṇo hyaryamā raviḥ /",
  "GP12mtp176pu:18122": "pūṣā mitraśca dhanado dhātā parjanya eva ca // MatsP_171.56 //",
  "GP12mtp176pu:18123": "ityete dvādaśādityā variṣṭhāstridivaukasaḥ /",
  "GP12mtp176pu:18124": "ādityasya sarasvatyāṃ jajñāte dvau sutau varau // MatsP_171.57 //",
  "GP12mtp176pu:18125": "tapaḥśreṣṭhau guṇaśreṣṭhau tridivasyāpi saṃmatau /",
  "GP12mtp176pu:18126": "danustu dānavāñjajñe ditirdaityānvyajāyata // MatsP_171.58 //",
  "GP12mtp176pu:18127": "kālā tu vai kālakeyān asurānsurasā tu vai /",
  "GP12mtp176pu:18128": "anāyuṣāyāstanayā vyādhayaḥ sumahābalāḥ // MatsP_171.59 //",
  "GP12mtp176pu:18129": "siṃhikā grahamātā vai gandharvajananī muniḥ /",
  "GP12mtp176pu:18130": "tāmrā tvapsarasāṃ mātā puṇyānāṃ bhāratodbhava // MatsP_171.60 //",
  "GP12mtp176pu:18131": "krodhāyāḥ sarvabhūtāni piśācāścaiva pārthiva /",
  "GP12mtp176pu:18132": "jajñe yakṣagaṇāṃścaiva rākṣasāṃśca viśāṃpate // MatsP_171.61 //",
  "GP12mtp176pu:18133": "catuṣpadāni sattvāni tathā gāvastu saurabhāḥ /",
  "GP12mtp176pu:18134": "suparṇānpakṣiṇaścaiva vinatā ca vyajāyata // MatsP_171.62 //",
  "GP12mtp176pu:18135": "mahīdharānsarvanāgān devī kadrūrvyajāyata /",
  "GP12mtp176pu:18136": "evaṃ vṛddhiṃ samagaman viśve lokāḥ paraṃtapa // MatsP_171.63 //",
  "GP12mtp176pu:18137": "tadā vai pauṣkaro rājan prādurbhāvo mahātmanaḥ /",
  "GP12mtp176pu:18138": "prādurbhāvaḥ pauṣkaraste mayā dvaipāyaneritaḥ // MatsP_171.64 //",
  "GP12mtp176pu:18139": "purāṇaḥ puruṣaścaiva mayā viṣṇurhariḥ prabhuḥ /",
  "GP12mtp176pu:18140": "kathitaste 'nupūrveṇa saṃstutaḥ paramarṣibhiḥ // MatsP_171.65 //",
  "GP12mtp176pu:18141": "yaścedamagryaṃ śṛṇuyāt purāṇaṃ sadā naraḥ parvasu gauraveṇa /",
  "GP12mtp176pu:18142": "avāpya lokānsa hi vītarāgaḥ paratra ca svargaphalāni bhuṅkte // MatsP_171.66 //",
  "GP12mtp176pu:18143": "cakṣuṣā manasā vācā karmaṇā ca caturvidham /",
  "GP12mtp176pu:18144": "prasādayati yaḥ kṛṣṇaṃ taṃ kṛṣṇo 'nuprasīdati // MatsP_171.67 //",
  "GP12mtp176pu:18145": "rājā ca labhate rājyam adhanaścottamaṃ dhanam /",
  "GP12mtp176pu:18146": "kṣīṇāyurlabhate cāyuḥ putrakāmaḥ sutaṃ tathā // MatsP_171.68 //",
  "GP12mtp176pu:18147": "yajñā vedāstathā kāmās tapāṃsi vividhāni ca /",
  "GP12mtp176pu:18148": "prāpnoti vividhaṃ puṇyaṃ viṣṇubhakto dhanāni ca // MatsP_171.69 //",
  "GP12mtp176pu:18149": "yadyatkāmayate kiṃcit tattallokeśvarād bhavet /",
  "GP12mtp176pu:18150": "sarvaṃ vihāya ya imaṃ paṭhetpauṣkarakaṃ hareḥ // MatsP_171.70 //",
  "GP12mtp176pu:18151": "prādurbhāvaṃ nṛpaśreṣṭha na tasya hyaśubhaṃ bhavet /",
  "GP12mtp176pu:18152": "eṣa pauṣkarako nāma prādurbhāvo mahātmanaḥ /",
  "GP12mtp176pu:18153": "kīrtitaste mahābhāga vyāsaśrutinidarśanāt // MatsP_171.71 //",
  "GP12mtp176pu:18154": "______________________________________________________",
  "GP12mtp176pu:18155": "Matsya-Purāṇa 172",
  "GP12mtp176pu:18156": "*matsya uvāca",
  "GP12mtp176pu:18157": "viṣṇutvaṃ śṛṇu viṣṇośca haritvaṃ ca kṛte yuge /",
  "GP12mtp176pu:18158": "vaikuṇṭhatvaṃ ca deveṣu kṛṣṇatvaṃ mānuṣeṣu ca // MatsP_172.1 //",
  "GP12mtp176pu:18159": "īśvarasya hi tasyaiṣā karmaṇāṃ gahanā gatiḥ /",
  "GP12mtp176pu:18160": "saṃpratyatītānbhavyāṃśca śṛṇu rājanyathātatham // MatsP_172.2 //",
  "GP12mtp176pu:18161": "avyakto vyaktaliṅgastho ya eṣa bhagavānprabhuḥ /",
  "GP12mtp176pu:18162": "nārāyaṇo hyanantātmā prabhavo 'vyaya eva ca // MatsP_172.3 //",
  "GP12mtp176pu:18163": "eṣa nārāyaṇo bhūtvā harirāsītsanātanaḥ /",
  "GP12mtp176pu:18164": "brahmā vāyuśca somaśca dharmaḥ śakro bṛhaspatiḥ // MatsP_172.4 //",
  "GP12mtp176pu:18165": "aditerapi putratvam eva yāti yuge yuge /",
  "GP12mtp176pu:18166": "eṣa viṣṇuriti khyāta indrasyāvarajo vibhuḥ // MatsP_172.5 //",
  "GP12mtp176pu:18167": "prasādajaṃ hyasya vibhor adityāḥ putrakāraṇam /",
  "GP12mtp176pu:18168": "vadhārthaṃ suraśatrūṇāṃ daityadānavarakṣasām // MatsP_172.6 //",
  "GP12mtp176pu:18169": "pradhānātmā purā hyeṣa brahmāṇamasṛjatprabhuḥ /",
  "GP12mtp176pu:18170": "so 'sṛjatpūrvapuruṣaḥ purākalpe prajāpatīn // MatsP_172.7 //",
  "GP12mtp176pu:18171": "asṛjanmānavāṃstatra brahmavaṃśānanuttamān /",
  "GP12mtp176pu:18172": "tebhyo 'bhavanmahātmabhyo bahudhā brahma śāśvatam // MatsP_172.8 //",
  "GP12mtp176pu:18173": "etadāścaryabhūtasya viṣṇoḥ karmānukīrtanam /",
  "GP12mtp176pu:18174": "kīrtanīyasya lokeṣu kīrtyamānaṃ nibodha me // MatsP_172.9 //",
  "GP12mtp176pu:18175": "vṛte vṛtravadhe tatra vartamāne kṛte yuge /",
  "GP12mtp176pu:18176": "āsīttrailokyavikhyātaḥ saṅgrāmastārakāmayaḥ // MatsP_172.10 //",
  "GP12mtp176pu:18177": "yatra te dānavā ghorāḥ sarve saṅgrāmadurjayāḥ /",
  "GP12mtp176pu:18178": "ghnanti devagaṇānsarvān sayakṣoragarākṣasān // MatsP_172.11 //",
  "GP12mtp176pu:18179": "te vadhyamānā vimukhāḥ kṣīṇapraharaṇā raṇe /",
  "GP12mtp176pu:18180": "trātāraṃ manasā jagmur devaṃ nārāyaṇaṃ prabhum // MatsP_172.12 //",
  "GP12mtp176pu:18181": "etasminnantare meghā nirvāṇāṅgāravarcasaḥ /",
  "GP12mtp176pu:18182": "sārkacandragrahagaṇaṃ chādayanto nabhastalam // MatsP_172.13 //",
  "GP12mtp176pu:18183": "caṇḍā vidyudgaṇopetā ghoranirhrādakāriṇaḥ /",
  "GP12mtp176pu:18184": "anyonyavegābhihatāḥ pravavuḥ saha mārutāḥ // MatsP_172.14 //",
  "GP12mtp176pu:18185": "dīptatoyāśanipanair vajravegānalānilaiḥ /",
  "GP12mtp176pu:18186": "ravaiḥ sughorairutpātair dahyamānam ivāmbaram // MatsP_172.15 //",
  "GP12mtp176pu:18187": "tata ulkāsahasrāṇi nipetuḥ khagatānyapi /",
  "GP12mtp176pu:18188": "divyāni ca vimānāni prapatantyutpatanti ca // MatsP_172.16 //",
  "GP12mtp176pu:18189": "caturyugāntaparyāye lokānāṃ yadbhayaṃ bhavet /",
  "GP12mtp176pu:18190": "arūpavanti rūpāṇi tasminnutpātalakṣaṇe // MatsP_172.17 //",
  "GP12mtp176pu:18191": "jātaṃ ca niṣprabhaṃ sarvaṃ na prājñāyata kiṃcana /",
  "GP12mtp176pu:18192": "timiraughaparikṣiptā na rejuśca diśo daśa // MatsP_172.18 //",
  "GP12mtp176pu:18193": "viveśa rūpiṇī kālī kālameghāvaguṇṭhitā /",
  "GP12mtp176pu:18194": "dyaurna bhātyabhibhūtārkā ghoreṇa tamasāvṛtā // MatsP_172.19 //",
  "GP12mtp176pu:18195": "tānghanaughānsa timirān dorbhyāmākṣipya sa prabhuḥ /",
  "GP12mtp176pu:18196": "vapuḥ saṃdarśayāmāsa divyaṃ kṛṣṇavapurhariḥ // MatsP_172.20 //",
  "GP12mtp176pu:18197": "balāhakāñjananibhaṃ balāhakatanūruham /",
  "GP12mtp176pu:18198": "tejasā vapuṣā caiva kṛṣṇaṃ kṛṣṇamivācalam // MatsP_172.21 //",
  "GP12mtp176pu:18199": "dīptapītāmbaradharaṃ taptakāñcanabhūṣaṇam /",
  "GP12mtp176pu:18200": "dhūmāndhakāravapuṣaṃ yugāntāgnimivotthitam // MatsP_172.22 //",
  "GP12mtp176pu:18201": "caturdviguṇapīnāṃsaṃ kirīṭacchannamūrdhajam /",
  "GP12mtp176pu:18202": "babhau cāmīkaraprakhyair āyudhairupaśobhitam // MatsP_172.23 //",
  "GP12mtp176pu:18203": "candrārkakiraṇoddyotaṃ girikūṭamivocchritam /",
  "GP12mtp176pu:18204": "nandakānanditakaraṃ śarāśīviṣadhāriṇam // MatsP_172.24 //",
  "GP12mtp176pu:18205": "śakticitrabalodagraṃ śaṅkhacakragadādharam /",
  "GP12mtp176pu:18206": "viṣṇuśailaṃ kṣamāmūlaṃ śrīvṛkṣaṃ śārṅgaśṛṅgiṇam // MatsP_172.25 //",
  "GP12mtp176pu:18207": "tridaśodāraphaladaṃ svargastrīcārupallavam /",
  "GP12mtp176pu:18208": "sarvalokamanaḥkāntaṃ sarvasattvamanoharam // MatsP_172.26 //",
  "GP12mtp176pu:18209": "nānavimānaviṭapaṃ toyadāmbumadhusravam /",
  "GP12mtp176pu:18210": "vidyāhaṃkārasārāḍhyaṃ mahābhūtaprarohaṇam // MatsP_172.27 //",
  "GP12mtp176pu:18211": "viśeṣapatrairnicitaṃ grahanakṣatrapuṣpitam /",
  "GP12mtp176pu:18212": "daityalokamahāskandhaṃ martyalokaprakāśitam // MatsP_172.28 //",
  "GP12mtp176pu:18213": "sāgarākāranirhrādaṃ rasātalamahāśrayam /",
  "GP12mtp176pu:18214": "mṛgendrapāśairvitataṃ pakṣajantuniṣevitam // MatsP_172.29 //",
  "GP12mtp176pu:18215": "śīlārthacārugandhāḍhyaṃ sarvalokamahādrumam /",
  "GP12mtp176pu:18216": "avyaktānantasalilaṃ vyaktāhaṃkāraphenilam // MatsP_172.30 //",
  "GP12mtp176pu:18217": "mahābhūtataraṅgaughaṃ grahanakṣatrabudbudam /",
  "GP12mtp176pu:18218": "vimānavihagavyātaṃ toyadāḍambarākulam // MatsP_172.31 //",
  "GP12mtp176pu:18219": "jantumatsyagaṇākīrṇaṃ śailaśaṅkhakulairyutam /",
  "GP12mtp176pu:18220": "traiguṇyaviṣayāvartaṃ sarvalokatimiṅgilam // MatsP_172.32 //",
  "GP12mtp176pu:18221": "vīravṛkṣalatāgulmaṃ bhujagotkṛṣṭaśaivalam /",
  "GP12mtp176pu:18222": "dvādaśārkamahādvīpaṃ rudraikādaśapattanam // MatsP_172.33 //",
  "GP12mtp176pu:18223": "vasvaṣṭaparvatopetaṃ trailokyāmbhomahodadhim /",
  "GP12mtp176pu:18224": "saṃdhyāsaṃkhyormisalilaṃ suparṇānilasevitam // MatsP_172.34 //",
  "GP12mtp176pu:18225": "daityarakṣogaṇagrāhaṃ yakṣoragajhaṣākulam /",
  "GP12mtp176pu:18226": "pitāmahamahāvīryaṃ sarvastrīratnaśobhitam // MatsP_172.35 //",
  "GP12mtp176pu:18227": "śrīkīrtikāntilakṣmībhir nadībhir upaśobhitam /",
  "GP12mtp176pu:18228": "kālayogimahāparva-pralayotpattiveginam // MatsP_172.36 //",
  "GP12mtp176pu:18229": "taṃ tu yogamahāpāraṃ nārāyaṇamahārṇavam /",
  "GP12mtp176pu:18230": "devādhidevaṃ varadaṃ bhaktānāṃ bhaktivatsalam // MatsP_172.37 //",
  "GP12mtp176pu:18231": "anugrahakaraṃ devaṃ praśāntikaraṇaṃ śubham /",
  "GP12mtp176pu:18232": "haryaśvarathasaṃyukte suparṇadhvajasevite // MatsP_172.38 //",
  "GP12mtp176pu:18233": "grahacandrārkaracite mandarākṣavarāvṛte /",
  "GP12mtp176pu:18234": "anantaraśmibhiryukte vistīrṇe merugahvare // MatsP_172.39 //",
  "GP12mtp176pu:18235": "tārakācitrakusume grahanakṣatrabandhure /",
  "GP12mtp176pu:18236": "bhayeṣvabhayadaṃ vyomni devā daityaparājitāḥ // MatsP_172.40 //",
  "GP12mtp176pu:18237": "dadṛśuste sthitaṃ devaṃ divye lokamaye rathe /",
  "GP12mtp176pu:18238": "te kṛtāñjalayaḥ sarve devāḥ śakrapurogamāḥ // MatsP_172.41 //",
  "GP12mtp176pu:18239": "jayaśabdaṃ puraskṛtya śaraṇyaṃ śaraṇaṃ gatāḥ /",
  "GP12mtp176pu:18240": "sa teṣāṃ tāṃ giraṃ śrutvā viṣṇurdaivatadaivatam // MatsP_172.42 //",
  "GP12mtp176pu:18241": "manaścakre vināśāya dānavānāṃ mahāmṛdhe /",
  "GP12mtp176pu:18242": "ākāśe tu sthito viṣṇur uttamaṃ vapurāsthitaḥ // MatsP_172.43 //",
  "GP12mtp176pu:18243": "uvāca devatāḥ sarvāḥ sapratijñamidaṃ vacaḥ /",
  "GP12mtp176pu:18244": "śāntiṃ vrajata bhadraṃ vo mā bhaiṣṭa marutāṃ gaṇāḥ // MatsP_172.44 //",
  "GP12mtp176pu:18245": "jitā me dānavāḥ sarve trailokyaṃ parigṛhyatām /",
  "GP12mtp176pu:18246": "te tasya satyasaṃdhasya viṣṇorvākyena toṣitāḥ // MatsP_172.45 //",
  "GP12mtp176pu:18247": "devāḥ prītiṃ samājagmuḥ prāśyāmṛtamivottamam /",
  "GP12mtp176pu:18248": "tatastamaḥ saṃhṛtaṃ tad vineśuśca balāhakāḥ // MatsP_172.46 //",
  "GP12mtp176pu:18249": "pravavuśca śivā vātāḥ praśāntāśca diśo daśa /",
  "GP12mtp176pu:18250": "śuddhaprabhāṇi jyotīṃṣi somaścakruḥ pradakṣiṇām // MatsP_172.47 //",
  "GP12mtp176pu:18251": "na vigrahaṃ grahāścakruḥ praśāntāścāpi sindhavaḥ /",
  "GP12mtp176pu:18252": "virajaskābhavanmārgā nākavargādayastrayaḥ // MatsP_172.48 //",
  "GP12mtp176pu:18253": "yathārthamūhuḥ sarito nāpi cukṣubhire 'rṇavāḥ /",
  "GP12mtp176pu:18254": "āsañchubhānīndriyāṇi narāṇāmantarātmasu // MatsP_172.49 //",
  "GP12mtp176pu:18255": "maharṣayo vītaśokā vedān uccairadhīyata /",
  "GP12mtp176pu:18256": "yajñeṣu ca haviḥ pākaṃ śivamāpa ca pāvakaḥ // MatsP_172.50 //",
  "GP12mtp176pu:18257": "pravṛttadharmāḥ saṃvṛttā lokā muditamānasāḥ /",
  "GP12mtp176pu:18258": "viṣṇordattapratijñasya śrutvārinidhane giram // MatsP_172.51 //",
  "GP12mtp176pu:18259": "______________________________________________________",
  "GP12mtp176pu:18260": "Matsya-Purāṇa 173",
  "GP12mtp176pu:18261": "*matsya uvāca",
  "GP12mtp176pu:18262": "tato 'bhayaṃ viṣṇuvacaḥ śrutvā daityāśca dānavāḥ /",
  "GP12mtp176pu:18263": "udyogaṃ vipulaṃ cakrur yuddhāya vijayāya ca // MatsP_173.1 //",
  "GP12mtp176pu:18264": "mayastu kāñcanamayaṃ trinalvāyatamakṣayam /",
  "GP12mtp176pu:18265": "catuścakraṃ suvipulaṃ sukalpitamahāyugam // MatsP_173.2 //",
  "GP12mtp176pu:18266": "kiṅkiṇījālanirghoṣaṃ dvīpicarmapariṣkṛtam /",
  "GP12mtp176pu:18267": "ruciraṃ ratnajālaiśca hemajālaiśca śobhitam // MatsP_173.3 //",
  "GP12mtp176pu:18268": "īhāmṛgagaṇākīrṇaṃ pakṣipaṅktivirājitam /",
  "GP12mtp176pu:18269": "divyāstratūṇīradharaṃ payodharavināditam // MatsP_173.4 //",
  "GP12mtp176pu:18270": "svakṣaṃ rathavarodāraṃ sūpasthaṃ gaganopamam /",
  "GP12mtp176pu:18271": "gadāparighasampūrṇaṃ mūrtimantamivārṇavam // MatsP_173.5 //",
  "GP12mtp176pu:18272": "hemakeyūravalayaṃ svarṇamaṇḍalakūbaram /",
  "GP12mtp176pu:18273": "sapatākadhvajopetaṃ sādityamiva mandaram // MatsP_173.6 //",
  "GP12mtp176pu:18274": "gajendrābhogavapuṣaṃ kvacitkesarivarcasam /",
  "GP12mtp176pu:18275": "yuktamṛkṣasahasreṇa samṛddhāmbudanāditam // MatsP_173.7 //",
  "GP12mtp176pu:18276": "dīptamākāśagaṃ divyaṃ rathaṃ pararathārujam /",
  "GP12mtp176pu:18277": "adhyatiṣṭhadraṇākāṅkṣī meruṃ dīpta ivāṃśumān // MatsP_173.8 //",
  "GP12mtp176pu:18278": "tāramutkrośavistāraṃ sarvaṃ hemamayaṃ ratham /",
  "GP12mtp176pu:18279": "śailākāramasaṃbādhaṃ nīlāñjanacayopamam // MatsP_173.9 //",
  "GP12mtp176pu:18280": "kārṣṇāyasamayaṃ divyaṃ loheṣābaddhakūbaram /",
  "GP12mtp176pu:18281": "timirodgārikiraṇaṃ garjantamiva toyadam // MatsP_173.10 //",
  "GP12mtp176pu:18282": "lohajālena mahatā sagavākṣeṇa daṃśitam /",
  "GP12mtp176pu:18283": "āyasaiḥ parighaiḥ pūrṇaṃ kṣepaṇīyaiśca mudgaraiḥ // MatsP_173.11 //",
  "GP12mtp176pu:18284": "prāsaiḥ pāśaiśca vitatair asaṃyuktaiśca kaṇṭakaiḥ /",
  "GP12mtp176pu:18285": "śobhitaṃ trāsayānaiśca tomaraiśca paraśvadhaiḥ // MatsP_173.12 //",
  "GP12mtp176pu:18286": "udyantaṃ dviṣatāṃ hetor dvitīyamiva mandaram /",
  "GP12mtp176pu:18287": "yuktaṃ kharasahasreṇa so 'dhyārohadrathottamam // MatsP_173.13 //",
  "GP12mtp176pu:18288": "virocanastu saṃkruddho gadāpāṇiravasthitaḥ /",
  "GP12mtp176pu:18289": "pramukhe tasya sainyasya dīptaśṛṅga ivācalaḥ // MatsP_173.14 //",
  "GP12mtp176pu:18290": "yuktaṃ rathasahasreṇa hayagrīvastu dānavaḥ /",
  "GP12mtp176pu:18291": "syandanaṃ vāhayāmāsa sapatnānīkamardanaḥ // MatsP_173.15 //",
  "GP12mtp176pu:18292": "vyāyataṃ kiṣkusāhasraṃ dhanurvisphārayanmahat /",
  "GP12mtp176pu:18293": "varāhaḥ pramukhe tasthau sapraroha ivācalaḥ // MatsP_173.16 //",
  "GP12mtp176pu:18294": "kharastu vikṣarandarpān netrābhyāṃ roṣajaṃ jalam /",
  "GP12mtp176pu:18295": "sphuraddantoṣṭhanayanaḥ saṅgrāmaṃ so 'bhyakāṅkṣata // MatsP_173.17 //",
  "GP12mtp176pu:18296": "tvaṣṭā tvaṣṭagajaṃ ghoraṃ yānamāsthāya dānavaḥ /",
  "GP12mtp176pu:18297": "vyūhituṃ dānavavyūhaṃ paricakrāma vīryavān // MatsP_173.18 //",
  "GP12mtp176pu:18298": "vipracittisutaḥ śvetaḥ śvetakuṇḍalabhūṣaṇaḥ /",
  "GP12mtp176pu:18299": "śvetaśailapratīkāśo yuddhāyābhimukhe sthitaḥ // MatsP_173.19 //",
  "GP12mtp176pu:18300": "ariṣṭo baliputraśca variṣṭho 'driśilāyudhaḥ /",
  "GP12mtp176pu:18301": "yuddhāyābhimukhastasthau dharādharavikampanaḥ // MatsP_173.20 //",
  "GP12mtp176pu:18302": "kiśorastvatisaṃharṣāt kiśora iti coditaḥ /",
  "GP12mtp176pu:18303": "sabalā dānavāścaiva saṃnahyante yathākramam // MatsP_173.21 //",
  "GP12mtp176pu:18304": "abhavaddaityasainyasya madhye ravirivoditaḥ /",
  "GP12mtp176pu:18305": "lambastu navameghābhaḥ pralambāmbarabhūṣaṇaḥ // MatsP_173.22 //",
  "GP12mtp176pu:18306": "daityavyūhagato bhāti sanīhāra ivāṃśumān /",
  "GP12mtp176pu:18307": "svarbhānurāsyayodhī tu daśanoṣṭhekṣaṇāyudhaḥ // MatsP_173.23 //",
  "GP12mtp176pu:18308": "hasaṃstiṣṭhati daityānāṃ pramukhe sa mahāgrahaḥ /",
  "GP12mtp176pu:18309": "anye hayagatāstatra gajaskandhagatāḥ pare // MatsP_173.24 //",
  "GP12mtp176pu:18310": "siṃhavyāghragatāścānye varāharkṣeṣu cāpare /",
  "GP12mtp176pu:18311": "kecitkharoṣṭrayātāraḥ kecicchvāpadavāhanāḥ // MatsP_173.25 //",
  "GP12mtp176pu:18312": "pattinastvapare daityā bhīṣaṇā vikṛtānanāḥ /",
  "GP12mtp176pu:18313": "ekapādārdhapādāśca nanṛturyuddhakāṅkṣiṇaḥ // MatsP_173.26 //",
  "GP12mtp176pu:18314": "āsphoṭayanto bahavaḥ kṣveḍantaśca tathā pare /",
  "GP12mtp176pu:18315": "hṛṣṭaśārdūlanirghoṣā nedurdānavapuṃgavāḥ // MatsP_173.27 //",
  "GP12mtp176pu:18316": "te gadāparighairugraiḥ śilāmusalapāṇayaḥ /",
  "GP12mtp176pu:18317": "bāhubhiḥ parighākārais tarjayanti sma devatāḥ // MatsP_173.28 //",
  "GP12mtp176pu:18318": "pāśaiḥ prāsaiśca parighais tomarāṅkuśapaṭṭiśaiḥ /",
  "GP12mtp176pu:18319": "cikrīḍuste śataghnībhiḥ śatadhāraiśca mudgaraiḥ // MatsP_173.29 //",
  "GP12mtp176pu:18320": "gaṇḍaśailaiśca śailaiśca parighaiścottamāyasaiḥ /",
  "GP12mtp176pu:18321": "cakraiśca daityapravarāś cakrur ānanditaṃ balam // MatsP_173.30 //",
  "GP12mtp176pu:18322": "etaddānavasainyaṃ tat sarvaṃ yuddhamadotkaṭam /",
  "GP12mtp176pu:18323": "devānabhimukhe tasthau meghānīkamivoddhatam // MatsP_173.31 //",
  "GP12mtp176pu:18324": "tadadbhutaṃ daityasahasragāḍhaṃ vāyvagniśailāmbudatoyakalpam /",
  "GP12mtp176pu:18325": "balaṃ raṇaughābhyudaye 'bhyudīrṇaṃ yuyutsayonmattam ivābabhāse // MatsP_173.32 //",
  "GP12mtp176pu:18326": "______________________________________________________",
  "GP12mtp176pu:18327": "Matsya-Purāṇa 174",
  "GP12mtp176pu:18328": "*matsya uvāca",
  "GP12mtp176pu:18329": "śrutaste daityasainyasya vistāro ravinandana /",
  "GP12mtp176pu:18330": "surāṇāmapi sainyasya vistāraṃ vaiṣṇavaṃ śṛṇu // MatsP_174.1 //",
  "GP12mtp176pu:18331": "ādityā vasavo rudrā aśvinau ca mahābalau /",
  "GP12mtp176pu:18332": "sabalāḥ sānugāścaiva saṃnahyanta yathākramam // MatsP_174.2 //",
  "GP12mtp176pu:18333": "puruhūtastu purato lokapālaḥ sahasradṛk /",
  "GP12mtp176pu:18334": "grāmaṇīḥ sarvadevānām āruroha suradvipam // MatsP_174.3 //",
  "GP12mtp176pu:18335": "madhye cāsya rathaḥ sarva-pakṣipravarahaṃsaḥ /",
  "GP12mtp176pu:18336": "sucārucakracaraṇo hemavajrapariṣkṛtaḥ // MatsP_174.4 //",
  "GP12mtp176pu:18337": "devagandharvayakṣaughair anuyātaḥ sahasraśaḥ /",
  "GP12mtp176pu:18338": "dīptimadbhiḥ sadasyaiśca brahmarṣibhirabhiṣṭutaḥ // MatsP_174.5 //",
  "GP12mtp176pu:18339": "vajravisphūrjitodbhūtair vidyudindrāyudhoditaiḥ /",
  "GP12mtp176pu:18340": "yukto balāhakagaṇaiḥ parvatairiva kāmagaiḥ // MatsP_174.6 //",
  "GP12mtp176pu:18341": "yamārūḍhaḥ sa bhagavān paryeti sakalaṃ jagat /",
  "GP12mtp176pu:18342": "havirdhāneṣu gāyanti viprā makhamukhe sthitāḥ // MatsP_174.7 //",
  "GP12mtp176pu:18343": "svarge śakrānuyāteṣu devatūryaninādiṣu /",
  "GP12mtp176pu:18344": "sundaryaḥ parinṛtyanti śataśo 'psarasāṃ gaṇāḥ // MatsP_174.8 //",
  "GP12mtp176pu:18345": "ketunā nāgarājena rājamāno yathā raviḥ /",
  "GP12mtp176pu:18346": "yukto hayasahasreṇa manomārutaraṃhasā // MatsP_174.9 //",
  "GP12mtp176pu:18347": "sa syandanavaro bhāti gupto mātalinā tadā /",
  "GP12mtp176pu:18348": "kṛtsnaḥ parivṛto merur bhāskarasyeva tejasā // MatsP_174.10 //",
  "GP12mtp176pu:18349": "yamastu daṇḍamudyamya kālayuktaśca mudgaram /",
  "GP12mtp176pu:18350": "tasthau suragaṇānīke daityānnādena bhīṣayan // MatsP_174.11 //",
  "GP12mtp176pu:18351": "caturbhiḥ sāgarairyukto lelihānaiśca pannagaiḥ /",
  "GP12mtp176pu:18352": "śaṅkhamuktāṅgadadharo bibhrattoyamayaṃ vapuḥ // MatsP_174.12 //",
  "GP12mtp176pu:18353": "kālapāśānsamāvidhyan hayaiḥ śaśikaropamaiḥ /",
  "GP12mtp176pu:18354": "vāyvīritair jalākāraiḥ kurvaṃllīlāḥ sahasraśaḥ // MatsP_174.13 //",
  "GP12mtp176pu:18355": "pāṇḍuroddhūtavasanaḥ pravālarucirāṅgadaḥ /",
  "GP12mtp176pu:18356": "maṇiśyāmottamavapur haribhārārpito varaḥ // MatsP_174.14 //",
  "GP12mtp176pu:18357": "varuṇaḥ pāśadhṛṅ madhye devānīkasya tasthivān /",
  "GP12mtp176pu:18358": "yuddhavelāmabhilaṣan bhinnavela ivārṇavaḥ // MatsP_174.15 //",
  "GP12mtp176pu:18359": "yakṣarākṣasasainyena guhyakānāṃ gaṇairapi /",
  "GP12mtp176pu:18360": "yuktaśca śaṅkhapadmābhyāṃ nidhīnāmadhipaḥ prabhuḥ // MatsP_174.16 //",
  "GP12mtp176pu:18361": "rājarājeśvaraḥ śrīmān gadāpāṇiradṛśyata /",
  "GP12mtp176pu:18362": "vimānayodhī dhanado vimāne puṣpake sthitaḥ // MatsP_174.17 //",
  "GP12mtp176pu:18363": "sa rājarājaḥ śuśubhe yuddhārthī naravāhanaḥ /",
  "GP12mtp176pu:18364": "ukṣāṇamāsthitaḥ saṃkhye sākṣādiva śivaḥ svayam // MatsP_174.18 //",
  "GP12mtp176pu:18365": "pūrvapakṣaḥ sahasrākṣaḥ pitṛrājastu dakṣiṇaḥ /",
  "GP12mtp176pu:18366": "varuṇaḥ paścimaṃ pakṣam uttaraṃ naravāhanaḥ // MatsP_174.19 //",
  "GP12mtp176pu:18367": "caturṣu yuktāścatvāro lokapālā mahābalāḥ /",
  "GP12mtp176pu:18368": "svāsu dikṣu svarakṣanta tasya devabalasya te // MatsP_174.20 //",
  "GP12mtp176pu:18369": "sūryaḥ saptāśvayuktena rathenāmitagāminā /",
  "GP12mtp176pu:18370": "śriyā jājvalyamānena dīpyamānaiśca raśmibhiḥ // MatsP_174.21 //",
  "GP12mtp176pu:18371": "udayāstagacakreṇa meruparvatagāminā /",
  "GP12mtp176pu:18372": "tridivadvāracakreṇa tapatā lokamavyayam // MatsP_174.22 //",
  "GP12mtp176pu:18373": "sahasraraśmiyuktena bhrājamānena tejasā /",
  "GP12mtp176pu:18374": "cacāra madhye lokānāṃ dvādaśātmā dineśvaraḥ // MatsP_174.23 //",
  "GP12mtp176pu:18375": "somaḥ śvetahaye bhāti syandane śītaraśmivān /",
  "GP12mtp176pu:18376": "himavattoyapūrṇābhir bhābhirāhlādayañjagat // MatsP_174.24 //",
  "GP12mtp176pu:18377": "tamṛkṣapūgānugataṃ śiśirāṃśuṃ dvijeśvaram /",
  "GP12mtp176pu:18378": "śaśacchāyāṅkitatanuṃ naiśasya tamasaḥ kṣayam // MatsP_174.25 //",
  "GP12mtp176pu:18379": "jyotiṣāmīśvaraṃ vyomni rasānāṃ rasadaṃ prabhum /",
  "GP12mtp176pu:18380": "oṣadhīnāṃ sahasrāṇāṃ nidhānamamṛtasya ca // MatsP_174.26 //",
  "GP12mtp176pu:18381": "jagataḥ prathamaṃ bhāgaṃ saumyaṃ satyamayaṃ ratham /",
  "GP12mtp176pu:18382": "dadṛśurdānavāḥ somaṃ himapraharaṇaṃ sthitam // MatsP_174.27 //",
  "GP12mtp176pu:18383": "yaḥ prāṇaḥ sarvabhūtānāṃ pañcadhā bhidyate nṛṣu /",
  "GP12mtp176pu:18384": "saptadhātugato lokāṃs trīndadhāra cacāra ca // MatsP_174.28 //",
  "GP12mtp176pu:18385": "yamāhuragnikartāraṃ sarvaprabhavamīśvaram /",
  "GP12mtp176pu:18386": "saptasvaragato yaśca nityaṃ gīrbhirudīryate // MatsP_174.29 //",
  "GP12mtp176pu:18387": "yaṃ vadantyuttamaṃ bhūtaṃ yaṃ vadantyaśarīriṇam /",
  "GP12mtp176pu:18388": "yamāhurākāśagamaṃ śīghragaṃ śabdayoginam // MatsP_174.30 //",
  "GP12mtp176pu:18389": "sa vāyuḥ sarvabhūtāyur udbhūtaḥ svena tejasā /",
  "GP12mtp176pu:18390": "vavau pravyathayandaityān pratilomaṃ satoyadaḥ // MatsP_174.31 //",
  "GP12mtp176pu:18391": "maruto divyagandharvair vidyādharagaṇaiḥ saha /",
  "GP12mtp176pu:18392": "cikrīḍurasibhiḥ śubhrair nirmuktairiva pannagaiḥ // MatsP_174.32 //",
  "GP12mtp176pu:18393": "sṛjantaḥ sarpapatayas tīvratoyamayaṃ viṣam /",
  "GP12mtp176pu:18394": "śarabhūtā divīndrāṇāṃ cerurvyāttānanā divi // MatsP_174.33 //",
  "GP12mtp176pu:18395": "parvataiśca śilāśṛṅgaiḥ śataśaścaiva pādapaiḥ /",
  "GP12mtp176pu:18396": "upatasthuḥ suragaṇāḥ prahartuṃ dānavaṃ balam // MatsP_174.34 //",
  "GP12mtp176pu:18397": "yaḥ sa devo hṛṣīkeśaḥ padmanābhastrivikramaḥ /",
  "GP12mtp176pu:18398": "yugāntakṛṣṇavartmābho viśvasya jagataḥ prabhuḥ // MatsP_174.35 //",
  "GP12mtp176pu:18399": "sarvayoniḥ sa madhuhā havyabhukkratusaṃsthitaḥ /",
  "GP12mtp176pu:18400": "bhūmyāpovyomabhūtātmā śyāmaḥ śāntikaro 'rihā // MatsP_174.36 //",
  "GP12mtp176pu:18401": "arighnamamarādīnāṃ cakraṃ gṛhya gadādharaḥ /",
  "GP12mtp176pu:18402": "arkaṃ nāgādivodyantam udyamyottamatejasā // MatsP_174.37 //",
  "GP12mtp176pu:18403": "savyenālambya mahatīṃ sarvāsuravināśinīm /",
  "GP12mtp176pu:18404": "kareṇa kālīṃ vapuṣā śatrukālapradāṃ gadām // MatsP_174.38 //",
  "GP12mtp176pu:18405": "anyairbhujaiḥ pradīptāni bhujagāridhvajaḥ prabhuḥ /",
  "GP12mtp176pu:18406": "dadhārāyudhajātāni śārṅgādīni mahābalaḥ // MatsP_174.39 //",
  "GP12mtp176pu:18407": "sa kaśyapasyātmabhuvaṃ dvijaṃ bhujagabhojanam /",
  "GP12mtp176pu:18408": "pavanādhikasaṃpātaṃ gaganakṣobhaṇaṃ khagam // MatsP_174.40 //",
  "GP12mtp176pu:18409": "bhujagendreṇa vadane niviṣṭena virājitam /",
  "GP12mtp176pu:18410": "amṛtārambhanirmuktaṃ mandarādrim ivocchritam // MatsP_174.41 //",
  "GP12mtp176pu:18411": "devāsuravimardeṣu bahuśo dṛṣṭavikramam /",
  "GP12mtp176pu:18412": "mahendreṇāmṛtasyārthe vajreṇa kṛtalakṣaṇam // MatsP_174.42 //",
  "GP12mtp176pu:18413": "śikhinaṃ balinaṃ caiva taptakuṇḍalabhūṣaṇam /",
  "GP12mtp176pu:18414": "vicitrapatravasanaṃ dhātumantamivācalam // MatsP_174.43 //",
  "GP12mtp176pu:18415": "sphītakroḍāvalambena śītāṃśusamatejasā /",
  "GP12mtp176pu:18416": "bhogibhogāvasaktena maṇiratnena bhāsvatā // MatsP_174.44 //",
  "GP12mtp176pu:18417": "pakṣābhyāṃ cārupatrābhyām āvṛtya divi līlayā /",
  "GP12mtp176pu:18418": "yugānte sendracāpābhyāṃ toyadābhyāmivāmbaram // MatsP_174.45 //",
  "GP12mtp176pu:18419": "nīlalohitapītābhiḥ patākābhiralaṃkṛtam /",
  "GP12mtp176pu:18420": "ketuveṣapraticchannaṃ mahākāyaniketanam // MatsP_174.46 //",
  "GP12mtp176pu:18421": "aruṇāvarajaṃ śrīmān āruhya samare vibhuḥ /",
  "GP12mtp176pu:18422": "suvarṇavarṇavapuṣā suparṇaṃ khecarottamam // MatsP_174.47 //",
  "GP12mtp176pu:18423": "tamanvayurdevagaṇā munayaśca samāhitāḥ /",
  "GP12mtp176pu:18424": "gīrbhiḥ paramamantrābhis tuṣṭuvuśca janārdanam // MatsP_174.48 //",
  "GP12mtp176pu:18425": "tadvaiśravaṇasaṃśliṣṭaṃ vaivasvatapuraḥsaram /",
  "GP12mtp176pu:18426": "dvijarājaparikṣiptaṃ devarājavirājitam // MatsP_174.49 //",
  "GP12mtp176pu:18427": "candraprabhābhirvipulaṃ yuddhāya samavartata /",
  "GP12mtp176pu:18428": "pavanāviddhanirghoṣaṃ saṃpradīptahutāśanam // MatsP_174.50 //",
  "GP12mtp176pu:18429": "viṣṇorjiṣṇośca bhrājiṣṇos tejasā tamasāvṛtam /",
  "GP12mtp176pu:18430": "balaṃ balavadudvṛttaṃ yuddhāya samavartata // MatsP_174.51 //",
  "GP12mtp176pu:18431": "svastyastu devebhya iti bṛhaspatirabhāṣata /",
  "GP12mtp176pu:18432": "svastyastu dānavānīka uśanā vākyamādade // MatsP_174.52 //",
  "GP12mtp176pu:18433": "______________________________________________________",
  "GP12mtp176pu:18434": "Matsya-Purāṇa 175",
  "GP12mtp176pu:18435": "*matsya uvāca",
  "GP12mtp176pu:18436": "tābhyāṃ balābhyāṃ saṃjajñe tumulo vigrahastadā /",
  "GP12mtp176pu:18437": "surāṇāmasurāṇāṃ ca parasparajayaiṣiṇām // MatsP_175.1 //",
  "GP12mtp176pu:18438": "dānavā daivataiḥ sārdhaṃ nānāpraharaṇodyatāḥ /",
  "GP12mtp176pu:18439": "samīyuryudhyamānā vai parvatā iva parvataiḥ // MatsP_175.2 //",
  "GP12mtp176pu:18440": "tatsurāsurasaṃyuktaṃ yuddhamatyadbhutaṃ babhau /",
  "GP12mtp176pu:18441": "dharmādharmasamāyuktaṃ darpeṇa vinayena ca // MatsP_175.3 //",
  "GP12mtp176pu:18442": "tato rathairviprayuktair vāraṇaiśca pracoditaiḥ /",
  "GP12mtp176pu:18443": "utpatadbhiśca gaganam asihastaiḥ samantataḥ // MatsP_175.4 //",
  "GP12mtp176pu:18444": "kṣipyamāṇaiśca musalaiḥ saṃpatadbhiśca sāyakaiḥ /",
  "GP12mtp176pu:18445": "cāpairvisphāryamāṇaiśca pātyamānaiśca mudgaraiḥ // MatsP_175.5 //",
  "GP12mtp176pu:18446": "tadyuddhamabhavadghoraṃ devadānavasaṃkulam /",
  "GP12mtp176pu:18447": "jagatastrāsajananaṃ yugasaṃvartakopamam // MatsP_175.6 //",
  "GP12mtp176pu:18448": "hastamuktaiśca parighair viprayuktaiśca parvataiḥ /",
  "GP12mtp176pu:18449": "dānavāḥ samare jaghnur devānindrapurogamān // MatsP_175.7 //",
  "GP12mtp176pu:18450": "te vadhyamānā balibhir dānavairjitakāśibhiḥ /",
  "GP12mtp176pu:18451": "viṣaṇṇavadanā devā jagmurārtiṃ parāṃ mṛdhe // MatsP_175.8 //",
  "GP12mtp176pu:18452": "te 'straśūlapramathitāḥ parighairbhinnamastakāḥ /",
  "GP12mtp176pu:18453": "bhinnoraskā ditisutair vemū raktaṃ vraṇairbahu // MatsP_175.9 //",
  "GP12mtp176pu:18454": "veṣṭitāḥ śarajālaiśca niryatnāścāsuraiḥ kṛtāḥ /",
  "GP12mtp176pu:18455": "praviṣṭā dānavīṃ māyāṃ na śekuste viceṣṭitum // MatsP_175.10 //",
  "GP12mtp176pu:18456": "astaṃ gatamivābhāti niṣprāṇasadṛśākṛti /",
  "GP12mtp176pu:18457": "balaṃ surāṇāmasurair niṣprayatnāyudhaṃ kṛtam // MatsP_175.11 //",
  "GP12mtp176pu:18458": "daityacāpacyutān ghorāṃś chittvā vajreṇa tāñcharān /",
  "GP12mtp176pu:18459": "śakro daityabalaṃ ghoraṃ viveśa bahulocanaḥ // MatsP_175.12 //",
  "GP12mtp176pu:18460": "sa daityapramukhānhatvā taddānavabalaṃ mahat /",
  "GP12mtp176pu:18461": "tāmasenāstrajālena tamobhūtamathākarot // MatsP_175.13 //",
  "GP12mtp176pu:18462": "te 'nyonyaṃ nāvabudhyanta devānāṃ vāhanāni ca /",
  "GP12mtp176pu:18463": "ghoreṇa tamasāviṣṭāḥ puruhūtasya tejasā // MatsP_175.14 //",
  "GP12mtp176pu:18464": "māyāpāśairvimuktāstu yatnavantaḥ surottamāḥ /",
  "GP12mtp176pu:18465": "vapūṃṣi daityasiṃhānāṃ tamobhūtānyapātayan // MatsP_175.15 //",
  "GP12mtp176pu:18466": "apadhvastā visaṃjñāśca tamasā nīlavarcasā /",
  "GP12mtp176pu:18467": "petuste dānavagaṇāś chinnapakṣā ivādrayaḥ // MatsP_175.16 //",
  "GP12mtp176pu:18468": "tadghanībhūtadaityendram andhakāra ivārṇave /",
  "GP12mtp176pu:18469": "dānavaṃ devakadanaṃ tamobhūtamivābhavat // MatsP_175.17 //",
  "GP12mtp176pu:18470": "tadāsṛjanmahāmāyāṃ mayastāṃ tāmasīṃ dahan /",
  "GP12mtp176pu:18471": "yugāntodyotajananīṃ sṛṣṭāmaurveṇa vahninā // MatsP_175.18 //",
  "GP12mtp176pu:18472": "sā dadāha tataḥ sarvān māyā mayavikalpitā /",
  "GP12mtp176pu:18473": "daityāścādityavapuṣaḥ sadya uttasthurāhave // MatsP_175.19 //",
  "GP12mtp176pu:18474": "māyāmaurvīṃ samāsādya dahyamānā divaukasaḥ /",
  "GP12mtp176pu:18475": "bhejire candraviṣayaṃ śītāṃśusalilapradam // MatsP_175.20 //",
  "GP12mtp176pu:18476": "te dahyamānā hyaurveṇa vahninā naṣṭacetasaḥ /",
  "GP12mtp176pu:18477": "śaśaṃsurvajriṇaṃ devāḥ saṃtaptāḥ śaraṇaiṣiṇaḥ // MatsP_175.21 //",
  "GP12mtp176pu:18478": "saṃtate māyayā sainye hanyamāne ca dānavaiḥ /",
  "GP12mtp176pu:18479": "codito devarājena varuṇo vākyamabravīt // MatsP_175.22 //",
  "GP12mtp176pu:18480": "purā brahmarṣijaḥ śakra tapastepe sudāruṇam /",
  "GP12mtp176pu:18481": "ūrvaḥ sapūrvatejasvī sadṛśo brahmaṇo guṇaiḥ // MatsP_175.23 //",
  "GP12mtp176pu:18482": "taṃ tapantamivādityaṃ tapasā jagadavyayam /",
  "GP12mtp176pu:18483": "upatasthurmunigaṇā divyā devarṣibhiḥ saha // MatsP_175.24 //",
  "GP12mtp176pu:18484": "hiraṇyakaśipuścaiva dānavo dānaveśvaraḥ /",
  "GP12mtp176pu:18485": "ṛṣiṃ vijñāpayāmāsuḥ purā paramatejasam // MatsP_175.25 //",
  "GP12mtp176pu:18486": "ūcurbrahmarṣayastaṃ tu vacanaṃ dharmasaṃhitam /",
  "GP12mtp176pu:18487": "ṛṣivaṃśeṣu bhagavaṃś chinnamūlamidaṃ padam // MatsP_175.26 //",
  "GP12mtp176pu:18488": "ekastvamanapatyaśca gotrajo 'nyo na vartate /",
  "GP12mtp176pu:18489": "kaumāraṃ vratamāsthāya kleśamevānuvartase // MatsP_175.27 //",
  "GP12mtp176pu:18490": "bahūni vipra gotrāṇi munīnāṃ bhāvitātmanām /",
  "GP12mtp176pu:18491": "ekadehāni tiṣṭhanti viviktāni vinā prajāḥ // MatsP_175.28 //",
  "GP12mtp176pu:18492": "evamucchinnamūlaiśca putrairno nāsti kāraṇam /",
  "GP12mtp176pu:18493": "bhavāṃstu tapasā śreṣṭho prajāpātasamadyutiḥ // MatsP_175.29 //",
  "GP12mtp176pu:18494": "tatra vartasva vaṃśāya vardhayātmānam ātmanā /",
  "GP12mtp176pu:18495": "tvayā dharmo 'rjitastena dvitīyāṃ kuru vai tanum // MatsP_175.30 //",
  "GP12mtp176pu:18496": "sa evamukto munibhir munir marmasu tāḍitaḥ /",
  "GP12mtp176pu:18497": "jagarhe tānṛṣigaṇān vacanaṃ cedamabravīt // MatsP_175.31 //",
  "GP12mtp176pu:18498": "yathāyaṃ vihito dharo munīnāṃ śāśvataḥ purā /",
  "GP12mtp176pu:18499": "ārṣaṃ vai sevataḥ karma vanyamūlaphalāśinaḥ // MatsP_175.32 //",
  "GP12mtp176pu:18500": "brahmayonau prasūtasya brāhmaṇasyātmadarśinaḥ /",
  "GP12mtp176pu:18501": "brahmacaryaṃ sucaritaṃ brahmāṇamapi cālayet // MatsP_175.33 //",
  "GP12mtp176pu:18502": "janānāṃ vṛttayastisro ye gṛhāśramavāsinaḥ /",
  "GP12mtp176pu:18503": "asmākaṃ tu varaṃ vṛttir vanāśramanivāsinām // MatsP_175.34 //",
  "GP12mtp176pu:18504": "abbhakṣā vāyubhakṣāśca dantolūkhalinastathā /",
  "GP12mtp176pu:18505": "aśmakuṭṭā hyaśanakāḥ pañcātapasahāśca ye // MatsP_175.35 //",
  "GP12mtp176pu:18506": "ete tapasi tiṣṭhanti vratairapi suduṣkaraiḥ /",
  "GP12mtp176pu:18507": "brahmacaryaṃ puraskṛtya prārthayanti parāṃ gatim // MatsP_175.36 //",
  "GP12mtp176pu:18508": "brahyacaryādbrāhmaṇasya brāhmaṇatvaṃ vidhīyate /",
  "GP12mtp176pu:18509": "evamāhuḥ pare loke brahmacaryavido janāḥ // MatsP_175.37 //",
  "GP12mtp176pu:18510": "brahmacarye sthitaṃ satyaṃ brahmacarye sthitaṃ tapaḥ /",
  "GP12mtp176pu:18511": "ye sthitā brahmacarye tu brāhmaṇā divi saṃsthitāḥ // MatsP_175.38 //",
  "GP12mtp176pu:18512": "nāsti yogaṃ vinā siddhir na vā siddhiṃ vinā yaśaḥ /",
  "GP12mtp176pu:18513": "nāsti loke yaśomūlaṃ brahmacaryātparaṃ tapaḥ // MatsP_175.39 //",
  "GP12mtp176pu:18514": "yo nigṛhyendriyagrāmaṃ bhūtagrāmaṃ ca pañcakam /",
  "GP12mtp176pu:18515": "brahmacaryaṃ samādhatte kimataḥ paramaṃ tapaḥ // MatsP_175.40 //",
  "GP12mtp176pu:18516": "ayoge keśadharaṇam asaṃkalpavratakriyāṃ /",
  "GP12mtp176pu:18517": "abrahmacarye caryā ca trayaṃ syād dambhasaṃjñakam // MatsP_175.41 //",
  "GP12mtp176pu:18518": "kva dārāḥ kva ca saṃyogaḥ kva ca bhāvaviparyayaḥ /",
  "GP12mtp176pu:18519": "nanviyaṃ brahmaṇā sṛṣṭā manasā mānasī prajā // MatsP_175.42 //",
  "GP12mtp176pu:18520": "yadyasti tapaso vīryaṃ yuṣmākaṃ viditātmanām /",
  "GP12mtp176pu:18521": "sṛjadhvaṃ mānasānputrān prājāpatyena karmaṇā // MatsP_175.43 //",
  "GP12mtp176pu:18522": "manasā nirmitā yonir ādhātavyā tapasvibhiḥ /",
  "GP12mtp176pu:18523": "na dārayogo bījaṃ vā vratamuktaṃ tapasvinām // MatsP_175.44 //",
  "GP12mtp176pu:18524": "yadidaṃ luptadharmārthaṃ yuṣmābhiriha nirbhayaiḥ /",
  "GP12mtp176pu:18525": "vyāhṛtaṃ sadbhiratyartham asadbhiriva me matam // MatsP_175.45 //",
  "GP12mtp176pu:18526": "vapurdīptāntarātmānam etatkṛtvā manomayam /",
  "GP12mtp176pu:18527": "dārayogaṃ vinā srakṣye putram ātmatanūruham // MatsP_175.46 //",
  "GP12mtp176pu:18528": "evamātmānamātmā me dvitīyaṃ janayiṣyati /",
  "GP12mtp176pu:18529": "vanyenānena vidhinā didhakṣantamiva prajāḥ // MatsP_175.47 //",
  "GP12mtp176pu:18530": "ūrvastu tapasāviṣṭo niveśyoruṃ hutāśane /",
  "GP12mtp176pu:18531": "mamanthaikena darbheṇa sutasya prabhavāraṇim // MatsP_175.48 //",
  "GP12mtp176pu:18532": "tasyoruṃ sahasā bhittvā jvālāmālī hyanindhanaḥ /",
  "GP12mtp176pu:18533": "jagato dahanākāṅkṣī putro 'gniḥ samapadyata // MatsP_175.49 //",
  "GP12mtp176pu:18534": "ūrvasyoruṃ vinirbhidya aurvo nāmāntako 'nalaḥ /",
  "GP12mtp176pu:18535": "didhakṣanniva lokāṃstrīñ jajñe paramakopanaḥ // MatsP_175.50 //",
  "GP12mtp176pu:18536": "utpannamātraścovāca pitaraṃ kṣīṇayā girā /",
  "GP12mtp176pu:18537": "kṣudhā me bādhate tāta jagadbhakṣye tyajasva mām // MatsP_175.51 //",
  "GP12mtp176pu:18538": "tridivārohibhirjvālair jṛmbhamāṇo diśo daśa /",
  "GP12mtp176pu:18539": "nirdahansarvabhūtāni vavṛdhe so 'ntako 'nalaḥ // MatsP_175.52 //",
  "GP12mtp176pu:18540": "etasminnantare brahmā munimūrvaṃ sabhājayan /",
  "GP12mtp176pu:18541": "uvāca vāryatāṃ putro jagataśca dayāṃ kuru // MatsP_175.53 //",
  "GP12mtp176pu:18542": "asyāpatyasya te vipra kariṣye sthānamuttamam /",
  "GP12mtp176pu:18543": "tathyametadvacaḥ putra śṛṇu tvaṃ vadatāṃ vara // MatsP_175.54 //",
  "GP12mtp176pu:18544": "*ūrva uvāca",
  "GP12mtp176pu:18545": "dhanyo 'smyanugṛhīto 'smi yanme 'dya bhagavāñchiśoḥ /",
  "GP12mtp176pu:18546": "matimetāṃ dadātīha paramānugrahāya vai // MatsP_175.55 //",
  "GP12mtp176pu:18547": "prabhātakāle samprāpte kāṅkṣitavye samāgame /",
  "GP12mtp176pu:18548": "bhagavaṃstarpitaḥ putraḥ kairhavyaiḥ prāpsyate sukham // MatsP_175.56 //",
  "GP12mtp176pu:18549": "kutra cāsya nivāsaḥ syād bhojanaṃ vā kimātmakam /",
  "GP12mtp176pu:18550": "vidhāsyatīha bhagavān vīryatulyaṃ mahaujasaḥ // MatsP_175.57 //",
  "GP12mtp176pu:18551": "*brahmovāca",
  "GP12mtp176pu:18552": "vaḍavāmukhe 'sya vasatiḥ samudre vai bhaviṣyati /",
  "GP12mtp176pu:18553": "mama yonirjalaṃ vipra tasya pītavataḥ sukham // MatsP_175.58 //",
  "GP12mtp176pu:18554": "yatrāhamāsa niyataṃ pibanvārimayaṃ haviḥ /",
  "GP12mtp176pu:18555": "taddhavistava putrasya visṛjāmyālayaṃ ca tat // MatsP_175.59 //",
  "GP12mtp176pu:18556": "tato yugānte bhūtānām eṣa cāhaṃ ca putraka /",
  "GP12mtp176pu:18557": "sahitau vicariṣyāvo niṣputrāṇāmṛṇāpahaḥ // MatsP_175.60 //",
  "GP12mtp176pu:18558": "eṣo 'gnir antakāle tu salilāśī mayā kṛtaḥ /",
  "GP12mtp176pu:18559": "dahanaḥ sarvabhūtānāṃ sadevāsurarakṣasām // MatsP_175.61 //",
  "GP12mtp176pu:18560": "evamastviti taṃ so 'gniḥ saṃvṛtajvālamaṇḍalaḥ /",
  "GP12mtp176pu:18561": "praviveśārṇavamukhaṃ prakṣipya pitari prabhām // MatsP_175.62 //",
  "GP12mtp176pu:18562": "pratiyātastato brahmā ye ca sarve maharṣayaḥ /",
  "GP12mtp176pu:18563": "aurvasyāgneḥ prabhāṃ jñātvā svāṃ svāṃ gatimupāśritāḥ // MatsP_175.63 //",
  "GP12mtp176pu:18564": "hiraṇyakaśipurdṛṣṭvā tadā tanmahadadbhutam /",
  "GP12mtp176pu:18565": "uccaiḥ praṇatasarvāṅgo vākyametaduvāca ha // MatsP_175.64 //",
  "GP12mtp176pu:18566": "bhagavannadbhutamidaṃ saṃvṛttaṃ lokasākṣikam /",
  "GP12mtp176pu:18567": "tapasā te muniśreṣṭha parituṣṭaḥ pitāmahaḥ // MatsP_175.65 //",
  "GP12mtp176pu:18568": "ahaṃ tu tava putrasya tava caiva mahāvrata /",
  "GP12mtp176pu:18569": "bhṛtya ityavagantavyaḥ sādhyo yadiha karmaṇā // MatsP_175.66 //",
  "GP12mtp176pu:18570": "tanmāṃ paśya samāpannaṃ tavaivārādhane ratam /",
  "GP12mtp176pu:18571": "yadi sīdenmuniśreṣṭha tavaiva syātparājayaḥ // MatsP_175.67 //",
  "GP12mtp176pu:18572": "*aurva uvāca",
  "GP12mtp176pu:18573": "dhanyo 'smyanugṛhīto 'smi yasya te 'haṃ guruḥ sthitaḥ /",
  "GP12mtp176pu:18574": "nāsti me tapasānena bhayamadyeha suvrata // MatsP_175.68 //",
  "GP12mtp176pu:18575": "tāmeva māyāṃ gṛhṇīṣva mama putreṇa nirmitām /",
  "GP12mtp176pu:18576": "nirindhanāmagnimayīṃ durdharṣāṃ pāvakairapi // MatsP_175.69 //",
  "GP12mtp176pu:18577": "eṣā te svasya vaṃśasya vaśagārivinigrahe /",
  "GP12mtp176pu:18578": "saṃrakṣatyātmapakṣaṃ ca vipakṣaṃ ca pradhakṣyati // MatsP_175.70 //",
  "GP12mtp176pu:18579": "evamastviti tāṃ gṛhya praṇamya munipuṃgavam /",
  "GP12mtp176pu:18580": "jagāma tridivaṃ hṛṣṭaḥ kṛtārtho dānaveśvaraḥ // MatsP_175.71 //",
  "GP12mtp176pu:18581": "eṣā durviṣahā māyā devairapi durāsadā /",
  "GP12mtp176pu:18582": "aurveṇa nirmitā pūrvaṃ pāvakenorvasūnunā // MatsP_175.72 //",
  "GP12mtp176pu:18583": "tasmiṃstu vyutthite daitye nirvīryaiṣā na saṃśayaḥ /",
  "GP12mtp176pu:18584": "śāpo hyasyāḥ purā dattaḥ sṛṣṭā yenaiva tejasā // MatsP_175.73 //",
  "GP12mtp176pu:18585": "yadyeṣā pratihantavyā kartavyo bhagavānsukhī /",
  "GP12mtp176pu:18586": "dīyatāṃ me sakhā śakra toyayonirniśākaraḥ // MatsP_175.74 //",
  "GP12mtp176pu:18587": "tenāhaṃ saha saṃgamya yādobhiśca samāvṛtaḥ /",
  "GP12mtp176pu:18588": "māyāmetāṃ haniṣyāmi tvatprasādānna saṃśayaḥ // MatsP_175.75 //",
  "GP12mtp176pu:18589": "______________________________________________________",
  "GP12mtp176pu:18590": "Matsya-Purāṇa 176",
  "GP12mtp176pu:18591": "*matsya uvāca",
  "GP12mtp176pu:18592": "evamastviti saṃhṛṣṭaḥ śakrastridaśavardhanaḥ /",
  "GP12mtp176pu:18593": "saṃdideśāgrataḥ somaṃ yuddhāya śiśirāyudham // MatsP_176.1 //",
  "GP12mtp176pu:18594": "gaccha soma sahāyatvaṃ kuru pāśadharasya vai /",
  "GP12mtp176pu:18595": "asurāṇāṃ vināśāya jayārthaṃ ca divaukasām // MatsP_176.2 //",
  "GP12mtp176pu:18596": "tvaṃ mattaḥ prativīryaśca jyotiṣāṃ ceśvareśvaraḥ /",
  "GP12mtp176pu:18597": "tvanmayaṃ sarvalokeṣu rasaṃ rasavido viduḥ // MatsP_176.3 //",
  "GP12mtp176pu:18598": "kṣayavṛddhī tava vyakte sāgarasyeva maṇḍale /",
  "GP12mtp176pu:18599": "parivartasyahorātraṃ kālaṃ jagati yojayan // MatsP_176.4 //",
  "GP12mtp176pu:18600": "lokacchāyāmayaṃ lakṣma tavāṅkaḥ śaśasaṃnibhaḥ /",
  "GP12mtp176pu:18601": "na viduḥ soma devāpi ye ca nakṣatrayonayaḥ // MatsP_176.5 //",
  "GP12mtp176pu:18602": "tvamādityapathādūrdhvaṃ jyotiṣāṃ copari sthitaḥ /",
  "GP12mtp176pu:18603": "tamaḥ protsārya mahasā bhāsayasyakhilaṃ jagat // MatsP_176.6 //",
  "GP12mtp176pu:18604": "śvetabhānur himatanur jyotiṣām adhipaḥ śaśī /",
  "GP12mtp176pu:18605": "adhikṛt kālayogātmā iṣṭo yajñaraso 'vyayaḥ // MatsP_176.7 //",
  "GP12mtp176pu:18606": "oṣadhīśaḥ kriyāyonir haraśekharabhāktathā /",
  "GP12mtp176pu:18607": "śītāṃśuramṛtādhāraś capalaḥ śvetavāhanaḥ // MatsP_176.8 //",
  "GP12mtp176pu:18608": "tvaṃ kāntiḥ kāntivapuṣāṃ tvaṃ somaḥ somapāyinām /",
  "GP12mtp176pu:18609": "saumyastvaṃ sarvabhūtānāṃ timiraghnastvam ṛkṣarāṭ // MatsP_176.9 //",
  "GP12mtp176pu:18610": "tadgaccha tvaṃ mahāsena varuṇena varūthinā /",
  "GP12mtp176pu:18611": "śamaya tvāsurīṃ māyāṃ yayā dahyāma saṃyuge // MatsP_176.10 //",
  "GP12mtp176pu:18612": "*soma uvāca",
  "GP12mtp176pu:18613": "yanmāṃ vadasi yuddhārthe devarāja varaprada /",
  "GP12mtp176pu:18614": "eṣa varṣāmi śiśiraṃ daityamāyāpakarṣaṇam // MatsP_176.11 //",
  "GP12mtp176pu:18615": "etānmacchītanirdagdhān paśya tvaṃ himaveṣṭitān /",
  "GP12mtp176pu:18616": "vimāyānvimadāṃścaiva daityasiṃhānmahāhave // MatsP_176.12 //",
  "GP12mtp176pu:18617": "ityuktvā tārakādhīśaḥ sajaleśaḥ śivodakaiḥ /",
  "GP12mtp176pu:18618": "plāvayāmāsa sainyāni surāṇāṃ śāntivṛddhaye // MatsP_176.13 //",
  "GP12mtp176pu:18619": "teṣāṃ himakarotsṛṣṭāḥ sapāśā himavṛṣṭayaḥ /",
  "GP12mtp176pu:18620": "veṣṭayanti sma tānghorān daityānmeghagaṇā iva // MatsP_176.14 //"
}