{
    "GE07bhg4c14u:0": "BhG 14.1",
    "GE07bhg4c14u:1": "śrī-bhagavān uvāca paraṃ bhūyaḥ pravakṣyāmi jñānānāṃ jñānam uttamam |",
    "GE07bhg4c14u:2": "yaj jñātvā munayaḥ sarve parāṃ siddhim ito gatāḥ ||1||",
    "GE07bhg4c14u:3": "śrīdharaḥ :",
    "GE07bhg4c14u:4": "puṃ-prakṛtyoḥ svatantratvaṃ vārayan guṇa-saṅgataḥ |",
    "GE07bhg4c14u:5": "prāhuḥ saṃsāra-vaicitryaṃ vistareṇa caturdaśe ||",
    "GE07bhg4c14u:6": "yāvat sañjāyate kiñcit sattvaṃ sthāvara-jaṅgamam |",
    "GE07bhg4c14u:7": "kṣetra-kṣetrajña-saṃyogāt tad viddhi bharatarṣabha || ity uktam |",
    "GE07bhg4c14u:8": "sa ca kṣetra-kṣetrajñayoḥ saṃyogo nirīśvara-sāṅkhyānām iva na svātantryeṇa |",
    "GE07bhg4c14u:9": "kintu īśvarecchayiveti kathana-pūrvakaṃ kāraṇaṃ guṇa-saṅgo 'sya",
    "GE07bhg4c14u:10": "sad-asad-yoni-janmasu ity anenoktaṃ sattvādi-guṇīkṛtaṃ saṃsāra-vaicitryaṃ",
    "GE07bhg4c14u:11": "prapañcayiṣyan evambhūtaṃ vakṣyamānam arthaṃ stauti bhagavān paraṃ bhūya iti dvābhyām |",
    "GE07bhg4c14u:12": "paraṃ paramātma-niṣṭham |",
    "GE07bhg4c14u:13": "jñāyate aneneti jñānam upadeśaḥ |",
    "GE07bhg4c14u:14": "taj jñānaṃ bhūyo 'pi tubhyaṃ prakarṣeṇa vakṣyāmi |",
    "GE07bhg4c14u:15": "kathambhūtam |",
    "GE07bhg4c14u:16": "jñānānāṃ",
    "GE07bhg4c14u:17": "tapaḥ-karmādi-viṣayāṇāṃ madhya uttamam |",
    "GE07bhg4c14u:18": "mokṣa-hetutvāt |",
    "GE07bhg4c14u:19": "tad evāha yaj jñātvā munayo manana-śīlāḥ sarve |",
    "GE07bhg4c14u:20": "ito deha-bandhanāt |",
    "GE07bhg4c14u:21": "parāṃ siddhiṃ mokṣam |",
    "GE07bhg4c14u:22": "gatāḥ prāptāḥ ||1||",
    "GE07bhg4c14u:23": "madhusūdanaḥ : pūrvādhyāye - yāvat saṃjāyate kiṃcit sattvaṃ",
    "GE07bhg4c14u:24": "sthāvara-jaṅgamam |",
    "GE07bhg4c14u:25": "kṣetra-kṣetrajña-saṃyogāt tad viddhi [Gītā 13.26] ity uktaṃ tatra nirīśvara-sāṅkhyam atinirākaraṇena",
    "GE07bhg4c14u:26": "kṣetra-kṣetrajña-saṃyogasyeśvarādhīnatvaṃ vaktavyam |",
    "GE07bhg4c14u:27": "evaṃ kāraṇaṃ guṇa-saṅgo 'sya sad-asad-yoni-janmasu ity uktaṃ tatra kasmin guṇa kathaṃ",
    "GE07bhg4c14u:28": "saṅgaḥ ke vā guṇāḥ kathaṃ vā te badhnantīti vaktavyam |",
    "GE07bhg4c14u:29": "tathā",
    "GE07bhg4c14u:30": "bhūta-prakṛti-mokṣaṃ ca ye vidur yānti te param ity uktaṃ tatra",
    "GE07bhg4c14u:31": "bhūta-prakṛti-śabditebhyo guṇebhyaḥ kathaṃ mokṣaṇaṃ syān muktasya ca kiṃ lakṣaṇam iti vaktavyaṃ, tad etat sarvaṃ vistareṇa vaktuṃ caturdaśo 'dhyāya",
    "GE07bhg4c14u:32": "ārabhyate |",
    "GE07bhg4c14u:33": "tatra vakṣyamāṇam arthaṃ dvābhyāṃ stuvan śrotṝṇāṃ",
    "GE07bhg4c14u:34": "rucy-utpattaye śrī-bhagavān uvāca param iti |",
    "GE07bhg4c14u:35": "jñāyate 'nena jñānaṃ",
    "GE07bhg4c14u:36": "paramātma-jñāna-sādhanaṃ paraṃ śreṣṭhaṃ para-vastu-viṣayatvāt |",
    "GE07bhg4c14u:37": "kīdṛśaṃ tat ? jñānānāṃ jñāna-sādhanānāṃ bahiraṅgāṇāṃ yajñādīnāṃ madhya uttamam",
    "GE07bhg4c14u:38": "uttama-phalatvāt |",
    "GE07bhg4c14u:39": "na tvam ānitvādīnāṃ teṣām antaraṅgatvenottama-phalatvāt",
    "GE07bhg4c14u:40": "| param ity anenotkṛṣṭa-viṣayatvam uktam |",
    "GE07bhg4c14u:41": "uttamam ity anena",
    "GE07bhg4c14u:42": "tūtkṛṣṭa-phalatvam iti bhedaḥ |",
    "GE07bhg4c14u:43": "īdṛśaṃ jñānam ahaṃ pravakṣyāmi bhūyaḥ punaḥ pūrveṣv adhyāyeṣv asakṛd uktam api yaj jñānaṃ jñātvānuṣṭhāya munayo",
    "GE07bhg4c14u:44": "manana-śīlāḥ saṃnyāsinaḥ sarve parāṃ siddhiṃ mokṣākhyām ito deha-bandhanād",
    "GE07bhg4c14u:45": "gatāḥ prāptāḥ ||1||",
    "GE07bhg4c14u:46": "viśvanāthaḥ :",
    "GE07bhg4c14u:47": "guṇāḥ syur bandhakās te tu phalair jñeyāś caturdaśe |",
    "GE07bhg4c14u:48": "guṇātyaye ciha-tatir hetur bhaktiś ca varṇitā ||",
    "GE07bhg4c14u:49": "pūrvādhyāye kāraṇaṃ guṇa-saṅgo 'sya sad-asad-yoni-janmasu ity uktam |",
    "GE07bhg4c14u:50": "tatra ke guṇāḥ, kīdṛśo guṇa-saṅgaḥ, kasya guṇasya saṅgāt kiṃ phalaṃ syāt,",
    "GE07bhg4c14u:51": "guṇa-yuktasya kiṃvā lakṣaṇam |",
    "GE07bhg4c14u:52": "kathaṃ vā guṇebhyo mocanam ity apekṣāyāṃ vakṣyamānam arthaṃ stuvāno vaktuṃ pratijānīte param iti |",
    "GE07bhg4c14u:53": "jñāyate æneneti",
    "GE07bhg4c14u:54": "jñānam upadeśaḥ param atyuttamam ||1||",
    "GE07bhg4c14u:55": "baladevaḥ :",
    "GE07bhg4c14u:56": "guṇāḥ syur bandhakās te tu pariceyāḥ phalais trayaḥ |",
    "GE07bhg4c14u:57": "mad-bhaktyā tan-nivṛttiḥ syād iti proktaṃ caturdaśe ||",
    "GE07bhg4c14u:58": "pūrvādhyāye mithaḥ-sampṛktānāṃ prakṛti-jīveśvarāṇāṃ svarūpāṇi vivicya jānann amānitvādi-dharmair viśiṣṭaḥB prakṛti-bandhād vimucyate",
    "GE07bhg4c14u:59": "bandha-hetuś ca guṇa-saṅga ity uktam |",
    "GE07bhg4c14u:60": "tatra ke guṇāḥ, kasmin guṇe kathaṃ",
    "GE07bhg4c14u:61": "saṅgaḥ, kasya guṇasya saṅgāt kiṃ phalaṃ, guṇa-saṅginaḥ kiṃvā lakṣaṇaṃ kathaṃ vā guṇebhyo muktiḥ ity apekṣāyāṃ vakṣyamāṇam artham ātma-rucy-utpattaye bhagavān stauti param iti dvābhyām paraṃ pūrvoktād anyaṃ prakṛti-jīvāntargatam eva guṇa-viṣayakaṃ jñānaṃ bhūyo vakṣyāmi yaj-jñānānāṃ prakṛti-jīva-viṣayakāṇām uttamaṃ śreṣṭhaṃ navanītavad uddhṛtatvāt |",
    "GE07bhg4c14u:62": "yaj jñātvopalabhya sarve munayas tan-manana-śīlā",
    "GE07bhg4c14u:63": "ito loke param ātma-yāthātmyopalabdhi-lakṣaṇāṃ siddhiṃ gatāḥ |",
    "GE07bhg4c14u:64": "yad vā jñāyate 'neneti jñānam upadeśam, tac ca prāg uktam api bhūyaḥ punar vidhāntareṇa vakṣyāmi",
    "GE07bhg4c14u:65": "tac ca jñānānāṃ tapaḥ-prabhṛtīnāṃ jñāna-sādhanānāṃ",
    "GE07bhg4c14u:66": "madhye param uttamam atyuttamaṃ tad-antaraṅga-sādhanatvāt |",
    "GE07bhg4c14u:67": "yaj jñātvā sarve munaya ito lokāt parāṃ mokṣa-lakṣaṇāṃ siddhiṃ gatāḥ ||1||",
    "GE07bhg4c14u:68": "BhG 14.2",
    "GE07bhg4c14u:69": "idaṃ jñānam upāśritya mama sādharmyam āgatāḥ |",
    "GE07bhg4c14u:70": "sarge 'pi nopajāyante pralaye na vyathanti ca ||2||",
    "GE07bhg4c14u:71": "śrīdharaḥ : kiṃ ca idam iti |",
    "GE07bhg4c14u:72": "idaṃ vakṣyamāṇaṃ jñānam upāśrityedaṃ",
    "GE07bhg4c14u:73": "jñāna-sādhanam anuṣṭhāya mama sādharmyaṃ mad-rūpatvaṃ prāptāḥ santaḥ sarge",
    "GE07bhg4c14u:74": "'pi brahmādiṣu utpādyamāneṣv api notpadyante |",
    "GE07bhg4c14u:75": "tathā pralaye 'pi na vyathanti |",
    "GE07bhg4c14u:76": "pralaye duḥkhaṃ nānubhavanti |",
    "GE07bhg4c14u:77": "punar nāvartanta ity arthaḥ",
    "GE07bhg4c14u:78": "madhusūdanaḥ : tasyāḥ siddhair aikāntikatvaṃ darśayati idaṃ iti |",
    "GE07bhg4c14u:79": "idaṃ yathoktam jñānaṃ jñāna-sādhanam upāśrityānuṣṭhāya mama parameśvarasya",
    "GE07bhg4c14u:80": "sādharmyaṃ mad-rūpatām atyantābhedenāgatāḥ prāptāḥ santaḥ sarge 'pi",
    "GE07bhg4c14u:81": "hiraṇyagarbhādiṣūtpadyamāneṣv api nopajāyante |",
    "GE07bhg4c14u:82": "pralaye brahmaṇo 'pi",
    "GE07bhg4c14u:83": "vināśa-kāle na vyathanti ca vyathante na ca līyanta ity arthaḥ ||14.2||",
    "GE07bhg4c14u:84": "viśvanāthaḥ : sādharmyaṃ sārūpya-lakṣaṇāṃ muktiṃ |",
    "GE07bhg4c14u:85": "na vyathanti na vyathante ||2||",
    "GE07bhg4c14u:86": "baladevaḥ : idam iti |",
    "GE07bhg4c14u:87": "gurūpāsanayedaṃ vakṣyamāṇaṃ jñānam upāśritya prāpya janāḥ sarveśasya mama nityāvirbhūta-guṇāṣṭakasya sādharmyaṃ sādhanāvirbhāvitena tad-aṣṭakena sāmyam āgatāḥ santaḥ sarge nopajāyante sṛji-karmatāṃ nāpnuvanti pralaye na vyathante mṛti-karmatāṃ ca na yāntīti",
    "GE07bhg4c14u:88": "janma-mṛtyubhyāṃ rahitā muktā bhavantīti mokṣe jīva-bahutvam uktam |",
    "GE07bhg4c14u:89": "tad viṣṇoḥ paramaṃ padaṃ sadā paśyanti sūrayaḥ ity ādi-śrutibhyaś caitad avagatam ||2||",
    "GE07bhg4c14u:90": "BhG 14.3",
    "GE07bhg4c14u:91": "mama yonir mahad brahma tasmin garbhaṃ dadhāmy aham |",
    "GE07bhg4c14u:92": "saṃbhavaḥ sarva-bhūtānāṃ tato bhavati bhārata ||3||",
    "GE07bhg4c14u:93": "śrīdharaḥ : tad evaṃ praśaṃsayā śrotāram abhimukhīkṛtyedaṃ parameśvarādhīnayoḥ prakṛti-puruṣayoḥ sarva-bhūtotpattiṃ prati hetutvaṃ na",
    "GE07bhg4c14u:94": "tu svatantrayor itīmaṃ vivakṣitam arthaṃ kathayati mameti |",
    "GE07bhg4c14u:95": "deśataḥ kālataś cāparicchinnatvān mahat |",
    "GE07bhg4c14u:96": "bṛṃhitatvāt svakāryāṇāṃ vṛddhi-hetutvād",
    "GE07bhg4c14u:97": "vā brahma |",
    "GE07bhg4c14u:98": "prakṛtir ity arthaḥ |",
    "GE07bhg4c14u:99": "tan mahad brahma mama parameśvarasya yonir garbhādhāna-sthānam |",
    "GE07bhg4c14u:100": "tasminn ahaṃ garbhaṃ jagad-vistāra-hetuṃ",
    "GE07bhg4c14u:101": "cid-ābhāsaṃ dadhāmi nikṣipāmi |",
    "GE07bhg4c14u:102": "pralaye mayi līnaṃ santam",
    "GE07bhg4c14u:103": "avidyā-kāma-karmānuśaya-vantaṃ kṣetrajñaṃ sṛṣṭi-samaye bhoga-yogyena",
    "GE07bhg4c14u:104": "kṣetreṇa saṃyojayāmīty arthaḥ |",
    "GE07bhg4c14u:105": "tato garbhādhānāt sarva-bhūtānāṃ",
    "GE07bhg4c14u:106": "brahmādīnāṃ sambhava utpattir bhavati ||3||",
    "GE07bhg4c14u:107": "madhusūdanaḥ : tad evaṃ praśaṃśayā śrotāram abhimukhīkṛtya parameśvarādhīnayoḥ prakṛti-puruṣayoḥ sarva-bhūtotpattiṃ prati hetutvaṃ na",
    "GE07bhg4c14u:108": "tu sāṅkhya-siddhāntavat svatantrayor itīmaṃ vivakṣitam artham āha mama",
    "GE07bhg4c14u:109": "yonir iti dvābhyām |",
    "GE07bhg4c14u:110": "sarva-kāryāpekṣayādhikatvāt kāraṇaṃ mahat |",
    "GE07bhg4c14u:111": "sarva-kāryāṇāṃ",
    "GE07bhg4c14u:112": "vṛddhi-hetutva-rūpād bṛṃhaṇatvād brahma |",
    "GE07bhg4c14u:113": "avyākṛtaṃ prakṛtis triguṇātmkikā māyā mahad brahma |",
    "GE07bhg4c14u:114": "tac ca mameśvarasya yonir garbhādhāna-sthānaṃ tasmin mahati brahmaṇi yonau garbhaṃ sarva-bhūta-janma-kāraṇam ahaṃ bahu syāṃ",
    "GE07bhg4c14u:115": "prajāyeya itīkṣaṇa-rūpaṃ saṃkalpaṃ dadhāmi dhārayāmi",
    "GE07bhg4c14u:116": "tat-saṅkalpa-viṣayīkaromīty arthaḥ |",
    "GE07bhg4c14u:117": "yathā hi |",
    "GE07bhg4c14u:118": "kaścit pitā putram anuśayinaṃ vrīhy-ādy-āhāra-rūpeṇa svasmin līnaṃ śarīreṇa yojayituṃ yonau retaḥ-seka-pūrvakaṃ garbham ādhatte |",
    "GE07bhg4c14u:119": "tasmāc ca garbhādhānāt sa putraḥ śarīreṇa yujyate |",
    "GE07bhg4c14u:120": "tad arthaṃ ca madhye kalalādy-avasthā bhavanti |",
    "GE07bhg4c14u:121": "tathā pralaye mayi līnam avidiyā-kāma-karmānuśayavantaṃ kṣetrajñaṃ sṛṣṭi-samaye",
    "GE07bhg4c14u:122": "bhogyena kṣetreṇa kārya-kāraī̀ea-saṃghātena yojayituṃ",
    "GE07bhg4c14u:123": "cid-ābhāsaākhya-retaḥ-seka-pūrvakaṃ māyā-vṛtti-rūpaṃ garbham aham ādadhāmi",
    "GE07bhg4c14u:124": "| tad-arthaṃ hiraṇyagarbhādīnāṃ bhavati he bhārata na tv",
    "GE07bhg4c14u:125": "īśvara-kṛta-garbhādhānaṃ vinety arthaḥ ||14.3||",
    "GE07bhg4c14u:126": "viśvanāthaḥ : atha anādy-avidyā-kṛtasya guṇa-saṅgasya",
    "GE07bhg4c14u:127": "bandha-hetutā-prakāraṃ vaktuṃ kṣetra-kṣetrajñayoḥ sambhava-prakāram āha mama parameśvarasya yonir garbhādhāna-sthānaṃ mahad brahma deśa-kālānavacchinnatvāt mahat, bṛṃhaṇāt kārya-rūpeṇa vṛddher hetor brahma",
    "GE07bhg4c14u:128": "prakṛtir ity arthaḥ |",
    "GE07bhg4c14u:129": "śrutāv api kvacit prakṛtir brahmeti nirdiśyate |",
    "GE07bhg4c14u:130": "tasminn ahaṃ garbhaṃ dadhāmy ādadhāmi |",
    "GE07bhg4c14u:131": "itas tv anyāṃ prakṛtiṃ viddhi me parāṃ jīva-bhūtām ity anena cetana-puñja-rūpā yā jīva-prakṛtis",
    "GE07bhg4c14u:132": "taṭastha-śakti-rūpā nirdiṣṭā sā sakala-prāṇi-jīvatayā garbha-śabdenocyate",
    "GE07bhg4c14u:133": "| tato mat-kṛtāt garbhādhānāt sarva-bhūtānāṃ brahmādīnāṃ sambhava utpattiḥ",
    "GE07bhg4c14u:134": "baladevaḥ : tad evaṃ vaktavyārtha-stutyā tasmin ruciṃ śrotur utpādya bhūmir āpaḥ ity ādi-dvayārthānusārāt yāvat sañjāyate kiñcit ity ādau prakṛti-jīva-saṃyogaṃ pareśa-hetukam abhimatam iha sphuṭayati mameti |",
    "GE07bhg4c14u:135": "mahat sarvasya prapañcasya kāraṇaṃ brahmābhivyakta-sattvādi-guṇakaṃ",
    "GE07bhg4c14u:136": "pradhānaṃ mama sarveśvarsyāṇḍa-koṭi-sraṣṭur yonir garbha-dhāraṇa-sthānaṃ",
    "GE07bhg4c14u:137": "bhavati |",
    "GE07bhg4c14u:138": "pradhāne brahma-śabdaś ca tasmād etad brahma nāma-rūpam annaṃ ca jāyate |",
    "GE07bhg4c14u:139": "iti śruteḥ |",
    "GE07bhg4c14u:140": "tasmin mahati brahmaṇi yoni-bhūte garbhaṃ",
    "GE07bhg4c14u:141": "paramāṇu-caitanya-rāśim ahaṃ dadhāmy arpayāmi bhūmir āpaḥ ity ādinā yā jaḍā prakṛtir uktā",
    "GE07bhg4c14u:142": "seha mahad brahmety ucyate |",
    "GE07bhg4c14u:143": "itas tv anyām ity ādinā yā cetanā prakṛtir uktā seha sarva-prāṇi-bījatvād garbha-śabdeneti",
    "GE07bhg4c14u:144": "bhoga-kṣetra-bhūtayā jaḍayā prakṛtyā saha cetana-bhoktṛ-vargaṃ",
    "GE07bhg4c14u:145": "saṃyojayāmīty arthaḥ |",
    "GE07bhg4c14u:146": "tato mahad-dhetukāt prakṛti-dvaya-saṃyogād",
    "GE07bhg4c14u:147": "garbhādhānād vā sarva-bhūtānāṃ brahmādi-stambāntānāṃ sambhavo janir bhavati ||3||",
    "GE07bhg4c14u:148": "BhG 14.4",
    "GE07bhg4c14u:149": "sarva-yoniṣu kaunteya mūrtayaḥ saṃbhavanti yāḥ |",
    "GE07bhg4c14u:150": "tāsāṃ brahma mahad yonir ahaṃ bīja-pradaḥ pitā ||4||",
    "GE07bhg4c14u:151": "śrīdharaḥ : na kevalaṃ sṛṣṭy-upakrama eva mad-adhiṣṭhānenābhyāṃ",
    "GE07bhg4c14u:152": "prakṛti-puruṣābhyām ayaṃ bhūtotpatti-prakāraḥ |",
    "GE07bhg4c14u:153": "api tu sarvadaivety āha sarveti |",
    "GE07bhg4c14u:154": "sarvāsu yoniṣu manuṣyādyāsu yā mūrtayaḥ sthāvara-jaṅgamātmikā",
    "GE07bhg4c14u:155": "utpadyante tāsāṃ mūrtīnāṃ mahad brahma prakṛtir yonir mātṛ-sthānīyā |",
    "GE07bhg4c14u:156": "ahaṃ ca bīja-pradaḥ pitā garbhādhāna-kartā pitā ||4||",
    "GE07bhg4c14u:157": "madhusūdanaḥ : nanu kathaṃ sarva-bhūtānāṃ tataḥ sambhavo devādi-deha-viśeṣāṇāṃ kāraṇāntara-sambhavād ity āśaṅkyāha sarva-yoniṣv iti",
    "GE07bhg4c14u:158": "| deva-pitṛ-manuṣya-paśu-mṛgādi-sarva-yoniṣu yā mūrtayo jarāyujāṇḍodbhijjādi-bhedena vilakṣaṇā vividha-saṃsthānās tanavaḥ saṃbhavanti he kaunteya! tāsāṃ mūrtīnāṃ tat-tat-kāraṇa-bhāvāpannaṃ mahad brahmaiva yonir mātṛ-sthānīyā |",
    "GE07bhg4c14u:159": "ahaṃ parameśvaro bīja-prado garbhādhānasya kartā pitā |",
    "GE07bhg4c14u:160": "tena mahato brahmaṇa evāvasthā-viśeṣāḥ kāraṇāntarāṇīti yuktam uktaṃ sambhavaḥ sarva-bhūtānāṃ tato bhavati [Gītā 14.3] iti ||4||",
    "GE07bhg4c14u:161": "viśvanāthaḥ : na kevalaṃ sṛṣṭy-utpatti-samaya eva sarva-bhūtānāṃ prakṛtir mātā ahaṃ pitā api tu sarvadaivety āha sarvāsu yoniṣu devādyāsu stamba-paryantāsu yā mūrtayo jaṅgama-sthāvarātmikā utpadyante tāsāṃ mūrtīnāṃ mahad brahma prakṛtiḥ |",
    "GE07bhg4c14u:162": "yonir utpatti-sthānaṃ mātā |",
    "GE07bhg4c14u:163": "ahaṃ",
    "GE07bhg4c14u:164": "bīja-pradaḥ garbhādhāna-kartā pitā ||4||",
    "GE07bhg4c14u:165": "baladevaḥ : sarveti |",
    "GE07bhg4c14u:166": "he kaunteya sarva-yoniṣu devādi-sthāvarāntāsu yoniṣu yā mūrtayas tanavaḥ sambhavanti tāsāṃ mahad brahma pradhānaṃ yonir",
    "GE07bhg4c14u:167": "utpatti-hetur mātety arthaḥ |",
    "GE07bhg4c14u:168": "jīva-pradas tat-karmānuguṇyena",
    "GE07bhg4c14u:169": "paramāṇu-caitanya-rāśi-saṃyojakaḥ pareśo 'haṃ pitā bhavāmi ||4||",
    "GE07bhg4c14u:170": "BhG 14.5",
    "GE07bhg4c14u:171": "sattvaṃ rajas tama iti guṇāḥ prakṛti-saṃbhavāḥ |",
    "GE07bhg4c14u:172": "nibadhnanti mahā-bāho dehe dehinam avyayam ||5||",
    "GE07bhg4c14u:173": "śrīdharaḥ : tad evaṃ parameśvarādhīnābhyāṃ prakṛti-puruṣābhyāṃ",
    "GE07bhg4c14u:174": "sarva-bhūtotpattiṃ nirūpyedānīṃ prakṛti-saṃyogena puruṣasya saṃsāraṃ prapañcayati |",
    "GE07bhg4c14u:175": "sattvam ity ādi caturdaśabhiḥ |",
    "GE07bhg4c14u:176": "sattvaṃ rajas tama ity evaṃ saṃjñakās trayo guṇāḥ prakṛti-sambhavāḥ |",
    "GE07bhg4c14u:177": "prakṛteḥ sambhava udbhavo yeṣāṃ te tathoktāḥ |",
    "GE07bhg4c14u:178": "gūna-sāmyaṃ prakṛtiḥ |",
    "GE07bhg4c14u:179": "tasyāḥ sakāśāt pṛthaktveābhivyaktāḥ santaḥ prakṛti-kārye dehe tādātmyena sthitaṃ dehinaṃ cid-aṃśaṃ",
    "GE07bhg4c14u:180": "'vyayaṃ nirvikāram eva santaṃ nibadhnanti sva-kāryaiḥ",
    "GE07bhg4c14u:181": "sukha-duḥkha-mohādibhiḥ saṃyojayantīty arthaḥ ||5||",
    "GE07bhg4c14u:182": "madhusūdanaḥ : tad evaṃ nirīśvara-sāṅkhya-nirākaraṇena",
    "GE07bhg4c14u:183": "kṣetra-kṣetrajña-saṃyogasyeśvarādhīnatvam uktam |",
    "GE07bhg4c14u:184": "idānīṃ kasmin guṇe saṅgaḥ ? ke vā guṇāḥ ? kathaṃ vā te badhnanti ? ity ucyate sattvam ity ādinānyam ity ataḥ prāk caturdaśabhiḥ |",
    "GE07bhg4c14u:185": "sattvaṃ rajas tama ity evaṃ-nāmāno",
    "GE07bhg4c14u:186": "guṇā nitya-paratantrāḥ puruṣaṃ prati sarveṣām acetanānāṃ cetanārthatvāt |",
    "GE07bhg4c14u:187": "na tu vaiśeṣikāṇāṃ rūpādivad dravyāśritāḥ |",
    "GE07bhg4c14u:188": "na ca guṇa-guṇinor anyatvam atra vivakṣitam guṇa-trayātmakatvāt prakṛteḥ |",
    "GE07bhg4c14u:189": "tarhi kathaṃ prakṛti-sambhavāḥ ? ity ucyate - trayāṇāṃ guṇānāṃ sāmyāvasthā prakṛtir māyā bhagavats tasyāḥ sakāśāt parasparāṅgāṅgi-bhāvena vaiṣamyeṇa pariṇatāḥ prakṛti-sambhavā ity ucyante |",
    "GE07bhg4c14u:190": "te ca dehe prakṛti-kārye",
    "GE07bhg4c14u:191": "śarīrendriya-saṃghāte dehinaṃ deha-tādātmyādhyāsāpannaṃ jīvaṃ paramārthataḥ sarva-vikāra-śūnyatvenāvyayaṃ nibadhnanti nirvikāram eva",
    "GE07bhg4c14u:192": "santaṃ sva-vikāravattayopadarśayantīva bhrāntyā jala-pātrāṇīva divi sthitam ādityaṃ pratibimbādhyāsena sva-kampādimattayā |",
    "GE07bhg4c14u:193": "yathā ca pāramarthiko bandho nāsti tathā vyākhyātaṃ prāk - śarīrastho 'pi kaunteya na karoti na lipyate [Gītā 13.32] iti ||5||",
    "GE07bhg4c14u:194": "viśvanāthaḥ : tad eva prakṛti-puruṣābhyāṃ sarva-bhūtotpattiṃ nirūpeydānīṃ ke guṇā ucyante",
    "GE07bhg4c14u:195": "teṣu saṅgāt jīvasya kīdṛśo bandha ity apekṣāyām āha sattvam iti |",
    "GE07bhg4c14u:196": "dehe prakṛti-kārye tādātmyena sthitaṃ dehinaṃ jīvaṃ vastuto 'vyayaṃ nirvikāram asaṅginam apy anādy-avidyayā kṛtād guṇa-saṅgād eva hetor guṇā nibadhnanti ||5||",
    "GE07bhg4c14u:197": "baladevaḥ : atha ke guṇāḥ kathaṃ teṣu puruṣasya saṅgaḥ kathaṃ vā te taṃ nibadhnanti ity āha sattvam iti caturbhiḥ |",
    "GE07bhg4c14u:198": "sattvādi-saṃjñakās trayo guṇāḥ prakṛti-sambhavāḥ prakṛter abhivyaktās te sva-kārye dehe sthitaṃ puruṣam",
    "GE07bhg4c14u:199": "avyayaṃ vastuto nirvikāram api nibadhnanty aviveka-gṛhītaiḥ",
    "GE07bhg4c14u:200": "sukha-duḥkha-mohaiḥ svadharmais taṃ yojayantīti ||5||",
    "GE07bhg4c14u:201": "BhG 14.6",
    "GE07bhg4c14u:202": "tatra sattvaṃ nirmalatvāt prakāśakam anāmayam |",
    "GE07bhg4c14u:203": "sukha-saṅgena badhnāti jñāna-saṅgena cānagha ||6||",
    "GE07bhg4c14u:204": "śrīdharaḥ : tatra sattvasya bandhakatva-prakāraṃ cāha tatreti |",
    "GE07bhg4c14u:205": "tatra teṣāṃ guṇānāṃ madhye sattvaṃ nirmalatvāt svacchatvāt sphaṭika-maṇir iva prakāśakaṃ bhāsvaram anāmayaṃ ca nirupadravam |",
    "GE07bhg4c14u:206": "śāntam ity arthaḥ |",
    "GE07bhg4c14u:207": "ataḥ śāntatvāt sva-kāryeṇa sukhena yaḥ saṅgas tena badhnāti |",
    "GE07bhg4c14u:208": "prakāśakatvāc ca svakāryeṇa jñānena yaḥ saṅgas tena ca badhnāti |",
    "GE07bhg4c14u:209": "he anagha niṣpāpa, ahaṃ sukhī jñānī ceti manodharmāṃs tad-abhimānini kṣetrajñe saṃyojayatīty arthaḥ ||6||",
    "GE07bhg4c14u:210": "madhusūdanaḥ : tatra ko guṇaḥ kena saṅgena badhnāti ? ity ucyate tatreti |",
    "GE07bhg4c14u:211": "tatra teṣu guṇeṣu madhye sattvaṃ prakāśakam caitanyasya",
    "GE07bhg4c14u:212": "tamo-guṇa-kṛtāvaraṇa-tirodhāyakaṃ",
    "GE07bhg4c14u:213": "nirmalatvāt svacchatvāc cid-bimba-grahaṇa-yogyatvād iti yāvat |",
    "GE07bhg4c14u:214": "na kevalaṃ caitanyābhivyañjakaṃ kintu anāmayaṃ |",
    "GE07bhg4c14u:215": "āmayo duḥkhaṃ tad-virodhi sukhasyāpi vyañjakam ity arthaḥ |",
    "GE07bhg4c14u:216": "tad badhnāti sukha-saṅgena ca dehinaṃ ! he anagha avyasana ! sarvatra sambodhanānām abhiprāyaḥ prāg uktaḥ smartavyaḥ |",
    "GE07bhg4c14u:217": "atra",
    "GE07bhg4c14u:218": "sukha-jñāna-śabdābhyām antaḥ-karaṇa-pariṇāmau tad-vyañjakāv ucyete |",
    "GE07bhg4c14u:219": "icchā dveṣaḥ sukhaṃ duḥkhaṃ saṃghātaś cetanā dhṛtiḥ [Gītā 13.7] iti",
    "GE07bhg4c14u:220": "sukha-cetanayor apīcchādivat kṣetra-dharmatvena pāṭhāt |",
    "GE07bhg4c14u:221": "tatrāntaḥ-karaṇa-dharmasya sukhasya jñānasya cātmany adhyāsaḥ saṅgo 'haṃ",
    "GE07bhg4c14u:222": "jāna iti ca |",
    "GE07bhg4c14u:223": "na hi viṣaya-dharmo viṣayiṇo bhavati |",
    "GE07bhg4c14u:224": "tasmād avidyā-mātram",
    "GE07bhg4c14u:225": "etad iti śataśa uktaṃ prāk ||6||",
    "GE07bhg4c14u:226": "viśvanāthaḥ : tatra sattvasya lakṣaṇaṃ bandhakatva-prakāraṃ cāha tatreti |",
    "GE07bhg4c14u:227": "anāmayaṃ nirupadravaṃ śāntam ity arthaḥ |",
    "GE07bhg4c14u:228": "| śāntatvāt svakāryeṇa sukhena",
    "GE07bhg4c14u:229": "yaḥ saṅgaḥ prakāśakatvāt svakāryeṇa jñānena ca yaḥ saṅgaḥ ahaṃ sukhī jñānī cety upādhi-dharmayor avidyayaiva jīvasyābhimānas tena taṃ badhnāti |",
    "GE07bhg4c14u:230": "he anagheti tvaṃ tu ahaṃ sukhī ahaṃ jñānīty abhimāna-lakṣaṇam aghaṃ mā svīkur",
    "GE07bhg4c14u:231": "iti bhāvaḥ ||6||",
    "GE07bhg4c14u:232": "baladevaḥ : atha sattvādīnāṃ trayāṇāṃ lakṣaṇāni bandhakatva-prakārāṃś cāha tatreti tribhiḥ",
    "GE07bhg4c14u:233": "tatra teṣu triṣu madhye prakāśakaṃ jñāna-vyañjakam",
    "GE07bhg4c14u:234": "anāmayam arogaṃ duḥkha-virodhi-sukha-vyañjakam iti yāvat |",
    "GE07bhg4c14u:235": "kutaḥ |",
    "GE07bhg4c14u:236": "nirmalatvāt svacchatvāt |",
    "GE07bhg4c14u:237": "tathā ca prakāśa-sukha-kāraṇaṃ sattvam iti |",
    "GE07bhg4c14u:238": "tac ca sattvaṃ sva-kārye jñāne sukhe ca yaḥ saṃyogo jñāny ahaṃ sukhy aham ity abhimānas tena puruṣaṃ nibadhnāti |",
    "GE07bhg4c14u:239": "jñānaṃ cedaṃ laukika-vastu",
    "GE07bhg4c14u:240": "-yāthātmya-viṣayaṃ sukhaṃ ca dehendriya-prasada-rūpaṃ bodhyam |",
    "GE07bhg4c14u:241": "tatra tatra saṅge sati tad-upāyeṣu karmasu pravṛttis tat-phalānubhavopāyeṣu",
    "GE07bhg4c14u:242": "deheṣūtpattiḥ |",
    "GE07bhg4c14u:243": "punaś ca tatra tatra saṅga iti na sattvād vimuktiḥ ||6||",
    "GE07bhg4c14u:244": "BhG 14.7",
    "GE07bhg4c14u:245": "rajo rāgātmakaṃ viddhi tṛṣṇāsaṅga-samudbhavam |",
    "GE07bhg4c14u:246": "tan nibadhnāti kaunteya karma-saṅgena dehinam ||7||",
    "GE07bhg4c14u:247": "śrīdharaḥ : rajaso lakṣaṇaṃ bandhakatvaṃ cāha raja iti |",
    "GE07bhg4c14u:248": "rajaḥ-saṃjñakaṃ",
    "GE07bhg4c14u:249": "guṇaṃ rāgātmakam anurañjana-rūpaṃ viddhi |",
    "GE07bhg4c14u:250": "ataeva tṛṣṇāsaṅga-samudbhavam |",
    "GE07bhg4c14u:251": "tṛṣṇāprāpter 'rthe 'bhilāṣaḥ |",
    "GE07bhg4c14u:252": "sagagaḥ prāPte 'rthe prītir viśeṣeṇāsaktiḥ |",
    "GE07bhg4c14u:253": "tayos tṛṣṇāsaṅgayoḥ samudbhavo yasmāt tad-rajo dehinaṃ dṛṣṭādṛṣṭārtheṣu karmasu saṅgenāsaktyā nitarāṃ badhnāti |",
    "GE07bhg4c14u:254": "tṛṣṇāsaṅgābhyāṃ hi karmasu āsaktir bhavatīty arthaḥ ||7||",
    "GE07bhg4c14u:255": "madhusūdanaḥ : rajyate viṣayeṣu puruṣo 'neneti rāgaḥ kāmo gardhaḥ sa evātmā svarūpaṃ yasya dharma-dharmitṇos tādātmyāt tad rāgātmakaṃ rajo viddhi |",
    "GE07bhg4c14u:256": "ata evāprāptābhilāṣas tṛṣṇā |",
    "GE07bhg4c14u:257": "prāptasyopasthite 'pi vināśe saṃrakṣaṇābhilāṣa āsaṅgas tayos tṛṣṇāsaṅgayoḥ sambhavo yasmāt tad rajo",
    "GE07bhg4c14u:258": "nibadhnāti |",
    "GE07bhg4c14u:259": "he kaunteya ! karma-saṅgena karmasu dṛṣṭādṛṣṭārtheṣu aham",
    "GE07bhg4c14u:260": "ikdaṃ karomy etat phalaṃ bhokṣya ity abhiniveśa-viśeṣeṇa dehinaṃ vastuto 'kartāram eva kartṛtvābhimāninaṃ rajasaḥ pravṛtti-hetutvāt ||7||",
    "GE07bhg4c14u:261": "viśvanāthaḥ : rajo-guṇaṃ rāgātmakam anurañjana-rūpaṃ viddhi |",
    "GE07bhg4c14u:262": "tṛṣṇā aprāpte 'rthe abhilāṣaḥ |",
    "GE07bhg4c14u:263": "saṅgaḥ prāpte 'rthe āsaktiḥ |",
    "GE07bhg4c14u:264": "tayoḥ samudbhavo yasmāt tad rajaḥ dehinaṃ dṛṣṭādṛṣṭārtheṣu karmasu saṅgenāsaktyā badhnāti tṛṣṇā-saṅgābhyāṃ karmasv āsaktir bhavati ||7||",
    "GE07bhg4c14u:265": "baladevaḥ : raja iti rāgaḥ strī-puruṣayor mitho 'bhilāsas tad-ātmakaṃ",
    "GE07bhg4c14u:266": "rajo-vṛddhi-hetu-kāryayos tādātmyāt |",
    "GE07bhg4c14u:267": "tac ca tṛṣṇādi-samudbhavaṃ",
    "GE07bhg4c14u:268": "śabdādi-viṣayābhilāṣas tṛṣṇā |",
    "GE07bhg4c14u:269": "putra-mitrādi-saṃyogo 'bhilāṣaḥ saṅgas tayoḥ sambhavo yasmāt tat |",
    "GE07bhg4c14u:270": "tathā ca rāga-tṛṣṇāsaṅga-kāraṇaṃ rajaḥ iti |",
    "GE07bhg4c14u:271": "tad rajaḥ strī-viṣaya-putrādi-prāpakeṣu karmasu saṅgenābhilāṣeṇa dehinaṃ",
    "GE07bhg4c14u:272": "puruṣaṃ nibadhnāti |",
    "GE07bhg4c14u:273": "stry-ādi-spṛhayā karmāṇi karoti |",
    "GE07bhg4c14u:274": "tāni",
    "GE07bhg4c14u:275": "tat-phalānubhavopāya-bhūtān stry-ādīn prāpayanti |",
    "GE07bhg4c14u:276": "punar apy evam iti rajaso na vimuktiḥ ||7||",
    "GE07bhg4c14u:277": "BhG 14.8",
    "GE07bhg4c14u:278": "tamas tv ajñāna-jaṃ viddhi mohanaṃ sarva-dehinām |",
    "GE07bhg4c14u:279": "pramādālasya-nidrābhis tan nibadhnāti bhārata ||8||",
    "GE07bhg4c14u:280": "śrīdharaḥ : tamaso lakṣaṇaṃ bandhakatvaṃ cāha tama iti |",
    "GE07bhg4c14u:281": "tamas tv ajñānāj jātam āvaraṇa-śakti-pradhānāt prakṛty-aṃśād udbhutaṃ viddhīty arthaḥ |",
    "GE07bhg4c14u:282": "ataḥ sarveṣāṃ dehināṃ mohanaṃ bhrānti-janakam |",
    "GE07bhg4c14u:283": "ataeva pramādenālasyena nidrayā ca tat tamo dehinaṃ nibadhnāti |",
    "GE07bhg4c14u:284": "tatra pramādo 'navadhānam |",
    "GE07bhg4c14u:285": "ālasyam anudyamaḥ |",
    "GE07bhg4c14u:286": "nidrā cittasyāvasādāl layaḥ ||8||",
    "GE07bhg4c14u:287": "madhusūdanaḥ : tu-śabdaḥ sattva-rajopekṣayā viśeṣa-dyotanārthaḥ |",
    "GE07bhg4c14u:288": "ajñānād",
    "GE07bhg4c14u:289": "āvaraṇa-śakti-rūpād udbhūtam ajñāna-jaṃ tamo viddhi |",
    "GE07bhg4c14u:290": "ataḥ sarveṣāṃ dehināṃ mohanam aviveka-rūpatvena bhrānti-janakam |",
    "GE07bhg4c14u:291": "pramādenālasyena nidrayā ca tat tamo nibadhnāti |",
    "GE07bhg4c14u:292": "dehinam ity anuṣajyate |",
    "GE07bhg4c14u:293": "he bhārata |",
    "GE07bhg4c14u:294": "pramādo vastu-vivekāsāmarthyaṃ sattva-kārya-prakāśa-virodhī |",
    "GE07bhg4c14u:295": "ālasyaṃ",
    "GE07bhg4c14u:296": "pravṛtty-asāmarthyaṃ rajaḥ-kārya-pravṛtti-virodhi |",
    "GE07bhg4c14u:297": "ubhaya-virodhinī",
    "GE07bhg4c14u:298": "tamo-guṇālambanā vṛttir nidreti vivekaḥ ||8||",
    "GE07bhg4c14u:299": "viśvanāthaḥ : ajñānam ajñānāt svīya-phalāt jātaṃ pratītam anumitaṃ",
    "GE07bhg4c14u:300": "bhavatīty ajñānajam ajñāna-janakam ity arthaḥ |",
    "GE07bhg4c14u:301": "mohanaṃ bhrānti-janakam |",
    "GE07bhg4c14u:302": "pramādo 'navadhānam |",
    "GE07bhg4c14u:303": "ālasyam anudyamaḥ |",
    "GE07bhg4c14u:304": "nidrā cittasyāvasādāl layaḥ",
    "GE07bhg4c14u:305": "baladevaḥ : tamas tv iti |",
    "GE07bhg4c14u:306": "tu-śabdaḥ pūrva-dvitīyād viśeṣa-dyotakaḥ |",
    "GE07bhg4c14u:307": "vastu-yāthātmyāvagamo jñānaṃ tad-virodhy-āvarakatā-pradhānaṃ prakṛty-aṃśo",
    "GE07bhg4c14u:308": "'jñānam |",
    "GE07bhg4c14u:309": "tasmāj jātaṃ tamo ætaḥ sarva-dehināṃ mohanaṃ",
    "GE07bhg4c14u:310": "viparyaya-jñāna-janakam |",
    "GE07bhg4c14u:311": "tathā ca vastu-yāthātmya-jñānāvarakaṃ",
    "GE07bhg4c14u:312": "viparyaya-jñāna-janakaṃ tamaḥ iti |",
    "GE07bhg4c14u:313": "tat tamaḥ pramādādibhiḥ svakāryaiḥ puruṣaṃ nibadhnāti |",
    "GE07bhg4c14u:314": "tatra pramādo 'navadhānam akārye karmaṇi pravṛtti-rūpaṃ sattva-kārya-prakāśa-virodhī |",
    "GE07bhg4c14u:315": "ālasyam anudyamaḥ,",
    "GE07bhg4c14u:316": "rajaḥ-kārya-pravṛtti-virodhi |",
    "GE07bhg4c14u:317": "tad-ubhaya-virodhinī tu nidrā cittasyāvasādātmeti ||8||",
    "GE07bhg4c14u:318": "BhG 14.9",
    "GE07bhg4c14u:319": "sattvaṃ sukhe saṃjayati rajaḥ karmaṇi bhārata |",
    "GE07bhg4c14u:320": "jñānam āvṛtya tu tamaḥ pramāde saṃjayaty uta ||9||",
    "GE07bhg4c14u:321": "śrīdharaḥ : sattvādīnām evaṃ sva-sva-kārya-karaṇe sāmarthyātiśayam āha sattvam iti |",
    "GE07bhg4c14u:322": "sattvaṃ sukhe sañjayati saṃśleṣayati |",
    "GE07bhg4c14u:323": "duḥkha-śokādi-kāraṇe",
    "GE07bhg4c14u:324": "sabhāpi sukhābhimukham eva dehinaṃ karotiīty arthaḥ |",
    "GE07bhg4c14u:325": "evaṃ sukhādi-kāraṇe",
    "GE07bhg4c14u:326": "saty api rajaḥ karmaṇy eva sañjayati |",
    "GE07bhg4c14u:327": "tamas tu mahat-saṅgena utpādyamānam api jñānam āvṛtyaācchādya pramāde sañjayati |",
    "GE07bhg4c14u:328": "mahadbhir upadiśyamānasyārthasyānavadhāne yojayati utāpi |",
    "GE07bhg4c14u:329": "ālasyādāv api saṃyojayatīty arthaḥ ||9||",
    "GE07bhg4c14u:330": "madhusūdanaḥ :",
    "GE07bhg4c14u:331": "viśvanāthaḥ : uktam evārthaṃ saṅkṣepeṇa punar darśayati |",
    "GE07bhg4c14u:332": "sattvaṃ kartṛ sukhe svīya-phale āsaktaṃ jīvaṃ sañjayati vaśīkaroti nibadhnātīty arthaḥ |",
    "GE07bhg4c14u:333": "rajaḥ kartṛ karmāṇi āsaktaṃ jīvaṃ badhnāti |",
    "GE07bhg4c14u:334": "tamaḥ kartṛ pramāde 'bhirataṃ",
    "GE07bhg4c14u:335": "taṃ jñānam āvṛtya ajñānam utpādyety arthaḥ ||9||",
    "GE07bhg4c14u:336": "baladevaḥ : guṇāḥ svāny advayotkṛṣṭāḥ santaḥ svakārye tanvantīty āha sattvam iti dvābhyām",
    "GE07bhg4c14u:337": "sattvam utkṛṣṭaṃ sat sva-kārye sukhe puruṣaṃ sañjayaty āsaktaṃ karoti |",
    "GE07bhg4c14u:338": "rajo utkṛṣṭaṃ sat karmāṇi taṃ sañjayati |",
    "GE07bhg4c14u:339": "tama utkṛṣṭaṃ sat pramāde taṃ sañjayati jñānam āvṛtyācchādyājñānam utpādyety arthaḥ ||9||",
    "GE07bhg4c14u:340": "BhG 14.10",
    "GE07bhg4c14u:341": "rajas tamaś cābhibhūya sattvaṃ bhavati bhārata |",
    "GE07bhg4c14u:342": "rajaḥ sattvaṃ tamaś caiva tamaḥ sattvaṃ rajas tathā ||10||",
    "GE07bhg4c14u:343": "śrīdharaḥ : tatra hetum āha raja iti |",
    "GE07bhg4c14u:344": "rajas-tamaś ceti guṇa-dvayam",
    "GE07bhg4c14u:345": "abhibhūya tiraskṛtya sattvaṃ bhavati |",
    "GE07bhg4c14u:346": "adṛṣṭa-vaśād udbhavati |",
    "GE07bhg4c14u:347": "tataḥ svakārye sukha-jñānādau sañjayatīty arthaḥ |",
    "GE07bhg4c14u:348": "evaṃ rajo 'pi sattvaṃ tamaś ceti guṇa-dvayam abhibhūyodbhavati |",
    "GE07bhg4c14u:349": "tataḥ svakārye tṛṣṇākarmādau sañjayati |",
    "GE07bhg4c14u:350": "evaṃ tamo 'pi sattvaṃ rajaś cobhāv api guṇāv abhibhūyodbhavati",
    "GE07bhg4c14u:351": "| tataś ca sva-kārye pramādālasyādau sañjayatīty arthaḥ ||10||",
    "GE07bhg4c14u:352": "madhusūdanaḥ : uktaṃ kāryaṃ kadā kurvanti guṇāḥ ? ity ucyate raja iti |",
    "GE07bhg4c14u:353": "rajas tamaś ca yugapad ubhāv api guṇāv abhibhūya sattvaṃ bhavati udbhavati vardhate yadā, tadā sva-kāryaṃ prāg-uktam asādhāraṇyena karotīti śeṣaḥ |",
    "GE07bhg4c14u:354": "evaṃ rajo 'pi sattvaṃ tamaś ceti guṇa-dvayam abhibhūyodbhavati yadā, tadā",
    "GE07bhg4c14u:355": "sva-kāryam prāg-uktaṃ karoti |",
    "GE07bhg4c14u:356": "tathā tadvad eva tamo 'pi sattvaṃ rajaś cety ubhāv api guṇāv abhibhūyodbhavati yadā, tadā sva-kāryam prāg-uktaṃ",
    "GE07bhg4c14u:357": "karotīty arthaḥ ||10||",
    "GE07bhg4c14u:358": "viśvanāthaḥ : uktaṃ sva-sva-kāryaṃ sukhādikaṃ prati guṇāḥ kathaṃ prabhavantīty apekṣāyām āha rajas tamaś ceti guṇa-dvayam abhibhūya tiraskṛtya sattvaṃ bhavati adṛṣṭa-vaśād udbhavati |",
    "GE07bhg4c14u:359": "evaṃ rajo 'pi sattvaṃ tamaś ceti guṇa-dvayābhibhūya tādṛśādṛṣṭa-vaśād udbhavati |",
    "GE07bhg4c14u:360": "tamo 'pi",
    "GE07bhg4c14u:361": "sattvaṃ rajaś cobhāv api guṇāv abhibhūyodbhavati ||10||",
    "GE07bhg4c14u:362": "baladevaḥ : sameṣu triṣu katham akasmād ekasyotkarṣa iti cet",
    "GE07bhg4c14u:363": "prācīna-tādṛśa-karmodayāt tādṛśāhārāc ca svabhavatīti bhavavān āha raja",
    "GE07bhg4c14u:364": "iti |",
    "GE07bhg4c14u:365": "sattvaṃ kartṛ rajas tamaś cābhibhūyo tiraskṛtyotkṛṣṭaṃ bhavati |",
    "GE07bhg4c14u:366": "rajaḥ kartṛ sattvaṃ tamaś cābhibhūyotkṛṣṭaṃ bhavati |",
    "GE07bhg4c14u:367": "tamaḥ kartṛ sattvaṃ rajaś cābhibhūyotkṛṣṭaṃ bhavati |",
    "GE07bhg4c14u:368": "yadotkṛṣṭaṃ bhavati, tadā pūrvoktam asādhāraṇaṃ kāryaṃ karotīti śeṣaḥ ||10||",
    "GE07bhg4c14u:369": "BhG 14.11",
    "GE07bhg4c14u:370": "sarva-dvāreṣu dehe 'smin prakāśa upajāyate |",
    "GE07bhg4c14u:371": "jñānaṃ yadā tadā vidyād vivṛddhaṃ sattvam ity uta ||11||",
    "GE07bhg4c14u:372": "śrīdharaḥ : idānīṃ sattvādīnāṃ vivṛddhānāṃ liṅgāny āha sarva-dvāreṣv iti tribhiḥ |",
    "GE07bhg4c14u:373": "asminn ātmano bhogāyatane dehe sarveṣv api dvāreṣu śrotrādiṣu yadā śabdādi-jñānātmakaḥ prakāśa upajāyate utpadyate tadānena prakāśaliṅgena sattvaṃ vivṛddhaṃ vidyāj jānīyāt |",
    "GE07bhg4c14u:374": "uta śabdāt sukhādi-liṅgenāpi jānīyād ity uktam ||11||",
    "GE07bhg4c14u:375": "madhusūdanaḥ : idānīm udbhūtānāṃ teṣāṃ liṅgāny āha tribhiḥ sarva-dvāreṣv",
    "GE07bhg4c14u:376": "iti |",
    "GE07bhg4c14u:377": "asminn ātmano bhogāyatane dehe sarveṣv api dvāreṣūpalabdhi-sādhaneṣu",
    "GE07bhg4c14u:378": "śrotrādi-karaṇeṣu yadā prakāśo buddhi-pariṇāma-viśeṣo viṣayākāraḥ",
    "GE07bhg4c14u:379": "sva-viṣayāvaraṇa-virodhī dīpavat, tad eva jñānaṃ śabdādi-viṣaya upajāyate tadānena śabdādi-viṣaya-jñānākhya-prakāśena liṅgena prakāśātmakaṃ sattvaṃ",
    "GE07bhg4c14u:380": "vivṛddham udbhūtam iti vidyāj jānīyāt |",
    "GE07bhg4c14u:381": "utāpi sukhādi-liṅgenāpi jānīyād ity arthaḥ ||11||",
    "GE07bhg4c14u:382": "viśvanāthaḥ : vardhamāno guṇa eva svāpekṣayā kṣīṇāv itarau guṇāv abhivaatīty uktam |",
    "GE07bhg4c14u:383": "atas teṣāṃ vṛddhi-liṅgāny āha sarveti tribhiḥ |",
    "GE07bhg4c14u:384": "sarva-dvāreṣu śrotrādiṣu yadā prakāśaḥ syāt |",
    "GE07bhg4c14u:385": "kīdṛśaḥ |",
    "GE07bhg4c14u:386": "jñānaṃ",
    "GE07bhg4c14u:387": "vaidika-śabdādi-yathārtha-jñānātmakaṃ tadā tādṛśa-jñāna-liṅgenaiva sattvaṃ vivṛddham iti jānīyāt",
    "GE07bhg4c14u:388": "ut-śabdād ātmottha-sukhāṭtmakaḥ prakāśaś ca yadeti",
    "GE07bhg4c14u:389": "baladevaḥ : utkṛṣṭānāṃ sattvādīnāṃ liṅgāny āha sarveti tribhiḥ |",
    "GE07bhg4c14u:390": "yadā sarveṣu jñāna-dvāreṣu śrotrādiṣu śabdādi-yāthātmya-prakāśa-rūpṃ jñānam upajāyate |",
    "GE07bhg4c14u:391": "tadā tādṛśa-jñāna-liṅgenāsmin dehe sattvaṃ vivṛddhaṃ vidyāt |",
    "GE07bhg4c14u:392": "utety apy arthe |",
    "GE07bhg4c14u:393": "sukha-liṅgenāpi tad vidyād ity arthaḥ ||11||",
    "GE07bhg4c14u:394": "BhG 14.12",
    "GE07bhg4c14u:395": "lobhaḥ pravṛttir ārambhaḥ karmaṇām aśamaḥ spṛhā |",
    "GE07bhg4c14u:396": "rajasy etāni jāyante vivṛddhe bharatarṣabha ||12||",
    "GE07bhg4c14u:397": "śrīdharaḥ : kiṃ ca lobha iti |",
    "GE07bhg4c14u:398": "lobho dhanādy-āgame jāyamāne 'pi punaḥ punar vardhamāno 'bhilāṣaḥ |",
    "GE07bhg4c14u:399": "pravṛttir nityaṃ kurvad-rūpatā |",
    "GE07bhg4c14u:400": "karmaṇām ārambho mahā-gṛhādi-nirmāṇodyamaḥ |",
    "GE07bhg4c14u:401": "aśama idaṃ kṛtvā idaṃ kariṣyāmi ity ādi saṅkalpa-vikalpānuparamaḥ |",
    "GE07bhg4c14u:402": "spṛhā uccāvaceṣu dṛṣṭa-mātreṣu vastuṣu itas tato jighṛkṣā |",
    "GE07bhg4c14u:403": "rajasi vivṛddhe saty etāni liṅgāni jāyante |",
    "GE07bhg4c14u:404": "etais tamaso vivṛddhir jāānīyād ity arthaḥ ||12||",
    "GE07bhg4c14u:405": "madhusūdanaḥ : mahati dhanāgame jāyamāne 'py anukṣaṇaṃ vardhamānas tad-abhilāṣo lobhaḥ sva-viṣaya-prāpsya-nivartya icchā-viśeṣa iti yāvat |",
    "GE07bhg4c14u:406": "pravṛttir nirantaraṃ prayata-mānasā |",
    "GE07bhg4c14u:407": "ārambhaḥ karmaṇāṃ bahu-vitta-vyayāyāsa-karāṇāṃ kāmya-niṣiddha-laukika-mahā-gṛhādi-viṣayāṇāṃ",
    "GE07bhg4c14u:408": "vyāpārāṇām udyamaḥ |",
    "GE07bhg4c14u:409": "aśama idaṃ kṛtvedaṃ kariṣyāmīti",
    "GE07bhg4c14u:410": "saṅkalpa-pravāhānuparamaḥ |",
    "GE07bhg4c14u:411": "spṛhoccāvaceṣu para-dhaneṣu dṛṣṭa-mātreṣu yena kenāpy upāyenopāditsā |",
    "GE07bhg4c14u:412": "rajasi rāgātmake vivṛddha etāni rāgātmakāni liṅgāni jāyante |",
    "GE07bhg4c14u:413": "he bharatarṣabha ! etair liṅgair vivṛddhaṃ rajo jānīyād ity arthaḥ ||12||",
    "GE07bhg4c14u:414": "viśvanāthaḥ : pravṛttir nānā prayatna-paratā karmaṇām ārambho gṛhādi-nirmāṇodyamaḥ |",
    "GE07bhg4c14u:415": "aśamo viṣaya-bhogānuparatiḥ ||12||",
    "GE07bhg4c14u:416": "baladevaḥ : lobhaḥ sva-dravyātyāga-paratā |",
    "GE07bhg4c14u:417": "pravṛttis",
    "GE07bhg4c14u:418": "tad-vṛddhi-yatnaa-paratā |",
    "GE07bhg4c14u:419": "karmaṇāṃ gṛha-nirmāṇādīnām ārambhaḥ |",
    "GE07bhg4c14u:420": "aśamo",
    "GE07bhg4c14u:421": "viṣaya-bhogād indriyāṇām anuparatiḥ |",
    "GE07bhg4c14u:422": "spṛhā viṣaya-lipsā |",
    "GE07bhg4c14u:423": "etair liṅgai rajo vivṛddhaṃ vidyāt ||12||",
    "GE07bhg4c14u:424": "BhG 14.13",
    "GE07bhg4c14u:425": "aprakāśo 'pravṛttiś ca pramādo moha eva ca |",
    "GE07bhg4c14u:426": "tamasy etāni jāyante vivṛddhe kuru-nandana ||13||",
    "GE07bhg4c14u:427": "śrīdharaḥ : kiṃ ca aprakāśa iti |",
    "GE07bhg4c14u:428": "aprakāśo viveka-bhraṃśaḥ |",
    "GE07bhg4c14u:429": "apravṛttir anudyamaḥ |",
    "GE07bhg4c14u:430": "pramādaḥ kartavyārthānusandhāna-rāhityam |",
    "GE07bhg4c14u:431": "moho mithyābhiniveśaḥ |",
    "GE07bhg4c14u:432": "tamasi vivṛddhe saty etāni liṅgāni jāyante |",
    "GE07bhg4c14u:433": "etais tamaso vivṛddhiṃ jānīyād ity arthaḥ ||13||",
    "GE07bhg4c14u:434": "madhusūdanaḥ : aprakāśaḥ saty apy upadeśādau bodha-kāraṇe sarvathā bodhāyogyatvam |",
    "GE07bhg4c14u:435": "apravṛttiś ca saty apy agnihotraṃ juhuyād ity ādau pravṛtti-kāraṇaṃ janita-bodhe 'pi śāstre sarvathā tat-pravṛtty-ayogyatvam",
    "GE07bhg4c14u:436": "| pramādas tat-kāla-kartavyatvena prāptasya arthasyānusandhānābhāvaḥ |",
    "GE07bhg4c14u:437": "moha eva ca moho nidrā viparyayo vā |",
    "GE07bhg4c14u:438": "cau samuccaye |",
    "GE07bhg4c14u:439": "eva-kāro",
    "GE07bhg4c14u:440": "vyabhicāra-vāraṇārthaḥ |",
    "GE07bhg4c14u:441": "tamasy eva vivṛddha etāni liṅgāni jāyante he",
    "GE07bhg4c14u:442": "kuru-nandana ! ata etair liṅgair avayabhicāribhir vivṛddhaṃ tamo jānīyād ity arthaḥ ||13||",
    "GE07bhg4c14u:443": "viśvanāthaḥ : aprakāśo vivekābhāvaḥ |",
    "GE07bhg4c14u:444": "śāstrāvihita-śabdādi-grahaṇam |",
    "GE07bhg4c14u:445": "apravṛttiḥ prayatna-mātra-rāhityam |",
    "GE07bhg4c14u:446": "pramādaḥ kaṇṭhādi-dhṛte 'pi vastuni nāstīti pratyayaḥ |",
    "GE07bhg4c14u:447": "moho mithyābhiniveśaḥ ||13||",
    "GE07bhg4c14u:448": "baladevaḥ : aprakāśo jñānābhāvaḥ |",
    "GE07bhg4c14u:449": "śāstrāvihita-viṣaya-graha-rūpo",
    "GE07bhg4c14u:450": "'pravṛttiḥ kriyā-vimukhatā |",
    "GE07bhg4c14u:451": "pramādaḥ karādisthe 'py arthe nāstīti pratyayo moho mithyābhiniveśaḥ |",
    "GE07bhg4c14u:452": "etair liṅgais tamo vivṛdhaṃ vidyāt ||13||",
    "GE07bhg4c14u:453": "BhG 14.14",
    "GE07bhg4c14u:454": "yadā sattve pravṛddhe tu pralayaṃ yāti deha-bhṛt |",
    "GE07bhg4c14u:455": "tadottama-vidāṃ lokān amalān pratipadyate ||14||",
    "GE07bhg4c14u:456": "śrīdharaḥ : maraṇa-samaya eva vivṛddhānāṃ sattvādīnāṃ phala-viśeṣam āha yadeti dvābhyām |",
    "GE07bhg4c14u:457": "sattva pravṛddhe sati yadā jīvo mṛtyuṃ prāpnoti tadā uttamān hiraṇyagarbhādīn vidanti upāsata ity uttama-vidaḥ teṣāṃ ye amalāḥ",
    "GE07bhg4c14u:458": "prakāśamayā lokāḥ sukhopabhoga-sthāna-viśeṣās tān pratipadyate prāpnoti",
    "GE07bhg4c14u:459": "madhusūdanaḥ : idānīṃ maraṇa-samaye vivṛddhānāṃ sattvādīnāṃ phala-viśeṣam",
    "GE07bhg4c14u:460": "āha yadeti dvābhyām |",
    "GE07bhg4c14u:461": "sattve pravṛddhe sati yadā pralayaṃ mṛtyuṃ yāti prāpnoti deha-bhṛd dehābhimānī jīvaḥ, tadottamā ye hiraṇyagarbhādayas",
    "GE07bhg4c14u:462": "tad-vidāṃ tad-upāsakānāṃ lokān deva-sukhopabhoga-sthāna-viśeṣān amalān",
    "GE07bhg4c14u:463": "rajas-tamo-mala-rahitān pratipadyate prāpnoti ||14||",
    "GE07bhg4c14u:464": "viśvanāthaḥ : pralayaṃ yāti mṛtyuṃ prāpnoti |",
    "GE07bhg4c14u:465": "tadā uttamaṃ vindanti labhanta ity uttama-vido hiraṇya-garbhādy-upāsakās teṣāṃ lokān amalān",
    "GE07bhg4c14u:466": "sukha-pradān ||14||",
    "GE07bhg4c14u:467": "baladevaḥ : mṛti-kāle vivṛddhānāṃ guṇānāṃ phala-viśeṣān āha yad eti",
    "GE07bhg4c14u:468": "dvābhyām |",
    "GE07bhg4c14u:469": "sattve pravṛddhe sati yadā deha-bhṛj jīvaḥ pralayaṃ yāti",
    "GE07bhg4c14u:470": "mriyate, tadottama-vidāṃ hiraṇya-garbhādy-upāsakānāṃ lokān",
    "GE07bhg4c14u:471": "divya-bhogopetān pratipadyate labhate |",
    "GE07bhg4c14u:472": "amalān rajas-tamo-mala-hīnān",
    "GE07bhg4c14u:473": "BhG 14.15",
    "GE07bhg4c14u:474": "rajasi pralayaṃ gatvā karmasaṅgiṣu jāyate |",
    "GE07bhg4c14u:475": "tathā pralīnastam asi mūḍha-yoniṣu jāyata ||15||",
    "GE07bhg4c14u:476": "śrīdharaḥ : kiṃ ca rajasīti |",
    "GE07bhg4c14u:477": "rajasi pravṛddhe sati mṛtyuṃ prāpya karmāsakteṣu manuṣyeṣu jāyate |",
    "GE07bhg4c14u:478": "tathā tamasi pravṛddhe sati pralīno mṛto",
    "GE07bhg4c14u:479": "mūḍha-yoniṣu jāyate ||15||",
    "GE07bhg4c14u:480": "madhusūdanaḥ : rajasi pravṛddhe sati pralayaṃ mṛtyuṃ gatvā prāpya",
    "GE07bhg4c14u:481": "karma-saṅgiṣu śruti-smṛti-vihita-pratiṣiddha-karma-phalādhikāriṣu",
    "GE07bhg4c14u:482": "manuṣyeṣu jāyate |",
    "GE07bhg4c14u:483": "tathā tadvad eva tamasi pravṛddhe pralīno mṛto",
    "GE07bhg4c14u:484": "mūḍha-yoniṣu paśv-ādiṣu jāyate ||15||",
    "GE07bhg4c14u:485": "viśvanāthaḥ : karma-saṅgiṣu karmāsakta-manuṣyeṣu ||15||",
    "GE07bhg4c14u:486": "baladevaḥ : rajasi pravṛddhe pralayṃ maraṇaṃ gatvā janaḥ karma-saṅgiṣu",
    "GE07bhg4c14u:487": "kāmya-karmāsakteṣu nṛṣu madhye jāyate |",
    "GE07bhg4c14u:488": "tathā tamasi pravṛddhe pralīno mṛto jano mūḍha-yoniṣu paśv-ādiṣu ||15||",
    "GE07bhg4c14u:489": "BhG 14.16",
    "GE07bhg4c14u:490": "karmaṇaḥ sukṛtasyāhuḥ sāttvikaṃ nirmalaṃ phalam |",
    "GE07bhg4c14u:491": "rajasas tu phalaṃ duḥkham ajñānaṃ tamasaḥ phalam ||16||",
    "GE07bhg4c14u:492": "śrīdharaḥ : idānīṃ sattvādīnāṃ svānurūpa karma-dvāreṇa",
    "GE07bhg4c14u:493": "vicitra-phala-hetutvam āha karmaṇa iti |",
    "GE07bhg4c14u:494": "sukṛtasya sāttvikasya karmaṇaḥ sāttvikaṃ sattva-pradhānaṃ nirmalaṃ prakāśa-bahulaṃ sukhaṃ phalam āhuḥ",
    "GE07bhg4c14u:495": "kapilādayaḥ |",
    "GE07bhg4c14u:496": "rajasa iti rājasasya karmaṇa ity arthaḥ |",
    "GE07bhg4c14u:497": "karma-phala-kathanasya prakṛtatvāt |",
    "GE07bhg4c14u:498": "tasya duḥkhaṃ phalam āhuḥ |",
    "GE07bhg4c14u:499": "tamasa iti tāmasasya karmaṇa ity arthaḥ |",
    "GE07bhg4c14u:500": "tasyājñānaṃ mūḍhatvaṃ phalam āhuḥ |",
    "GE07bhg4c14u:501": "sāttvikādi-karma-lakṣaṇaṃ ca niyataṃ saṅga-rahitam ity ādinā aṣṭādaśe",
    "GE07bhg4c14u:502": "'dhyāye vakṣyati ||16||",
    "GE07bhg4c14u:503": "madhusūdanaḥ : idānīṃ svānurūpa-karma-dvārā sattvādīnāṃ vicitra-phalatāṃ",
    "GE07bhg4c14u:504": "saṃkṣipyāha karmaṇa iti |",
    "GE07bhg4c14u:505": "sukṛtasya sāttvikasya karmaṇo dharmasya sāttvikaṃ sattvena nirvṛttaṃ nirmalaṃ rajas-tamo-malāmiśritaṃ sukhaṃ phalam āhuḥ paramarṣayau |",
    "GE07bhg4c14u:506": "rajaso rājasasya tu karmaṇaḥ pāpa-miśrasya",
    "GE07bhg4c14u:507": "puṇyasya phalaṃ rājasaṃ duḥkhaṃ duḥkha-bahulam alpaṃ sukhaṃ kāraṇānurūpyāt",
    "GE07bhg4c14u:508": "kāryasya |",
    "GE07bhg4c14u:509": "ajñānam aviveka-prāyaṃ duḥkhaṃ tāmasaṃ tamasas tāmasasya karmaṇo 'dharmasya phalam |",
    "GE07bhg4c14u:510": "āhur ity anuṣajyate |",
    "GE07bhg4c14u:511": "sāttvikādi-karma-lakṣaṇaṃ ca niyataṃ saṅga-rahitam ity ādināṣṭādaśe vakṣyati |",
    "GE07bhg4c14u:512": "atra rajas-tamaḥ-śabdau tat-kārye prayuktau kārya-kāraṇayor",
    "GE07bhg4c14u:513": "abhedopacārāt gobhiḥ śrīṇīta matsaram ity atra yathā go-śabdas",
    "GE07bhg4c14u:514": "tat-prabhave payasi, yathā vā dhānyam asi dhinuhi devān ity atra dhānya-śabdas tat-prabhave taṇḍule |",
    "GE07bhg4c14u:515": "tatra payas taṇḍulayor ivātrāpi karmaṇaḥ prakṛtatvāt ||16||",
    "GE07bhg4c14u:516": "viśvanāthaḥ : sukṛtasya sāttvikasya karmaṇaḥ sāttvikam eva nirmalaṃ",
    "GE07bhg4c14u:517": "nirupadravam |",
    "GE07bhg4c14u:518": "ajñānam acetanatā ||16||",
    "GE07bhg4c14u:519": "baladevaḥ : atha guṇānāṃ svānurūpakarmadvārā vicitra-phala-hjetutvam āha karmaṇa iti |",
    "GE07bhg4c14u:520": "sukṛtasya sāttvikasya karmaṇo nirmalaṃ phalam āhur",
    "GE07bhg4c14u:521": "guṇa-svabhāva-vido munayo mala-duḥkha-moha-rūpa-rajas-tamaḥ-phala-lakṣaṇān",
    "GE07bhg4c14u:522": "nirgataṃ sukham ity arthaḥ |",
    "GE07bhg4c14u:523": "tac ca sāttvikaṃ sattvena nirvṛttam |",
    "GE07bhg4c14u:524": "rajaso rājasasya karmaṇaḥ phalaṃ duḥkhaṃ kāryasya kāraṇānurūpyād duḥkha-pracuraṃ",
    "GE07bhg4c14u:525": "kiñcit sukham ity arthaḥ |",
    "GE07bhg4c14u:526": "tamas tāmasasya karmaṇo hiṃsādeḥ phalam ajñāna-caitanya-prāyaṃ duḥkham evety arthaḥ |",
    "GE07bhg4c14u:527": "tatra rajas-tamah-śabdābhyāṃ",
    "GE07bhg4c14u:528": "rājasa-tāmasa-karmaṇī lakṣye gobhiḥ prīṇita-matsaram ity atra yathā",
    "GE07bhg4c14u:529": "go-śabdena go-payo lakṣyate |",
    "GE07bhg4c14u:530": "sāttvikādi-karmaṇāṃ lakṣaṇāny aṣṭādaśe vakṣyante niyataṃ saṅga-rahitam ity ādibhiḥ ||16||",
    "GE07bhg4c14u:531": "BhG 14.17",
    "GE07bhg4c14u:532": "sattvāt saṃjāyate jñānaṃ rajaso lobha eva ca |",
    "GE07bhg4c14u:533": "pramāda-mohau tamaso bhavato 'jñānam eva ca ||17||",
    "GE07bhg4c14u:534": "śrīdharaḥ : tatraiva hetum āha sattvād iti |",
    "GE07bhg4c14u:535": "sattvāj jñānaṃ sañjāyate |",
    "GE07bhg4c14u:536": "ataḥ sāttvikasya karmaṇaḥ prakāśa-bahulaṃ sukhaṃ phalaṃ bhavati |",
    "GE07bhg4c14u:537": "rajaso lobho jāyate |",
    "GE07bhg4c14u:538": "tasya ca duḥkha-hetutvāt tat-pūrvakasya karmaṇo duḥkhaṃ phalaṃ bhavati |",
    "GE07bhg4c14u:539": "tamasas tu pramāda-mohājñānāni bhavanti |",
    "GE07bhg4c14u:540": "tatas tāmasasya karmaṇo 'jñāna-prāpakaṃ phalaṃ bhavatīti yuktam evety arthaḥ ||17||",
    "GE07bhg4c14u:541": "madhusūdanaḥ : etādṛśa-phala-vaicitrye pūrvoktam eva hetum āha sattvād iti",
    "GE07bhg4c14u:542": "| sarva-karaṇa-dvārakaṃ prakāśa-rūpaṃ jñānaṃ sattvāt saṃjāyate |",
    "GE07bhg4c14u:543": "atas",
    "GE07bhg4c14u:544": "tad-anurūpaṃ sāttvikasya karmaṇaḥ prakāśa-bahulaṃ sukhaṃ phalaṃ bhavati |",
    "GE07bhg4c14u:545": "rajaso lobho viṣaya-koṭi-prāptyāpi nivartayitum aśakyo 'bhilāṣa-viśeṣo",
    "GE07bhg4c14u:546": "jāyate |",
    "GE07bhg4c14u:547": "tasya ca nirantaram upacīyamānasya pūrayitum aśakyasya sarvadā",
    "GE07bhg4c14u:548": "duḥkha-hetutvāt tat-pūrvakasya rājasasya karmaṇo duḥkhaṃ phalaṃ bhavati |",
    "GE07bhg4c14u:549": "evaṃ pramāda-mohau tamasaḥ sakāśād bhavato jāyete |",
    "GE07bhg4c14u:550": "ajñānam eva ca bhavati",
    "GE07bhg4c14u:551": "| eva-kāraḥ prakāśa-pravṛtti-vyāvṛtty-arthaḥ |",
    "GE07bhg4c14u:552": "atas tāmasasya karmaṇas tāmasam ajñānādi-prāyam eva phalaṃ bhavatīti yuktam evety arthaḥ |",
    "GE07bhg4c14u:553": "atra cājñānam aprakāśaḥ |",
    "GE07bhg4c14u:554": "pramādo mohaś cāprakāśo 'pravṛttiś cety atra vyākhyātau ||17||",
    "GE07bhg4c14u:555": "viśvanāthaḥ : Nothing.",
    "GE07bhg4c14u:556": "baladevaḥ : īdṛk-phala-vaicitrye prāg uktam eva hetum āha sattvād iti |",
    "GE07bhg4c14u:557": "sattvāt prakāśa-lakṣaṇaṃ jñānaṃ jāyate |",
    "GE07bhg4c14u:558": "ataḥ sāttvikasya karmaṇaḥ",
    "GE07bhg4c14u:559": "prakāśa-pracuraṃ sukhaṃ phalam |",
    "GE07bhg4c14u:560": "rajaso lobhas tṛṣṇā-viśeṣo yo viṣayakoṭibhir apy abhisevitair duṣpūras tasya ca duḥkha-hetutvāt",
    "GE07bhg4c14u:561": "tat-pūrvakasya karmaṇo duḥkha-pracuraṃ kiñcit sukhaṃ phalam |",
    "GE07bhg4c14u:562": "tamasas tu pramādādīni bhavanty atas tat-pūrvakasya karmaṇo 'caitanya-pracuraṃ",
    "GE07bhg4c14u:563": "duḥkham eva phalam ||17||",
    "GE07bhg4c14u:564": "BhG 14.18",
    "GE07bhg4c14u:565": "ūrdhvaṃ gacchanti sattvasthā madhye tiṣṭhanti rājasāḥ |",
    "GE07bhg4c14u:566": "jaghanya-guṇa-vṛttasthā adho gacchanti tāmasāḥ ||18||",
    "GE07bhg4c14u:567": "śrīdharaḥ : idānīṃ sattvādi-vṛtti-śīlānāṃ phala-bhedam āha ūrdhvam iti |",
    "GE07bhg4c14u:568": "sattva-sthāḥ sattva-vṛtti-pradhānāḥ |",
    "GE07bhg4c14u:569": "ūrdhvaṃ gacchanti sattvotkarṣa-tāratamyād uttarottaraṇataguṇānandān",
    "GE07bhg4c14u:570": "manuṣya-gandharva-pitṛdevādi-lokān satya-loka-paryantān prāpnuvantīty arthaḥ |",
    "GE07bhg4c14u:571": "rājasās tu tṛṣṇādy-ākulā madhye tiṣṭhanti |",
    "GE07bhg4c14u:572": "manuṣya-loka eva utpadyante |",
    "GE07bhg4c14u:573": "jaghanyo nikṛṣṭas tamo-guṇaḥ |",
    "GE07bhg4c14u:574": "tasya vṛttiḥ pramāda-mohādiḥ |",
    "GE07bhg4c14u:575": "atra sthitā adhogacchanti |",
    "GE07bhg4c14u:576": "tamaso vṛtti-tāratamyāt tāmisrādiṣu nirayeṣu utpadyante ||18||",
    "GE07bhg4c14u:577": "madhusūdanaḥ : idānīṃ sattvādi-vṛtta-sthānāṃ prāg-uktam eva phalam ūrdhva-madhyādho-bhāvenāha ūrdhvam iti |",
    "GE07bhg4c14u:578": "atra tṛtīye guṇe",
    "GE07bhg4c14u:579": "vṛtta-śabda-yogād ādyayor api vṛttam eva vivakṣitam |",
    "GE07bhg4c14u:580": "tena sattvasthāḥ sattva-vṛtte śāstrīye jñāne karmaṇi ca niratā ūrdhvaṃ satya-loka-paryantaṃ",
    "GE07bhg4c14u:581": "deva-lokaṃ gacchanti te deveṣūtpadyante jñāna-karma-tāratamyena |",
    "GE07bhg4c14u:582": "tathā madhye manuṣya-loke puṇya-pāpa-miśre tiṣṭhanti na tūrdhvaṃ gacchanty adho vā manuṣyeṣūtpadyante rājasā rajo-guṇa-vṛtte lobhādi-pūrvake rājase karmaṇi niratāḥ |",
    "GE07bhg4c14u:583": "jaghanya-guṇa-vṛttasthā jaghanyasya guṇa-dvayāpekṣayā",
    "GE07bhg4c14u:584": "paścād-bhāvino nikṛṣṭasya tamaso guṇasya vṛtte nidrālasyādau sthitā adho gacchanti paścādiṣūtpadyante",
    "GE07bhg4c14u:585": "kadācij jaghanya-guṇa-vṛtta-sthāḥ sāttvikā rājasāś ca bhavanty ata āha tāmasāḥ sarvadā tamaḥ-pradhānāḥ",
    "GE07bhg4c14u:586": "itareṣāṃ kadācit tad-vṛtta-sthatve 'pi na tat-pradhānateti bhāvaḥ ||18||",
    "GE07bhg4c14u:587": "viśvanāthaḥ : sattva-sthāḥ sattv-tāratamyenordhvaṃ satya-loka-paryantam |",
    "GE07bhg4c14u:588": "madhye manusya-loka eva |",
    "GE07bhg4c14u:589": "jaghanyaś cāsau guṇaś ceti tasya vṛttiḥ pramādālasyādis tatra sthitā adho gacchanti narakaṃ yānti ||18||",
    "GE07bhg4c14u:590": "baladevaḥ : atha sattvādi-vṛtti-niṣṭhānāṃ tāny eva phalāny",
    "GE07bhg4c14u:591": "ūrdhva-madhyādho-bhāvenāha ūrdhvam iti |",
    "GE07bhg4c14u:592": "tamasi vṛtti-śabdād itarayoś ca vṛttir vivakṣitā |",
    "GE07bhg4c14u:593": "sattvasthāḥ sattva-vṛtti-niṣṭhāḥ",
    "GE07bhg4c14u:594": "sattva-tāratamyenordhvaṃ satyaloka-paryantaṃ gacchanti |",
    "GE07bhg4c14u:595": "rājasā",
    "GE07bhg4c14u:596": "rajo-vṛtti-niṣṭhā madhye puṇya-pāpa-miśrite manuṣya-loke tiṣṭhanti |",
    "GE07bhg4c14u:597": "manuṣyā eva bhavanti rajas-tāratamyena |",
    "GE07bhg4c14u:598": "jaghanyaḥ sattva-rajo 'pekṣayā",
    "GE07bhg4c14u:599": "nikṛṣṭo yo guṇas tamaḥ-saṃjñas tad-vṛttau pramādādau sthitās tv adho gacchanti tamas-tāratamyena paśu-pakṣi-sthāvarādi-yoniṃ labhante |",
    "GE07bhg4c14u:600": "tāmasā ity uktis teṣāṃ sarvadā tamasi sthitiṃ vyanakti ||18||",
    "GE07bhg4c14u:601": "BhG 14.19",
    "GE07bhg4c14u:602": "nānyaṃ guṇebhyaḥ kartāraṃ yadā drṣṭānupaśyati |",
    "GE07bhg4c14u:603": "guṇebhyaś ca paraṃ vetti mad-bhāvaṃ so 'dhigacchati ||19||",
    "GE07bhg4c14u:604": "śrīdharaḥ : tad evaṃ prakṛti-guṇa-saṅga-kṛtaṃ saṃsāra-prapañcam uktvā idānīṃ tad-vivekato mokṣaṃ darśayati nānyam iti |",
    "GE07bhg4c14u:605": "yadā tu draṣṭā vivekī bhūtvā buddhyādyākāra-pariṇatebhyo guṇebhyo 'nyaṃ kartāraṃ nānupaśyati",
    "GE07bhg4c14u:606": "api tu guṇa eva karmāṇi kurvantīti paśyati |",
    "GE07bhg4c14u:607": "guṇebhyaś ca paraṃ vyatiriktaṃ tat-sākṣiṇam ātmānaṃ vetti |",
    "GE07bhg4c14u:608": "sa tu mad-bhāvaṃ brahmatvam adhigacchati prāpnoti ||19||",
    "GE07bhg4c14u:609": "madhusūdanaḥ : asminn adhyāye vaktavyatvena prastutam artha-trayam |",
    "GE07bhg4c14u:610": "tatra",
    "GE07bhg4c14u:611": "kṣetra-kṣetrajña-saṃyogasyeśvarādhīnatvaṃ ke vā guṇāḥ kathaṃ vā te",
    "GE07bhg4c14u:612": "badhnantīty artha-dvayam uktam |",
    "GE07bhg4c14u:613": "adhunā tu guṇebhyaḥ kathaṃ mokṣaṇaṃ muktasya ca kiṃ lakṣaṇam iti vaktavyam avaśiṣyate |",
    "GE07bhg4c14u:614": "tatra",
    "GE07bhg4c14u:615": "mithyā-jñānātmakatvād guṇānāṃ samyag-jñānāt tebhyo mokṣaṇam ity āha nānyam iti |",
    "GE07bhg4c14u:616": "guṇebhyaḥ kārya-kāraṇa-viṣayākāra-pariṇatebhyo 'nyaṃ kartāraṃ yadā draṣṭā vicāra-kuśalaḥ sann anupaśyati vicāram anu na paśyati guṇā",
    "GE07bhg4c14u:617": "evāntaḥ-karaṇa-bahiṣkaraṇa-śarīra-viṣaya-bhāvāpannāḥ sarva-karmaṇāṃ",
    "GE07bhg4c14u:618": "kartāra iti paśyati |",
    "GE07bhg4c14u:619": "guṇebhyaś ca tat-tad-avasthā-viśeṣeṇa pariṇatebhyaḥ paraṃ guṇa-tat-kāryāsaṃspṛṣṭaṃ tad-bhāsakam ādityam iva jala-tat-kampādy-asaṃspṛṣṭaṃ nirvikāraṃ sarva-sākṣiṇaṃ sarvatra samaṃ kṣetrajñam ekaṃ vetti |",
    "GE07bhg4c14u:620": "mad-bhāvaṃ mad-rūpatāṃ sa draṣṭādhigacchati ||19||",
    "GE07bhg4c14u:621": "vīśvāṇaṭḥaḥ : guṇa-kṛtaṃ saṃsāraṃ darśayitvā guṇātītaṃ mokṣaṃ darśayati nānyam iti dvābhyām",
    "GE07bhg4c14u:622": "guṇebhyaḥ kartṛ-karaṇ-viṣayākāreṇa pariṇatebhyo",
    "GE07bhg4c14u:623": "'nyaṃ kartāraṃ draṣṭā jīvo yadā nānupaśyati, kintu guṇā eva sadaiva kartāra ity evam anupaśyati anubhavatīty arthaḥ |",
    "GE07bhg4c14u:624": "guṇebhyaḥ paraṃ vyatirikam evātmānaṃ vetti tadā sa draṣṭā mad-bhāvaṃ mayi sāyujyam adhigacchati prāpnoti |",
    "GE07bhg4c14u:625": "tatra tādṛśa-jñānānantaram api mayi parāṃ bhaktiṃ kṛtvaiva ity upānta-ślokārtha-dṛṣṭyā jñeyam",
    "GE07bhg4c14u:626": "baladevaḥ : evaṃ guṇa-vivekāt saṃsāram uktvā tad-vivekān mokṣam āha nānyam",
    "GE07bhg4c14u:627": "iti dvābhyām |",
    "GE07bhg4c14u:628": "draṣṭā tattva-yāthātmya-darśī jīvo yadā dehendriyātmanā",
    "GE07bhg4c14u:629": "pariṇatebhyo guṇebhyo 'nyaṃ kartāraṃ nānupaśyati guṇān kartĪn paśyaty ātmānaṃ guṇebhyaḥ parama-kartāraṃ vetti |",
    "GE07bhg4c14u:630": "tadā sa mad-bhāvam adhigacchati",
    "GE07bhg4c14u:631": "| ayam āśayaḥ -- na khalu vijñānānando viśuddho jīvo yuddha-yajñādi-duḥkhamaya-karmaṇāṃ kartā, kintu guṇamaya-dehendriyavān eva saṃstatheti guṇa-hetukatvād guṇa-niṣṭhaṃ tat-karma-kartṛtvaṃ na tu viśuddhātma-niṣṭham iti yadānupaśyati, tadā mad-bhāvam asaṃsāritvaṃ",
    "GE07bhg4c14u:632": "mat-para-bhaktiṃ vā |",
    "GE07bhg4c14u:633": "labhata iti purāpy etad abhāṣi |",
    "GE07bhg4c14u:634": "iha guṇa-hetukaṃ",
    "GE07bhg4c14u:635": "kartṛtvaṃ śuddhasya niṣiddhaṃ, na tu śuddha-niṣṭham iti |",
    "GE07bhg4c14u:636": "tasya draṣṭā ity ādinoktam ||19||",
    "GE07bhg4c14u:637": "BhG 14.20",
    "GE07bhg4c14u:638": "guṇān etān atītya trīn dehī deha-samudbhavān |",
    "GE07bhg4c14u:639": "janma-mṛtyu-jarā-duḥkhair vimukto 'mṛtam aśnute ||20||",
    "GE07bhg4c14u:640": "śrīdharaḥ : tataś ca guṇa-kṛta-sarvānartha-nivṛttyā kṛtārtho bhavatīty āha",
    "GE07bhg4c14u:641": "guṇān iti |",
    "GE07bhg4c14u:642": "dehādyākāraḥ samudbhavaḥ pariṇāmo yeṣāṃ te deha-samudbhavāḥ |",
    "GE07bhg4c14u:643": "tān etāṃ trīn api guṇān atītyātikramya tat-kṛtair janmādibhir vimuktaḥ sann amṛtam aśnute paramānandaṃ prāpnoti ||20||",
    "GE07bhg4c14u:644": "madhusūdanaḥ : katham adhigacchatīty ucyate - guṇān iti |",
    "GE07bhg4c14u:645": "guṇān etān māyātmakās trīn sattva-rajas-tamo-nāmno deha-samudbhavān",
    "GE07bhg4c14u:646": "dehotpatti-bīja-bhūtān atītya jīvann eva tattva-jñānena bādhitvā",
    "GE07bhg4c14u:647": "janma-mṛtyu-jarā-duḥkhair janmanā mṛtyunā jarayā duḥkhaiś cādhyātmikādibhir māyā-mayair vimukto jīvann eva tat-sambandha-śūnyaḥ san vidvān amṛtaṃ mokṣam aśnute prāpnoti ||20||",
    "GE07bhg4c14u:648": "viśvanāthaḥ : tataś ca so 'pi guṇātīta evocyata ity āha guṇān iti ||20||",
    "GE07bhg4c14u:649": "baladevaḥ : mad-bhāva-padenoktam arthaṃ sphuṭayati guṇān iti |",
    "GE07bhg4c14u:650": "dehī",
    "GE07bhg4c14u:651": "deha-madhya-stho 'pi jīvo guṇa-puruṣa-viveka-balenaitān deha-samudbhavān",
    "GE07bhg4c14u:652": "dehotpādaāṃs trīn guṇān atītyollaṅghya janmādibhir vimukto 'mṛtam ātmānam aśnute 'nubhavati",
    "GE07bhg4c14u:653": "so 'yam asaṃsāritva-lakṣaṇo mad-bhāvo",
    "GE07bhg4c14u:654": "mat-para-bhakti-pātratā-lakṣaṇo vā |",
    "GE07bhg4c14u:655": "evaṃ vakṣyati brahma-bhūtaḥ",
    "GE07bhg4c14u:656": "prasannātmā ity ādi ||20||",
    "GE07bhg4c14u:657": "BhG 14.21",
    "GE07bhg4c14u:658": "kair liṅgais trīn guṇān etān atīto bhavati prabho |",
    "GE07bhg4c14u:659": "kim-ācāraḥ kathaṃ caitāṃs trīn guṇān ativartate ||21||",
    "GE07bhg4c14u:660": "śrīdharaḥ : guṇān etān atītyāmṛtam aśnuta ity etat śrutvā guṇātītasya lakṣaṇam ācāraṃ guṇātyayopāyaṃ ca samyag bubhutsur arjuna uvāca kair iti |",
    "GE07bhg4c14u:661": "he prabho kair liṅgaiḥ kīdṛśair ātma-vyutpannaiś cihnair guṇātīto dehī",
    "GE07bhg4c14u:662": "bhavatīti lakṣaṇa-praśnaḥ |",
    "GE07bhg4c14u:663": "ka ācāro 'syeti kim-ācāraḥ |",
    "GE07bhg4c14u:664": "kathaṃ vartata ity arthaḥ |",
    "GE07bhg4c14u:665": "kathaṃ ca kenopāyena etāṃs trīn api guṇān atītya vartate |",
    "GE07bhg4c14u:666": "tat kathayety arthaḥ ||21||",
    "GE07bhg4c14u:667": "madhusūdanaḥ : guṇān etān atītya jīvann evāmṛtam aśnuta ity etac chrutvā",
    "GE07bhg4c14u:668": "guṇātītasya lakṣaṇam cācāraṃ ca guṇātyayopāyaṃ ca samyag bubhutsur arjuna uvāca kair iti |",
    "GE07bhg4c14u:669": "etān guṇān atīto yaḥ sa kair liṅgair viśiṣṭo bhavati |",
    "GE07bhg4c14u:670": "yair liṅgaiḥ sa jñātuṃ śakyas tāni me brūhīty ekaḥ praśnaḥ |",
    "GE07bhg4c14u:671": "prabhutvād",
    "GE07bhg4c14u:672": "bhṛtya-duḥkhaṃ bhagavataiva nivāraṇīyam iti sūcayan sambodhayati prabho",
    "GE07bhg4c14u:673": "iti |",
    "GE07bhg4c14u:674": "ka ācāro 'syeti kim-ācāraḥ |",
    "GE07bhg4c14u:675": "kiṃ yatheṣṭa-ceṣṭaḥ kiṃ vā niyantrita",
    "GE07bhg4c14u:676": "iti dvitīyaḥ praśnaḥ |",
    "GE07bhg4c14u:677": "kathaṃ vā kena ca prakāreṇaitāṃs trīn guṇān ativartate 'tikrāmatīti guṇātītatvopāyaḥ ka iti tṛtīyaḥ praśnaḥ ||21||",
    "GE07bhg4c14u:678": "viśvanāthaḥ : sthita-prajñasya kā bhāṣā ity ādinā dvitīyādhyāye pṛṣṭam apy arthaṃ punas tato 'pi viśeṣa-bubhūtsayā pṛcchati kair liṅgaiḥ ity ekaḥ praśnaḥ |",
    "GE07bhg4c14u:679": "kaiś cihnais triguṇātītaḥ sa jñeya ity arthaḥ |",
    "GE07bhg4c14u:680": "kim ācāra iti dvitīyaḥ |",
    "GE07bhg4c14u:681": "kathaṃ caitān iti tṛtīyaḥ |",
    "GE07bhg4c14u:682": "guṇātītatva-prāpteḥ kiṃ sādhanam ity arthaḥ |",
    "GE07bhg4c14u:683": "sthita-prajñasya kā bhāṣā ity ādau sthita-prajño guṇātītaḥ kathaṃ syād iti tadānīṃ na pṛṣṭam idānīṃ tu pṛṣṭam iti viśeṣaḥ ||21||",
    "GE07bhg4c14u:684": "baladevaḥ : guṇātītasya lakṣaṇam ācāraṃ ca guṇātyaya-sādhanaṃ cārjunaḥ pṛcchati kair ity ardhakena",
    "GE07bhg4c14u:685": "prathamaḥ praśnaḥ kaiś cihnair guṇātīto jñātuṃ śakya ity arthaḥ |",
    "GE07bhg4c14u:686": "kim ācāra iti dvitīyaḥ sa kiṃ yatheṣṭācāro niyatācāro vety arthaḥ |",
    "GE07bhg4c14u:687": "kathaṃ caitān iti tṛtīyaḥ kena sādhanena guṇān atyetīty arthaḥ ||21||",
    "GE07bhg4c14u:688": "BhG 14.22",
    "GE07bhg4c14u:689": "prakāśaṃ ca pravṛttiṃ ca moham eva ca pāṇḍava |",
    "GE07bhg4c14u:690": "na dveṣṭi saṃpravṛttāni na nivṛttāni kāṅkṣati ||22||",
    "GE07bhg4c14u:691": "śrīdharaḥ : sthita-prajñasya kā bhāṣā [Gītā 2.54] ity ādinā dvitīye",
    "GE07bhg4c14u:692": "'dhyāye pṛṣṭam api dattottaram api punar viśeṣa-bubhūtsayā pṛcchatīti jñātvā prakārāntareṇa tasya lakṣaṇādikaṃ śrī-bhagavān uvāca prakāśaṃ cety",
    "GE07bhg4c14u:693": "ādi ṣaḍbhiḥ |",
    "GE07bhg4c14u:694": "tatraikena lakṣaṇam āha prakāśam iti |",
    "GE07bhg4c14u:695": "prakāśaṃ ca sarva-dvāreṣu dehe 'sminn iti pūrvoktaṃ sattva-kāryam |",
    "GE07bhg4c14u:696": "pravṛttiṃ ca rajaḥ-kāryam |",
    "GE07bhg4c14u:697": "mohaṃ ca tamaḥ-kāryam |",
    "GE07bhg4c14u:698": "upalakṣaṇam etat sattvādīnām |",
    "GE07bhg4c14u:699": "sarvāṇy api yathāyathaṃ sampravṛttāni svataḥ-prāptāni santi duḥkha-buddhyā",
    "GE07bhg4c14u:700": "yo na dveṣṭi |",
    "GE07bhg4c14u:701": "nivṛttāni ca santi sukha-buddhyā yo na kāṅkṣati, guṇātītaḥ sa ucyate iti caturthenānvayaḥ",
    "GE07bhg4c14u:702": "madhusūdanaḥ : sthita-prajñasya kā bhāṣā [Gītā 2.54] ity ādinā pṛṣṭam api prajahāti yadā kāmān [Gītā 2.55] ity ādinā dattottaram api punaḥ prakārāntareṇa bubhūtsamānaḥ pṛcchatīty avadhāya prakārāntareṇa tasya",
    "GE07bhg4c14u:703": "lakṣaṇādikaṃ śrī-bhagavān uvāca prakāśaṃ cety ādi pañcabhiḥ ślokaiḥ |",
    "GE07bhg4c14u:704": "yas tāvat kair liṅgair yukto guṇātīto bhavatīti praśnas tasyottaraṃ śṛṇu |",
    "GE07bhg4c14u:705": "prakāśaṃ ca sarva-kāryaṃ |",
    "GE07bhg4c14u:706": "pravṛttiṃ ca rajaḥ-kāryam |",
    "GE07bhg4c14u:707": "mohaṃ ca tamaḥ-kāryam |",
    "GE07bhg4c14u:708": "upalakṣaṇam etat |",
    "GE07bhg4c14u:709": "sarvāṇy api guṇa-kāryāṇi yathāyathaṃ sampravṛttāni sva-sāmagrī-vaśād udbhūtāni santi duḥkha-rūpāṇy",
    "GE07bhg4c14u:710": "duḥkha-buddhyā yo na dveṣṭi |",
    "GE07bhg4c14u:711": "tathā vināśa-sāmagrī-vaśān nivṛttāni tāni sukha-rūpāṇy api santi sukha-buddhyā yo na kāṅkṣati na kāmayate svapnavan",
    "GE07bhg4c14u:712": "mithyātva-niścayāt |",
    "GE07bhg4c14u:713": "etādṛśa-dveṣa-rāga-śūnyo yaḥ sa guṇātīta ucyata iti caturtha-śloka-gatenānvayaḥ |",
    "GE07bhg4c14u:714": "idaṃ ca svātma-pratyakṣaṃ lakṣaṇaṃ svārtham eva na parārtham |",
    "GE07bhg4c14u:715": "na hi svāśritau dveṣa-tad-abhāvau rāga-tad-abhāvau ca paraḥ pratyetum arhati ||22||",
    "GE07bhg4c14u:716": "viśvanāthaḥ : tatra kair liṅgair guṇātīto bhavatīti prathama-praśnasyottaram āha prakāśaṃ ca sarva-dvāreṣu dehe 'smin prakāśa upajāyate iti sattva-kāryam |",
    "GE07bhg4c14u:717": "pravṛttiṃ ca rajaḥ-kāryam |",
    "GE07bhg4c14u:718": "mohaṃ ca tamaḥ-kāryam |",
    "GE07bhg4c14u:719": "upalakṣaṇam etat sattvādīnām |",
    "GE07bhg4c14u:720": "sarvāṇy api yathāyathaṃ sampravṛttāni svataḥ-prāptāni duḥkha-buddhyā yo na dveṣṭi |",
    "GE07bhg4c14u:721": "guṇa-kāryāṇy",
    "GE07bhg4c14u:722": "etāni nivṛttāni ca sukha-buddhyā yo na kāṅkṣati, sa guṇātīta ucyate iti caturthenānvayaḥ |",
    "GE07bhg4c14u:723": "sampravṛttānīti klīb-antam ārṣam ||22||",
    "GE07bhg4c14u:724": "baladevaḥ : yadyapi sthita-prajñasya kā bhāṣā ity ādinā pṛṣṭam idaṃ",
    "GE07bhg4c14u:725": "prajahāti yadā kāmān ity ādinottaritaṃ ca, tathāpi viśeṣa-jijñāsayā",
    "GE07bhg4c14u:726": "pṛcchatīti vidhāntareṇa tasya lakṣāṇādīny āha bhagavān prakāśaṃ cety ādi pañcabhiḥ |",
    "GE07bhg4c14u:727": "tatraikena lakṣaṇaṃ sva-saṃvedyam āha prakāśaṃ sattva-kāryaṃ",
    "GE07bhg4c14u:728": "pravṛttiṃ rajaḥ-kāryaṃ mohaṃ tamaḥ-kāryaṃ etāni trīṇi sampravṛttāny",
    "GE07bhg4c14u:729": "utpādaka-sāmagrī-vaśāt prāptāni duḥkha-rūpāṇy api duḥkha-buddhyā yo na dveṣṭi, vināśaka-sāmagrī-vaśān nivṛttāni vinaṣṭāni tāni sukha-rūpāny api",
    "GE07bhg4c14u:730": "sukha-buddhyā yo nākāṅkṣati, etādṛśa-dveṣa-rāga-śūnyo guṇātītaḥ sa ucyate",
    "GE07bhg4c14u:731": "iti caturthenānvayaḥ |",
    "GE07bhg4c14u:732": "svagatau dveṣa-tad-abhāvau rāga-tad-abhāvau ca paro na veditum arhatīti sva-saṃvedyam idaṃ lakṣaṇam ||22||",
    "GE07bhg4c14u:733": "BhG 14.23",
    "GE07bhg4c14u:734": "udāsīnavad āsīno guṇair yo na vicālyate |",
    "GE07bhg4c14u:735": "guṇā vartanta ity eva yo 'vatiṣṭhati neṅgate ||23||",
    "GE07bhg4c14u:736": "śrīdharaḥ : tad evaṃ sva-saṃvedyaṃ guṇātītasya lakṣaṇam uktvā",
    "GE07bhg4c14u:737": "para-saṃvedyaṃ tasya lakṣaṇaṃ vaktuṃ dvitīya-praśnasya kim ācāra ity",
    "GE07bhg4c14u:738": "asyottaram āha udāsīnavad iti tribhiḥ |",
    "GE07bhg4c14u:739": "udāsīnavat sākṣitayāsīnaḥ sthitaḥ san guṇair guṇa-kāryaiḥ sukha-duḥkhādibhir na yo vicālyate svarūpān na pracyavate api tu guṇā eva svakāryeṣu vartante |",
    "GE07bhg4c14u:740": "etair mama sambandha eva nāstīti viveka-jñānena yas tuṣṇīm avatiṣṭhati |",
    "GE07bhg4c14u:741": "parasmaipadam ārṣam |",
    "GE07bhg4c14u:742": "neṅgate na calati ||23||",
    "GE07bhg4c14u:743": "madhusūdanaḥ : evaṃ lakṣ HERE",
    "GE07bhg4c14u:744": "viśvanāthaḥ : kim ācāraḥ iti dvitīya-praśnasyottaram āha udāsīnavad iti",
    "GE07bhg4c14u:745": "tribhiḥ |",
    "GE07bhg4c14u:746": "guṇa-kāryaiḥ sukha-duḥkhādibhir yo na vicālyate svarūpāvasthān na cyavate, api tu guṇa eva sva-sva-kāryeṣu vartanta ity eveti ebhir mama sambandha eva nāstīti viveka-jñānena yas tūṣṇīm avatiṣṭhati parasmaipadam ārṣam |",
    "GE07bhg4c14u:747": "neṅgate na kvāpi daihika-kṛtye yatate |",
    "GE07bhg4c14u:748": "guṇātītaḥ sa ucyate iti guṇātītasya etāni cihnāni etān ācārāṃś ca dṛṣṭvaiva guṇātīto vaktavyo na tu guṇātītatvopapatti-vāvadūko guṇātīto vaktavya iti bhāvaḥ ||23-25||",
    "GE07bhg4c14u:749": "baladevaḥ : atha para-saṃvedya-lakṣaṇaṃ vaktuṃ kim ācāraḥ iti",
    "GE07bhg4c14u:750": "dvitīya-praśnasyottaram āha udāsīneti tribhiḥ |",
    "GE07bhg4c14u:751": "udāsīno madhyastho yathā vivādinoḥ pakṣagrahaiḥ sva-mādhyasthyān na vicālyate, tayā",
    "GE07bhg4c14u:752": "sukha-duḥkhādi-bhāvena parṇatair guṇair yo nātmāvasthitair vicālyate,",
    "GE07bhg4c14u:753": "kintu guṇāḥ sva-kāryeṣu prakāśādiṣu vartante |",
    "GE07bhg4c14u:754": "mama tair na sambandha iti niścitya tūṣṇīm avatiṣṭhate |",
    "GE07bhg4c14u:755": "neṅgate guṇa-kāryānurūpeṇa na ceṣṭate |",
    "GE07bhg4c14u:756": "guṇātītaḥ sa ucyate iti tṛtīyenānvayaḥ ||23||",
    "GE07bhg4c14u:757": "BhG 14.24",
    "GE07bhg4c14u:758": "sama-duḥkha-sukhaḥ svasthaḥ sama-loṣṭāśma-kāñcanaḥ |",
    "GE07bhg4c14u:759": "tulya-priyāpriyo dhīras tulya-nindātma-saṃstutiḥ ||24||",
    "GE07bhg4c14u:760": "śrīdharaḥ : api ca sameti |",
    "GE07bhg4c14u:761": "same sukha-duḥkhe yasya |",
    "GE07bhg4c14u:762": "yataḥ svasthaḥ svarūpa eva sthitaḥ |",
    "GE07bhg4c14u:763": "ataeva samāni loṣṭāśma-kājcanāni yasya |",
    "GE07bhg4c14u:764": "tulye piryāpriye sukha-duḥkha-hetu-bhūte yasya |",
    "GE07bhg4c14u:765": "dhīro dhīmān |",
    "GE07bhg4c14u:766": "tulyo nindā cātmanaḥ saṃstutiś ca yasya ||24||",
    "GE07bhg4c14u:767": "madhusūdanaḥ : same duḥkha-sukhe",
    "GE07bhg4c14u:768": "dveṣa-rāga-śūnyatayānātma-dharmatayānṛtatayā ca yasya sa",
    "GE07bhg4c14u:769": "sama-duḥkha-sukhaḥ |",
    "GE07bhg4c14u:770": "kasmād evaṃ yasmāt svasthaḥ svasminn ātmany eva sthito dvaita-darśana-śūnyatvāt |",
    "GE07bhg4c14u:771": "ata eva samāni heyopādeya-bhāva-rahitāni",
    "GE07bhg4c14u:772": "loṣṭāśma-kāñcanāni yasya sa tathā |",
    "GE07bhg4c14u:773": "loṣṭaḥ pāṃsu-piṇḍaḥ |",
    "GE07bhg4c14u:774": "ata eva tulye priyāpriye sukha-duḥkha-sādhane yasya",
    "GE07bhg4c14u:775": "hita-sādhanatva-buddhi-viṣayatvābhāvenopekṣaṇīyatvāt |",
    "GE07bhg4c14u:776": "dhīro dhīmān dhṛtimān vā |",
    "GE07bhg4c14u:777": "ata eva tulye |",
    "GE07bhg4c14u:778": "nindātma-saṃstutī doṣa-kīrtana-guṇa-kīrtane",
    "GE07bhg4c14u:779": "yasya sa guṇātīta ucyata iti dvitīya-gatenānvayaḥ ||24||",
    "GE07bhg4c14u:780": "viśvanāthaḥ : Nothing.",
    "GE07bhg4c14u:781": "baladevaḥ : kiṃ ca sameti |",
    "GE07bhg4c14u:782": "yato 'yaṃ svasthaḥ svarūpa-niṣṭho 'taeva",
    "GE07bhg4c14u:783": "sama-duḥkha-sukhaḥṅ same anātma-dharmatvāt tulye sukha-duḥkhe yasya saḥ |",
    "GE07bhg4c14u:784": "samāny anupādeyatayā tulyāni losṭrādīni yasya saḥ |",
    "GE07bhg4c14u:785": "loṣṭra-mṛt-piṇḍa-tulye",
    "GE07bhg4c14u:786": "priyāpriye sukha-duḥkha-sādhane vastunī yasya saḥ |",
    "GE07bhg4c14u:787": "dhīraḥ",
    "GE07bhg4c14u:788": "prakṛti-puruṣa-viveka-kuśalaḥ |",
    "GE07bhg4c14u:789": "tulye nindātma-saṃstutī yasya saḥ |",
    "GE07bhg4c14u:790": "tat-prayojakayor doṣa-guṇayor ātma-gatatvābhāvād ity arthaḥ |",
    "GE07bhg4c14u:791": "ya īdṛśo guṇatītaḥ sa ucyata iti dvitīyenānvayaḥ ||24||",
    "GE07bhg4c14u:792": "BhG 14.25",
    "GE07bhg4c14u:793": "mānāpamānayos tulyas tulyo mitrāri-pakṣayoḥ |",
    "GE07bhg4c14u:794": "sarvārambha-parityāgī guṇātītaḥ sa ucyate ||25||",
    "GE07bhg4c14u:795": "śrīdharaḥ : api ca māneti |",
    "GE07bhg4c14u:796": "māne 'pamāne ca tulyaḥ |",
    "GE07bhg4c14u:797": "mitra-pakṣe 'ripakṣe",
    "GE07bhg4c14u:798": "ca tulyaḥ |",
    "GE07bhg4c14u:799": "sarvān dṛṣṭādṛṣṭārthān ārambhān udyamān parityaktuṃ śīlaṃ yasya saḥ |",
    "GE07bhg4c14u:800": "evambhūtācāra-yukto guṇātīta ucyate ||25||",
    "GE07bhg4c14u:801": "madhusūdanaḥ : mānaḥ sat-kāra ādarāpara-paryāyaḥ |",
    "GE07bhg4c14u:802": "apamānas tiraskāro 'nādarāpara-paryāyaḥ |",
    "GE07bhg4c14u:803": "tayos tulyo harṣa-viṣāda-śūnyaḥ |",
    "GE07bhg4c14u:804": "nindā-stutī",
    "GE07bhg4c14u:805": "śabda-rūpe mānāpamānau tu śabdam antareṇāpi kāya-mano-vyāpāra-viśeṣāv iti bhedaḥ |",
    "GE07bhg4c14u:806": "atra pa-kāra-va-kārayoḥ pāṭha-vikalpe 'py arthaḥ sa eva |",
    "GE07bhg4c14u:807": "tulyo",
    "GE07bhg4c14u:808": "mitrāri-pakṣayoḥ |",
    "GE07bhg4c14u:809": "mitra-pakṣasyevāri-pakṣasyāpi dveṣāviṣayaḥ svayaṃ tayor",
    "GE07bhg4c14u:810": "anugraha-nigraha-śūnya iti vā |",
    "GE07bhg4c14u:811": "sarvārambha-parityāgī |",
    "GE07bhg4c14u:812": "ārabhyanta ity ārambhāḥ karmāṇi tān sarvān parityaktuṃ śīlaṃ yasya sa tathā |",
    "GE07bhg4c14u:813": "deha-yātrā-mātra-vyatirekeṇa sarva-karma-parityāgīty arthaḥ |",
    "GE07bhg4c14u:814": "udāsīnavad āsīna ity ādy-ukta-prakārācāro guṇātītaḥ sa ucyate |",
    "GE07bhg4c14u:815": "yad uktam upekṣakatvādi tad-vidyodayāt pūrvaṃ yatna-sādhyaṃ vidyādhikāriṇā sādhanatvenānuṣṭheyam utpannāyāṃ tu vidyāyāṃ jīvan-muktasya",
    "GE07bhg4c14u:816": "guṇātītasyoktaṃ dharma-jātam ayatna-siddhaṃ lakṣaṇatvena tiṣṭhaty arthaḥ",
    "GE07bhg4c14u:817": "viśvanāthaḥ : Nothing.",
    "GE07bhg4c14u:818": "baladevaḥ : māneti sphuṭārthaḥ |",
    "GE07bhg4c14u:819": "nindāstutī vāg-vyāpāreṇa sādhye |",
    "GE07bhg4c14u:820": "mānāpamānau tu kāyamanovyāpāreṇāpi syātām iti bhedaḥ |",
    "GE07bhg4c14u:821": "sarveti",
    "GE07bhg4c14u:822": "deha-yātrā-mātrād anyat sarva-karma grāhyam |",
    "GE07bhg4c14u:823": "ya īdṛśo guṇātītaḥ undāsīnavat ity ādy uktā yasyācārḥ parair api saṃvedyāḥ sa guṇātīto bodhyo na tu tad-upapatti-vāvadūka iti bhāvaḥ ||25||",
    "GE07bhg4c14u:824": "BhG 14.26",
    "GE07bhg4c14u:825": "māṃ ca yo 'vyabhicāreṇa bhakti-yogena sevate |",
    "GE07bhg4c14u:826": "sa guṇān samatītyaitān brahma-bhūyāya kalpate ||26||",
    "GE07bhg4c14u:827": "śrīdharaḥ : kathaṃ caitān trīn guṇān ativartate iti |",
    "GE07bhg4c14u:828": "asya praśnasyottaram āha māṃ ceti |",
    "GE07bhg4c14u:829": "ca-śabdo 'vadhāraṇārthaḥ |",
    "GE07bhg4c14u:830": "mām eva parameśvaram avyabhicāreṇa ekāntena bhakti-yogena yaḥ sevate sa etān guṇān samatītya",
    "GE07bhg4c14u:831": "samyag atikramya brahma-bhūyāya brahma-bhāvāya mokṣāya kalpate samartho",
    "GE07bhg4c14u:832": "bhavati ||26||",
    "GE07bhg4c14u:833": "madhusūdanaḥ : adhunā katham etān guṇān ativartata iti tṛtīya-praśnasya",
    "GE07bhg4c14u:834": "prativacanam āha māṃ ceti |",
    "GE07bhg4c14u:835": "cas tv-arthaḥ |",
    "GE07bhg4c14u:836": "mām eveśvaraṃ nārāyaṇaṃ",
    "GE07bhg4c14u:837": "sarva-bhūtāntaryāmiṇaṃ māyayā kṣetrajñatām āgataṃ paramānanda-ghanaṃ",
    "GE07bhg4c14u:838": "bhagavantaṃ vāsudevam avyabhicāreṇa parama-prema-lakṣaṇena bhakti-yogena",
    "GE07bhg4c14u:839": "dvādaśādhyāyoktena yaḥ sevate sadā cintayati sa mad-bhakta etān prāg-uktān",
    "GE07bhg4c14u:840": "guṇān samatītya samyag-atikramyādvaita-darśanena bādhitvā brahma-bhūyāya",
    "GE07bhg4c14u:841": "brahma-bhavanāya mokṣāya kalpate samartho bhavati |",
    "GE07bhg4c14u:842": "sarvadā",
    "GE07bhg4c14u:843": "bhagavac-cintanam eva guṇātītatvopāya ity arthaḥ ||26||",
    "GE07bhg4c14u:844": "viśvanāthaḥ : kathaṃ caitān trīn guṇān ativartate iti",
    "GE07bhg4c14u:845": "tṛtīyapraśnasyottaram āha māṃ ceti |",
    "GE07bhg4c14u:846": "ca evārthe |",
    "GE07bhg4c14u:847": "mām eva śyāmasundarākāraṃ parameśvaraṃ bhakti-yogena yaḥ sevate sa eva",
    "GE07bhg4c14u:848": "brahma-bhūyāya brahmatvāya brahmānubhavāya yāvat bhaktyāham ekayā grāhyaḥ",
    "GE07bhg4c14u:849": "iti mad-vākye ekayeti viśeṣaṇopanyāsāt mām eva ye prapadyante māyām etāṃ taranti te ity atrāpi eva-kāra-prayogāt bhaktyā vinā prakārāntareṇa",
    "GE07bhg4c14u:850": "brahmānubhavo na bhavatīti niścayāt |",
    "GE07bhg4c14u:851": "bhakti-yogena kīdṛśena |",
    "GE07bhg4c14u:852": "avyabhicāreṇa karma-jñānādy-amiśreṇa niṣkāma-karmaṇo nyāsa-śravaṇāt |",
    "GE07bhg4c14u:853": "jñānaṃ ca mayi sannyaset iti jñānināṃ carama-daśāyāṃ jñānasyāpi",
    "GE07bhg4c14u:854": "nyāsa-śravaṇāt |",
    "GE07bhg4c14u:855": "bhakti-yogasya tu kvāpi nyāsāśravaṇāt bhakti-yoga eva so 'vyabhicāraḥ |",
    "GE07bhg4c14u:856": "tena karma-yogam iva jñāna-yogam api parityājya yady",
    "GE07bhg4c14u:857": "avyabhicāreṇa kevalenaiva bhaktiyogena sevate, tarhi jñānī api guṇātīto",
    "GE07bhg4c14u:858": "bhavati, nānyathā |",
    "GE07bhg4c14u:859": "ananya-bhaktas tu nirguṇo mad-apāśrayaḥ ity ekādaśokter guṇātīto bhavaty eva |",
    "GE07bhg4c14u:860": "atra idaṃ tattvaṃ VEṛṣE ity atrāsaṅginaḥ karmiṇo jñānino vā sāttvikatvenaiva sādhakatvāvagates",
    "GE07bhg4c14u:861": "tat-sāhacaryāt nirguṇo mad-apāśrayaḥ iti bhaktaḥ sādhaka evāvagamyate |",
    "GE07bhg4c14u:862": "tataś ca jñānī jñāna-siddhaḥ sann eva sāttvikatvaṃ parityajya guṇātīto bhavati |",
    "GE07bhg4c14u:863": "bhaktas tu sādhaka-daśām ārabhyaiva guṇātīto bhavatīty artho labhyate |",
    "GE07bhg4c14u:864": "atra ca-kāro 'vadhāraṇārthaḥ iti svāmi-caraṇāḥ |",
    "GE07bhg4c14u:865": "mām eveśvaraṃ nārāyaṇam avyabhicāreṇa bhakti-yogena dvādaśādyāyoktena yaḥ sevata iti",
    "GE07bhg4c14u:866": "madhusūdana-sarasvatī-pādāś ca vyācakṣate ||26||",
    "GE07bhg4c14u:867": "baladevaḥ : kathaṃ caitāṃs trīn guṇān ativartata iti",
    "GE07bhg4c14u:868": "tṛtīya-praśnasyottaram āha māṃ ceti |",
    "GE07bhg4c14u:869": "co 'vadhāraṇe |",
    "GE07bhg4c14u:870": "nānyaṃ guṇebhyaḥ karāram ity ādy-uktyā yo guṇa-puruṣa-viveka-khyātim avāpa tayaiva tasyā",
    "GE07bhg4c14u:871": "guṇātyayo na saṃsidhyati, kintu tadvān api yo māṃ kṛṣṇam eva",
    "GE07bhg4c14u:872": "māyā-guṇāspṛṣṭaṃ māyā-niyantāraṃ nāyāyaṇādi-rūpeṇa bahudhāvirbhūtaṃ",
    "GE07bhg4c14u:873": "cid-ānanda-ghanaṃ sārvajñy-ādi-guṇa-ratnālayam avyabhicāreṇaikāntikena",
    "GE07bhg4c14u:874": "bhakti-yogena sevate śrayati sa etān duratyayān api guṇān atītyākramya brahma-bhūyāya kalpate guṇāṣṭa-viśiṣṭatvāya[*ENDNOTE] nija-dharmāya yogyo bhavati |",
    "GE07bhg4c14u:875": "taṃ dharmaṃ labhata ity arthaḥ |",
    "GE07bhg4c14u:876": "jīve brahma-śabdas tūkta eva prk, tathā ca bhakti-śiraskayaiva tad-viveka-khyātyā jīvasya",
    "GE07bhg4c14u:877": "svarūpa-lābho, na tu kevalayā tayety uktam |",
    "GE07bhg4c14u:878": "yat tu brahma-bhūyāya ity anena mad-rūpatāṃ sa yātīti pārtha-sārathinopadiṣṭam iti vyācaṣṭe",
    "GE07bhg4c14u:879": "tan-niravadhānam eva tenaivedaṃ jñānam ity ādinā mokṣe 'pi |",
    "GE07bhg4c14u:880": "svarūpa-bhedasyābhihitatvāt nirañjanaḥ paramaṃ sāmyam upaiti ity ādi",
    "GE07bhg4c14u:881": "śrutiṣv api tatra tasya dṛṣṭatvād aṇutva-vibhutvādi-nitya-dharma-kṛtatvena",
    "GE07bhg4c14u:882": "nityatvāc ca tad-bhedasya tasmād guṇāṣṭaka-viśiṣṭatvam eva brahaiva san",
    "GE07bhg4c14u:883": "brahmāpy eti iti śrutyau tu brahma-sadṛśaḥ san bramāpy eti prāpnotīty arthaḥ |",
    "GE07bhg4c14u:884": "evaupamye 'vadhāraṇe iti viśva-prakāśāt |",
    "GE07bhg4c14u:885": "vavā yathā tathaivevaṃ sāmye ity amara-koṣāc ca |",
    "GE07bhg4c14u:886": "anyathā brahma-bhāvottaro brahmāpyayo na saṅgaccheta |",
    "GE07bhg4c14u:887": "BhG 14.27",
    "GE07bhg4c14u:888": "brahmaṇo hi pratiṣṭhāham amṛtasyāvyayasya ca |",
    "GE07bhg4c14u:889": "śāśvatasya ca dharmasya sukhasyaikāntikasya ca ||27||",
    "GE07bhg4c14u:890": "śrīdharaḥ : tatra hetum āha brahmaṇo hīti |",
    "GE07bhg4c14u:891": "hi yasmād brahmaṇo 'haṃ",
    "GE07bhg4c14u:892": "pratiṣṭhā pratimā |",
    "GE07bhg4c14u:893": "ghanībhūtaṃ brahmaivāham |",
    "GE07bhg4c14u:894": "yathā ghanībhūtaḥ prakāśa eva sūrya-maṇḍalaṃ tadvad ity arthaḥ |",
    "GE07bhg4c14u:895": "tathāvyayasya nityasya |",
    "GE07bhg4c14u:896": "amṛtasya mokṣasya ca nitya-muktatvāt |",
    "GE07bhg4c14u:897": "tathā tat-sādhanasya śāśvatasya dharmasya ca",
    "GE07bhg4c14u:898": "śiddja-sattvātmakatvāt |",
    "GE07bhg4c14u:899": "tathaikāntikasya akhaṇḍitasya sukhasya ca pratiṣṭhāham |",
    "GE07bhg4c14u:900": "paramānandaik-rūpatvāt |",
    "GE07bhg4c14u:901": "ato mat-sevino",
    "GE07bhg4c14u:902": "mad-bhāvasyāvaśyambhāvitvād yuktam evoktaṃ brahma-bhūyāya kalpata iti ||",
    "GE07bhg4c14u:903": "kṛṣṇādhīna-guṇāsaṅga-prasañjita-bhavāmbudhim |",
    "GE07bhg4c14u:904": "sukhaṃ tarati mad-bhakta ity abhāṣi caturdaśe ||",
    "GE07bhg4c14u:905": "iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c14u:906": "guṇa-traya-vibhāga-yogo nāma caturdaśo 'dhyāyaḥ",
    "GE07bhg4c14u:907": "madhusūdanaḥ : atra hetum āha brahmaṇa iti |",
    "GE07bhg4c14u:908": "brahmaṇas tat-pada-vācyasya",
    "GE07bhg4c14u:909": "sopādhikasya jagad-utpatti-sthiti-laya-hetoḥ pratiṣṭhā pāramārthikaṃ nirvikalpalpakaṃ sac-cid-ānandātmakaṃ nirupādhikaṃ tat-pada-lakṣyam ahaṃ nivikalpako vāsudevaḥ pratitiṣṭhaty atreti pratiṣṭhā kalpita-rūpa-rahitam",
    "GE07bhg4c14u:910": "akalpitaṃ rūpam |",
    "GE07bhg4c14u:911": "ato yo mām upādhikaṃ brahma sevate sa brahma-bhūyāya",
    "GE07bhg4c14u:912": "kalpata iti yuktam eva |",
    "GE07bhg4c14u:913": "kīdṛśasya brahmaṇaḥ pratiṣṭhāham ity ākāṅkṣāyāṃ viśeṣaṇāni amṛtasya",
    "GE07bhg4c14u:914": "vināśa-rahitasya, avyayasya vipariṇāma-rahitasya ca,",
    "GE07bhg4c14u:915": "śāśvatasyāpakṣaya-rahitasya ca, dharmasya",
    "GE07bhg4c14u:916": "jñāna-niṣṭhā-lakṣaṇa-dharma-prāpyasya, sukhasya paramānanda-rūpasya |",
    "GE07bhg4c14u:917": "sukhasya viṣayendriya-saṃyogajatvaṃ vārayati aikāntikasyāvyabhicāriṇaḥ sarvasmin deśe kāle ca vidyamānasyaikāntika-sukha-rūpasyety arthaḥ |",
    "GE07bhg4c14u:918": "etādṛśasya brahmaṇo yasmād ahaṃ vāstavaṃ svarūpaṃ tasmān mad-bhaktaḥ",
    "GE07bhg4c14u:919": "saṃsārān mucyata iti bhāvaḥ |",
    "GE07bhg4c14u:920": "tathā coktaṃ brahmaṇā bhagavantaṃ śrī-kṛṣṇaṃ",
    "GE07bhg4c14u:921": "prati -",
    "GE07bhg4c14u:922": "ekas tvam ātmā puruṣaḥ purāṇaḥ satyaḥ svayaṃ jyotir ananta ādyaḥ |",
    "GE07bhg4c14u:923": "nityo 'kṣaro 'jasra-sukho nirañjanaḥ pūrṇo 'dvayo mukta upādhito 'mṛtaḥ || [10.14.23] iti",
    "GE07bhg4c14u:924": "atra sarvopādhi-śūnya ātmā brahma tvam ity arthaḥ |",
    "GE07bhg4c14u:925": "śukenāpi stutim antareṇaivoktam -",
    "GE07bhg4c14u:926": "sarveṣām api vastūnāṃ bhāvārtho bhavati sthitaḥ |",
    "GE07bhg4c14u:927": "tasyāpi bhagavān kṛṣṇaḥ kim atad vastu rūpyatām || [BhP 10.14.57] iti |",
    "GE07bhg4c14u:928": "sarveṣām eva kārya-vastūnāṃ bhāvārthaḥ sattā-rūpaḥ paramārtho bhavati kāryākāreṇa jāyamāne sopādhike brahmaṇi sthitaḥ kāraṇa-sattātiriktāyāḥ",
    "GE07bhg4c14u:929": "kārya-sattāyā anabhyupagamāt |",
    "GE07bhg4c14u:930": "tasyāpi bhavataḥ kāraṇasya sopādhikasya brahmaṇo bhāvārthaḥ sattā-rūpo 'rtho bhagavān kṛṣṇaḥ",
    "GE07bhg4c14u:931": "nirupādhike kalpitatvāt kalpitasya cādhiṣṭhānān atirekāt, bhagavataḥ kṛṣṇasya ca sarva-kalpanādhiṣṭhānatvena",
    "GE07bhg4c14u:932": "paramārtha-satya-nirupādhi-brahma-rūpatvāt |",
    "GE07bhg4c14u:933": "ataḥ kim atad-vastu tasmāc",
    "GE07bhg4c14u:934": "chrī-kṛṣṇād anyad vastu paramārthikaṃ kiṃ nirūpyatāṃ tad evaikaṃ paramārthikaṃ nānyat kim apīty arthaḥ |",
    "GE07bhg4c14u:935": "tad etad ihāpy uktaṃ brahmaṇo hi pratiṣṭhāham iti |",
    "GE07bhg4c14u:936": "athavā tvad-bhaktas tvad-bhāvam āpnotu nāma kathaṃ nu brahma-bhāvāya",
    "GE07bhg4c14u:937": "kalpyate brahmaṇaḥ sakāśāt tavānyatvād ity āśaṅkyāha brahmaṇo hīti |",
    "GE07bhg4c14u:938": "brahmaṇaḥ paramātmanaḥ pratiṣṭhā paryāptir aham eva na tu mad-bhinnaṃ",
    "GE07bhg4c14u:939": "brahmety arthaḥ |",
    "GE07bhg4c14u:940": "tathāmṛtasya amṛtatvasya mokṣasya cāvyayasya sarvathānucchedyasya ca ca pratiṣṭhāham eva |",
    "GE07bhg4c14u:941": "mayy eva mokṣaḥ paryavastio",
    "GE07bhg4c14u:942": "mat-prāptir eva mokṣa ity arthaḥ |",
    "GE07bhg4c14u:943": "tathā śāśvatasya nitya-mokṣa-phalasya",
    "GE07bhg4c14u:944": "dharmasya jñāna-niṣṭhā-lakṣaṇasya ca paryāptir aham eva |",
    "GE07bhg4c14u:945": "jñāna-niṣṭhā-lakṣaṇo dharmo mayy eva paryavasito na tena mad-bhinnaṃ",
    "GE07bhg4c14u:946": "kiṃcit prāpyam ity arthaḥ |",
    "GE07bhg4c14u:947": "tathaikāntikasya sukhasya ca paryāptir aham eva parmānanda-rūpatvān na mad-bhinnaṃ kiṃcit sukhaṃ prāpyam astīty arthaḥ |",
    "GE07bhg4c14u:948": "tasmād yuktam evoktaṃ mad-bhakto brahma-bhūyāya kalpata iti ||27||",
    "GE07bhg4c14u:949": "parākṛtana-mad-bandhaṃ paraṃ brahma narākṛti |",
    "GE07bhg4c14u:950": "saundarya-sāra-sarvasvaṃ vande nandātmajaṃ mahaḥ ||",
    "GE07bhg4c14u:951": "iti",
    "GE07bhg4c14u:952": "śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c14u:953": "śrīmad-bhagavad-gītā-gūḍhārtha-dīpikāyām guṇa-traya-vibhāga-yogo nāma caturdaśo 'dhyāyaḥ",
    "GE07bhg4c14u:954": "viśvanāthaḥ : nanu mad-bhaktānāṃ kathaṃ nirguṇa-brahmatva-prāptiḥ ? sā tu advitīya-tad-ekānubhavenaiva sambhavet |",
    "GE07bhg4c14u:955": "tatrāha brahmaṇo hīti |",
    "GE07bhg4c14u:956": "hi yasmāt parama-pratiṣṭhātvena prasiddhaṃ yad brahma tasyāpy ahaṃ pratiṣṭhā",
    "GE07bhg4c14u:957": "pratiṣṭhīyate 'sminn iti pratiṣṭhā āśrayo 'nna-mayādiṣu śrutiṣu sarvatraiva pratiṣṭhā-padasya tathārthatvāt |",
    "GE07bhg4c14u:958": "tathāmṛtasya pratiṣṭhā kiṃ",
    "GE07bhg4c14u:959": "svargīya-sudhāyāḥ ? na |",
    "GE07bhg4c14u:960": "avyayasya nāśa-rahitasya mokṣasyety arthaḥ |",
    "GE07bhg4c14u:961": "tathā śāśvatasya dharmasya sādhana-phala-daśayor api nitya-sthitasya",
    "GE07bhg4c14u:962": "bhakty-ākhyasya parama-dharmasyāhaṃ pratiṣṭhā, tathā",
    "GE07bhg4c14u:963": "tat-prāpyasyaikāntika-bhakta-sambandhinaḥ sukhasya premṇaś cāhaṃ pratiṣṭhā",
    "GE07bhg4c14u:964": "| ataḥ sarvasyāpi mad-adhīnatvāt kaivalya-kāmanayā kṛtena mad-bhajanena",
    "GE07bhg4c14u:965": "brahmaṇi līyamāno brahmatvam api prāpnoti |",
    "GE07bhg4c14u:966": "atra brahmaṇo 'haṃ pratiṣṭhā ghanībhūtaṃ brahmaivāhaṃ yathā",
    "GE07bhg4c14u:967": "ghanībhūta-prakāśa eva sūrya-maṇḍalaṃ tadvad ity arthaḥ iti svāmi-caraṇāḥ",
    "GE07bhg4c14u:968": "| sūryasya tejo-rūpatve 'pi yathā tejasa āśrayatvam apy ucyate |",
    "GE07bhg4c14u:969": "evaṃ me kṛṣṇasya brahma-rūpatve 'pi brahmaṇaḥ pratiṣṭhātvam api |",
    "GE07bhg4c14u:970": "atra",
    "GE07bhg4c14u:971": "śrī-viṣṇu-purāṇam api pramāṇam -- śubhāśrayaḥ sa cittasya sarvagasya tathātmanaḥ [ViP 6.7.76] iti vyākhyātaṃ ca tatrāpi svāmi-caraṇaiḥ |",
    "GE07bhg4c14u:972": "sarvagasyātmanaḥ para-brahmaṇo 'pi āśrayaḥ pratiṣṭhā |",
    "GE07bhg4c14u:973": "tad uktaṃ bhagavatā brahmaṇo hi pratiṣṭhāham iti |",
    "GE07bhg4c14u:974": "tathā viṣṇu-dharme 'pi",
    "GE07bhg4c14u:975": "naraka-dvādaśī-prasaṅge -",
    "GE07bhg4c14u:976": "prakṛtau puruṣe caiva brahmaṇy api sa prabhuḥ |",
    "GE07bhg4c14u:977": "yathaika eva puruṣo vāsudevo vyavasthitaḥ || iti |",
    "GE07bhg4c14u:978": "tatraiva māsarkṣa-pūjā-prasaṅe --",
    "GE07bhg4c14u:979": "yathācyutas tvaṃ parataḥ parasmāt sa brahma-bhūtāt parataḥ parātmā |",
    "GE07bhg4c14u:980": "iti |",
    "GE07bhg4c14u:981": "tathā hari-vaṃśe 'pi vipra-kumārānayana-prasaṅge arjunaṃ prati śrī-bhagavad-vākyaṃ --",
    "GE07bhg4c14u:982": "tat-paraṃ paramaṃ brahma sarvaṃ vibhajate jagat |",
    "GE07bhg4c14u:983": "mamaiva tad ghanaṃ tejo jñātum arhasi bhārata || (HV 2.114.11-12)",
    "GE07bhg4c14u:984": "brahma-saṃhitāyām api (5.40) --",
    "GE07bhg4c14u:985": "yasya prabhā prabhavato jagad-aṇḍa-koṭi-",
    "GE07bhg4c14u:986": "koṭīṣv aśeṣa-vasudhādi-vibhūti-bhinnam |",
    "GE07bhg4c14u:987": "tad brahma niṣkalam anantam aśeṣa-bhūtaṃ",
    "GE07bhg4c14u:988": "govindam ādi-puruṣaṃ tam ahaṃ bhajāmi || iti |",
    "GE07bhg4c14u:989": "aṣṭama-skandhe ca (8.24.38) --",
    "GE07bhg4c14u:990": "madīyaṃ mahimānaṃc ca para-brahmeti śabditam |",
    "GE07bhg4c14u:991": "vetsyasy anugṛhītaṃ me sampraśnair vivṛtaṃ hṛdi || iti bhagavad-uktiś ca |",
    "GE07bhg4c14u:992": "madhusūdana-sarasvatī-pādāś ca vyācakṣate sma yathā -- nanu tvad-bhaktas",
    "GE07bhg4c14u:993": "tvad-bhāvam āpnotu nāma kathaṃ brahma-bhūyāya kalpate brahmaṇaḥ sakāśāt",
    "GE07bhg4c14u:994": "tavānyatvād ity āśaṅkyāha brahmaṇo hīti |",
    "GE07bhg4c14u:995": "pratiṣṭhā paryāptir aham eveti |",
    "GE07bhg4c14u:996": "paryāptiḥ paripūrṇatā ity amaraḥ |",
    "GE07bhg4c14u:997": "parākṛta-mano-dvandvaṃ",
    "GE07bhg4c14u:998": "paraṃ brahma narākṛti |",
    "GE07bhg4c14u:999": "saundarya-sāra-sarvasvaṃ",
    "GE07bhg4c14u:1000": "vande nandātmajaṃ mahaḥ || ity upaślokayāmāsuś ca ||27||",
    "GE07bhg4c14u:1001": "anartha eva traiguṇyaṃ nistraiguṇyaṃ kṛtārthatā |",
    "GE07bhg4c14u:1002": "tac ca bhaktyaiva bhavatīty adhyāyārtho nirūpitaḥ ||",
    "GE07bhg4c14u:1003": "iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c14u:1004": "caturdaśo 'yaṃ gītāsu saṅgataḥ saṅgataḥ satām ||14||",
    "GE07bhg4c14u:1005": "baladevaḥ : nanu tad-viveka-khyātyā tvad-eka-bhaktyā ca guṇātīto labdha-svarūpo brahma-śabdito muktaḥ kathaṃ tiṣṭhed iti cet tatrāha",
    "GE07bhg4c14u:1006": "brahmaṇo hīti |",
    "GE07bhg4c14u:1007": "hir niścaye |",
    "GE07bhg4c14u:1008": "brahmaṇas tat-pūrvakayā tayā sattvādyāvaraṇātyayād āvirbhāvita-svaguṇāṣṭakasyāmṛtasya mṛitir nirgatasyāvyayasya tādrūpyaṇaikarasasya muktasya mad-atipriyasyāham eva",
    "GE07bhg4c14u:1009": "vijñānānanda-mūrtir ananta-guṇo niravadyaḥ suhṛtatamaḥ sarveśvaraḥ |",
    "GE07bhg4c14u:1010": "pratiṣṭhā pratiṣṭhīyate 'tra iti nirukteḥ paramāśrayo 'tipriyo bhavāmīti tādṛśaṃ māṃ parayā bhaktyānubhavaṃs tiṣṭhatīti |",
    "GE07bhg4c14u:1011": "na matto viśleṣa-leśo na ca punar āvartate, yad gatvā na nivartante muktānāṃ paramā gatiḥ iti smṛtibhyaḥ |",
    "GE07bhg4c14u:1012": "nanu muktas tvāṃ kathaṃ śrayeta śravaṇa-phalasya mukter lābhād iti ced asty atiśayitaṃ phalam iti bhāvenāha śāśvatasya sādhāraṇasya sukhasya ca",
    "GE07bhg4c14u:1013": "vicitra-līlā-rasasyāham eva pratiṣṭheti |",
    "GE07bhg4c14u:1014": "tīvrānanda-rūpa-tad-vibhūti-mal-līlānubhavāya mām eva samāśrayatīty evam āha śrutiḥ raso vai saḥ, rasaṃ hy evāyaṃ labdhvānandī bhavati [TaittU",
    "GE07bhg4c14u:1015": "2.7.1] iti ||27||",
    "GE07bhg4c14u:1016": "saṃsāro guṇa-yogaḥ syād vimokṣas tu guṇātyayaḥ |",
    "GE07bhg4c14u:1017": "tat-siddhir hari-bhaktyaivety etad buddhaṃ caturdaśāt ||",
    "GE07bhg4c14u:1018": "iti śrīmad-bhagavad-gītopaniṣad-bhāṣye caturdaśo 'dhyāyaḥ",
    "GE07bhg4c14u:1019": "[*ENDNOTE] The eight qualities are listed in the ChAndogya UpaniSad:",
    "GE07bhg4c14u:1020": "AtmApahata-pApmA vijaro vimRtyur vizoko vijighatso 'pipAsaH satya-kAmaH",
    "GE07bhg4c14u:1021": "satya-saGkalpaH so 'nveSTavyaH |",
    "GE07bhg4c14u:1022": "Bhagavad-gītā - caturdaśo 'dhyāyaḥ"
}