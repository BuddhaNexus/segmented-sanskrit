{
    "GSP28mjnya01u:0": " oṃ tatsadbrahmaṇai namaḥ",
    "GSP28mjnya01u:1": " śrīmādhavapraṇīto jaiminīyanyāyamālāvistaraḥ /",
    "GSP28mjnya01u:2": " vāgīśādyāḥ sumanasaḥ sarvārthānāmupakrame /",
    "GSP28mjnya01u:3": " yaṃ natvā kṛtakṛtyāḥ syustaṃ namāmi gajānanam // MJaiNy_1.0.1 //",
    "GSP28mjnya01u:4": " yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ /",
    "GSP28mjnya01u:5": " nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrī bukkaṇakṣmāpatiḥ // MJaiNy_1.0.2 //",
    "GSP28mjnya01u:6": " yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ /",
    "GSP28mjnya01u:7": " vidyātīrthamunistadātmani lasanmūrtistvanugrāhikā tenāsya svaguṇairakhaṇḍitaradaṃ sārvajñamuddyotate // MJaiNy_1.0.3 //",
    "GSP28mjnya01u:8": " indrasyā'ṅgiraso nalasya sumatiḥ śaibyasya medhātithir dhaumyo dharmasutasya vainyanṛpateḥ svaujā nimergautamiḥ /",
    "GSP28mjnya01u:9": " pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ // MJaiNy_1.0.4 //",
    "GSP28mjnya01u:10": " sa khalu prājñajīvātuḥ sarvaśāstraviśāradaḥ /",
    "GSP28mjnya01u:11": " akarojjaiminimate nyāyamālāṃ garīyasīm // MJaiNy_1.0.5 //",
    "GSP28mjnya01u:12": " tāṃ praśasya sabhāmadhye vīraśrībukkabhūpatiḥ /",
    "GSP28mjnya01u:13": " kuru vistarayasyāstvamiti mādhavamādiśat // MJaiNy_1.0.6 //",
    "GSP28mjnya01u:14": " sa bhavyādbhāratītīrthayatīndracaturānanāt /",
    "GSP28mjnya01u:15": " kṛpāmavyāhatāṃ labdhvā parārdhyapratimo 'bhavat // MJaiNy_1.0.7 //",
    "GSP28mjnya01u:16": " nirmāya mādhavācāryo vidvadānandadāyinīm /",
    "GSP28mjnya01u:17": " jaiminīyanyāyamālāṃ vyācaṣṭe bālabuddhaye // MJaiNy_1.0.8 //",
    "GSP28mjnya01u:18": " nyāyamālāyā ādau svakīyagranthatvadyotanāya svamudrārūpamanekārthagarbhe devatānamaskārapratipādakaṃ ślokaṃ paṭhati -",
    "GSP28mjnya01u:19": " START MJaiNy 1,1.1",
    "GSP28mjnya01u:20": " vāgīśādyāḥ sumanasaḥ sarvārthānāmupakrame /",
    "GSP28mjnya01u:21": " yaṃ natvā kṛtakṛtyāḥ syustaṃ namāmi gajānanam // MJaiNy_1,1.1 //",
    "GSP28mjnya01u:22": " START MJaiNy 1,1.2",
    "GSP28mjnya01u:23": " iṣṭadevatāṃ namaskṛtya cikīrṣitārthaparipālanāya pālake svāmini vidyamānaṃ mahimānamanusmarati --",
    "GSP28mjnya01u:24": " yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ /",
    "GSP28mjnya01u:25": " nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrībukkaṇakṣmāpatiḥ // MJaiNy_1,1.2 // @------------------",
    "GSP28mjnya01u:26": " atra cikīrṣite dharmaśāstre vartamānānāṃ dvādaśānāmadhyāyānāṃ ye pratipādyā arthāḥ,",
    "GSP28mjnya01u:27": " ye ca nītiśāstroktā rājadharmāḥ,",
    "GSP28mjnya01u:28": " te sarve 'pyasminbhūpatāvupalabhyante /",
    "GSP28mjnya01u:29": " nītipakṣe - yuktiryogaḥ saṃdhiḥ /",
    "GSP28mjnya01u:30": " sā ca yuktirmānavatī /",
    "GSP28mjnya01u:31": " mānaḥ satkāraścaturṣu sāmabhedadānadaṇḍeṣūpāyeṣu prathama upāyaḥ /",
    "GSP28mjnya01u:32": " vairiṇo buddhibhedo dvitīyaḥ /",
    "GSP28mjnya01u:33": " etābhyāṃ dānadaṇḍāvapyupalakṣyete /",
    "GSP28mjnya01u:34": " etaiścaturbhirūpāyairviśeṣeṇārthaṃ dhanaṃ bhajati prāpnoti /",
    "GSP28mjnya01u:35": " etāvatā śatrukṣayaḥ kathitaḥ /",
    "GSP28mjnya01u:36": " avaśiṣṭena svarājyapratipālanaprakāraḥ pratipadyate -- āpteṣvamātyaprabhṛtiṣu puruṣeṣu 'ayamīdṛśasya vyāpārasya yogyo nānyasya' ityevamūhāpohakuśalaḥ",
    "GSP28mjnya01u:37": " 'rājasabhāyāmete",
    "GSP28mjnya01u:38": " tapasvinaḥ pūjyā viprā dakṣiṇabhāga upaveśanīyāḥ,",
    "GSP28mjnya01u:39": " ete ca bhṛtyā vāmabhāge' iti kramaṃ karoti tattadgrāmeṣvadhikṛtānpuruṣānucitabuddhipradānena prayoktuṃ nipuṇaḥ /",
    "GSP28mjnya01u:40": " samudraparyantatvenātibahalasya deśasyonnatiḥ samastavastusaṃpattiḥ /",
    "GSP28mjnya01u:41": " sā ca pararāṣṭranivāsibhiḥ sakalapraṇibhiḥ ślāghyate /",
    "GSP28mjnya01u:42": " 'idaṃ kartavyam,",
    "GSP28mjnya01u:43": " idaṃ na' ityevaṃ kāryākāryaviṣayā sphūrtistasyāmadhikāro 'sya rājño nityaḥ sarvatrāpratihatabuddhitvāt /",
    "GSP28mjnya01u:44": " gato nivāritaḥ satāṃ tapasvināmābādho vighno yenāsau gatasadābādhaḥ /",
    "GSP28mjnya01u:45": " deśāntarādhipatīnāṃ rājñāmetadadhīnatvenāparapreṣyatvādayaṃ svatantraḥ /",
    "GSP28mjnya01u:46": " jagadīśvarasya vidyātīrthamunerbhogamūrtitvenāyamīśvaraḥ /",
    "GSP28mjnya01u:47": " yasya sabhāyāṃ goṣṭhīrūpaḥ prasaṅgo vedārthaviṣayatvena śrutimān /",
    "GSP28mjnya01u:48": " yadīyaṃ caritamapi nirantaraṃ vedoktarahasyārthandhyānarūpatvena śrutimadbhavati so 'yaṃ śrutimatprasaṅgcaritaḥ /",
    "GSP28mjnya01u:49": " evaṃvidho bukkabhūpatirantaḥ parameśvaradhyāne,",
    "GSP28mjnya01u:50": " bahiḥ prajāpālane ca nityaṃ jāgarti /",
    "GSP28mjnya01u:51": " yathā nītiśāstrokteṣu sāmabhedādiṣvayaṃ kuśalastathā sarvajñāvatāratvāddharmaśāstrokteṣu pramāṇādiprasaṅgānteṣvadhyāyārtheṣu kuśalaḥ /",
    "GSP28mjnya01u:52": " te cādhyāyārthā upariṣṭātpradarśyante // MJaiNyC_1,1.2 //",
    "GSP28mjnya01u:53": " START MJaiNy 1,1.3",
    "GSP28mjnya01u:54": " rājñaḥ sarvajñatvaṃ sopapattikaṃ prakaṭayati --",
    "GSP28mjnya01u:55": " yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ /",
    "GSP28mjnya01u:56": " vidyātīrthamunistadātmani lasanmūrtistvanugrāhikā tenāsya svaguṇairakhaṇḍitapadaṃ sārva muddyotate // MJaiNy_1,1.3 // @------------------",
    "GSP28mjnya01u:57": " sarvāsūpaniṣatsu pratīyamānaṃ yatparaṃ brahma tadeva śaivāgameṣu sṛṣṭisthitisaṃhāranirodhanānugrahalakṣaṇapañcakṛtya",
    "GSP28mjnya01u:58": " siddhyarthamīśānatatpuruṣāghoravāmadevasadyojātalakṣaṇānāṃ pañcānāṃ mūrtīnāṃ prathāṃ",
    "GSP28mjnya01u:59": " prasiddhiṃ vistāraṃ vā praguṇayati prakaṭī karotīti pratipādyate /",
    "GSP28mjnya01u:60": " tatra tāsu mūrtiṣvayaṃ bhūpālaḥ sthitimūrtiṃ dhatte /",
    "GSP28mjnya01u:61": " tasyā mūrterātmani lasanvidyātīrthamuniḥ kṛtsnasya jagato 'nugrāhikā mūrtirityucyate /",
    "GSP28mjnya01u:62": " yasmādayaṃ bhūpo vedāntoktaṃ paraṃ brahma,",
    "GSP28mjnya01u:63": " yasmāccā'gamoktā maheśvarasya sthitimūrtiḥ,",
    "GSP28mjnya01u:64": " yasmācca śrīvidyātīrthamunistadātmani saṃnidhāya prakāśate,",
    "GSP28mjnya01u:65": " tasmātsarvajñatvamasya rājña utkarṣeṇā'vidva- daṅganāgopālamavivādena pratibhāsate // MJaiNyC_1,1.3 //",
    "GSP28mjnya01u:66": " START MJaiNy 1,1.4",
    "GSP28mjnya01u:67": " uktaguṇopetasya rājño mantriṇaṃ nānāpurāṇaprasiddhadṛṣṭāntairhitakāritayā praśaṃsati --",
    "GSP28mjnya01u:68": " indrasyāṅgiraso nalasya sumatiḥ śaivyasya medhātithir dhaumyo dharmasutasya vainyanṛpateḥ svaujā nimergautamiḥ /",
    "GSP28mjnya01u:69": " pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ // MJaiNy_1,1.4 //",
    "GSP28mjnya01u:70": " START MJaiNy 1,1.5",
    "GSP28mjnya01u:71": " cikīrṣitagranthe śraddhātiśayamutpādayituṃ kartṛgauravaṃ prakaṭayati --",
    "GSP28mjnya01u:72": " śrutismṛtisadācārapālako mādhavo budhaḥ /",
    "GSP28mjnya01u:73": " smārtaṃ vyākhyāya sarvārthaṃ dvijārthaṃ śrauta udyataḥ // MJaiNy_1,1.5 // @------------------",
    "GSP28mjnya01u:74": " sarvavarṇāśramānugrahāya purāṇasārapārāśarasmṛtivyākhyādinā smārto dharmaḥ pūrvevyākhyātaḥ /",
    "GSP28mjnya01u:75": " idānīṃ dvijānāṃ viśeṣānu grahāya śrautadharmavyākhyānāya pravṛttaḥ // MJaiNyC_1,1.5 //",
    "GSP28mjnya01u:76": " START MJaiNy 1,1.6",
    "GSP28mjnya01u:77": " granthamāripsurgurumūrtyupādhikaṃ sakalavedaśāstrapravartakatvenātrociteṣṭadevatārūpaṃ",
    "GSP28mjnya01u:78": " parameśvaramādau namaskṛtya śrotṛpravṛttisiddhyarthaṃ viṣayaprayojane darśayaṃstaṃ",
    "GSP28mjnya01u:79": " granthaṃ pratijānīte --",
    "GSP28mjnya01u:80": " praṇamya paramātmānaṃ śrīvidyātīrtharūpiṇam /",
    "GSP28mjnya01u:81": " jaiminīyanyāyamālā ślokaiḥ saṃgṛhyate sphuṭam // MJaiNy_1,1.6 // @------------------",
    "GSP28mjnya01u:82": " jaiminīproktāni dharmanirṇāyakānyadhikaraṇāni nyāyāḥ /",
    "GSP28mjnya01u:83": " te 'sya granthasya viṣayaḥ /",
    "GSP28mjnya01u:84": " paṭhituṃ suśakaiḥ katipayaireva ślokaisteṣāṃ sphuṭībhāvaḥ prayojanam /",
    "GSP28mjnya01u:85": " nyāyamālā saṃgṛhyata iti granthanāmanirdeśapūrvikā pratijñā // MJaiNyC_1,1.6 //",
    "GSP28mjnya01u:86": " START MJaiNy 1,1.7-8",
    "GSP28mjnya01u:87": " kariṣyamāṇasya granthasya prakāraṃ darśayati --",
    "GSP28mjnya01u:88": " eko viṣayasaṃdehapūrvapakṣāvabhāsakaḥ /",
    "GSP28mjnya01u:89": " śloko 'parastu siddhāntavādī prāyeṇa kathyate // MJaiNy_1,1.7 //",
    "GSP28mjnya01u:90": " catvāro 'vayavā ekaślokenoktāḥ kvacitkvacit /",
    "GSP28mjnya01u:91": " yatra kvāpi bahuślokairucyante 'to na vistaraḥ // MJaiNy_1,1.8 // @------------------",
    "GSP28mjnya01u:92": " ekaikasyādhikaraṇasya viṣayaḥ,",
    "GSP28mjnya01u:93": " saṃdehaḥ,",
    "GSP28mjnya01u:94": " saṃgatiḥ,",
    "GSP28mjnya01u:95": " pūrvapakṣaḥ,",
    "GSP28mjnya01u:96": " siddhāntaśceti paścāvayavāḥ /",
    "GSP28mjnya01u:97": " tatra saṃgatiranantarameva vyutpādayiṣyamāṇena prakāreṇa pratyadhikaraṇaṃ svayamevohituṃ śakyate /",
    "GSP28mjnya01u:98": " avaśiṣṭānāṃ caturṇāmavayavānāṃ saṃgrāhakāḥ kvacidbhahavaḥ ślokāḥ,",
    "GSP28mjnya01u:99": " kvacideka ityāvāpodvāpābhyāmantataḥ pratyadhikaraṇaṃ ślokadvitve saṃkhyā paryavasyati /",
    "GSP28mjnya01u:100": " ato bahutvādbibhyatā granthagauravaśaṅkā na kartavyā // MJaiNyC_1,1.7 //",
    "GSP28mjnya01u:101": " START MJaiNy 1,1.9",
    "GSP28mjnya01u:102": " tameva granthāgauvarabhāvaṃ sphuṭīkurvanrūpakavyājena subodhatvaṃ darśayati --",
    "GSP28mjnya01u:103": " sarvathāpi sahasre dve nātikrāmati saṃgrahaḥ /",
    "GSP28mjnya01u:104": " mīmāṃsāsāgarastena krīḍāpuṣkariṇī bhavet // MJaiNy_1,1.9 // @------------------",
    "GSP28mjnya01u:105": " ślokena ślokābhyāṃ ślokairvā yathāsaṃbhavaṃ nyāyaḥ saṃgṛhyatām /",
    "GSP28mjnya01u:106": " sarvathāpisahasranyāyasaṃgraharūpo granthaḥ ślokasahasradvayapūrterarvāgeva samāṃpsyate,",
    "GSP28mjnya01u:107": " na tu sahasradvayamattikrāmati /",
    "GSP28mjnya01u:108": " bhāṣyaṭīkādīnāṃ bahutvādduravagāhatvācca mīmāṃsā sāgarasabhā pūrvamāsīt /",
    "GSP28mjnya01u:109": " kriyamāṇenānena granthena doṣadvayarahitena rājaputrāṇāṃ bālānāṃ krīḍārthaṃ nirmitayā nābhidaghnyā puṣkariṇyā samā bhaviṣyati /",
    "GSP28mjnya01u:110": " yadyapi śāstradīpikādau kvacitkvacitsaṃgrahaśloko 'sti,",
    "GSP28mjnya01u:111": " tathāpi na sarvatra vidyate /",
    "GSP28mjnya01u:112": " yatrāsti tatrāpi viṣayasaṃśayayoresaṃgrahānna ślokapāṭhamātreṇādhikaraṇamupanyasituṃ śakyate /",
    "GSP28mjnya01u:113": " ato na kvāpi gatārthatvaṃ śaṅkanīyam // MJaiNyC_1,1.9 //",
    "GSP28mjnya01u:114": " START MJaiNy 1,1.10",
    "GSP28mjnya01u:115": " saṃgatiṃ vyutpādayati -",
    "GSP28mjnya01u:116": " śāstre 'dhyāye tathā pāde nyāyasaṃgatayastridhā /",
    "GSP28mjnya01u:117": " śāstrādiviṣaye jñāte tattatsaṃgatirūhyatām // MJaiNy_1,1.10 // @------------------",
    "GSP28mjnya01u:118": " śāstrasaṃgitaḥ,",
    "GSP28mjnya01u:119": " adhyāyasaṃgatiḥ,",
    "GSP28mjnya01u:120": " pādasaṃgatiśceti tridhā saṃgatiḥ /",
    "GSP28mjnya01u:121": " sā ca śāstrādīnāṃ trayāṇāmasādharaṇe viṣaye jñāte sati svayamepvohituṃ śakyā // MJaiNyC_1,1.10 //",
    "GSP28mjnya01u:122": " START MJaiNy 1,1.11-12",
    "GSP28mjnya01u:123": " śāstrasyādhyāyānāṃ cāsādhāraṇaṃ viṣayaṃ darśayati -",
    "GSP28mjnya01u:124": " dharmo dvādaśalakṣaṇyā vyutpādyastatra lakṣaṇaiḥ /",
    "GSP28mjnya01u:125": " pramāṇabhedaśeṣatvaprayuktikramasaṃjñakāḥ // MJaiNy_1,1.11 //",
    "GSP28mjnya01u:126": " adhikāro 'tideśaśca sāmānyena viśeṣataḥ /",
    "GSP28mjnya01u:127": " ūho bādhaśca tantraṃ ca prasaṅgaścoditāḥ kramāt // MJaiNy_1,1.12 // @------------------",
    "GSP28mjnya01u:128": " lakṣaṇānyadhyāyāḥ /",
    "GSP28mjnya01u:129": " dvādaśānāṃ lakṣaṇānāṃ samāhāro dvādaśalakṣaṇī /",
    "GSP28mjnya01u:130": " tādṛśasya dvādaśalakṣaṇopetasya śāstrasya dharmo viṣayaḥ /",
    "GSP28mjnya01u:131": " pramāṇādayaḥ prasaṅgāntā dvādaśa padārthāḥ kramāddvādaśānāmadhyāyānāṃ viṣayāḥ /",
    "GSP28mjnya01u:132": " prathame 'dhyāye - vidhyarthavādādirūpaṃ pramāṇaṃ nirūpitam /",
    "GSP28mjnya01u:133": " dvitīye-yāgadānādi karmabhedaḥ /",
    "GSP28mjnya01u:134": " tṛtīye - prayājādīnāṃ darśapūrṇamāsādyarthatvena taccheṣatvam /",
    "GSP28mjnya01u:135": " caturthe - 'godohanasya puruṣārthatvaprayuktyānuṣṭhānam,",
    "GSP28mjnya01u:136": " na tu kratvarthatvaprayuktyā' ityevamādayaḥ /",
    "GSP28mjnya01u:137": " pañcame - kramaniyatividheyatvādayaḥ /",
    "GSP28mjnya01u:138": " ṣaṣṭhe - 'karturadhikāro nāndhādeḥ' ityādayaḥ /",
    "GSP28mjnya01u:139": " saptame -“samānaṣitaracchayenena“ityādipratyakṣavacanena,",
    "GSP28mjnya01u:140": " agnihotrādināmnānumitavacanena ca sāṃmānyato 'tideśaḥ /",
    "GSP28mjnya01u:141": " aṣṭame -“saurye caruṃ nirvapet“ityatra nirvāpastaddhitena devatānirdeśa ekadevatātvamauṣadhadravyakatvamiti liṅgenā'gneyapuroḍāśetikartavyataiva,",
    "GSP28mjnya01u:142": " nānyasyetyevamādirviśeṣato 'tideśaḥ /",
    "GSP28mjnya01u:143": " navame - prakṛtau“agnaye juṣṭaṃ nirvapāmi“iti paṭhite mantre vikṛtau sauryacarāvagnipadaparityāgena sūryapadaprakṣepeṇa 'sūryāya juṣṭaṃ nirvapāmi ' ityevamādyūhaḥ /",
    "GSP28mjnya01u:144": " daśame - kṛṣṇaleṣu codakaprāptasyāvaghātasya vituṣīkaraṇāsaṃbhavena lopa ityevamādirbādhaḥ /",
    "GSP28mjnya01u:145": " ekādaśe - bahūnāmagneyādīnāṃ pradhānānāṃ sakṛdanuṣṭhitena prayājādyaṅgenopakāra iti tantram /",
    "GSP28mjnya01u:146": " dvādaśe - pradhānasya paśorupakārāyānuṣṭhitena prayājādyaṅgena paśvaṅgapuroḍāṣe 'pyupakāra ityādiprasaṅgaḥ // MJaiNyC_1,1.11-12 //",
    "GSP28mjnya01u:147": " START MJaiNy 1,1.13",
    "GSP28mjnya01u:148": " pādānāmasādhāraṇaṃ viṣayaṃ darśayati -",
    "GSP28mjnya01u:149": " vidhyarthavādasmṛtayo nāma ceti caturvidham /",
    "GSP28mjnya01u:150": " prathamādhyāyagaiḥ pādaiścaturbhirmānamīritam // MJaiNy_1,1.13 // @------------------",
    "GSP28mjnya01u:151": " prathame pāde - vidhirūpaṃ mānamīritam /",
    "GSP28mjnya01u:152": " dvitīye - arthavādarūpam /",
    "GSP28mjnya01u:153": " arthavādo mantrasyāpyupalakṣakaḥ /",
    "GSP28mjnya01u:154": " tṛtīye - smṛtirūpam /",
    "GSP28mjnya01u:155": " smṛtirācāramapyupalakṣayati /",
    "GSP28mjnya01u:156": " caturthe - ubhdiñcitrādināmarūpam // MJaiNyC_1,1.13 //",
    "GSP28mjnya01u:157": " START MJaiNy 1,1.14",
    "GSP28mjnya01u:158": " upoddhātaḥ karmabhedamānaṃ tasyāpavādagīḥ /",
    "GSP28mjnya01u:159": " prayogabheda ityete dvitīyādhyāyapādagāḥ // MJaiNy_1,1.14 // @------------------",
    "GSP28mjnya01u:160": " dvitīyādhyāyasya prathame pāde - ākhyātamevāpūrvabodhakam,",
    "GSP28mjnya01u:161": " apūrvasabhdāvaścetyādikaḥ karmabhedacintopayukta upodghāto varṇitaḥ /",
    "GSP28mjnya01u:162": " dvitīye - dhātubhedapunaruktyādibhiḥ karmabhedaḥ /",
    "GSP28mjnya01u:163": " tṛtīye - rathantarādīnāṃ karmabhedaprāmāṇyāpavādaḥ /",
    "GSP28mjnya01u:164": " caturthe - nityakāmyayoḥ prayogayorbhedaḥ // MJaiNyC_1,1.14 //",
    "GSP28mjnya01u:165": " START MJaiNy 1,1.15",
    "GSP28mjnya01u:166": " śrutirliṅgaṃ ca vākyādivirodhapratipattayaḥ /",
    "GSP28mjnya01u:167": " anārabhyoktibahvarthasvāmyarthā aṣṭapādagāḥ // MJaiNy_1,1.15 // @------------------",
    "GSP28mjnya01u:168": " tṛtīyādhyāyasya prathame pāde - śeṣatvabodhakānāṃ śrutiliṅgādīnāṃ madhye śrutirvicāritā /",
    "GSP28mjnya01u:169": " dvitīye - liṅgam /",
    "GSP28mjnya01u:170": " tṛtīye - vākyaprakaraṇādi /",
    "GSP28mjnya01u:171": " caturthe - nivītopavītādiṣvarthavādatvavidhitvādinirṇayahetuḥ śrutyādeḥ parasparavirodhasadasabhdāvaḥ /",
    "GSP28mjnya01u:172": " pañcame - pratipattikarmāṇi /",
    "GSP28mjnya01u:173": " ṣaṣṭhe - anārabhyādhītāni /",
    "GSP28mjnya01u:174": " saptame - bahupradhānopakārakaprayājādīni /",
    "GSP28mjnya01u:175": " aṣṭame - yājamānāni // MJaiNyC_1,1.15 //",
    "GSP28mjnya01u:176": " START MJaiNy 1,1.16",
    "GSP28mjnya01u:177": " pradhānasya prayoktṛtvamapradhānaprayoktṛtā /",
    "GSP28mjnya01u:178": " phalacintā jaghanyāṅgacintetyete caturthagāḥ // MJaiNy_1,1.16 // @------------------",
    "GSP28mjnya01u:179": " caturthādhyāyasya prathame pāde - pradhānabhūtā'mikṣā dadhyānayanasya prayojikesyādi pradhānaprayoktṛtvaṃ vicāritam /",
    "GSP28mjnya01u:180": " dvitīye tu -apradhānaṃ vatsāpākaraṇaṃ śākhāchede prayodakamityādyapradhānaprayoktṛtvam /",
    "GSP28mjnya01u:181": " tṛtīye - juhūparṇamayītvāderapāpaślokaśravaṇādiphalabhāvābhāvacintā /",
    "GSP28mjnya01u:182": " caturthe - rājasūyagatajaghanyāṅgākṣadyūtādicintā // MJaiNyC_1,1.16 //",
    "GSP28mjnya01u:183": " START MJaiNy 1,1.17",
    "GSP28mjnya01u:184": " śrutyādibhiḥ kramastasya viśeṣo vṛddhyavardhane /",
    "GSP28mjnya01u:185": " śrutyāderbalitā ceti pañcamādhyāyapādagāḥ // MJaiNy_1,1.17 // @------------------",
    "GSP28mjnya01u:186": " pañcamādhyāyasya prathame pāde - śrutyarthapāṭhādibhiḥ kramo nirūpitaḥ /",
    "GSP28mjnya01u:187": " dvitīye - vājapeyagateṣu saptadaśasu paśuṣvekaikadharmasamāpanamityādikramaviśeṣaḥ /",
    "GSP28mjnya01u:188": " tṛtīye - pañcaprayājādīnāmāvartanenaikādaśyamityādivṛddhiḥ,",
    "GSP28mjnya01u:189": " adābhyagrahacitriṇyoranāvṛttirityādivṛddhyabhāvaḥ /",
    "GSP28mjnya01u:190": " caturthe - kramaniyāmakānāṃ śrutyarthapāṭhādīnāṃ prabaladurbalabhāvaḥ // MJaiNyC_1,1.17 //",
    "GSP28mjnya01u:191": " START MJaiNy 1,1.18",
    "GSP28mjnya01u:192": " adhikārī tasya dharmāḥ pratinidhyarthalopane /",
    "GSP28mjnya01u:193": " dīkṣā satraṃ deyuhnī ṣaṣṭhe pādeṣvamī sthitāḥ // MJaiNy_1,1.18 // @------------------",
    "GSP28mjnya01u:194": " ṣaṣṭhādhyāyasya prathame pāde - karmādhikāraḥ karturasti,",
    "GSP28mjnya01u:195": " andhādernāsti,",
    "GSP28mjnya01u:196": " striyā asti,",
    "GSP28mjnya01u:197": " sa ca patyā saha,",
    "GSP28mjnya01u:198": " ityevamādinādhikārī nirūpitaḥ /",
    "GSP28mjnya01u:199": " dvitīye - tatrādhikāriṇāṃ pratyekaṃ kṛtsnnaṃ phalam,",
    "GSP28mjnya01u:200": " darśapūrṇamāsayoḥ kartraikyaniyamaḥ,",
    "GSP28mjnya01u:201": " kāmyaṃ karma samāpanīyam,",
    "GSP28mjnya01u:202": " ityevamādayo 'dhikāridharmā uktāḥ /",
    "GSP28mjnya01u:203": " tṛtīye - dravyasya pratinidhirasti,",
    "GSP28mjnya01u:204": " devādīnāmagnyādīnāmadhikāriṇaśca sa nāsti,",
    "GSP28mjnya01u:205": " ityādinirūpaṇam /",
    "GSP28mjnya01u:206": " caturthe - padārthalopanaṃ vicāritam,",
    "GSP28mjnya01u:207": " 'avattanāśe tatyājyena yajet,",
    "GSP28mjnya01u:208": " iḍājyasya nāśe sati śeṣānnaṃ grāhyam' ityādikam /",
    "GSP28mjnya01u:209": " pañcame - kālāparādhena candrodaye satyabhyudayeṣṭiḥ prāyaścittam ,",
    "GSP28mjnya01u:210": " jyotiṣṭomasyaikādayo dīkṣāḥ,",
    "GSP28mjnya01u:211": " dvādaśāhasya dvādaśa dīkṣāḥ,",
    "GSP28mjnya01u:212": " ityādi nirūpitam /",
    "GSP28mjnya01u:213": " ṣaṣṭhe - tatrādhikāriṇastulyakalpā eva,",
    "GSP28mjnya01u:214": " satraṃ viprasyaiva,",
    "GSP28mjnya01u:215": " ityevamādikaṃ cintitam /",
    "GSP28mjnya01u:216": " saptame - pitrādikaṃ na deyam,",
    "GSP28mjnya01u:217": " mahābhūmirna deyā,",
    "GSP28mjnya01u:218": " ityevamādirdeyavicāraḥ /",
    "GSP28mjnya01u:219": " aṣṭame - laukikāgnā vupanayanahomaḥ,",
    "GSP28mjnya01u:220": " sthapatīṣṭistathaiva,",
    "GSP28mjnya01u:221": " ityevamādyagnivicāraḥ kṛtaḥ // MJaiNyC_1,1.18 //",
    "GSP28mjnya01u:222": " START MJaiNy 1,1.19",
    "GSP28mjnya01u:223": " pratyakṣoktyātideśo 'sya śeṣaḥ sāmanirūpaṇam /",
    "GSP28mjnya01u:224": " nāmaliṅgātideśau dvau saptamādhyāyapādagāḥ // MJaiNy_1,1.19 // @------------------",
    "GSP28mjnya01u:225": " saptamādhyāyasya prathame pāde - 'samānamitaracchyenena' ityādipratyakṣavacanātideśaḥ /",
    "GSP28mjnya01u:226": " dvitīye - rathantaraśabdena gānamātrābhidhāyinā gānasyaivātideśyatvamityetādṛśaḥ pūrvoktātideśasya śeṣo vicāritaḥ /",
    "GSP28mjnya01u:227": " tṛtīye - agnihotranāmnātideśaḥ /",
    "GSP28mjnya01u:228": " caturthe - nirvāpauṣadhadravyādiliṅgātideśaḥ // MJaiNyC_1,1.19 //",
    "GSP28mjnya01u:229": " START MJaiNy 1,1.20",
    "GSP28mjnya01u:230": " spaṣṭaliṅgādathāspaṣṭātprabalādapavādataḥ /",
    "GSP28mjnya01u:231": " atideśaviśeṣāḥ syuraṣṭamādhyāyapādagāḥ // MJaiNy_1,1.20 // @------------------",
    "GSP28mjnya01u:232": " aṣṭamādhyāyasya prathame pāde - spaṣṭena liṅgenātideśaviśeṣaḥ /",
    "GSP28mjnya01u:233": " tadyathā sauryacarārvatideśakāni nirvāpaḥ,",
    "GSP28mjnya01u:234": " taddhitena devatānirdeśaḥ,",
    "GSP28mjnya01u:235": " ekadevatatvam,",
    "GSP28mjnya01u:236": " auṣadhadravyakatvam,",
    "GSP28mjnya01u:237": " ityādīni spaṣṭānyagniyaliṅgāni /",
    "GSP28mjnya01u:238": " dvitīye tu-aspaṣṭairliṅgaratideśaḥ /",
    "GSP28mjnya01u:239": " tadyathā - vājine haviḥ sāmānyena liṅgena payovidhyanto 'tidiśyate /",
    "GSP28mjnya01u:240": " tatra liṅgamaspaṣṭam /",
    "GSP28mjnya01u:241": " śīghraṃ tadbuddhyanutpādanāt /",
    "GSP28mjnya01u:242": " tṛtīye - prabalena liṅgenātideśaḥ /",
    "GSP28mjnya01u:243": " tadyathā - ābhicārikaṣṭāvāgnāvaiṣṇavasārasvatabārhaspatyeṣu haviḥṣu tritvena liṅgena",
    "GSP28mjnya01u:244": " yathākramamāgneyādividhyante prāpte dvidaivatyatvena liṅgena prathama āgnāvaiṣṇave",
    "GSP28mjnya01u:245": " tṛtīyasāyāgnīṣomīyasya vidhyanto 'tidiṣṭaḥ /",
    "GSP28mjnya01u:246": " prabalaṃ ca dvidaivatyatvam /",
    "GSP28mjnya01u:247": " śabdoccāraṇamātreṇa sahasā pratibhāsāt /",
    "GSP28mjnya01u:248": " kramastu vilambitapratītyā durbalaḥ /",
    "GSP28mjnya01u:249": " caturthe - darvihomeṣvatideśo 'podyate // MJaiNyC_1,1.20 //",
    "GSP28mjnya01u:250": " START MJaiNy 1,1.21",
    "GSP28mjnya01u:251": " ūhārambho 'tha sāmoho mantrohastatprasaṅgataḥ /",
    "GSP28mjnya01u:252": " navamādhyāyapādeṣu caturṣvete prakīrtitāḥ // MJaiNy_1,1.21 // @------------------",
    "GSP28mjnya01u:253": " navamādhyāyasya prathame pāde - upodghātapūrvakamūhavicāraprārambhaḥ /",
    "GSP28mjnya01u:254": " tatra prayājādayo dharmā apūrvaprayuktāḥ /",
    "GSP28mjnya01u:255": " avadhātamantrādiṣvavivakṣitaṃ vrīhyagnyādisvarūpaṃ sādhanaviśeṣatvamātraṃ vivakṣitamityādirūpoddhātaḥ /",
    "GSP28mjnya01u:256": " savitraśvipūṣaśabdānāṃ vikṛtiṣu nāstyūhaḥ /",
    "GSP28mjnya01u:257": " agniśabdasyāstyūha ityādika ūhavicārārambhaḥ /",
    "GSP28mjnya01u:258": " dvitīye - saparikaraḥ sāmohaḥ /",
    "GSP28mjnya01u:259": " tṛtīye - mantrohaḥ /",
    "GSP28mjnya01u:260": " caturthe - mantrohaprasaṅgāpatito vicāraḥ // MJaiNyC_1,1.21 //",
    "GSP28mjnya01u:261": " START MJaiNy 1,1.22",
    "GSP28mjnya01u:262": " dvāralopo 'sya vistāraḥ kāryaikatvaṃ samuccayaḥ /",
    "GSP28mjnya01u:263": " grahasāmaprakīrṇāni nañarthaścāṣṭapādagāḥ // MJaiNy_1,1.22 //",
    "GSP28mjnya01u:264": " daśamādhyāyasya prathame pāde - bādhaheturdvāralopo nirūpitaḥ /",
    "GSP28mjnya01u:265": " tadyathā - 'svayaṅkṛtā vedirbhavati 'ityatra vediniṣpādanarūpasya dvārasya lopena niṣpādakānāmuddhananādīnāṃ bādhaḥ /",
    "GSP28mjnya01u:266": " kṛṣṇaleṣu vituṣīkaraṇarūpasya dvārasya lopenāvaghātasya bādhaḥ /",
    "GSP28mjnya01u:267": " dvitīye - saṃkṣepeṇoktasya dvāralopasya bahubhirudāharaṇairvistāraḥ /",
    "GSP28mjnya01u:268": " tṛtīye - bādhakāraṇaṃ kāryaikatvam /",
    "GSP28mjnya01u:269": " tadyathā - prakṛtau gavāśvādidakṣiṇāyā ṛtvikparikrayaḥ kāryam /",
    "GSP28mjnya01u:270": " tathā vikṛtirūpe bhūnāmnyekāhe dhenurūpāyā dakṣiṇāyāstadeva kāryam /",
    "GSP28mjnya01u:271": " tato dhenvāgavāśvādidakṣiṇā vikṛtau codakapraptā bādhyate /",
    "GSP28mjnya01u:272": " caturthe - nakṣatreṣṭivihitā upahomāścodakaprāptairnāriṣṭhahomaiḥ saha samuccīyante,",
    "GSP28mjnya01u:273": " ityādiḥ samuccayaḥ /",
    "GSP28mjnya01u:274": " pañcame - ṣoḍaśigrahaḥ prakṛtigāmī /",
    "GSP28mjnya01u:275": " sa cā'grayaṇapātrādeva grahītavyaḥ,",
    "GSP28mjnya01u:276": " ityādirbādhaprasaṅgāgato grahādivicāraḥ /",
    "GSP28mjnya01u:277": " ṣaṣṭhe - 'sāma tṛce geyam ' ityādirbādhaprasaṅgāgataḥ sāmavicāraḥ /",
    "GSP28mjnya01u:278": " saptame - paśvaṅgeṣu - pratyaṅgaṃ havirbhedaḥ,",
    "GSP28mjnya01u:279": " na kṛtsnaḥ paśurhavirbhedaḥ /",
    "GSP28mjnya01u:280": " gṛhamedhīyamapūrve karmetyādirbādhaprasaṅgāgataḥ prakīrṇavicāraḥ /",
    "GSP28mjnya01u:281": " aṣṭame - 'nānuyājeṣu ' iti paryudāsaḥ ,",
    "GSP28mjnya01u:282": " ' na some ityarthavādaḥ,",
    "GSP28mjnya01u:283": " 'nātirātre ' iti pratiṣedhaḥ ' ityādirbādhopayukto nañarthavicāraḥ // MJaiNyC_1,1.22 //",
    "GSP28mjnya01u:284": " START MJaiNy 1,1.23",
    "GSP28mjnya01u:285": " upodghātastathā tantrāvāpau tantrasya vistṛtiḥ /",
    "GSP28mjnya01u:286": " āvāpavistṛtiścaikādaśādhyāyasya pādagāḥ // MJaiNy_1,1.23 // @------------------",
    "GSP28mjnya01u:287": " ekādaśādhyāyasya prathame pāde - tantrasyopodghāto varṇitaḥ /",
    "GSP28mjnya01u:288": " dvitīye - tantrāvāpau saṃkṣepeṇoktau /",
    "GSP28mjnya01u:289": " tṛtīye - tantramudāharaṇabāhulyena prapañcitam /",
    "GSP28mjnya01u:290": " caturthe - tathaivā'vāpaḥ prapañcitaḥ // MJaiNyC_1,1.23 //",
    "GSP28mjnya01u:291": " START MJaiNy 1,1.24",
    "GSP28mjnya01u:292": " prasaṅgastantrinirṇītiḥ samuccayavikalpane /",
    "GSP28mjnya01u:293": " dvādaśādhyāyapādārthā iti pādārthasaṃgrahaḥ // MJaiNy_1,1.24 // @------------------",
    "GSP28mjnya01u:294": " dvādaśādhyāyasya prathame pāde - paśudharmāṇāṃ paśupuroḍāśe prasaṅgaḥ,",
    "GSP28mjnya01u:295": " saumikavederuttarakālīmakarmasu prasaṅgaḥ,",
    "GSP28mjnya01u:296": " ityādivicāraḥ /",
    "GSP28mjnya01u:297": " dvitīye - savanīyapaśostantritvam ,",
    "GSP28mjnya01u:298": " na tu savanīyapuroḍāśānām /",
    "GSP28mjnya01u:299": " vikṛtistantriṇī,",
    "GSP28mjnya01u:300": " na prakṛtiḥ,",
    "GSP28mjnya01u:301": " anvārambhaṇīyā vikayatiṣvapi syāt,",
    "GSP28mjnya01u:302": " na tu prakṛtāvevetyādivicāraḥ /",
    "GSP28mjnya01u:303": " tṛtīye - tvagvāsasoḥ samuccayaḥ /",
    "GSP28mjnya01u:304": " ādāragatānāmṛjutvasamatatatvādīnāṃ samuccaya ityādikaṃ prādhānyena,",
    "GSP28mjnya01u:305": " yavavrīhyorvikalpa ityādikaṃ samuccayāpavādatvena,",
    "GSP28mjnya01u:306": " ityubhayaṃ cintitam /",
    "GSP28mjnya01u:307": " caturthe ca - aindrābārhaspatyayājyānuvākyāyagalayorvikalpa ityādikaṃ prādhānyena,",
    "GSP28mjnya01u:308": " prājyānuvākyayoḥ samuccaya ityādikaṃ vikalpāpadādatvenetyubhayaṃ cintitam /",
    "GSP28mjnya01u:309": " caturthe ca - aindrābārhaspatyayājyānuvākyāyugalayorvikalpa ityādikaṃ prādhānyena,",
    "GSP28mjnya01u:310": " prājyānuvākyayoḥ samuccaya ityādikaṃ vikalpāpadādatvenetyubhayaṃ cintitam /",
    "GSP28mjnya01u:311": " tadevaṃ dvādaśādhyāyagateṣu ṣaṣṭisaṃkhyākeṣu pādeṣu pratipāhyā arthā saṃgṛhītāḥ // MJaiNyC_1,1.24 //",
    "GSP28mjnya01u:312": " START MJaiNy 1,1.25",
    "GSP28mjnya01u:313": " nanu yathoktebhyaḥ pādārthebhyo 'pyarthā bahavastattatpādeṣu vicāryante,",
    "GSP28mjnya01u:314": " teṣāṃ kathaṃ tattatpādāntarbhāva ityāśaṅkyā'ha -",
    "GSP28mjnya01u:315": " upodghātāpavādābhyāṃ prasaṅgānuprasaṅgataḥ /",
    "GSP28mjnya01u:316": " tattatpādagatatvena vicārāntaramunnayet // MJaiNy_1,1.25 // @------------------",
    "GSP28mjnya01u:317": " yathoktapādapratipādyadanyeṣvartheṣu yathocitaṃ kaścidupoddhātaḥ,",
    "GSP28mjnya01u:318": " kaścidapavādaḥ ,",
    "GSP28mjnya01u:319": " kaścitprasaṅgapatitaḥ,",
    "GSP28mjnya01u:320": " kaścidanuprasaṅgapatitaḥ,",
    "GSP28mjnya01u:321": " ityevaṃ pādāntarbhāva unneyaḥ // MJaiNyC_1,1.25 //",
    "GSP28mjnya01u:322": " START MJaiNy 1,1.26",
    "GSP28mjnya01u:323": " nanu santvevamadhyāyānāṃ pādānāṃ ca vyavasthitā arthāḥ /",
    "GSP28mjnya01u:324": " tadīyastu kramaḥ kathamanagantavya ityata āha -",
    "GSP28mjnya01u:325": " śāstre pūrvottarībhāvo 'dhyāyānāmabhidhāsyate /",
    "GSP28mjnya01u:326": " pādānāṃ tu tamatraiva leśādvyatpādayāmahe // MJaiNy_1,1.26 // @------------------",
    "GSP28mjnya01u:327": " ekasminnadhyāye samāpti rasti ,",
    "GSP28mjnya01u:328": " adhyāyāntarārambhe,",
    "GSP28mjnya01u:329": " tayoradhyāyayoḥ pūrvoparī bhāvo vakṣyate // MJaiNyC_1,1.26 //",
    "GSP28mjnya01u:330": " START MJaiNy 1,1.27",
    "GSP28mjnya01u:331": " prathamādhyā gatāmāṃ pādānāṃ pūrvottarībhāva udhṛte sati tadvyutpatyā pādāntareṣvapi tasyotpekṣitu śakyatayā tamudāharati -",
    "GSP28mjnya01u:332": " vidhiḥ mākṣāmitirdharme tasya śeṣor'thavādagīḥ /",
    "GSP28mjnya01u:333": " vedamūlā smṛtirnāma vākyāṃśo 'mīpvataḥ kramaḥ // MJaiNy_1,1.27 // @------------------",
    "GSP28mjnya01u:334": " jijñāsya vama pratijñāta dharme vivivākyaṃ sākṣātpramāṇamiti tadvicāraḥ prathame pāde yuktaḥ /",
    "GSP28mjnya01u:335": " arthavādavākya vividvārā prāmaṇyadvidhyanantarabhāvitvam smṛti vākyasya sārthavādavidhirūpavedamūlatayā prāmāṇyādarthavādottarabhāvitvam /",
    "GSP28mjnya01u:336": " nāmadheyasya vākyaikadeśatvena pūrvoktatrividhavākyavicārottarakālīnatvam /",
    "GSP28mjnya01u:337": " anena nyāyenottarādhyāyagatapādānāṃ parasparaṃ krama unneyaḥ // MJaiNyC_1,1.27 //",
    "GSP28mjnya01u:338": " START MJaiNy 1,1.27*",
    "GSP28mjnya01u:339": " itthaṃ śāstrasyādhyāyānāṃ pādānāṃ ca kramaviśeṣaviśiṣṭānāmasādhāraṇapratipādyamarthe nirūpya tannirṇayaphalaṃ darśayati -",
    "GSP28mjnya01u:340": " ūhitvā saṃgatīstistrastathāvāntarasaṃgatim /",
    "GSP28mjnya01u:341": " ūhetā'kṣepadṛṣṭāntapratyudāharaṇādikam // MJaiNy_1,1.27* // @------------------",
    "GSP28mjnya01u:342": " śāstrādipratipādyārthasaṃbandhitayādhikaraṇe yojite sati tasyādhikaraṇasya śāstrasaṃgatiḥ,",
    "GSP28mjnya01u:343": " adhyāyasaṃgatiḥ,",
    "GSP28mjnya01u:344": " pādasaṃgatiśceti tistra ūhitā bhavanti /",
    "GSP28mjnya01u:345": " tadyathā - prathamādhyāyasya prathamapādasya dvitīyadhikaraṇe dharmasya lakṣaṇapramāṇarāhityaṃ pūrvapakṣīkṛtya tatsadbhāvaḥ pratipāditaḥ /",
    "GSP28mjnya01u:346": " tasyādhikaraṇasya dharmasaṃbandhitayā dharmavicāraśāstre saṃgitaḥ /",
    "GSP28mjnya01u:347": " pramāṇavicārarūpatvātprathamādhyāye saṃgatiḥ /",
    "GSP28mjnya01u:348": " vidhivākyasya pramāṇatvenopanyāsātprathamapāde saṃgatiḥ /",
    "GSP28mjnya01u:349": " yathaitatsaṃgatitrayamūhitam,",
    "GSP28mjnya01u:350": " tathā pūrvottarādhikaraṇayoḥ parasparamavāntarasaṃgatirūhanīyā /",
    "GSP28mjnya01u:351": " sā cānekarūpā - ākṣepasaṃgatiḥ,",
    "GSP28mjnya01u:352": " dṛṣṭāntasaṃgatiḥ,",
    "GSP28mjnya01u:353": " pratyudāharaṇasaṃgatiḥ,",
    "GSP28mjnya01u:354": " prāsaṅgikasaṃgitaḥ,",
    "GSP28mjnya01u:355": " upodghātasaṃgatiḥ,",
    "GSP28mjnya01u:356": " apavādasaṃgati ścetyevamādirūpā // MJaiNyC_1,1.27* //",
    "GSP28mjnya01u:357": " START MJaiNy 1,1.28",
    "GSP28mjnya01u:358": " tāsāmākṣepādisaṃgatīnāmūhaṃ vyutpādayati --",
    "GSP28mjnya01u:359": " pūrvanyāyasya siddhāntayuktiṃ vīkṣya pare naye /",
    "GSP28mjnya01u:360": " pūrvapakṣoktayuktiṃ ca tatrā'kṣepādi yojayet // MJaiNy_1,1.28 // @------------------",
    "GSP28mjnya01u:361": " tadetatsarve yojayitvā pradarśyate - prathame 'dhyāye prathamapādasya prathamādhikaraṇagato 'dharmavicāraśāstra vaidham ' iti siddhāntaḥ /",
    "GSP28mjnya01u:362": " ' arthajñānapetāvadhyayane niyamavidheḥ saṃbhavāt ' iti tadyuktiḥ /",
    "GSP28mjnya01u:363": " dvitīyādhikaraṇe - 'dharme lakṣaṇaṃ pramāṇaṃ ca nāsti ' iti pūrvapakṣaḥ /",
    "GSP28mjnya01u:364": " 'laukikākārahīnatvāt,",
    "GSP28mjnya01u:365": " pratyakṣādyapravṛtteśca ' iti tadyuktiḥ /",
    "GSP28mjnya01u:366": " tayā yuktyā dharmasya lakṣaṇapramāṇarahitatve sati naraviṣāṇasamo dharma iti tadvicāraśāstrasya vidheyatvamamupapannamityākṣepasaṃgatiḥ /",
    "GSP28mjnya01u:367": " yathā prathamādhikaraṇe niyamavidhisaṃbhavena hetunā vicāraśāstrasya vidheyatvamuktam,",
    "GSP28mjnya01u:368": " tathā dvitīyādhikaraṇe laukikākārahīnatvapratyakṣādyapravṛttirūpeṇa hatunā dharme lakṣaṇapramāṇe na sta iti dṛṣṭāntasaṃgatiḥ /",
    "GSP28mjnya01u:369": " yathā prathamādhikaraṇasiddhānte pūrvoktayuktiravalokyate,",
    "GSP28mjnya01u:370": " tathā dvitīyādhikaraṇe kāñcidapi yuktiṃ na paśyāma iti pratyudāharaṇasaṃgatiḥ /",
    "GSP28mjnya01u:371": " ete dṛṣṭāntapratyudāharaṇasaṃgatī mandabuddhibhirapi sarvatrotprekṣituṃ śakyete /",
    "GSP28mjnya01u:372": " pañcamādhikaraṇe vidhivākyasya nirapekṣatvātprāmāṇyaṃ varṇitam /",
    "GSP28mjnya01u:373": " tasya ca vākyasya śabdarthayormadhye śabdakoṭiniviṣṭatvādvākya prasaṅgena śabdanityatvaṃ ṣaṣṭhādhikaraṇe varṇyata iti prāsaṅgikasaṃgatiḥ /",
    "GSP28mjnya01u:374": " saptamādhyāyasya caturthe pāde dvitīyādhikaraṇena sauryādivikṛtiṣu vaidikamaṅgajātamupadeṣṭuṃ tadupayogitvena prathamādhikaraṇe dharmasāpakṣatvaṃ sādhitam /",
    "GSP28mjnya01u:375": " tatra prathamādhikaraṇamupodghātaḥ /",
    "GSP28mjnya01u:376": " seyamuttarādhikaraṇena saha pūrvādhikaraṇasyopodghātasaṃgatiḥ /",
    "GSP28mjnya01u:377": " prathamādhyāyasya tṛtīyapādasya prathamādhikaraṇe - aṣṭakādismṛteḥ prāmāṇyamuktam /",
    "GSP28mjnya01u:378": " dvitīyādhikaraṇe - sarvaveṣṭanasmṛteḥ pūrvavatprāptaprāmāṇyamapodyate /",
    "GSP28mjnya01u:379": " seyamapavādasaṃgatiḥ /",
    "GSP28mjnya01u:380": " anayā diśī sarvatra saṃgatirūhanīyā // MJaiNyC_1,1.28 //",
    "GSP28mjnya01u:381": " (prathame dharmaśāstrārambhapratijñādhikaraṇe sūtram )",
    "GSP28mjnya01u:382": " athāto dharmajijñāsā / Jaim_1,1.1 /",
    "GSP28mjnya01u:383": " START MJaiNy 1,1.29-31",
    "GSP28mjnya01u:384": " itthaṃ saṃgatīrvyutpādyātha pratyadhikaraṇaṃ viṣayasaṃśayapūrvapakṣasiddhāntāṃścaturo",
    "GSP28mjnya01u:385": " 'vayavāntañjighṛkṣuḥ prathamādhyāyasya prathame pāde prathamādhikaraṇaṃ bhaṭṭamatenā'racayati -",
    "GSP28mjnya01u:386": " svādhyāyo 'dhyeya ityasya vidhānasya prayuktitaḥ /",
    "GSP28mjnya01u:387": " vicāraśāstraṃ nā'rabhyamārabhyaṃ veti saṃśayaḥ // MJaiNy_1,1.29 //",
    "GSP28mjnya01u:388": " arthadhīhetutādhītelokasiddhāvaghātavat /",
    "GSP28mjnya01u:389": " niyāmakaṃ na caivāto vaidhārambho na saṃbhavī // MJaiNy_1,1.30 //",
    "GSP28mjnya01u:390": " darśāpūrvavadastyatra kratvapūrve niyāmakam /",
    "GSP28mjnya01u:391": " arthanirṇāyakaṃ śāstramata ārabhyatāṃ vidheḥ // MJaiNy_1,1.31 // @------------------",
    "GSP28mjnya01u:392": " ''codanālakṣaṇor'tho dharmaḥ '' ityārabhya“anvāhārye ca darśanāt“ityetadantaṃ jaiminiproktaṃ sūtrajātaṃ dharmavicāraśāstram /",
    "GSP28mjnya01u:393": " tadetasya prathamādhikaraṇasya viṣayaḥ 'svādhyāyo 'dhyetavyaḥ' ityadhyayamavidhirakṣaragrahaṇamātraparyavasāyīti kecinmanyante /",
    "GSP28mjnya01u:394": " apare tvevamāhuḥ - 'arthajñānarūpadṛṣṭaprayojanāyedamadhyayanaṃ vidhīyate /",
    "GSP28mjnya01u:395": " arthajñānaṃ vicāramantareṇa na saṃbhavati /",
    "GSP28mjnya01u:396": " tato vidhirvicāraśāstrasya prayojakaḥ' iti /",
    "GSP28mjnya01u:397": " tatraivaṃ saṃśayaḥ - 'idaṃ vicāraśāstraṃ vidhiprayuktyā nā'rambhaṇīyam ,",
    "GSP28mjnya01u:398": " utā'rambhaṇīyam ' iti /",
    "GSP28mjnya01u:399": " tatra ' arthajñānāyādhyayanasya vidhiḥ ' iti vadanvādī praṣṭavyaḥ - kimantyantamaprāptamadhyayanaṃ vidhīyate,",
    "GSP28mjnya01u:400": " kiṃvā pakṣe 'prāptamavaghātavanniyamyate, iti /",
    "GSP28mjnya01u:401": " nā'dyaḥ - ' vimataṃ vedādhyayanamarthajñānahetuḥ,",
    "GSP28mjnya01u:402": " adhyayanatvāt ,",
    "GSP28mjnya01u:403": " bhāratādhyayamavat ,",
    "GSP28mjnya01u:404": " ityanumānenaiva vidhinirapekṣeṇa prāptatvāt /",
    "GSP28mjnya01u:405": " tarhyastu dvitīyaḥ pakṣaḥ /",
    "GSP28mjnya01u:406": " avaghātavanniyamavidhitvasaṃbhavāt /",
    "GSP28mjnya01u:407": " yathā nakhairavadhātena vā taṇḍulīnaṣpattisaṃbhavātpakṣe 'prāpto 'vadhāto vidhināvaśyaṃ kartavya iti niyamyate,",
    "GSP28mjnya01u:408": " tathā likhitapāṭhena gurupūrvakādhyayanena vār'thajñānasaṃbhavātpakṣe 'prāptamadhyayanaṃ vidhinā niyamyata iti cet / na /",
    "GSP28mjnya01u:409": " vaiṣamyāt /",
    "GSP28mjnya01u:410": " avaghātaniṣpanaireva taṇḍulaikhāntarāpūrvadvāreṇa darśapūrṇamāsau paramāpūrve janayataḥ, nānyathā /",
    "GSP28mjnya01u:411": " tato darśapūrṇamāsāpūrvamavaghātasya niyamahetuḥ /",
    "GSP28mjnya01u:412": " atra tu likhitapāṭhajanyenaivārthajñānena kratvanuṣṭhānasiddheradhyayanasya niyamaheturnāsti /",
    "GSP28mjnya01u:413": " ato dvividhavidhyasaṃbhavādarthajñānahetuvicāraśāstrārambhasya vaidhatvaṃ nāsti /",
    "GSP28mjnya01u:414": " tarhi śrūyamāṇasya vidheḥ kā gatiriti cet,",
    "GSP28mjnya01u:415": " svargayākṣaragrahaṇamātraṃ vidheyamiti vadāmaḥ /",
    "GSP28mjnya01u:416": " aśruto 'pi svargo viśvajinnyāyena kalpanīyaḥ /",
    "GSP28mjnya01u:417": " “sa svargaḥsyātsarvānpratyaviśeṣāt” [pū . mī. sū. 4.3.15 ] iti sūtreṇa viśvajityaśrūyamāṇamapyadhikāriṇaṃ saṃpādayituṃ tadviśeṣaṇaṃ svargaphalaṃ yuktyā sthāvitam /",
    "GSP28mjnya01u:418": " tadvadadhyayane 'pyastu /",
    "GSP28mjnya01u:419": " etadevābhipretyoktam -",
    "GSP28mjnya01u:420": " '' vināpi vidhinā dṛṣṭalābhānnahi tadarthatā /",
    "GSP28mjnya01u:421": " kalpyastu vidhisāmarthyātsvargo viśvajidādivat '' // iti /",
    "GSP28mjnya01u:422": " evaṃ ca sati 'vedamadhītya snāyāt ' iti śāstramanugṛhyate /",
    "GSP28mjnya01u:423": " asmiñśāstrevedādhyayanatamāvartanayornairantarye pratīyate /",
    "GSP28mjnya01u:424": " tvatpakṣe tu - adhīte 'pi vede dharmavicāraṇāya gurukula evādhivāsaḥ kartavyaḥ /",
    "GSP28mjnya01u:425": " tathā sati tannaipantarye bādhyate /",
    "GSP28mjnya01u:426": " tasmādvicāraśāstrasyaṃ vaidhatvābhāvātpāṭhamātreṇa dharmasiddheḥ samāvartanaśāstrācca dharmavicāraśāstraṃ nā'rambhaṇīyamiti pūrvaḥ pakṣaḥ /",
    "GSP28mjnya01u:427": " atrocyate - yaduktam - 'lokasiddhatvānnāpraptavidhiḥ ' iti /",
    "GSP28mjnya01u:428": " tatathaivāstu /",
    "GSP28mjnya01u:429": " niyamavidhitvaṃ tu na vārayituṃ śakyam /",
    "GSP28mjnya01u:430": " yathā darśapūrṇamāsajanyaṃ paramāpūrvamavācātā niyamavidhitvaṃ tṛ na vārayituṃ śakyam /",
    "GSP28mjnya01u:431": " yathā darśapūrṇamāsajanyaṃ paramāpūrvamavavātāniyamajanyasyāvāntarāpūrvasya kalpakaṃ bhaviṣyati /",
    "GSP28mjnya01u:432": " niyamādṛṣṭānaṅgīkāre ca śrūyamāṇe vidhiranarthakaḥ syāt /",
    "GSP28mjnya01u:433": " na ca viśvajinnyāyena svargārthatvaṃ yuktam /",
    "GSP28mjnya01u:434": " dṛṣṭaphaler'thajñāne saṃbhavatyadṛṣṭasya kalpayitumaśakyatvāt /",
    "GSP28mjnya01u:435": " ata evoktam -",
    "GSP28mjnya01u:436": " “labhyamāne phale dṛṣṭe nādṛṣṭaparikalpanā /",
    "GSP28mjnya01u:437": " vidhestu niyamārthatvānnā'narthakyaṃ bhaviṣyati” // iti //",
    "GSP28mjnya01u:438": " nanvevamapi śrutavyākaraṇādyaṅgasyādhītavedasya puruṣasyārthajñānasaṃbhavādvicāraśāstrasya vaiyarthyamiti cet / na /",
    "GSP28mjnya01u:439": " jñānamātrasaṃbhave 'pi nirṇayasya vicārādhīnatvāt /",
    "GSP28mjnya01u:440": " 'aktāḥ śarkarā upadadhāti ' ityatra 'ghṛtenaiva,",
    "GSP28mjnya01u:441": " na tailādinā' ityayaṃ nirṇayo vyākaraṇena niruktena nigamena vā na sidhyati /",
    "GSP28mjnya01u:442": " vicāraśāstraṃ tu ' tejo vai ghṛtam ' iti vākyaśeṣādarthe nirṇeṣyati /",
    "GSP28mjnya01u:443": " ato vicāro vaidhaḥ /",
    "GSP28mjnya01u:444": " ' vedamadhītya snāyāt ' iti śāstraṃ tvadhyayanasamāvartanayoḥ pūrvāparībhāvasamānakartṛkatve evācaṣṭe,",
    "GSP28mjnya01u:445": " na tvānantaryam /",
    "GSP28mjnya01u:446": " tasmādvidhivaśādeva vicāraśāstramāpambhaṇīyamiti siddhāntaḥ // MJaiNyC_1,1.29-31 //",
    "GSP28mjnya01u:447": " START MJaiNy 1,1.32-34",
    "GSP28mjnya01u:448": " asminnevādhikaraṇe gurumatamāha -",
    "GSP28mjnya01u:449": " athavādhyāpanātsiddhernaivāstyadhyayane vidhiḥ /",
    "GSP28mjnya01u:450": " tena pūrvottarau pakṣau prasādhyāvanyahetubhiḥ // MJaiNy_1,1.32 //",
    "GSP28mjnya01u:451": " vidheyādhyāpanaṃ sidhyedvālasyārthadhiyaṃ vinā /",
    "GSP28mjnya01u:452": " tena nirviṣayaṃ śāstraṃ niṣphalaṃ cetyupekṣyatām // MJaiNy_1,1.33 //",
    "GSP28mjnya01u:453": " svataḥ prāptārthabodhasya vivakṣānapanopanāt /",
    "GSP28mjnya01u:454": " viṣayādi susaṃpādaṃ śāstramārabhyate tataḥ // MJaiNy_1,1.34 // @------------------",
    "GSP28mjnya01u:455": " 'aṣṭavarṣe brāhmaṃmupanayīta,",
    "GSP28mjnya01u:456": " tamadhyāpayīta ' ityadhyāpanaṃ vihitam /",
    "GSP28mjnya01u:457": " na cātra niyojyābhāvaḥ /",
    "GSP28mjnya01u:458": " ācāryatvakāmino niyojyatvāt /",
    "GSP28mjnya01u:459": " ' upanayīta ' ityanenā'cāryakaraṇe“saṃmānanotsañjanācāryakaraṇajñānabhṛtivigaṇanavyayeṣu",
    "GSP28mjnya01u:460": " niyaḥ” [pā. sū. 1.3.36 ] iti pāṇinisūtreṇa vihitenā'tmanepadena niyojyaviśeṣaṇamācāryatvaṃ pratīyate /",
    "GSP28mjnya01u:461": " upanayane yo niyojyaḥ /",
    "GSP28mjnya01u:462": " sa evādhyāpane 'pi /",
    "GSP28mjnya01u:463": " tayorekaprayojanatvāt /",
    "GSP28mjnya01u:464": " evaṃ satyācāryakartṛkamadhyāpanaṃ māṇavakakartṛkeṇādhyayanena vinā na sidhyatītyadhyāpanaviśvipratyuktyaivādhyayanānuṣṭhānatiddherna vidhirabhyupagantavyaḥ",
    "GSP28mjnya01u:465": " śrūyamāṇaṃ vidhivākyaṃ nityānuvādatvenāpyupapadyate /",
    "GSP28mjnya01u:466": " tato 'dhyayana vidhimupajīvya pūrvamupanyastau pūrvottarapakṣāvanyathā varṇanīyau /",
    "GSP28mjnya01u:467": " viṣayasaṃśayayostu nāsti vipratipattiḥ /",
    "GSP28mjnya01u:468": " vicāraśāstraṃ viṣayaḥ /",
    "GSP28mjnya01u:469": " avaidhaṃ vaidhaṃ veti saṃśayaḥ /",
    "GSP28mjnya01u:470": " tatra vaidhatvavādī praṣṭavyaḥ- vidheyamācāryakartṛkamadhyāpanaṃ kiṃ māṇavakasyārthajñānamapi prayuñjīta kiṃvā pāṭhamātram /",
    "GSP28mjnya01u:471": " nā'dyaḥ /",
    "GSP28mjnya01u:472": " antareṇāpyarthajñānamadhyāpanasiddheḥ /",
    "GSP28mjnya01u:473": " pāṭhamātre tu vicārasya viṣayo na bhavati /",
    "GSP28mjnya01u:474": " āpātataḥ pratītaḥ saṃdigdhor'tho viṣayaḥ /",
    "GSP28mjnya01u:475": " tathā sati yatrārthapratītireva nāsti tatra saṃdehasya kā kathā /",
    "GSP28mjnya01u:476": " nirṇayo vicārasya phalama /",
    "GSP28mjnya01u:477": " so 'pi viṣayavaddūrāpetaḥ /",
    "GSP28mjnya01u:478": " ato viṣayaprayojanābhāvādvicāraśāstraṃ nā'rambhaṇīyamiti pūrvaḥ pakṣaḥ /",
    "GSP28mjnya01u:479": " atrocyate - mā nāmādhyāpanenārthāvabodhaḥ prayujyatām /",
    "GSP28mjnya01u:480": " tathāpi sāṅgavedādhyāyino nigamaniruktavyākaraṇairvyutpannasya pauruṣeyagrantheṣviva vede 'pyarthāvabodhaḥ svata eva prāpnoti /",
    "GSP28mjnya01u:481": " nanu yathā 'viṣaṃ bhuṅkṣva 'ityatra pratīyamāmano 'pyartho na vivakṣitaḥ,",
    "GSP28mjnya01u:482": " tathā vedārthasyāviṣayādyabhāvastadavastha iti ceta / na /",
    "GSP28mjnya01u:483": " vivakṣāyā amanoditumaṣakyatvāt /",
    "GSP28mjnya01u:484": " viṣabhojanavākāyasyā'ptapraṇītatvena bādho mā bhrūditi mukhyārthastatra parityaktaḥ /",
    "GSP28mjnya01u:485": " vede tu - kuto na vivakṣitārthatvam /",
    "GSP28mjnya01u:486": " vivakṣite ca vedārthe yatra yatra puruṣasya saṃdehaḥ sa sarvo 'pi vicāraśāstrasya viṣayaḥ /",
    "GSP28mjnya01u:487": " tannirṇayaḥ prayojanam /",
    "GSP28mjnya01u:488": " tato 'dhyāpanavidhiprayuktenādhyayanena budhyamānasyārthasya vicārthatvādvicāraśāstrasya vaidhatvaṃ siddham // MJaiNyC_1,1.32-34 //",
    "GSP28mjnya01u:489": " (dvitīye dharmalakṣaṇādhikaraṇe sūtram )",
    "GSP28mjnya01u:490": " codanālakṣaṇo 'rtho dharmaḥ / Jaim_1,1.2 /",
    "GSP28mjnya01u:491": " START MJaiNy 1,1.35-37",
    "GSP28mjnya01u:492": " dvitīyādhikaraṇaṃ bhaṭṭamatenāracayati --",
    "GSP28mjnya01u:493": " vicāraviṣayo dharmo lakṣaṇena vivarjitaḥ /",
    "GSP28mjnya01u:494": " mānenaṃ vāthavopetasvābhyāmiti vicintyate // MJaiNy_1,1.35 //",
    "GSP28mjnya01u:495": " laukikākārahīnasya tasya kiṃ nāma lakṣaṇam /",
    "GSP28mjnya01u:496": " mānaśaṅkā tu dūre 'tra pratyakṣādyapravartanāt // MJaiNy_1,1.36 //",
    "GSP28mjnya01u:497": " codamāgasya ākāro hyarthatve sati lakṣaṇam /",
    "GSP28mjnya01u:498": " ata eva pramāṇaṃ ca codanaivātra no kutaḥ // MJaiNy_1,1.37 // @------------------",
    "GSP28mjnya01u:499": " lakṣaṇapramāṇābhyāṃ hi vastusiddhiḥ /",
    "GSP28mjnya01u:500": " ata evā'huḥ-",
    "GSP28mjnya01u:501": " “mānādhīnā meyasiddhirmānasiddhiśca lakṣaṇāt“iti /",
    "GSP28mjnya01u:502": " sajātīyavijātīyavyāvartako lakṣyagataḥ kaścillokaprasiddha ākāro lakṣaṇam /",
    "GSP28mjnya01u:503": " tena ca lakṣaṇena lakṣye vastuni saṃbhāvanābuddhau jātāyāṃ pramātumudyuktaḥ pramāṇena tadavagacchati /",
    "GSP28mjnya01u:504": " tadyathā - ' sāsnādimatī gauḥ ' ityupaśrutya catuṣpātsu jīveṣu tallakṣaṇalakṣitapadārthamanviṣya 'ittha gauḥ ' iti cakṣuṣāvagacchati /",
    "GSP28mjnya01u:505": " evaṃ ca satyalaukikatvāddharmasya nāsti lakṣaṇam /",
    "GSP28mjnya01u:506": " tatra kutaḥ pramātumudyogaḥ /",
    "GSP28mjnya01u:507": " kathañcittadupayoge 'pi na tatra pramāṇasabhdāvaḥ śāṅkitumapi śakyaḥ /",
    "GSP28mjnya01u:508": " na tāvadatra pratyakṣa kramate /",
    "GSP28mjnya01u:509": " dharmasya rūpādirahitatvāt /",
    "GSP28mjnya01u:510": " ata eva vyāptigrahaṇābhāvārnnānumānam /",
    "GSP28mjnya01u:511": " pratyakṣādyanumānamūlaśca śabdasya saṃgatigrahaḥ /",
    "GSP28mjnya01u:512": " tato vyutpattyabhāvānnā'gamo 'pi tatra pravartate /",
    "GSP28mjnya01u:513": " tasmāddharmo lakṣaṇapramāṇarahita iti prāpte brūmaḥ- mā bhūccakṣurādigamyo laukika ākāraḥ /",
    "GSP28mjnya01u:514": " tathāpi codanāgamyaḥ svargaphalasādhanatvādilakṣaṇa ākāro 'sti /",
    "GSP28mjnya01u:515": " ' tena arthatve sati codanāgamyo dharmaḥ ' iti lakṣaṇaṃ bhavati /",
    "GSP28mjnya01u:516": " 'artho dharmaḥ' ityukte brahmaṇi caityavandanādau ghaṭādau cātivyāptiḥ /",
    "GSP28mjnya01u:517": " tadvyavacchedāya 'codanāgamyaḥ' ityuktam /",
    "GSP28mjnya01u:518": " tāvatyevokte vidhigamye 'narthaphalatvenānartharūpe śyenādyabhicārakarmaṇyativyāptiḥ /",
    "GSP28mjnya01u:519": " tadvyavacchedāya 'arthaḥ' ityuktam /",
    "GSP28mjnya01u:520": " yadyapi śyenasya śatruvadhaḥ phalam,",
    "GSP28mjnya01u:521": " natu narakaḥ,",
    "GSP28mjnya01u:522": " tathāpi tasya vadhasya narakahetutvādvadhadvārā śyeno 'narthaḥ /",
    "GSP28mjnya01u:523": " na caivamagnīṣomīyapaśuhiṃsāyā api vadhatvena narakahetutvaṃ syāditi śaṅkanīyam /",
    "GSP28mjnya01u:524": " tasyāḥ kratvaṅgatvena kratuphalasvargavyatirekeṇa phalāntarābhāvāt /",
    "GSP28mjnya01u:525": " yataścodanāgamyatve satyarthatvaṃ dharmalakṣaṇam /",
    "GSP28mjnya01u:526": " ata eva garme dharme gamakaṃ vidhivākyaṃ pramāṇam /",
    "GSP28mjnya01u:527": " yadyapi pratyakṣānumānayoraviṣayo dharmaḥ,",
    "GSP28mjnya01u:528": " tathāpi prasiddhepadasamabhivyāhāreṇa vyutpattiḥ saṃbhavati /",
    "GSP28mjnya01u:529": " tasmāllakṣaṇapramāṇābhyāmupeto dharmaḥ // MJaiNyC_1,1.35-37 //",
    "GSP28mjnya01u:530": " START MJaiNy 1,1.38-40",
    "GSP28mjnya01u:531": " asminnevādhikaraṇe gurutamamāha -",
    "GSP28mjnya01u:532": " yadvā jijñāsyavedārthaḥ kiṃ mantrādyavabodhitaḥ /",
    "GSP28mjnya01u:533": " siddhārtho 'pyatha vidhyekagamyaḥ kāryārtha eva vā // MJaiNy_1,1.38 //",
    "GSP28mjnya01u:534": " siddhe 'pi putrajanmādau vyutpatterūpapattitaḥ /",
    "GSP28mjnya01u:535": " mantrādigamyasiddhasya vedārthatve 'pi kā kṣatiḥ // MJaiNy_1,1.39 //",
    "GSP28mjnya01u:536": " harṣahetubahutvena vyutpattiḥ putrajanmani /",
    "GSP28mjnya01u:537": " durlabhā sulabhā kārye vedārtho 'taḥ sa eva hi // MJaiNy_1,1.40 // @------------------",
    "GSP28mjnya01u:538": " “athāto dharmajijñāsā” [pū.mī.sū.1.1.1 ] ityatrāthaśabdena kṛtsna vedādhyayanānantaryamucyate /",
    "GSP28mjnya01u:539": " ataḥśabdena kṛtsnasya vedasya vivakṣitārthatvaṃ hetū“kriyate /",
    "GSP28mjnya01u:540": " uktaśabdadvayānusāreṇa dharmaśabdo 'pi kṛtsnaṃ vedārthamācaṣṭe /",
    "GSP28mjnya01u:541": " tataḥ sūtre 'vedārtho jijñāsyaḥ ' iti pratijñā kṛtā /",
    "GSP28mjnya01u:542": " tatra saṃśayaḥ - kiṃ mantrārthavādapratītaḥ siddhārtho 'pi vedārtho bhavati,",
    "GSP28mjnya01u:543": " kiṃvā vidhivākyapratītaḥ kāryārthaṃ eva vedārthaḥ, iti /",
    "GSP28mjnya01u:544": " tatra -",
    "GSP28mjnya01u:545": " “lokāvagatasāmarthyaḥ śabdo vede 'pi bodhakaḥ” iti jñāyena vyutpattyanusārī vedārtho varṇanīyaḥ /",
    "GSP28mjnya01u:546": " vyutpattiśca siddhārthe 'pyasti /",
    "GSP28mjnya01u:547": " 'putraste jātaḥ ' iti vārtāharavyāhārajanyaṃ śroturharṣamanumāya harṣahetau putrajanmani saṃgatiṃ pratipadyate /",
    "GSP28mjnya01u:548": " ato mantrārthavādapratīto 'pyartho vedārtha iti prāpte brūmaḥ - putrajanmavaddharṣahetūnāṃ dhanalābhādīnāṃ bahutvādasya vākyaskaya putrajanmaivārtha iti nirṇayo durlabhaḥ /",
    "GSP28mjnya01u:549": " 'gāmānaya ' iti vākye tu gavānayanarūpāṃ madhyamabṛddhapravattimavalokya saṃgatigrahaṇaṃ sulabham /",
    "GSP28mjnya01u:550": " tasmātkāryarūpa eva vaidārtha iti // MJaiNyC_1,1.38-40 //",
    "GSP28mjnya01u:551": " (tṛtīye dharmapramāṇaparīkṣādhikaraṇe sūtram )",
    "GSP28mjnya01u:552": " tasya nimittaparīṣṭiḥ / Jaim_1,1.3 /",
    "GSP28mjnya01u:553": " START MJaiNy 1,1.41-42",
    "GSP28mjnya01u:554": " tṛtīyādhikaraṇaṃ bhaṭṭamatenāracayati -",
    "GSP28mjnya01u:555": " dharmasya jñāpakaṃ mānaṃ yaduktaṃ codanātmakam /",
    "GSP28mjnya01u:556": " etatkiṃ na parīkṣyaṃ syātkiṃvā samyakparīkṣyatām // MJaiNy_1,1.41 //",
    "GSP28mjnya01u:557": " mānopadeśānmeyasya siddhatvātkiṃ parīkṣayā /",
    "GSP28mjnya01u:558": " maivaṃ vicāraśāstre 'sminparīkṣopekṣate kutaḥ // MJaiNy_1,1.42 // @------------------",
    "GSP28mjnya01u:559": " spaṣṭorthaḥ // MJaiNyC_1,1.41-42 //",
    "GSP28mjnya01u:560": " START MJaiNy 1,1.43-44",
    "GSP28mjnya01u:561": " asminnevādhikaraṇe gurūmatamāha -",
    "GSP28mjnya01u:562": " ādau parīkṣyo vedārthaścodanāmānatāthavā /",
    "GSP28mjnya01u:563": " vedārthasya pradhānatvātprathamaṃ tatparīkṣyatām // MJaiNy_1,1.43 //",
    "GSP28mjnya01u:564": " codanāmānataivātra prathamaṃ sādhyatāṃ gatā /",
    "GSP28mjnya01u:565": " anapekṣatayā tasya yato mukhyatvamāśritam // MJaiNy_1,1.44 // @------------------",
    "GSP28mjnya01u:566": " dvitīyādhyāyādyaiḥ karmabhedaśeṣaśeṣitvādirūpo vedārthaḥ sūtrakāreṇa parīkṣiṣyate /",
    "GSP28mjnya01u:567": " cojanāprāmāṇyaṃ tu prathamādhyāye parīkṣyate /",
    "GSP28mjnya01u:568": " tadaitadayuktam /",
    "GSP28mjnya01u:569": " kutaḥ /",
    "GSP28mjnya01u:570": " vedārthasya pradhānatvenā'dau parīkṣyayītvāt /",
    "GSP28mjnya01u:571": " pradhānabhāge hi vedaḥ /",
    "GSP28mjnya01u:572": " purūṣārthatvenānuṣṭheyatvāt /",
    "GSP28mjnya01u:573": " pradhāṇaṃ tu tadvevanāya pravṛttaṃ sattaccheṣatayāna pradhānamiti prāpte brūmaḥ- astvanuṣṭhānopāyo vedārthapramāṇayoḥ pradhānotsarjatabhāvaḥ",
    "GSP28mjnya01u:574": " pramāṇaprameyabhāvopāyau tu pramāṇasyaiva mukhyatvaṃ nirapekṣatvāt /",
    "GSP28mjnya01u:575": " nahi svataḥ pramāṇyavādināṃ mate sāpekṣayā pramāṇasyāsti /",
    "GSP28mjnya01u:576": " prameyaṃ tu sārekṣam /",
    "GSP28mjnya01u:577": " 'mānāvīnā methasiddhiḥ ' ityuktatvāt /",
    "GSP28mjnya01u:578": " tadetanmukhyatvamāśritya sūtrakāraḥ pramāṇaparīkṣāmādau cakāreti yajyate /",
    "GSP28mjnya01u:579": " ayānvatprā athānyatprādhānyamāśritya dharmavicāra evādau kasmānna kṛtaḥ? /",
    "GSP28mjnya01u:580": " na kṛtaḥ - aparīkṣitena pramāṇena dharmasyāsiddhau tadvicārasyā'śrayāsiddheḥ //",
    "GSP28mjnya01u:581": " tadevamadhikaraṇatraye vyutpādanāya bhāṭṭaprābhākaramatabheda upanyastaḥ // MJaiNyC_1,1.43-44 //",
    "GSP28mjnya01u:582": " atha prāyeṇa bhaṭṭamatamevopanyasyate -",
    "GSP28mjnya01u:583": " (caturthe dharme pratyakṣādyagamyatvādhikaraṇe sūtram //)",
    "GSP28mjnya01u:584": " satsaṃprayoge puruṣasyendriyāṇāṃ buddhijanma tatpratyakṣam animittaṃ vidyamānopalambhanatvāt / Jaim_1,1.4 /",
    "GSP28mjnya01u:585": " START MJaiNy 1,1.45-46",
    "GSP28mjnya01u:586": " caturthādhikaraṇamāracayati -",
    "GSP28mjnya01u:587": " pratyakṣādibhirapyeṣa gamyate vidhinaiva vā /",
    "GSP28mjnya01u:588": " akṣādīnāṃ pramāṇatvānmeyadharmāvabhāsitā // MJaiNy_1,1.45 //",
    "GSP28mjnya01u:589": " vartamānaikaviṣayamakṣaṃ dharmastu bhāvyasau /",
    "GSP28mjnya01u:590": " akṣamūlo 'numānādistena vidhyekameyatā // MJaiNy_1,1.46 // @------------------",
    "GSP28mjnya01u:591": " akṣaṃ pratyakṣam /",
    "GSP28mjnya01u:592": " pratyakṣādīnāṃ pramāṇatvātprameyāvabhāsakatvaṃ tāvadavivādam /",
    "GSP28mjnya01u:593": " dharmaśca prameyaḥ,",
    "GSP28mjnya01u:594": " asaṃdigdhāviparyastatve sati budhyamānatvāt,",
    "GSP28mjnya01u:595": " ghaṭādivat /",
    "GSP28mjnya01u:596": " tasmātpratyakṣādibhirapyeṣa dharmo gamyata iti prāpte -",
    "GSP28mjnya01u:597": " brūmaḥ - dharmasya prameyatve 'pi pratyakṣayogyatā nāsti,",
    "GSP28mjnya01u:598": " pratyakṣasya vartamānamātraviṣayatvāt /",
    "GSP28mjnya01u:599": " yastu pratyakṣasyātyantamaviṣayaḥ,",
    "GSP28mjnya01u:600": " tatrānumānādīnāṃ kaiva kathā /",
    "GSP28mjnya01u:601": " kvacitpratyakṣeṇa gṛhīte vyāptyādau paścādanumānādīnāṃ pravṛttiḥ /",
    "GSP28mjnya01u:602": " tasmādvidhinaiva dharmo gamyate // MJaiNyC_1,1.45-46 //",
    "GSP28mjnya01u:603": " (pañcame dharme vidhiprāmāṇyādhikaraṇe sūtram //)",
    "GSP28mjnya01u:604": " autpattikas tu śabdasyārthena saṃbandhas tasya jñānam upadeśo 'vyatirekaś cārthe 'nupalabdhe tatpramāṇaṃ bādarāyaṇasyānapekṣatvāt / Jaim_1,1.5",
    "GSP28mjnya01u:605": " START MJaiNy 1,1.47-48",
    "GSP28mjnya01u:606": " pañcamādhikaraṇamāracayati -",
    "GSP28mjnya01u:607": " abodhako bodhako vā na tāvadbodhako vidhiḥ /",
    "GSP28mjnya01u:608": " śakteralaukike dharme grahaṇaṃ durghaṭaṃ yataḥ // MJaiNy_1,1.47 //",
    "GSP28mjnya01u:609": " samabhivyāhṛte dharme śaktigrahaṇasaṃbhavāt /",
    "GSP28mjnya01u:610": " bodhakasya vidhermātvamanapekṣatayā sthitam // MJaiNy_1,1.48 // @------------------",
    "GSP28mjnya01u:611": " yathā dharme pratyakṣādīnāṃ prāmāṇyaṃ nāsti,",
    "GSP28mjnya01u:612": " tathā vidherapi nāsti prāmāṇyam /",
    "GSP28mjnya01u:613": " śaktigrahaṇapūrvakaṃ hi prāmāṇyamāptavākyasya loke dṛṣṭam /",
    "GSP28mjnya01u:614": " śaktiśca lokaprasiddhe gavādau gṛhyate /",
    "GSP28mjnya01u:615": " dharmastvalaukikaḥ /",
    "GSP28mjnya01u:616": " atastatra śaktigrahaṇaṃ durghaṭam /",
    "GSP28mjnya01u:617": " tasmādvidherabodhakatvānna dharme prāmāṇyamiti prāpte -",
    "GSP28mjnya01u:618": " brūmaḥ - yathā 'prabhinnakamalodare madhūni madhukaraḥ pibati' ityatra madhukarapadasyārthamajānannanyapadārthamavagatya",
    "GSP28mjnya01u:619": " tatyamabhivyāhārāt kamalasya madhyagate madhupānaṃ kurvati dṛśyamānabhramare madhukaraśabdasya",
    "GSP28mjnya01u:620": " saṅgatiṃ gṛhītvā vākyārthaṃ pratipadyate,",
    "GSP28mjnya01u:621": " tathā 'kārīryā vṛṣṭikāmo yajeta' ityatra lokaprasiddhārthavṛṣṭyādipadasamabhivyāhārādalaukikabhāvanāyāṃ vidheḥ saṅgatiṃ gṛhītvā vidhivākyārthaṃ puruṣo budhyate /",
    "GSP28mjnya01u:622": " tasmādabodhakatvalakṣaṇamaprāmāṇyaṃ nāsti /",
    "GSP28mjnya01u:623": " na ca saṃvādābhāvādaprāmāṇyam,",
    "GSP28mjnya01u:624": " samanantarabhāvipratiniyataphale vṛṣṭyādau saṃvādasyāpi saṃbhavāt /",
    "GSP28mjnya01u:625": " aniyatadṛṣṭaphale citrayāgādau,",
    "GSP28mjnya01u:626": " pratiniyatajanmāntaraphale jyotiṣṭomādau ca saṃvādaḥ kathamiti cet,",
    "GSP28mjnya01u:627": " evaṃ tarhi svataḥprāmaṇyābhyupagamānnāsti kvāpi saṃvādādyapekṣā /",
    "GSP28mjnya01u:628": " tasmādabodhakatvasāpekṣatvayoraprāmāṇyakāraṇayorabhāvādvidheḥ svataḥsiddhaṃ prāmāṇyaṃ nāpahnotuṃ śakyam // MJaiNyC_1,1.47-48 //",
    "GSP28mjnya01u:629": " (ṣaṣṭhe śabdanityatādhikaraṇe sūtrāṇi 6-23)",
    "GSP28mjnya01u:630": " karmaike tatra darśanāt / Jaim_1,1.6 /",
    "GSP28mjnya01u:631": " asthānāt / Jaim_1,1.7 /",
    "GSP28mjnya01u:632": " karoti śabdāt / Jaim_1,1.8 /",
    "GSP28mjnya01u:633": " sattvāntare ca yaugapadyāt / Jaim_1,1.9 /",
    "GSP28mjnya01u:634": " prakṛti vikṛtyoś ca / Jaim_1,1.10 /",
    "GSP28mjnya01u:635": " vṛddhiś ca kartṛbhūmnāsya / Jaim_1,1.11 /",
    "GSP28mjnya01u:636": " samaṃ tu tatra darśanam / Jaim_1,1.12 /",
    "GSP28mjnya01u:637": " sataḥ paramadarśanaṃ viṣayānāgamāt / Jaim_1,1.13 /",
    "GSP28mjnya01u:638": " prayogasya param / Jaim_1,1.14 /",
    "GSP28mjnya01u:639": " ādittyavadyaugapadyam / Jaim_1,1.15 /",
    "GSP28mjnya01u:640": " varṇāntaram avikāraḥ / Jaim_1,1.16 /",
    "GSP28mjnya01u:641": " nādavṛddhiparā / Jaim_1,1.17 /",
    "GSP28mjnya01u:642": " nityas tu syād darśanasya parārthatvāt / Jaim_1,1.18 /",
    "GSP28mjnya01u:643": " sarvatra yaugapadyāt / Jaim_1,1.19 /",
    "GSP28mjnya01u:644": " saṃkhyābhāvāt / Jaim_1,1.20 /",
    "GSP28mjnya01u:645": " anapekṣatvāt / Jaim_1,1.21 /",
    "GSP28mjnya01u:646": " prakhyābhāvāc ca yogasya / Jaim_1,1.22 /",
    "GSP28mjnya01u:647": " liṅgadarśanāc ca / Jaim_1,1.23 /",
    "GSP28mjnya01u:648": " START MJaiNy 1,1.49-50",
    "GSP28mjnya01u:649": " ṣaṣṭhādhikaraṇamāracayati -",
    "GSP28mjnya01u:650": " vidhyādirūpo yaḥ śabdaḥ so 'nityo 'thāvinaśvaraḥ /",
    "GSP28mjnya01u:651": " anityo varṇarūpatvādvarṇe janmopalambhanāt // MJaiNy_1,1.49 //",
    "GSP28mjnya01u:652": " abādhitapratyabhijñābalādvarṇasya nityatā /",
    "GSP28mjnya01u:653": " uccāraṇaprayatnena vyajyate 'sau na janyate // MJaiNy_1,1.50 // @------------------",
    "GSP28mjnya01u:654": " śabdanityatvavādino vaiyākaraṇāstāvadevaṃ manyante - varṇasamūhaśravaṇānantaraṃ 'idamekaṃ padam' iti pratyayo mānasapratyakṣeṇotpadyate /",
    "GSP28mjnya01u:655": " tasya ca pratyayasya varṇavyatiriktaḥ kaścit sphoṭanāmakaḥ padārtho viṣayaḥ /",
    "GSP28mjnya01u:656": " sa ca nityaḥ /",
    "GSP28mjnya01u:657": " sa eva śabdaḥ,",
    "GSP28mjnya01u:658": " na tu varṇā iti /",
    "GSP28mjnya01u:659": " tadetannaiyāyikādayo na sahante /",
    "GSP28mjnya01u:660": " varṇeṣvevaikārthāvacchedopādhinā padaikyabuddherupapattau varṇātiriktasphoṭakalpanā nirarthikā /",
    "GSP28mjnya01u:661": " tasmādvarṇānāmeva śabdatvam /",
    "GSP28mjnya01u:662": " varṇāśca pratipuruṣaṃ pratyuccāraṇaṃ ca janmavināśavanta upalabhyante /",
    "GSP28mjnya01u:663": " tasmādanityaḥ śabdaḥ /",
    "GSP28mjnya01u:664": " tasya ca kāraṇadoṣasaṃbhavādvidheraprāmāṇyamiti pūrvaḥ pakṣaḥ //",
    "GSP28mjnya01u:665": " bahubhiḥ puruṣaiḥ pratyekaṃ bahukṛtva uccārite gośabde 'ta eveme gakārādayo varṇāḥ' ityabādhitapratyabhijñā jāyate /",
    "GSP28mjnya01u:666": " tadbalānnityā varṇāḥ /",
    "GSP28mjnya01u:667": " na ca varṇānāṃ janmābhāve bahukṛtva uccāraṇaprayatno vyartha iti śaṅkanīyam,",
    "GSP28mjnya01u:668": " tatprayatnasya vyañjakatvāṅgīkārāt /",
    "GSP28mjnya01u:669": " evaṃ sati puruṣabhedāduccāraṇabhedāśca yathāyogamudāttādibhedaiḥ paṭumṛdutvādibhedaiścopetāndhvaniviśeṣānutpādya caritārthā bhaviṣyanti /",
    "GSP28mjnya01u:670": " tasmānnitye śabde kāraṇadoṣābhāvānnāstyaprāmāṇyam // MJaiNyC_1,1.49-50 //",
    "GSP28mjnya01u:671": " (saptame vedapratyāyakatvādhikaraṇe sūtrāṇi 24-26)",
    "GSP28mjnya01u:672": " uttpattau vāvacanāḥ syur arthasyātannimittatvāt / Jaim_1,1.24 /",
    "GSP28mjnya01u:673": " tadbhūtānāṃ kriyārthena sāmāmnāyo 'rthasya tannimittattvāt / Jaim_1,1.25 /",
    "GSP28mjnya01u:674": " loke sanniyamāt prayogasannikarṣaḥ syāt / Jaim_1,1.26 /",
    "GSP28mjnya01u:675": " START MJaiNy 1,1.51-52",
    "GSP28mjnya01u:676": " saptamādhikaraṇamāracayati -",
    "GSP28mjnya01u:677": " vedavākyamamānaṃ syānmānaṃ vā nāsya mānatā /",
    "GSP28mjnya01u:678": " pṛthaksaṅgatyapekṣāyāmanapekṣatvavarjanāt // MJaiNy_1,1.51 //",
    "GSP28mjnya01u:679": " vede 'pi lokavannaiva vākyārthe saṅgatiḥ pṛthak /",
    "GSP28mjnya01u:680": " grahītavyā tato vākyaṃ pramāṇaṃ nairapekṣyataḥ // MJaiNy_1,1.52 // @------------------",
    "GSP28mjnya01u:681": " yadyapi varṇānāṃ nityatvādekārthāvacchedakasya padasyāpi varṇarūpatayānityatvādvarṇapadadvārā vedasya kāraṇasāpekṣatvaṃ nāsti,",
    "GSP28mjnya01u:682": " tathāpi 'agnihotraṃ juhuyātsvargakāmaḥ' ityādivākyasya vākyārthe saṅgatigrahaṇamapekṣitam /",
    "GSP28mjnya01u:683": " tasmānnairapekṣyābhāvātprāmāṇyaṃ nāstīti prāpte -",
    "GSP28mjnya01u:684": " brūmaḥ - loke 'gāmānaya' ityādivṛddhaprayoge padapadārthayoreva saṅgatirgṛhyate /",
    "GSP28mjnya01u:685": " vākyaṃ tvākāṅkṣāyogyatāsannidhivaśāt svārthaṃ pratipādayatītyavivādam /",
    "GSP28mjnya01u:686": " tathā vedavākyasyāpi pratyāyakatvādanapekṣatvena prāmāṇyamaviruddham // MJaiNyC_1,1.51-52 //",
    "GSP28mjnya01u:687": " (aṣṭame vedāpauruṣeyatvādhikaraṇe sūtrāṇi 27-32)",
    "GSP28mjnya01u:688": " vedāṃś caike sannikarṣaṃ puruṣākhyāḥ / Jaim_1,1.27 /",
    "GSP28mjnya01u:689": " anityadarśanāc ca / Jaim_1,1.28 /",
    "GSP28mjnya01u:690": " uktaṃ tu śabdapūrvatvam / Jaim_1,1.29 /",
    "GSP28mjnya01u:691": " ākhyā pravacanāt / Jaim_1,1.30 /",
    "GSP28mjnya01u:692": " parantu śrutisāmānyamātram / Jaim_1,1.31 /",
    "GSP28mjnya01u:693": " kṛte vā viniyogaḥ syāt karmaṇaḥ saṃbandhāt / Jaim_1,1.32 /",
    "GSP28mjnya01u:694": " START MJaiNy 1,1.53-54",
    "GSP28mjnya01u:695": " aṣṭamādhikaraṇamāracayati -",
    "GSP28mjnya01u:696": " pauruṣyaṃ na vā vedavākyaṃ syātpauruṣyatā /",
    "GSP28mjnya01u:697": " kāṭhakādisamākhyānādvākyatvāccānyavākyavat // MJaiNy_1,1.53 //",
    "GSP28mjnya01u:698": " samākhyādhyāpakatvena vākyatvaṃ tu parāhatam /",
    "GSP28mjnya01u:699": " tatkartranupalambhena syāttato 'pauruṣeyatā // MJaiNy_1,1.54 // @------------------",
    "GSP28mjnya01u:700": " 'kāṭhakam, kauthumam,",
    "GSP28mjnya01u:701": " taittirīyakam' ityādisamākhyā tattadvedaviṣayā loke dṛṣṭā /",
    "GSP28mjnya01u:702": " taddhitapratyayaśca 'tena proktam' [pāṇi. sū. 4.3.101] ityarthe vartate /",
    "GSP28mjnya01u:703": " tathā sati 'vyāsena proktaṃ vaiyāsikaṃ bhāratam' ityādāviva pauruṣeyatvaṃ pratīyate /",
    "GSP28mjnya01u:704": " kiñca 'vimataṃ vedavākyaṃ pauruṣeyam,",
    "GSP28mjnya01u:705": " vākyatvāt,",
    "GSP28mjnya01u:706": " kālidāsādivākyavat' iti prāpte -",
    "GSP28mjnya01u:707": " brūmaḥ - adhyayanasaṃpradāyapravartakatvena samākhyopapadyate /",
    "GSP28mjnya01u:708": " kālidāsādigrantheṣu tattatsargāvasāne kartāra upalabhyante /",
    "GSP28mjnya01u:709": " tathā vedasyāpi pauruṣeyatve tatkartopalabhyeta /",
    "GSP28mjnya01u:710": " na copalabhyate /",
    "GSP28mjnya01u:711": " ato vākyatvahetuḥ pratikūlatarkaparāhataḥ /",
    "GSP28mjnya01u:712": " tasmādapauruṣeyo vedaḥ /",
    "GSP28mjnya01u:713": " tathā sati puruṣabuddhidoṣakṛtasyāprāmāṇyasyānāśaṅkanīyatvādvidhivākyasya dharme prāmāṇyaṃ susthitam // MJaiNyC_1,1.53-54 //",
    "GSP28mjnya01u:714": " iti śrīmādhavīye jaiminīyanyāyamālāvistare prathamādhyāyasya prathamaḥ pādaḥ //",
    "GSP28mjnya01u:715": " (atha dvitīyaḥ pādaḥ)",
    "GSP28mjnya01u:716": " (prathame 'rthavādādhikaraṇe sūtrāṇi 1-18)",
    "GSP28mjnya01u:717": " āmnāyasya kriyārthatvād ānarthakyam atadarthānāṃ tasmād anityam ucyate / Jaim_1,2.1 /",
    "GSP28mjnya01u:718": " śāstradṛṣṭāvirodhāc ca / Jaim_1,2.2 /",
    "GSP28mjnya01u:719": " tathāphalābhāvāt / Jaim_1,2.3 /",
    "GSP28mjnya01u:720": " anyānarthakyāt / Jaim_1,2.4 /",
    "GSP28mjnya01u:721": " abhāgipratiṣedhāc ca / Jaim_1,2.5 /",
    "GSP28mjnya01u:722": " anityasaṃyogāt / Jaim_1,2.6 /",
    "GSP28mjnya01u:723": " vidhinā tv ekavākyatvāt stutyarthena vidhīnāṃ syuḥ / Jaim_1,2.7 /",
    "GSP28mjnya01u:724": " tulyaṃ ca sāmpradāyikam / Jaim_1,2.8 /",
    "GSP28mjnya01u:725": " aprāptā cānupapattiḥ prayoge hi virodhaḥ syāc chabdārthas tv aprayogabhūtas tasmād upapadyeta / Jaim_1,2.9 /",
    "GSP28mjnya01u:726": " guṇavādas tu / Jaim_1,2.10 /",
    "GSP28mjnya01u:727": " rūpāt prāyāt / Jaim_1,2.11 /",
    "GSP28mjnya01u:728": " dūrabhūyastvāt / Jaim_1,2.12 /",
    "GSP28mjnya01u:729": " aparādhāt kartuś ca putradarśanam / Jaim_1,2.13 /",
    "GSP28mjnya01u:730": " ākālikepsā / Jaim_1,2.14 /",
    "GSP28mjnya01u:731": " vidyāpraśaṃsā / Jaim_1,2.15 /",
    "GSP28mjnya01u:732": " sarvatvam ādhikārikam / Jaim_1,2.16 /",
    "GSP28mjnya01u:733": " phalasya karmaniṣpattes teṣāṃ lokavatparimāṇataḥ phalaviśeṣaḥ syāt / Jaim_1,2.17 /",
    "GSP28mjnya01u:734": " antyayor yathoktam / Jaim_1,2.18 /",
    "GSP28mjnya01u:735": " dvitīyapādasya prathamādhikaraṇamāracayati -",
    "GSP28mjnya01u:736": " START MJaiNy 1,2.1-3",
    "GSP28mjnya01u:737": " vāyurvā ityevamāderarthavādasya mānatā /",
    "GSP28mjnya01u:738": " na vidheye 'sti dharme kiṃ kiṃvāsau tatra vidyate // MJaiNy_1,2.1 //",
    "GSP28mjnya01u:739": " vidhyarthavādaśabdānāṃ mithopekṣāparikṣayāt /",
    "GSP28mjnya01u:740": " nāstyekavākyatā dharme prāmāṇyaṃ saṃbhavetkutaḥ // MJaiNy_1,2.2 //",
    "GSP28mjnya01u:741": " vidhyarthavādau sākāṅkṣau prāśastyapuruṣārthayoḥ /",
    "GSP28mjnya01u:742": " tenaikavākyatā tasmādvādānāṃ dharmamānatā // MJaiNy_1,2.3 // @------------------",
    "GSP28mjnya01u:743": " kāmyapaśukāṇḍe vidhyarthavādau śrūyete /",
    "GSP28mjnya01u:744": " 'vāyavyaṃ śvetamālabheta bhūtikāmaḥ' iti vidhiḥ /",
    "GSP28mjnya01u:745": " 'vāyurvai kṣepiṣṭhā devatā,",
    "GSP28mjnya01u:746": " vāyumeva svena bhāgadheyenopadhāvati,",
    "GSP28mjnya01u:747": " sa evainaṃ bhūtiṃ gamayati' ityarthavādaḥ /",
    "GSP28mjnya01u:748": " tatra vidhivākyagatā vāyavyādiśabdā arthavādaśabdanairapekṣyeṇaiva viśiṣṭamarthaṃ vidadhati /",
    "GSP28mjnya01u:749": " arthavādaśabdaścetaranairapekṣyeṇaiva bhūtārthamanvācakṣate /",
    "GSP28mjnya01u:750": " 'kṣipragāmī vāyuḥ svocitena bhāgena toṣito bhāgapradāyaiśvaryaṃ prayacchati' ityukte rāmāyaṇabhāratādāviva vṛttāntaḥ kaścit pratīyate,",
    "GSP28mjnya01u:751": " na tvanuṣṭheyaṃ kiñcit /",
    "GSP28mjnya01u:752": " ata ekavākyatvābhāvānnāstyarthavādasya dharme prāmāṇyamiti prāpte -",
    "GSP28mjnya01u:753": " brūmaḥ - mā bhūtpadaikavākyatā /",
    "GSP28mjnya01u:754": " vākyaikavākyatā tu vidyate /",
    "GSP28mjnya01u:755": " vidhivākyaṃ tāvat puruṣaṃ prerayituṃ vidheyārthasya prāśastyamapekṣate /",
    "GSP28mjnya01u:756": " arthavādavākyaṃ ca phalavadarthāvabodhaparyavasitādhyayanavidhiparigṛhītatvena puruṣārthamapekṣate /",
    "GSP28mjnya01u:757": " tatra puruṣārthaparyavasitavidhyapekṣitaṃ prāśastyaṃ lakṣaṇāvṛttyā samarpayadarthavādavākyaṃ vidhivākyena sahaikavākyatāmāpadyate /",
    "GSP28mjnya01u:758": " 'yataḥ kṣipragāmisvabhāvatayā śīghraphalaprado vāyurasya paśordevatā,",
    "GSP28mjnya01u:759": " tataḥ praśastamimaṃ vāyavyaṃ paśumālabheta' iti vākyayoranvayaḥ /",
    "GSP28mjnya01u:760": " tasmādarthavādā dharme pramāṇam // MJaiNyC_1,2.1-3 //",
    "GSP28mjnya01u:761": " START MJaiNy 1,2.4",
    "GSP28mjnya01u:762": " asminnevādhikaraṇematāntaramanusṛtya pūrvottarapakṣāvāha -",
    "GSP28mjnya01u:763": " vādoktahetvapekṣatvānna vidhermānateti cet /",
    "GSP28mjnya01u:764": " satyanvaye stutidvārā nāpekṣeti gururjagau // MJaiNy_1,2.4 // @------------------",
    "GSP28mjnya01u:765": " 'yato vāyuḥ kṣiprameva phalapradaḥ,",
    "GSP28mjnya01u:766": " ato vāyavyamālabheta' ityevamarthavādoktaṃ hetumapekṣya vidhiḥ puruṣaṃ niyuṅkte /",
    "GSP28mjnya01u:767": " tataḥ sāpekṣatvādapramāṇamiti pūrvapakṣaḥ //",
    "GSP28mjnya01u:768": " 'vimataṃ karmānuṣṭheyam,",
    "GSP28mjnya01u:769": " phalapradadevatopetatvāt,",
    "GSP28mjnya01u:770": " rājasevādivat' ityanumānaṃ yadyarthavāde vivakṣyate,",
    "GSP28mjnya01u:771": " tadānīmāgamapramāṇasya vidhivākyasya pramāṇāntarasāpekṣatvaṃ syāt /",
    "GSP28mjnya01u:772": " na tvevaṃ vivakṣitam /",
    "GSP28mjnya01u:773": " kintu phalapradadevatātoṣakatvopanyāsamukhena karmaprāśastyamupalakṣyate /",
    "GSP28mjnya01u:774": " tathā sati 'praśastaṃ karmānuṣṭheyam' ityasminnarthe sārthavādasya videḥ paryavasānādekavākyatā labhyate /",
    "GSP28mjnya01u:775": " tatra kutaḥ sāpekṣatvam /",
    "GSP28mjnya01u:776": " tasmāt vidhiḥ pramāṇam iti siddhāntaḥ // MJaiNyC_1,2.4 //",
    "GSP28mjnya01u:777": " (dvitīye vidhivannigadādhikaraṇe sūtrāṇi 19-25)",
    "GSP28mjnya01u:778": " vidhir vā syād apūrvatvād vādamātrama hy anarthakam / Jaim_1,2.19 /",
    "GSP28mjnya01u:779": " lokavad iti cet / Jaim_1,2.20 /",
    "GSP28mjnya01u:780": " na pūrvatvāt / Jaim_1,2.21 /",
    "GSP28mjnya01u:781": " uktaṃ tu vākyaśeṣatvam / Jaim_1,2.22 /",
    "GSP28mjnya01u:782": " vidhiś cānarthakaḥ kvacit tasmāt stutiḥ pratīyeta tatsāmānyād itareṣu tathātvam / Jaim_1,2.23 /",
    "GSP28mjnya01u:783": " prakaraṇe sambhavannapakarṣo na kalpyeta vidhyānarthakyaṃ hi taṃ prati / Jaim_1,2.24 /",
    "GSP28mjnya01u:784": " vidhau ca vākyabhedaḥ syāt / Jaim_1,2.25 /",
    "GSP28mjnya01u:785": " START MJaiNy 1,2.5-7",
    "GSP28mjnya01u:786": " dvitīyādhikaraṇamāracayati -",
    "GSP28mjnya01u:787": " ūrjo 'varudhyā ityeṣa vidhivannigado na kim /",
    "GSP28mjnya01u:788": " yūpaudumbaratāṃ stauti stauti vā tadvidhitsayā // MJaiNy_1,2.5 //",
    "GSP28mjnya01u:789": " caturthyā phalatālābhādyūpaudumbaratā phalam /",
    "GSP28mjnya01u:790": " ūrjo 'varodhaṃ kathayankathaṃ stutiparo bhavet // MJaiNy_1,2.6 //",
    "GSP28mjnya01u:791": " astutaudumbaratvasyāvidhānātkasya tatphalam /",
    "GSP28mjnya01u:792": " arthadvaidhe vākyabhedastena stāvaka eva saḥ // MJaiNy_1,2.7 // @------------------",
    "GSP28mjnya01u:793": " idamāmnāyate - 'audumbaro yūpo bhavati,",
    "GSP28mjnya01u:794": " ūrgvā udumbaraḥ,",
    "GSP28mjnya01u:795": " ūrkpaśavaḥ,",
    "GSP28mjnya01u:796": " ūrjaivāsmā ūrjaṃ paśūnāpnoti,",
    "GSP28mjnya01u:797": " ūrjo 'varudhyai' iti /",
    "GSP28mjnya01u:798": " amṛtaśabdābhidheyo 'tyantasārabhūtaḥ sūkṣmo 'nnarasaḥ ūrgucyate /",
    "GSP28mjnya01u:799": " udumbararūpayorjā yajamānārthamadhvaryuḥ paśurūpāmūrjamāpnoti /",
    "GSP28mjnya01u:800": " tato yūpasyaudumbaratvamūrjaḥ sampādanāya bhavatītyarthaḥ /",
    "GSP28mjnya01u:801": " atra 'avarudhyai' iti tādarthye caturthī /",
    "GSP28mjnya01u:802": " tayā phalatvaṃ gamyate /",
    "GSP28mjnya01u:803": " 'dhanalābhāya rājasevā' ityādau taddarśanāt /",
    "GSP28mjnya01u:804": " na ca phalaparasya vacanasya stāvakatvaṃ yujyate /",
    "GSP28mjnya01u:805": " anyathā svargakāma ityatra svargaśabdasyāpi jyotiṣṭomastāvakatvaprasaṅgāditi prāpte -",
    "GSP28mjnya01u:806": " brūmaḥ - ayamūrjo 'varodhaḥ kasya phalaṃ syāt - kimavihitasyaudumbaratvasya,",
    "GSP28mjnya01u:807": " uta vihitasya /",
    "GSP28mjnya01u:808": " nā'dyaḥ, anuṣṭhānamantareṇa dravyamātrāt phalānutpatteḥ /",
    "GSP28mjnya01u:809": " dvitīye kimatra vidhiḥ pratyakṣaḥ, utonneyaḥ /",
    "GSP28mjnya01u:810": " nā'dyaḥ, 'audumbaro yūpo bhavati' ityatra liṅpratyayāśravaṇāt /",
    "GSP28mjnya01u:811": " dvitīye stutyā sa unneyaḥ /",
    "GSP28mjnya01u:812": " na cātra stutimaṅgīkaroṣi /",
    "GSP28mjnya01u:813": " athocyeta - 'vidhānāyaudumbaratvaṃ stūyate tatphalaṃ cāvabodhyate' iti /",
    "GSP28mjnya01u:814": " tarhi vākyaṃ bhidyeta /",
    "GSP28mjnya01u:815": " tataḥ phalavidhivannigadyamānamapyetadvākyaṃ stāvakameva // MJaiNyC_1,2.5-7 //",
    "GSP28mjnya01u:816": " START MJaiNy 1,2.8",
    "GSP28mjnya01u:817": " atraivagurumatenapūrvottarapakṣāvāha -",
    "GSP28mjnya01u:818": " āpnotīti vidhitvasya vādatvasyāpyanirṇayāt /",
    "GSP28mjnya01u:819": " na pramā codanetyetan vādo hyekavākyataḥ // MJaiNy_1,2.8 // @------------------",
    "GSP28mjnya01u:820": " ūrjaṃ paśūnāpnoti ityapūrvārthatvādvidhitvaṃ pratibhāsate,",
    "GSP28mjnya01u:821": " liṅṅādyabhāvādarthavādatvam /",
    "GSP28mjnya01u:822": " ataḥ sandigdhatvānna prāmāṇyaṃ codanāyā iti pūrvapakṣaḥ //",
    "GSP28mjnya01u:823": " ekavākyatvalābhenārthavādatvaṃ nirṇīyate /",
    "GSP28mjnya01u:824": " ataḥ pramāṇaṃ codanā iti rāddhāntaḥ // MJaiNyC_1,2.8 //",
    "GSP28mjnya01u:825": " (tṛtīye hetuvannigadādhikaraṇe sūtrāṇi 26 - 30 )",
    "GSP28mjnya01u:826": " hetur vā syād arthavatvopapattibhyām / Jaim_1,2.26 /",
    "GSP28mjnya01u:827": " stutis tu śabdapūrvatvād acodanā tasya / Jaim_1,2.27 /",
    "GSP28mjnya01u:828": " arthe stutir anyāyyeti cet / Jaim_1,2.28 /",
    "GSP28mjnya01u:829": " arthas tu vidhiśeṣatvād yathā loke / Jaim_1,2.29 /",
    "GSP28mjnya01u:830": " yadi ca hetur avatiṣṭheta nirdeśāt sāmānyād iti ced avasthā vidhīnāṃ syāt / Jaim_1,2.30 /",
    "GSP28mjnya01u:831": " tṛtīyādhikaraṇamāracayati -",
    "GSP28mjnya01u:832": " START MJaiNy 1,2.9-10",
    "GSP28mjnya01u:833": " tena hyannamiti prokto vādo heturuta stutiḥ /",
    "GSP28mjnya01u:834": " hinā śrutā hetutātaḥ śūrpamanyacca sādhanam // MJaiNy_1,2.9 //",
    "GSP28mjnya01u:835": " śūrpasādhanatā śrautī nāśrautaiḥ sā vikalpyate /",
    "GSP28mjnya01u:836": " ato nirarthako hetuḥ stutistasmātpravartikā // MJaiNy_1,2.10 // @------------------",
    "GSP28mjnya01u:837": " idamāmnāyeta - 'śūrpeṇa juhoti tena hyannaṃ kriyate' ayamarthavādo vidheye śūrpe hetutvenānveti /",
    "GSP28mjnya01u:838": " hiśabdasya hetuvāyitvāt /",
    "GSP28mjnya01u:839": " ' yasmādannasādhanaṃ,",
    "GSP28mjnya01u:840": " tasmācchūrpeṇa hotavyam ' ityukte ' yadyadannasādhanaṃ darvīpiṭharādikaṃ tena sarveṇa hotavyam ' iti labhyate /",
    "GSP28mjnya01u:841": " tataḥ ' piṭharādayaḥ śūrpeṇa saha vikalpyante ' iti prāpte -",
    "GSP28mjnya01u:842": " brūmaḥ-- śūrpasya homasādhanatvaṃ śrautam,",
    "GSP28mjnya01u:843": " tṛtīyayā tadavagamāt /",
    "GSP28mjnya01u:844": " piṭharādīnāṃ tvānumānikam /",
    "GSP28mjnya01u:845": " ato 'samānabalatvānna vikalpo yuktaḥ /",
    "GSP28mjnya01u:846": " tato heturvyarthaḥ /",
    "GSP28mjnya01u:847": " stutriḥ prarocanāyopayuktā,",
    "GSP28mjnya01u:848": " tasmātstutitvenānvayaḥ // MJaiNyC_1,2.9-10 //",
    "GSP28mjnya01u:849": " (caturthe mantraliṅgādhikaraṇe sūtrāṇi 31 - 53 )",
    "GSP28mjnya01u:850": " tadarthaśāstrāt / Jaim_1,2.31 /",
    "GSP28mjnya01u:851": " vākyaniyamāt / Jaim_1,2.32 /",
    "GSP28mjnya01u:852": " buddhiśāstrāt / Jaim_1,2.33 /",
    "GSP28mjnya01u:853": " avidyamānavacanāt / Jaim_1,2.34 /",
    "GSP28mjnya01u:854": " acetane 'rthabandhanāt / Jaim_1,2.35 /",
    "GSP28mjnya01u:855": " arthavipratiṣedhāt / Jaim_1,2.36 /",
    "GSP28mjnya01u:856": " svādhyāyavadvacanāt / Jaim_1,2.37 /",
    "GSP28mjnya01u:857": " avijñeyāt / Jaim_1,2.38 /",
    "GSP28mjnya01u:858": " anityasaṃyogān mantrārthānarthakyam / Jaim_1,2.39 /",
    "GSP28mjnya01u:859": " aviśiṣṭas tu vākyārthaḥ / Jaim_1,2.40 /",
    "GSP28mjnya01u:860": " guṇārthena punaḥ śrutiḥ / Jaim_1,2.41 /",
    "GSP28mjnya01u:861": " parisaṃkhyā / Jaim_1,2.42 /",
    "GSP28mjnya01u:862": " arthavādo vā / Jaim_1,2.43 /",
    "GSP28mjnya01u:863": " aviruddhaṃ param / Jaim_1,2.44 /",
    "GSP28mjnya01u:864": " saṃpraiṣe karmagarhānupālambhaḥ saṃskārattvāt / Jaim_1,2.45 /",
    "GSP28mjnya01u:865": " abhidhāne 'rthavādaḥ / Jaim_1,2.46 /",
    "GSP28mjnya01u:866": " guṇād apratiṣedhaḥ syāt / Jaim_1,2.47 /",
    "GSP28mjnya01u:867": " vidyāvacanam asaṃyogāt / Jaim_1,2.48 /",
    "GSP28mjnya01u:868": " sataḥ paramavijñānam / Jaim_1,2.49 /",
    "GSP28mjnya01u:869": " uktaś cānityasaṃyogaḥ / Jaim_1,2.50 /",
    "GSP28mjnya01u:870": " liṅgopadeśaś ca tadarthavat / Jaim_1,2.51 /",
    "GSP28mjnya01u:871": " ūhaḥ / Jaim_1,2.52 /",
    "GSP28mjnya01u:872": " vidhiśabdāś ca / Jaim_1,2.53 /",
    "GSP28mjnya01u:873": " caturthādhikaraṇamāracayati -",
    "GSP28mjnya01u:874": " START MJaiNy 1,2.11-12",
    "GSP28mjnya01u:875": " mantrā uru prathasveti kimadṛṣṭaikahetavaḥ /",
    "GSP28mjnya01u:876": " yāgeṣūta puroḍāśaprathanādeśca bhāsakāḥ // MJaiNy_1,2.11 //",
    "GSP28mjnya01u:877": " brāhmaṇenāpi tadbhānānmantrāḥ puṇyaikahetavaḥ /",
    "GSP28mjnya01u:878": " na tadbhānasya dṛṣṭatvāddṛṣṭaṃ varamadṛṣṭataḥ // MJaiNy_1,2.12 // @------------------",
    "GSP28mjnya01u:879": " 'uru prathasva' ityayaṃ kaścinmantraḥ /",
    "GSP28mjnya01u:880": " tasyāyamarthaḥ - bhoḥ puroḍāśa,",
    "GSP28mjnya01u:881": " svamuruvipulatā yathā bhavati tathā prasara ' iti /",
    "GSP28mjnya01u:882": " evamādayo mantrā yāgaprayogepūccāryamāṇā adṛṣṭameva janayanti /",
    "GSP28mjnya01u:883": " natvarthaprakāśanāya taduccāraṇam /",
    "GSP28mjnya01u:884": " puroḍāśaprathana lakṣaṇasyārthasya vrāhmaṇavākyenāpi bhāsanāt tha 'uru prathasveti puroḍāśaṃ prathayati' iti hi brāhmaṇavākyam ,[iti cetṭa /",
    "GSP28mjnya01u:885": " naitadyuktam /",
    "GSP28mjnya01u:886": " arthapratyāyanasya dṛṣṭaprayojanaskaya saṃbhave sati kevalādṛṣṭasya kalpayitumaśakyatvāt /",
    "GSP28mjnya01u:887": " tasmāddṛṣṭamarthānusmapaṇameva yāgaprayoge mantroccāraṇasya prayojanam /",
    "GSP28mjnya01u:888": " brāhmaṇavākyenāpyarthānusmaraṇasaṃbhave 'mantreṇaivānusmapaṇīyam ' iti yo niyamaḥ,",
    "GSP28mjnya01u:889": " tasya dṛṣṭāsaṃbhavādadṛṣṭaṃ prayojanamastu // MJaiNyC_1,2.11-12 //",
    "GSP28mjnya01u:890": " START MJaiNy 1,2.13",
    "GSP28mjnya01u:891": " atraiva matāntareṇa pūrvottarapakṣāvāha -",
    "GSP28mjnya01u:892": " mantrabrāhmaṇayoryadvā kalaho viniyojane /",
    "GSP28mjnya01u:893": " na mantraliṅgasiddhārthamanuvaktītaradyataḥ // MJaiNy_1,2.13 // @------------------",
    "GSP28mjnya01u:894": " asya mantrasya liṅgena viniyoge brāhmaṇavākyamavivakṣitārthe syāt /",
    "GSP28mjnya01u:895": " vākyena viniyoga mantraliṅgaṃ na vivakṣyeta /",
    "GSP28mjnya01u:896": " ityubhayorvirodhādaprāmāṇyaṃ codanāyā iti pūrveḥ pakṣaḥ /",
    "GSP28mjnya01u:897": " nāyaṃ virodhaḥ,",
    "GSP28mjnya01u:898": " prabalena hi liṅgena viniyogasiddhau vākyasyānuvādakatvāditi -",
    "GSP28mjnya01u:899": " rāddhāntaḥ // MJaiNyC_1,2.13 //",
    "GSP28mjnya01u:900": " iti śrīmādhavīye jaiminīyanyāyamālāvistare prathamādhyāyasya dvitīyaḥ pādaḥ",
    "GSP28mjnya01u:901": " atha tṛtīyaḥ pādaḥ",
    "GSP28mjnya01u:902": " (prathame smṛtiprāmāṇyādhikaraṇe sūtre 1-2)",
    "GSP28mjnya01u:903": " dharmasya śabdamūlatvād aśabdam anapekṣaṃ syāt / Jaim_1,3.1 /",
    "GSP28mjnya01u:904": " api vā kartṛsāmānyāt pramāṇam anumānaṃ syāt / Jaim_1,3.2 /",
    "GSP28mjnya01u:905": " START MJaiNy 1,3.1-2",
    "GSP28mjnya01u:906": " tṛtīyapādasya prathamādhikaraṇamāracayati -",
    "GSP28mjnya01u:907": " aṣṭakādismṛterdharme na mātvaṃ mānatāthavā /",
    "GSP28mjnya01u:908": " nirmūlatvānna mānaṃ sā vedārthoktau nirarthatā // MJaiNy_1,3.1 //",
    "GSP28mjnya01u:909": " vaidikaiḥ smaryamāṇatvātsaṃbhāvyā vedamūlatā /",
    "GSP28mjnya01u:910": " viprakīrṇārthasekṣepātsārthatvādasti mānatā // MJaiNy_1,3.2 // @------------------",
    "GSP28mjnya01u:911": " “aṣṭakāḥ kartavyāḥ“ityādi smṛtivākyaṃ na dharme pramāṇama ,",
    "GSP28mjnya01u:912": " pauruṣeyavākyatve sati mūlapramāṇarahitatvāt ,",
    "GSP28mjnya01u:913": " vipralambhakavākyatvāt /",
    "GSP28mjnya01u:914": " atha mūlapramāṇavattvāya vedārtha eva smṛtiranarthā syāt /",
    "GSP28mjnya01u:915": " tadānīmanuvādakatvādaprāmāṇyamiti prāpte - brūmaḥ -- ' vimatā smṛtirvedamūlā,",
    "GSP28mjnya01u:916": " vaidikamanvādipraṇītasmṛtitvāt ,",
    "GSP28mjnya01u:917": " upanayānādhyayanādismṛtivat ' /",
    "GSP28mjnya01u:918": " na ca vaiyarthye śaṅkanīyam /",
    "GSP28mjnya01u:919": " asmadādīnāṃ pratyakṣeṣu parokṣeṣu caṃ nānāvedeṣu viprakīrṇasyānuṣṭheyārthasyaikatra saṃkṣipyamāṇatvāt /",
    "GSP28mjnya01u:920": " tasmādiyaṃ smṛtidharme pramāṇam // MJaiNyC_1,2.1-2 //",
    "GSP28mjnya01u:921": " START MJaiNy 1,3.3",
    "GSP28mjnya01u:922": " asminneva matāntareṇa pūrvottarapakṣāvāha -",
    "GSP28mjnya01u:923": " na mā smārtāṣṭaṅkāṅgatvādyāṃ janā iti mantragīḥ /",
    "GSP28mjnya01u:924": " tanna smṛtermūlavede 'numite mātvasaṃbhavāt // MJaiNy_1,3.3 // @------------------",
    "GSP28mjnya01u:925": " 'yāṃ janāḥ pratinandati ' ityayaṃ mantroṣṭakāśrāddhasyāṅgam /",
    "GSP28mjnya01u:926": " tecca śrāddhaṃ smārtam /",
    "GSP28mjnya01u:927": " na hi tasya pratipādakaṃ vedavākyamupalabhāmahe /",
    "GSP28mjnya01u:928": " tasmādidaṃ mantravākyaṃ na dharme pramāṇamiti cet / na /",
    "GSP28mjnya01u:929": " tanmūlasya vedasyānumeyatvāt /",
    "GSP28mjnya01u:930": " anumānaṃ ca darśitam /",
    "GSP28mjnya01u:931": " tasmādasau mantro dharme pramāṇam // MJaiNyC_1,2.3 //",
    "GSP28mjnya01u:932": " (dvitīye śrutiprābalyādhikaraṇe sūtram)",
    "GSP28mjnya01u:933": " virodhe tv anapekṣyaṃ syād asati hy anumānam / Jaim_1,3.3 /",
    "GSP28mjnya01u:934": " START MJaiNy 1,3.4-5",
    "GSP28mjnya01u:935": " dvitīyādhikaraṇamāracayati -",
    "GSP28mjnya01u:936": " audumbarī veṣṭanīyā sarvetyeṣā smṛtirmitiḥ /",
    "GSP28mjnya01u:937": " amitirveti saṃdehe mitiḥ syādaṣṭakādivat // MJaiNy_1,3.4 //",
    "GSP28mjnya01u:938": " audumbarīṃ spṛśangāyediti pratyakṣavedataḥ /",
    "GSP28mjnya01u:939": " virodhānmūlavedasyānanumānādamānatā // MJaiNy_1,3.5 // @------------------",
    "GSP28mjnya01u:940": " jyotiṣṭome sadonāmakasya maṇḍapasya madhye kācidaudumbarī śākhā nikhanyate /",
    "GSP28mjnya01u:941": " tasyāśrca vāsasā veṣṭanaṃ smaryate- ' audumbarī sarvā veṣṭayitavyā' iti /",
    "GSP28mjnya01u:942": " sā smṛtiḥ pramāṇam,",
    "GSP28mjnya01u:943": " aṣṭakādismṛtiṣviva mūlavedasyānumātuṃ śakyatvāditi prāpte -",
    "GSP28mjnya01u:944": " brūmaḥ - ' audumbarīṃ spṛṣṭvodgāyet ' iti pratyakṣevadavacanena sparśo vidhīyate /",
    "GSP28mjnya01u:945": " na ca sarvaveṣṭane sparśaḥ saṃbhavati /",
    "GSP28mjnya01u:946": " ato mūlavedānumānaṃ kālātyayāpadiṣṭama /",
    "GSP28mjnya01u:947": " ato vipralambhakavākyavannirmūlā smṛtirapramāṇam // MJaiNyC_1,2.4-5 //",
    "GSP28mjnya01u:948": " START MJaiNy 1,3.6-7",
    "GSP28mjnya01u:949": " asminnevādhikaraṇe matāntaramāha -",
    "GSP28mjnya01u:950": " pratyakṣānumitaśrutyoryadvā vyāghātadarśanāt /",
    "GSP28mjnya01u:951": " amātve śaṅkite bādho 'numānasyātra varṇyate // MJaiNy_1,3.6 //",
    "GSP28mjnya01u:952": " parapratyakṣavedo 'tra mūlaṃ cedveṣṭanasya tat /",
    "GSP28mjnya01u:953": " astvevamapyanuṣṭhānaṃ svapratyakṣānurodhataḥ // MJaiNy_1,3.7 // @------------------",
    "GSP28mjnya01u:954": " sparśasarvaveṣṭanaviṣayayoḥ pratyakṣānumitaśrutyoḥ parasparavirodhādubhayorapyaprāmāṇyamiti pūrvapakṣaḥ /",
    "GSP28mjnya01u:955": " anumānasya kālātyayāpadiṣṭatayā viruddhaśrutyabhāvena sparśaśrutiḥ svārthe pramāṇam /",
    "GSP28mjnya01u:956": " yadi puruṣāntarapratyakṣavedaḥ sarvaveṣṭanasmṛtermūlamityucyate,",
    "GSP28mjnya01u:957": " tarhi mā bhūttasyā aprāmāṇyam /",
    "GSP28mjnya01u:958": " tathāpi parapratyakṣātsvapratyakṣasyābhyarhitatvena sparśa evātrānuṣṭheyo natu sarvaveṣṭanam // MJaiNyC_1,2.6-7 //",
    "GSP28mjnya01u:959": " (tṛtīye dṛṣṭamūlakasmṛtyaprāmāṇyādhikaraṇe sūtram ) /",
    "GSP28mjnya01u:960": " hetudarśanāc ca / Jaim_1,3.4 /",
    "GSP28mjnya01u:961": " START MJaiNy 1,3.8-9",
    "GSP28mjnya01u:962": " tṛtīyādhikaraṇamāracayati -",
    "GSP28mjnya01u:963": " vaisarjanākhyahomīyanāsaso grahaṇasmṛtiḥ /",
    "GSP28mjnya01u:964": " pramā na vā śrutyabādhātpramā syādaṣṭakādivat // MJaiNy_1,3.8 //",
    "GSP28mjnya01u:965": " dṛṣṭalobhaikamūlatvasaṃbhave śrutyakalpanāt /",
    "GSP28mjnya01u:966": " sarvaveṣṭanavadvādhahīnāpyeṣā na hi pramā // MJaiNy_1,3.9 // @------------------",
    "GSP28mjnya01u:967": " jyotiṣṭom'gnīṣomīyasya paśostantre prakrānte vaisarjanahomo vihitaḥ /",
    "GSP28mjnya01u:968": " tatra yajamānaṃ patnīṃ putrāṃśrca bhrātṝṃśrcāhatena vāsasā pracchādya vāsaso 'nte strugdaṇḍamupanibadhya juhoti /",
    "GSP28mjnya01u:969": " tasminvāsasyevaṃ smaryate - ' vaisarjanahomīyaṃ vāso 'dhvaryurgṛhṇāti' iti /",
    "GSP28mjnya01u:970": " seyaṃ smṛtiḥ sarvaveṣṭanasmṛtivatpratyakṣaśrutyā na bādhyate /",
    "GSP28mjnya01u:971": " tato 'ṣṭakādismṛtivatpramāṇamiti prāpte -",
    "GSP28mjnya01u:972": " brūmaḥ- kadācitkaśrcidadhvaryurlobhādatadvāso jagrāha /",
    "GSP28mjnya01u:973": " tanmūlaivaiṣā smṛtirityapi kalpanā saṃbhavati /",
    "GSP28mjnya01u:974": " dṛṣṭāmusāriṇī caiṣāṃ kalpanā /",
    "GSP28mjnya01u:975": " dakṣiṇayā parikrītānāmṛtvijāṃ lobhadarśanāt /",
    "GSP28mjnya01u:976": " tathā satyasyāḥ smṛteranyathāpyupapattāvaṣṭakādiśrutivanna mūlaśrutiḥ kalpayituṃ śakyate /",
    "GSP28mjnya01u:977": " ato bādhābhāve 'pi mūlabhedābhāvānneyaṃ smṛtiḥ pramāṇam // MJaiNyC_1,2.8-9 //",
    "GSP28mjnya01u:978": " (caturthe padārthaprabalyādhikaraṇe sūtrāṇi 5 - 7)",
    "GSP28mjnya01u:979": " śiṣṭākope 'viruddham iti cet / Jaim_1,3.5 /",
    "GSP28mjnya01u:980": " na śāstraparimāṇatvāt / Jaim_1,3.6 /",
    "GSP28mjnya01u:981": " api vā kāraṇagrahaṇe prayuktāni pratīyeran / Jaim_1,3.7 /",
    "GSP28mjnya01u:982": " START MJaiNy 1,3.10-11",
    "GSP28mjnya01u:983": " caturthādhikaraṇaṃ bhāṣyamatenā'racayati -",
    "GSP28mjnya01u:984": " ācāntenetyamā mā vā smṛtireṣā na mā bhavet /",
    "GSP28mjnya01u:985": " vedaṃ kṛtveti yaḥ śrautaḥ kramastena virodhataḥ // MJaiNy_1,3.10 //",
    "GSP28mjnya01u:986": " ācāntyādiḥ padārtho 'tra kramo dharmaḥ padārthagaḥ /",
    "GSP28mjnya01u:987": " dharmasya dharmyapekṣatvādabādhādasti mānatā // MJaiNy_1,3.11 // @------------------",
    "GSP28mjnya01u:988": " 'kṣuta ācāmet ' iti vihitaṃ puruṣārthamācamanam /",
    "GSP28mjnya01u:989": " yadā tu kratumadhye kṣutādi nimittaṃ prapnoti tadā naimittikamācamanaṃ kratvaṅgatvena smṛtyā vidhīyate /",
    "GSP28mjnya01u:990": " ' ācāntena kartavyam ' iti /",
    "GSP28mjnya01u:991": " seyaṃ smṛtirna pramāṇam /",
    "GSP28mjnya01u:992": " kutaḥ /",
    "GSP28mjnya01u:993": " virūddhatvāt /",
    "GSP28mjnya01u:994": " 'vedaṃ kṛtvā vediṃ karoti ' iti śrutau pūrvakālavācinā tvāpratyayena kramaḥ pratīyate /",
    "GSP28mjnya01u:995": " vedo nāma darbhamayaṃ saṃmārjanasādhanam /",
    "GSP28mjnya01u:996": " vedirāhavanīyagārhapatyamadhyavartinī caturaṅgulakhātā bhūmiḥ /",
    "GSP28mjnya01u:997": " tayormadhye yadi kṣutādinimittamācamanaṃ kuryāt ,",
    "GSP28mjnya01u:998": " tadā śrutyuktaṃ nairantaryaṃ virūdhyeta /",
    "GSP28mjnya01u:999": " tasmādveṣṭanasmṛtivadācamanasmṛtirna pramāṇamiti prapte -",
    "GSP28mjnya01u:1000": " brūmaḥ- vedavedyādiśrutyuktapadārthavadācamanādayaḥ smṛtyuktā anuṣṭheyapadārthāḥ /",
    "GSP28mjnya01u:1001": " kramastu padārthaniṣṭho dharmaḥ /",
    "GSP28mjnya01u:1002": " sa ca padārthānupajīvati /",
    "GSP28mjnya01u:1003": " tata upajīvyavirodhātkrama eva bādhyate /",
    "GSP28mjnya01u:1004": " natu krameṇā'camanasya bādho 'sti /",
    "GSP28mjnya01u:1005": " tasmādiyaṃ smṛtiḥ pramāṇam /",
    "GSP28mjnya01u:1006": " asminneva vārtikakāraḥ prakārāntareṇa vicāradvayaṃ cakāra // MJaiNyC_1,2.10-11 //",
    "GSP28mjnya01u:1007": " START MJaiNy 1,3.12",
    "GSP28mjnya01u:1008": " tatra prathamaṃ vicāraṃ darśayati -",
    "GSP28mjnya01u:1009": " śākyoktāhiṃsanaṃ dharmo na vā dharmaḥ śrutatvataḥ /",
    "GSP28mjnya01u:1010": " na dharmo nahi pūtaṃ syādgokṣīraṃ śrvadṛtau dhṛtam // MJaiNy_1,3.12 // @------------------",
    "GSP28mjnya01u:1011": " 'brahmacaryamahiṃsāṃ cāparigrahaṃ ca satyaṃ ca yatnena rakṣet ' iti śrutāvahiṃsādirdharmatvenoktaḥ /",
    "GSP28mjnya01u:1012": " sa eva dharmaḥ śākyenāpyuktaḥ /",
    "GSP28mjnya01u:1013": " tasmācchākyasmṛtirdharme pramāṇamiti cet / na /",
    "GSP28mjnya01u:1014": " svarūpeṇa dharmasyāpi gokṣīranyāyena śākyasaṃbandhe satyadharmatvaprasaṅgāt /",
    "GSP28mjnya01u:1015": " tadīyagranthenāhiṃsādirnāvagantavyaḥ /",
    "GSP28mjnya01u:1016": " tasmānna sā smutirdharme pramāṇam // MJaiNyC_1,2.12 //",
    "GSP28mjnya01u:1017": " START MJaiNy 1,3.13",
    "GSP28mjnya01u:1018": " vicārāntaraṃ darśayati -",
    "GSP28mjnya01u:1019": " sadācāro 'pramā mā vā nirmūlatvādamānatā /",
    "GSP28mjnya01u:1020": " aṣṭakāderivaitasya samūlatvātpramāṇatā // MJaiNy_1,3.13 // @------------------",
    "GSP28mjnya01u:1021": " holākotsavādisadācārasya mūlabhūtavedābhāvādaprāmāṇyamiti cet / na /",
    "GSP28mjnya01u:1022": " vaidikaiḥ śiṣṭaiḥ parigṛhītatvenāṣṭakādivadvedamūlatvāt /",
    "GSP28mjnya01u:1023": " ata eva manvādibhirgranthagauravabhayādviśeṣākāreṇānupadiṣṭo 'pi sadācāraḥ sāmānyākāreṇopadiṣṭaḥ /",
    "GSP28mjnya01u:1024": " “śrutiḥ smṛtiḥ sadācāraḥ“ityevaṃ dharme pramāṇopanyāsāt /",
    "GSP28mjnya01u:1025": " tasmācchiṣṭacāra pramāṇam // MJaiNyC_1,2.13 //",
    "GSP28mjnya01u:1026": " (pañcameśāstraprasiddhārthaprāmāṇyādhikaraṇe[āryamlecchādhikaraṇeṭasūtre 8 - 9)",
    "GSP28mjnya01u:1027": " teṣv adarśanād virodhasya samā vipratipattiḥ syāt / Jaim_1,3.8 /",
    "GSP28mjnya01u:1028": " śāstrasthā vā tannimittatvāt / Jaim_1,3.9 /",
    "GSP28mjnya01u:1029": " START MJaiNy 1,3.14-15",
    "GSP28mjnya01u:1030": " pañcamādhikaraṇamāracayati -",
    "GSP28mjnya01u:1031": " yaṃvāndiśabdāḥ kiṃ dvyarthā no vār''yamlecchasāmyataḥ /",
    "GSP28mjnya01u:1032": " dīrghaśūkapriyaṅgvādyā dvaye 'pyarthā vikalpitāḥ // MJaiNy_1,3.14 //",
    "GSP28mjnya01u:1033": " yatrānyā iti śāstrasthā prasiddhistu balīyasī /",
    "GSP28mjnya01u:1034": " śāstrīyadharme tenātra priyaṅgvādi na gṛhyate // MJaiNy_1,3.15 // @------------------",
    "GSP28mjnya01u:1035": " 'yavamayaśrcarurbhavati ' 'vārāhī upānahāvupamuñcate ' iti śrūyate /",
    "GSP28mjnya01u:1036": " tatra yava śabdamāryā dīrghaśūkeṣu prayuñjate varāhaśabdaṃ ca sūkare /",
    "GSP28mjnya01u:1037": " mlecchāstu yavaśabdaṃ priyaṅguṣu ,",
    "GSP28mjnya01u:1038": " varāhaśabdaṃ ca kṛṣṇaśakunau /",
    "GSP28mjnya01u:1039": " tathā sati lokavyavahāreṇa niśrcetavyeṣu śabdārtheṣvāryamlecchaprasiddhyoḥ samānabalatvādubhayavidhā aṣyarthā vikalpena svīkāryā iti prapte",
    "GSP28mjnya01u:1040": " brūmaḥ- śāstrīyadharmāvabodhe śāstraprasiddhirbalīyasī /",
    "GSP28mjnya01u:1041": " pratyāsannatvādavicchinnapāramparyāgatatvācca /",
    "GSP28mjnya01u:1042": " śāstre yavavidhyarthavāda evaṃ śrūyate - ' yatrānyā oṣadhayo mlāyante,",
    "GSP28mjnya01u:1043": " athaite modamānā ivotiṣṭhanti ' iti /",
    "GSP28mjnya01u:1044": " itarauṣadhivināśakāle 'bhivṛddhirghaśūkeṣu dṛśyate,",
    "GSP28mjnya01u:1045": " na tu priyaṅguṣu /",
    "GSP28mjnya01u:1046": " teṣāmitarauṣadhiparipākātpūrve pacyamānatvāt /",
    "GSP28mjnya01u:1047": " vārāhopānadvidhyarthavādaśrcaivaṃ bhavati - ' varāhaṃ gāvo 'nudhāvanti ' iti /",
    "GSP28mjnya01u:1048": " gavāmanudhāvanaṃ śūkare saṃbhavati na tu kṛṣṇaśakunau /",
    "GSP28mjnya01u:1049": " tasmāddīrghaśūkdiryavādiśabdārthaḥ /",
    "GSP28mjnya01u:1050": " atra vārtikakāraḥ pīluśabdamudājahāra /",
    "GSP28mjnya01u:1051": " taṃ ca mlecchā hastini prayuñjate,",
    "GSP28mjnya01u:1052": " āryāstu vṛkṣe /",
    "GSP28mjnya01u:1053": " tatrāviplutavyavahārasyār''yeṣu saṃbhavādvṛkṣa eva pīluśabdārthaḥ // MJaiNyC_1,2.14-15 //",
    "GSP28mjnya01u:1054": " START MJaiNy 1,3.16",
    "GSP28mjnya01u:1055": " asminnevādhikaraṇe gurumatamāha -",
    "GSP28mjnya01u:1056": " yavādyarthānirṇayena tadvākyaṃ na prameti cet /",
    "GSP28mjnya01u:1057": " na śāstrasya balitvena tatprasiddhyār'thanirṇayāt // MJaiNy_1,3.16 // @------------------",
    "GSP28mjnya01u:1058": " spaṣṭo 'rthaḥ // MJaiNyC_1,2.16 //",
    "GSP28mjnya01u:1059": " START MJaiNy 1,3.17-18",
    "GSP28mjnya01u:1060": " asminnevādhikaraṇe vārtikakāramatena varṇakāntaramāracayati -",
    "GSP28mjnya01u:1061": " yo mātulavivāhādau śiṣṭācāraḥ sa mā na vā /",
    "GSP28mjnya01u:1062": " itarācāravanmātvamamātvaṃ smartabādhanāta // MJaiNy_1,3.17 //",
    "GSP28mjnya01u:1063": " smṛtimūlo hi sarvatra śiṣṭācārastato 'tra ca /",
    "GSP28mjnya01u:1064": " anumeyā smṛtiḥ smṛtyā bādhyā pratyakṣayā tu sā // MJaiNy_1,3.18 // @------------------",
    "GSP28mjnya01u:1065": " keṣuciddakṣiṇadeśeṣu mātulasya duhitaraṃ śiṣṭāḥ pariṇayanti /",
    "GSP28mjnya01u:1066": " so 'yamāyāraḥ pramāṇaṃ,",
    "GSP28mjnya01u:1067": " śiṣṭācāratvāt ,",
    "GSP28mjnya01u:1068": " holākādyācāravat , iti cet / na /",
    "GSP28mjnya01u:1069": " smṛtiviruddhatvena kālātyayāpadiṣṭatvāt /",
    "GSP28mjnya01u:1070": " tathā ca smṛtiḥ-",
    "GSP28mjnya01u:1071": " “mātulasya sutāmūḍhvā mātṛgotrāṃ tathaiva ca /",
    "GSP28mjnya01u:1072": " samānapravarāṃ caiva tyaktvā cāndrāyaṇaṃ caret” // iti /",
    "GSP28mjnya01u:1073": " na ca smṛtyācārayormūlavaidānumāpakasāmyātsamabalatvamiti śaṅkanīyam /",
    "GSP28mjnya01u:1074": " holākādisadācārasya manvādismṛtivadvedānumāpakatvāyogāt /",
    "GSP28mjnya01u:1075": " nahīdānīntanāḥ śiṣṭā manvādivaddeśakālaviprakṛṣṭaṃ vedaṃ divyajñānena sākṣātkartu śaknuvanti /",
    "GSP28mjnya01u:1076": " yena śiṣṭacāro mūlavedamanumāpayet /",
    "GSP28mjnya01u:1077": " śaknoti ca yaḥ kopi śiṣṭo yatra kvāpi deśaviśeṣe kālaviśeṣe ca yaṃ kañcanāpi holākādyācarasya mūlabhūtaṃ smṛtigranthamavalokayitum /",
    "GSP28mjnya01u:1078": " tasmācchiṣṭācāreṇa smṛtirevānumātuṃ śakyate,",
    "GSP28mjnya01u:1079": " natu śrutiḥ /",
    "GSP28mjnya01u:1080": " anumitā ca smṛtirvirūddhayā pratyakṣayā smṛtyā bādhyate /",
    "GSP28mjnya01u:1081": " ata evā'huḥ-",
    "GSP28mjnya01u:1082": " “ācārāttu smṛtiṃ jñātvā smṛtiśrca śrutikalpamam /",
    "GSP28mjnya01u:1083": " tena dvayantaritaṃ teṣāṃ prāmāṇyaṃ viprakaṣyate” // iti /",
    "GSP28mjnya01u:1084": " tasmādīdṛśasyā'cārasyāprāmāṇyamabhyupeyam // MJaiNyC_1,2.17-18 //",
    "GSP28mjnya01u:1085": " START MJaiNy 1,3.19",
    "GSP28mjnya01u:1086": " tatraivāparaṃ varṇakamāracayati -",
    "GSP28mjnya01u:1087": " laukiko vākyago vār'thastrivṛdādeḥ samatvataḥ /",
    "GSP28mjnya01u:1088": " ubhau vidhyarthavādaikavākyatvādastvihāntimaḥ // MJaiNy_1,3.19 // @------------------",
    "GSP28mjnya01u:1089": " 'trivṛdvahiṣpavamānam' iti śrutau vivṛcchabdasya traiguṇyaṃ lokasiddhor'thaḥ /",
    "GSP28mjnya01u:1090": " vākyaśeṣādṛktrayātmakeṣu triṣu sūkteṣvavasthitānāṃ bahiṣpavamānātmakastotraniṣpādanakṣamāṇām ' upāsmai gāyatā naraḥ ' -- ityādīnāmṛcāṃ navakamarthaḥ",
    "GSP28mjnya01u:1091": " tatra dharmaniṇaye vedasya prabalatve 'pi padapadārthanirṇaye lokavedayoḥ samānabalatvādubhāvapyarthau vikalpeva grahītavyāviti cet /",
    "GSP28mjnya01u:1092": " maivam /",
    "GSP28mjnya01u:1093": " laukikārthasvīkārapakṣe vidhivākyer'thastraiguṇyam,",
    "GSP28mjnya01u:1094": " arthavādavākye stotriyāṇāmṛcāṃ navakam ,",
    "GSP28mjnya01u:1095": " ityevaṃ vidhyarthavādayorvaiyadhikaraṇyādekavākyatvaṃ na syāt /",
    "GSP28mjnya01u:1096": " ata ekavākyatvāya stotriyāṇāṃ navakamityeva vidhivākye niyator'thaḥ // MJaiNyC_1,2.19 //",
    "GSP28mjnya01u:1097": " (ṣaṣṭhe mlecchaprasiddhārthaprāmāṇyādhikaraṇe sūtram)",
    "GSP28mjnya01u:1098": " coditaṃ tu pratīyetāvirodhāt pramāṇena / Jaim_1,3.10 /",
    "GSP28mjnya01u:1099": " START MJaiNy 1,3.20-21",
    "GSP28mjnya01u:1100": " ṣaṣṭhādhikaraṇamāracayati -",
    "GSP28mjnya01u:1101": " kalpyaḥ pikādiśabdārtho grāhyo vā mleccharūḍhitaḥ /",
    "GSP28mjnya01u:1102": " kalpya āryoṣvasiddhatvādanāryāṇānamādarāt // MJaiNy_1,3.20 //",
    "GSP28mjnya01u:1103": " grāhya mlocchaprasiddhistu virodhādarśane sati /",
    "GSP28mjnya01u:1104": " pikanemādiśabdānāṃ kokilādyarthatā tataḥ // MJaiNy_1,3.21 // @------------------",
    "GSP28mjnya01u:1105": " āryāḥ pikādiśabdaṃ na kvāpyarthe prayuñjate,",
    "GSP28mjnya01u:1106": " mlecchāśrca na pramāṇabhūtāḥ /",
    "GSP28mjnya01u:1107": " tasmānnigamanirūktavyākaraṇaiḥ pikanemādiśabdānāmarthaḥ kalpanīya iti cet /",
    "GSP28mjnya01u:1108": " maivam /",
    "GSP28mjnya01u:1109": " āryaprasiddhivirodhasyādṛṣṭatvenedṛśe viśaya mlecchaprasiddherapyādaraṇīyatvāt /",
    "GSP28mjnya01u:1110": " kalpyamānādabyavasthitādarthādvare mleccharūḍhiḥ /",
    "GSP28mjnya01u:1111": " yatredṛśyā api rūḍherabhāvastatra nirūktādayaśrcaritārthāḥ /",
    "GSP28mjnya01u:1112": " tasmādanārya prasiddhyā pikaḥ kokilaḥ,",
    "GSP28mjnya01u:1113": " nemaśabdor'dhavācī ,",
    "GSP28mjnya01u:1114": " tāmarasaśabdaḥ padmavācī,",
    "GSP28mjnya01u:1115": " ityevaṃ draṣṭavyam // MJaiNyC_1,2.20-21 //",
    "GSP28mjnya01u:1116": " START MJaiNy 1,3.22",
    "GSP28mjnya01u:1117": " asminnevādhikaraṇe gurumatamāha -",
    "GSP28mjnya01u:1118": " arthābodhādapramāṇaṃ pikālambhanacodanā /",
    "GSP28mjnya01u:1119": " maivaṃ mlecchaprasiddhyāpi tabdodhādaviruddhayā // MJaiNy_1,3.22 // @------------------",
    "GSP28mjnya01u:1120": " spaṣṭo 'rthaḥ // MJaiNyC_1,2.22 //",
    "GSP28mjnya01u:1121": " (saptame kalpasūtrāsvataḥ prāmāṇyādhikaraṇe sūtrāṇi 11 - 14 ) /",
    "GSP28mjnya01u:1122": " prayogaśāstram iti cet / Jaim_1,3.11 /",
    "GSP28mjnya01u:1123": " nāsaṃniyamāt / Jaim_1,3.12 /",
    "GSP28mjnya01u:1124": " avākyaśeṣāc ca / Jaim_1,3.13 /",
    "GSP28mjnya01u:1125": " sarvatra ca prayogāt saṃnidhānaśāstrāc ca / Jaim_1,3.14 /",
    "GSP28mjnya01u:1126": " START MJaiNy 1,3.23-24",
    "GSP28mjnya01u:1127": " saptamādhikaraṇamāracayati -",
    "GSP28mjnya01u:1128": " apauruṣeyāḥ kalpādyāḥ kṛtrimā vā na kṛtrimāḥ /",
    "GSP28mjnya01u:1129": " śrutismatyordharmabuddheḥ svato mātvaṃ yataḥ samam // MJaiNy_1,3.23 //",
    "GSP28mjnya01u:1130": " puṃnāmokteḥ pauruṣeyāḥ kāṭhakādyasamatvataḥ /",
    "GSP28mjnya01u:1131": " tatropalebhire kecidāpastambādikartṛtām // MJaiNy_1,3.24 // @------------------",
    "GSP28mjnya01u:1132": " baudhāyanāpastambā śrvalāyanakātyāyanādināmāṅkitāḥ kalparsūtragranthāḥ,",
    "GSP28mjnya01u:1133": " nigamaniruktādiṣaḍaṅgagranthāḥ,",
    "GSP28mjnya01u:1134": " manvādismṛtayaśrcāṣauruṣeyāḥ,",
    "GSP28mjnya01u:1135": " dharmabuddhijanakatvāt, vedavat /",
    "GSP28mjnya01u:1136": " na ca mūlapramāṇasāpekṣatvena vedavaiṣamyamiti śaṅkanīyam /",
    "GSP28mjnya01u:1137": " utpannāyā buddheḥ svataḥ- prāmāṇyāṅgīkāreṇa nirapekṣatvāt /",
    "GSP28mjnya01u:1138": " maivam /",
    "GSP28mjnya01u:1139": " uktānumānasya kālātyayāpadiṣṭatvāt /",
    "GSP28mjnya01u:1140": " baudhāyanasūtram ,",
    "GSP28mjnya01u:1141": " āpastambasūtram,",
    "GSP28mjnya01u:1142": " ityevaṃ puruṣanāmnā te granthā ucyante /",
    "GSP28mjnya01u:1143": " na ca kāṭhakādisamākhyavatpravacananimittatvaṃ yuktam /",
    "GSP28mjnya01u:1144": " tadgranthanirmāṇakāle tadānīntanaiḥ kaiśrcidupalabdhatvāt /",
    "GSP28mjnya01u:1145": " taccāvicchinnapāramparyeṇānuvartate /",
    "GSP28mjnya01u:1146": " tataḥ kālidāsādigranthavatpauruṣeyāḥ /",
    "GSP28mjnya01u:1147": " tathāpi vedamūlatvātpramāṇam // MJaiNyC_1,2.23-24 //",
    "GSP28mjnya01u:1148": " START MJaiNy 1,3.25",
    "GSP28mjnya01u:1149": " atraiva gurumatamāha -",
    "GSP28mjnya01u:1150": " kalpe sarvatithau darśakāryatokteḥ śrutirna mā /",
    "GSP28mjnya01u:1151": " na kalpe sādhyavedatvaprahāṇāddurbalatvataḥ // MJaiNy_1,3.25 // @------------------",
    "GSP28mjnya01u:1152": " sarvatithau darśayāgakartavyatāṃ kalpasūtrakāra āha -“sarvāsu tithiṣvamāvāsyā kartavyā“iti /",
    "GSP28mjnya01u:1153": " śrutistvamāvāsyāyāmeva tithau kartavyatāṃ brūte /",
    "GSP28mjnya01u:1154": " tataḥ kalpasūtrarūpeṃṇa vedena viruddhatvādiyaṃ śrutirna mānamiti cet /",
    "GSP28mjnya01u:1155": " maivam /",
    "GSP28mjnya01u:1156": " kalpasya vedatvaṃ nādyāpi siddham /",
    "GSP28mjnya01u:1157": " kintu yatnena sādhyam /",
    "GSP28mjnya01u:1158": " na ca tatsādhayituṃ śakyam /",
    "GSP28mjnya01u:1159": " pauruṣeyatvasya samākhyayā tatkarturupalambhena ca sādhitatvāt /",
    "GSP28mjnya01u:1160": " ataḥ kalpasūtrasya durbalatayā na śruteraprāmāṇyam // MJaiNyC_1,2.25 //",
    "GSP28mjnya01u:1161": " (aṣṭame holākādhikaraṇe sūtrāṇi 14 - 23)",
    "GSP28mjnya01u:1162": " anumānavyavasthānāt tatsaṃyuktaṃ pramāṇaṃ syāt / Jaim_1,3.15 /",
    "GSP28mjnya01u:1163": " api vā sarvadharmaḥ syāt tannyāyatvād vidhānasya / Jaim_1,3.16 /",
    "GSP28mjnya01u:1164": " darśanād viniyogaḥ syāt / Jaim_1,3.17 /",
    "GSP28mjnya01u:1165": " liṅgābhāvāc ca nityasya / Jaim_1,3.18 /",
    "GSP28mjnya01u:1166": " ākhyā hi deśasaṃyogāt / Jaim_1,3.19 /",
    "GSP28mjnya01u:1167": " na syād deśāntareṣv iti cet / Jaim_1,3.20 /",
    "GSP28mjnya01u:1168": " syādyogākhyā hi māthuravat / Jaim_1,3.21 /",
    "GSP28mjnya01u:1169": " karmadharmo vā pravaṇavat / Jaim_1,3.22 /",
    "GSP28mjnya01u:1170": " tulyaṃ tu kartṛdharmeṇa / Jaim_1,3.23 /",
    "GSP28mjnya01u:1171": " START MJaiNy 1,3.26",
    "GSP28mjnya01u:1172": " aṣṭamādhikaraṇamācarayati --",
    "GSP28mjnya01u:1173": " holākādervyavasthā syātsādhāraṇyamutāgrimaḥ /",
    "GSP28mjnya01u:1174": " deśabhedena dṛṣṭatvātsāmyaṃ mūlasamatvataḥ // MJaiNy_1,3.26 // @------------------",
    "GSP28mjnya01u:1175": " holākādiśiṣṭācārāṇāṃ hārītādismṛtiviśeṣāṇāṃ cānuṣṭhātṛpuruṣabhedena vyavasthitaṃ prāmāṇyam /",
    "GSP28mjnya01u:1176": " kutaḥ /",
    "GSP28mjnya01u:1177": " deśaviśeṣe teṣāṃ dṛṣṭatvāt /",
    "GSP28mjnya01u:1178": " holākādayaḥ prācyaireva kriyante /",
    "GSP28mjnya01u:1179": " vasantotsavo holākā /",
    "GSP28mjnya01u:1180": " āhnīnaibukādayo dākṣiṇātyai svasvakulāgataṃ karañjārkādisthāvaradevatāpūjādikamāhnīnaibukaśabdenocyate /",
    "GSP28mjnya01u:1181": " udvṛṣabhayajñādaya udīcyaiḥ /",
    "GSP28mjnya01u:1182": " jyeṣṭhamāsasya paurṇamāsyāṃ balīvardānabhyarcya dhāvayanti so 'yamudvṛṣabhayajñaḥ /",
    "GSP28mjnya01u:1183": " evaṃ hārītādismṛtiḥ kācitkvaciddeśaviśeṣe dṛśyate /",
    "GSP28mjnya01u:1184": " tasmādvyavasthitaṃ prāmāṇyamiti cet /",
    "GSP28mjnya01u:1185": " maivam /",
    "GSP28mjnya01u:1186": " tanmūlatvenānumitasya vedasya sarvasādhāraṇatvena teṣāmapi sarvasādhāraṇatvāt // MJaiNyC_1,2.26 //",
    "GSP28mjnya01u:1187": " START MJaiNy 1,3.27",
    "GSP28mjnya01u:1188": " atraiva gurumatamāha -",
    "GSP28mjnya01u:1189": " prācyādipadayuktāyāḥ śruteranumitau pade /",
    "GSP28mjnya01u:1190": " arthābodhādamātvaṃ cenna sāmānyāmumānataḥ // MJaiNy_1,3.27 // @------------------",
    "GSP28mjnya01u:1191": " prācyādibhirvyavasthayā holākādiṣvanuṣṭhīyamāneṣu tanmūlaśrutirapi prācyādipadayuktaivānumātavyā /",
    "GSP28mjnya01u:1192": " tatra prācyādipadasyārtho na budhyate /",
    "GSP28mjnya01u:1193": " ye puruṣāḥ kañcitkālaṃ prācyāṃ nivasanti ,",
    "GSP28mjnya01u:1194": " ta eva kālāntare pratīcyāṃ nivasanta upalabhyante /",
    "GSP28mjnya01u:1195": " tatra śrautaprācyādipadasyārthābodhādapramāṇaṃ śrutiriti cet /",
    "GSP28mjnya01u:1196": " maivam /",
    "GSP28mjnya01u:1197": " anuṣṭhānasāmānyasya mūlaśrutikalpakatvāt /",
    "GSP28mjnya01u:1198": " ataḥ prācyādipadarāhitye satyarthabodhādanumitā śrutiḥ pramāṇam // MJaiNyC_1,2.27 //",
    "GSP28mjnya01u:1199": " (navame sādhupadaprayuktyadhikaraṇe sūtrāṇi 24 - 29 )",
    "GSP28mjnya01u:1200": " prayogotpatyaśāstratvāc chabdeṣu na vyavasthā syāt / Jaim_1,3.24 /",
    "GSP28mjnya01u:1201": " śabde prayatnaniṣpatter aparādhasya bhāgitvam / Jaim_1,3.25 /",
    "GSP28mjnya01u:1202": " anyāyaś cānekaśabdatvam / Jaim_1,3.26 /",
    "GSP28mjnya01u:1203": " tatra tattvam abhiyogaviśeṣāt syāt / Jaim_1,3.27 /",
    "GSP28mjnya01u:1204": " tadaśaktiś cānurūpatvāt / Jaim_1,3.28 /",
    "GSP28mjnya01u:1205": " eka deśatvāc ca vibhāktivyatyaye syāt / Jaim_1,3.29 /",
    "GSP28mjnya01u:1206": " START MJaiNy 1,3.28-29",
    "GSP28mjnya01u:1207": " navamādhikaraṇamāracayati -",
    "GSP28mjnya01u:1208": " gogāvyādiṣu sādhutve prayoge vā na kaśrcana /",
    "GSP28mjnya01u:1209": " niyamo 'trāsti bā nāsti vyākṛtermūlavarjanāt // MJaiNy_1,3.28 //",
    "GSP28mjnya01u:1210": " sādhūneva prayuñjīta gavādyā eva sādhavaḥ /",
    "GSP28mjnya01u:1211": " ityasti niyamaḥ pūrvapūrvavyākṛtimūlataḥ // MJaiNy_1,3.29 // @------------------",
    "GSP28mjnya01u:1212": " vyākaraṇābhijñaiḥ sāsnādimadvastuni 'gauḥ ' ityeṣa śabdaḥ prayujyate /",
    "GSP28mjnya01u:1213": " tadanabhijñaistu svasvadeśīyabhāṣāmanusṛtya gāvī,",
    "GSP28mjnya01u:1214": " goṇī,",
    "GSP28mjnya01u:1215": " gopotalikā,",
    "GSP28mjnya01u:1216": " ityevamādayaḥ śabdaḥ prayujyante /",
    "GSP28mjnya01u:1217": " tatra - 'īdṛṣa eva śabdaḥ sādhuḥ,",
    "GSP28mjnya01u:1218": " nedṛśaḥ ' -- ityasminnarthe niyāmakaṃ nāsti /",
    "GSP28mjnya01u:1219": " tathā yoge 'pi tannāsti - ' īdṛśa eva śabdaḥ prayoktavyaḥ ,",
    "GSP28mjnya01u:1220": " nedṛśaḥ ' iti na tāvadvṛddhavyavahāro niyāmakaḥ /",
    "GSP28mjnya01u:1221": " tasya sarveṣu śabdeṣu samānatvāt /",
    "GSP28mjnya01u:1222": " nāpi vyākaraṇasmṛtirniyāmikā /",
    "GSP28mjnya01u:1223": " tasyā nirmūlatvenāpramāṇatvāt /",
    "GSP28mjnya01u:1224": " na hyabhiyuktaprayogastanmūlama /",
    "GSP28mjnya01u:1225": " anyonyāśrayatvaprasaṅgāt /",
    "GSP28mjnya01u:1226": " vyākaraṇasmṛteḥ prāmāṇyasiddhau tadanusāreṇa prayoktṝṇāmamiyuktatvasiddhiḥ /",
    "GSP28mjnya01u:1227": " tatsiddhau tatprayogamūlatayā vyākaraṇasya prāmāṇyam /",
    "GSP28mjnya01u:1228": " tasmānnāsti sādhutvaprayogayorniyamaḥ , iti prāpte --",
    "GSP28mjnya01u:1229": " brūmaḥ- ' sādhūneva prayuñjati,",
    "GSP28mjnya01u:1230": " na tvapabhraṃśān ' ityasti niyamaḥ /",
    "GSP28mjnya01u:1231": " ubhayatra krameṇa doṣaguṇavādinorvedavākyayoḥ śravaṇāt /",
    "GSP28mjnya01u:1232": " “ekaḥ śabdaḥ samyagjñātaḥ suprayuktaḥ svarge loke kāmadhugbhavati“iti guṇavākyam /",
    "GSP28mjnya01u:1233": " “tasmādbrāhmaṇena na mlecchitavai ' nāpabhāṣitavai ,",
    "GSP28mjnya01u:1234": " mleccho ha vā eṣa yadapaśabdaḥ“iti doṣavākyam /",
    "GSP28mjnya01u:1235": " yathā prayoge niyamastathā sādhutve 'pi niyamo draṣṭavyaḥ - 'gavādyā eva sādhavaḥ,",
    "GSP28mjnya01u:1236": " na tu gāvyādayaḥ ' iti /",
    "GSP28mjnya01u:1237": " asminnarthe vyākaraṇasya niyāmakatvāt /",
    "GSP28mjnya01u:1238": " na ca nirmūlatvam ,",
    "GSP28mjnya01u:1239": " pūrvapūrvavyākaraṇasya tanmūlatvāt /",
    "GSP28mjnya01u:1240": " etadevābhipretyoktam - ' tatra yūpādhikaraṇavadvyākaraṇaparamparānāditvādanupālambhaḥ ' iti vyākaraṇa prāmāṇyaṃ vedenaiva sākṣādupanyastam /",
    "GSP28mjnya01u:1241": " tathā'cārthavaṇikā āmananti -“dve vidye veditavye iti ha sma yadbrahmavido vadanti parā caivāparā ca /",
    "GSP28mjnya01u:1242": " tatrāparā - ṛgvedo yajurvedaḥ sāmavedo 'tharvavedaḥ śikṣā kalpo vyākaraṇaṃ niruktaṃ chando jyotiṣama“iti /",
    "GSP28mjnya01u:1243": " taittirīyakabrāhmaṇe 'pi vyākaraṇasyopādeyatā śrūyate - 'vāgvai parācyavyākṛtāvadat /",
    "GSP28mjnya01u:1244": " te devā indramabruvan - 'imāṃ no vācaṃ vyākuru,",
    "GSP28mjnya01u:1245": " iti tāmindro madhyato 'pakramya vyākarot /",
    "GSP28mjnya01u:1246": " tasmādiyaṃ vyākṛtā vāgudyate ' iti /",
    "GSP28mjnya01u:1247": " vyākartāraśrca pāṇinikātyāyanapatañjalayo manvādisamānāḥ /",
    "GSP28mjnya01u:1248": " tasmātsādhūnāmeva prayoge gavādīnāmeva sādhutve vyākaraṇasmṛtiḥ pramāṇam // MJaiNyC_1,2.28-29 //",
    "GSP28mjnya01u:1249": " START MJaiNy 1,3.30",
    "GSP28mjnya01u:1250": " atraiva gurumatamāha -",
    "GSP28mjnya01u:1251": " aśrvālambhanaśāstrasya dantyatālavyasaṃśayāt /",
    "GSP28mjnya01u:1252": " amātve 'dantyanirṇītirāptoktavyākṛterbalāt // MJaiNy_1,3.30 // @------------------",
    "GSP28mjnya01u:1253": " “aśrvamālabheta“ityatrākāravakārayormadhyavartino varṇasya dantyatve ' svaṃ dhanam ,",
    "GSP28mjnya01u:1254": " tadrahitaṃ daridramālabheta' ityartho bhavati /",
    "GSP28mjnya01u:1255": " tālavyatve turaṅgamavācitvam /",
    "GSP28mjnya01u:1256": " tataḥ saṃśayādaprāmāṇyamiti cet / na /",
    "GSP28mjnya01u:1257": " vyākaraṇānusāreṇa“aśū vyāptau“ityasmāddhātorauṇādike vapratyaye sati tālavyatvanirṇayāt /",
    "GSP28mjnya01u:1258": " tasmādaśrvālambhanaśāstraṃ pramāṇam // MJaiNyC_1,2.30 //",
    "GSP28mjnya01u:1259": " (daśame lokavedayoḥ śabdaikyādhikaraṇa ākṛtyadhikaraṇe vā sūtrāṇi 30 - 35) /",
    "GSP28mjnya01u:1260": " prayogacodanābhāvād arthaikatvam avibhāgāt / Jaim_1,3.30 /",
    "GSP28mjnya01u:1261": " adravyaśabdatvāt / Jaim_1,3.31 /",
    "GSP28mjnya01u:1262": " anyadarśanāc ca / Jaim_1,3.32 /",
    "GSP28mjnya01u:1263": " ākṛtis tu kriyārthatvāt / Jaim_1,3.33 /",
    "GSP28mjnya01u:1264": " na kriyā syād iti cedarthāntare vidhānaṃ na dravyam iti cet / Jaim_1,3.34 /",
    "GSP28mjnya01u:1265": " tadarthatvāt prayogasyāvibhāgaḥ / Jaim_1,3.35 /",
    "GSP28mjnya01u:1266": " START MJaiNy 1,3.31-32",
    "GSP28mjnya01u:1267": " daśamādhikaraṇe prathamaṃ varṇakamācarayati -",
    "GSP28mjnya01u:1268": " loke padāpadārthau yau na tau vede 'thavātra tau /",
    "GSP28mjnya01u:1269": " rūpabhedātpadaṃ bhinnamuttānādibhidā sphuṭā // MJaiNy_1,3.31 //",
    "GSP28mjnya01u:1270": " varṇaikatvātpadaikatvaṃ kvācitkī rūpabhinnatā /",
    "GSP28mjnya01u:1271": " prāyikeṇa padaikyena tadarthaikyaṃ tathāvidham // MJaiNy_1,3.32 // @------------------",
    "GSP28mjnya01u:1272": " vaidikau padapadārthau laukikābhyāṃ padapadārthābhyāmanyau /",
    "GSP28mjnya01u:1273": " kutaḥ /",
    "GSP28mjnya01u:1274": " rūpabhedāt /",
    "GSP28mjnya01u:1275": " pade tāvadrūpabhedo dṛśyate /",
    "GSP28mjnya01u:1276": " ātmaśabda ākārāditvena loke niyataḥ /",
    "GSP28mjnya01u:1277": " vede tu kvacidākārarahitaḥ paṭhyate -“prayataṃ purūṣaṃ tmanā“iti /",
    "GSP28mjnya01u:1278": " 'brāhmaṇāḥ ' iti loke /",
    "GSP28mjnya01u:1279": " vede tvanyathā paṭhyate -“brāhmaṇāsaḥ pitaraḥ somyāsaḥ“iti /",
    "GSP28mjnya01u:1280": " arthabhedo 'pi sphuṭaḥ /",
    "GSP28mjnya01u:1281": " uttānā vai devagavā vahanti“iti śrūyate - devebhyo vanaspate havīṃṣi hiraṇyaparṇa pradivaste artham“iti /",
    "GSP28mjnya01u:1282": " tasmāt ' lokavedayoḥ padapadārthāvanyau ' iti prāpte -",
    "GSP28mjnya01u:1283": " brūmaḥ- ya eva laukikāḥ padārthāḥ,",
    "GSP28mjnya01u:1284": " ta eva vaidikāḥ /",
    "GSP28mjnya01u:1285": " tathā hi - varṇānāṃ tāvannityatvaṃ prathamapāde sādhitam /",
    "GSP28mjnya01u:1286": " yathā prayoktṝṇāṃ puruṣāṇāṃ bhede 'pyekaikasya puruṣasya bahukṛtva uccāraṇabhede 'pi ' ta evāmī varṇāḥ ' iti pratyabhijñānādvarṇaikyam /",
    "GSP28mjnya01u:1287": " tathā ' yāni loke gavādipadāni ,",
    "GSP28mjnya01u:1288": " tānyeva vede 'dhīyamānāni ' ityavādhitapratyabhijñayā padaikatvamabhyupeyam /",
    "GSP28mjnya01u:1289": " ' tmanā, devāsaḥ ' ityādipadabhedastu kvācitkaḥ /",
    "GSP28mjnya01u:1290": " naitāvatā bahutarapratyabhijñāvagataṃ padaikyamapoḍhuṃ śakyam /",
    "GSP28mjnya01u:1291": " anyathā 'so 'yaṃ devadattaḥ ' iti pratyabhijñātaṃ devadattaikyamapi deśādibhedamātreṇāpodyeta /",
    "GSP28mjnya01u:1292": " padaikye cārthaikatvamavaśyaṃbhāvi /",
    "GSP28mjnya01u:1293": " anyathā vede pṛthagvyutpattyabhāvādabodhakatvaṃ prasajyeta /",
    "GSP28mjnya01u:1294": " etadevābhipretyoktam -",
    "GSP28mjnya01u:1295": " “lokāvagatasāmarththaḥ śabde vede 'pi bodhakaḥ“iti /",
    "GSP28mjnya01u:1296": " svaruyūpāhavanīyāndiśabdānāṃ tadarthānāṃ cālaukikatve 'pi prasiddhapadasamabhivyāhārādva yuptattiḥ saṃbhavati /",
    "GSP28mjnya01u:1297": " uttānavahanādikaṃ tvarthavādaḥ /",
    "GSP28mjnya01u:1298": " astu vā tathāvahanam ,",
    "GSP28mjnya01u:1299": " tathāpyuttānādiśābdāstadarthāśrca lokaprasiddhā eva /",
    "GSP28mjnya01u:1300": " tasmādya eva laukikāḥ padapadārthāsta eva vaidikāḥ // MJaiNyC_1,2.31-32 //",
    "GSP28mjnya01u:1301": " START MJaiNy 1,3.33-34",
    "GSP28mjnya01u:1302": " dvitīyavarṇakamāracayati -",
    "GSP28mjnya01u:1303": " vyaktirṃvrīhyādiśabdārtha ākṛtirvā kriyānvayāt /",
    "GSP28mjnya01u:1304": " vyaktirvyutpattivelāyāmākṛtyā sopalakṣyate // MJaiNy_1,3.33 //",
    "GSP28mjnya01u:1305": " śaktigrahādiyuktibhya ākṛterarthatocitā /",
    "GSP28mjnya01u:1306": " ktiyāparyavasānāya vyaktistatropalakṣyatām // MJaiNy_1,3.34 // @------------------",
    "GSP28mjnya01u:1307": " “vrīhīnavahanti” “paśumālabheta” “gāmānayā” “brāhmaṇo na hantavyaḥ“ityādiprayogeṣu vrīhyādiśabdānāṃ vyaktirarthaḥ /",
    "GSP28mjnya01u:1308": " kutaḥ /",
    "GSP28mjnya01u:1309": " avahananādikriyābhirvyakteranvetuṃ śakyatvāt /",
    "GSP28mjnya01u:1310": " nahyākṛtiravahantumālabdhumānetuṃ vā yogyā /",
    "GSP28mjnya01u:1311": " nanvānantyavyabhicārābhyāṃ na vyaktau vyutpattiḥ saṃbhavati /",
    "GSP28mjnya01u:1312": " anantā hi vyaktayaḥ /",
    "GSP28mjnya01u:1313": " atītānāgatānāmanekadeśavartināṃ gavāmiyattāyā anavadhāraṇāt /",
    "GSP28mjnya01u:1314": " kiñca śullavyaktau vyutpanno gośabdaḥ kṛṣṇavyaktau prayujyamānaḥ svārthe vyabhicaret /",
    "GSP28mjnya01u:1315": " tatra kathaṃ vyutpattiriti cet /",
    "GSP28mjnya01u:1316": " evaṃ tarhi vyutpattikāle sā vyaktirākṛtyopalakṣyatāmiti prāpte -",
    "GSP28mjnya01u:1317": " brūmaḥ- anvayavyatirekābhyāmākṛteḥ śaktigrahaṇanimittatvācchābdārthatvaṃ tasyā evocitam /",
    "GSP28mjnya01u:1318": " kiñca gośabda uccārite vyaktivādinaḥ saṃśayo bhavet /",
    "GSP28mjnya01u:1319": " tasmādākṛterevābhidheyatvam /",
    "GSP28mjnya01u:1320": " yadyākṛtāvavahananādikriyā na paryavasyettarhi vyaktistatropalakṣaṇīyā /",
    "GSP28mjnya01u:1321": " kiñca“śyonarcittaṃ cinvīta“ityādāvākṛtereva sādṛśyapratiyogitayā kāryānvayo dṛśyate /",
    "GSP28mjnya01u:1322": " tasmāt - ākṛtiḥ śabdārthaḥ // MJaiNyC_1,2.33-34 //",
    "GSP28mjnya01u:1323": " START MJaiNy 1,3.35",
    "GSP28mjnya01u:1324": " atraiva gurumatamāha -",
    "GSP28mjnya01u:1325": " gavādicodanā no mā jātivyaktyoranirṇayāt /",
    "GSP28mjnya01u:1326": " ānantyavyabhicārābhyāṃ na vyaktiriti nirṇayaḥ // MJaiNy_1,3.35 // @------------------",
    "GSP28mjnya01u:1327": " spaṣṭo 'rthaḥ // MJaiNyC_1,2.35 //",
    "GSP28mjnya01u:1328": " iti śrīmādhavīye jaiminīyanyāyamālāvistare prathamādhyāyasya tṛtīyaḥ pādaḥ",
    "GSP28mjnya01u:1329": " (atha caturthaḥ pādaḥ)",
    "GSP28mjnya01u:1330": " (prathama udbhidādiśabdānāṃ yāganāmatayā prāmāṇyādhikaraṇe sūtram)",
    "GSP28mjnya01u:1331": " uktaṃ samāmnāyaidam arthyaṃ tasmāt sarvaṃ tadarthaṃ syāt / Jaim_1,4.1 /",
    "GSP28mjnya01u:1332": " START MJaiNy 1,4.1-2",
    "GSP28mjnya01u:1333": " caturthapādasya prathamādhikaraṇaṃ /",
    "GSP28mjnya01u:1334": " vārtikakāronnītamāracayati -",
    "GSP28mjnya01u:1335": " udbhidādipadaṃ dharme kimamānamuta pramā /",
    "GSP28mjnya01u:1336": " vidhyarthavādamantrāṃśeṣvanantarbhāvato na mā // MJaiNy_1,4.1 //",
    "GSP28mjnya01u:1337": " antarbhāvo vidhāvudbhidā yajeteti dṛśyate /",
    "GSP28mjnya01u:1338": " nāmatvenānvayo vākye vakṣyate 'taḥ pramaiva tat // MJaiNy_1,4.2 // @------------------",
    "GSP28mjnya01u:1339": " “udbhidā yadeta” “balabhidā yajeta” “viśvajitā yajeta“ityevaṃ samāmnāyate /",
    "GSP28mjnya01u:1340": " tatrodbhidādipadaṃ na dharme pramāṇam /",
    "GSP28mjnya01u:1341": " kutaḥ /",
    "GSP28mjnya01u:1342": " pramāṇatvanobhimateṣu triṣu vedavebhāgeṣvanantarbhāvāt /",
    "GSP28mjnya01u:1343": " tathā hi - vidhiḥ sākṣātpramāṇam /",
    "GSP28mjnya01u:1344": " arthavādamantrau tu vidhyanvayena /",
    "GSP28mjnya01u:1345": " tatra na tāvadudbhidādipadaṃ vidhāvantarbhavati /",
    "GSP28mjnya01u:1346": " vidhyartharūpāyā bhāvanāyā aṃśeṣu bhāvyakaraṇetikartavyatārūpeṣu kasyāpyavācakatvāt /",
    "GSP28mjnya01u:1347": " nāpyarthavādatvam /",
    "GSP28mjnya01u:1348": " stutibuddherabhāvāt /",
    "GSP28mjnya01u:1349": " nāpi mantratvam /",
    "GSP28mjnya01u:1350": " uttamapuruṣādīnāṃ mantraliṅgānāmabhāvāt /",
    "GSP28mjnya01u:1351": " tathā coktam -",
    "GSP28mjnya01u:1352": " “uttamāmantraṇāsyantatvāntarūpādyabhāvataḥ /",
    "GSP28mjnya01u:1353": " mantraprasiddhyabhāvācca mantrataiṣāṃ na yujyate” // iti /",
    "GSP28mjnya01u:1354": " “agnaye juṣṭaṃ nirvapāmi“ityuttamapuruṣaḥ /",
    "GSP28mjnya01u:1355": " “agne yaśasvinyaśase samarpaya“ityāmantraṇam /",
    "GSP28mjnya01u:1356": " “urvī cāsi, vasvī cāsi“ityasyantarūpam /",
    "GSP28mjnya01u:1357": " “iṣe tvā, ūrje tvā“iti tvāntarūpam /",
    "GSP28mjnya01u:1358": " ādiśabdeva - āśīrdevatāpratipādanādayaḥ /",
    "GSP28mjnya01u:1359": " evamādyanantarbhāvādamānamiti cet / na /",
    "GSP28mjnya01u:1360": " vidhyaṃśe karaṇe 'ntarbhāvāt /",
    "GSP28mjnya01u:1361": " yadyapi liṅpratyayena samānapadopātto yajidhātvarthaḥ karaṇam tathāpi tasya yajernāmatvenodbhidādipadamanveti /",
    "GSP28mjnya01u:1362": " tasmātpramāṇam // MJaiNyC_1,4.1-2 //",
    "GSP28mjnya01u:1363": " START MJaiNy 1,4.3-4",
    "GSP28mjnya01u:1364": " (dvitīya udbhidādiśabdānāṃ yāganāmadheyatādhikaraṇe sūtram )",
    "GSP28mjnya01u:1365": " api vā nāmadheyaṃ syād yad utpattāv apūrvam avidhāyakatvāt / Jaim_1,4.2 /",
    "GSP28mjnya01u:1366": " dvitīyādhikāraṇamāracayati -",
    "GSP28mjnya01u:1367": " guṇo 'yaṃ nāmadheyaṃ vā khanitre 'sya niruktitaḥ /",
    "GSP28mjnya01u:1368": " jyotiṣṭomaṃ samāśritya paśvarthe guṇacodanā // MJaiNy_1,4.3 //",
    "GSP28mjnya01u:1369": " phalodbhedātsamānaiṣā niruktiryāganāmnyapi /",
    "GSP28mjnya01u:1370": " nāmatvamucitaṃ yāgasāmānādhikaraṇyataḥ // MJaiNy_1,4.4 //",
    "GSP28mjnya01u:1371": " “udbhidā yajeta paśukāmaḥ“ityatra tṛtīyāntenodbhitpadena yor'tho vivakṣitaḥ so 'yaṃ yāge kaścidguṇaḥ syāt /",
    "GSP28mjnya01u:1372": " “daghnājuhoti“ityanena guṇavidhinā samānatvāt /",
    "GSP28mjnya01u:1373": " athocyeta - ' dadhiśabdārtho lokaprasiddhaḥ,",
    "GSP28mjnya01u:1374": " udbhicchabdārthastvaprasiddhaḥ ' iti /",
    "GSP28mjnya01u:1375": " tanna /",
    "GSP28mjnya01u:1376": " rūḍhyabhāve 'pyavayavārthaniruktyā tatprasiddheḥ /",
    "GSP28mjnya01u:1377": " ' udbhidyate bhūmiranena ' iti vyutpattyā khanitravācyasau śabdaḥ /",
    "GSP28mjnya01u:1378": " na cātra paśuphalakaḥ kaścidyāgo vidhīyata iti vācyam /",
    "GSP28mjnya01u:1379": " paśūnāṃ guṇaphalatvāt /",
    "GSP28mjnya01u:1380": " yathā“godohanena paśukāmasya“ityatra paśavo godohanaguṇasya phalam /",
    "GSP28mjnya01u:1381": " tatheha khanitraguṇasya phalamastu /",
    "GSP28mjnya01u:1382": " yadi“camasenāpaḥ praṇayet“iti vihitaṃ prakṛtamapāṃ praṇayanamāśritya godohanaṃ vidhīyate,",
    "GSP28mjnya01u:1383": " tarhyatrāpi“jyotiṣṭomena yajeta ' iti vihitaṃ prakṛtaṃ jyotiṣṭomamāśritya khanitraṃ vidhīyatām /",
    "GSP28mjnya01u:1384": " tasmādguṇavidhiriti prāpte , ----",
    "GSP28mjnya01u:1385": " brūmaḥ- “paśukāmo yajeta“ityasya padadvayasyāyamarthaḥ-- ' paśurupaṃ phalaṃ yāgena kuryāt ' iti /",
    "GSP28mjnya01u:1386": " tatra 'kena yāgena' ityapekṣāyām ' udbhidā ' iti tṛtīyāntaṃ padaṃ yāganāmatvenānveti /",
    "GSP28mjnya01u:1387": " 'udbhidyate paśuphalamanena yāgena ' iti niruktyā nāmatvamudbhitpadasyopapadyate /",
    "GSP28mjnya01u:1388": " evamapi guṇavidhināmadheyatvayoḥ śabdanirvacanasāmyānna nirṇaya iti cet /",
    "GSP28mjnya01u:1389": " maivam /",
    "GSP28mjnya01u:1390": " sāmānādhikaraṇyasya nirṇāyakatvāt /",
    "GSP28mjnya01u:1391": " 'udbhinnāmakena yāgena phalaṃ kuryāt ' ityukte sāmānādhikaraṇyaṃ labhyate /",
    "GSP28mjnya01u:1392": " guṇatve tu ' khanitreṇa sādhyo yo yāgaḥ,",
    "GSP28mjnya01u:1393": " tena '- ityevaṃ vaiyadhikaraṇyaṃ syāt /",
    "GSP28mjnya01u:1394": " yadi 'khanitravatā yāgena ' iti sāmānādhikaraṇyaṃ yojyeta tadā matvarthalakṣaṇā prasajyeta /",
    "GSP28mjnya01u:1395": " tasmādudbhidādipadaṃ nāmadheyam /",
    "GSP28mjnya01u:1396": " ' dadhnā juhoti ' ' vrīhibhiryajeta ' ityādiṣu dravyaviśeṣe dadhyādiśabdānāmatyantarūḍhatayā yāganāmatvāsaṃbhavādagatyā guṇatvamāśritam /",
    "GSP28mjnya01u:1397": " ' somena yajeta ' ityatrāpi ' aprasiddhārthanāmadheyatvakalpanāto varaṃ prasiddhārthadvāreṇa",
    "GSP28mjnya01u:1398": " lakṣaṇāśrayaṇam ' ityabhipretya ' somadravyavatā yāgena ' iti matvarthalakṣaṇā svīkṛtā /",
    "GSP28mjnya01u:1399": " udbhicchabdasya tu lokaprasiddhārthābhāvāduktarītyā nāmatvaṃ yuktam /",
    "GSP28mjnya01u:1400": " prayojanaṃ tu nāmnaḥ sarvatra vyavahāra eva /",
    "GSP28mjnya01u:1401": " na hyantareṇa nāmadheyamṛtvigvaraṇādiṣu ' anenāhaṃ yakṣye ' ityākhyānopāyo laghuḥ kaścidasti /",
    "GSP28mjnya01u:1402": " tasmāt -",
    "GSP28mjnya01u:1403": " udbhidādīkaṃ nāmadheyam // MJaiNyC_1,4.3-4 //",
    "GSP28mjnya01u:1404": " START MJaiNy 1,4.5",
    "GSP28mjnya01u:1405": " atraiva gurumatamāha --",
    "GSP28mjnya01u:1406": " laukike gaṇayāge 'sya vidheḥ sāpekṣateti cet /",
    "GSP28mjnya01u:1407": " niruktyā śrautayāgasya nāmatvānnirapekṣatā // MJaiNy_1,4.5 // @------------------",
    "GSP28mjnya01u:1408": " 'udbhidā yajeta ' ityayaṃ guṇavidhiḥ /",
    "GSP28mjnya01u:1409": " na cāsya kaścicchrauta āśrayo labhyate /",
    "GSP28mjnya01u:1410": " tato laukiko mātṛgaṇayāgādirāśrayatvenāpekṣaṇīyaḥ /",
    "GSP28mjnya01u:1411": " tasminyoge maivam /",
    "GSP28mjnya01u:1412": " pūrvoktaniruktyā śrautayāganāmatve sati nirapekṣatvāt // MJaiNyC_1,4.5 //",
    "GSP28mjnya01u:1413": " START MJaiNy 1,4.6-7",
    "GSP28mjnya01u:1414": " (tṛtīye citrādiśabdānāṃ yāganāmadheyatādhikaraṇe sūtram)",
    "GSP28mjnya01u:1415": " yasmin guṇopadeśaḥ pradhānato 'bhisambandhaḥ / Jaim_1,4.3 /",
    "GSP28mjnya01u:1416": " tṛtīyādhikaraṇamāracayati ---",
    "GSP28mjnya01u:1417": " yaccitrayā yajeteti tadguṇo nāma vā bhavet /",
    "GSP28mjnya01u:1418": " citrastrītvaguṇo rūḍheragnīṣomīyake paśau // MJaiNy_1,4.6 //",
    "GSP28mjnya01u:1419": " dvayorvidhau vākyabhedo vaiśiṣṭye gauravaṃ tataḥ /",
    "GSP28mjnya01u:1420": " syānnāma pṛṣṭhājyabahiṣpavamāneṣu tattathā // MJaiNy_1,4.7 // @------------------",
    "GSP28mjnya01u:1421": " “citrayā yajeta paśukāmaḥ“ityāmnāyate /",
    "GSP28mjnya01u:1422": " tatra citrāśabdo nodbhicchabdavadyaugikaḥ,",
    "GSP28mjnya01u:1423": " kintu rūḍhyā citratvaṃ strītvaṃ cābhidhatte /",
    "GSP28mjnya01u:1424": " tato na pūrvanyāyena nāmatvam /",
    "GSP28mjnya01u:1425": " tathā sati“agnīṣomīyaṃ paśumālabheta“iti vihitaṃ paśuyāgamātraṃ ' yajeta ' ityanena padenānūdya tasminpaśau citratvastrītve guṇau vidhīyete iti prāpte ---",
    "GSP28mjnya01u:1426": " brūmaḥ - citratvaṃ strītvaṃ ceti dvāvetau guṇau /",
    "GSP28mjnya01u:1427": " tayordvayorvidhāne vākyaṃ bhidyeta /",
    "GSP28mjnya01u:1428": " tathā coktam --",
    "GSP28mjnya01u:1429": " “prāpte karmaṇi nāneko bidhātuṃ śakyate guṇaḥ /",
    "GSP28mjnya01u:1430": " aprāpte tu vidhīyante bahavo 'pyekayatnataḥ” // iti /",
    "GSP28mjnya01u:1431": " atha vākyabhedapirahārāya guṇadvayāvīśīṣṭa paśudravyarūpaṃ kārakaṃ vidhīyate tadā gauravaṃ syāt /",
    "GSP28mjnya01u:1432": " tasmāccitrāśabdaḥ pūrvavadyajisāmānādhikaraṇyena yāganāmadheyaṃ bhavati /",
    "GSP28mjnya01u:1433": " citratvaṃ tu tasya vilakṣaṇadravyadvāreṇopapadyate /",
    "GSP28mjnya01u:1434": " ' dadhi, madhu,",
    "GSP28mjnya01u:1435": " ghṛtam ,",
    "GSP28mjnya01u:1436": " āpaḥ,",
    "GSP28mjnya01u:1437": " dhānāḥ,",
    "GSP28mjnya01u:1438": " taṇḍulāḥ,",
    "GSP28mjnya01u:1439": " tatsaṃsṛṣṭaṃ prājāpatyam ' iti dadhyādīni vicitrāṇi pradeyadravyāṇi ṣaḍāmnātāni /",
    "GSP28mjnya01u:1440": " tradetaccitrānāmakasya yāgasyotpattivākyam /",
    "GSP28mjnya01u:1441": " yāgasvarūpabhūtayordadhyādidravyaprajāpatidevatayoratropadiśyamānatvāt /",
    "GSP28mjnya01u:1442": " utpannasya tasya yāgasya ' citrayā yajeta paśukāmaḥ ' ityetatphalavākyam /",
    "GSP28mjnya01u:1443": " evaṃ sati prakṛtārtho labhyate /",
    "GSP28mjnya01u:1444": " agnīṣomīyapaśvanuvādena guṇavidhāne prakṛtahānāprakṛtaprakriye prasajyeyātām /",
    "GSP28mjnya01u:1445": " liṅpratyayasyānuvādakatvāṅgīkārānmukhyo vidhyartho bādhyeta /",
    "GSP28mjnya01u:1446": " tasmāccitrāpadaṃ nāmadheyam /",
    "GSP28mjnya01u:1447": " yathā citrāśabde nāmadheyatvam /",
    "GSP28mjnya01u:1448": " tathā bahiṣpavamānaśabde,",
    "GSP28mjnya01u:1449": " ājyaśabde,",
    "GSP28mjnya01u:1450": " pṛṣṭhaśabde ca tannāmadheyatvaṃ yojanīyam /",
    "GSP28mjnya01u:1451": " evaṃ hi śrūyate -“trivṛddhahiṣpavamānam” “pañcadaśānyājyāni” “saptadaśāni pṛṣṭhāni“iti /",
    "GSP28mjnya01u:1452": " asya vākyatrayasyārtho vivriyate -",
    "GSP28mjnya01u:1453": " sāmagānāmuttarāgranthe tṛcātmakāni sūktānyāmnātāni /",
    "GSP28mjnya01u:1454": " tatra“upāsmai gāyatā naraḥ“ityādyaṃ sūtram /",
    "GSP28mjnya01u:1455": " “davidyutatyā rucā“iti dvitīyam /",
    "GSP28mjnya01u:1456": " “pāvamānasya te kave“iti tṛtīyam /",
    "GSP28mjnya01u:1457": " jyotiṣṭomasya prātaḥ savanānuṣṭhāne teṣu triṣuṃ sūkteṣu gāyatraṃ sāma gātavyam /",
    "GSP28mjnya01u:1458": " tadidaṃ sūktatrayagānasādhyaṃ stotraṃ bahiṣpavamānamityucyate tatrāvasthitānāmṛcāṃ pavamānārthatvāt /",
    "GSP28mjnya01u:1459": " bahiḥ saṃbandhācca /",
    "GSP28mjnya01u:1460": " na khalbidaṃ stotramitarastotravatsadonāmakasya maṇḍapasya madhya audumbaryāḥ stambaśākhāyāḥ saṃnidhau prayujyate,",
    "GSP28mjnya01u:1461": " kintu sadaso bahiḥ prasarpadbhiḥ prayujyate /",
    "GSP28mjnya01u:1462": " tasya ca bahiṣpavamānasya trivṛnnāmakaḥ stomo bhavati /",
    "GSP28mjnya01u:1463": " tasya ca stomasya vidhāyakaṃ brāhmaṇavākkayamevamāmnāyate ---“tisṛbhyo hiṃ karoti sa prathamayā,",
    "GSP28mjnya01u:1464": " tisṛmyo hiṃ karoti sa madhyamayā tisṛbhyo hiṃ karoti sa uttamayā,",
    "GSP28mjnya01u:1465": " uhyatī trivṛto viṣṭutiḥ“iti /",
    "GSP28mjnya01u:1466": " ayamarthaḥ --- ' sūktatrayapaṭhitānāṃ navānāmṛcāṃ gānāntribhiḥ paryāyaiḥ -kartavyam /",
    "GSP28mjnya01u:1467": " tatra prathame paryāye - triṣu sūkteṣvādyāstustra kracaḥ ,",
    "GSP28mjnya01u:1468": " dvitīye paryāye -- madhyamāḥ,",
    "GSP28mjnya01u:1469": " tṛtīye paryāye cottamāḥ /",
    "GSP28mjnya01u:1470": " tisṛbhya iti tṛtīyārthe pañcamī /",
    "GSP28mjnya01u:1471": " hiṃ karoti gāyati ' ityarthaḥ /",
    "GSP28mjnya01u:1472": " seyaṃ yathoktaprakāropetā gītistrivṛtstomasya viṣṭutiḥ stutiprakāraviśeṣaḥ /",
    "GSP28mjnya01u:1473": " tasyā viṣṭuterudyatī nāma, iti /",
    "GSP28mjnya01u:1474": " evaṃ parivartinī kulāyinīti dve viṣṭutī /",
    "GSP28mjnya01u:1475": " tayoḥ parivartinyevamāmnāyate -“tisṛbhyo hiṃ karoti sa parācībhiḥ,",
    "GSP28mjnya01u:1476": " tisṛbhyo hiṃ karoti sa parācībhiḥ ,",
    "GSP28mjnya01u:1477": " tisṛbhyo hiṃ karoti sa parācībhiḥ,",
    "GSP28mjnya01u:1478": " parivartinī trivṛto viṣṭutiḥ“iti /",
    "GSP28mjnya01u:1479": " parācībhiranukrameṇā'mnātābhirityarthaḥ /",
    "GSP28mjnya01u:1480": " kulāyinyevamāmnāyate --“tisṛbhyo hiṃ karoti sa parācībhistisṛbhyo hiṃ karoti,",
    "GSP28mjnya01u:1481": " yā madhyamā sā prathamā,",
    "GSP28mjnya01u:1482": " pottamā sā madhyamā,",
    "GSP28mjnya01u:1483": " yā prathamā sottamā,",
    "GSP28mjnya01u:1484": " tisṛbhyo hiṃ karoti yottamā sā prathamā,",
    "GSP28mjnya01u:1485": " yā prathamā,",
    "GSP28mjnya01u:1486": " sā madhyamā yā madhyamā sottamā,",
    "GSP28mjnya01u:1487": " kulāyinī trivṛtto viṣṭutiḥ“iti /",
    "GSP28mjnya01u:1488": " atra prathamasūkte pāṭhakrama eva /",
    "GSP28mjnya01u:1489": " dvitīye madhyamottamaprathamāḥ /",
    "GSP28mjnya01u:1490": " tṛtīyetūttamaprathamamadhyamā ityevaṃ vyatyayena mantrā gātavyāḥ /",
    "GSP28mjnya01u:1491": " tadidaṃ viṣṭutitrayaṃ vikalpitam /",
    "GSP28mjnya01u:1492": " trivṛcchabdasyedṛśaṃ stomasvarūpamartho,",
    "GSP28mjnya01u:1493": " na tu traiguṇyamiti pūrvapāde nirṇītam /",
    "GSP28mjnya01u:1494": " uttarāgranthe bahiṣpavamānasūktebhyastribhya ūrdhve catvāri sūktānyāmnātāni --“agna ā yāhi vītaye“ityādyaṃ sūktam /",
    "GSP28mjnya01u:1495": " “ā no mitrāvaruṇa” --iti dvitīyam /",
    "GSP28mjnya01u:1496": " “ā yāhi suṣumā hi te” ---iti tṛtīyam /",
    "GSP28mjnya01u:1497": " “indrāgnī ā gataṃ sutam” ---iti caturtham /",
    "GSP28mjnya01u:1498": " tānyetāni prātaḥ savane gāyatrasāmnā gīyamānāni catvāryājyastotrāṇītyucyante /",
    "GSP28mjnya01u:1499": " tannirvacanaṃ ca śrūyate --“yadājimīyuḥ,",
    "GSP28mjnya01u:1500": " tadājyānāmājyatvam“iti /",
    "GSP28mjnya01u:1501": " teṣvājyastotreṣu pañcadaśanāmakaḥ stomo bhavati /",
    "GSP28mjnya01u:1502": " tasya stomasya viṣṭutirevamāmnāyate -“pañcabhyo hiṃ karoti sa tisṛbhiḥ sa ekayā sa ekayā pañcabhyo hiṃ karoti sa ekayā sa tisṛbhiḥ sa ekayā,",
    "GSP28mjnya01u:1503": " pañcabhyo hiṃ karoti sa ekayā sa ekayā sa tisṛbhiḥ“iti /",
    "GSP28mjnya01u:1504": " ekaṃ sūktaṃ trirāvartanīyam /",
    "GSP28mjnya01u:1505": " tatra prathamāvṛttau prathamāyā ṛcastrirabhyāsaḥ /",
    "GSP28mjnya01u:1506": " dvitīyāvṛttau madhyamāyāḥ /",
    "GSP28mjnya01u:1507": " tṛtīyāvṛttāvṛttamāyāḥ /",
    "GSP28mjnya01u:1508": " so 'yaṃ pañcadaśastomaḥ /",
    "GSP28mjnya01u:1509": " uktebhyaścaturbhyaḥ sūktebhya ūrdhvamuttarāgranthe trīṇi mādhyandinapavamānasūktānyāmnāya tata ūrdhve catvāri sūktānyāmnātāni - teṣu“abhi tvā śūra nonuma” -ityādyam ,",
    "GSP28mjnya01u:1510": " “kayā naścitra ābhuvat“iti dvitīyam /",
    "GSP28mjnya01u:1511": " “taṃ vo dasmamṛtīṣaham“iti tṛtīyam /",
    "GSP28mjnya01u:1512": " “tarobhirvo vidadvasum“iti caturtham /",
    "GSP28mjnya01u:1513": " etāni krameṃ rathantaravāmadevyanaudhasakāleyasāmabhirmādhyandinasavane gīyamānāni pṛṣṭhastotrāṇītyucyante /",
    "GSP28mjnya01u:1514": " “sparśanātpṛṣṭhāni“ityeva niruktirdraṣṭavyā /",
    "GSP28mjnya01u:1515": " teṣu stotreṣu saptadaśastomo bhavati /",
    "GSP28mjnya01u:1516": " tasya stomasya viṣṭutirevamāmnāyate -“pañcabhyo hiṃ karoti sa tisṛbhiḥ sa ekayā sa ekayā,",
    "GSP28mjnya01u:1517": " pañcabhyo hiṃ karoti sa ekayā sa tisṛbhiḥ sa ekayā sa ekayā,",
    "GSP28mjnya01u:1518": " pañcabhyo hiṃ karoti sa ekayā sa tisṛbhiḥ sa ekayā,",
    "GSP28mjnya01u:1519": " saptabhyo hiṃ karoti sa ekayā sa tisṛbhiḥ sa tisṛbhiḥ“iti /",
    "GSP28mjnya01u:1520": " atra prathamāvṛttau prathamāyā ṛcastrirabhyāsaḥ,",
    "GSP28mjnya01u:1521": " dvitīyāvṛttau madhyamāyāḥ ,",
    "GSP28mjnya01u:1522": " tṛtīyāvṛttau madhyamottamayoḥ so 'yaṃ saptadaśastomaḥ /",
    "GSP28mjnya01u:1523": " atra triṣvapi vākyeṣu trivṛtpañcadaśasaptadaśaśabdā guṇavidhāyakatvena saṃmatāḥ /",
    "GSP28mjnya01u:1524": " yadi bahiṣpavamānājyapṛṣṭhaśabdā api guṇavidhāyakāḥ syustadā pratyudāharaṇam /",
    "GSP28mjnya01u:1525": " guṇadvayīvadhānādvākyabhedaḥ syāt /",
    "GSP28mjnya01u:1526": " tasmādvahiṣpavamānādiśabdāḥ stotranāmadheyāni /",
    "GSP28mjnya01u:1527": " tairnāmabhiḥ karmāṇyanūdya trivṛdādiguṇā vidhīyante // MJaiNyC_1,4.6-7 //",
    "GSP28mjnya01u:1528": " START MJaiNy 1,4.8-12",
    "GSP28mjnya01u:1529": " (caturthe 'gnihotrādiśabdānāṃ yāganāmadheyatādhikaraṇe (matprakhyanyāye) sūtram)",
    "GSP28mjnya01u:1530": " tatprakhyaṃ cānyaśāstram / Jaim_1,4.4 /",
    "GSP28mjnya01u:1531": " caturthādhikaraṇamāracayati ---",
    "GSP28mjnya01u:1532": " agnihotraṃ juhotyāghāramāghārayatītyamū /",
    "GSP28mjnya01u:1533": " vidheyau guṇasaṃskārāvāhosvitkarmanāmanī // MJaiNy_1,4.8 //",
    "GSP28mjnya01u:1534": " agnaye hotramatreti bahuvrīhigato 'nalaḥ /",
    "GSP28mjnya01u:1535": " guṇo vidheyo nāmatve rupaṃ na syātkṣaradghṛte // MJaiNy_1,4.9 //",
    "GSP28mjnya01u:1536": " saṃskriyā'ghāramāghārayatītyuktā dvitīyayā /",
    "GSP28mjnya01u:1537": " āghāretyagnihotreti yaugike karmanāmanī // MJaiNy_1,4.10 //",
    "GSP28mjnya01u:1538": " agnirjyotiriti prāpto mantrāddevastathā ghṛtam /",
    "GSP28mjnya01u:1539": " caturgṛhītavākyoktaṃ dvitīyāyāstviyaṃ gatiḥ // MJaiNy_1,4.11 //",
    "GSP28mjnya01u:1540": " nāsādhite hi dhātvarthe karaṇatvaṃ tato 'sya sā /",
    "GSP28mjnya01u:1541": " sādhyatāṃ vakti saṃskāro naivā'śaṅkyaḥ kriyātvataḥ // MJaiNy_1,4.12 // @------------------",
    "GSP28mjnya01u:1542": " “agnihotraṃ juhoti” “āghāramāghārayati“ityatrāgnihotraśabdasya kamanāmatve dravyadevatayorabhāvādyāgasya svarupameva na sidhyet /",
    "GSP28mjnya01u:1543": " tasmādagnidevatārūpoguṇo 'nena darvihome vidhīyate /",
    "GSP28mjnya01u:1544": " āghāraśabdaśca“ghṛ kṣaraṇadīptyoḥ“ityasmāddhātorutpannaḥ kṣaradghṛtamātaṣṭe /",
    "GSP28mjnya01u:1545": " tasmiṃśca ghṛte dvitīyāvibhaktvā saṃskāryatvaṃ pratīyate /",
    "GSP28mjnya01u:1546": " tacca saṃskṛtaṃ ghṛtamupāṃśuyāje (ge)",
    "GSP28mjnya01u:1547": " dravyaṃ bhavati /",
    "GSP28mjnya01u:1548": " tasmāt ' agnihotrāghāraśabdau guṇasaṃskārayorvidhāyakau ' iti prāpte ---",
    "GSP28mjnya01u:1549": " brūmaḥ-“agnirjyotirjyotiragniḥ svāheti sāyaṃ juhoti,",
    "GSP28mjnya01u:1550": " sūryo jyotirjyotiḥ sūryaḥ svāheti prātaḥ“iti vihitena mantreṇa prāptatvāddevatā na vidheyā /",
    "GSP28mjnya01u:1551": " tato 'gnisūryadevatākasya sāyaṃprātaḥ kālayorniyamenānuṣṭheyasya karmaṇaḥ ' agnihotram ' iti yaugikaṃ nāmadheyam /",
    "GSP28mjnya01u:1552": " yogaśca bahuvrīhiṇā darśitaḥ /",
    "GSP28mjnya01u:1553": " “caturgṛhītaṃ vā etadabhūttasyā'ghāramāghāryaḥ“ityanenaivā'jyadravyasya praptatayā kṣaraddhṛtasaṃskārasyāvidheyatvādāghāraśabdo 'pi yaugikaṃ karmanāmadheyam /",
    "GSP28mjnya01u:1554": " 'yasminkarmāṇi nairṛtīṃ diśamārabhyaiśānīṃ diśamavadhiṃ kṛtvā saṃtatyā ghṛtaṃ kṣāryate ' tasya karmaṇa etaṃnnāma /",
    "GSP28mjnya01u:1555": " nanu nāmadheyatve sati“udbhidā yajeta” “jyotiṣṭomena yajeta“ityādāviva dhātvarthena",
    "GSP28mjnya01u:1556": " karaṇena sāmānādhikaraṇyāya 'agnihotreṇa juhoti ' 'āghāreṇā'ghārayati ' iti tṛtīyayā bhavitavyam /",
    "GSP28mjnya01u:1557": " naiṣa doṣaḥ /",
    "GSP28mjnya01u:1558": " anuṣṭhānādūrdhve cātvarthasya siddhatvākāreṇa karaṇatve 'pi tataḥ pūrve sādhyatvākāraṃ vaktum 'agnihotram ' ' āghāram ' iti dvitīyāyā yuktatvāt",
    "GSP28mjnya01u:1559": " na cātra dvitīyānusāreṇa 'vrīhīnprokṣati ' itrayadāvidya saṃskāraḥ śaṅkanīyaḥ /",
    "GSP28mjnya01u:1560": " vrīhiśabdavadagnihotrāghāraśabdayoḥ prasiddhadravyavācakatvābhāvena kriyāvācitvābhyupagamāt /",
    "GSP28mjnya01u:1561": " tasmāt - agnihotrāghāraśabdau darvihomopāṃśuyājayorguṇasaṃskāravidhāyinau na bhavataḥ,",
    "GSP28mjnya01u:1562": " kintu karmāntarayornāmanī // MJaiNyC_1,4.8-12 //",
    "GSP28mjnya01u:1563": " START MJaiNy 1,4.13-15",
    "GSP28mjnya01u:1564": " (pañcame śyenādiśabdānāṃ yāganāmadheyatādhikaraṇe (tadvyapadeśanyāye) sūtram)",
    "GSP28mjnya01u:1565": " tadvyapadeśaṃ ca / Jaim_1,4.5 /",
    "GSP28mjnya01u:1566": " pañcamādhikaraṇamāracayati --",
    "GSP28mjnya01u:1567": " śyenenābhicaranmartyo yajeteti śrutau guṇaḥ /",
    "GSP28mjnya01u:1568": " vidhīyate pakṣirūpo nāma vā tasya karmaṇaḥ // MJaiNy_1,4.13 //",
    "GSP28mjnya01u:1569": " śyoneneti guṇaḥ kāmyaḥ saumikaḥ somabādhayā /",
    "GSP28mjnya01u:1570": " na citrāvadvākyabhedo rūḍhoścaivamanugrahaḥ // MJaiNy_1,4.14 //",
    "GSP28mjnya01u:1571": " yathā vai śyena ityuktā hyupamānopameyatā /",
    "GSP28mjnya01u:1572": " naikasmiṃstena gaiṃṇyāsya vṛttyā syātkarmanāmatā // MJaiNy_1,4.15 // @------------------",
    "GSP28mjnya01u:1573": " “śyenenābhicaranyajeta“ityatra karmanāmatve dravyadevatayorabhāvādyāgasvarūpamapi na sidhyet /",
    "GSP28mjnya01u:1574": " tataḥ somayāge nityaṃ somadravyaṃ bādhitvā somasya sthāne pakṣidravyarūpo guṇaḥ kāmyo vidhīyate /",
    "GSP28mjnya01u:1575": " tathā sati śyena śabdasya pakṣiṇi lokasiddhā rūḍhiranugṛhyate /",
    "GSP28mjnya01u:1576": " na ca guṇavidhitve citrāyāmiva vākyabheda āpādayituṃ śakyaḥ /",
    "GSP28mjnya01u:1577": " citratvastrītvavadguṇadvayābhāvāditi prāpte --",
    "GSP28mjnya01u:1578": " brūmaḥ-“yathā vai śyono nipatyā'datte,",
    "GSP28mjnya01u:1579": " evamayaṃ dviṣantaṃ bhrātṛvyaṃ nipatyā'datte yamabhicarati śyenena“iti vākyenokta upamānopameyabhāvaḥ pakṣiṇyekasminna yujyate /",
    "GSP28mjnya01u:1580": " tasmātpakṣiṇa upamānasya guṇa upameye karmaṇyastīti śyevaśabdasyābhicārakarmanāmatvam /",
    "GSP28mjnya01u:1581": " “saṃdaṃśevanābhicanyajeta” ” /",
    "GSP28mjnya01u:1582": " gavābhicaryamāṇo yajeta“ityatra saṃdaṃśagośabdayornāmatvaṃ śyenaśabdavaddraṣṭavyam /",
    "GSP28mjnya01u:1583": " “yathā saṃdaṃśena durādānamādatte” “yathā gāvo gopāyanti“iti vākyaśeṣābhyāmupamānopameyabhāvābhidhānāt // MJaiNyC_1,4.13-15 //",
    "GSP28mjnya01u:1584": " START MJaiNy 1,4.15*-18",
    "GSP28mjnya01u:1585": " (ṣaṣṭhe vājapeyādiśabdānāṃ nāmadheyatādhikaraṇe sūtrāṇi) /",
    "GSP28mjnya01u:1586": " nāmadheye guṇaśruteḥ syād vidhānam iti cet / Jaim_1,4.6 /",
    "GSP28mjnya01u:1587": " tulyatvāt kriyayor na / Jaim_1,4.7 /",
    "GSP28mjnya01u:1588": " aikaśabdye parārthavat / Jaim_1,4.8 /",
    "GSP28mjnya01u:1589": " ṣaṣṭhādhikaraṇamāracayati-",
    "GSP28mjnya01u:1590": " yajeta vājapeyena svārājyārthītyasau guṇaḥ /",
    "GSP28mjnya01u:1591": " nāma vā guṇatā tantrayogādguṇaphaladvaye // MJaiNy_1,4.15* //",
    "GSP28mjnya01u:1592": " sādhāraṇayajeḥ karmakaraṇatvena tantratā /",
    "GSP28mjnya01u:1593": " trikadvayaṃ viruddhaṃ syāttantratāyāṃ phalaṃ prati // MJaiNy_1,4.16 //",
    "GSP28mjnya01u:1594": " upādeyavidheyatvaguṇatvākhyaṃ trikaṃ yajeḥ /",
    "GSP28mjnya01u:1595": " uddeśyānūktimukhyatvatrikaṃ tasya guṇaṃ prati // MJaiNy_1,4.17 //",
    "GSP28mjnya01u:1596": " tyaktvā tantraṃ tadāvṛttau vākyaṃ bhidyate tena saḥ /",
    "GSP28mjnya01u:1597": " vājapeyetiśabdo 'pi karmanāmāgnihotravat // MJaiNy_1,4.18 //",
    "GSP28mjnya01u:1598": " “vājapeyena svārājyakāmo yajeta“ityatra vājapeyaśabdena guṇo vidhīyate /",
    "GSP28mjnya01u:1599": " annavācī vājaśabdaḥ /",
    "GSP28mjnya01u:1600": " taccānnaṃ peyaṃ surādravyam /",
    "GSP28mjnya01u:1601": " taccātra guṇaḥ /",
    "GSP28mjnya01u:1602": " surāgrahāṇāmanuṣṭheyatvāt /",
    "GSP28mjnya01u:1603": " nanu guṇatve ' vājapeyaguṇavatā yāgena svārājaṃ bhāvayet ' iti matvarthalakṣaṇā prasajyeta /",
    "GSP28mjnya01u:1604": " maivam /",
    "GSP28mjnya01u:1605": " sakṛduccaritasya,",
    "GSP28mjnya01u:1606": " yajeta,",
    "GSP28mjnya01u:1607": " itvākhyātasya vājapeyaguṇe svārājyaphale ca tantreṇa saṃbandhāṅgīkārāt /",
    "GSP28mjnya01u:1608": " vājapeyena dravyeṇa svārājyāya yajeta,",
    "GSP28mjnya01u:1609": " ityevamubhayasaṃbandhaḥ /",
    "GSP28mjnya01u:1610": " nanu guṇasaṃbandhe sati vājapeyaguṇena yāgaṃ kuryāt,",
    "GSP28mjnya01u:1611": " iti yajeḥ karmakārakatvaṃ bhavati,",
    "GSP28mjnya01u:1612": " phalasaṃbandhe tu ' yāgena svārājyaṃ saṃpādayet ' iti karaṇakārakatvam /",
    "GSP28mjnya01u:1613": " tatkathaṃ tadubhayasaṃbandha iti cet /",
    "GSP28mjnya01u:1614": " nāyaṃ doṣaḥ /",
    "GSP28mjnya01u:1615": " yajeḥ sādhāraṇatvena dvirūpatvasaṃbhavāt /",
    "GSP28mjnya01u:1616": " ' yajeta ' ityatra prakṛtyā yāga uktaḥ,",
    "GSP28mjnya01u:1617": " pratyayena bhāvanoktā,",
    "GSP28mjnya01u:1618": " tayostu samabhivyāhārātsaṃbandhamātraṃ gamyate /",
    "GSP28mjnya01u:1619": " tacca karmatvakaraṇatvayoḥ sādhāraṇam /",
    "GSP28mjnya01u:1620": " na khalu tatra karmatvasya karaṇatvasya vā sākṣādabhidhāyikā kācidasādhāraṇī vibhaktiḥ śrūyate /",
    "GSP28mjnya01u:1621": " ataḥ sādhāraṇasya yajerubhābhyāṃ yugapatsaṃbandhe sita yathocitasaṃbandhaviśeṣaḥ paryavasyati /",
    "GSP28mjnya01u:1622": " evaṃ tantreṇa saṃbandhāṅgīkāre ' vājapeyadravyeṇa yāgaṃ kuryāt ' ityarthasya lamyamānatvādguṇavidhitve 'pi nāsti matvarthalakṣaṇā /",
    "GSP28mjnya01u:1623": " yadyudbhidādiṣvapyevaṃ guṇavidhiḥ syāt,",
    "GSP28mjnya01u:1624": " tarhi tānyapi vākyānyatrodāhṛtya tadīyaḥ siddhāntaḥ punarākṣipyatāmiti prāpte --",
    "GSP28mjnya01u:1625": " brūmaḥ- yajestantreṇobhayasaṃbandhe sati viruddhatrikadvayāpattiḥ syāt /",
    "GSP28mjnya01u:1626": " upādeyatvaṃ,",
    "GSP28mjnya01u:1627": " vidheyatvaṃ,",
    "GSP28mjnya01u:1628": " guṇatvaṃ cetyekaṃ trikam /",
    "GSP28mjnya01u:1629": " uddeśyatvam,",
    "GSP28mjnya01u:1630": " anuvādyatvaṃ,",
    "GSP28mjnya01u:1631": " mukhyatvaṃ cetyaparaṃ trikam /",
    "GSP28mjnya01u:1632": " tatroddeśyatvādayastrayaḥ svārājyaphalaniṣṭhā dharmāḥ /",
    "GSP28mjnya01u:1633": " upādeyatvādayastrayaḥ sādhanabhūtayajiniṣṭhā dharmāḥ /",
    "GSP28mjnya01u:1634": " phalamuddiśya yajirupasarjanam /",
    "GSP28mjnya01u:1635": " phalasyoddeśyatvaṃ nāma mānatāpekṣo viṣayatvākāraḥ /",
    "GSP28mjnya01u:1636": " yajerupādeyatvaṃ nāmānuṣṭhīyamānatākāraḥ /",
    "GSP28mjnya01u:1637": " tāvubhau manaḥ śarīropādhikau dharmau /",
    "GSP28mjnya01u:1638": " anuvādyatvavidheyatvadharmau tu śabdopādhikau /",
    "GSP28mjnya01u:1639": " jñātasya kathanamanuvādaḥ /",
    "GSP28mjnya01u:1640": " ajñātasyānuṣṭheyatvakathanaṃ vidhiḥ /",
    "GSP28mjnya01u:1641": " phalayāgayoḥ sādhyasādhanatvarūpatayā pradhānatvopasarjanatve /",
    "GSP28mjnya01u:1642": " evaṃ sati phalatatsādhanayoḥ svārājyayāgayoḥ svabhāvaparyālocanāyāṃ yathā phalasyoddeśyatvāditrikaṃ",
    "GSP28mjnya01u:1643": " yāgasyopādeyatvāditrikaṃ vyavatiṣṭhate tathā yāgasya vājapeyasya ca sādhyasādhanabhāvāparyālocanāyāṃ",
    "GSP28mjnya01u:1644": " yāgasyoddeśatvāditrikam,",
    "GSP28mjnya01u:1645": " vājapeyadrayasyopādeyatvāditrikaṃ ca paryavasyati /",
    "GSP28mjnya01u:1646": " tato yāgasya phaladravyābhyāṃ yugapatsaṃbandhe sati viruddhaṃ trikadvayamāpadyate /",
    "GSP28mjnya01u:1647": " nanu tarhi mā bhūttantreṇobhayasaṃbandhaḥ,",
    "GSP28mjnya01u:1648": " pṛthaksaṃbandhāya yajirāvartyatāmiti cet /",
    "GSP28mjnya01u:1649": " vākyabhedaprasaṅgāt /",
    "GSP28mjnya01u:1650": " ' dravyeṇa yāgaṃ kuryāt ' ityekaṃ vākyam /",
    "GSP28mjnya01u:1651": " ' yāgena phalaṃ kuryāt ' ityaparam /",
    "GSP28mjnya01u:1652": " tasmādvājapeyaśabdo na guṇavidhāyakaḥ,",
    "GSP28mjnya01u:1653": " kintu yathektaṃ dravyaṃ nimittīkṛtyāgnihotraśabdavatkarmanāmadheyam // MJaiNyC_1,4.15*-18 //",
    "GSP28mjnya01u:1654": " START MJaiNy 1,4.19-20",
    "GSP28mjnya01u:1655": " (saptama āgneyādīnāmanāmatādhikaraṇe sūtram)",
    "GSP28mjnya01u:1656": " tadguṇās tu vidhāyer annavibhāgād vidhānārthe na ced anyena śiṣṭāḥ / Jaim_1,4.9 /",
    "GSP28mjnya01u:1657": " saptamādhikaraṇamāracayati --",
    "GSP28mjnya01u:1658": " yadāgneyo 'ṣṭākapāla iti nāma guṇo 'thavā /",
    "GSP28mjnya01u:1659": " nāmāgnihotravanmaivaṃ nāmatve devatā nahi // MJaiNy_1,4.19 //",
    "GSP28mjnya01u:1660": " mantro 'pi neha pratyakṣastaddhitāddevatāvidhiḥ /",
    "GSP28mjnya01u:1661": " devadravyaviśiṣṭasya vidhānādekavākyatā // MJaiNy_1,4.20 //",
    "GSP28mjnya01u:1662": " darśapūrṇamāsayoḥ śrūyate -“yadāgneyo 'ṣṭākapālo 'māvāsyāyām,",
    "GSP28mjnya01u:1663": " paurṇamāsyāṃ cācyuto bhavati“iti /",
    "GSP28mjnya01u:1664": " tatra yathāgnihotraśabdaḥ ' agnaye hotramatra ' ityamuparthe nimittīkṛtya karmanāmadheyam,",
    "GSP28mjnya01u:1665": " tathā'gneyaśabdo 'gnisaṃbandhaṃ nimittīkṛtya karmanāma syāditi cet /",
    "GSP28mjnya01u:1666": " maivam /",
    "GSP28mjnya01u:1667": " nāmatve devatārāhityaprasaṅgāt /",
    "GSP28mjnya01u:1668": " agnihotre tu“agnirjyotirjyotiragniḥ svāheti sāyaṃ juhoti“ityanena vacanena vihito mantraḥ pratyakṣavihita iti māntravarṇikī devatā labhyate",
    "GSP28mjnya01u:1669": " iha tu na tādṛśo mantro 'sti /",
    "GSP28mjnya01u:1670": " āgneyaśabdastu devatāṃ vidhātuṃ śaknoti /",
    "GSP28mjnya01u:1671": " ' agnirdevatāsya ' itrayasminnarthe taddhitasyotpannatvāt /",
    "GSP28mjnya01u:1672": " na ca dravyadevatayorubhayorguṇavidhānādvākyabheda iti śaṅkanīyam /",
    "GSP28mjnya01u:1673": " karmaṇo 'prāptatvena guṇadvayaviśiṣṭasya karmaṇa ekena vākyena vidhānāt /",
    "GSP28mjnya01u:1674": " tasmāt - āgneyaśabdena devatāguṇo vidhīyate // MJaiNyC_1,4.19-20 //",
    "GSP28mjnya01u:1675": " START MJaiNy 1,4.21",
    "GSP28mjnya01u:1676": " atra gurupatamāha -",
    "GSP28mjnya01u:1677": " yadāgneya iti proktaṃ na mānaṃ vidhyasaṃbhavāt /",
    "GSP28mjnya01u:1678": " iti cenna viśiṣṭārthavidhau satyapramā kutaḥ // MJaiNy_1,4.21 // @------------------",
    "GSP28mjnya01u:1679": " udāhṛtavākye devatārāhityaprasaṅgena nāmatvābhāvādguṇayorvidhau vākkayabhedāñca vidhyasaṃbhavādaprāmāṇyamiti pūrvapakṣaḥ /",
    "GSP28mjnya01u:1680": " guṇadvayaviśiṣṭakarmavidhisaṃbhavātprāmāṇyamiti siddhāntaḥ // MJaiNyC_1,4.21 //",
    "GSP28mjnya01u:1681": " START MJaiNy 1,4.22-23",
    "GSP28mjnya01u:1682": " (aṣṭame barhirādiśabdānāṃ jātivācitādhikaraṇe sūtram)",
    "GSP28mjnya01u:1683": " barhirājyayor asaṃskāre śabdalābhād atacchabdaḥ / Jaim_1,4.10 /",
    "GSP28mjnya01u:1684": " aṣṭamādhikaraṇamāracayati -",
    "GSP28mjnya01u:1685": " varhirājyapuroḍāśaśabdāḥ saṃskāravācinaḥ /",
    "GSP28mjnya01u:1686": " jātyarthā vā śāstrarūḍheste syuḥ saṃskāravācinaḥ // MJaiNy_1,4.22 //",
    "GSP28mjnya01u:1687": " jātiṃ tyaktvā na saṃskāre prayuktā lokavedayoḥ /",
    "GSP28mjnya01u:1688": " vināpi saṃskṛtiṃ loke dṛṣṭatvājjātivācinaḥ // MJaiNy_1,4.23 // @------------------",
    "GSP28mjnya01u:1689": " darśapūrṇamāsayoḥ śrūyate -“barhirlunāti” “ājyaṃ vilāpayati” “puroḍāśaṃ paryāgni karoti” iti /",
    "GSP28mjnya01u:1690": " atra barhirādiśabdānāṃ śāstre sarvartra saṃskṛteṣu tṛṇādiṣu prayogāt,",
    "GSP28mjnya01u:1691": " pīlvādiśabdeṣu śāstrīyarūḍhiprābalyasyoktatvāt,",
    "GSP28mjnya01u:1692": " yūpāhavanīyādiśabdavatsaṃskāravācino barhirādiśabdā iti cet /",
    "GSP28mjnya01u:1693": " maivam /",
    "GSP28mjnya01u:1694": " anvayavyatirekābhyāṃ jātivācitvāt /",
    "GSP28mjnya01u:1695": " yatra yatra barhirādiśabdaprayogaḥ,",
    "GSP28mjnya01u:1696": " tatra tatra jātiḥ ' ityasyā vyāpterloke vede ca nāsti vyabhicāraḥ /",
    "GSP28mjnya01u:1697": " saṃskāravyāpterlaukikaprayoge vyabhicāro dṛśyate /",
    "GSP28mjnya01u:1698": " kvaciddeśaviśeṣe laukikavyavahāro jātimātramupajīvya vinā saṃskāraṃ te śabdāḥ prayujyante - ' barhirādāya gāvo gatāḥ ' iti,",
    "GSP28mjnya01u:1699": " ' ktayyamājyam ' iti,",
    "GSP28mjnya01u:1700": " ' puroḍāśena me mātā prahelakaṃ dadāti ' iti ca /",
    "GSP28mjnya01u:1701": " tasmājjātivācinaḥ /",
    "GSP28mjnya01u:1702": " prayojanaṃ tu“barhiṣā yūpāvaṭamavastṛṇāti“ityatra vinā saṃskāreṇa staraṇasiddhiḥ // MJaiNyC_1,4.22-23 //",
    "GSP28mjnya01u:1703": " START MJaiNy 1,4.24",
    "GSP28mjnya01u:1704": " atra gurumatamāha --",
    "GSP28mjnya01u:1705": " barhirādau nimittaskaya durvacatvānna meti cet /",
    "GSP28mjnya01u:1706": " jātestatra nimittatvāttadyuktā codanā pramā // MJaiNy_1,4.24 // @------------------",
    "GSP28mjnya01u:1707": " spaṣṭor'thaḥ // MJaiNyC_1,4.24 //",
    "GSP28mjnya01u:1708": " START MJaiNy 1,4.25-26",
    "GSP28mjnya01u:1709": " (navame prokṣaṇyādiśabdānāṃ yaugikatādhikaraṇe sūtram)",
    "GSP28mjnya01u:1710": " prokṣaṇīṣv arthasaṃyogāt / Jaim_1,4.11 /",
    "GSP28mjnya01u:1711": " navamādhikaraṇamāracayati --",
    "GSP28mjnya01u:1712": " prokṣaṇīḥ saṃskṛtirjātiryogo vā sarvabhūmiṣu /",
    "GSP28mjnya01u:1713": " tathokteḥ saṃskṛtirjātiḥ syādrūḍheḥ prabalatvataḥ // MJaiNy_1,4.25 //",
    "GSP28mjnya01u:1714": " anyonyāśrayato nā'dyo na jātiḥ kalpyaśaktitaḥ /",
    "GSP28mjnya01u:1715": " yogaḥ syātkḷptaśaktitvātkḷptarvyākaraṇādbhavet // MJaiNy_1,4.26 // @------------------",
    "GSP28mjnya01u:1716": " darśapūrṇamāsayoḥ śrūyate -“prokṣaṇīrāsādaya“iti /",
    "GSP28mjnya01u:1717": " tatra prokṣaṇīśabdasyābhimantraṇāsādamādisaṃskṛtiḥ pravṛttinimitam /",
    "GSP28mjnya01u:1718": " kutaḥ- sarveṣu vaidikaprayogapradeśeṣu saṃskṛtānāmevāpāṃ prokṣaṇīśabdenocyamānatvādityekaḥ pakṣaḥ /",
    "GSP28mjnya01u:1719": " loke jalakrīḍāyāṃ ' prokṣaṇībhirudvejitāḥ smaḥ ' ityasaṃskṛtāsvapsu prayogādvarhirādiśabdavajjātau rūḍhatvādudakatvajātiḥ pravṛttinimittam /",
    "GSP28mjnya01u:1720": " na ca ' prakarṣeṇokṣyata ābhiḥ ' iti yogo 'tra śaṅkanīyaḥ /",
    "GSP28mjnya01u:1721": " rūḍheḥ prabalatvāditi pakṣāntaram /",
    "GSP28mjnya01u:1722": " tatra na tāvatsaṃskāro yuktaḥ /",
    "GSP28mjnya01u:1723": " anyonyāśrayatvāt /",
    "GSP28mjnya01u:1724": " vihiteṣvabhimantraṇādiṣu saṃskāreṣvanuṣṭhiteṣu paścātsaṃskṛtāsvapsu prokṣaṇīśabdapravṛttiḥ /",
    "GSP28mjnya01u:1725": " tatpravṛttau satyāṃ prokṣaṇīśabdenāpo 'mūdyābhimantraṇasiddhiriti /",
    "GSP28mjnya01u:1726": " nāpi jātipakṣo yuktaḥ /",
    "GSP28mjnya01u:1727": " udakajātau prokṣaṇī śabdasya vṛddhavya vahāre pūrvamakḷptatvenetaḥ paraṃ śakteḥ kalpanīyatvāt /",
    "GSP28mjnya01u:1728": " tato gośabdavadaśvakarṇaśabdavacca rūḍho na bhavati /",
    "GSP28mjnya01u:1729": " yogastu vyākaraṇena kḷptaḥ /",
    "GSP28mjnya01u:1730": " sopasargāddhātoḥ karaṇe lyuṭpratyayena vyutpādanāt /",
    "GSP28mjnya01u:1731": " tasmāt -- prokṣaṇīśabdo yaugikaḥ /",
    "GSP28mjnya01u:1732": " ghṛtādeḥ prokṣaṇatvaṃ prayojanam // MJaiNyC_1,4.25-26 //",
    "GSP28mjnya01u:1733": " START MJaiNy 1,4.27",
    "GSP28mjnya01u:1734": " (daśame nirmanthyaśabdasya yaugikatādhikaraṇe sūtram)",
    "GSP28mjnya01u:1735": " tathā nirmanthye / Jaim_1,4.12 /",
    "GSP28mjnya01u:1736": " daśamādhikaraṇamāracayati --",
    "GSP28mjnya01u:1737": " rūḍhiryogo yogarūḍhirvā nirmanthyasya vartanam /",
    "GSP28mjnya01u:1738": " ādyau pūrvavadanttyo 'cirajāternāvanītavat // MJaiNy_1,4.27 // @------------------",
    "GSP28mjnya01u:1739": " agnicayane śrūyate -“nirmanthyeneṣṭakāḥ pacanti“iti /",
    "GSP28mjnya01u:1740": " tatra nirmanthyaśabdasya svārthe kīdṛśī vṛttiḥ,",
    "GSP28mjnya01u:1741": " iti saṃśaye barhirādiśabdavallaukikavaidikasādhāraṇyādūvahnijātau rūḍhirityekaḥ pakṣaḥ /",
    "GSP28mjnya01u:1742": " prokṣaṇīśabdavadgūḍherakḷptatvādaraṇinirmanthanajanyasācca yoga iti pakṣāntaram /",
    "GSP28mjnya01u:1743": " laukikanirmanthanena ciranirmanthanena ca janyaṃ vārayituṃ yogarūḍhiḥ paṅkajādivadāśrayaṇīyā /",
    "GSP28mjnya01u:1744": " ādhānakāle nirmathya gārhapatye nityaṃ dhṛto 'gniściranirmathitaḥ /",
    "GSP28mjnya01u:1745": " cayanakāle nirmathyokhāsu dhṛto 'gniraciranirmathitaḥ /",
    "GSP28mjnya01u:1746": " sadya eva laukikamathanena jāto 'gniraciranirmathitaḥ /",
    "GSP28mjnya01u:1747": " teneṣṭakāḥ pacyante /",
    "GSP28mjnya01u:1748": " yathā purāṇamūtamayorghṛtayornavanītajanyatve samāne 'pi yogarūḍhyā nūtanameva ' nāvanītam ' iti vyavahriyate tadvat // MJaiNyC_1,4.27 //",
    "GSP28mjnya01u:1749": " START MJaiNy 1,4.28-31",
    "GSP28mjnya01u:1750": " (ekādaśe vaiśvadevādiśabdānāṃ nāmadheyatādhikaraṇe sūtrāṇi 13 - 16)",
    "GSP28mjnya01u:1751": " vaiśvadeve vikalpa iti cet / Jaim_1,4.13 /",
    "GSP28mjnya01u:1752": " na vā prakaraṇāt pratyakṣavidhānāc ca na hi prakaraṇaṃ dravyasya / Jaim_1,4.14 /",
    "GSP28mjnya01u:1753": " mithaś cānarthasaṃbandhaḥ / Jaim_1,4.15 /",
    "GSP28mjnya01u:1754": " parārthatvād guṇānām / Jaim_1,4.16 /",
    "GSP28mjnya01u:1755": " ekādaśādhikaraṇamāracayati -",
    "GSP28mjnya01u:1756": " cāturmāsyādyaparvaproktāgneyādyaṣṭakāntike /",
    "GSP28mjnya01u:1757": " vaiśvadeveti śabdokto guṇaḥ saṃghasya nāma vā // MJaiNy_1,4.28 //",
    "GSP28mjnya01u:1758": " nāmatve rūparāhityādavidhirguṇatā sataḥ /",
    "GSP28mjnya01u:1759": " agnyādibhirvikalpyante viśvadevāstu saptasu // MJaiNy_1,4.29 //",
    "GSP28mjnya01u:1760": " anūdyāṣṭau yajeteti tatsaṃghe nāma varṇitam /",
    "GSP28mjnya01u:1761": " avidhitve 'pyarthavatsyānnāma prākpravaṇādiṣu // MJaiNy_1,4.30 //",
    "GSP28mjnya01u:1762": " ijyante 'tra yajante vā viśve devā itīdṛśī /",
    "GSP28mjnya01u:1763": " niruktirna vikalpaḥ syādutpattyutpannaśiṣṭataḥ // MJaiNy_1,4.31 // @------------------",
    "GSP28mjnya01u:1764": " cāturmāsyayāgasya catvāri parvāṇi --- vaiśvadevaḥ ,",
    "GSP28mjnya01u:1765": " varuṇapraghāsaḥ ,",
    "GSP28mjnya01u:1766": " sākamedhaḥ ,",
    "GSP28mjnya01u:1767": " śunāsārīyaśceti /",
    "GSP28mjnya01u:1768": " teṣu prathame parvaṇyaṣṭau yāgā vihitāḥ --- āgneyamaṣṭākapālaṃ nirvapati,",
    "GSP28mjnya01u:1769": " saumyaṃ carum,",
    "GSP28mjnya01u:1770": " sāvitraṃ dvādaśakapālam,",
    "GSP28mjnya01u:1771": " sārasvataṃ carum,",
    "GSP28mjnya01u:1772": " pauṣṇaṃ carum ,",
    "GSP28mjnya01u:1773": " mārutaṃ saptakapālakam,",
    "GSP28mjnya01u:1774": " vaiśvadevīmāmikṣām,",
    "GSP28mjnya01u:1775": " dyāvāpṛthivyamekakapālam, iti /",
    "GSP28mjnya01u:1776": " teṣāmaṣṭhānāṃ yāgānāṃ saṃnidhāvidamāmnāyate ---“vaiśvadevena yajeta“iti /",
    "GSP28mjnya01u:1777": " tatrā'gneyādīnyāgān ' yajeta ' ityanūdya vaiśvadevaśabdena devatārūpo guṇasteṣu vidhīyate /",
    "GSP28mjnya01u:1778": " yadyapi vaiśvadevyāmikṣāyāṃ viśve devāḥ prāptāḥ,",
    "GSP28mjnya01u:1779": " tathāpyāgneyādiṣu saptasu yāgeṣvaprāptasvādvidhīyante /",
    "GSP28mjnya01u:1780": " teṣvapyagnyādidevatāḥ santīti cet,",
    "GSP28mjnya01u:1781": " tarhi gatyabhāvātteṣu devatā vikalpyantām /",
    "GSP28mjnya01u:1782": " nāmadheyatve tu nāmamātrasyābhidheyatvāddravyadevatayorabhāvena yāgasyātra svarūpāsaṃbhavācchūyamāṇo",
    "GSP28mjnya01u:1783": " vidhiranarthakaḥ syāt -- tasmāt ' guṇavidhiḥ ' -- iti prāpte - ' brūmaḥ- utpattivākyairvihitānāgneyādīnaṣṭau",
    "GSP28mjnya01u:1784": " yāgān 'yajeta' ityanūdyāṣṭānāṃ saṃghe vaiśvadevaśabdo nāmatvenopavarṇyate /",
    "GSP28mjnya01u:1785": " na ca vidhitvāsaṃbhave 'pi nāmopadeśavaiyarthyam,",
    "GSP28mjnya01u:1786": " 'prācīnapravaṇe vaiśvadevena yajeta ' ityādiṣu vaiśvadevaśabdenaikenaivāṣṭānāṃ saṃghasya vyavahartavyatvāt /",
    "GSP28mjnya01u:1787": " nāmapravṛttinimittabhūtā niruktirdvidhā - āmikṣāyāge viśveṣāṃ devānāmijyamānatayā tatsahacaritārthānāṃ sarveṣāṃ chatrinyāyena vaiśvadevatvam",
    "GSP28mjnya01u:1788": " athavā ' viśve devā aṣṭānāṃ kartāraḥ ' iti vaiśvadevatvam /",
    "GSP28mjnya01u:1789": " tathā ca brāhmaṇam -“yadviśve devāḥ samayajanta,",
    "GSP28mjnya01u:1790": " tadvaiśvadevasya vaiśvadevatvam“iti /",
    "GSP28mjnya01u:1791": " devatāvikalpastu samānabalatvābhāvānna yujyate /",
    "GSP28mjnya01u:1792": " āgnyādaya utpattiśiṣṭatvātprabalāḥ,",
    "GSP28mjnya01u:1793": " viśve devā utpannaśiṣṭatvādadurbalāḥ /",
    "GSP28mjnya01u:1794": " tasmāt -- vaiśvadevaśabdaḥ karmanāmadheyam // MJaiNyC_1,4.28-31 //",
    "GSP28mjnya01u:1795": " START MJaiNy 1,4.32",
    "GSP28mjnya01u:1796": " atra gurumatamāha --",
    "GSP28mjnya01u:1797": " guṇanāmatvasaṃdehādapramā codaneti cet /",
    "GSP28mjnya01u:1798": " noktanyāyena saṃghasya nāmadheyatvanirṇayāt // MJaiNy_1,4.32 // @------------------",
    "GSP28mjnya01u:1799": " spaṣṭor'thaḥ // MJaiNyC_1,4.32 //",
    "GSP28mjnya01u:1800": " START MJaiNy 1,4.33-35",
    "GSP28mjnya01u:1801": " (dvādaśe vaiśvānare 'ṣṭatvādyarthavādatādhikaraṇe sūtrāṇi 17 - 22 )",
    "GSP28mjnya01u:1802": " pūrvavanto 'vidhānārthās tatsāmarthyaṃ samāmnāye / Jaim_1,4.17 /",
    "GSP28mjnya01u:1803": " guṇasya tu vidhānārthe tadguṇāḥ prayoge syur anarthakā na hi taṃ pratyarthavattāsti / Jaim_1,4.18 /",
    "GSP28mjnya01u:1804": " taccheṣo nopapadyate / Jaim_1,4.19 /",
    "GSP28mjnya01u:1805": " avibhāgād vidhānārthe stutyarthenopapadyeran / Jaim_1,4.20 /",
    "GSP28mjnya01u:1806": " kāraṇaṃ syād iti cet / Jaim_1,4.21 /",
    "GSP28mjnya01u:1807": " ānarthakyād akāraṇaṃ kartur hi kāraṇāni guṇārtho hi vidhīyate / Jaim_1,4.22 /",
    "GSP28mjnya01u:1808": " dvādaśādhikaraṇamāracayati --",
    "GSP28mjnya01u:1809": " yaddvādaśakapāleṣṭervaiśvānayāṃ anantaram /",
    "GSP28mjnya01u:1810": " śrutamaṣṭākapālādi tadguṇo nāma vā stutiḥ // MJaiNy_1,4.33 //",
    "GSP28mjnya01u:1811": " antarbhāvādaṣṭatādernāma syādagnihotravat /",
    "GSP28mjnya01u:1812": " dravyaṃ dravyāntare no cedguṇastarhi phale tvasau // MJaiNy_1,4.34 //",
    "GSP28mjnya01u:1813": " vākyaikyamupasaṃhārādvispaṣṭaṃ tattu bādhyate /",
    "GSP28mjnya01u:1814": " nānāguṇavidhau tasmādaṃśadvārāṃśisaṃstutiḥ // MJaiNy_1,4.35 //",
    "GSP28mjnya01u:1815": " kāmyeṣṭikāṇḍe śrūyate -“vaiśvānaraṃ dvādaśakapālaṃ nirvapetputre jāte” “yadaṣṭākapālo bhavati gāyatryaivainaṃ brahmavarcasena punāti,",
    "GSP28mjnya01u:1816": " yannavakapālastrivṛtaivāsmiṃstejo dadhāti,",
    "GSP28mjnya01u:1817": " yaddaśakapālo virājaivāsminnannādyaṃ dadhāti,",
    "GSP28mjnya01u:1818": " yadekādaśakapālastriṣṭumaivāsminnindriyaṃ dadhāti,",
    "GSP28mjnya01u:1819": " yaddvādaśakapālo jagatyaivāsminpaśūndadhāti,",
    "GSP28mjnya01u:1820": " yasmiñjāta etāmiṣṭiṃ nirvapati pūta eva sa tejasvyannāda indrīyāvī paśumānbhavati“iti /",
    "GSP28mjnya01u:1821": " atrāṣṭatvādisaṃkhyāsāmānyātpuroḍāśādīnāṃ gāyatryādirūpatvakalpanā kṛtā /",
    "GSP28mjnya01u:1822": " iṣṭi vidhāyake vākye yeyaṃ dvādaśasaṃkhyā tasyāmaṣṭatvādisaṃkhyānāmantarbhāvāttāḥ saṃkhyā nimittīkṛtyāgnihotraśabdavadaṣṭākapālādiśabdāḥ karmanāmadheyānītyekaḥ pakṣaḥ /",
    "GSP28mjnya01u:1823": " nātra dvādaśakapālaśabdaḥ saṃkhyāparaḥ ,",
    "GSP28mjnya01u:1824": " kintu puroḍośadravyaparaḥ /",
    "GSP28mjnya01u:1825": " ' dvādaśasu kapāleṣu saṃskṛtaḥ ' iti vyutpatteḥ /",
    "GSP28mjnya01u:1826": " evamaṣṭākapālādiśabdā api /",
    "GSP28mjnya01u:1827": " tathā sati dravyasya dravyāntare 'nantarbhāvānnāmadheyasya nimittaṃ nāstīti cet ,",
    "GSP28mjnya01u:1828": " evaṃ tarhi puroḍāśabdavyarūpo guṇo vidhīyatām /",
    "GSP28mjnya01u:1829": " na cotpattiśiṣṭadvādaśakapālapuroḍāśāvaruddhatvādaṣṭakapālādranavakāśa iti vācyam /",
    "GSP28mjnya01u:1830": " brahmavarcasādiphalāya tadvidhyupapatterityaparaḥ pakṣaḥ /",
    "GSP28mjnya01u:1831": " ayamapyupapannaḥ /",
    "GSP28mjnya01u:1832": " bahūnāṃ guṇānāṃ vidhau vākyabhedāpatteḥ /",
    "GSP28mjnya01u:1833": " na ca bhinnānyevaitāni vākyānīti vācyam /",
    "GSP28mjnya01u:1834": " “vaiśvānaraṃ dvādaśakapālaṃ nirvapet“iti vihitasya“yasmiñjāta etām” -ityupasaṃhāreṇa vākyaikatvāvagamāt /",
    "GSP28mjnya01u:1835": " tasmādaṃśairaṣṭākapālādibhiraṃśī dvādaśakapālaḥ stūyate // MJaiNyC_1,4.33-35 //",
    "GSP28mjnya01u:1836": " START MJaiNy 1,4.36",
    "GSP28mjnya01u:1837": " atra gurumatamāha --",
    "GSP28mjnya01u:1838": " aguṇatvādanāmatvādamantratvādananvaye /",
    "GSP28mjnya01u:1839": " aṣṭatvādyapramāṇaṃ cennārthavādatayānvayāt // MJaiNy_1,4.36 // @------------------",
    "GSP28mjnya01u:1840": " uktarītyā guṇatvaṃ nāmatvaṃ ca na saṃbhavati /",
    "GSP28mjnya01u:1841": " uttamapuruṣāmantraṇādyabhāvānnamantratvam /",
    "GSP28mjnya01u:1842": " ato 'ṣṭākapāladīnāmananvayādaprāmāṇyaṃ vākyasyeti cet /",
    "GSP28mjnya01u:1843": " maivam /",
    "GSP28mjnya01u:1844": " stāvakatvenānvayasyoktatvāt // MJaiNyC_1,4.36 //",
    "GSP28mjnya01u:1845": " START MJaiNy 1,4.37-39",
    "GSP28mjnya01u:1846": " (trayodaśe yajamānaśabdasya prastarādistutyarthatvādhikaraṇe sūtram)",
    "GSP28mjnya01u:1847": " tatsiddhiḥ / Jaim_1,4.23 /",
    "GSP28mjnya01u:1848": " trayodaśādhikaraṇamāracayati ---",
    "GSP28mjnya01u:1849": " yajamānaḥ prastaro 'tra guṇo vā nāma vā stutiḥ /",
    "GSP28mjnya01u:1850": " sāmānādhikaraṇyena syādekasyānyanāmatā // MJaiNy_1,4.37 //",
    "GSP28mjnya01u:1851": " guṇo vā yajamāno 'stu kārye prastaralakṣite /",
    "GSP28mjnya01u:1852": " aṃśāṃśitvādyabhāvena pūrvavannātra saṃstutiḥ // MJaiNy_1,4.38 //",
    "GSP28mjnya01u:1853": " arthabhedādanāmatvaṃ guṇaśvetprahriyeta saḥ /",
    "GSP28mjnya01u:1854": " yāgasādhakatādvārā vidheyaprastarastutiḥ // MJaiNy_1,4.39 // @------------------",
    "GSP28mjnya01u:1855": " idamāmnāyate -“yajamānaḥ prastaraḥ“iti /",
    "GSP28mjnya01u:1856": " tatra yajamānasya prastaraśabdo nāmadheyam,",
    "GSP28mjnya01u:1857": " prastarasya vā yajamānaśabdo nāmadheyam /",
    "GSP28mjnya01u:1858": " kutaḥ - ' udbhidā yānena ' ityādāviva sāmānādhikaraṇyādityekaḥ pakṣaḥ /",
    "GSP28mjnya01u:1859": " guṇavidhirityaparaḥ pakṣaḥ /",
    "GSP28mjnya01u:1860": " tadāpi yajamānakārye japādau prastarasyācetanasya sāmarthyābhāvādguṇatvaṃ nāsti /",
    "GSP28mjnya01u:1861": " prastarakārye strugdhāraṇādau yajamānasya śaktatvādyajamānarūpo guṇo vidhīyate /",
    "GSP28mjnya01u:1862": " evaṃ sati paścācchrutasya prastaraśabdasya kāryalakṣakatve 'pi prathamaśruto yajamānaśabdo mukhyavṛttirbhavati /",
    "GSP28mjnya01u:1863": " na cātra pūrvanyāyena stutiḥ saṃbhavati /",
    "GSP28mjnya01u:1864": " aṣṭākapāladvādaśakapālayoriva prastarayajamānayoraṃśāṃśitvābhāvāt /",
    "GSP28mjnya01u:1865": " “vāyurvai kṣepiṣṭhā devatā“ūrjo 'varudhyai“ityādivatstutiriti cet / na /",
    "GSP28mjnya01u:1866": " kṣipratvādidharmavatkasyacidutkarṣasyāpratīteḥ /",
    "GSP28mjnya01u:1867": " tasmāt - ' nāmaguṇayoranyataratvam“iti prāpte , --",
    "GSP28mjnya01u:1868": " brūmaḥ- gomahiṣayorivārthabhedasyātyantaprasiddhatvānnāmatvaṃ na yuktam /",
    "GSP28mjnya01u:1869": " guṇapakṣe tu - agnau praharaṇasya prastarakāryatvādyajamāne prahṛte sati karmalopaḥ syāt /",
    "GSP28mjnya01u:1870": " tasmāt - vidheyaḥ prastaro yajamānaśabdena stūyate /",
    "GSP28mjnya01u:1871": " yathā ' siṃho devadattaḥ ' ityatra siṃhaguṇena śauryādinopeto devadattaḥ siṃhaśabdena stūyate,",
    "GSP28mjnya01u:1872": " tathā yajamānaguṇena yāgasādhanatvena yuktaḥ prastaro yajamānaśabdena stūyate /",
    "GSP28mjnya01u:1873": " evaṃ“yajamāna ekakapālaḥ“ityādiṣu draṣṭavyam // MJaiNyC_1,4.37-39 //",
    "GSP28mjnya01u:1874": " START MJaiNy 1,4.40",
    "GSP28mjnya01u:1875": " (caturdaśa āgneyādiśabdānāṃ brāhmaṇādistutyarthatādhikaraṇe sūtram)",
    "GSP28mjnya01u:1876": " jātiḥ / Jaim_1,4.24 /",
    "GSP28mjnya01u:1877": " caturdaśādhikaraṇamāracayati -",
    "GSP28mjnya01u:1878": " āgneyo brāhyaṇo 'trāpi pūrvavatsarvanirṇayaḥ /",
    "GSP28mjnya01u:1879": " dvāraṃ tu mukhajanyatvasāgneyatvena saṃstave // MJaiNy_1,4.40 // @------------------",
    "GSP28mjnya01u:1880": " idamāmnāyate -“āgneyo vai brāhmaṇaḥ“iti /",
    "GSP28mjnya01u:1881": " atrātyantaprasiddhārthabhedādāgneyaśabdo na brāhyaṇasya nāmadheyam /",
    "GSP28mjnya01u:1882": " nāpyagnidevatārūpo guṇo vidhīyate /",
    "GSP28mjnya01u:1883": " ' āgneyaṃ sūktam ' ' āgneyaṃ haviḥ,",
    "GSP28mjnya01u:1884": " ityevaṃ devatātaddhitasya sūktahavirviṣayatvāt /",
    "GSP28mjnya01u:1885": " nahi brāhmaṇaḥ sūktam, nāpi haviḥ /",
    "GSP28mjnya01u:1886": " ataḥ saṃbandhavācitaddhitāntāgneyaśabdena brāhmaṇaḥ stūyate /",
    "GSP28mjnya01u:1887": " yadyapi brāhmaṇe nāgnisaṃbandhaḥ,",
    "GSP28mjnya01u:1888": " tathāpyagnisaṃbandho mukhajanyatvaguṇo brāhmaṇe vidyate /",
    "GSP28mjnya01u:1889": " tathā cāgnibrāhmaṇayormukhajanyatvaṃ kvacidarthavāde samāmnāyate -“prajāpatirakāmayata,",
    "GSP28mjnya01u:1890": " prajāḥ sṛjeta, iti /",
    "GSP28mjnya01u:1891": " sa mukhatastrivṛtaṃ niramimīta,",
    "GSP28mjnya01u:1892": " tamagnirdevatānvayujyata,",
    "GSP28mjnya01u:1893": " gāyatrī chandaḥ,",
    "GSP28mjnya01u:1894": " rathantaraṃ sāma,",
    "GSP28mjnya01u:1895": " brāhmaṇo manuṣyāṇām,",
    "GSP28mjnya01u:1896": " ajaḥ paśūnām,",
    "GSP28mjnya01u:1897": " tasmātte mukhyā mukhato hyasṛjyanta“iti /",
    "GSP28mjnya01u:1898": " tasmāt - āgneyaśabdaḥ stāvakaḥ /",
    "GSP28mjnya01u:1899": " evam“aindro rājanyaḥ” “vaiśyo vaiśvadevaḥ“ityādiṣu draṣṭavyam // MJaiNyC_1,4.40 //",
    "GSP28mjnya01u:1900": " START MJaiNy 1,4.41",
    "GSP28mjnya01u:1901": " (pañcadaśe yūpādiśabdānāṃ yajamānastutyarthatādhikaraṇe sūtram)",
    "GSP28mjnya01u:1902": " sārūpyāt / Jaim_1,4.25 /",
    "GSP28mjnya01u:1903": " pañcadaśādhikaraṇamāracayati -",
    "GSP28mjnya01u:1904": " ādityo yūpa ityatra stutirādityaśabdataḥ /",
    "GSP28mjnya01u:1905": " dvāraṃ cākṣuṣasārūpyaṃ ghṛtākte taijase 'sti tat // MJaiNy_1,4.41 // @------------------",
    "GSP28mjnya01u:1906": " āditye yaccakṣurgamyaṃ tejasvitvaṃ tadyūpe 'pyasti /",
    "GSP28mjnya01u:1907": " ghṛtāktasya yūpasya tejasvitvādhyavasāyāt /",
    "GSP28mjnya01u:1908": " tataḥ- ādityaśabdena yūpaḥ stūyate /",
    "GSP28mjnya01u:1909": " evaṃ“yajamāno yūpaḥ“ityatra cakṣurgamyasyordhvatvasya samānatvādyajamānaśabdena yūpaḥ stūyate // MJaiNyC_1,4.41 //",
    "GSP28mjnya01u:1910": " START MJaiNy 1,4.42-44",
    "GSP28mjnya01u:1911": " (ṣoḍaśe 'paśvādiśabdānāṃ gavādipraśaṃsārthatvādhikaraṇe sūtram)",
    "GSP28mjnya01u:1912": " praśaṃsā / Jaim_1,4.26 /",
    "GSP28mjnya01u:1913": " ṣoḍaśādhikaraṇamāracayati -",
    "GSP28mjnya01u:1914": " paśavo 'nye gavāśvebhyo 'paśavo vā iti śrutam /",
    "GSP28mjnya01u:1915": " ajādiṣvapaśutvaṃ yadguṇo vādo 'thavāstu tat // MJaiNy_1,4.42 //",
    "GSP28mjnya01u:1916": " stutyabhāvādguṇasteṣu paśukāryaniṣedhanam /",
    "GSP28mjnya01u:1917": " aśakyatvānniṣedhasya ghaṭādyarthābhidhāyinā // MJaiNy_1,4.43 //",
    "GSP28mjnya01u:1918": " paśavo 'paśuśabdena prāśastyābhāvasāmyataḥ /",
    "GSP28mjnya01u:1919": " lakṣyāstatra nimittaṃ tu praśaṃsaiva gavāśvayoḥ // MJaiNy_1,4.44 // @------------------",
    "GSP28mjnya01u:1920": " idamāmnāyate --“apaśavo vā anye gośvebhyaḥ,",
    "GSP28mjnya01u:1921": " paśavo goaśvāḥ“iti /",
    "GSP28mjnya01u:1922": " tatrājādiṣu śrūyamāṇaṃ yadapaśutvaṃ tasyārthavādatvaṃ na saṃbhavati /",
    "GSP28mjnya01u:1923": " paśutvaniṣedhamātreṇa stuterapratibhānāt /",
    "GSP28mjnya01u:1924": " tataḥ paśukāryaniṣedharumo guṇo vidhīyata iti cet /",
    "GSP28mjnya01u:1925": " maivam /",
    "GSP28mjnya01u:1926": " ajādipaśuvidhivaiyarththaprasaṅgena niṣeddhumaśakyatvāt /",
    "GSP28mjnya01u:1927": " apaśuśabdaḥ paśuvyatiriktaṃ ghaṭādipadārthajātamabhidadhāti /",
    "GSP28mjnya01u:1928": " tasminghaṭādau gavāśvavatprāśastyaṃ nāsti /",
    "GSP28mjnya01u:1929": " so 'yaṃ prāśastyābhāvo 'jādiṣu paśuṣvastītyanenābhiprāyeṇa paśava eva santo 'pyajādayo ghaṭādisāmyādapaśuśabdena lakṣyante /",
    "GSP28mjnya01u:1930": " pūrvatra yajamānādiśabdānāṃ prastarādyartheṣu pravṛttinimittam /",
    "GSP28mjnya01u:1931": " tatpravṛttiphalaṃ prastarādipraśaṃsā /",
    "GSP28mjnya01u:1932": " iha tvapaśuśabdasyājādiṣu mavṛttau gavāśvayoḥ praśaṃsaiva nimittaṃ phalaṃ ca /",
    "GSP28mjnya01u:1933": " dviprakārā praśaṃsā- vastūnividyamānaguṇotkarṣa ekaḥ prakāraḥ /",
    "GSP28mjnya01u:1934": " stāvakena śabdena saṃpādito guṇotkarṣo 'paraḥ prakāraḥ /",
    "GSP28mjnya01u:1935": " gavāśvayorajādibhya utkarṣo lokasiddho yaḥ so 'tra nimittam /",
    "GSP28mjnya01u:1936": " ' ajādayaḥ svabhāvataḥ paśavo 'pi santo gavāśvau pratyapaśavaḥ saṃpannāḥ /",
    "GSP28mjnya01u:1937": " īdṛśo gavāśvayormahimā ' iti stutiphalam /",
    "GSP28mjnya01u:1938": " tasmāt --“apaśavo vai“ityayamarthavādaḥ /",
    "GSP28mjnya01u:1939": " ayameva nyāya udāharaṇāntare 'pi yojanīyaḥ-“ayajño vā eṣa yo 'sāma“ityekamudāharaṇam /",
    "GSP28mjnya01u:1940": " “asatraṃ vā etadyacchandogam“ityaparamudāharaṇam /",
    "GSP28mjnya01u:1941": " “agnihotradarśapūrṇamāsādiryajño 'pi sāmahīnatvādayajño bhavati /",
    "GSP28mjnya01u:1942": " īdṛśaḥ sāmno mahimā /",
    "GSP28mjnya01u:1943": " chandogaśabdena caturviśaḥ,",
    "GSP28mjnya01u:1944": " catuścatvāriṃśaḥ,",
    "GSP28mjnya01u:1945": " aṣṭacatvāriṃśa ityete trayaḥ stomā ucyante /",
    "GSP28mjnya01u:1946": " akṣarasaṃkhyāsāmyena gāyatrītriṣṭubjagarīchandobhirgīyamānatvāt /",
    "GSP28mjnya01u:1947": " teṣāṃ ca viṣṭutiḥ sāmabrāhmaṇe draṣṭavyā /",
    "GSP28mjnya01u:1948": " ataḥ satramapi caturdaśarātrādikaṃ chandogarahitatvādasatraṃ bhavati /",
    "GSP28mjnya01u:1949": " īdṛśaśchandogānāṃ mahimā /",
    "GSP28mjnya01u:1950": " ityevaṃ stāvakatvādarthavādatvam // MJaiNyC_1,4.42-44 //",
    "GSP28mjnya01u:1951": " START MJaiNy 1,4.45-48",
    "GSP28mjnya01u:1952": " (saptadaśe bhūmādhikaraṇe bāhulyena sṛṣṭivyapadeśādhikaraṇe sūtram)",
    "GSP28mjnya01u:1953": " bhūmā / Jaim_1,4.27 /",
    "GSP28mjnya01u:1954": " saptādaśādhikaraṇamāracayati ----",
    "GSP28mjnya01u:1955": " sṛṣṭīrupadadhātīti ye mantrāḥ sṛṣṭiliṅgakāḥ /",
    "GSP28mjnya01u:1956": " vidheyāste guṇatvena vādo vātra guṇe vidhiḥ // MJaiNy_1,4.45 //",
    "GSP28mjnya01u:1957": " ākhyātenābhisaṃbandhādavidhyantarayogataḥ /",
    "GSP28mjnya01u:1958": " liṅgaprakaraṇaprāptermantrāṇāṃ vidhyasaṃbhavāt // MJaiNy_1,4.46 //",
    "GSP28mjnya01u:1959": " tānanūdyeṣṭakādhānaṃ vidadhyātstoṣyate yataḥ /",
    "GSP28mjnya01u:1960": " yathāsṛṣṭetyanenātaḥ sṛṣṭīrityarthavādagīḥ // MJaiNy_1,4.47 //",
    "GSP28mjnya01u:1961": " ekayāstuvatetyādau mantrasaṃghe kvacinnahi /",
    "GSP28mjnya01u:1962": " sṛṣṭiśabdastathāpyuktiḥ sṛṣṭiśabdena bhūmataḥ // MJaiNy_1,4.48 // @------------------",
    "GSP28mjnya01u:1963": " agnicayane śrūyate --“sṛṣṭīrupadadhāti“iti /",
    "GSP28mjnya01u:1964": " sṛṣṭiśabdopetā mantrā yāsāmiṣṭakānāmupadhāne vidyante tā iṣṭakāḥ sṛṣṭaya ucyante /",
    "GSP28mjnya01u:1965": " ' sṛṣṭimānāsāmupadhāno mantraḥ ' iti vigṛhya“tadvāmāsāmupadhānaḥ” [pā. sū. 4.4.125] ityādivyākaraṇasūtrasiddhaprakriyayā tanniṣpādanāt /",
    "GSP28mjnya01u:1966": " sṛṣṭiśabdopetāścopadhānamantrāḥ“ekayāstuvata“ityasminnanuvāke samāmnātāḥ /",
    "GSP28mjnya01u:1967": " “brahmāsṛjyata,",
    "GSP28mjnya01u:1968": " bhūtānyasṛjyanta“ityādinā sṛjatidhātosteṣu prayuktatvāt /",
    "GSP28mjnya01u:1969": " te mantrā atra sṛṣṭiśabdenopadhāne guṇatvena vidhīyante /",
    "GSP28mjnya01u:1970": " kutaḥ- ' upadadhāti ' ityanenā'khyātenābhisaṃbandhāt /",
    "GSP28mjnya01u:1971": " na cārthavādatvamasya saṃbhavati /",
    "GSP28mjnya01u:1972": " vidhyantareṇa sahaikavākyatvābhāvāditi prāpte, --",
    "GSP28mjnya01u:1973": " brūmaḥ- agnicayanaprakaraṇe paṭhitatvātteṣāṃ mantrāṇāṃ sāmānyataścayanasaṃbandho 'vaganyate /",
    "GSP28mjnya01u:1974": " viśeṣasaṃbandhaḥ sṛjatiliṅgādavagantavyaḥ /",
    "GSP28mjnya01u:1975": " tathāsati prāptatvānna te mantrā atra vidhīyante,",
    "GSP28mjnya01u:1976": " kintu - tānmantrānanūdyeṣṭakopadhānaṃ vidhīyate /",
    "GSP28mjnya01u:1977": " sṛṣṭiśabdenānuvādastu vakṣyamāṇārthavādopapattyarthaḥ /",
    "GSP28mjnya01u:1978": " “yathāsṛṣṭamevāvarūndhe“iti hi vakṣyarmāṇor'thavādaḥ /",
    "GSP28mjnya01u:1979": " yadi vidhivākye mantrāṇāmanuvādakaḥ sṛṣṭiśabdo na syāt ,",
    "GSP28mjnya01u:1980": " tadānīmarthavāde sṛṣṭiśabdaprayogādvidhyarthavādayorvaiyadhikaraṇyabhramaḥ syāt /",
    "GSP28mjnya01u:1981": " tasmānmantrānuvādī sṛṣṭīśabdo na guṇavidhāyakaḥ ,",
    "GSP28mjnya01u:1982": " kintvarthavādaḥ /",
    "GSP28mjnya01u:1983": " nanu prathamamantre sṛjatidhāturna prayuktaḥ ,",
    "GSP28mjnya01u:1984": " kintu dadhātidhātuḥ prayuktaḥ /",
    "GSP28mjnya01u:1985": " “ekayāstuvata” “prajāadhīyanta“iti tatpāṭhāt /",
    "GSP28mjnya01u:1986": " bāḍham /",
    "GSP28mjnya01u:1987": " tathāpi dvitīyatṛtīyādiṣu bahuṣu mantreṣu sṛjatidhātuprayogāddhūmarūpaṃ sādṛśyamasti /",
    "GSP28mjnya01u:1988": " yatra sarvāṇi vākyāni sṛṣṭiśabdopetāni tatra yathā sṛṣṭiśabdaprayogaḥ // MJaiNyC_1,4.45-48 //",
    "GSP28mjnya01u:1989": " START MJaiNy 1,4.49",
    "GSP28mjnya01u:1990": " (aṣṭādaśe liṅgasamavāyanyāye (prāṇabhṛdādiśabdānāṃ stutyarthatvādhikaraṇe ) sūtram)",
    "GSP28mjnya01u:1991": " liṅgasamavāyāt / Jaim_1,4.28 /",
    "GSP28mjnya01u:1992": " aṣṭādaśādhikaraṇamāracayati --",
    "GSP28mjnya01u:1993": " sṛṣṭivatprāṇabhṛttatra sādṛśyaṃ liṅgabhūmataḥ /",
    "GSP28mjnya01u:1994": " atraikamantrago liṅgasamavāyo viśiṣyate // MJaiNy_1,4.49 // @------------------",
    "GSP28mjnya01u:1995": " “prāṇabhṛta upadadhāti“ityatrāpi sṛṣṭinyāyena mantravidhiriti pūrvapakṣaḥ /",
    "GSP28mjnya01u:1996": " liṅgaprakaraṇaprāptamantrānuvādeneṣṭakopadhānavidhiḥ /",
    "GSP28mjnya01u:1997": " “etasyaiva prāṇāndadhāti“ityasya vakṣyamāṇārthavādasyopapattaye prāṇabhṛcchabdena mantrānuvādaḥ /",
    "GSP28mjnya01u:1998": " pūrvatra - dvitīyā - dimantreṣu sṛṣṭiliṅgānāṃ bāhulyam /",
    "GSP28mjnya01u:1999": " iha tu - prathamamantra eva prāṇabhṛlliṅgamāmnāyate -“ayaṃ purobhuvastasya prāṇo bhauvāyanaḥ“iti /",
    "GSP28mjnya01u:2000": " ekasyaiva mantrasya prāṇabhṛttve 'pi ' chatriṇo gacchanti ' itivattatsahacaritāḥ sarve mantrāḥ prāṇabhṛcchabdena lakṣyante /",
    "GSP28mjnya01u:2001": " tadevaṃ yajamānakāryasiddhyādayo guṇavṛttihetavo nirṇītāḥ /",
    "GSP28mjnya01u:2002": " tathā coktam ---",
    "GSP28mjnya01u:2003": " “tatsiddhijātisārūpyapraśaṃsāliṅgabhūmabhiḥ /",
    "GSP28mjnya01u:2004": " ṣaḍbhiḥ sarvatra śabdānāṃ gauṇī vṛttiḥ prakalpitā” // iti /",
    "GSP28mjnya01u:2005": " START MJaiNy 1,4.50-53",
    "GSP28mjnya01u:2006": " (ekonaviṃśe vākyaśeṣeṇa saṃdigdhārthanirūpaṇādhikaraṇe sūtram)",
    "GSP28mjnya01u:2007": " saṃdigdheṣu vākyaśeṣāt / Jaim_1,4.29 /",
    "GSP28mjnya01u:2008": " ekonaviṃśādhikaraṇamāracayati ---",
    "GSP28mjnya01u:2009": " śarkarā upadhatte 'ktāstejo vai ghṛtamatra kim /",
    "GSP28mjnya01u:2010": " tailādināñjitā aktā ghṛtenaivāthavāñjanam // MJaiNy_1,4.50 //",
    "GSP28mjnya01u:2011": " tailādināpi mukhyatvādasaṃjātavirodhanāt /",
    "GSP28mjnya01u:2012": " aprāptārthatvataścāsya vidhervādādbalitvataḥ // MJaiNy_1,4.51 //",
    "GSP28mjnya01u:2013": " sāmānyamananuṣṭheyaṃ viśeṣastu vidhau nahi /",
    "GSP28mjnya01u:2014": " ghṛtenaivāñjanaṃ vākyaśeṣātsaṃdigdhanirṇayāt // MJaiNy_1,4.52 //",
    "GSP28mjnya01u:2015": " arthavādagatā ceyaṃ stutirghṛtamupeyuṣī /",
    "GSP28mjnya01u:2016": " bodhayantī vidheyatvaṃ ghṛtasya gamayedvidhim // MJaiNy_1,4.53 // @------------------",
    "GSP28mjnya01u:2017": " “aktāḥ śarkarā upadadhāti” “tejo vai ghṛtam“iti śrūyate /",
    "GSP28mjnya01u:2018": " mṛttikāmiśrāḥ kṣudāpāṣāṇāḥ śarkarāḥ /",
    "GSP28mjnya01u:2019": " tāśca ghṛtatailavasādīnāmanyatamena dravyeṇāñjanīyāḥ /",
    "GSP28mjnya01u:2020": " kutaḥ /",
    "GSP28mjnya01u:2021": " añjanasāmānyabodhakasya vidhivākyasya ghṛtaviśeṣabodhakādarthabādātprabalatvāt /",
    "GSP28mjnya01u:2022": " tatprābalye ca mukhyatvādayastrayo hetavaḥ /",
    "GSP28mjnya01u:2023": " svārthatayā vidhermukhyatvam ,",
    "GSP28mjnya01u:2024": " prathamaśrutatvāccāsaṃjātavirodhitvam ,",
    "GSP28mjnya01u:2025": " anadhigatārthabodhakatvādaprāptārthatvam,",
    "GSP28mjnya01u:2026": " arthavādastu - vidhistāvakatvānna mukhyaḥ,",
    "GSP28mjnya01u:2027": " caramaśrutatvātsaṃjātavirodhī,",
    "GSP28mjnya01u:2028": " jñātārthānuvāditvātprāptārthaḥ /",
    "GSP28mjnya01u:2029": " tasmāt - ' yena kenāpyañjanam ' iti prāpte, --",
    "GSP28mjnya01u:2030": " brūmaḥ- vidhivākyena kimañjanasādhanasāmānyaṃ vidhīyate,",
    "GSP28mjnya01u:2031": " tadviśeṣo vā /",
    "GSP28mjnya01u:2032": " nā'dyaḥ /",
    "GSP28mjnya01u:2033": " sāmānyasyānanuṣṭheyatvāt /",
    "GSP28mjnya01u:2034": " na dvitīyaḥ /",
    "GSP28mjnya01u:2035": " ghṛtatailādiviśeṣavācakaśabdābhāvāt /",
    "GSP28mjnya01u:2036": " tata uktarītyā prabalamapi vidhivākyamanuṣṭhānayogye viśeṣe saṃdehajanakatayā nirṇayahetumarthavādamapekṣate,",
    "GSP28mjnya01u:2037": " na tu tena saha virudhyate /",
    "GSP28mjnya01u:2038": " arthavāde 'pi ghṛtasya vidhirnāstīti cet / na /",
    "GSP28mjnya01u:2039": " vidherunneyatvāt /",
    "GSP28mjnya01u:2040": " ' tejo vai ghṛtam ' ityevaṃ tejastvena ghṛtasya stūyamānatvādvidheyatvaṃ gamyate /",
    "GSP28mjnya01u:2041": " “stūyate sa vidhīyate“iti nyāyāt /",
    "GSP28mjnya01u:2042": " tena ca vidheyatvena vidhāyakaḥ śabdaḥ kalpyate - ghṛtenāktā iti /",
    "GSP28mjnya01u:2043": " tasmāt - ghṛtenaivāñjanam // MJaiNyC_1,4.50-53 //",
    "GSP28mjnya01u:2044": " START MJaiNy 1,4.54-55",
    "GSP28mjnya01u:2045": " (viṃśe sāmarthyenāvyavasthitānāṃ vyavasthādhikaraṇe sūtram)",
    "GSP28mjnya01u:2046": " arthād vā kalpanaikadeśatvāt / Jaim_1,4.30 /",
    "GSP28mjnya01u:2047": " viṃśādhikaraṇamāracayati --",
    "GSP28mjnya01u:2048": " struveṇātha svadhitinā hastenāvadyatītyamī /",
    "GSP28mjnya01u:2049": " ājye māṃse puroḍāśe saṃkīrṇā vā vyavasthitāḥ // MJaiNy_1,4.54 //",
    "GSP28mjnya01u:2050": " vyavasthāpakarāhityātstrūvādyā avyavasthitāḥ /",
    "GSP28mjnya01u:2051": " vyavasthāpakatāśaktestadvaśena vyavasthitiḥ // MJaiNy_1,4.55 // @------------------",
    "GSP28mjnya01u:2052": " “struveṇāvadyati” “svadhitinādyati” “hastenāvadyati“iti śrūyate /",
    "GSP28mjnya01u:2053": " tatrāvadeyeṣvājyamāṃsapuroḍāśeṣu haviḥṣvamī struvādyā avadānahetavaḥ saṃkīrṇāḥ /",
    "GSP28mjnya01u:2054": " kutaḥ /",
    "GSP28mjnya01u:2055": " vyavasthāpakasya śabdasyābhāvāditi cet /",
    "GSP28mjnya01u:2056": " maivam /",
    "GSP28mjnya01u:2057": " śaktervyavasthāpakatvāt /",
    "GSP28mjnya01u:2058": " “ākhyātānāmarthe bruvatāṃ śaktiḥ sahakāriṇī” iti nyāyāt /",
    "GSP28mjnya01u:2059": " ' kaṭe bhuṅkte ' ' kāṃsyapātryāṃ bhuṅkte ' ityatra laukikāstattadvastuśaktyanusāreṇa vyavasthāṃ kalpayanti --' kaṭa āsīnaḥ ,",
    "GSP28mjnya01u:2060": " ' kāṃsyapātryāmodanaṃ nidhāya ' iti /",
    "GSP28mjnya01u:2061": " vede 'pi -“añjalinā saktūnpradāya juhuyāt“ityatra yadyapi dvihastasaṃyogo 'ñjaliḥ,",
    "GSP28mjnya01u:2062": " tathāpi gurudevatādiprasādanārthāñjalivanniśchidrasaṃyogo na bhavati /",
    "GSP28mjnya01u:2063": " tādṛśe 'ñjalau saktūnāmavakāśābhāvāt /",
    "GSP28mjnya01u:2064": " ataḥ sāparthyātsaṃyuktaprasṛtidvayātmako madhyagatāvakāśopeto 'ñjalirgṛhītaḥ /",
    "GSP28mjnya01u:2065": " evamatrāpi dravadravyasyā'jyasya struvo yogyaḥ,",
    "GSP28mjnya01u:2066": " chedanīyamāṃsasya śastraviśeṣaḥ svadhitiḥ /",
    "GSP28mjnya01u:2067": " saṃhatasya puroḍāśasya hastaḥ,",
    "GSP28mjnya01u:2068": " ityenena prakāreṇa struvādyā vyavasthitāḥ // MJaiNyC_1,4.54-55 //",
    "GSP28mjnya01u:2069": " iti śrī mādhavīye jaiminīyanyāyamālāvistare prathamādhāyāyasya caturthaḥ pādaḥ",
    "GSP28mjnya01u:2070": " samāptaśca prathamo 'dhyāyaḥ"
}