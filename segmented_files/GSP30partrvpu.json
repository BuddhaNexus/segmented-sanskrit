{
    "GSP30partrvpu:0": "[p.] refers to page numbers of ed. R. Gnoli Roma 1985.",
    "GSP30partrvpu:1": "[Sp] refers to page numbers of J.Singh's ed. Delhi 1994.",
    "GSP30partrvpu:2": "Parātriṃśikāvivaraṇa",
    "GSP30partrvpu:3": "oṃ namaḥ śivāya vimalakalāśrayābhinavasṛṣṭimahā jananī bharitatanuś ca pañcamukhaguptarucir janakaḥ /",
    "GSP30partrvpu:4": "tad ubhayayāmalasphuritabhāvavisargamayaṃ hṛdayam anuttarāmṛtakulaṃ mama saṃsphuratāt // ParTriVi_Mang.1",
    "GSP30partrvpu:5": "yasyām antar viśvam etad vibhāti bāhyābhāsaṃ bhāsamānaṃ visṛṣṭau /",
    "GSP30partrvpu:6": "kṣobhe kṣīṇe 'nuttarāyāṃ sthitau tāṃ vande devīṃ svātmasaṃvittim ekām //",
    "GSP30partrvpu:7": "ParTriVi_Mang.2 //",
    "GSP30partrvpu:8": "naraśaktiśivātmakaṃ trikaṃ hṛdaye yā vinidhāya bhāsayet /",
    "GSP30partrvpu:9": "praṇamāmi parām anuttarāṃ nijabhāsāṃ pratibhācamatkṛtim // ParTriVi_Mang.3",
    "GSP30partrvpu:10": "jayaty anarghamahimā vipāśitapaśuvrajaḥ /",
    "GSP30partrvpu:11": "śrīmān ādyaguruḥ śambhuḥ śrīkaṇṭhaḥ parameśvaraḥ // ParTriVi_Mang.4 //",
    "GSP30partrvpu:12": "nijaśiṣyavibodhāya prabuddhasmaraṇāya ca /",
    "GSP30partrvpu:13": "mayābhinavaguptena śramo 'yaṃ kriyate manāk // ParTriVi_Mang.5 //",
    "GSP30partrvpu:14": "ParTri 1:",
    "GSP30partrvpu:15": "śrīdevī uvāca anuttaraṃ kathaṃ deva sadyaḥkaulikasiddhidam /",
    "GSP30partrvpu:16": "yena vijñātamātreṇa khecarīsamatāṃ vrajet // ParTri_1 //",
    "GSP30partrvpu:17": "parameśvaraḥ pañcavidhakṛtyamayaḥ satatam anugrahamayyā parārūpayā śaktyā ākrānto vastuto 'nugrahaikātmaiva na hi śaktiḥ śivād bhedam āmarśayet /",
    "GSP30partrvpu:18_0": "sā ca śaktiḥ lokānugrahavimarśamayī prathamataḥ parāmarśamayapaśyantyāsūtrayiṣyamāṇānantaśaktiśatāvibhinnā prathamataraṃ",
    "GSP30partrvpu:18_1": "paramahāmantramayyām adeśakālakalitāyāṃ saṃvidi nirūḍhā tāvatpaśyantyudbhaviṣyaduktipratyuktyavibhāgenaiva vartate /",
    "GSP30partrvpu:19": "saiva ca sakalapramātṛsaṃvidadvayamayī satatam eva vartamānarūpā /",
    "GSP30partrvpu:20_0": "tatas tu paśyantī yad yat abhīpsitaṃ tat tad eva samucitakāraṇaniyamaprabodhitaṃ bodhasūtraṇamātreṇa vimṛśati, yathā anekabhāvābhāvajñānasaṃskārasaṃskṛtāyā",
    "GSP30partrvpu:20_1": "mecakadhiyaḥ smṛtibījaprabodhakaucityāt kiṃcid eva smṛtir vimṛśati /",
    "GSP30partrvpu:21": "na hi prathamajñānakāle bhedo 'trāsphurat yatra vācyavācakaviśeṣayor abhedaḥ /",
    "GSP30partrvpu:22": "madhyamā punas tayor eva vācyavācakayor bhedam ādarśya sāmānādhikaraṇyena vimarśavyāpārā /",
    "GSP30partrvpu:23_0": "vaikharī tu tadubhayabhedasphuṭatāmayy eva iti tāvadvyavasthāyāṃ svasaṃvitsiddhāyāṃ yaiva parāvāgbhūmiḥ saiva māyīyaśabdaśaktiparamārthasvabhāvāsāṃketikākṛtakapāramārthikasaṃskārasārā",
    "GSP30partrvpu:23_1": "vakṣyamāṇanayena mantravīryabhūtāṃśacoditā taduttaraṃ paśyantyādidaśāsv api vastuto vyavasthitā tayā vinā paśyantyādiṣu aprakāśatāpattyā",
    "GSP30partrvpu:23_2": "jaḍatāprasaṅgāt /",
    "GSP30partrvpu:24": "tatra ca idam evam atra idānīm ityādibhedakalanā na kācit /",
    "GSP30partrvpu:25_0": "tata eva ca paramahāmantravīryavisṛṣṭirūpāyā ārabhya vaikharīprasṛtabhāvabhedaprakāśaparyantaṃ yad iyaṃ svacamatkṛtimayī",
    "GSP30partrvpu:25_1": "svātmany eva prakāśanamaye viśramya sphurati tad evaṃ sphuritam avicchinnatāparamārtham aham iti /",
    "GSP30partrvpu:26": "tad etat agre sphuṭībhaviṣyati /",
    "GSP30partrvpu:27_0": "tanmadhya eva tu paśyantyāṃ yatra bhedāṃśasyāsūtraṇaṃ yatra ca madhyamāyāṃ bhedāvabhāsas tatrobhayatra jñānakriyāśaktimaye",
    "GSP30partrvpu:27_1": "rūpe sadāśiveśvarasāre saiva aham iti camatkṛtir antaḥkṛtānantaviśvedantācamatkṛtipūrṇavṛttis tatpaśyantīmadhyamātmikā svātmānam",
    "GSP30partrvpu:27_2": "eva vastutaḥ parasaṃvidātmakaṃ vimṛśati",
    "GSP30partrvpu:28": "paraiva ca saṃvid bhagavatī devī ity ucyate /",
    "GSP30partrvpu:29": "iyatā paśyantyādisṛṣṭikrameṇa bāhyanīlādiparyantena svavimarśānandātmanā",
    "GSP30partrvpu:30": "krīḍanena, sarvottīrṇatvena sarvotkarṣāvasthiter bhagavato bhairavasya tathā sthātum icchayā",
    "GSP30partrvpu:31_0": "iyadanantajñānasmṛtisaṃśayaniścayādivyavahārakaraṇena, sarvatra ca bhāsamāne nīlādau tannīlādyātmabhāsanarūpeṇa dyotanena,",
    "GSP30partrvpu:31_1": "sarvair eva tadīyaprakāśāveśais tatpravaṇaiḥ stūyamānatayā, yathecchaṃ ca deśakālāvacchedena sarvātmatāgamanena /",
    "GSP30partrvpu:32": "ata eva mukhyato bhairavanāthasyaiva devatvam iṣyate /",
    "GSP30partrvpu:33": "tacchakter eva bhagavatyā devīrūpatā",
    "GSP30partrvpu:34": "/ yad uktaṃ divu kriḍāvijigīṣāvyavahāradyutistutigatiṣv iti /",
    "GSP30partrvpu:35": "tathā ca evaṃvidhamukhyapāramaiśvaryamayadevatvāṃśāṃśikānugrahād viṣṇuviriñcyādiṣu devatāvyavahāraḥ",
    "GSP30partrvpu:36_0": "evaṃ bhagavatī paśyantī madhyamā ca svātmānam eva yadā vimṛśati aham eva parāvāgdevatāmayī evam avocam iti, tadā tena rūpeṇollasanmāyārambhatayā",
    "GSP30partrvpu:36_1": "svātmāpekṣatayā tanmāyīyabhedānusārāt tām eva parābhuvaṃ svātmamayīṃ bhūtatvena abhimanvānā,",
    "GSP30partrvpu:37": "bhedāvabhāsaprāṇanāntarbahiṣkaraṇapathavyativartinītvāt parokṣatayā sūryādisaṃcārāyattadinavibhāgakṛtādyatanānavacchedāt",
    "GSP30partrvpu:38": "brahmaṇo",
    "GSP30partrvpu:39": "'nekakalpasaṃmitam ahaḥ, tato 'pi viṣṇuprabhṛteḥ, antaś ca prāṇacārādau",
    "GSP30partrvpu:40_0": "prāṇīyaśatasahasrāṃśe 'pi aharvyavahāra ity anavasthitaṃ kālpanikaṃ cādyatanatvam akālpanike saṃvidvapuṣi katham iti nyāyāt",
    "GSP30partrvpu:40_1": "bhūtānadyatanaparokṣārthaparipūraṇāt parokṣottamapuruṣakrameṇa vimṛśet /",
    "GSP30partrvpu:41": "aham eva sā parāvāgdevīrūpaiva sarvavācyavācakāvibhaktatayaivam uvāceti tātparyam /",
    "GSP30partrvpu:42": "supto' haṃ kila vilalāpa iti hy evam evopapattiḥ /",
    "GSP30partrvpu:43": "tathāhi tām atītām avasthāṃ na smarati prāgavedyatvāt, idānīṃ puruṣāntarakathitamāhātmyāt ativilāpagānādikriyājanitagadgadikādidehavikriyāveśena vā tadavasthāṃ",
    "GSP30partrvpu:44": "camatkārāt pratipadyate /",
    "GSP30partrvpu:45": "na hy apratipattimātram evaitat /",
    "GSP30partrvpu:46": "mattaḥ supto vāhaṃ kila vilalāpa iti madasvapnamūrchādiṣu hi vedyaviśeṣānavagamāt",
    "GSP30partrvpu:47": "parokṣatvam, parāvasthāyāṃ tu vedyaviśeṣasyābhāva eva,",
    "GSP30partrvpu:48": "kevalam atra vedakatādātmyapratipattyā turyarūpatvāt, madādiṣu tu mohāveśaprādhānyāt itīyānviśeṣaḥ, parokṣatā tu samānaiva /",
    "GSP30partrvpu:49": "evaṃ sarva eva pramātā guruśiṣyādipade anyatra vā vyavahāre sthitaḥ sarvakālam eva yat kiṃcit kurvāṇa enām eva saṃvidam anupraviśya sarvavyavahārabhājanaṃ bhavati /",
    "GSP30partrvpu:50": "atas tām eva vastuto vimṛśati devī uvāca iti /",
    "GSP30partrvpu:51": "yāvad uktaṃ syād aham eva satataṃ sarvam abhedena vimṛśāmi parābhūmau, anyathā paśyantīmadhyamābhūmigaṃ sphuṭam idaṃ prathanaṃ na syāt, tāvad evoktaṃ bhavati devī uvāca iti /",
    "GSP30partrvpu:52": "evam eva purastād bhairava uvāca iti mantavyam /",
    "GSP30partrvpu:53": "tatrāpi hi svaparaśaktyavibhāgamayo bhairavātmaiva aham uvāca ity arthaḥ /",
    "GSP30partrvpu:54": "kevalaṃ śaktipradhānatayā sṛṣṭisvabhāvākhyāmarśe aham ity ucito",
    "GSP30partrvpu:55": "devīparāmarśaḥ, śaktimatpradhānatayā saṃhārāveśavimarśe maha iti bhairavarūpacamatkāraḥ /",
    "GSP30partrvpu:56": "sphuṭayiṣyate caitat /",
    "GSP30partrvpu:57": "etac ca paśyantīmadhyamābhuvi jñānaśaktimayyām eva parasyā icchāśaktimayyāḥ saṃvido vimarśanaṃ, tad eva ca",
    "GSP30partrvpu:58": "sarvārambhaparyantaśāstraprayojanam /",
    "GSP30partrvpu:59": "ata eva jñanaśaktāv eva sadāśivamayyāṃ pūrvottarapadavākyakramollāsād vāstavaparamahāmantravīryavimarśa eva dakāraekāravakārayakāraukāravakāraākāracakāra,",
    "GSP30partrvpu:60": "bhakāraaikārarephaakāravakāraakārādipadavākyayojanā /",
    "GSP30partrvpu:61": "uktaṃ ca svacchandatantre",
    "GSP30partrvpu:62": "Q: guruśiṣyapade sthitvā svayaṃ devaḥ sadāśivaḥ /",
    "GSP30partrvpu:63": "Q: purvottarapadair vākyais tantraṃ samavatārayat // [SvaTa 8.31] iti /",
    "GSP30partrvpu:65": "evaṃ cānugrahaśaktiḥ satataṃ sarvapramātṛṣv anastamitaiveti saiṣa ṣaḍardhasāraśāstraikaprāṇaḥ para eva saṃbandhaḥ /",
    "GSP30partrvpu:66": "atrānuttare saṃbandhāntarāṇāṃ mahadantarāladivyādivyādīnām uktopadeśena paraikamayatvāt /",
    "GSP30partrvpu:67": "tad uktaṃ trikahṛdaye",
    "GSP30partrvpu:68": "Q: nityaṃ visargaparamaḥ svaśaktau parameśvaraḥ /",
    "GSP30partrvpu:69": "Q: anugrahātmā sraṣṭā ca saṃhartā cāniyantritaḥ // [TriHṛ] iti /",
    "GSP30partrvpu:71": "evam amunā krameṇa sadoditatā /",
    "GSP30partrvpu:72_0": "evaṃparamārthamayatvāt parameśvarasya cittattvasya yad evāvibhāgenāntarvastu sphuritaṃ tad eva paśyantībhuvi varṇapadavākyavibibhājayiṣayā",
    "GSP30partrvpu:72_1": "parāmṛṣṭaṃ madhyamāpade ca bhedena sthitaṃ vastupūrvakaṃ saṃpannaṃ yāvad vaikharyantam anuttaraṃ katham ityādi bhinnamāyīyavarṇapadavākyaracanāntam",
    "GSP30partrvpu:72_2": "etad eva tad anupalakṣyaṃ bhairavavaktraṃ sṛṣṭiparāmarśātmakam,",
    "GSP30partrvpu:73": "anuttarāhaṃbhāvasārākārākārarūpaśivaśaktisaṃghaṭṭasamāpattikṣobhātmakaṃ trikaśāstraprasarabījaṃ dhruvapadaṃ maulikaṃ sarvajīvatāṃ jīvanaikarūpam /",
    "GSP30partrvpu:74": "ata eva vyavacchedābhāvāt sthānanirdeśādyayogāt sthānādipūrvakatvaṃ nopapannam /",
    "GSP30partrvpu:75": "vastu ca praśnataduttararūpaṃ satatoditam eva prathamam avibhāgamayam /",
    "GSP30partrvpu:76_0": "tena etāvad evātra tātparyam svātmā sarvabhāvasvabhāvaḥ svayaṃ prathamānaḥ svātmānam eva svātmāvibhinnena praśnaprativacanena",
    "GSP30partrvpu:76_1": "praṣṭṛprativaktṛsvātmamayenāhantayā camatkurvan vimṛśatīti /",
    "GSP30partrvpu:77_0": "aham evaivaṃvicitracamatkārecchus tathā jānann eva tathaiva bhavāmīti yāvat tāvad eva devī uvāca, anuttaraṃ katham ity ārabhya",
    "GSP30partrvpu:77_1": "bhairava uvāca śṛṇu devi iti madhyato yāvad ity etad rudrayāmalam iti /",
    "GSP30partrvpu:78": "yad vā sarvāṇi pañcasrotaḥprabhṛtīni śāstrāṇi yāvat laukiko 'yaṃ vyavahāraḥ /",
    "GSP30partrvpu:79": "sa eṣa uktaḥ paraḥ saṃbandhaḥ /",
    "GSP30partrvpu:80": "gopyam upadeśasāraṃ sadyobhairavapadāvahaṃ satatam /",
    "GSP30partrvpu:81": "abhinavaguptena mayā vyākhyātaṃ praśnasarvasvam //",
    "GSP30partrvpu:82": "śiṣyahitaparatayā tu idam eva saṃgṛhyābhidadhmaḥ /",
    "GSP30partrvpu:83": "sarveṣu vyavahāreṣu jñeyaṃ kāryaṃ ca yad bhavet /",
    "GSP30partrvpu:84": "tatparasyāṃ turyabhuvi gatabhedaṃ vijṛmbhate //",
    "GSP30partrvpu:85": "bhedāsūtraṇarūpāyāṃ paśyantyāṃ kramabhūjuṣi /",
    "GSP30partrvpu:86": "antaḥsphuṭakramāyogaṃ madhyāyāṃ tad vibhedabhāk //",
    "GSP30partrvpu:87": "madhyā paśyanty atha parām adhyāsyābhedato bhṛśam /",
    "GSP30partrvpu:88": "parokṣam iva tatkālaṃ vimṛśen mattasuptavat //",
    "GSP30partrvpu:89": "evam eva etad anuttaratvaṃ nirvakṣyatīti /",
    "GSP30partrvpu:90": "tad uktaṃ śrīsomānandapādaiḥ",
    "GSP30partrvpu:91": "Q: pañcavidhakṛtyatatparabhagavadbhairavabhaṭṭārakasya prathamaśāktaspandasamantaram [ParTriVi of Somānanda]",
    "GSP30partrvpu:92": "ityādi nijavivṛtau /",
    "GSP30partrvpu:93": "tadgranthinirdalanārtha eva ayam asmākaṃ tacchāsanapavitritānāṃ yatnaḥ /",
    "GSP30partrvpu:94": "uktaḥ saṃbandhaḥ /",
    "GSP30partrvpu:95": "abhidheyaṃ trīśikā iti /",
    "GSP30partrvpu:96": "tisṛṇāṃ śaktīnām icchājñānakriyāṇāṃ sṛṣṭyādyudyogādināmāntaranirvācyānām īśikā īśvarī /",
    "GSP30partrvpu:97": "īśanā ca īśitavyāvyatirekeṇaiva bhāvinīti etacchaktibhedatrayottīrṇā tacchaktyavibhāgamayī saṃvidbhagavatī bhaṭṭārikā parā abhidheyam, tadyogād eva ca idam abhidhānam /",
    "GSP30partrvpu:98": "triṃśakā ity api guravaḥ paṭhanti,",
    "GSP30partrvpu:99": "akṣaravarṇasāmyāt ca niruktam āhuḥ tisraḥ śaktīḥ kāyatīti triṃśakā, na tu triṃśacchlokayogāt triṃśikā /",
    "GSP30partrvpu:100": "atāvato 'pi triṃśakārthatvāt /",
    "GSP30partrvpu:101": "tathāhi śrītantrasāre",
    "GSP30partrvpu:102": "Q: triṃśakārthas tvayā proktaḥ sārdhakoṭipravistaraḥ /",
    "GSP30partrvpu:103": "[TaSā] iti /",
    "GSP30partrvpu:105_0": "abhidhānābhidheyayoś ca para eva saṃbandhas tādātmyād ity uktaprāyaṃ prayojanaṃ ca sarvapramātḥṇāṃ vibhoḥ paraśaktipātānugrahavaśotpannaitāvadanuttarajñānabhājanabhāvānām",
    "GSP30partrvpu:105_1": "itthaṃnijasvarūpahṛdayaṅgamībhāvena nijāmodabharakrīḍābhāsitabhedasya nikhilabandhābhimatatattvavrātasya svātmacamatkārapūrṇāhantātādātmyabhairavasvarūpābhedasamāveśātmikā",
    "GSP30partrvpu:105_2": "jīvata",
    "GSP30partrvpu:106": "eva muktiḥ /",
    "GSP30partrvpu:107": "prāṇadehādibhūmāv eva hy antarbahiṣkaraṇaviṣayāyāṃ preraṇākhyāyām udyogabalajīvanādirūpāyāṃ rūḍhasya bandhābhimatebhyo muktir iti gīyate /",
    "GSP30partrvpu:108": "truṭite 'pi hi māyīye saṃskāramātre keyaṃ muktivācoyuktiḥ,",
    "GSP30partrvpu:109": "kimapekṣayā veti /",
    "GSP30partrvpu:110": "tad uktaṃ śrīspande",
    "GSP30partrvpu:111": "Q: iti vā yasya saṃvittiḥ krīḍātvenākhilaṃ jagat /",
    "GSP30partrvpu:112": "Q: sa paśyan satataṃ yukto jīvanmukto na saṃśayaḥ // [SpaKā 2.5] iti /",
    "GSP30partrvpu:114": "sphuṭībhaviṣyati ca etat avidūra eva /",
    "GSP30partrvpu:115": "tadanena svasaṃvedanena prayojanam eva atra sakalapumarthaparyavasānam iti prayojanaprayojanānavakāśaḥ",
    "GSP30partrvpu:116": "uktāny eva saṃbandhābhidheyaprayojanāni /",
    "GSP30partrvpu:117": "atha granthārtho vyākhyāyate /",
    "GSP30partrvpu:118": "anuttaram iti /",
    "GSP30partrvpu:119": "[1.] na vidyate uttaram",
    "GSP30partrvpu:120": "adhikaṃ yataḥ /",
    "GSP30partrvpu:121_0": "yathā hi tattvāntarāṇī ṣaṭtriṃśad anāśritaśivaparyan tāni parabhairavabodhānupraveśāsāditatathābhāvasiddhīni saṃvidam adhikayanti",
    "GSP30partrvpu:121_1": "naivaṃ parā paripūrṇā parabhairavasaṃvit, tasyāḥ sadā svayam",
    "GSP30partrvpu:122": "anargalānapekṣaprathācamatkārasāratvāt /",
    "GSP30partrvpu:123": "[2.] tathā na vidyaty uttaraṃ praśnaprativacorūpaṃ yatra /",
    "GSP30partrvpu:124_0": "yata eva hi mahāsaṃvitsindhor ullasadanantapratibhāparyantadhāmna ullāsya praśnapratibhānādipātraṃ bhavati śiṣyaḥ, tad eva",
    "GSP30partrvpu:124_1": "vastutas tattvaṃ satatoditam iti kimiva ācāryīyam uttaram anyat syāt /",
    "GSP30partrvpu:125": "[3.] uttaraṇam uttaro bhedavādābhimato 'pavargaḥ /",
    "GSP30partrvpu:126": "sa hi vastuto niyatiprāṇatāṃ nātikrāmati /",
    "GSP30partrvpu:127": "tathā hi prathamaṃ śarīrāt prāṇabhūmāv anupraviśya, tato 'pi buddhibhuvam adhiśayya, tato",
    "GSP30partrvpu:128": "spandanākhyāṃ jīvanarūpatām adhyāsya, tato 'pi",
    "GSP30partrvpu:129": "sarvavedyaprakṣayātmaśūnyapadam adhiṣṭhāya, tato 'pi",
    "GSP30partrvpu:130": "sakalamalatānavatāratamyātiśayadhārāprāptau śivatvavyaktyā aṇur apavṛjyate āropavyarthatvāt iti /",
    "GSP30partrvpu:131": "[4.] īdrśa eva nābhihṛtkaṇṭhatālubrahmabhairavabilādyadhiṣṭhānakramaprāpta ūrdhvataraṇakrama uttaraḥ /",
    "GSP30partrvpu:132": "[5.] tathā uttaranti ata iti uttaro bandhaḥ /",
    "GSP30partrvpu:133": "[6.] uttaraṇam uttaro mokṣaḥ /",
    "GSP30partrvpu:134": "tad evaṃvidhā uttarā yatra na santi /",
    "GSP30partrvpu:135": "uttaraṃ ca śabdanam /",
    "GSP30partrvpu:136": "tat sarvathā īdṛśaṃ tādṛśam iti vyavacchedaṃ kuryāt",
    "GSP30partrvpu:137": "/ tad yatra na bhavaty avyavacchinnam idam anuttaram /",
    "GSP30partrvpu:138": "[8.] idam ity api",
    "GSP30partrvpu:139": "hi vyavacchinnottaravyavacchedaprāṇam eveti vyavacchedakatvāt vikalpātmaiva /",
    "GSP30partrvpu:140": "ata eva yāvad anuttare rūpe pravivikṣur māyīyaḥ pramātā tāvat kalpita eva viśeṣātmani /",
    "GSP30partrvpu:141": "tatratv avikalpitaṃ yad avinābhāvi,",
    "GSP30partrvpu:142": "tadvinā kalpitarūpāsphuraṇāt, tad eva vastuto 'nuttaram /",
    "GSP30partrvpu:143": "tatra hi bhāvanāder anupapattir eva vastuta iti bhāvanākaraṇojjhitatvam uktam, na tu anupayuktita eva /",
    "GSP30partrvpu:144": "[9.] tad īdṛśam anuttaraṃ vyavahāravṛttiṣv apy evam",
    "GSP30partrvpu:145": "eva /",
    "GSP30partrvpu:146": "tad uktaṃ mayaiva stotre",
    "GSP30partrvpu:147": "Q: vitata iva nabhasy avicchidaiva pratanu patan na vibhāvyate jalaughaḥ /",
    "GSP30partrvpu:148": "Q: upavanataruveśmanīdhrabhāgādhyupadhivaśena tu lakṣyate sphuṭaṃ saḥ //",
    "GSP30partrvpu:149": "tadvat",
    "GSP30partrvpu:150": "Q: ... parabhairavo 'tisaukṣmyād anubhavagocaram eti naiva jātu //",
    "GSP30partrvpu:151": "Q: atha deśākṛtikālasanniveśasthitisaṃspanditakārakatvayogāḥ //",
    "GSP30partrvpu:152": "Q: janayanto hy anubhāvinīṃ citiṃ te jhaṭiti nyakkṛtabhairavīyabodhāḥ //",
    "GSP30partrvpu:153": "itiyādi /",
    "GSP30partrvpu:154": "tathā ca vakṣyate uttarasyāpy anuttaram iti /",
    "GSP30partrvpu:155": "vyākhyāyate caitat /",
    "GSP30partrvpu:156": "[10.] evam eva narātmanaḥ śāktam uttaraṃ tato 'pi śāmbhavam /",
    "GSP30partrvpu:157": "tathā teṣv api bhūtatattvātmamantreśvaraśaktyādibhedena svātmany eva uttarottaratvam,",
    "GSP30partrvpu:158": "bhūtādiṣv api pṛthivyādirūpatayā, jāgrata uttaraṃ svapnaḥ, tataḥ suptam,",
    "GSP30partrvpu:159": "tatas turyam, tato 'pi tadatītam, jāgradādiṣv api svātmany eva caturādibhedatayā uttarottaratvam",
    "GSP30partrvpu:160": "tad etat śrīpūrvapañcikāyāṃ mayaiva vistarato nirṇītam iha anupayogād granthagauravāc ca na vitatyoktam /",
    "GSP30partrvpu:161": "[11.] tad īdṛśam auttarādharyadvaitasaṃmohādhāyi uttaratvam /",
    "GSP30partrvpu:162": "tathā viprarājanyaviṭsūdrāntyajātivibhāgamayam ūnādhikatvaṃ yatra na syāt /",
    "GSP30partrvpu:163": "bhāvaprādhānyam uttaraśabdasya [12.] uttarāḥ paśyantyādyāḥ śaktayaḥ,",
    "GSP30partrvpu:164": "aghorādyāḥ, parādyāḥ, tā yatra na syuḥ /",
    "GSP30partrvpu:165": "[13.] nuda preraṇe iti nodanaṃ nut /",
    "GSP30partrvpu:166": "tayā taraṇaṃ dīkṣākrameṇa taraḥ /",
    "GSP30partrvpu:167": "śiṣyacaitanye gurucaitanyaṃ preryate /",
    "GSP30partrvpu:168": "tena haṃsaprāṇādiśūnyaviṣuvatprabhṛtisthānabhedaparipāṭyā sakale niṣkale 'pi vā pūrṇāhutiyojanikādisthityā mokṣadāṃ dīkṣāṃ vidhatte /",
    "GSP30partrvpu:169": "tad atra caitanyasya svaprakāśasya vyāpino de śakālākāraviśeṣāviśeṣitasya kathaṃkāram imā viḍambanāḥ /",
    "GSP30partrvpu:170": "tad evaṃvidho nudā preraṇena taras taraṇaṃ yatra na bhavati tad anuttaram /",
    "GSP30partrvpu:171": "yad vakṣyate",
    "GSP30partrvpu:172": "Q: evaṃ yo vetti tattvena tasya nirvāṇagāminī /",
    "GSP30partrvpu:173": "Q: dīkṣābhavati ... [verse 25] iti /",
    "GSP30partrvpu:175": "[14.] aniti svasitīti kvipi an aṇur ātmā dehapuryaṣṭakādiḥ /",
    "GSP30partrvpu:176": "tathā ananaṃ jīvanam /",
    "GSP30partrvpu:177": "an dehādyantargataiva bhinnabhinnaśaktyādyahantāśūnyaprāyā jīvanākhyā vṛttiḥ, yaḥ śūnyapramātā ity abhihitaḥ, tasyaivottaratvaṃ sarvataḥ paramārthatayā ādhikyaṃ yatra,",
    "GSP30partrvpu:178": "bhairavaikamayatvāt /",
    "GSP30partrvpu:179": "jaḍājaḍabharite jagati jaḍair jīvadekamagnaiḥ",
    "GSP30partrvpu:180": "sthīyate, jīvatāṃ ca jīvanaṃ nāma prāguktam, jñānakriyārūpam ekaṃ pārameśvaryaṃ sarveṣāṃ, paratrāpi hi svavad dehādir eva pṛthaktayā bhāti /",
    "GSP30partrvpu:181": "yat punaḥ prāṇanaṃ tad abhedenaiva svaprakāśam /",
    "GSP30partrvpu:182": "etad eva ca paramārtho yad uktaṃ śrīmadutpaladevapādaiḥ",
    "GSP30partrvpu:183": "Q: jñānaṃ kriyā ca bhūtānāṃ jīvatāṃ jīvanaṃ matam /",
    "GSP30partrvpu:184": "[Īśvarapratyabhijñākārikā 1.14] iti /",
    "GSP30partrvpu:186": "tathā jīvanaṃ jñānakriye eva iti /",
    "GSP30partrvpu:187_0": "[15.] a iti ca yeyam amāyīyāśrautanaisargikamahāprakāśaviśrāntanistaraṅgacidudadhisvātmacamatkārarūpā śāktollāsamayaviśvāmarśanarūpaparipūrṇāhaṃbhāvaprathamaparyavasānobhayabhūmigā",
    "GSP30partrvpu:187_1": "kalā tasyā eva vakṣyamāṇanayena yeyaṃ nud visargāntatā tasyā eva taraḥ plavanaṃ sarvoparivṛttitvaṃ yatra /",
    "GSP30partrvpu:188": "[16.] avidyamānā deśakālagamanāgamanādidvaitasāpekṣā nut preraṇā kramātmakakriyāmayī yatra",
    "GSP30partrvpu:189": "tat anud ākāśādi lokaprasiddhyā /",
    "GSP30partrvpu:190": "tato 'pi sātiśayam anuttaram /",
    "GSP30partrvpu:191": "tasyāpi hy ākāśādeḥ saṃyogighaṭādicitropādhivaśāt samavāyiśabdādiyogāc ca syād api īdṛśī sakramā kriyā /",
    "GSP30partrvpu:192": "saṃvittattve tu sarvato",
    "GSP30partrvpu:193": "'navacchinnapūrṇasvātantryaiśvaryasāre 'vicchinnacamatkāramayaviśrāntyā",
    "GSP30partrvpu:194_0": "svīkṛtaśaṅkyamānopādhibhāve sakaledantāspadabhāvapūgaparipūritāhamātmani nirābhāse sadābhāsamāne svīkārābhāsīkṛtānābhāse",
    "GSP30partrvpu:194_1": "idantābhāsatadanābhāsasāradeśakālāpekṣakramābhāvād akramaiva svātmavimarśasaṃrambhamayī matsyodarīmatādiprasiddhā vimarśābhidhā",
    "GSP30partrvpu:194_2": "kriyā iti tad eva anuttaram /",
    "GSP30partrvpu:195": "atiśayamātre tamapo vidhiḥ, dvivacanavibhajyopapade atra tarap /",
    "GSP30partrvpu:196_0": "tatrāyaṃ śuklo 'yaṃ śuklaḥ, ayam anayor atiśayena śukla iti vākye 'yam arthaḥ anayoḥ śuklayoḥ madhyāt atiśayenāyaṃ śuklaḥ",
    "GSP30partrvpu:196_1": "śuklataraḥ leṣāṃ tu śuklānām ayam atiśayena śukla iti ko 'yam adhiko 'rthaḥ /",
    "GSP30partrvpu:197": "tathā hy ayaṃ prāsādaḥ",
    "GSP30partrvpu:198": "śuklaḥ, ayaṃ paṭaḥ śuklaḥ, ayaṃ haṃsaś ca śuklaḥ, eṣāṃ sātiśayaḥ śuklatama iti /",
    "GSP30partrvpu:200": "tatra prāsādo 'pi śuklaḥ paṭo 'pi śukla iti kim iva adhikam uktaṃ",
    "GSP30partrvpu:201": "syāt /",
    "GSP30partrvpu:202": "tamapi pratyaye evaṃvidhavākyakaraṇam ayuktam eva /",
    "GSP30partrvpu:203": "na ca tarapaḥ tamap adhikam atiśayam abhidadhyāt, evaṃ tāvat tu syāt, avivakṣite pratiyogiviśeṣe tamapprayogaḥ, pratiyogiviśeṣāpekṣāyāṃ tu tarap /",
    "GSP30partrvpu:204": "pratiyogyapekṣaiva dvivacanavibhajyopapadārthaḥ /",
    "GSP30partrvpu:205": "eka eva hi pratiyogī bhavet /",
    "GSP30partrvpu:206": "anayor ayaṃ śuklo 'tiśayena iti na tṛtīyaḥ pratīyate,",
    "GSP30partrvpu:207": "nirdhāraṇārthena prathamasyaiva pratiyogitvāvagateḥ /",
    "GSP30partrvpu:208": "na ca dviprabhṛtyapekṣā bhavati ekasya yugapat, ekaikāpekṣā matā iti tasya krameṇa nādhiko 'rthaḥ kaścit /",
    "GSP30partrvpu:209": "tāratamyam iti tu prayogaḥ kramātiśaye 'vyutpanna eva /",
    "GSP30partrvpu:210": "na tu taraptamappratyayārthānugamāt tāryaṃ tāmyam ityādy api hi syāt /",
    "GSP30partrvpu:211": "tad alam akāṇḍe śrutalavakauśalaprathanena /",
    "GSP30partrvpu:212": "iha tūttarakramikapratiyogyapekṣāyām anuttamam ity api prayoge ayam evārthaḥ /",
    "GSP30partrvpu:213": "tathāhy āgamāntare",
    "GSP30partrvpu:214": "Q: adyāpi yan na viditaṃ siddhānāṃ bodhaśālinām /",
    "GSP30partrvpu:215": "Q: na cāpy aviditaṃ kasya kim apy etad anuttamam // [? /cf TaĀl 2.28] iti /",
    "GSP30partrvpu:217": "evaṃ svātantryasārākalitakriyāśaktiśarīram anuttaram /",
    "GSP30partrvpu:218": "tad uktam utpaladevapādaiḥ",
    "GSP30partrvpu:219": "Q: sakramatvaṃ ca laukikyāḥ kriyāyāḥ kālaśaktitaḥ /",
    "GSP30partrvpu:220": "Q: ghaṭate na tu śāsvatyāḥ prābhavyāḥ syāt prabhor iva // [/IPK 2.1.2] iti /",
    "GSP30partrvpu:222": "tat vyākhyātam idam anuttaraṃ ṣoḍaśadhā /",
    "GSP30partrvpu:223": "yad uktaṃ sāraśāstre",
    "GSP30partrvpu:224": "Q: anuttaraṃ tad dhṛdayaṃ hṛdaye granthirūpatā /",
    "GSP30partrvpu:225": "Q: granthiṃ ṣoḍaśadhā jñātvā kuryāt karma yathāsukham // [Trikasāra ?]",
    "GSP30partrvpu:227": "tathā",
    "GSP30partrvpu:228": "Q: hṛdaye yaḥ sthito granthiḥ [adha ūrdhvaniyāmakaḥ, /cit /IPVV 3 p. 293",
    "GSP30partrvpu:229": "attrib. to Mālinīsāra]",
    "GSP30partrvpu:230": "ityādi /",
    "GSP30partrvpu:231": "tad īdṛg anuttaraṃ kena prakāreṇa kim uttararūpaparityāgena utasvid anyatheti /",
    "GSP30partrvpu:232": "kaś cāyaṃ prakāraḥ, yad anuttaraṃ sarvam idaṃ hi jñānajñeyajātaṃ sarvata evānyonyaṃ bhedamayaṃ virodham upalabhate, tataś cedam auttarādharyaṃ bhaved eveti /",
    "GSP30partrvpu:233": "kasmiṃś ca prakāre mokṣa eva kiṃ vā bandhābhimate 'pīti /",
    "GSP30partrvpu:234": "thamupratyayasya vibhaktiviśeṣārthāniyamena prakāramātre vidhānāt prakāramātraviṣaya evāyaṃ praśnaḥ /",
    "GSP30partrvpu:235": "deva iti vyākhyātam /",
    "GSP30partrvpu:236": "kulaṃ sthūlasūkṣmaparaprāṇendriyabhūtādi samūhātmatayā kāryakāraṇabhāvāc ca /",
    "GSP30partrvpu:237": "yathoktaṃ saṃhatyakāritvād iti /",
    "GSP30partrvpu:238": "tathā kulaṃ bodhasyaiva āśyānarūpatayā yathāvasthānād bodhasvātantryād eva cāsya bandhābhimānāt",
    "GSP30partrvpu:239": "uktaṃ hi kula saṃstyāne bandhuṣu ca iti /",
    "GSP30partrvpu:240": "na hi prakāśaikātmakabodhaikarūpatvād ṛte kim apy eṣām aprakāśamānaṃ vapur upapadyate /",
    "GSP30partrvpu:241": "tatra kule bhavā kaulikī siddhis tathātvadārḍhyaṃ parinirvṛtyānandarūpaṃ hṛdayasvabhāvaparasaṃvidātmakaśivavimarśatādātmayam tāṃ siddhiṃ dadāti /",
    "GSP30partrvpu:242": "anuttarasvarūpatādātmye hi kulaṃ tathā bhavati /",
    "GSP30partrvpu:243": "yathoktam",
    "GSP30partrvpu:244": "Q: vyatireketarābhyāṃ hi niścayo 'nyanijātmanoḥ /",
    "GSP30partrvpu:245": "Q: vyavasthitiḥ pratiṣṭhātha siddhir nirvṛtir ucyate //",
    "GSP30partrvpu:246": "[Ajaḍapramātṛsiddhi 12] iti /",
    "GSP30partrvpu:248": "sadya iti śabdaḥ samāne ahani ity arthavṛttir uktanayena ahno",
    "GSP30partrvpu:249": "'navasthitatvāt samāne kṣaṇe ity atrārthe vartate /",
    "GSP30partrvpu:250": "samānatvaṃ ca kṣaṇasya na sādṛśyam, api tu tattvaparyavasāyy eva /",
    "GSP30partrvpu:251": "evam eva sadyaḥśabdāt pratītiḥ",
    "GSP30partrvpu:252_0": "atas tasminn eva kṣaṇa iti vartamānakṣaṇasya sāvadhāraṇatvena bhūtabhaviṣyatkṣaṇāntaranirāse tadubhayāpekṣakalanāprāṇāṃ vartamānasyāpi",
    "GSP30partrvpu:252_1": "kālatāṃ nirasyeta yato yāvad idaṃ parameśvarasya bhairavabhānoḥ raśmicakrātmakaṃ nijabhāsāsphāramayaṃ kulam uktam /",
    "GSP30partrvpu:253": "tac ced antarmukhaparabhairavasaṃvittādātmyalakṣaṇaṃ nirodham eti, tadā tad eva",
    "GSP30partrvpu:254": "paramānandāmṛtāsvādamayam adeśakālakalitam anuttaraṃ dhruvaṃ visargarūpaṃ satatoditaṃ /",
    "GSP30partrvpu:255": "tad uktaṃ śrīvādyatantre",
    "GSP30partrvpu:256": "Q: saṃrudhya raśmicakraṃ svaṃ pītvāmṛtam anuttamam /",
    "GSP30partrvpu:257": "Q: kālobhayāparicchinnaṃ vartamāne sukhī bhavet // [Śrīvādyatantra? /cit",
    "GSP30partrvpu:258": "Mālinīvijayavārttika 1.156 attrib. to Ḍāmaratantra] iti /",
    "GSP30partrvpu:260": "vistāritaś ca vistarato 'nyatra mayaiva kālobhayāparicchedaḥ /",
    "GSP30partrvpu:261": "tathā kulāt prāṇadehāder āgatā siddhir bhedaprāṇānāṃ nīlasukhādīnāṃ niścayarūpā tāṃ dadātīti",
    "GSP30partrvpu:262": "śarīrādayo hi jhagiti anuttaradhruvavisargavīryāveśena akālakalitena prāṇādimadhyamasopānāroheṇaiva bhāvānāṃ tathātvaniścayarupāṃ siddhiṃ vidadhate /",
    "GSP30partrvpu:263": "yathoktam",
    "GSP30partrvpu:264": "Q: api tv ātmabalasparśāt puruṣas tatsamo bhavet [Spandakārikā 1.8]",
    "GSP30partrvpu:266": "tathā",
    "GSP30partrvpu:267": "Q: ... karaṇānīva dehinām /",
    "GSP30partrvpu:268": "[Spandakārikā 2.10] iti /",
    "GSP30partrvpu:270": "tathā kule śivaśaktyātmani saṃnihite 'pi siddhir uktanayena jīvanmuktatāmayī samabhilaṣitāṇimādiprasavapadaṃ",
    "GSP30partrvpu:271": "tāṃ sadyaḥ anākalitam eva bhāvanākaraṇādirahitatvenaiva dadāti /",
    "GSP30partrvpu:272": "yad uktaṃ śrīsomānandapādaiḥ /",
    "GSP30partrvpu:273": "Q: bhāvanākaranābhyāṃ kiṃ śivasya satatoditeḥ /",
    "GSP30partrvpu:274": "[Śivadṛṣṭi 8.5,6 CHECK]",
    "GSP30partrvpu:276": "tathā",
    "GSP30partrvpu:277": "Q: ekavāraṃ pramāṇena śāstrād vā guruvākyataḥ /",
    "GSP30partrvpu:278": "Q: jñāte śivatve sarvasthe pratipattyā dṛḍhātmanā //",
    "GSP30partrvpu:279": "Q: karaṇena nāsti kṛtyaṃ kvāpi bhāvanayāpi vā /",
    "GSP30partrvpu:280": "[Śivadṛṣṭi 7.556?CHECK] iti /",
    "GSP30partrvpu:282": "kule jātā siddhiḥ śāktahādirūpaprasaraṇād ārabhya bahirbhāvapaṭalavikāsaparyantaṃ bhedāvabhāsanā",
    "GSP30partrvpu:283": "tāṃ dadāti /",
    "GSP30partrvpu:284": "tad eva hy anuttaraṃ mahāprakāśātma antaḥkṛtabodhamayaviśvabhāvaprasaram anuttaratvād eva niratiśayasvātantryaiśvaryacamatkārabharād bhedaṃ vikāsayati /",
    "GSP30partrvpu:285": "na hy aprakāśarūpaṃ bhāvavikāsaprakāśe kāraṇaṃ bhavet /",
    "GSP30partrvpu:286": "prakāśātmakaṃ cen nūnaṃ tat parameśvarabhairavabhaṭṭārakarūpam eveti kim apareṇa vāgjālena",
    "GSP30partrvpu:287": "tathā yena anuttareṇa viśeṣeṇa jñātā mātrā mānena pramātmanā trāṇaṃ pālanaṃ patitvaṃ yāsāṃ pramātṛpramāṇaprameyapramitirūpāṇāṃ tā mātrā vijñātā yena tat vijñātamātraṃ /",
    "GSP30partrvpu:288": "tathā viśeṣeṇa pratipattidārḍhyabandhena yaj jñātaṃ tad vibhātam eva, na punaḥ bhāvanīyaṃ sakṛdvibhātātmatvāt /",
    "GSP30partrvpu:289": "tathā jñātamātraṃ jñātam eva jñeyaikarūpatvāt, na tu kadācit jñātṛrūpaṃ ghaṭādi /",
    "GSP30partrvpu:290": "tathā jñātā jñeyarūpā bhedamayī iyaṃ māyā /",
    "GSP30partrvpu:291": "tadubhayaṃ vigataṃ yatra tat vijñātamātram /",
    "GSP30partrvpu:292": "ghaṭādayo yatra jñātrekarūpatvena svaprakāśātmānaḥ, yatra ca māyā na prabhavati, tena vijñātamātreṇa",
    "GSP30partrvpu:293": "khe brahmaṇy abhedarūpe sthitvā carati viṣayam avagamayati /",
    "GSP30partrvpu:294": "tathā hānādānādiceṣṭāṃ vidhatte svarūpe cāste iti khecary antarbahiṣkaraṇatadarthasukhādinīlādirūpā",
    "GSP30partrvpu:295_0": "tathāhi vedyavedakabhāvānullāsipade śūnye saṃvinmātradṛgullāse saṃvedyagatāntaraikyarūpadiśyamānabhedollāse sphuṭabhedodreke",
    "GSP30partrvpu:295_1": "ca krameṇa vyomacarīgocarīdikcarībhūcarībhūtā yāḥ śaktayas tā vastuta uktanayena svabhāvacarakhecarīrūpaśaktyavibhaktā evety",
    "GSP30partrvpu:295_2": "ekaiva sā pārameśvarī śaktiḥ /",
    "GSP30partrvpu:296": "yad uktam",
    "GSP30partrvpu:297": "Q: śaktayo 'sya jagat kṛtsnaṃ śaktimāṃs tu maheśvaraḥ /",
    "GSP30partrvpu:298": "[attrib. to",
    "GSP30partrvpu:299": "Maṅgalaśāstra] iti /",
    "GSP30partrvpu:301": "tataḥ strīliṅgena nirdeṣaḥ /",
    "GSP30partrvpu:302": "na hy ātmano manasa indriyāṇāṃ bāhyānāṃ ca bhedaviṣayasya vyavasthāpanaṃ vyavasthā ca yujyate,",
    "GSP30partrvpu:303": "abhisaṃdhānādyayogād aprakāśatvāc ca /",
    "GSP30partrvpu:304": "saiva khecarī kāmakrodhādirūpatayā vaiṣamyena lakṣyate /",
    "GSP30partrvpu:305": "tasyāḥ samatā sarvatraiva paripūrṇabhairavasvabhāvāt",
    "GSP30partrvpu:306": "/ aṇumātram apy avikalānuttarasvarūpāparijñānam eva cittavṛttīnāṃ vaiṣamyam, sa eva ca saṃsāraḥ, apūrṇābhimānena svātmany aṇutvāpādanāt",
    "GSP30partrvpu:307": "āṇavamalasya, tadapūrṇarūpaparipūrṇākāṅkṣāyāṃ bhedadarśanāt māyākhyasya",
    "GSP30partrvpu:308": "malasya, tacchubhāsubhavāsanāgraheṇa kārmamalasya collāsāt /",
    "GSP30partrvpu:309": "svarūpāparijñānamayatadvaiṣamyanivṛttau malābhāvāt /",
    "GSP30partrvpu:310": "krodhamohādivṛttayo hi paripūrṇabhagavadbhairavabhaṭṭārakasaṃvidātmikā eva /",
    "GSP30partrvpu:311": "yad uktaṃ śrīsomānandapādaiḥ",
    "GSP30partrvpu:312": "Q: ... tat saratprakṛtiḥ śivaḥ /",
    "GSP30partrvpu:313": "[Śivadṛṣṭi 3.94]",
    "GSP30partrvpu:315": "tathā",
    "GSP30partrvpu:316": "Q: sukhe duḥkhe vimohe ca sthito 'haṃ paramaḥ śivaḥ /",
    "GSP30partrvpu:317": "[Śivadṛṣṭi 7.105] iti /",
    "GSP30partrvpu:319": "Q: duḥkhe 'pi pravikāsena sthairyārthe dhṛtisaṃgamāt /",
    "GSP30partrvpu:320": "[Śivadṛṣṭi 5.9]",
    "GSP30partrvpu:321": "ityādi /",
    "GSP30partrvpu:322": "krodhādivṛttayo hi ciccamatkāratādātmyād anyathā tatsvarūpalābhasyaivāyogāc ca parameśvaryaḥ karaṇadevatā eva bhagavatyas tās tāḥ krīḍā vitanvatyaḥ śivārkasya dīdhitirūpāḥ /",
    "GSP30partrvpu:323_0": "tathā tā eva tattatparasparasāṃkaryalabdhāsaṃkhyeyarūpās tattaduccāṭanamāraṇaśāntyādirūpeṣu karmasu parikalpitatattatsamucitasaumyaraudraprakārāḥ",
    "GSP30partrvpu:323_1": "kṛtyādibhedād devatātvenopāsyā uktā matādiśāstreṣu",
    "GSP30partrvpu:324": "bhagavadbhairavabhaṭṭārakaparivārabhūtāś ca /",
    "GSP30partrvpu:325": "yathoktam",
    "GSP30partrvpu:326": "Q: uccāṭane kākavaktrā ... /",
    "GSP30partrvpu:327": "[Mataśāstra?]",
    "GSP30partrvpu:328": "ityādy upakramya",
    "GSP30partrvpu:329": "Q: tā eva devadevasya raśmayaḥ kādidhārikāḥ /",
    "GSP30partrvpu:330": "[Mataśāstra?]",
    "GSP30partrvpu:331": "ityādi /",
    "GSP30partrvpu:332": "tathātvena tv aparijñātasvarūpāś ciccamatkāraṃ vikalpe 'pi",
    "GSP30partrvpu:333": "nirvikalpaikasāraṃ tena tena vicitravarṇākṣarapuñjātmanā ghoratarātmanā vikalparūpeṇa devatātmanā śaṅkātaṅkānupraveśena tirodadhatyaḥ sāṃsārikapāśyapaśubhāvadāyinyaḥ /",
    "GSP30partrvpu:334": "yathoktam",
    "GSP30partrvpu:335": "Q: pīṭheśvaryo mahāghorā mohayanti muhur muhuḥ /",
    "GSP30partrvpu:336": "[Timirodghāṭa acc. to Kṣemarāja ad Śivasūtra 1.4]",
    "GSP30partrvpu:338": "tathā",
    "GSP30partrvpu:339": "Q: viṣayeṣv eva saṃlīnān adho 'dhaḥ pātayanty aṇūn /",
    "GSP30partrvpu:340": "[Mālinīvijayottara",
    "GSP30partrvpu:341": "ityādi /",
    "GSP30partrvpu:342": "tathā",
    "GSP30partrvpu:343": "Q: śabdarāśisamutthasya śaktivargasya bhogyatām /",
    "GSP30partrvpu:344": "Q: kalāviluptavibhavo gataḥ san sa paśuḥ smṛtaḥ // [Spandakārikā 3.13] iti /",
    "GSP30partrvpu:346": "jñātasvarūpās tā evoktayuktyā jīvanmuktatāpradāyinyaḥ /",
    "GSP30partrvpu:347": "tathā uktam",
    "GSP30partrvpu:348": "Q: yadā tv ekatra saṃrūḍhas tadā tasya layodbhavau /",
    "GSP30partrvpu:349": "Q: niyacchan bhoktṛtām eti tataś cakreśvaro bhavet // [Spandakārikā 3.19] iti /",
    "GSP30partrvpu:351_0": "svarūpaparijñānaṃ ca etāvad eva yad etāsu vṛttiṣūdayasamayanirvikalpaikarūpāsu vikalpo 'py udayamāno varṇarāśisamārabdhatattadvicitraśabdārūṣitatve",
    "GSP30partrvpu:351_1": "'pi na tādṛśena varṇapuñjātmanā śakticakreṇa yujyate, yat tasya prāktananirvikalpaikavyavahāramayasya vikalpātmano mātuḥ",
    "GSP30partrvpu:351_2": "svarūpaṃ khaṇḍayet /",
    "GSP30partrvpu:352": "na ca vikalpā anubhavād vikalpāntarād vā bhinnāḥ, api tu sa",
    "GSP30partrvpu:353": "evaikaḥ svātantryabheditabhāvoparāgalabdhabhedabhūtādyabhidhavijñānacakraprabhuḥ /",
    "GSP30partrvpu:354": "tad evaṃ khecarīsāmyam eva mokṣaḥ /",
    "GSP30partrvpu:355": "tac cānuttarasvarūpaparijñānam eva satatoditaṃ parameśvaryāḥ śivātmani saṃghaṭṭasamāpattyā ubhayavimarśānandarūḍhi /",
    "GSP30partrvpu:356": "śivo hi paravāṅmayamahāmantravīryavisṛṣṭimayaḥ parameśvarīvisṛṣṭyā tadvīryaghanatātmakaprasūnanirbharayā sṛṣṭyā yujyate /",
    "GSP30partrvpu:357": "tathā hi sarveṣām antarbahiṣkaraṇānāṃ yad yad anupraviśati tat tan madhyamanāḍībhuvi sarvāñgānuprāṇanasārāyāṃ prāṇātmanā cetanarūpeṇāste yad oja iti kathyate /",
    "GSP30partrvpu:358": "tad eva sarvāṅgeṣv anuprāṇakatayā tadavibhaktavīryarūpatvena /",
    "GSP30partrvpu:359": "tato 'pi punar api nayanaśravaṇādīndriyadvāreṇa bṛṃhakarūpaṃ rūpaśabdādy anupraviśad bṛṃhakatvād eva tadvīryakṣobharūpakāmānalaprabodhakaṃ bhavati /",
    "GSP30partrvpu:360": "yathoktam",
    "GSP30partrvpu:361": "Q: ālāpād gātrasaṃsparśāt",
    "GSP30partrvpu:362": "ityādi /",
    "GSP30partrvpu:363": "ekenaiva ca rūpādyanyatamenodriktaprāktanabalopabṛṃhitasya sarvaviṣayakaraṇīyoktakṣobhakaraṇasamarthatvaṃ sarvasya sarvasya sarvasarvātmakatvāt /",
    "GSP30partrvpu:364": "smaraṇavikalpanādināpi sarvamayamanogatānantaśabdādibṛṃhaṇavaśāj jāyata eva kṣobhaḥ /",
    "GSP30partrvpu:365": "paripuṣṭasarvamayamahāvīryam eva puṣṭikāri na tv apūrṇaṃ nāpi kṣīnam samucitaṃ śaiśavavārddhakayor",
    "GSP30partrvpu:366": "vīryavikṣobhe ca vīryasya svamayatvenābhinnasyāpy adeśakālakalitaspandamayamahāvisargarūpam eva paripūrṇabhairavasaṃvidātmakaṃ svātantryam ānandaśaktimayaṃ sukhaprasavabhūḥ /",
    "GSP30partrvpu:367": "nayanayor api hi rūpaṃ tadvīryakṣobhātmakamahāvisargaviśleṣaṇayuktyā eva sukhadāyi bhavati",
    "GSP30partrvpu:368": "śravaṇayoś ca madhuragītādi /",
    "GSP30partrvpu:369": "anyatrāpīndriye anyat kevalaṃ paripūrṇasṛṣṭitām nāśnute svātmany evocchalanāt /",
    "GSP30partrvpu:370_0": "tathā ca tadvīryānupabṛṃhitānām avidyamānatathāvidhavīryavikṣobhātmakamadanānandānāṃ pāṣāṇānām iva ramaṇīyatarataruṇīrūpam",
    "GSP30partrvpu:370_1": "api nitambinīvadanaghūrṇamānakākalīkalagītam api na pūrṇānandaparyavasāyi yathā yathā ca na bṛṃhakaṃ bhavati tathā tathā",
    "GSP30partrvpu:370_2": "parimitacamatkāraparyavasānam /",
    "GSP30partrvpu:371": "sarvato hy acamatkāre jaḍataiva /",
    "GSP30partrvpu:372": "adhikacamatkārāveśa eva vīryakṣobhātmā sahṛdayatā ucyate /",
    "GSP30partrvpu:373": "yasyaiva etadbhogāsaṅgābhyāsaniveśitānantabṛṃhakavīryabṛṃhitaṃ hṛdayaṃ tasyaiva sātiśayacamatkriyā",
    "GSP30partrvpu:374": "duḥkhe 'py eṣa eva camatākraḥ /",
    "GSP30partrvpu:375_0": "antarvyavasthitaṃ hi yat tad dayitasutasukhādi vīryātmakaṃ tad eva bhāvanāsadṛśadṛgākrandādibodhena kṣobhātmakam vikāsam",
    "GSP30partrvpu:375_1": "āpannaṃ punar na bhaviṣyatīti nairapekṣyavaśasaviśeṣacamatkriyātma duḥkhasattvam tad uktam %",
    "GSP30partrvpu:376": "Q: dukhe 'pi pravikāsena [Śivadṛṣtṭi 5.9] iti /",
    "GSP30partrvpu:378_0": "yadā sakalendriyanāḍībhūtamarudādiparipūraṇe tu mahāmadhyamasauṣumnapadānupraveśe nijaśaktikṣobhatādātmyaṃ pratipadyate tadā",
    "GSP30partrvpu:378_1": "sarvato dvaitagalane paripūrṇasvaśaktibharavimarśāhantāmayacamatkārānupraveśe paripūrṇasṛṣṭyānandarūparudrayāmalayogānupraveśena",
    "GSP30partrvpu:378_2": "tanmahāmantravīryavisargaviśleṣaṇātmanā dhruvapadātmakanistaraṅgākulabhairavabhāvābhivyaktiḥ /",
    "GSP30partrvpu:379": "tathā hi tanmadhyanāḍīrūpasyobhayaliṅgātmano 'pi",
    "GSP30partrvpu:380": "tadvīryotsāhabalalabdhāvaṣṭambhasya kampakāle sakalavīryakṣobhojjigamiṣātmakam antaḥsparśasukhaṃ svasaṃvitsākṣikam eva /",
    "GSP30partrvpu:381": "na caitat kalpitaśarīraniṣṭhatayaiva kevalam /",
    "GSP30partrvpu:382": "tadabhijñānopadeśadvāreṇeyati mahāmantravisargaviśleṣaṇāvāptadhruvapade parabrahmamayaśivaśaktisaṃghaṭṭānandasvātantryasṛṣṭiparābhaṭṭārikārūpe",
    "GSP30partrvpu:383": "'nupraveśaḥ /",
    "GSP30partrvpu:384": "tad vakṣyate",
    "GSP30partrvpu:385": "Q: tatra sṛṣṭiṃ yajed [Parātriṃś. 29]",
    "GSP30partrvpu:386": "ityādi /",
    "GSP30partrvpu:387": "tathā",
    "GSP30partrvpu:388": "Q: yathā nyagrodhabījasthaḥ [Parātriṃś. 24]",
    "GSP30partrvpu:389": "ityādi /",
    "GSP30partrvpu:390": "tathā",
    "GSP30partrvpu:391": "Q: ity etad rudrayāmalam [Parātriṃś. 35]",
    "GSP30partrvpu:392": "ityādi /",
    "GSP30partrvpu:393": "anyatrāpy uktam",
    "GSP30partrvpu:394": "Q: lehanāmanthanākoṭaiḥ strīsukhasya bharāt smṛteḥ /",
    "GSP30partrvpu:395": "Q: śaktyabhāve 'pi deveśi bhaved ānandasaṃplavaḥ // [Vijñānabhairava 70] iti /",
    "GSP30partrvpu:397": "bharāt smaryamāṇo hi sa sparśas tatsparśakṣetre ca madhyamākṛtrimaparātmakaśaktinālikāpratibimbitas",
    "GSP30partrvpu:398": "'pi tadantarvṛttiśāktasparśātmakavīryakṣobhakārī bhavatīty abhiprāyeṇa /",
    "GSP30partrvpu:399": "tathā",
    "GSP30partrvpu:400": "Q: śaktisaṃgamasaṃkṣobhaśaktyāveśāvasānakam /",
    "GSP30partrvpu:401": "Q: yat sukhaṃ brahmatattvasya tat sukhaṃ svākyam ucyate //",
    "GSP30partrvpu:402": "[Vijñānabhairava 69] iti /",
    "GSP30partrvpu:404": "Q: ... snehāt kaulikam ādiśet /",
    "GSP30partrvpu:405": "iti ca /",
    "GSP30partrvpu:406": "mahāvīreṇa bhagavatā vyāsenāpi",
    "GSP30partrvpu:407": "Q: mama yonir mahad brahma tasmin garbhaṃ dadhāmy aham /",
    "GSP30partrvpu:408": "Q: saṃbhavaḥ sarvabhūtānāṃ tato bhavati bhārata // [Bhagavadgītā 14.3]",
    "GSP30partrvpu:409": "ity {api} gītam /",
    "GSP30partrvpu:410": "somānandapādair api nijavivṛtau",
    "GSP30partrvpu:411": "Q: bhagavatyā ratasthāyā praśna iti paraikamayatve 'pi",
    "GSP30partrvpu:412": "tanmayamahadantarālābhiprāyeṇa/ [Parātriṃśikāvivṛti of Somānanda] iti /",
    "GSP30partrvpu:414": "tad alam amunā trikaśāstrarahasyopadeśakathātiprastāvena /",
    "GSP30partrvpu:415": "tad idam anuttaraṃ kaulikasiddhidaṃ yena jñātamātreṇa khecarīsāmyam uktanayena",
    "GSP30partrvpu:416": "ParTri 2ab:",
    "GSP30partrvpu:417": "etad guhyaṃ mahāguhyaṃ kathayasva mama prabho /",
    "GSP30partrvpu:418": "guhyam aprakaṭatvāt /",
    "GSP30partrvpu:419": "yato guhāyāṃ svarūpāparijñānamayyāṃ satyāṃ sthitam apy aprakaṭam /",
    "GSP30partrvpu:420": "atha ca mahad aguhyaṃ sarvasya evaṃvidhacamatkāramayatvāt",
    "GSP30partrvpu:421": "/ mātṛmānameyamayabhedāvibhāgaśālinī bhagavatī śuddhavidyaiva trikoṇā māyāyām atiśayapratiphalitabhedāvagrahā bhavatīti māyāpi jagajjananabhūr",
    "GSP30partrvpu:422": "vidyaiva vastutaḥ /",
    "GSP30partrvpu:423": "tad uktena nayena saivaṃbhūtatvena parijñāyamānatvād abhedamāhātmyatirohitatatpramātrādikoṇatrayatvān mahāguhety ucyate /",
    "GSP30partrvpu:424": "saiva ca vastutaḥ pūjādhāma triśūlaṃ trikārthe /",
    "GSP30partrvpu:425": "tad uktam",
    "GSP30partrvpu:426": "Q: sa trikoṇā mahāvidyā trikā sarvarasāspadam /",
    "GSP30partrvpu:427": "Q: visargapadam evaiṣa tasmāt saṃpūjayet trikam /",
    "GSP30partrvpu:429": "tathā",
    "GSP30partrvpu:430": "Q: udety ekaḥ samālokaḥ pramāṇārthapramātṛgaḥ /",
    "GSP30partrvpu:431": "[Siddhapāda ?](Kramastotra",
    "GSP30partrvpu:432": "of Erakanātha) iti /",
    "GSP30partrvpu:434": "tataś ca īdṛśyāṃ mahāguhāyāṃ śuddhavidyāhṛdayamayyāṃ mahāsṛṣṭirūpāyāṃ jagajjanmabhūmau svacamatkārarūpeṇa bhavati yan maha iti yad etad guhyam /",
    "GSP30partrvpu:435": "etena hi yad idam avicchinnabhairavabhāsāvimarśarūpaṃ svātantryaṃ bhāvebhyaḥ svarūpapratyupasaṃhārakrameṇa ātmavimarśaviśrāntirūpatvam /",
    "GSP30partrvpu:436": "prakāśasya hi svābhāvikākṛtrimaparavāṅmantravīryacamatkārātma aham iti /",
    "GSP30partrvpu:437": "yathoktam",
    "GSP30partrvpu:438": "Q: prakāśasyātmaviśrāntir ahaṃbhāvo hi kīrtitaḥ /",
    "GSP30partrvpu:439": "[Ajaḍapramātṛsiddhi iti /",
    "GSP30partrvpu:441": "tad eva guhyam atirahasyam /",
    "GSP30partrvpu:442_0": "tathā hi sṛṣṭikrameṇa yathāvikṛtānuttaradhruvarūpaviśrānto bhairavabhaṭṭārakaḥ sakalakalājālajīvanabhūtaḥ sarvasyādisiddho",
    "GSP30partrvpu:442_1": "'kalātmakaḥ sa eva prasarātmanā rūpeṇa visargarūpatām aśnuvāno visargasyaiva kuṇḍalinyātmakahaśaktimayatvāt punar api",
    "GSP30partrvpu:443": "tacchāktaprasarābhedavedakarūpabindvātmanā nararūpeṇa prasarati /",
    "GSP30partrvpu:444": "tathā punar api tanmūlatriśūlaprāṇaparaśaktitrayopasaṃhāre tadvisargaviśleṣaṇayā mūladhruvapadānuttarapraveśaḥ sarvadā /",
    "GSP30partrvpu:445": "sphuṭayiṣyate caitad avidūra eva /",
    "GSP30partrvpu:446": "mahe paramānandarūpe pūrvokte yad idam uktanayena a iti rūpaṃ tad eva guhyam /",
    "GSP30partrvpu:447": "etad eva ca mahāguhyaṃ jagajjananadhāma /",
    "GSP30partrvpu:448": "tathobhayasamāpattyānandenāguhyaṃ sarvacamatkāramayam /",
    "GSP30partrvpu:449": "sva ātman eva he prabho evaṃvidhavaicitryakāritayā prabhavanaśīla /",
    "GSP30partrvpu:450": "āmantraṇam etat /",
    "GSP30partrvpu:451": "tac cāmantryasyāmantrakaṃ prati tādātmyam ābhimukhyaṃ prātipadikārthād adhikārthadāyi /",
    "GSP30partrvpu:452": "yathoktam /",
    "GSP30partrvpu:453": "Q: saṃbodhanādhikaḥ prātipadikārtha /",
    "GSP30partrvpu:454": "[/cf Vākyapadīya 3.7",
    "GSP30partrvpu:455": "(Sādhanasamuddeśa) 163 (+ Helārāja)] iti /",
    "GSP30partrvpu:457": "nirṇītaṃ caitan mayaiva śrīpūrvapañcikāyām /",
    "GSP30partrvpu:458": "etat kathaya parāvāgrūpatayāvibhaktaṃ sthitam api paśyantībhuvi vākyaprabandhakramāsūtraṇena yojaya /",
    "GSP30partrvpu:459": "yathoktaṃ prāk",
    "GSP30partrvpu:460": "Q: guruśiṣyapade sthitvā ... [Svacchandatantra 8.31a /cit above]",
    "GSP30partrvpu:461": "ityādi /",
    "GSP30partrvpu:462": "parābhaṭṭārikāyāś ca paśyantyāditādātmyaṃ nirṇītaṃ prāg eva /",
    "GSP30partrvpu:463": "tathā mama ity asya pratyagātmasaṃbandhitvasya idaṃbhāvasya yad guhyaṃ maha ity uktam aham iti /",
    "GSP30partrvpu:464": "tathā hi mamedaṃ bhāsata iti yad bhāsanaṃ tasya vimarśaḥ punar apy ahaṃbhāvaikasāraḥ /",
    "GSP30partrvpu:465": "sa punar ahaṃbhāvo bhāvapratyupasaṃharaṇamukheneti maha ity etadrūpa eva yathoktaṃ prāk /",
    "GSP30partrvpu:466": "yad uktam",
    "GSP30partrvpu:467": "Q: idam ity asya vicchinnavimarśasya kṛtārthatā /",
    "GSP30partrvpu:468": "Q: yā svasvarūpe viśrāntir vimarśaḥ so 'ham ity ayam //",
    "GSP30partrvpu:469": "[Ajaḍaprāmātṛsiddhi 15] iti /",
    "GSP30partrvpu:471": "anyatrāpi",
    "GSP30partrvpu:472": "Q: ghaṭo 'yam ity adhyavasā nāmarūpātirekiṇī /",
    "GSP30partrvpu:473": "Q: pareśaśaktir ātmeva bhāsate na tv idantayā // [Īśvarapratyabhijñākārikā iti /",
    "GSP30partrvpu:475": "tad uktaṃ śrīsomānandapādair nijavivṛtau /",
    "GSP30partrvpu:476": "Q: abījaṃ śuddhaśivarūpam [Parātriṃśikāvivṛti of Somānanda]",
    "GSP30partrvpu:477": "ityādi /",
    "GSP30partrvpu:478": "tad evāsmābhir vipañcitam iti /",
    "GSP30partrvpu:479": "tathā svamama suṣṭhv avidyamānaṃ mama iti yasya /",
    "GSP30partrvpu:480": "ahantābharaikarūḍhatvāt viśvaṃ na kiṃcid yasya vyatiriktanirdeśaprāṇaṣaṣṭyarthayogi bhavati",
    "GSP30partrvpu:481": "śāstrāntaradīkṣitānāṃ vijñānākalānāṃ pralayakevalināṃ ca yady api mameti vyatiriktaṃ nāsti tathāpi yad bhedayogyatāvāsanā syād eva prabodhasamaye tadvikāsāt ahaṃbhāvārūḍhiḥ /",
    "GSP30partrvpu:482": "tadapākṛtyai suṣṭhuśabdārthe suḥ /",
    "GSP30partrvpu:483": "yad uktaṃ mayaiva",
    "GSP30partrvpu:484": "stotre",
    "GSP30partrvpu:485": "Q: yan na kiṃcana mameti dīnatāṃ prāpnuvanti jaḍajantavo 'niśam /",
    "GSP30partrvpu:486": "Q: tan na kiṃcana mamāsmi sarvam ity uddhurāṃ dhuram upeyivān aham // [?",
    "GSP30partrvpu:487": "Stotra of Abh.] iti /",
    "GSP30partrvpu:489": "śobhanena dvaitakalaṅkāṅkanākāluṣyaleṣaśūnyenāmena paramārthopadeśadvayātmanā jñānena mā mānam avabodho yasya svaprakāśaikarūpatvāt /",
    "GSP30partrvpu:490": "amatīti amā, a iti mā yatra, avidyamānaṃ mā mānaṃ",
    "GSP30partrvpu:491": "niṣedhaś ca yatra, nityoditatvāt saṃhāraś ca yatra nāsti, sā bhagavatī amā",
    "GSP30partrvpu:492": "iti ucyate /",
    "GSP30partrvpu:493": "amā śobhanā satatoditā yatra māyāyāṃ pramāṇaprameyavyavahṛtau sā tādṛśī mā yasyeti bahuvrīhyantaṃ bahuvrīhiḥ /",
    "GSP30partrvpu:494": "parameśvaro hi pramāṇādivyavahāre 'pi paraśaktimaya eva sarvathādvaitarūpatvāt tasya /",
    "GSP30partrvpu:495": "āmantraṇam ātmana eva /",
    "GSP30partrvpu:496": "idam eva sārdhaślokanirūpitānantapraśnatātparyam /",
    "GSP30partrvpu:497": "saṃgraheṇaitad uktaṃ bhavatīti nirṇetuṃ nirūpyate /",
    "GSP30partrvpu:498": "ParTri 2cd3ab:",
    "GSP30partrvpu:499": "hṛdayasthā tu yā śaktiḥ kaulinī kulanāyikā // ParTri_2 //",
    "GSP30partrvpu:500": "tāṃ me kathaya deveśa yena tṛptiṃ labhāmy aham /",
    "GSP30partrvpu:501": "sarvasya nīlasukhāder dehaprāṇabuddhyādeś ca paraṃ pratiṣṭhāsthānaṃ saṃvidātma hṛt /",
    "GSP30partrvpu:502": "tasyaiva nijasvātantryakalpitabhedā ayā vicitrāni ghaṭādijñānāni /",
    "GSP30partrvpu:503_0": "tatsthā iyaṃ sphuraṇamayī śaktiḥ kulasya nāyikā śarīraprāṇasukhādeḥ sphurattādāyinī brāhmyādevatācakrasya vīryabhūtā nikhilākṣanāḍicakrasya",
    "GSP30partrvpu:503_1": "madhyamadhyamarupā jananasthānakarṇikā liṅgātmā asti /",
    "GSP30partrvpu:504": "tatraiva ca kule bhavā kularūpā kaulikī /",
    "GSP30partrvpu:505": "yad vā kule bhavam akulātma kaulam /",
    "GSP30partrvpu:506": "tad yasyām antas tādātmyenāsti sā kaulikī /",
    "GSP30partrvpu:507": "kulaṃ hy akulaprakāśarūḍham eva tathā bhavati /",
    "GSP30partrvpu:508": "yad uktam",
    "GSP30partrvpu:509": "Q: api tv ātmabalasparśāt /",
    "GSP30partrvpu:510": "[Spandakārikā 1.8]",
    "GSP30partrvpu:512": "tathā",
    "GSP30partrvpu:513": "Q: tad ākramya balaṃ mantrāḥ sarvajñabalaśālinaḥ /",
    "GSP30partrvpu:514": "Q: pravartante 'dhikārāya karaṇānīva dehinām // [Spandakārikā 2.1] iti /",
    "GSP30partrvpu:516": "devānāṃ brahmaviṣṇurudrādīnām īśasyāmantraṇaṃ /",
    "GSP30partrvpu:517": "tan me kathaya ity api paṭhanti śrīsomānandapādā vyācakṣate ca tat tasmād iti /",
    "GSP30partrvpu:518": "yad vā tat kathaya yena tṛptiṃ paramānandamayīṃ labhe paramādvayanirvṛtisvātantryarasībhavāmīti samanvayaḥ /",
    "GSP30partrvpu:519": "vrajāmi ity api pāṭhaḥ /",
    "GSP30partrvpu:520": "aham ity anena sarvapramātṛjīvanarūpam eva satataṃ parāmṛśyate /",
    "GSP30partrvpu:521": "tac caivam abhihitasvarūpopadeśena pratyabhijñāya nijam īśvararūpaṃ paripūrṇabhāvātmikāṃ tṛptiṃ vindatīti prāk prakaṭitam eva /",
    "GSP30partrvpu:522": "tad uktaṃ somānandapādaiḥ svavivṛtau",
    "GSP30partrvpu:523": "Q: hṛdy ayo gamanaṃ jñānam [Parātriṃśikāvivṛti of Somānanda]",
    "GSP30partrvpu:524": "ityādi /",
    "GSP30partrvpu:525": "iti śivarasaṃ pātuṃ yeṣāṃ pipāsati mānasaṃ satatam aśivadhvaṃse sattāṃ śivena niveśitām /",
    "GSP30partrvpu:526": "hṛdayagaganagranthiṃ teṣāṃ vidārāyituṃ haṭhād abhinava imāṃ praśnavyākhyāṃ vyadhāt trikatattvagām",
    "GSP30partrvpu:527": "tad atra praśnasarvasve",
    "GSP30partrvpu:528": "ParTri :",
    "GSP30partrvpu:529": "śrībhairava uvāca",
    "GSP30partrvpu:530": "vyākhyātaṃ prāg evaitat /",
    "GSP30partrvpu:531": "kiṃ punaruktatāpādanena /",
    "GSP30partrvpu:532": "bhairavo bharaṇātmako mahāmantraravātmakaś ca /",
    "GSP30partrvpu:533": "kevalam atra śaktimatprādhānyaṃ saṃhārarūpeṇa maha ity evaṃrūpam ity uktaṃ prāk sphuṭībhaviṣyati cāgrata eva /",
    "GSP30partrvpu:534": "tad iyān atra tātparyārthaḥ /",
    "GSP30partrvpu:535": "parā bhagavatī saṃvit prasarantī svarūpataḥ /",
    "GSP30partrvpu:536": "parecchāśaktir ity uktā bhairavasyāvibhedinī //",
    "GSP30partrvpu:537": "tasyāḥ prasaradharmatvāj jñānaśaktyādirūpatā /",
    "GSP30partrvpu:538": "parāparāparārūpapaśyantyādivapurbhṛtiḥ //",
    "GSP30partrvpu:539": "tad eva prasarākārasvarūpaparimarśanam /",
    "GSP30partrvpu:540": "praśna ity ucyate devī tanmayapraśnakāriṇī //",
    "GSP30partrvpu:541": "tasya prasararūpasyā parāmarśanam eva yat /",
    "GSP30partrvpu:542": "tad eva paramaṃ proktaṃ tatpraśnottararūpakam //",
    "GSP30partrvpu:543": "tad evāparasaṃvitter ārabhyāntastarāṃ punaḥ /",
    "GSP30partrvpu:544": "parasaṃvidghanānandasaṃhārakaraṇaṃ muhuḥ //",
    "GSP30partrvpu:545": "antarbhāvitaniḥśeṣaprasaraṃ bhairavaṃ vapuḥ /",
    "GSP30partrvpu:546": "prativaktṛsvarūpeṇa sarvadaiva vijṛmbhate //",
    "GSP30partrvpu:547": "etau prasarasaṃhārāv akālakalitau yataḥ /",
    "GSP30partrvpu:548": "tad ekarūpam evedaṃ tattvaṃ praśnottarātmakam //",
    "GSP30partrvpu:549": "tad evaṃ parasaṃbandham anuttaratayānvitam /",
    "GSP30partrvpu:550": "ṣaḍardhasārasarvasvaṃ guravaḥ prāṅ nyarūpayan //",
    "GSP30partrvpu:551": "ParTri 3cd4cd:",
    "GSP30partrvpu:552": "śṛṇu devi mahābhage uttarasyāpy anuttaram // ParTri_3 //",
    "GSP30partrvpu:553": "yad ayaṃ kauliko vidhir mama hṛdvyomny avasthitaḥ /",
    "GSP30partrvpu:554": "kathayāmi na saṃdehaḥ sadyaḥ kaulikasiddhidam // ParTri_4 //",
    "GSP30partrvpu:555": "devi iti prāgvat /",
    "GSP30partrvpu:556": "mahān bhāgo yasyā yā bhajyamānā uktavakṣyamāṇopadeśānuśīlanena sevyamānā pārameśvaryākhyamahābaladā bhavatīti /",
    "GSP30partrvpu:557": "mahat paramamahadrūpatayā prasiddho 'nāśritaśivarūpaḥ sa yasyā bhāga aṃśaḥ /",
    "GSP30partrvpu:558": "pārameśvarī hi śaktiḥ anantaṣaṭtriṃśadāditattvagarbhiṇī /",
    "GSP30partrvpu:559": "mahān buddhyādis tattvaviśeṣo bhāgo vibhāgaḥ kalāpekṣi rūpaṃ yasyāḥ /",
    "GSP30partrvpu:560": "pārameśvarī hi saṃvidekaghanaśaktiḥ svasvātantryopakalpitabhinnajñeyakāryapratiṣṭhāpadatve buddhir ity ucyate",
    "GSP30partrvpu:561": "/ yad uktaṃ śrīsomānandapādaiḥ",
    "GSP30partrvpu:562": "Q: ... aparasthitau //",
    "GSP30partrvpu:563": "Q: sā buddhir yat punaḥ sūkṣmaṃ sarvadikkam avasthitam /",
    "GSP30partrvpu:564": "Q: jñānaṃ bodhamayaṃ tasya śivasya sahajaṃ sadā // [Śivadṛṣṭi 1.2627] iti /",
    "GSP30partrvpu:566": "bhāgo bhedaḥ sa yatrāstīti matvarthīyākārapratyayāntena bhāgaśabdena vibhaktaṃ rūpam ucyate",
    "GSP30partrvpu:567": "vibhakte ca vapuṣi paricchedo",
    "GSP30partrvpu:568": "'nyonyavyavacchedenaiva bhavatīti prasādātmakaviṣayaniścayo buddhāv",
    "GSP30partrvpu:569": "upajāyamāno 'pararamyāramyādiviśvavartino bhāvān aspṛśann eva pratyuta tān vyavacchindan upajāyata iti /",
    "GSP30partrvpu:570": "sukhavṛttibuddher dharmaiśvaryādirūpatvāt sattvātmako guṇaniḥṣyanda iti gīyate /",
    "GSP30partrvpu:571": "yadi tu tatrāpi antastamām anupraviśyate tat taddvāreṇaiva tanmūlavartini paramānandadhāmni bhaved eva satatam udayaḥ /",
    "GSP30partrvpu:572": "ata eva mahasya sarvato",
    "GSP30partrvpu:573": "'khaṇḍitaparipūrṇanirargalanirapekṣasvātantryajagadānandamayasya ā īṣad bhāgāḥ sukhalakṣaṇā aṃśāḥ /",
    "GSP30partrvpu:574": "yato yat yat kila sukhaṃ tanmahānandanirvṛtiparamadhāmni visargaśaktāv anupraveśāt tathā",
    "GSP30partrvpu:575": "'cetyamānatayā kiyadrūpatāṃ prāptam /",
    "GSP30partrvpu:576": "tad uktaṃ bhaṭṭanārāyaṇena",
    "GSP30partrvpu:577": "Q: trailokye 'py atra yo yāvān ānandaḥ kaścid īkṣyate /",
    "GSP30partrvpu:578": "Q: sa bindur yasya taṃ vande devam ānandasāgaram // [StaCiMa 61]",
    "GSP30partrvpu:579": "iti prāṅnayena yad uktaṃ maha iti rūpaṃ tad eva bhajanīyaṃ yasyāḥ /",
    "GSP30partrvpu:580": "parameśvarasya hi svacamatkārabṛṃhitaṃ yad aham iti tad eva śāktaṃ vapuḥ,",
    "GSP30partrvpu:581": "tad eva ca parābhaṭṭārikārūpam ity ucyate /",
    "GSP30partrvpu:582": "ata eva saiva ca parameśvarī sarvaṃ śṛṇoti /",
    "GSP30partrvpu:583": "śravaṇākhyayā sattayā tiṣṭhantī śravaṇasaṃpuṭasphuṭakramikasvaspandamayavarṇarāśiniṣṭham aikātmyāpād anarūpasaṃkalanānusaṃdhānākhyaṃ svātantryam /",
    "GSP30partrvpu:584": "tena hi vinā kalakalalīnaśabdaviśeṣaṃ śṛṇvann api na śṛṇomīti vyavaharati pramātā /",
    "GSP30partrvpu:585": "kalakalamātraviṣayam eva tu saṃkalanam iti tatraiva śrutam iti vyavahāraḥ",
    "GSP30partrvpu:586": "/ vastutas tu sa kalakaladhvaniḥ śrotrākāśa anupraviśan varṇān anupraveśayan tathā bhavet tadvarṇātiriktasya kalakalasyaivābhāvāt /",
    "GSP30partrvpu:587": "tadvarṇaviśeṣavivakṣāyāṃ ca kalakalasya ca kāraṇābhāvād evānutpattiḥ syāt,",
    "GSP30partrvpu:588": "tadvivakṣotpannasphuṭavarṇamayaśabdakāryatve 'pi",
    "GSP30partrvpu:589": "sajātīyaśabdotpattyupapatteḥ /",
    "GSP30partrvpu:590": "sarvathā ta eva varṇās tena sphuṭarūpeṇa saṃkalanām agacchantaḥ kalakalaśabdavācyāḥ /",
    "GSP30partrvpu:591": "tatsaṃkalanāvadhānodyuktasya bhaved eva kiyanmātrasphuṭopalambha iti saṃkalanam evātropayogi",
    "GSP30partrvpu:592": "saṃkalanaṃ ca bhagavatī saiva parā parameśvarī karoti /",
    "GSP30partrvpu:593": "yad uktam",
    "GSP30partrvpu:594": "Q: tad ākramya balaṃ mantrāḥ [Spandakārikā 2.10]",
    "GSP30partrvpu:595": "ityādi /",
    "GSP30partrvpu:596": "vastuto hi śṛṇoti paśyati vakti gṛhṇātītyādi bhagavatyā eva rūpam",
    "GSP30partrvpu:597": "/ yathoktam",
    "GSP30partrvpu:598": "Q: yena rūpaṃ rasaṃ gandhaṃ sparśaśabdau ca maithunam /",
    "GSP30partrvpu:599": "Q: etenaiva vijānāti kim atra pariśiṣyate // [Kaṭhopaniṣad 2.4.3]",
    "GSP30partrvpu:600": "iti vedānte parameśvareṇa /",
    "GSP30partrvpu:601": "na tu śravaṇaṃ nāma sphuṭakalakalātmakatāragadgadādirūpavarṇākarṇanam eva",
    "GSP30partrvpu:602": "/ tathā hi śrīparameśvara eva śrīsvacchandaśāstre japavibhāganirṇayāvasara",
    "GSP30partrvpu:603": "evam eva nirūpitavān",
    "GSP30partrvpu:604": "Q: ātmanā śrūyate yas tu sa upāṃśur iti smṛtaḥ /",
    "GSP30partrvpu:605": "[SvaTa 2.146]",
    "GSP30partrvpu:606": "atra hi madhyamāpade ātmaiva saṃśṛṇute nāpara ity uktam /",
    "GSP30partrvpu:607": "sthānādiprayatnasphuṭatāyāṃ dantauṣṭhapuṭādisaṃyogavibhāgenātinibhṛtam api śabdoccāre nikaṭataravartiparaśravaṇam api syād iti saśabdatāpāttir eva /",
    "GSP30partrvpu:608": "Q: paraiḥ saṃśrūyate yas tu saśabdo'sau prakīrtitaḥ /",
    "GSP30partrvpu:609": "[SvaTa 2.247]",
    "GSP30partrvpu:610": "ity uktaṃ /",
    "GSP30partrvpu:611": "yataḥ na cātra nikaṭādiviśeṣaḥ kaścid iti /",
    "GSP30partrvpu:612": "parapramātṛdarśanamātragocarajihvoṣṭhapuṭādisaṃyoge tu yady apy ātmana eva śravaṇaṃ syān na parasya tathāpi madhyamāpadam evaitat saṃpadyate varṇasya bahirātmalābhābhāvāt /",
    "GSP30partrvpu:613": "vāyvabhighātād dhi sphuṭavarṇaniṣpanna eva /",
    "GSP30partrvpu:614": "na ca tatra vāyvabhighāto bāhyatāpattiparyantaḥ syāt /",
    "GSP30partrvpu:615": "oṣṭhādicalanam api na tatra varṇāṃśe 'nupraviśed api tu svātmaniṣṭham eva tātkālikaṃ tat syāt",
    "GSP30partrvpu:616_0": "tātkālikeṅgitanimiṣitakaravyāpārādisthānīye sphuṭasthānakaraṇaprayatnayoge tu varṇaniṣpattāv api yadi nāma dhvanīnāṃ tāratamyena",
    "GSP30partrvpu:616_1": "tāramandrādivibhāge dūrādūrādiśravaṇaṃ syāt, sarvathā paraiḥ śrūyata iti vaikharīpadam evaitad",
    "GSP30partrvpu:617": "ity alaṃ prasaktānuprasaktyā /",
    "GSP30partrvpu:618": "saiva parameśvarī āmantraṇayogena sphuṭaṃ śaktirūpatayoktā /",
    "GSP30partrvpu:619": "naraśaktiśivātmakaṃ hīdaṃ sarvaṃ trikarūpam eva /",
    "GSP30partrvpu:620": "tatra yat kevalaṃ svātmany avasthitaṃ tat kevalaṃ jaḍarūpayogi mukhyatayā narātmakaṃ ghaṭas tiṣṭhatītivat /",
    "GSP30partrvpu:621": "eṣa eva prathamapuruṣaviṣayaḥ śeṣaḥ /",
    "GSP30partrvpu:622": "yat punar idam ity api bhāsamānaṃ yadāmantryamāṇatayā āmantrakāhaṃbhāvasamacchāditatadbhinnedaṃbhāvaṃ yuṣmacchabdavyapadeśyaṃ tac chāktaṃ rūpaṃ tvaṃ tiṣṭhasīti /",
    "GSP30partrvpu:623": "atra hy eṣa eva yuṣmacchabdārtho āmantraṇatattvaṃ ca /",
    "GSP30partrvpu:624_0": "tathā hi yathāhaṃ tiṣṭhāmi tathaiva ayam apīti tasyāpy asmadrūpāvacchinnāhaṃbhāvacamatkārasvātantryam avicchinnāhaṃcamatkāreṇaivābhimanvāna",
    "GSP30partrvpu:624_1": "āmantrayate yuṣmadarthena madhyamapuruṣeṇa vyapadiśati seyaṃ hi bhagavatī parāparā /",
    "GSP30partrvpu:625": "sarvathā punar avicchinnacamatkāranirapekṣasvātantryāhaṃvimarśe ahaṃ tiṣṭhāmīti parābhaṭṭārikodayo yatrottamatvaṃ puruṣasya /",
    "GSP30partrvpu:626": "yad uktam",
    "GSP30partrvpu:627": "Q: yasmāt kṣaram atīto 'ham akṣarād api cottamaḥ /",
    "GSP30partrvpu:628": "Q: ato 'smi loke vede ca prathitaḥ puruṣottamaḥ // [Bhagavadgītā 15.18] iti /",
    "GSP30partrvpu:630": "atra kṣarākṣararūpād ubhayato 'pi hy uttamatvam asmīty",
    "GSP30partrvpu:631": "asmadarthenoktam /",
    "GSP30partrvpu:632": "na hy atra sarvatra aham iti parimitaṃ śarīrady apadiśyate tasya pratyakṣeṇaiva tādrūpyavirodhāt",
    "GSP30partrvpu:633": "tad evam īdṛśaṃ svayaṃprathātmakaṃ śivātmakaṃ rūpam /",
    "GSP30partrvpu:634_0": "ata eva bodhasyāsya svasaṃvitprathātmakasya kiṃcin nonaṃ nāpy adhikaṃ tasyāprakāśarūpasya cinmaye ananupraveśāt, tadapekṣayā",
    "GSP30partrvpu:634_1": "ca mādhyasthyam api na kiṃcid ity upacayāpacayamadhyasthānīyedantānirdeśyabhāvalabdhapratiṣṭhāne na",
    "GSP30partrvpu:635": "prabhavanti tadbodhāvicchedarūpā asmadarthāḥ /",
    "GSP30partrvpu:636": "vicchedito 'pi yuṣmadartha evam eveti /",
    "GSP30partrvpu:637": "ata eva aliṅge yuṣmadasmadī gīte /",
    "GSP30partrvpu:638": "dehagatasaṃkhyādhyupacāreṇa parāparādiśaktigarbhīkārāt saṃkhyāyogas tūpapadyate /",
    "GSP30partrvpu:639": "tathā hi svasvātantryopakalpitabhedāvabhāsy anantaśarīrādy ekatayaiva vimṛśed āvāṃ yuvāṃ vayaṃ yūyam iti ca /",
    "GSP30partrvpu:640": "upacayādyās tu dehagatā upacaritum api na śakyāḥ, cidrūpasyonādhikatānupapatteḥ /",
    "GSP30partrvpu:641": "sarvaṃ hi sarvātmakam iti narātmāno jaḍā api tyaktatatpūrvarūpāḥ śāktaśaivarūpabhājo",
    "GSP30partrvpu:642": "bhavanti, śṛṇuta grāvāṇaḥ [/cf Mahābhāṣya 3.1.1; /cf Vākyapadīya 3",
    "GSP30partrvpu:643": "Puruṣasamuddeśa 2], meruḥ śikhariṇām ahaṃ bhavāmi [Bhagavadgītā 10.23],",
    "GSP30partrvpu:644": "ahaṃ caitro bravīmīty api pratīteḥ /",
    "GSP30partrvpu:645": "śāktam api yuṣmadartharūpam api narātmakatāṃ bhajata eva śaktarūpam ujjhitvā tvaṃ gatabhayadhairyaśaktir ity anāmantraṇayogenāpi pratipatteḥ /",
    "GSP30partrvpu:646": "bhavān ity anena pādā gurava ityādipratyayaviśeṣaiś cāparāvasthocitanarātmakaprathamapuruṣaviṣayatayāpi pratītisadbhāvāt /",
    "GSP30partrvpu:647": "tyaktaśāktarūpasyāpi cāhaṃrūpaśivātmakatvam api syāt, vayasye dayite śarīracittattvam evāhaṃ bhavāmīti pratyayāt /",
    "GSP30partrvpu:648": "śivasvarūpam api cojjhitacidrūpam iva naraśaktyātmakaṃ vapur āviśaty eva /",
    "GSP30partrvpu:649": "ko 'ham, eṣo",
    "GSP30partrvpu:650": "'ham, aho ahaṃ, dhik mām, aho mahyam ityādau hy aham iti guṇīkṛtam avicchinnaṃ svātantryam",
    "GSP30partrvpu:651": "mukhyatayā tu vicchinnaivedantā pratīyate yatra bhagavatyā aparāyā udayaḥ /",
    "GSP30partrvpu:652": "he 'ham ityādau parāparaśāktaspandasparśa eva",
    "GSP30partrvpu:653": "śivasya /",
    "GSP30partrvpu:654": "kiṃ tu pūrvaṃ pūrvam avyabhicaritam uttaratra /",
    "GSP30partrvpu:655": "tena nararūpaṃ sphuṭayaiva pratipattyā śāktaśāṃbhavadhuram āroḍhuṃ śaknuyād eva /",
    "GSP30partrvpu:656": "na punar vaiparītyenārohaṇaṃ sphuṭapratītimayam /",
    "GSP30partrvpu:657": "atyaktanijanijarūpatayā tryātmakatvād ekadvibahurūpabhāgitvam eti pratyekam etat trikam /",
    "GSP30partrvpu:658": "uktaṃ hi",
    "GSP30partrvpu:659": "Q: ekaṃ vastu dvidhā bhūtaṃ dvidhā bhūtam anekadhā /",
    "GSP30partrvpu:660": "[KulapañcāśikāNAK iti /",
    "GSP30partrvpu:662": "ekātmakatve hy apratiyogitvāc chivatā pratiyogisaṃbhave śāktatvam anekatāyāṃ bheda eva narātmabhāva ekasyaiva /",
    "GSP30partrvpu:663": "ghaṭaḥ ghaṭapaṭau ghaṭāḥ ghaṭapaṭapāṣāṇā ity api hi tiṣṭhati tiṣṭhataḥ tiṣṭhantīti caikyenaiva kriyāśaktisphuritam evaitat /",
    "GSP30partrvpu:664": "yathoktaṃ",
    "GSP30partrvpu:665": "Q: anekam ekadhā kṛtvā ko na mucyeta bandhanāt /",
    "GSP30partrvpu:666": "[like KulapañcāśikāNAK iti /",
    "GSP30partrvpu:668": "ata eva naraśaktiśivātmanāṃ yugapad ekatra parāmarśe uttarottarasvarūpānupraveśa eva tasyaiva vastutas tatparamārtharūpatvāt /",
    "GSP30partrvpu:669": "sa ca tvaṃ ca tiṣṭhathaḥ, sa ca tvaṃ cāhaṃ ca tiṣṭhāma iti pratītikrama evākṛtakasaṃskārasāraḥ śābdikair lakṣaṇair anugamyate /",
    "GSP30partrvpu:670": "tathā ca nijabhāṣāpadeṣv api saṃskārasya yatra nāmāpi na avaśiṣyate bauddhāndradraviḍādiṣu tatrāpy ayam eva vācanikaḥ kramaḥ /",
    "GSP30partrvpu:671": "vacanakramaś ca hārdīm eva pratītiṃ mūlato 'nusaran tatpratītirasarūpatayā pratīter apy evaṃrūpatvam avagamayet /",
    "GSP30partrvpu:672": "yathoktaṃ mayaiva iti /",
    "GSP30partrvpu:675": "tat sarvathākṛtakaiveyaṃ pratītiḥ /",
    "GSP30partrvpu:676": "yathoktam",
    "GSP30partrvpu:677": "Q: na tair vinā bhavec chabdo nārtho nāpi citer gatiḥ / iti /",
    "GSP30partrvpu:679": "śrīmālinītantre 'pi /",
    "GSP30partrvpu:680": "Q: evaṃ sarvāṇusaṃghātam adhiṣṭhāya yathā sthitā /",
    "GSP30partrvpu:681": "Q: tathā te kathitā śambhoḥ śaktir ekaiva śāṃkarī // [Mālinīvijayottara iti /",
    "GSP30partrvpu:683": "śrītantrasamuccaye 'pi",
    "GSP30partrvpu:684": "Q: naraśaktiśivāveśi viśvam etat sadā sthitam /",
    "GSP30partrvpu:685": "Q: vyavahāre krimīṇāṃ ca sarvajñānāṃ ca sarvaśaḥ // iti /",
    "GSP30partrvpu:687": "tad eva naraśaktiśivātmakaṃ sphuṭapratipattisaṃpradāyopadeśena darśitam /",
    "GSP30partrvpu:688_0": "naraḥ śaktiḥ śiva iti tu sarvaṃsahaḥ pratipattikramaḥ parameśvarecchāsvātantryasṛṣṭa ity alaṃ paraśaktipātapavitritabahuśrutasahṛdayasopadeśakatipayajanahṛdayahāriṇyā",
    "GSP30partrvpu:688_1": "prasaktānuprasaktyā tad vyākhyātaṃ /pratika{śṛṇu devi} iti /",
    "GSP30partrvpu:689": "/pratika{uttarasyāpi} iti yad uktaṃ katham anuttaram iti tatra prativacanam /",
    "GSP30partrvpu:690": "uttarasyāpi saṃnihitasya yad anuttaram /",
    "GSP30partrvpu:691": "prāguktakrameṇa hy uttaram apy anuttaratādātmyenaiva bhavet nānyathā /",
    "GSP30partrvpu:692": "ata eva uttaram apy anādṛtya",
    "GSP30partrvpu:693": "Q: anādare ṣaṣṭhī /",
    "GSP30partrvpu:694": "uttaraṃ rūpaṃ hy anādṛtatadbhāvam anuttararūpam eva /",
    "GSP30partrvpu:695": "bhedo hy ayam uttararūpo nitarām evābhedabhuvam adhiśayya tathā bhavet /",
    "GSP30partrvpu:696": "yathoktam",
    "GSP30partrvpu:697": "Q: paravyavasthāpi pare yāvan nātmīkṛtaḥ paraḥ /",
    "GSP30partrvpu:698": "Q: tāvan na śakyate kartuṃ yato buddhaḥ paraḥ paraḥ // iti /",
    "GSP30partrvpu:700": "tathottarasyāpi granthabhāgasyānuttaraṃ tenāpi uttarītuṃ na śakyate /",
    "GSP30partrvpu:701": "paśyantyā api parābhaṭṭārikāyāḥ prathamaprasaratvād uttarasyāpi ca madīyasyaitad evānuttaraṃ paramārthaḥ /",
    "GSP30partrvpu:702": "uttarasya triśūlapreraṇādimayasya yad anuttaraṃ viśrāntisthānam /",
    "GSP30partrvpu:703": "kiṃ tad ity āha yataḥ syād ayaṃ kauliko vidhiḥ /",
    "GSP30partrvpu:704": "kaulikaḥ kulākulātmā prāg vyākhyātaḥ vidhīyamānatvād vidhir mahāsṛṣṭirūpo garbhīkṛtānantasṛṣṭyādikoṭiśato yasmāt prasṛta etad eva tad anuttaram /",
    "GSP30partrvpu:705": "yad uktam",
    "GSP30partrvpu:706": "Q: yataḥ sarvam iti /",
    "GSP30partrvpu:708": "tathā hīdaṃ viśvaṃ ciccittaprāṇadehasukhaduḥkhendriyabhūtaghaṭādimayam ekasyāṃ parasyāṃ parameśvaryāṃ bhairavasaṃvidy avibhāgenaiva bodhātmakena rūpeṇāste /",
    "GSP30partrvpu:709": "yady api bodhātmakaṃ rūpaṃ nāstameti jātucid api tadastamaye aprakāśamānatāpatteḥ, tathāpi parasparābhāvātmako 'vacchedaḥ tatra nāsti /",
    "GSP30partrvpu:710": "viśvātmāna eva bhāvāḥ, tatra ca yady eṣām avasthitir na syāt tat prathamānusaṃdhānādikam evākṣapreraṇopayogy api na bhaved iti",
    "GSP30partrvpu:711": "samucitānuditedantākam ahaṃparāmarśamātrābhinnam eva bhāvajātaṃ vigatabhedakalanaṃ tiṣṭhati",
    "GSP30partrvpu:712": "na tatra kaścid avacchedaḥ /",
    "GSP30partrvpu:713": "tathā yad yatra spaṣṭaḥ sann ayaṃ vidhiḥ kaulikaḥ sthito viśrāntiṃ prāptaḥ /",
    "GSP30partrvpu:714_0": "sarvam idaṃ hi ṣaṭtriṃśadātma tataḥ sāmānyaspandasaṃvidātmanaḥ śaktimataḥ paraśaktipradhānāc chivāt svaśaktyā sṛṣṭam api",
    "GSP30partrvpu:714_1": "sat tatraiva bhairavaviśeṣaspandātmani śaktipradhāne svasvarūpe viśrāmyet /",
    "GSP30partrvpu:715": "tad eva svasvabhāvaniṣṭhitatvaṃ bhāvānām /",
    "GSP30partrvpu:716": "yad uktaṃ",
    "GSP30partrvpu:717": "Q: yasmin sarvam iti /",
    "GSP30partrvpu:719_0": "tad etad śivaśaktyātmaiva sāmānyaviśeṣarūpam ekātmakam api parameśvareṇaivopadeśopāyapraveśāya pṛthakkṛtya nirūpyamāṇaṃ vastutaḥ",
    "GSP30partrvpu:719_1": "punar ekam eva svatantracinmayam aham ity aiśvaryaśaktisāram anuttaram /",
    "GSP30partrvpu:720": "yatra kīdṛśe svasvarūpe 'vasthitaḥ",
    "GSP30partrvpu:721": "Q: mama hṛdvyomni /",
    "GSP30partrvpu:722": "mameti yad etad dhṛdayaṃ sarvabhāvānāṃ sthānaṃ pratiṣṭhādhāma /",
    "GSP30partrvpu:723": "nīlādīnāṃ hy antataḥ krimiparyantaṃ cidaṃśāniviṣṭānāṃ na kiṃcit nīlādirūpam iti pramātur eva",
    "GSP30partrvpu:724": "Q: mameti avicchinnacamatkārāṃśopārohitvaṃ",
    "GSP30partrvpu:725": "Q: mama nīlaṃ bhātam",
    "GSP30partrvpu:726": "iti tadeva nīlādirūpatvam iti /",
    "GSP30partrvpu:727": "tasya mamety asya nīlādyanantasarvabhāvahṛdayasya yad vyoma yatra tat mamakārātmakaṃ viśvaṃ samyag dhṛtam /",
    "GSP30partrvpu:728": "ata eva tyaktabhinnanijarūpatayā śūnyarūpaṃ vyoma yatra /",
    "GSP30partrvpu:729_0": "tathā mamety asya bhinnābhinnarūpaparāparasaṃvidātmano yad dhṛdayaṃ paryantapratiṣṭhādhāma aham iti tasyāpi vyoma saṃhārarūpakalanena",
    "GSP30partrvpu:729_1": "maha iti narātmakaṃ līnaṃ bindvātmaśaktau ma iti, kuṇḍalinīhakalārūpāyāṃ praviśya paripūrṇanirargalacamatkāre sarvāvicchinne",
    "GSP30partrvpu:729_2": "a ity anupraviṣṭaṃ tathā",
    "GSP30partrvpu:730": "bhavati /",
    "GSP30partrvpu:731": "etad eva mama hṛdvyoma /",
    "GSP30partrvpu:732": "evaṃ yata idaṃ praṣṛtaṃ yatra ca viśrāntaṃ tad eva nityam anāvṛtasvabhāvaṃ svayaṃ prathamānam anapahnavanīyam anuttaram /",
    "GSP30partrvpu:733": "yathoktam",
    "GSP30partrvpu:734": "Q: yatra sthitam idaṃ sarvaṃ kāryaṃ yasmāc ca nirgatam /",
    "GSP30partrvpu:735": "Q: tasyānāvṛtarūpatvān na nirodho 'sti kutracit /",
    "GSP30partrvpu:736": "[Spandakārikā 1.5] iti /",
    "GSP30partrvpu:738": "āvarakatvena nirodhakābhimato 'pi hi tadāvaraṇādisvātantryeṇa prakāśamāno dṛkkriyātmaka eva parameśvaraḥ /",
    "GSP30partrvpu:739": "yad ity ayaṃ nipātaḥ sarvavibhaktyarthavṛttir aparavākyīyasaṃbandhaucityād viśeṣe sthāsnur atra pañcamyarthe saptamyarthe ca vartate /",
    "GSP30partrvpu:740": "ayaṃ hy āñjasyena artho yad ayaṃ kaulikaḥ sṛṣṭiprasaraḥ, yac ca mama hṛdvyomny avasthitas tad evānuttaram /",
    "GSP30partrvpu:741": "evaṃ tasyaiva prasaraviśrāntyubhayasthānatvaṃ nirūpya prasarakramasvarūpaṃ kriyāśaktispandavisargaṃ nirūpayati",
    "GSP30partrvpu:742": "Q: kathayāmi ityādi /",
    "GSP30partrvpu:743": "tad eva hi rūpam ahaṃ parānuttarātma parāparādimayapaśyantyādiprasaraparipāṭyā 'vicchinnaikatāparamārthaḥ",
    "GSP30partrvpu:744": "kathayāmīti samucitavyapadeśaṃ parābhaṭṭārikodayabhāgi vaikharyantaṃ vākyaprabandhaṃ śāstrīyalaukikādibahubhedaṃ vyaktayāmīti /",
    "GSP30partrvpu:745": "taduktam",
    "GSP30partrvpu:746": "Q: ... sarvataś ca yaḥ iti /",
    "GSP30partrvpu:748": "prathamaparyantabhuvi parābhaṭṭārikātmani tatprasarātmani ca parāparādevatāvapuṣy anuttaradhruvapadavijṛmbhaiva",
    "GSP30partrvpu:749": "tad āhur nijavivṛtau śrīsomānandapādāḥ kathayāmity uccārayāmy utkalikāta iti /",
    "GSP30partrvpu:750": "tathāham eva sarvasyāntaś cidrūpeṇa kathayāmīti /",
    "GSP30partrvpu:751": "tad evāsmābhir yuktyupadeśasaṃskārair nirmalayya hṛdayaṅgamīkṛtam /",
    "GSP30partrvpu:752": "svarūpaṃ cāsya parameśvarasya sadya iti /",
    "GSP30partrvpu:753": "ya eva ca parameśvaro bhairavātmākulānuttaradhruvadhāmatayoktas tad evedaṃ sarvaṃ sat kaulikavidhirūpam",
    "GSP30partrvpu:754": "na hi prakāśavimarśaśuddhabhairavasvarūpātireki kiṃcit bhāvānāṃ sattvam /",
    "GSP30partrvpu:755_0": "sattāsaṃbandhārthakriyākāritvādīnām api sattāhetutāparābhimatānām api sattā'yoge tathātvānupapatteḥ sattvāntarārthākriyāntarayoge",
    "GSP30partrvpu:755_1": "cānavasthāpatteḥ /prathamata eva tathā vimarśajīvitaprakāśamayatvam eva sattvaṃ, tac ca svātantryavimarśasārāhaṃbhāvabharitam",
    "GSP30partrvpu:755_2": "iti bhairavarūpam eva /",
    "GSP30partrvpu:756": "yad vā sati sadrūpe yasyati yatnaṃ karoti kriyāśaktiprāṇatvāt /",
    "GSP30partrvpu:757": "tat sadya iti kvipi napuṃsakanirdeśaḥ /",
    "GSP30partrvpu:758": "sad yad iti kecit guravaḥ paṭhanti /",
    "GSP30partrvpu:759": "tad uktaṃ śrīsiddhasantāne",
    "GSP30partrvpu:760": "Q: prakāśamānābhāsaiva yad bhūtis tat sad eva hi / iti /",
    "GSP30partrvpu:762": "śrīspande 'pi",
    "GSP30partrvpu:763": "Q: ... tad asti paramārthataḥ / iti /",
    "GSP30partrvpu:765": "śrīsomānandapādair api",
    "GSP30partrvpu:766": "Q: yat sat tat paramārtho hi paramārthas tataḥ śivaḥ /",
    "GSP30partrvpu:767": "iti svarūpam uktam /",
    "GSP30partrvpu:768": "tad uktaṃ /pratika{yaḥ sarvaṃ} iti /",
    "GSP30partrvpu:769": "asyaiva kriyāśaktiprasaraṃ nirūpayati /pratika{kaulikasiddhidam} iti /",
    "GSP30partrvpu:770": "kaulikaṃ yat vyākhyātam /",
    "GSP30partrvpu:771": "tasya siddhiḥ tathātvadārḍhyam /",
    "GSP30partrvpu:772": "tad yato bhavati /",
    "GSP30partrvpu:773": "tatra hi paramārthapramātari sakalaṃ kulākulādi tathā bhavati /",
    "GSP30partrvpu:774": "yatra pratīyamānaṃ sarvaṃ tathātvadārḍhyaṃ bhajate /",
    "GSP30partrvpu:775": "tad uktam",
    "GSP30partrvpu:776": "Q: kulāt parataraṃ trikam / iti /",
    "GSP30partrvpu:778": "anyatrāpi",
    "GSP30partrvpu:779": "Q: vedāc chaivaṃ tato vāmaṃ tato dakṣaṃ tataḥ kulam /",
    "GSP30partrvpu:780": "Q: tato mataṃ tataś cāpi trikaṃ sarvottamaṃ param // iti /",
    "GSP30partrvpu:782": "śrīniśācāre 'pi",
    "GSP30partrvpu:783": "Q: vāmamārgābhiṣikto 'pi daiśikaḥ paratattvavit /",
    "GSP30partrvpu:784": "Q: saṃskāryo bhairave so 'pi kule kaule trike 'pi saḥ // [Niśisaṃcāra] iti /",
    "GSP30partrvpu:786": "śrīsarvācare ' pi",
    "GSP30partrvpu:787": "Q: vāmamārgārgābhiṣikto 'pi daiśikaḥ paratattvavit /",
    "GSP30partrvpu:788": "Q: kramād bhairavatantreṣu punaḥ saṃskāram arhati // [Sarvācāra] iti /",
    "GSP30partrvpu:790": "kramaś caiṣa eva /",
    "GSP30partrvpu:791": "yathoktam evaṃ yat sarvalokavedasiddhāntavāmadakṣiṇakulamatabhūmiṣu paramārthapramātṛ iti",
    "GSP30partrvpu:792": "yathoktam",
    "GSP30partrvpu:793": "Q: yaś ca sarvamayo nityaṃ tasmai sarvātmane namaḥ / iti /",
    "GSP30partrvpu:795": "tad evānuttaram /",
    "GSP30partrvpu:796": "etat sarvaṃ garbhīkṛtyoktaṃ nijavivṛtau",
    "GSP30partrvpu:797": "somānandapādaiḥ,",
    "GSP30partrvpu:798": "Q: kiṃ bahunā sarvam evānuttaram anuttaratvād iti /",
    "GSP30partrvpu:800": "ayaṃ tātparyārthaḥ",
    "GSP30partrvpu:801": "[ ... ] %Prākṛtam iti /",
    "GSP30partrvpu:803": "īdṛg vyākhyānaṃ tyaktvā yad anyair vyākhyātaṃ tatpradarśanaṃ dūṣaṇam /",
    "GSP30partrvpu:804": "yady api padavākyasaṃskāravihīnaiḥ saha vrīḍāvahā goṣṭhī kṛtābhavati tathāpi sacetaso 'nuttaram avabodhayituṃ tad ekavāraṃ tāval likhyate /",
    "GSP30partrvpu:805": "/pratika{anuttaram} ityādinā sārdhena ślokena śivaviṣayaḥ praśnaḥ /",
    "GSP30partrvpu:806": "/pratika{hṛdayasthā} ityādinā ślokena śaktiviṣayaḥ /",
    "GSP30partrvpu:807": "tathā",
    "GSP30partrvpu:808": "/pratika{śṛṇudevi} ity atra prativacanagranthe /pratika{uttarasyāpy",
    "GSP30partrvpu:809": "anuttaram} iti tatrārtha uttaraṃ ca śṛṇv anuttaraṃ ceti /",
    "GSP30partrvpu:810": "atra yady eṣā trikārthābhiprāyeṇa vyākhyā tan naraviṣayatṛtīyapraśnaprasaṅgaḥ /",
    "GSP30partrvpu:811": "atha tu yāmalābhiprāyeṇa tatrāpi na dve vastunī śivaśaktyātmake yāmalam ucyate yena pṛthak praśnaviṣayatopapattiḥ /",
    "GSP30partrvpu:812": "athaśabdārthaś ca na saṃgacchate /",
    "GSP30partrvpu:813": "sa hi sajātīyaniścayānantaryavṛttiḥ /",
    "GSP30partrvpu:814": "uttarasvarūpāvadhāraṇam antareṇa cānuttaraviṣayasyaikapraśnasyānupapattiḥ /",
    "GSP30partrvpu:815": "tathāhi keṣucid vṛddhapustakeṣv īdṛk ślokāntaraṃ dṛśyate",
    "GSP30partrvpu:816": "Q: śrutaṃ deva mahājñānaṃ trikākhyaṃ parameśvara /",
    "GSP30partrvpu:817": "Q: uttaraṃ ca tathā jñānaṃ tvatprasādāvadhāritam // iti /",
    "GSP30partrvpu:819": "tasmāt śrīsomānandapādanirūpitavyākhyānusāreṇaiva yad guravaḥ samādikṣan tad eva sarvasya karoti śivam /",
    "GSP30partrvpu:820": "ity asaṃskṛtadurvyākhyātāmasonmūlanavrataḥ /",
    "GSP30partrvpu:821": "ṣaḍardhaśāsanāpūtahṛdaṃbujavikāsakaḥ //",
    "GSP30partrvpu:822": "saṃstyānānantapāśaughavilāpakalasadruciḥ /",
    "GSP30partrvpu:823": "dīpto 'bhinavaguptena vyākhyābhānuḥ prakāśitaḥ //",
    "GSP30partrvpu:824": "evaṃ yato 'yaṃ kauliko vidhiḥ prabhavati yatra ca pratiṣṭhāpadavīṃ bhajate yanmayaṃ cedaṃ kaulikaṃ tad evānuttaraṃ ity uktam /",
    "GSP30partrvpu:825": "tatra kas tāvat kauliko vidhiḥ kathaṃ cāsya prasaro 'nuttarāt kathaṃ cātraivāsya pratiṣṭhā",
    "GSP30partrvpu:826": "kathaṃ cānuttaraikarūpatvam ? yac coktam uttarasyāpy anuttaram iti tat",
    "GSP30partrvpu:827": "sarvaṃ yuktyāgamasvasaṃvedananiṣkarṣaṇatattvāvabodhāvāptavimarśanipuṇān śiṣyān prati vitatya nirṇinīṣur bhagavān prastauti granthāntaram /",
    "GSP30partrvpu:828_0": "etāvaddṛḍhopadeśanirdalitabhedābhimānavikalpānalpasaṃskārāṇāṃ tu sarvam etāvataiva anuttaraṃ katham ityādisārdhaślokayugalanigamitena",
    "GSP30partrvpu:828_1": "praśnena śṛṇu devi ityādinā sārdhaślokanirṇītena cottareṇānuttarapadaprāptivaśāviṣṭajīvanmuktabhāvānāṃ kṛtakṛtyatā /",
    "GSP30partrvpu:829": "atas tāvanmātra eva dṛḍhapratipattipavitrīkṛtair viśramaṇīyam ity udbhujāḥ phūtkurmaḥ /",
    "GSP30partrvpu:830": "tad anuttaraparabhairavapadavimaladarpaṇāntarniviṣṭakaulikapadapraviviktaye granthāntaram avatarati ity uktam /",
    "GSP30partrvpu:831": "tad yathā",
    "GSP30partrvpu:832": "ParTri 59ab:",
    "GSP30partrvpu:833": "athādyās tithayaḥ sarve svarā bindvavasānakāḥ /",
    "GSP30partrvpu:834": "tadantaḥ kālayogena somasūryau prakīrtitau // ParTri_5 //",
    "GSP30partrvpu:835": "pṛthivyādīni tattvāni puruṣāntāni pañcasu /",
    "GSP30partrvpu:836": "kramāt kādiṣu vargeṣu makārānteṣu suvrate // ParTri_6 //",
    "GSP30partrvpu:837": "vāyvagnisalilendrāṇāṃ dhāraṇānāṃ catuṣṭayam /",
    "GSP30partrvpu:838": "tadūrdhve śādivikhyātaṃ purastād brahmapañcakam // ParTri_7 //",
    "GSP30partrvpu:839": "[var. 7cd: ūrdvhaṃ]",
    "GSP30partrvpu:840": "amūlā tatkramā jñeyā kṣāntā sṛṣṭir udāhṛtā /",
    "GSP30partrvpu:841": "sarveṣāṃ caiva mantrāṇāṃ vidyānāṃ ca yaśasvini // ParTri_8 //",
    "GSP30partrvpu:842": "iyaṃ yoniḥ samākhyātā sarvatantreṣu sarvadā /",
    "GSP30partrvpu:843": "tatrākulam anuttaram eva kaulikaṃ sṛṣṭirūpam iti nirṇīyate /",
    "GSP30partrvpu:844": "atha tat sṛṣṭir iti saṃbandhas tad evānuttaraṃ padaṃ sṛṣṭir ity arthaḥ /",
    "GSP30partrvpu:845_0": "yady api ca sṛṣṭāv api prāktananayena kālāpekṣi paurvāparyaṃ na syāt tathāpy upadeśyopadeśabhāvalakṣaṇo bhedo yāvat svātmani",
    "GSP30partrvpu:845_1": "svātantryāt parameśvareṇa bhāsyate tāvat paurvāparyam apīti tadapekṣayā athaśabdenānantaryam /",
    "GSP30partrvpu:846": "%p 220",
    "GSP30partrvpu:847": "anantaram akulam eva sṛṣṭirūpam iti yāvat /",
    "GSP30partrvpu:848": "na tu praśnapratijñābhyām ānantaryam athaśabdenoktam ekapraghaṭṭakagatasajātīyaprameyāpekṣakramatātparyapratītipravaṇatvād asya /",
    "GSP30partrvpu:849": "anyathā tūṣṇīṃbhāvāder anantaram idam ity api sarvatra tatprayogāvakāśaḥ /",
    "GSP30partrvpu:850": "astu, ka ivātra bhavataḥ kleśa ? iti cen na kaś cid ṛte pratītyabhāvāt /",
    "GSP30partrvpu:851": "yat tu śrīsomānandapādāḥ",
    "GSP30partrvpu:852": "Q: akāraḥ śiva ity uktas thakāraḥ śaktir ucyate /",
    "GSP30partrvpu:853_0": "ity āgamapradarśanenātha ity etāvad evānuttaram iti vyācacakṣire thakārasamavyāptikatābhiprāyeṇa sarvatra prathamollāse prasaradanantānantavastusṛṣṭiśaktyabhedarūpatvāt",
    "GSP30partrvpu:853_1": "sarvabhūtajīvanarūpaparanādāvalambanarūpatvāc cāthaśabdārthasya /",
    "GSP30partrvpu:854": "tan nāsmābhir vitatya vivecitaṃ, tādṛśasyāgamasya yato na sākṣād vayam abhijñāḥ /",
    "GSP30partrvpu:855": "tais tu tathāvidhāgamasākṣātkāribhir anekayuktiśatasahiṣṇutā sūtragranthasya sūtritaiva /",
    "GSP30partrvpu:856": "dhūlibhedapradarśanam api tenaivābhiprāyeṇa tair itaś cāmutaś ca vitatam /",
    "GSP30partrvpu:857": "vayaṃ tu tacchāsanapavitritās tadgranthagranthinirdalanābhilaṣitasvātmapavitrabhāvās tair nirṇīteṣv artheṣūdāsīnā eva /",
    "GSP30partrvpu:858": "dhūlibhedādinā ca kalpitasāmayikalipyapekṣaṇam api bhaved api kasya cit upāyāya, na tu tat sakaladeśakālagataśiṣyaviṣayam iti nāsmabhir vitatya vipañcitam /",
    "GSP30partrvpu:859_0": "etadanubhavayuktyanupraviṣṭānāṃ ca tad akāryakaraṃ svakalpanābhiś ca sukaram avyavasthitaṃ ca, anyeṣāṃ caitadupadeśānabhijñānāṃ",
    "GSP30partrvpu:859_1": "tadupadeśanam apy akiṃcitkaram ity alam anena prakṛtavighnavidhāyinā prastutam anusarāmaḥ /",
    "GSP30partrvpu:860": "``a'' ādyo yeṣāṃ svarāṇāṃ yadi vā thakāreṇa sukhoccāraṇārthena saha athādyo yeṣām iti ādyaśabdaś cātra na vyavasthāmātre nāpi sāmīpyādau, api tv ādau bhava ādyaḥ /",
    "GSP30partrvpu:861": "tathā hy amīyāṃ varṇānāṃ parāvāgbhūmir iyam iha nirṇīyate yatraivaiṣām asāmayikaṃ nityam akṛtrimaṃ saṃvinmayam eva rūpam /",
    "GSP30partrvpu:862": "%p 221",
    "GSP30partrvpu:863": "saṃvinmaye ca vapuṣi sarvasarvātmakatā satatoditaiva /",
    "GSP30partrvpu:864": "sā ca parameśvarī parābhaṭṭārikā tathāvidhaniratiśayābhedabhāginy api paśyantyādikāḥ parāparābhaṭṭārikādisphārarūpā antaḥkṛtya tattadanantavaicitryagarbhamayī",
    "GSP30partrvpu:865": "/ na hi tatra yan nāsti tat kvāpy astīti nyāyyam /",
    "GSP30partrvpu:866": "parāmṛśata ca prathamāṃ pratibhābhidhānāṃ saṃkocakalaṅkakāluṣyaleśaśūnyāṃ bhagavatīṃ saṃvidam",
    "GSP30partrvpu:867_0": "tathāhi yat kiṃcic caram acaraṃ ca tat pāramārthikenānapāyinā rūpeṇa vīryamātrasārātmanā tadudbhaviṣyadīṣadasphuṭatame yadasphuṭatare",
    "GSP30partrvpu:867_1": "yadasphuṭādivastuśatasṛṣṭikālo lakṣyamāṇatattadanantavaicitryaprathonnīyamānatathābhāvena saṃvidi bhagavadbhairavabhaṭṭārikātmani",
    "GSP30partrvpu:867_2": "tiṣṭhaty eva /",
    "GSP30partrvpu:868": "tathāvadhānātiśayarūḍhaiḥ sahasaiva sarvajñatābhūmir asaṃkucitaparamārthā akṛtrimatadrūpā adhiśayyate eva parānugrahapavitritair",
    "GSP30partrvpu:869": "abhyāsakramaśāṇanigharṣaniṣpeṣitatadapratyayarūpakampādyanantāparaparyāya",
    "GSP30partrvpu:870": "vicikitsāmalaiḥ, savicikitsair api pratibhātakiyanmātravastudattasaṃkocā",
    "GSP30partrvpu:871": "na tv akṛtrimā /",
    "GSP30partrvpu:872": "yad āhuḥ śrikallaṭapādāḥ",
    "GSP30partrvpu:873": "Q: tuṭipāte sarvajñatvasarvakartṛtvalābha iti /",
    "GSP30partrvpu:875": "evam eṣa svaprakāśaikarūpo 'py artho yuktyā pradarśyate /",
    "GSP30partrvpu:876_0": "yad yat svasāmarthyodbhūtottarakālikārthakriyāyogyatādivaśaniḥśeṣyamāṇasatyatāvaśāvāptāvicalasavādavirodhāvabhāsisaṃmatakramikavikalpyamānanīlādiniṣṭhavikalpapūrvabhāvi",
    "GSP30partrvpu:876_1": "nirvikalpasaṃvidrūpaṃ tattadvikalpanīyaviruddhābhimatanīlapītādyābhāsāvibhāgi bhavati, yathā citrajñānaśikharasthasaṃvinmecakabodhādi /",
    "GSP30partrvpu:877": "yat tu tadviruddharūpanīlapītādyābhāsāvibhaktaṃ na bhavati tattadanantasvasāmarthyodbhūtanīlapītādyābhāsavikalpapūrvabhāgy api na",
    "GSP30partrvpu:878": "bhavati, yathā nīlaikasākṣātkāri jñānam /",
    "GSP30partrvpu:879": "bhavati cedam astamitodeṣyadubhayavikalpajñānāntarālavarty unmeṣapratibhādiśabdāgamagītaṃ nirvikalpakaṃ sasaṃvādaviruddhābhimatanīlādivikalpapūrvabhāvi /",
    "GSP30partrvpu:880": "tasmāt tad anantāvabhāsāvibhāgamayam eveti /",
    "GSP30partrvpu:881": "ubhayoś ca jñānayor antarālam anapahvanīyāṃ jñānayor bhedād eva /",
    "GSP30partrvpu:882": "tac ca saṃvidātmakam eva, anyathā tenaiva saṃvitsaṃskārocchede smaraṇādyanusaṃdhānādyayoga iti pratibhākhyasya dharmiṇaḥ sarvavādinaḥ praty avivāda eveti nāsiddhiḥ /",
    "GSP30partrvpu:883": "saṃketavyutpattikālānavalambanāc cāsyāvikalpatvam eva /",
    "GSP30partrvpu:884": "%p 222",
    "GSP30partrvpu:885": "sahajāsāmayikatathāparāmarśayogo hi jaḍavilakṣaṇasaṃvidrūpanāntarīyakaḥ /",
    "GSP30partrvpu:886": "na vikalpatulyatvaṃ bhedānullāsāt /",
    "GSP30partrvpu:887": "bhedasāratālambatayā tv arthabhāvaṃ kuryāt /",
    "GSP30partrvpu:888": "vikalpānāṃ cāvikalpaṃ vinā nodayaḥ, asvātantryāt /",
    "GSP30partrvpu:889_0": "asvātantryaṃ ca saṃketādismaraṇopāyatvāt, saṃketādismaraṇaṃ ca tathānubhavaṃ vinā kutaḥ saṃvidaś ca praṅnyāyena kālādiparicchedābhāva",
    "GSP30partrvpu:889_1": "iti ekaiva sā pārameśvarī pratibhā asmaduktimāhātmyakalpitā evaṃvidhaparicchinnasvabhāvāpi sarvātmaiva /",
    "GSP30partrvpu:890": "madhye 'pi",
    "GSP30partrvpu:891": "vartamānabhūtabhaviṣyadrūpavikalpāntaraprasavabhūr eva /",
    "GSP30partrvpu:892": "tathā ca vivekakuśalair ālayavijñānam evam evopagatam /",
    "GSP30partrvpu:893": "sasaṃvādatvaṃ ca tadanantarabhāvināṃ vikalpānāṃ darśitam eveti nāsiddho hetuḥ",
    "GSP30partrvpu:894": "sādhyadharmiṇi, na caikāvabhāsivikalpasaṃvibhāgakāriṇi avikalpake vipakṣe sadā vā kadācid api vā vartate, na ca tato 'sya vyāvṛttiḥ saṃdigdheti na",
    "GSP30partrvpu:895": "viruddho nānaikāntiko na saṃdigdhavipakṣavyāvṛttiḥ, dṛṣṭāntadharmiṇy api citrajñānādau hetor evam evāsiddhatādidoṣā parihṛtā bhavanty eva /",
    "GSP30partrvpu:896": "hetudoṣeṣu tu parihṛteṣu dṛṣṭāntādidoṣā niravakāśā eva ityādi bahu nirṇītakalpam aparair eveti kiṃ tadanubhāṣaṇakleśena /",
    "GSP30partrvpu:897": "siddhaṃ tāvad dhy etat yat prātibhaṃ nikhilavaiṣayikāvabodhapūrvāparāntaracaraṃ nikhilātmakaṃ",
    "GSP30partrvpu:898": "tasyāṃ pralīnavapuṣaḥ paraśaktibhāsi glānir ghaṭeta kim abhāvavaśopakḷptā",
    "GSP30partrvpu:899": "śarīraprāṇādau paradhanasukhāsvādapaṭalam anālokya svasmin spṛśati hṛdaye glānim asamām /",
    "GSP30partrvpu:900": "praviṣṭā ced antar nikhilajagatīsūtisarasā parā devī hanta pravilasatu pūrṇaṃ havir iva //",
    "GSP30partrvpu:901": "tad uktaṃ spande",
    "GSP30partrvpu:902": "Q: glānir vilumpikā dehe tasyāś cājñānataḥ sṛtiḥ /",
    "GSP30partrvpu:903": "Q: tad unmeṣaviluptaṃ cet kutaḥ sā syād ahetukā // SpaKā_3.8 //",
    "GSP30partrvpu:904": "var: a:: viluṇṭhikā>",
    "GSP30partrvpu:906": "%p 223",
    "GSP30partrvpu:907": "Q: ekacintāprasaktasya yataḥ syād aparodayaḥ /",
    "GSP30partrvpu:908": "Q: unmeṣaḥ sa tu vijñeyaḥ svayaṃ tam upalakṣayet // SpaKā_3.9 //",
    "GSP30partrvpu:909": "iti ca /",
    "GSP30partrvpu:910": "Q: māyīyakārmamalamūlam uśanti tāvad ajñānanāmamalam āṇavam eva bhadrāḥ /",
    "GSP30partrvpu:911": "Q: bījaṃ tad eva bhavajīrṇataroḥ parasmin saṃvinniśātadahane dahate kṣaṇena //",
    "GSP30partrvpu:912": "yathāhuḥ",
    "GSP30partrvpu:913": "Q: malam ajñānam icchanti saṃsārāṅkurakāraṇaṃ / iti /",
    "GSP30partrvpu:916": "tad evoktam",
    "GSP30partrvpu:917": "Q: tadunmeṣaviluptaṃ cet ... / iti /",
    "GSP30partrvpu:919": "evam eva ca vyākhyātam adaḥ /",
    "GSP30partrvpu:920": "anyathā glāner vilopakatvam asyāś cājñānāt saraṇam ajñānasya conmeṣeṇa vilopa iti kiṃ kena saṃśliṣṭam iti nṛpanirūpaṇaprāyam eva bhavet /",
    "GSP30partrvpu:921_0": "tad evaṃ bhagavatī parāvāgbhūmir garbhīkṛtasvasvātantryasattodbhaviṣyatpaśyantyādiviniviṣṭaparāparābhaṭṭārikādiprasarā tadgarbhīkāravaśāvivādaghaṭitasakalabhūtabhuvanabhāvādiprapañcaprabodhaikyacamatkārasārā",
    "GSP30partrvpu:921_1": "parameśvarabhairavabhaṭṭārakāvirbhāvaprathitatathāvidhādbhūtabhūtaparamārthasvarūpā svātmavimaladarpaṇanirbhāsitānantasṛṣtisthitisaṃhāraikyamayamahāsṛṣṭiśaktir",
    "GSP30partrvpu:921_2": "ādikṣāntarūpā athādyā ityādinā granthena niḥśeṣaṃ bhagavatā nirṇīyata iti",
    "GSP30partrvpu:922": "sthitam /",
    "GSP30partrvpu:923": "tad evaṃ sthite granthārtho nirṇīyate /",
    "GSP30partrvpu:924": "akārādivisargāntaṃ śivatattvam /",
    "GSP30partrvpu:925": "kādiṅāntaṃ dharādinabho 'ntaṃ bhūtapañcakam /",
    "GSP30partrvpu:926": "cādiñāntaṃ gandhādiśabdāntaṃ tanmātrapañcakam /",
    "GSP30partrvpu:927": "ṭādiṇāntaṃ pādādivāgantaṃ karmākṣapañcakam /",
    "GSP30partrvpu:928": "tādināntaṃ ghrāṇadiśrotrāntaṃ buddhikaraṇapañcakam /",
    "GSP30partrvpu:929": "pādimāntaṃ",
    "GSP30partrvpu:930": "mano'haṃkārabuddhiprakṛtipuruṣākhyaṃ pañcakam /",
    "GSP30partrvpu:931": "%p 224",
    "GSP30partrvpu:932": "vāyvādiśabdavācyā yādayo vakārāntā rāgavidyākalāmāyākhyāni tattvāni /",
    "GSP30partrvpu:933": "dhārayanti pṛthagbhūtatayābhimānayantīti dhāraṇāni /",
    "GSP30partrvpu:934": "dvāv atra ṇicau prayojyaprayojakabhāvadvairūpyāt /",
    "GSP30partrvpu:935": "tathāhi dhriyante svātmany eva sarve bhāvāḥ prakāśātmani paramaparipūrṇe pade bhairavātmani sarvātmani /",
    "GSP30partrvpu:936": "yathoktaṃ śivadṛṣṭau",
    "GSP30partrvpu:937": "Q: ātmaiva sarvabhāveṣu sphurannirvṛtacidvapuḥ /",
    "GSP30partrvpu:938": "Q: aniruddhecchāprasaraḥ prasaraddṛkkriyaḥ śivaḥ // [Śivadṛṣṭi_1.2] // iti /",
    "GSP30partrvpu:940": "yathoktaṃ spande",
    "GSP30partrvpu:941": "Q: yatra sthitam idaṃ sarvaṃ [SpaKā 1.2a] iti /",
    "GSP30partrvpu:943": "evaṃ svātmany eva prabhāsvare prakāśanena dhriyamāṇān bhāvān dhārayati svayam aprakāśībhāvena jaḍatāsvabhāvedaṃbhāvāspadatāprāpaṇena prakāśayati parameśvara eva /",
    "GSP30partrvpu:944": "punar apy ahaṃbhāvenaivācchādayati /",
    "GSP30partrvpu:945": "tad iyaṃ bhagavatsadāśiveśadaśā śuddhavidyāmayī ekena ṇicā dhvanitā /",
    "GSP30partrvpu:946": "tatrāpi ca yad idantāyā ahantayācchādanaṃ tadācchādanīyedantopapattāv upapadyate,",
    "GSP30partrvpu:947_0": "na ca śuddhaparameśvaracinmayarūpāpekṣaṃ bhinnaprathātmakam idantākhyaṃ rūpam upapadyata ity ācchādanīyānupapattau tadvaśena",
    "GSP30partrvpu:947_1": "tadācchādakatāpy ahaṃbhāvasya nopapanneti tathāvidheśvarabodhānupapattiḥ tadanupapattau ca na kiṃcid bhāseta kāraṇābhavād",
    "GSP30partrvpu:947_2": "ity uktam asakṛt /",
    "GSP30partrvpu:948": "bhāsate cedaṃ tadbhāsāvyatirekarahitam api parameśvaraśaktita eva bahiḥ prathate kāraṇāntarāsaṃbhavāt svasaṃvidi ca saṃvida eva sarvamayatvaprathanāt /",
    "GSP30partrvpu:949_0": "tad evaṃ svātmarūpaṃ jagad bhedena bhāsamānaṃ prakāśātmany eva ahamātmani bhāsate sāmānādhikaraṇyenetīyatā etāvad avaśyam",
    "GSP30partrvpu:949_1": "evākṣiptaṃ yathā īśvara eva kasyāpi veditur bhinnān vedyān ahantayā paśyati yaś cāsau ko 'pi",
    "GSP30partrvpu:950": "vedayitā so 'pi bhāsanāt svātmamaya eveti svātmani tathāvidhāḥ śaktīr",
    "GSP30partrvpu:951": "adhiśete yābhir asau tadaiva bhinnavedyavedakībhāvam upāśnuvīta /",
    "GSP30partrvpu:952": "rāgādibhir eva ca tathāvidhatvam asyeti rāgādaya eva dhriyamānān bhāvān uktanyāyena dhārayantam īśvaraṃ prati prayojakatāṃ gacchanti /",
    "GSP30partrvpu:953": "atas tasyaiva puṃstvavyapadeśakāraṇaikabhūtā dvitīye ṇici utpanne dhāraṇaśabdavācyāḥ /",
    "GSP30partrvpu:954": "%p 225",
    "GSP30partrvpu:955": "ṇijutpattāv api sarvatraiva prakṛtyarthānvayānapāyaḥ /",
    "GSP30partrvpu:956": "dhriyamāṇatayā prakāśamānasyaiva hi dhāryamāṇatā prakāśanāsaṃjñā upapadyate yataḥ /",
    "GSP30partrvpu:957": "yathoktaṃ mayaiva śivadṛṣṭyālocane",
    "GSP30partrvpu:958": "Q: preryo 'pi sa bhaved yasya śaktatā nāma vidyate / iti /",
    "GSP30partrvpu:960": "bhartṛharir api Q: apravṛttasya hi praiṣe pracchāder loḍ vidhīyate /",
    "GSP30partrvpu:961": "Q: pravṛttasya yadā praiṣas tadā sa viṣayo ṇicaḥ // iti /",
    "GSP30partrvpu:963": "tad evaṃ dhāraṇaśabdenāparaśāstreṣu kañcukanāmadheyaprasiddhāny eva tattvānīha nirūpitāni",
    "GSP30partrvpu:964": "yad uktaṃ śrītantrasāre",
    "GSP30partrvpu:965": "Q: dhārayanti paśoḥ pāśān bhāvān svātmamayāṃs tathā /",
    "GSP30partrvpu:966": "Q: vidyāmāyāniyatyādyāḥ śodhyās tena prayatnataḥ // iti /",
    "GSP30partrvpu:968": "yat tu śrīsomānandapādair dhāraṇaśabdenāṅgāni nirūpitāni pakṣāntarāśrayaṇena tatra parapakṣasarvadṛśyatvaprathanam ātmany abhiprāyaḥ /",
    "GSP30partrvpu:969": "teṣāṃ hīdṛśī śailī",
    "GSP30partrvpu:970": "Q: svapakṣān parapakṣāṃś ca niḥśeṣeṇa na veda yaḥ /",
    "GSP30partrvpu:971": "Q: svayaṃ sa saṃśayāmbhodhau nimajjaṃs tārayet katham // iti /",
    "GSP30partrvpu:973": "śādikṣāntaṃ mahāmāyāvidyeśvarasadāśivaśaktyākhyaṃ tattvapañcakam /",
    "GSP30partrvpu:974": "tathā hi māyātattvasyopari vidyātattvādhaś ca avaśyaṃ tattvāntareṇa bhāvitavyaṃ yatra vijñānākalānāṃ sthitiḥ /",
    "GSP30partrvpu:975": "yathoktam",
    "GSP30partrvpu:976": "Q: māyordhve śuddhavidyādhaḥ santi vijñānakevalāḥ // iti /",
    "GSP30partrvpu:978": "tathā hi mahāmāyābhāve māyāpade pralayakevalānām avasthitiḥ vidyāpade ca vidyeśvarādīnām iti kim iva tad vijñānakevalāspadaṃ syāt /",
    "GSP30partrvpu:979": "ata eva vidyāpadapracyutānām apy eṣāṃ bhedamayabhāvarāśigatabhinnavedyaprathānudayān māyīyābhidhānamalānullāse",
    "GSP30partrvpu:980": "Q: tatra vijñānakevalo malaikayuktaḥ",
    "GSP30partrvpu:981": "ity ajñānātmakāṇavamalāvalambitvaṃ śrīpūrvaśāstre kathitam /",
    "GSP30partrvpu:982": "ta eva śuddhavidyāpadānugrahād bodhitā mantratadīśādibhāvabhāgino bhavantīti tatraivoktaṃ Q: vijñānakevalān aṣṭau bodhayām āsa pudgalān /",
    "GSP30partrvpu:983": "[MVUT 1.19ab]",
    "GSP30partrvpu:984": "ityādinā",
    "GSP30partrvpu:985": "Q: mantramaheśvareśatve saṃniyojya... [MVUT 1.21]",
    "GSP30partrvpu:986": "ityādinā ca /",
    "GSP30partrvpu:987": "keṣu cit tu śāstreṣu sā mahāmāyā bhedamalābhāvopacārād vidyātattvaśeṣatayaiva nirṇīyate /",
    "GSP30partrvpu:988": "kvacit punar ajñānamalasadbhāvoparodhān māyātattyapucchatayā yathā keṣu cit śāstreṣu",
    "GSP30partrvpu:989": "Q: rāgatattvaṃ puṃsy eva lagnam iti na pṛthak parāmṛṣṭam, yathā vehaiva śrītrikāgameṣu niyatikālau na pṛthaṅ nirūpitau /",
    "GSP30partrvpu:990": "atra mate vidyādyanāśritaśivāntaṃ brahmapañcakaṃ nirṇeṣyate caitat /",
    "GSP30partrvpu:991": "eṣāṃ ca tattvānaṃ bṛhattvaṃ bṛṃhakatvaṃ ca prāyo bhedasamuttīrṇatvāt saṃsārasūtikartṛtvāc ca /",
    "GSP30partrvpu:992": "evam etāni catustriṃśattattvāni prakriyātmanā sthitāny akāram eva ādirūpatayā bhajante /",
    "GSP30partrvpu:993": "tatredaṃ vicāryate /",
    "GSP30partrvpu:994": "prathamataḥ śivatattvam avarge, tato bhūtānītyādi yāvad ante śaktitattvam iti ko 'yaṃ",
    "GSP30partrvpu:995": "sṛṣṭisaṃhārajñaptisthityavatārakramāṇāṃ madhyāt kramaḥ /",
    "GSP30partrvpu:996": "sarvatra ca śrīmālinīvijayottarasiddhātantrasvacchandādiśāstreṣu kṣakārāt prabhṛty avargāntaṃ pārthivādīnāṃ śivāntānāṃ tattvānāṃ niveśa uktaḥ",
    "GSP30partrvpu:997": "Q: ādyaṃ dhārikayā vyāptaṃ tatraikaṃ tattvam iṣyate /",
    "GSP30partrvpu:998": "Q: ekam ekaṃ pṛthak kṣārṇaṃ padārṇam anuṣu smaret // [MVUT_2.50]",
    "GSP30partrvpu:999": "ityādinā /",
    "GSP30partrvpu:1000": "tatraiva ca punar bhinnayonimālinībhaṭṭārikānusāreṇa phakārādīnām abhinnayonimātṛkāniveśāvāptatattvāntarasthitīnām",
    "GSP30partrvpu:1001": "Q: phe dharātattvam uddiṣṭaṃ dādijhānte 'nupurvaśaḥ /",
    "GSP30partrvpu:1002": "Q: trayoviṃśaty abādīni /",
    "GSP30partrvpu:1003": "ityādinā pārthivāditattvayojanā nirūpitā /",
    "GSP30partrvpu:1004": "punar api ca tatraiva śrīvidyātrayānusāreṇa",
    "GSP30partrvpu:1005": "Q: niṣkale padam ekārṇaṃ tryarṇaikārṇadvayaṃ dvaye /",
    "GSP30partrvpu:1006": "iti parāparābhaṭṭārikānusāreṇa oṃkāraṃ śivatattvam aghore ity atra śaktitattvam ityādikrameṇa pārthivāditattvanirūpaṇā yojitā /",
    "GSP30partrvpu:1007": "śrīmadaparābhaṭṭārikābhiprāyeṇa ca",
    "GSP30partrvpu:1008": "Q: sārdhenāṇḍadvayaṃ vyāptam ekaikena pṛthag dvayam /",
    "GSP30partrvpu:1009": "Q: aparāyāḥ samākhyātā vyāptir eṣā vilomataḥ //",
    "GSP30partrvpu:1010": "ityādinā phaṭkāre pārthivaprākṛtāṇḍadvayaṃ, huṃkāre māyīyaṃ, hrīṃkāre śāktam aṇḍaṃ ceti tattvaniveśaḥ",
    "GSP30partrvpu:1011": "śrīparābhaṭṭārikāvyāptinirūpaṇe ca",
    "GSP30partrvpu:1012": "Q: sārṇena tritayaṃ vyāptaṃ triśūlena caturthakam /",
    "GSP30partrvpu:1013": "Q: sarvātītaṃ visargeṇa parā vyāptir udāhṛtā //",
    "GSP30partrvpu:1014": "ity anyathaiva prakriyāyojanaṃ nirūpitam /",
    "GSP30partrvpu:1015": "punar api mātṛkāsadbhāvaratiśekharakuleśvarādimantrabhaṭṭārākādyabhiprāyeṇānyathānyathā ca",
    "GSP30partrvpu:1016": "aparatantreṣv apy evam eva viparyastaprāyaṃ bahu bahuśo nirūpitam /",
    "GSP30partrvpu:1017": "tat punar iha sarvam evānyatheti paridṛśyata iti mahān ayam āgamavidaḥ svakaṭakakṣobha iva sarvavināśakaḥ samudbhūtaḥ /",
    "GSP30partrvpu:1018": "na ca sāṃketikam idaṃ yena puruṣecchāvaśopakalpitena rūpeṇa cānyathānyathā nirūpyamāṇam iha saṃgataṃ bhavet, yathā dākṣiṇātyāḥ cauraśabdena odanaṃ vyapadiśanti,",
    "GSP30partrvpu:1019": "saindhavās tu tenaiva dasyum, odanaṃ tu krūraśrutyā, tayā tu kāśmīrikā",
    "GSP30partrvpu:1020": "vituṣitayavagodhūmataṇḍulān iti /",
    "GSP30partrvpu:1021": "sāṃketikatve hy anavasthitatvād apāramārthikatvāc ca śodhyaśodhakabhāvādyanupayogād anirūpaṇīyatvam eva syāt /",
    "GSP30partrvpu:1022": "saṃketasyāpi paramārthasattaiva /",
    "GSP30partrvpu:1023": "na hi saṃketo nāma anyaḥ kaś cid ṛte parameśvarecchātaḥ /",
    "GSP30partrvpu:1024": "prasiddho hi naḥ saṃketo bhagavadicchāprakalpitas tannāmākṣaralipyādigatāpyāyanādikarmavidhijanitatacchāntikādiphalasaṃpatter iti cet /",
    "GSP30partrvpu:1025": "tarhy ekenaiva saṃketena sarvavastusaṃpattau kiṃ saṃketāntarāśrayeṇa /",
    "GSP30partrvpu:1026": "tadāśrayaṇe vā svaśāstritaśāstrāntarīyalaukikapārṣadadaiśikaghanakṛtapratipuruṣaniyatādyanantasaṃketaniveśapūrvakaṃ tad api nirūpyam eva /",
    "GSP30partrvpu:1027": "na tāvadbhir upayogaḥ, etāvataiva kāryasiddhir ity",
    "GSP30partrvpu:1028": "api nirakṣarakukṣikuharair ucyamānaṃ śrūyamāṇaṃ ca śobhata eva /",
    "GSP30partrvpu:1029_0": "avikalā bhagavadicchā na vicārapadavīm adhiśete iti ced alaṃ granthadhāraṇavācanavyākhyānavicāraṇādimithyāyāsena, parityājya",
    "GSP30partrvpu:1029_1": "evāyaṃ gurubhāraḥ, tūṣṇīṃbhāvaśaraṇair eva stheyam, bhagavadicchaivottāraṇīyam uttārayet /",
    "GSP30partrvpu:1030": "tad icchaiva anugrahātmā evaṃvicāraṇāyāṃ paryavasāyayati /",
    "GSP30partrvpu:1031_0": "na khalu pādaprasārikayaiva sukhaṃ sayānair bhuñjānaiś ca svayam avimṛśadbhiḥ svāpekṣatīvratarādiparameśvarānugrahotpannādhikādhikasūkṣmatamavimarśakuśaladhiṣaṇāpariśīlanaparāṅmukhair",
    "GSP30partrvpu:1031_1": "vā sthātavyam iti /",
    "GSP30partrvpu:1032": "tat sarvadā vimṛśyam idaṃ vartata iti etāvan na jahīmaḥ /",
    "GSP30partrvpu:1033_0": "tad atrāvadhārya sthīyatāṃ yāvat pariharāmaḥ sarvam idaṃ kiṃ cin na vastutaś codyajātaṃ parameśvaryāṃ parāvāgbhuvy anuttaradurghaṭakāritātmakanirapekṣasvātantryasārāyāṃ",
    "GSP30partrvpu:1033_1": "pāratantryāṃśaleśamātraparamāṇunāpy anuparaktāyām iti /",
    "GSP30partrvpu:1034": "prāyaḥ prāg eva pratisamāhitam adaḥ /",
    "GSP30partrvpu:1035": "tathāpi vistarataḥ parihriyate /",
    "GSP30partrvpu:1036": "yat tāvad uktaṃ śivatattvaṃ tataḥ pṛthivītyādīti ko 'yaṃ krama iti /",
    "GSP30partrvpu:1037": "tan na kaś cit krama iti brūmaḥ /",
    "GSP30partrvpu:1038": "akramaṃ yad etat paraṃ pārameśvaraṃ vicitraṃ garbhīkṛtānantavaicitryaṃ svātantryaṃ trikārtharūpaṃ tad evaitat /",
    "GSP30partrvpu:1039": "tathā hi yeyam aparā parāparā parābhaṭṭārikā pārameśvarī bhairavīyā sattā sā sadāśivatattvānāśritaśaktitattvasyāpy uparivṛttis tadantasyāpy āsanapakṣīkṛtatvāt /",
    "GSP30partrvpu:1040": "tathā hi",
    "GSP30partrvpu:1041": "Q: īśvaraṃ ca mahāpretaṃ prahasantam acetanam /",
    "GSP30partrvpu:1042": "ity anena sadāśivāntam āsanaṃ nādāntapakṣaniviṣṭaṃ śrīpūrvaśāstropasaṃhṛtam",
    "GSP30partrvpu:1043": "Q: ity etat sarvam āsanam ity uktvā",
    "GSP30partrvpu:1044_0": "Q: tasya nābhyutthitaṃ śaktiśūlaśṛṅgatrayaṃ smaret iti śaktivyāpinīsamanātmakaśṛṅgatrayam uktaṃ, tatrāpy aunmanasordhvakuṇḍalikāpadaparamadhāma",
    "GSP30partrvpu:1044_1": "sitakamalatrayarūpatayā nirūpitam ity etat paramāsanaṃ parāparyantatvād iti /",
    "GSP30partrvpu:1045": "tadupari ca devīnāṃ sthitir iti /",
    "GSP30partrvpu:1046": "tat paraṃ paśyantyākhyaṃ jñānaśakter eva paryantadhāma nādākhyarūpam atikramaṇīyatvenaiva sthitam /",
    "GSP30partrvpu:1047": "yathoktaṃ śivadṛṣṭau",
    "GSP30partrvpu:1048": "Q: athāsmākaṃ jñānaśaktir yā sadāśivarūpatā /",
    "GSP30partrvpu:1049": "Q: vaiyākaraṇasādhūnāṃ sā paśyantī parā sthitiḥ // iti /",
    "GSP30partrvpu:1051": "pratyagātmani hi buddhiḥ paśyantī rudradevatā paraṃ sadāśivajñānaśaktāv eva anāśritaśivaśaktyātmani viśrāmyati /",
    "GSP30partrvpu:1052": "mano'haṃkārayor brahmaviṣṇudevatayor vaikharīmadhyamāpade patyor",
    "GSP30partrvpu:1053": "īśasadāśivakriyāśaktipadam eva parā pratiṣṭhābhūr iti tāvad āgamasiddhaṃ svasaṃvedanabṛṃhitaṃ ca /",
    "GSP30partrvpu:1054": "tat paśyantyupari parābhūmir bhagavatī yatra sarvam abhedenaiva bhāti ca vimṛśyate ca /",
    "GSP30partrvpu:1055": "yady api hi vidyāpade māyāpade 'py abhedena bhāsanā sthitāpi tatra vimarśo 'nyathā /",
    "GSP30partrvpu:1056": "vidyāpade hīdam iti pramātṛprameyajātam ekato 'hamātmani saṃkrāmet tadācchāditaṃ vimṛśyate",
    "GSP30partrvpu:1057": "Q: aham idam iti /",
    "GSP30partrvpu:1059": "tad etat samāne cidātmany adhikaraṇe ubhayaṃ pratibimbitam abhedenaivāvabhāsamānaṃ sāmānādhikaraṇyam uktam /",
    "GSP30partrvpu:1060": "ata eva",
    "GSP30partrvpu:1061_0": "Q: īśvarāvasthāyāṃ parāparātmikāṃ daśāṃ bhāvā bhajante, yathaiva māyādhvany aparāṃ, na tu saiva parāparaśaktir aparā vā iti",
    "GSP30partrvpu:1061_1": "yad īśvaratattvaṃ praty abhihitaṃ śrīmadutpaladevapādais tat pradarśitāgamaviparyāsaśaṅkāyuktam iti na mantavyam /",
    "GSP30partrvpu:1062": "mantramaheśādiṣu tu rūpaṃ bodhaikaparamārtham api aparabodhaikaparamārthād anyad",
    "GSP30partrvpu:1063": "Q: aham aham idaṃ punar idam eva",
    "GSP30partrvpu:1064": "iti saṃvit /",
    "GSP30partrvpu:1065": "vijñānākalānāṃ tu bodhaikaparamārthe 'pi rūpe",
    "GSP30partrvpu:1066": "Q: nāhaṃ nedam",
    "GSP30partrvpu:1067": "iti saṃvidaprabodhād aham ity eva tatra prabuddham /",
    "GSP30partrvpu:1068": "pralayakevalinām idam aham ity aprabuddham eva /",
    "GSP30partrvpu:1069_0": "atra māyāpade ca tannirvikalpakatābhāsena yady apy asti tathāvidha eva prāṇabhūto vimarśas tathāpi tadrūpavyavahārakasya",
    "GSP30partrvpu:1069_1": "tatprasādāsāditasattākasyāpi tadavyatiriktasyāpi paścāttanasya vimarśasya",
    "GSP30partrvpu:1070": "Q: idaṃ śarīrādy aham, ahaṃ yo'sau jñātā, idaṃ ghaṭādikam, idaṃ yat tat",
    "GSP30partrvpu:1071": "jñeyam iti bhedenaiva vimarśarūpatayā vyavahāro vikalpātmaiva /",
    "GSP30partrvpu:1072": "tatra tu tathāvidhatve kāraṇāntarāsaṃvedanāt kalpyamāne 'pi ca kāraṇe punar api tathāvidhabodhāvinirbhāgamātraparyavasānat",
    "GSP30partrvpu:1073": "tathāsāmarthyaṃ tathāsāmarthyayogād eva ca tadanantavaicitryātmakatvam ity aiśvaryam anapāyi siddhyet /",
    "GSP30partrvpu:1074": "asyāṃ ca sattāyām aiśvaryam anapetaṃ yato vaikharyātmani evaṃ māyīye vedye 'pi vā madhyamāmaye dhāmni bhāsanātireky api saṃbhāvya evaṃ vimarśaḥ /",
    "GSP30partrvpu:1075": "atra tu parasaṃvidi yathaiva bhāsā tathaiva vyavahāramayo 'pi vimarśaḥ /",
    "GSP30partrvpu:1076": "tena jala iva jalaṃ jvālāyām iva jvālā sarvathābhedamayā eva bhāvā bhāsante, na tu pratibimbakalpenāpi",
    "GSP30partrvpu:1077": "kevalaṃ yāvad eṣāpi parameśvarī upadeśāya nirūpyate tāvad adharasattākḷptā tathā bhavati /",
    "GSP30partrvpu:1078": "evaṃ ca bhāsātmakaṃ bhairavarūpaṃ svataḥsiddham anādi prathamaṃ sarvataḥ caramaṃ ca sarvataś ca vartamānam iti kim aparaṃ tatrocyatām /",
    "GSP30partrvpu:1079": "tattvabhāvavikāsam ātmamayam ātmaikyenaiva svaprakāśaṃ prakāśayati tathaiva ca vimṛśaty anapetatathācamatkāratve 'pi /",
    "GSP30partrvpu:1080": "yac ca tat tathā vimarśanaṃ tad bhāvimāyīyānantasṛṣṭisaṃhāralakṣakoṭyarbudaparārdhasākṣātkāriṇi bhāsane bhavet tathārūpam eva bhavati /",
    "GSP30partrvpu:1081_0": "tathābhavac ca tad yadi sṛṣṭau prāthamikaṃ mādhyamikaṃ vā padaṃ bhāsanād vimṛśet tatpūrvasya taduttaravyabhicāraṇāśaṅkāsaṃbhāvanānapagamād",
    "GSP30partrvpu:1081_1": "aparipūrṇam aprathitetarabhāvarāśi khaṇḍitābhedaṃ katham",
    "GSP30partrvpu:1082": "anirvyūḍhaparabhairavamahādhāmasamāśritādhastanapaśyantyādiniṣṭhabhedāsūtraṇakalaṅkaṃ tathāvidhavastvapoṣaṇavasanāmamātrībhūtaparābhaṭṭārikārūpaṃ tat kim api rūpaṃ bhavet /",
    "GSP30partrvpu:1083_0": "etādṛśadhārārohaṇābhāve ca na kiṃ cit idaṃ vijṛmbhamāṇaṃ bhāseta iti na vrajatv apūrṇatā mā prathiṣṭha bhāvarāśir abhedakathā",
    "GSP30partrvpu:1083_1": "khaṇḍyatāṃ mā nirvākṣīd bhairavāśrayatā bhedakalaṅkam udvahatu nāmadheyamātreṇa paratvam iti vaktuṃ yuktam /",
    "GSP30partrvpu:1084": "tad etad eva bhavati saṃgacchate ca yadi prathamataraṃ sarvacarame evamābhāsā patantī tatraiva vimarsenāpi padaṃ bandhayet /",
    "GSP30partrvpu:1085": "sa hi caramo bhāgas tathā tāvat svātmarūpaṃ bibhrat tatsvātmarūpanāntarīyakatāsvīkṛtatadanantanijapūrvapūrvatarādibhāgāntaro bhāsamāno vimṛśyamānaś ca pūrṇa eva /",
    "GSP30partrvpu:1086_0": "tatpurvo 'pi bhāgas taduttarabhāgapṛṣṭhapātivṛttapūrvaparipūrṇabhāsāsāravimarśatādātmyāt taduttararūpaparipūrṇatām ajahat",
    "GSP30partrvpu:1086_1": "svayaṃ ca svarūpanāntarīyakatāhaṭhakṛṣṭasvapūrvapūrvatarādibhāgāntarābhogo bhāsamāno",
    "GSP30partrvpu:1087_0": "vimṛśyamānaś ca tathaivākhaṇḍita ity evaṃ tatpūrvapūrvagatā bhāsā tattaddvitrādinijanijottarabhāgabhāsā vibhāge labdhabhairavabhāvasvabhāvāvyabhicārānurodhabalasvīkṛtasvasvapūrvabhāgacamatkāra",
    "GSP30partrvpu:1087_1": "ekaikam api paraṃ pūrṇā bhavati yāvat svaprakāśanijabhairavābhimatanikaṭataravarti rūpaṃ /",
    "GSP30partrvpu:1088": "tad eva svecchāviśrāntidhāma vā bhairavākhyaṃ vapuḥ /",
    "GSP30partrvpu:1089": "svayam eva tadvimarśakuśalā bhavata prasaṃkhyānaparāḥ /",
    "GSP30partrvpu:1090_0": "hradagiritaruprabhṛtyupādhisaṃkocena rahite tadvaty api vāraṇyānīpradeśe durād akhaṇḍitā dṛṣṭir evam evākhaṇḍitatām upāśnuvānā",
    "GSP30partrvpu:1090_1": "bhairavabodhānupraveśaṃ prati saṃpradāyatām āsādayeta /",
    "GSP30partrvpu:1091": "Q: nirvṛkṣagiribhittyādau deśe dṛṣṭiṃ vinikṣipet /",
    "GSP30partrvpu:1092": "ityādi /",
    "GSP30partrvpu:1093": "anyathā bhāgaśaḥ pāte prathamabhāgād ārabhya yadi vā niravayavam evaitat ka iva aparasaṃvedanebhyo 'purṇābhimatebhyo viśeṣaḥ /",
    "GSP30partrvpu:1094": "viśeṣas tu garbhīkṛtānantavaicitryacamatkārakṛta ivāpūrṇasaṃvidantarebhyaḥ pūrṇābhimatasaṃvedanasyeti svayam eva jānantu sopadeśāh pārameśvarāḥ /",
    "GSP30partrvpu:1095": "parameśaśaktipātakiraṇāvikasite tu paśujanahṛdayakuśeśaye na asmadīyair vacanaśatair apy atitīkṣṇābhidheyasūcibhir api saṃbhedo 'tha vikāso 'tha",
    "GSP30partrvpu:1096": "vitarītuṃ śakyaḥ /",
    "GSP30partrvpu:1097": "ghaṭe 'pi evam eva paripūrṇo dṛṣṭipātaḥ /",
    "GSP30partrvpu:1098": "tatrāpi hy avikalpā saṃvit jhagiti caramabhāga eva nipatati /",
    "GSP30partrvpu:1099": "tatas tu kramād vikalpasaṃvida āyāntya ācaramanikaṭabhāgād antastarām antastamāṃ cānupraviśantīti kim anyena /",
    "GSP30partrvpu:1100": "tad evam evehāpi śivatattvaṃ sadā avikalpam eva vikalpasūti svātantryasarasam anādi sarvādibhūtaṃ siddham /",
    "GSP30partrvpu:1101": "atra tāvan na vimatiḥ /",
    "GSP30partrvpu:1102": "tat tu paripūrṇaṃ tathā bhavati yadi sarvacaramāṃ pārthivīm eva bhuvam adhiśete /",
    "GSP30partrvpu:1103": "dharāsaṃvid dhi tathā dharāṃ viṣayatayāpy abhedenābhāsayed vimṛśec ca yadi tatsvarūpasarvasvāvabhāsavimarśayoḥ vyāpriyeta /",
    "GSP30partrvpu:1104_0": "svarūpasatattvaṃ cāsyāḥ paripūrṇaprasaratsvātantryakḷptāprarūḍhabhedatatpūrvakaikarasabhedāvabhāsatadvaśoditasakucaccitsvātantryasattāmayamāyāgrāhakatadgrāhyacakrāvibhedātmakpradhānatadvikāradhītattvatatpariṇāmātmakāhaṃkāratanmūlakāraṇapūrvakatanmātravargaprasṛtakhādijalāntabhūtavargādharavṛttitayāvasthānam",
    "GSP30partrvpu:1105": "/ sā hi yāvad ākṣepeṇaiva vartamānā tāvat svarūpasatattvaiva /",
    "GSP30partrvpu:1106": "yāvad eva pañcaguṇatvāt tanmātrāṇy ākṣipet tāvat tāny ākṣipyamāṇāni nijasvarūpopakḷptaye samākṣiptaprāktanaprātiṣṭhikamūlāntaraparamparānubandhisvakapūrvakamūlāny eva /",
    "GSP30partrvpu:1107": "na hy Q: upādānābhimatakāraṇasvarūpānanvayaḥ kāryasattāyāṃ syāt",
    "GSP30partrvpu:1108": "iti nyāyyam /",
    "GSP30partrvpu:1109": "nimittakāraṇādīni kathaṃ cin nānvīyur ity ucyetāpi kadā cit /",
    "GSP30partrvpu:1110": "etac ca prakṛtavighātakam anyatra tadabhidhānapravaṇe śāstre niṣkuṣya niṣkuṣitam asmābhir eveti neha vitatam /",
    "GSP30partrvpu:1111": "tad evaṃ prathamaṃ tāvad dharā tato 'pi jalaṃ tathaiva svarūpasākalyena",
    "GSP30partrvpu:1112": "bhāsamānaṃ vimṛśyamānaṃ ca tadbhāsāvimarśacamatkāram antaḥkṛtatathāvidhadharaṇitattvasaṃskārasattākaṃ pūrayed eveti yāvad ante saiva pūrṇasaṃvidbhagavatī śivātmaiva /",
    "GSP30partrvpu:1113": "tad anenaivopadeśayuktinayena",
    "GSP30partrvpu:1114": "Q: pradeśamātram api brahmaṇaḥ sarvarūpam ekaikatrāpi ca tattve ṣaṭtriṃśattattvamayatvaṃ śāstreṣu nirūpitam /",
    "GSP30partrvpu:1115": "evaṃ ca śrīspandaśāstropadeśo",
    "GSP30partrvpu:1116": "Q: didṛkṣayeva sarvārthān yadā vyāpyāvatiṣṭhate /",
    "GSP30partrvpu:1117": "Q: tadā kiṃ bahunoktena svayam evāvabhotsyate //",
    "GSP30partrvpu:1118": "ity ayaṃ hṛdayaṃgamīkartavyaḥ /",
    "GSP30partrvpu:1119": "carameṇa pādena tad evātra sūcitam iti kim anyat /",
    "GSP30partrvpu:1120": "yac ca yena vinā na bhavati tat tāvatsvarūpaṃ yathā śiṃśapātvaṃ vṛkṣatvasvarūpaṃ pārameśasvātantryātirohitaniyativijṛmbhāyām",
    "GSP30partrvpu:1121": "yat tu yāvatsvarupaṃ na bhavati tat tena vinā bhavaty eva yathā vṛkṣatvam ṛte śiṃśapātvāpavādaḥ",
    "GSP30partrvpu:1122": "na bhavanti ca dharādīny uttarottaratattvāni jalādi pūrvapūrvaṃ vineti tāvatsvarūpāṇy eva",
    "GSP30partrvpu:1123_0": "dharā hi na jalaṃ vinā bhavet sruter eva kāṭhinye darśanād ity evaṃkrameṇa bhūtāni tanmātrair vinā katham, tāny api indriyajṛmbhayā",
    "GSP30partrvpu:1123_1": "vinā, indriyāṇy api tattathāvidhādhyavasāyena vinā sarvāṇi caitadādyāvibhaktānvitasūkṣmarūpamūlakāraṇavinākṛtāni na bhavanti",
    "GSP30partrvpu:1124": "/ mūlaprakṛtir api bhogyā bhoktāraṃ tadbhogyavibhāgabhāgitvād eva",
    "GSP30partrvpu:1125": "saṃkucitaṃ saṃkocavaśād eva ca svātmārohitakālakalādipāśajālaṃ saṃvidātmakaṃ cāntareṇa kathaṃ",
    "GSP30partrvpu:1126": "saṃvidaś cākhaṇḍarūpāyāḥ kathaṃ saṃkocakāraṇasvātantryaṃ māyāparaparyāyaṃ vinā saṃkucitatvam",
    "GSP30partrvpu:1127": "svātantryaṃ ca saṃkoce 'saṃkucitatāsāratatsaṃkocatāratamyākṣepi bhavad īṣadasaṃkucitāsaṃkuciteṣaḍvikāsivikasvararūpaṃ virahayya naiva bhavet /",
    "GSP30partrvpu:1128": "sarvam eva cedaṃ prathamānaṃ svatantraparipūrṇaprathāsārabhairavaṃ vinā kiṃ cid eva neti svasaṃvitsiddho 'yaṃ tattvakramaḥ /",
    "GSP30partrvpu:1129": "srutir api jalātmikā kāṭhinyaṃ vinā kveti dharāpi pūrvikā salile 'stv iti kathyamānam api kiṃ naś chedayet /",
    "GSP30partrvpu:1130": "pratyuta paripūrṇasarvātmakabhairavabhaṭṭārakātmakaparāsaṃvitparipoṣaṇāyaiva syāt /",
    "GSP30partrvpu:1131": "sarvaś cāyaṃ parāparābhaṭṭārikādirūpapaśyantyādisattāsamayodbhaviṣyadīṣatsphuṭasphuṭatarāditattvabhedānusāreṇa parābhaṭṭārikāmahasi taducitenaiva vapuṣā virājate /",
    "GSP30partrvpu:1132": "tatra hi niḥśvasyeva",
    "GSP30partrvpu:1133": "/ haste draviṇam asan na kva cid api syāt /",
    "GSP30partrvpu:1134": "bhaviṣyad api vastu caramam api prathamaprakāśe bhāsetaiva /",
    "GSP30partrvpu:1135": "kevalam ekarasatadbhedasārasphuṭarūpāpekṣayā bhaviṣyattā /",
    "GSP30partrvpu:1136": "tathā hi bhaviṣyati kalkī haniṣyaty adharmaparān ityādi yadi na prakāśitaṃ tat kathaṃ purāṇeṣu nibaddham /",
    "GSP30partrvpu:1137": "kvacana sarge babhūva kalkī tathaiva vyadhita iti cet kiṃ sa evāsāv anya eva vā, anyaś ced aprakāśo 'sau, sa eva cet kathaṃ kālabhedaḥ /",
    "GSP30partrvpu:1138": "akālakalitaś cet katham iva /",
    "GSP30partrvpu:1139": "%p 234",
    "GSP30partrvpu:1140_0": "cittvād viśvarūpatvād iti cet tarhy akālakalite saṃvidātmani satataviśvaśaktyaviyukte svātantryavaśasaṃkocavikāsāvabhāsitasaṃhṛtisṛṣṭisatāvirūddhaikarūpatadātmakavapuṣi",
    "GSP30partrvpu:1140_1": "parameśvare 'smajjihvāgrahṛdayānapāyini bhairavabhaṭṭārake sarvam astīty",
    "GSP30partrvpu:1141": "asmābhir upanyasyamānam eva muktamandākṣaṃ kathaṃ nādriyate vivṛtatarakaṇṭham eva vā svayam eva na nirṇīya nirūpyate /",
    "GSP30partrvpu:1142_0": "tasmāt śivatattvam idam anādyantaṃ svayaṃ prathamānaṃ pūrṇatātmakanirapekṣatāmātrasatattvasvātantryasāram antaḥkroḍīkṛtyātmataikaparamārthaṃ",
    "GSP30partrvpu:1142_1": "tattvajātaṃ parasaṃvidi satatoditatvāt sarvāvirodhitvān nikhilānugrāhakatvāc ca avasthāśabdavyapadeśāsahiṣṇau yāvad akālakalitam",
    "GSP30partrvpu:1142_2": "āsīnaṃ bhairavarūpam avatiṣṭhate tāvad etacchāstrasamucitenaiva mahāsṛṣṭyādirūpeṇa na tu mitasṛṣṭyādikrameṇaiti siddham /",
    "GSP30partrvpu:1143": "sa eṣa eva saṃpuṭayoge asmadgurūṇāṃ saṃpradāyaḥ śuddhaparasattayā sarvasyaiva ekaikatattvasya nikhilasya ca tattvaughasya saṃpuṭīkaraṇāt /",
    "GSP30partrvpu:1144": "vakṣyate cāpy etat /",
    "GSP30partrvpu:1145": "paśyantīdaśāyāś cārabhya bhedāsūtraṇātmāṃśāṃśollāsa iti tataḥ prabhṛty eva śodhyaśodhakabhāva iti tāvad vyavasthānāpahnavanīyā /",
    "GSP30partrvpu:1146": "yathoktam",
    "GSP30partrvpu:1147": "Q: yat sadāśivaparyantaṃ pārthivādyaṃ ca suvrate /",
    "GSP30partrvpu:1148": "Q: tat sarvaṃ prākṛtaṃ jñeyaṃ vināśotpattisaṃyutam //",
    "GSP30partrvpu:1149": "ityādi /",
    "GSP30partrvpu:1150": "paśyantī ca parāparābhaṭṭārikāsatattvā paraśakter eva svātmaśaktir darpaṇakalpā yatra tat parābhaṭṭārikāsvarūpam eva cakāsti pratibimbavat /",
    "GSP30partrvpu:1151": "yac ca rūpaṃ sadā bimbe pratibimbe caikatāparamārthaṃ mukhaparāmarśamātram iva na tat pratibimbitam ucyate tanmātrasattvād eva /",
    "GSP30partrvpu:1152_0": "yat tu tatrānyathā tathā ca bhāti mukhākāra iva pūrvāparavāmadakṣiṇatādiviparyayād etad evāpi tad evāpi tad eva pratibimbitam",
    "GSP30partrvpu:1152_1": "ucyate tac ca tatsamānadharmaiva bhavati na tu vijātīyam /",
    "GSP30partrvpu:1153_0": "evaṃ ca paśyantīsatattvaparāparāvimalamukurikāyāṃ tattattathāvidhoktakramapūrṇapṛthivyāditattvasāmagrīnirbharamantas tathāvidhasahajākṛtrimapāramārthikānapāyikādiparāmarśakroḍīkāreṇaiva",
    "GSP30partrvpu:1153_1": "vartamānam api śrīparābhaṭṭārikāvapuḥ pratibimbam arpayat",
    "GSP30partrvpu:1154_0": "svarūpānyathātvāsahiṣṇukādiparāmarśānanyathābhāvenaiva tatparaikarūpaṃ parāmṛśyaṃ dharaṇyambhaḥprabhṛti tathollasadbhedasūtraṇatayā",
    "GSP30partrvpu:1154_1": "sajātīyāyāṃ vimalāyāṃ ca yāvat pratibimbayati tāvad dharāditattvānāṃ viparyāsa evopajāyate /",
    "GSP30partrvpu:1155": "%p. 235",
    "GSP30partrvpu:1156": "yat parasaṃvidi śaktitattvaṃ tad eva parāparātmani pṛthivītattvaṃ, yat tu dharātattvaṃ tac chaktitattvam iti kṣakārāt prabhṛti dharādīnāṃ sthitiḥ /",
    "GSP30partrvpu:1157": "bhagavadbhairavabhaṭṭārakas tu sadā pūrṇo 'nantasvatantra eva na viparyasyate jātucid api cidrūpātirekādyabhāvād ityuktaṃ bahuśaḥ /",
    "GSP30partrvpu:1158": "parātmani parāmarśe parāmarśaikatattvāny eva tattvāni parāmarśaś ca kādikṣāntaśāktarūpaparamārtha iti tatra abheda eva /",
    "GSP30partrvpu:1159": "parāparāyāṃ tu bhedābhedātmakatā pratibimbanyāyena /",
    "GSP30partrvpu:1160_0": "sā ca parāparā parāmarśamayī kādikṣāntavarṇamālāśarīrā yāvat svordhvavyavasthitaparābhaṭṭārikāniviṣṭatattvapratibimbāni dhārayati",
    "GSP30partrvpu:1160_1": "tāvat teṣv evāmāyīyāśrautakādikṣāntaparamārthaparāmarśeṣūrdhvādharaviparyāsena tattvāni saṃpadyante ūrdhvabimbādharapratibimbadhāmasvabhāvamahimnāiti",
    "GSP30partrvpu:1161": "tātparyam /",
    "GSP30partrvpu:1162": "tataḥ pṛthivī kṣakāra ityādi śodhyarūpāpekṣayā na kiṃcid viruddham /",
    "GSP30partrvpu:1163": "tatrāpi paradaśānapāyāt eṣa eva kādivarṇasaṃtānaḥ /",
    "GSP30partrvpu:1164": "tatraiva ca svāṃśodrekāt svāṃśāntarvartimadhyamāpadollāsāt svarūpavartamānavaikharīrūpaprāvaṇyāc ca varṇamantrapadarūpatā śodhyāṃśavṛttir ity āstām /",
    "GSP30partrvpu:1165": "aprakṛtam etan nirṇītaṃ ca mayaiva śrīpūrvaprabhṛtipañcikāsu /",
    "GSP30partrvpu:1166": "yad apy uktaṃ śrīmālinībhaṭṭārikānusāreṇa",
    "GSP30partrvpu:1167": "Q: anyathā cānyathā sthitiḥ",
    "GSP30partrvpu:1168": "iti tad api nirṇīya nirūpyamāṇaṃ vimṛśantu trikopadeśavisīrṇājñānagranthayaḥ pārameśvarāḥ",
    "GSP30partrvpu:1169": "anāśritaśaktyātmakapaśyantīparamakoṭim atikramya pārameśvaryāṃ parasaṃvidi devatās tisra iti yad uktaṃ tat tāvan na prasmartum arhanti tatrabhavantaḥ",
    "GSP30partrvpu:1170": "evaṃ ca parasaṃvidantarvartini madhyamāpade parāparābhaṭṭārikāvijṛmbhāspade sthitir vimṛśyate",
    "GSP30partrvpu:1171": "madhyamā tāvat svādhikārapade kriyāśaktyātmany aiśvare pade sphuṭavedyapracchādakavedanarūpā vācye vācakaṃ tatrāpi ca vācyam adhyasyate /",
    "GSP30partrvpu:1172": "viśvatra vācye viśvātmani vācakam api yadi viśvātmaiva tad evaṃ parasparācchādanalolībhāvātmā nirvahed adhyāso na tv anyathā /",
    "GSP30partrvpu:1173": "na hi tricaturaṅgulanyūnatāmātre 'pi paṭaḥ paṭāntarācchādakaḥ syāt /",
    "GSP30partrvpu:1174": "viśvātmakatvaṃ ca parasparasvarūpavyāmiśratayā syāt /",
    "GSP30partrvpu:1175": "bījātmanāṃ svarāṇāṃ vācakatvaṃ yonirūpānāṃ ca vyañjanānāṃ vācyatvaṃ krameṇa",
    "GSP30partrvpu:1176": "śivaśaktyātmakatvāt",
    "GSP30partrvpu:1177": "Q: bījam atra śivaḥ śaktir yonir ity abhidhīyate /",
    "GSP30partrvpu:1179": "tathā",
    "GSP30partrvpu:1180": "Q: bījayonyātmakād bhedād dvidhā bījaṃ svarā matāḥ /",
    "GSP30partrvpu:1181": "Q: kādibhiś ca smṛtā yoniḥ ... //",
    "GSP30partrvpu:1182": "iti śrīpūrvaśāstranirūpaṇāt /",
    "GSP30partrvpu:1183": "śiva eva hi pramātṛbhāvam atyajan vācakaḥ syāt prameyāṃśāvagāhinī ca śaktir eva vācyā /",
    "GSP30partrvpu:1184": "bhede 'pi hi vācakaḥ pratipādyapratipādakobhayarūpapramātṛsvarūpāvicchinna eva prathate",
    "GSP30partrvpu:1185": "śivātmakasvarabījarūpā śyānataiva śāktavyañjanayonibhāvo bījād eva yoneḥ prasaraṇād iti samanantaram eva nirṇeṣyāmaḥ /",
    "GSP30partrvpu:1186": "ata eva ca svarātmakabījavyāmiśrībhāvaś ced yoneḥ tat samastaphalaprasavo hanta niryatna ity apavargabhogāv akṛṣṭapacyāv eva bhavato bījavarṇo 'pi",
    "GSP30partrvpu:1187": "svātmani yonivarṇo yonivarṇo 'pi tathaiveti kiṃ kasya bhedakam iti kathyamānaṃ nāsmān ākulayet ye vayam ekāṃ tāvad anantacitratāgarbhiṇīṃ tāṃ",
    "GSP30partrvpu:1188": "saṃvidātmikāṃ giraṃ saṃgirāmahe /",
    "GSP30partrvpu:1189": "māyīye 'pi vyavahārapade laukikakramikavarṇapadasphuṭatāmayī ekaparāmarśasvabhāvaiva",
    "GSP30partrvpu:1190": "pratyavamarśākāriṇī prakāśarūpā vāk /",
    "GSP30partrvpu:1191_0": "anyaiś caitat prayatnasādhitaro iha ca etāvadupadeśadhārādhiśayanaśālinām aprayatnata eva siddhyatīti nāsmābhir atra vṛthā",
    "GSP30partrvpu:1191_1": "vaiyākaraṇagurugṛhagamane pūtaśarīratāviṣkriyāmātraphale nirbandho vihitaḥ /",
    "GSP30partrvpu:1192": "evam eva navātmapiṇḍaprabhṛtiṣv api mālāmantreṣv api ca kramākramapūrvāparādibhedacodyapratividhānaṃ siddham eva /",
    "GSP30partrvpu:1193": "evaṃ bhagavatī māliny eva mukhyapāramārthikamadhyamādhāma śaktisatattvam /",
    "GSP30partrvpu:1194": "ata evoktaṃ śrīpūrvaśāstre",
    "GSP30partrvpu:1195": "Q: yatheṣṭaphalasaṃsiddhyai mantratantrānuvartinām /",
    "GSP30partrvpu:1196": "Q: nyasec chāktaśarīrārthaṃ bhinnayoniṃ tu mālinīm // iti /",
    "GSP30partrvpu:1198": "bhinnayonitvaṃ ca nirṇītam /",
    "GSP30partrvpu:1199": "anyatrāpi",
    "GSP30partrvpu:1200": "Q: na puṃsi na pare tattve śaktau mantraṃ niveśayet /",
    "GSP30partrvpu:1201": "Q: jaḍatvān niṣkriyatvāc ca na te bhogāpavargadāḥ // iti /",
    "GSP30partrvpu:1203": "evaṃ ca sthite sarvasarvātmakatvād yad eva ``na ṛ ṛ ḷ ḷ3 tha ca dha",
    "GSP30partrvpu:1204_0": "ī ṇa u ū ba ka kha ga'' ity abhihitehatyaparasaṃvidam apekṣya krameṇa śrotraṃ nādātmakabhāvarūpaṃ yonyātma amṛtāpyāyakāriṇi",
    "GSP30partrvpu:1204_1": "bījacatuṣkāpyāyabhūmau patitaṃ bṛṃhitatvam avāpya jhaṭiti grahaṇātmakarasasatattvarasanāmayatvaṃ pratipadya dharaṇyākāragandhaviśeṣībhūya",
    "GSP30partrvpu:1204_2": "tatraiva sparśakaraṇatāṃ śritvā etāvac ca",
    "GSP30partrvpu:1205_0": "śāktaṃ yaunaṃ dhāma īśānabījenādhisthāya vāgātmani karaṇaśaktau pratiphalitaṃ tato 'pi karaṇaśakter unmeṣordhvāśrayaṇabījarūpatayā",
    "GSP30partrvpu:1205_1": "buddhirūpāṃ śāktayonim adhiśayya pṛthivyaptejoyonisamāviṣṭam paśyantīrūpānusṛtyā tu grahaṇātmakavāṇirūpāyāṃ tatraiva bījeṣu",
    "GSP30partrvpu:1205_2": "prasṛtya cākṣuṣyāṃ bhuvi tatsāmānyāśuddhavidyākaraṇe tatsarvāntyakaraṇe ca ghrāṇe sthitvā īśānabījenākramya śrotraśaktim",
    "GSP30partrvpu:1205_3": "ālambyonmeṣordhvabījayogena ānandendriyayonigaṃ sadāśiveśvaraśuddhavidyāmayaṃ bhavati iti sarvāgramadhyāntagāmitvenāparicchinnam",
    "GSP30partrvpu:1205_4": "anantaśakti śivatattvam atroktaṃ bhavati /",
    "GSP30partrvpu:1206": "mālinyām ihatyaparasaṃvidanusṛtyā paśyantyātmakasattānusṛtyā ca krameṇa vāyur māyā gha sādākhyam",
    "GSP30partrvpu:1207": "nabhaḥ kalā ca ṅa īśvaraḥ /",
    "GSP30partrvpu:1208": "icchaiva śaktimayī i śuddhavidyā /",
    "GSP30partrvpu:1209": "anuttara eva svatantro 'haṃbhāvaḥ a śivākhyo māyā /",
    "GSP30partrvpu:1210": "aśuddhavidyā gandhaś ca va kalā /",
    "GSP30partrvpu:1211": "prakṛtiḥ pādendriyaṃ ca bha aśuddhavidyā /",
    "GSP30partrvpu:1212": "kālaḥ sparśaś ca ya rāgaḥ /",
    "GSP30partrvpu:1213": "pāyur ahaṃkṛc ca ḍa niyatiḥ /",
    "GSP30partrvpu:1214": "hastau manaś ca ḍha kālaḥ /",
    "GSP30partrvpu:1215": "ānandendriyaṃ buddhiś ca ṭha puruṣaḥ /",
    "GSP30partrvpu:1216": "sparśaḥ kālaś ca jha prakṛtiḥ /",
    "GSP30partrvpu:1217": "śabdaḥ pumān ca ña dhīḥ /",
    "GSP30partrvpu:1218": "rūpaṃ niyatiś ca ja ahaṃkṛtam /",
    "GSP30partrvpu:1219": "niyatī rūpaṃ ca ra manaḥ /",
    "GSP30partrvpu:1220": "pādendriyaṃ prakṛtiś ca ṭa śrotram /",
    "GSP30partrvpu:1221": "mano hastaś ca pa tvak /",
    "GSP30partrvpu:1222": "raso rāgaś ca cha netre /",
    "GSP30partrvpu:1223": "rāgo rasaś ca la rasanā /",
    "GSP30partrvpu:1224": "ānandaśaktiḥ śaivī ā ghrāṇam /",
    "GSP30partrvpu:1225": "vidyā tejaś ca sa vāk /",
    "GSP30partrvpu:1226": "visargaśaktiś ca aḥ karau /",
    "GSP30partrvpu:1227": "īśo jalaṃ ca ha pāyuḥ /",
    "GSP30partrvpu:1228": "māyā vāyuś ca ṣa ānandendriyam /",
    "GSP30partrvpu:1229": "sādākhyaṃ pṛthivī ca kṣa pādau /",
    "GSP30partrvpu:1230": "pumān śabdaś ca ma śabdaḥ /",
    "GSP30partrvpu:1231": "kalā nabhaś ca śa sparśaḥ /",
    "GSP30partrvpu:1232": "baindavī śivaśaktiḥ aṃ rūpam /",
    "GSP30partrvpu:1233": "nāsikā tvak ca ta rasaḥ /",
    "GSP30partrvpu:1234": "śivaśaktiḥ sāttvī e gandhaḥ /",
    "GSP30partrvpu:1235": "saiva dīrghā ai nabhaḥ /",
    "GSP30partrvpu:1236": "tathaiva vāyutejasī o au /",
    "GSP30partrvpu:1237": "netre rasaś ca da āpaḥ /",
    "GSP30partrvpu:1238": "ahaṃkṛt pāyuś ca pha pṛthivī /",
    "GSP30partrvpu:1239": "atraiva ca yathoktaṃ śarīraniveśa ity evaṃ sarvasarvātmakatvaṃ nirvyūḍhaṃ bhavet /",
    "GSP30partrvpu:1240_0": "parābhaṭṭārikaiva hi proktanayena paśyantyāṃ pratibimbaṃ svakam arpayamāṇā tatsamakālam eva svātmatādātmyavyavasthitamadhyamādhāmni",
    "GSP30partrvpu:1240_1": "bhinnayonitām aśnuvānā tattadyonibījaparasparasaṃbhedavaicitryasyānantyād asaṃkhyenaiva prakāreṇa tattatkulapuruṣādibhedenāparigaṇanabhedabhāginī",
    "GSP30partrvpu:1240_2": "māliny eva /",
    "GSP30partrvpu:1241": "yathoktam",
    "GSP30partrvpu:1242": "Q: anantaiḥ kuladevais tu kulaśaktibhir eva ca /",
    "GSP30partrvpu:1243": "Q: mālinīṃ tu yajed devīṃ parivāritavigrahām // iti /",
    "GSP30partrvpu:1245": "anenaiva ca krameṇa bahir bhuvaneṣu tattveṣu śārīreṣu ca cakreṣu abhyāsaparo yogī tattatsiddhibhāg yatraiva dehe prāṇe vā bhavati /",
    "GSP30partrvpu:1246_0": "yathā kāś cid evauṣadhyaḥ samudbhūya kiṃcid eva kāryaṃ vidadhate tathā kācid eva samudbhūya bhāvanā mantranyāsahomādigatir",
    "GSP30partrvpu:1246_1": "vā kāṃcid eva siddhiṃ vitaret, atrāpi yāvan niyativyāpārānatikramāt tathā hi pratiśāstram anyathā cānyathā ca varṇaniveśapuraḥsaraṃ",
    "GSP30partrvpu:1246_2": "nijanijavijñānasamucitatatattadvarṇabhaṭṭārakaprādhānyena tattadvarṇaprāthamyānusārāyātaniyataparipāṭīpiṇḍitavarṇasamūharūpaḥ",
    "GSP30partrvpu:1246_3": "prastāro ni rūpitaḥ tata eva ca mantroddhāro nirūpitaḥ tām eva mātṛkārūpatāṃ tathāvidhavīryadānopabṛṃhitamantrasphurattādāyinīṃ",
    "GSP30partrvpu:1246_4": "darśayituṃ, yathā śrīnityātantreṣu aikārātmakamohanabījaprādhānyahetuḥ /",
    "GSP30partrvpu:1247": "paranādātmaniveśaprādhānyāt tadanusārāpatitaśrīmannādiphāntakrameṇaiva niveśaḥ /",
    "GSP30partrvpu:1248": "atra kulapuruṣāṇāṃ kulaśaktīnāṃ ca eṣa eva niveśa abhiprāyo na ca varṇamantrādiguptimātram eva phalam /",
    "GSP30partrvpu:1249": "tathā śrīvājasaneyatantre varṇān yathocitaṃ niveśyoktam %",
    "GSP30partrvpu:1250": "Q: ity etan mātṛkācakraṃ divyaṃ viṣṇupadāspadam /",
    "GSP30partrvpu:1251": "Q: jñātaṃ gurumukhāt samyak paśoḥ pāśān nikṛntati // iti /",
    "GSP30partrvpu:1253": "tathā śrītrikahṛdaye 'pi",
    "GSP30partrvpu:1254": "Q: cakraśūlāmbujādīnāṃ prāṇināṃ saritaṃ nṛṇām //",
    "GSP30partrvpu:1255": "Q: āyudhānāṃ ca śaktīnām anyasyāpi ca kasya cit //",
    "GSP30partrvpu:1256": "Q: yo niveśas tu varṇānāṃ tadvīryaṃ tatra mantragam /",
    "GSP30partrvpu:1257": "Q: tena guptena te guptāḥ śeṣā varṇās tu kevalāḥ // iti /",
    "GSP30partrvpu:1259": "tathāhi mantrāṇām akṣaramātrānanyathābhāve 'pi teṣām eva śāstreṣv",
    "GSP30partrvpu:1260_0": "āṇavaśāktaśāmbhavādivibhāgenānyathātvaṃ yathā māyābījasya praṇavasya sarvasyāmṛtabījasya vaiṣṇavaśaivavāmādiśāstreṣu yathā",
    "GSP30partrvpu:1260_1": "vā catuṣkalabhaṭṭārakasya kālottarādau śrīmaducchuṣmaśāstre ca /",
    "GSP30partrvpu:1261": "atra ca kulapuruṣabahubhedaprakaṭanāyām abhiyuktānām upāyo likhyate",
    "GSP30partrvpu:1262": "Q: pūrve pareṣām apare pare pṛṣṭhavad eva ca /",
    "GSP30partrvpu:1263": "Q: pūrve 'pi ca yathāpūrvaṃ mātṛkāyā vidhir mataḥ //",
    "GSP30partrvpu:1264": "Q: etenaivānusāreṇa bhinnayonisvarūpataḥ //",
    "GSP30partrvpu:1265": "Q: śāktā hy asaṃkhyā devīyaṃ paraivottaramālinī //",
    "GSP30partrvpu:1266": "Q: ūrdhvādho viniviṣṭeṣu bhedasaṃkhyeṣu dhāmasu /",
    "GSP30partrvpu:1267": "Q: ekaṃ bindur athāpi prāg anyeṣu prāktanāntyagām //",
    "GSP30partrvpu:1268": "Q: svapṛṣṭhagāṃ ca tāṃ saṃkhyāṃ viniveśyaikataḥ kṣipet /",
    "GSP30partrvpu:1269": "Q: asmādanyair bhavet saṃkhyā spṛṣṭair iṣṭaiḥ punaḥ kramaḥ //",
    "GSP30partrvpu:1270": "yathoktaṃ kulaśaktīnāṃ vidhir ānantyavedana iti /",
    "GSP30partrvpu:1271": "tad etena vidhinā ye kulapuruṣaśaktiyogino niradhikārībhūtāḥ, yathoktam",
    "GSP30partrvpu:1272": "Q: brahmādistambaparyante jātamātre jagaty alam //",
    "GSP30partrvpu:1273": "Q: mantrāṇāṃ koṭayas tisraḥ sārdhāḥ śivaniyojitāḥ /",
    "GSP30partrvpu:1274": "Q: anugṛhyāṇusaṃghātaṃ yātāḥ padam anāmayam //",
    "GSP30partrvpu:1275": "iti mantramahesvarāḥ, na tu mantrāḥ, teṣāṃ svalayāvasare anāmayapadaparyantatābhāvaḥ /",
    "GSP30partrvpu:1276": "tebhyo naiva mantroddhāras tasya niṣphalatvāt /",
    "GSP30partrvpu:1277": "tata eva",
    "GSP30partrvpu:1278": "Q: abhinnayonimadhye tu nādiphāntaṃ kalau yuge / iti /",
    "GSP30partrvpu:1280": "tad evaṃ bhagavatī parāparābhaṭṭārikā padabhedaśālinī madhyamayā mukhyayā vṛttyā bhagavanmālinīrūpaivānantāparigaṇapradarśitavaiśvarūpyasvasvarūpāpīti",
    "GSP30partrvpu:1281": "tatrāpi ca tathaiva svātmani sarvātmakatvenāṃśatrayodrekād varṇapadamantrātmakatvam /",
    "GSP30partrvpu:1282": "etac ca śodhanakaraṇabhāveneti mantavyam /",
    "GSP30partrvpu:1283": "paśyantyaṃśollasanto hi pāśāḥ sūkṣmā eva śodhyā bhavanty antarlīnatva eva pāśatvāt /",
    "GSP30partrvpu:1284": "uditoditavijṛmbhāmayaśāktaprasare tu madhyamāpade śodhanakaraṇataivāntarlīnapaṭamalāpasaraṇe bāhyasthūlamalasyeva /",
    "GSP30partrvpu:1285": "tatparābhaṭṭārikāsaṃvidantargataṃ tu vaikharīpadaṃ vimṛśyate /",
    "GSP30partrvpu:1286": "na hi tatraiva vaikharyā asaṃbhavaḥ /",
    "GSP30partrvpu:1287": "tathā hi bālā dvitrair varṣair yady api sphuṭībhūtasthānakaraṇā bhavanti tathāpy eṣāṃ māsānumāsadinānudinam eva vā vyutpattir adhikādhikarūpatām etīti tāvat sthitam /",
    "GSP30partrvpu:1288_0": "tatra yadi madhyamāpade tathāvidhavaikharīprasarasphuṭībhaviṣyatsthānakaraṇāvibhāgavarṇāṃśasphuraṇaṃ na syāt tad aharjātasya",
    "GSP30partrvpu:1288_1": "bālakasya māsajātasya saṃvatsarajātasya vā vyutpattau na viśeṣaḥ syāt /",
    "GSP30partrvpu:1289": "madhyamaiva sā vyutpattyā viśiṣyata iti cet katham iti carcyatām tāvat /",
    "GSP30partrvpu:1290": "sṛnvann eva tāñ śabdān paśyaṃś cārthān vyutpadyate vamāṃś ca śrūyamānān eva parāmṛśec chrūyante ca vaikharīmayāḥ,",
    "GSP30partrvpu:1291": "teṣu ca asau rūpa eva jātyandhavat /",
    "GSP30partrvpu:1292": "tasmād antarmadhyamāniviṣṭasthānakaraṇādimayī asty eva vaikharī /",
    "GSP30partrvpu:1293": "mūke 'py evam eva /",
    "GSP30partrvpu:1294": "sarvātmakatvaṃ ca saṃvido bhagavatyā evoktam /",
    "GSP30partrvpu:1295_0": "evaṃ ca vaikharīpadam eva madhyamādhāmalabdhavijṛmbhaṃ svāṃśe parasparavaicitryaprathātmani sphuṭavācyavācakabhāvollāse jāte",
    "GSP30partrvpu:1295_1": "tattvajālam antaḥkṛtya yāvad āste tāvad aparābhaṭṭārikā /",
    "GSP30partrvpu:1296": "tadantarvartimadhyamāpadollāse parāparā /",
    "GSP30partrvpu:1297": "paśyantyullāse ca svarūpato bhagavatī devī ceti śodhakabhāvena sthitiḥ traidham evāvatiṣṭhate",
    "GSP30partrvpu:1298": "sodhako hi viśvātmā vitatarūpo vaitatyaṃ caivam eva bhavatīty uktam /",
    "GSP30partrvpu:1299": "śodhanaṃ prati tu karaṇatvaṃ kartur eva svasvātantryagṛhītasaṃkocasya śāktamahimaviśrāntasya bhagavataḥ /",
    "GSP30partrvpu:1300_0": "śodhyatā tu saṃkocaikarūpasya saptatriṃśātikrāntatrikaikarūpabhairavabhaṭṭārakāvinirbhaktaparābhaṭṭārikātulyakakṣyaparāparādevatākṣobhātmakasadāśivajñānaśaktivisphāritapaśuśaktirūpapaśyantīdhāmaprathamāsūtritabhedātmano",
    "GSP30partrvpu:1300_1": "narātmanaḥ pāśajālasyeti nirṇayaḥ /",
    "GSP30partrvpu:1301": "yathoktaṃ śrīsomānandapādaiḥ śivadṛṣṭau",
    "GSP30partrvpu:1302": "Q: asmadrūpasamāviṣṭaḥ svātmanātmanivāraṇe /",
    "GSP30partrvpu:1303": "Q: śivaḥ karotu parayā namaḥ śaktyā tatātmane // iti /",
    "GSP30partrvpu:1305": "sarvakriyākalāpe evaṃrūpatāsūcakatvaṃ śivadṛṣṭau /",
    "GSP30partrvpu:1306": "tatrāpi cottarottaraṃ śodhyasodhakānām api vigalanam /",
    "GSP30partrvpu:1307": "Q: tyaja dharmam adharmaṃ ca ubhe satyānṛte tyaja /",
    "GSP30partrvpu:1308": "Q: ubhe satyānṛte tyaktvā yena tyajasi tat tyaja // iti /",
    "GSP30partrvpu:1310": "tad iyam etāvatī dhārā yac chodhanam api śodhyam eveti śrīṣaḍardhaśāstre eva eka utkarṣaḥ",
    "GSP30partrvpu:1311": "tisṛṇām api cāsāṃ yugapat sthitir bhavaty eva /",
    "GSP30partrvpu:1312": "vakti hy anyat vikalpayaṃś cānyat jalpaty avikalpam eva anyat paśyati /",
    "GSP30partrvpu:1313": "atra tu paripūrṇa eva tāvati bhagavān bhairava evetyādy anubhavasaṃpradāyopadeśapariśīlanenāsyārthasya svasaṃvinmayasyānapalāpanīyatvāt /",
    "GSP30partrvpu:1314": "na tad yugapat api tu tathāsauksmyād alaksaṇam iti yaugapadyābhimānaḥ śirīṣakusumapallavasatavyatibheda iveti cet keyaṃ khalu bhāṣā yugapad iti /",
    "GSP30partrvpu:1315": "samānakālam iti ced antarmukhe samvidātmani proktanayena kaḥ kālaḥ tasya jñeyarūpaprāṇagamāgamādimayābhāsatadabhāvaprāṇatvāt",
    "GSP30partrvpu:1316": "jñeyopādhigato'pi",
    "GSP30partrvpu:1317": "jñānam avaskandet sa iti cej jñeyasya svātmani bhāsāmaye 'nyathā vā kasya niveśo jñānamukhe noktaḥ /",
    "GSP30partrvpu:1318": "itaretarāśrayasaṃplavaḥ svato bhedād ityādy api sarvam ucyamānaṃ jñānamukham evāpatet tathā ca sa eva doṣaḥ /",
    "GSP30partrvpu:1319": "bahutarakusumapallavasatavyatibhedo 'pi cāneka ity ucyamāne sarvatra sūkṣmaparamāṇvantāvayavayogān nāsti karma ity āpatet /",
    "GSP30partrvpu:1320": "na cānusaṃdhānaṃ jñānābhāvena saha syād anusaṃdhāyāḥ smṛtibhede tasyāś cānubhavopajīvitve",
    "GSP30partrvpu:1321": "'nubhavābhāvābhāvāt /",
    "GSP30partrvpu:1322": "vitatya ca vicāritaṃ mayaitat padārthapraveśanirṇayaṭīkāyām iti kim iha vṛthāvāgjālena prakṛtopadeśavighnaparyavasāyinā",
    "GSP30partrvpu:1323_0": "evaṃ bhagavaty aparā sodhakabhāvena sthitā parā parāparāpi ca yatra bhagavatīnām aghoradīnāṃ śaktīnāṃ sthitir yadyogād vijñānākalasādhakayogino",
    "GSP30partrvpu:1323_1": "mantramahesādirūpeṇāghorādyāḥ saṃpannāḥ brahmyādiśaktyanugraheṇaiva sādhakāṇavo brahmaviṣṇvādayaḥ /",
    "GSP30partrvpu:1324": "parameśvaro hi bhairavabhaṭṭārakaḥ samagraśaktipuñjaparipūrṇanirbharavapur nijaśaktiniveśanayā brāhmyādīn svātantryāt karoti iti kim anyat /",
    "GSP30partrvpu:1325": "evaṃ śodhakasyāpi śodhyatvam ity anya utkarṣaḥ",
    "GSP30partrvpu:1326": "Q: ... kulāt parataraṃ trikam /",
    "GSP30partrvpu:1327": "iti sthityā /",
    "GSP30partrvpu:1328": "tataś ca śodhyaśodhanaśodhakānāṃ sarvatraiva tryātmakatvāt trikam anapāyi yathoktaṃ mayaiva stotre Q: ... yatra trikānāṃ tritayaṃ samasti / iti /",
    "GSP30partrvpu:1330": "na caivam anavasthā sarvasyāsya bhagavatparasaṃvidekamayatvāt /",
    "GSP30partrvpu:1331": "Q: ... yena tyajasi tat tyaja",
    "GSP30partrvpu:1332": "/ ity evam eva mantavyam /",
    "GSP30partrvpu:1333": "śodhanam api antataḥ śodhako 'pi vā bhedāṃśocchalattāyāṃ pāśātmakatvāt śodhya eva /",
    "GSP30partrvpu:1334": "śodhanaṃ ca paramārthataḥ sarvamalaploṣacaturabhairavasaṃvidabhedihutavaha eva sarvasyānupraveśe paripūrṇataiva /",
    "GSP30partrvpu:1335": "yad vaksyati",
    "GSP30partrvpu:1336": "Q: evaṃ yo vetti tattvena ... /",
    "GSP30partrvpu:1337": "ityādi /",
    "GSP30partrvpu:1338": "tat parasaṃvidekamayaparāparādidevatānaṃ sarvātmakatvāt",
    "GSP30partrvpu:1339": "Q: parāparāṅgasaṃbhūtā yoginyo 'ṣṭau mahābalāḥ /",
    "GSP30partrvpu:1340": "ityādivacanāl laukikaśāstrāntarīyādivācyavācakānantyam api saṃgṛhītam /",
    "GSP30partrvpu:1341": "tad evaṃ kṛtakariṣyamāṇādyanantasaṃketagarbhīkāreṇaivāyaṃ śodhyaśodhakabhāvo na cānavasthā na cātiprasaṅgo nāvyaptir na saṃketitasyāpāramārthikateti sthitam /",
    "GSP30partrvpu:1342": "evaṃ sthite prakṛtam anusarāmaḥ /",
    "GSP30partrvpu:1343": "akārādyā eva kālayogena somasūryau yau tau tadantaḥ prakīrtitāv iti",
    "GSP30partrvpu:1344": "saṃbandhaḥ/ tacchabdena prāktanaślokoktam akulaṃ bhairavātma parāmṛśyate /",
    "GSP30partrvpu:1345": "tenākulam evāntargṛhītakalanākaṃ kulaśakter atraiva niveśāt /",
    "GSP30partrvpu:1346": "kalanātmikā hi vimarśaśaktiḥ /",
    "GSP30partrvpu:1347": "tām antareṇākulam api turyātītaṃ nāma na kiṃ cit sauṣuptapadāviṣṭatvāt turyānantaratāyā api samānatvāt /",
    "GSP30partrvpu:1348": "vimarśaśaktiś ca parā parameśvarī bhairavabhaṭṭārakasya niratiśayasvātantryātmikā pūrṇakṛśatadubhayātmakatadubhayarahitatvenāvatiṣṭhate",
    "GSP30partrvpu:1349": "tatra yady api na kaś cid atra kramayaugapadyodayakalaṅkaḥ proktopadeśanayenaitāvatyāḥ",
    "GSP30partrvpu:1350": "parābhaṭṭārikāsaṃvido",
    "GSP30partrvpu:1351": "'nantāgāmipralayodayātmakasvasvabhāvavimarśaikaghanatvāt",
    "GSP30partrvpu:1352": "Q: svatantraḥ paripūrṇo 'yaṃ bhagavān bhairavo vibhuḥ /",
    "GSP30partrvpu:1353": "Q: tan nāsti yan na vimale bhāsayet svātmadarpaṇe //",
    "GSP30partrvpu:1354_0": "iti nītyā kramayaugapadyāsahiṣṇusvātmarūpamadhya eva yāvat kramākramāvabhāsas tāvat tadanusāreṇāyaṃ kramo vicāraṇīyaḥ, akramasya",
    "GSP30partrvpu:1354_1": "tatpūrvakatvena saṃvidy eva bhāvāt pratipādanāyās tu sarvathaiva sakramatvāt /",
    "GSP30partrvpu:1355": "tathā ca sarva evāyaṃ vāgrūpaḥ parāmarśaḥ kramika eva,",
    "GSP30partrvpu:1356": "antaḥsaṃvinmayas tv akrama eveti sadaiveyam evaṃvidhaiva evam eva vicitrā pārameśvarī parābhaṭṭārikā",
    "GSP30partrvpu:1357": "tatas tatkramānusāreṇa ``at''",
    "GSP30partrvpu:1358": "ityādivyapadeśaḥ /",
    "GSP30partrvpu:1359": "evaṃ parameśvarasya svātmanīcchātmikā svātantryaśaktir anunmīlitabhāvavikāsā tathāvidhāntarghanasaṃvitsvabhāvavimarśasārā",
    "GSP30partrvpu:1360": "ity ucyate /",
    "GSP30partrvpu:1361": "sa cāvasthā iccheti vyapadeśyā iṣyamānānudrekā tata evānuttarasattāparāmarśātmikaiva eṣā /",
    "GSP30partrvpu:1362_0": "parameśvaraḥ satataṃ svasvarūpāmarśako 'kulaśaktipadātmakam api rūpam āmṛśan yady api kulaśaktīr anuyātu tathāpi kulaparāmarśato",
    "GSP30partrvpu:1362_1": "'sya syād eva viśeṣa iti bhairavaśaktimadvimarśasatteyam tādṛśy eva punaḥ prasarantī ānandaśaktiḥ ``ā'' iti /",
    "GSP30partrvpu:1363": "prasṛtā paripūrṇecchā ``i'' iti /",
    "GSP30partrvpu:1364": "icchaiva bhāvijñānaśaktyātmakasvātantryeṇa jighṛkṣantī īśanarūpā ``ī'' iti /",
    "GSP30partrvpu:1365": "unmiṣantī tu jñānaśaktir iṣyamāṇasakalabhāvonmeṣamayī ``u'' iti /",
    "GSP30partrvpu:1366_0": "unmiṣattaiva unmimiṣatām api antaḥprāṇasarvasvarūponmeṣottaraikarūpair api antaḥkaraṇavedyadeśīyāsphuṭaprāyabhedāṃśabhāsamābhiḥ",
    "GSP30partrvpu:1366_1": "saṃkocavaśenonībhūtānuttarasaṃvit sarvabhāvagarbhīkāreṇānaṅgadhainavīrūpaparadevatāyā ūḍhorūpā ūḍhasakalabhāvarāśiḥ susphuṭā",
    "GSP30partrvpu:1366_2": "prasṛtā jñānaśaktiḥ ``ū'' iti /",
    "GSP30partrvpu:1367_0": "tad evam ete parameśvarasya bhairavasya dve śaktī, prathamā svarūpaparipūraṇārūpatvāt pūrṇā cāndramasīśaktyavyatirekāc ca",
    "GSP30partrvpu:1367_1": "sahomayā vartata iti somarūpā svānandaviśrāntibhāvā icchākhyā kalanā mahāsṛṣṭivyapadeśyā, yad vakṣyate ``tatra sṛṣṭiṃ yajed''",
    "GSP30partrvpu:1367_2": "iti /",
    "GSP30partrvpu:1368_0": "dvitīyā tu tatsvarūpabhāvarāśirecanānupraveśād riktā tadrecanād eva kṛśā bhāvamaṇḍalaprakāśanaprasāraṇavyāpārā sūryarūpā",
    "GSP30partrvpu:1368_1": "svarūpabhūtakulasaṃvitsaṃjihīrṣātmikā mahāsaṃhāraśaktir jñānākhyā /",
    "GSP30partrvpu:1369_0": "tatrāpi ca prasaratatprāktanarūpaparyālocanāvasāt svātmani yathākramaṃ somasūryarūpatāyugalakabhāvena svasaṃvidātmakaṃ bhāvākhyaṃ",
    "GSP30partrvpu:1369_1": "ca rūpam apekṣya viparyayo 'pi somasūryātmakasṛṣṭisaṃhṛtikalanayoḥ na cātrānavasthā jñānecchayor api prasarāprasarāntarādirūpatvaṃ,",
    "GSP30partrvpu:1369_2": "tayor api prasarāprasarayor icchājñānaprasarāprasarāntarādiparikalpanāprasaṅgād iti",
    "GSP30partrvpu:1370": "vācyam /",
    "GSP30partrvpu:1371": "upasaṃharata bāhyavibhramabhramabhramaṇaṃ tāvat, anupraviśata sūkṣmāṃ vimarśapadavīm /",
    "GSP30partrvpu:1372": "yāvad dhi ghaṭādāv api vijñānaṃ jāyate tāvad eva jñeyaghaṭādyaṃśakarburīkṛtasvayaṃprathaṃ jñānaṃ prathata eva /",
    "GSP30partrvpu:1373": "tatrāpi ca tadrūpakarburībhāve ghaṭādiprathamasūkṣmollāso'pi saṃvedya ekabhāvodgamasya anyataḥ kutaś cid abhāvasya prathamānatvāt /",
    "GSP30partrvpu:1374": "saṃvida eva svātantryaṃ bhāvojjigamiṣātmakam īśanaṃ svasaṃvitpramāṇalabdham eva /",
    "GSP30partrvpu:1375": "tadbhāvānucayarūpā saṃvidghanā paripūrṇā svātantryasattāpi saṃvedyā /",
    "GSP30partrvpu:1376": "svātmany ānandaghano bhavaṃs tathā svatantraḥ syād ity ānando 'pi nāpahnavanīyaḥ /",
    "GSP30partrvpu:1377": "anuttaraś ca śaktimān avyapadeśyaparacamatkārasāro bhairavabhaṭṭārakaḥ sarvatra kartṛtvena bhāsata eva /",
    "GSP30partrvpu:1378_0": "tatrāpi tv anuttarānandeccheśanonmeṣaṇonatvanimeṣāṇāṃ svarūpavimarśe teṣāṃ vicchedavicāraṇena jñānabhūmim adhiśayānānāṃ tā",
    "GSP30partrvpu:1378_1": "eva bhagavatyaḥ saṃvicchaktayaḥ samāpatanty ananyā eva svayaṃ saṃvidaḥ,",
    "GSP30partrvpu:1379": "paripūrṇatvenābhedāt saṃvedyopādheś ca bhedakatvāt tasya dehasaṃvedyamātratayaiva bhāvāt /",
    "GSP30partrvpu:1380": "ata eva śrītantrasāre nijottamāṅgacchāyā tattvam ity uktam",
    "GSP30partrvpu:1381": "Q: svapadā svaśiraśchāyāṃ yadval laṅghitum īhate /",
    "GSP30partrvpu:1382": "Q: pādoddeśe śiro na syāt tatheyaṃ baindavī kalā // iti /",
    "GSP30partrvpu:1384": "tad evaṃ ṣaṭkaṃ pravṛttaṃ jñānaśaktyantam /",
    "GSP30partrvpu:1385": "kriyāśaktis tu prasarantī vicāryate /",
    "GSP30partrvpu:1386": "icchājñāne eva parasparasvarūpasāṃkaryavaicitryacamatkāramayapūrvāparībhūtasvarūpaparigrahe saṃrambhasārā kriyā /",
    "GSP30partrvpu:1387": "tatra yad yad anyavyāmiśritasāṃkaryam anyasaṃbandhād eti tat tad anāmarśanīyaśūnyaprāyasvarūpākramaṇapuraḥsarīkāreṇa tathā bhavati plavānām iva bhekādiḥ /",
    "GSP30partrvpu:1388": "tatrānuttarānandātmakaṃ vapur na",
    "GSP30partrvpu:1389": "vyapasarati, avyapadeśyarūpatvāt sarvajñāneṣu sarvādhāravṛttitvena",
    "GSP30partrvpu:1390": "paryavasatiparyantabhittirūpatvāt, api tu kramasahiṣṇutvāt saṃrambha icchaiveśanāntā svātmany anuttarānandapade ca prasaraṇakṣamā /",
    "GSP30partrvpu:1391": "tataḥ saiva śūnyātmakaṃ svaṃ vapur avagāhamānā bhāsvaraṃ rūpaṃ tejomayam iva prathamaṃ gāhate ``ṛ ḥ'' iti /",
    "GSP30partrvpu:1392": "atra hi ``i ī'' ityanugamo bhāsvararūparephaśrutyanugamaś ca katham apahnūyatām /",
    "GSP30partrvpu:1393": "yathāha bhagavān puṣpadantaḥ",
    "GSP30partrvpu:1394": "Q: raśrutisāmānyād vā siddham iti /",
    "GSP30partrvpu:1396": "śūnye hi niścale rūpe anupravivikṣāyāṃ bhāsvararūpasaṃvittisopānākramaṇaṃ sthitam eva /",
    "GSP30partrvpu:1397": "tato niścalarūpānupraveśāt pārthivarūpasatattvaniścalatātmakalakāraśrutyanugame ḷ ḷ3 iti /",
    "GSP30partrvpu:1398": "tathā ca paryante īśanarūpataiva samagrabhāvātmasvarūpollaṅghanena dīrghataraṃ plutvā niścalāṃ śūnyāṃ sattām etīti plutatvam eti ``ḷvarṇasya dīrghā na santi'' iti nyāyāt /",
    "GSP30partrvpu:1399": "avarṇādīnāṃ tu dīrghasyaiva dīrghataratā plutatvaṃ /",
    "GSP30partrvpu:1400": "tac ca prāṅnītyā dīrghatvam eva pṛthag aparyeṣaṇīyam ity āstāṃ tāvat /",
    "GSP30partrvpu:1401_0": "etac catuṣkaṃ śūnyarūpatānupraveśād dagdhabījam iva ṣaṇṭharūpaṃ bhaṇyate na tu sarvathā bījarūpatvābhāvāt, bījayonyātmakaśivaśaktyubhayātirekinaḥ",
    "GSP30partrvpu:1401_1": "kasya cid apy abhāvāt, śrīpūrvādiśāstreṣu cānabhidhānāt laukikasukhādiṣu caivaṃvidhaiva viśrāntir ānandarūpeti tad evāmṛtabījacatuṣkam",
    "GSP30partrvpu:1401_2": "ity uktam /",
    "GSP30partrvpu:1402": "tad evam iccheśanaṃ cānandavapuṣi anuttaraparadhāmani ca prāgbhāvini svarūpād apracyāviny anupraviśya ``a ā i ī iti e'', na tu viparyaye,",
    "GSP30partrvpu:1403": "yathoktam ``avarṇa ivarṇe e'' iti /",
    "GSP30partrvpu:1404": "anupraveśe cānuttarapadānupraveśe syād api kaś cid viśeṣaḥ /",
    "GSP30partrvpu:1405": "ānandapadānupraveśe hi sphuṭatā /",
    "GSP30partrvpu:1406": "anuttaradhāmasaṃbhede tu sūkṣmatā tadapekṣayā /",
    "GSP30partrvpu:1407": "tathāhi bhagavān bhujagavibhur ādiśat",
    "GSP30partrvpu:1408": "Q: chandogānāṃ sātyamugrirāṇāyanīyā ardham ekāram ardham okāraṃ cādhīyate iti /",
    "GSP30partrvpu:1410": "loke'pi prākṛtadeśabhāṣādau sphuṭa eva pracuro niveśaḥ /",
    "GSP30partrvpu:1411": "pārameśvareṣv api ekāraukārayor ekāraukārāpekṣayā yad dhrasvatvam aṅgavaktrādiviniyoge dṛśyate tad evam eva mantavyam ardhaikārārdhaukārabhiprāyeṇa /",
    "GSP30partrvpu:1412": "evam ``e'' iti bījaṃ sthitam /",
    "GSP30partrvpu:1413": "etad api tathāśabalībhūtaṃ saṃvidvapus tathaiva tad eva rūpam anuvasat ``a ā e''",
    "GSP30partrvpu:1414": "iti ai /",
    "GSP30partrvpu:1415": "evam unmeṣe'pi vācyam ``a ā u ū iti o'' /",
    "GSP30partrvpu:1416": "``a ā o iti au'' /",
    "GSP30partrvpu:1417_0": "kevalam unmeṣo jñānaśaktyātmā prasaran yady api śūnyatāvagāhanam kuryāt tathāpi asyeśanecchātmakobhayarūpapraveśa eva śūnyatā,",
    "GSP30partrvpu:1417_1": "iccheśanayos tu svaparivṛttirūpaṃ nāstīty uktanayenaiva sthitiḥ /",
    "GSP30partrvpu:1418_0": "evam icchājñāne anuttarasvarūpānupraveśena prāptopacaye paścāt parityajya tathāvidhopādhiparispandasattām abhedasattārohaṇacinmayapuruṣatattvasatattvavedanārūpabindumātrāvaśeṣeṇa",
    "GSP30partrvpu:1418_1": "vapuṣā tathānuttarapada līne ``aṃ'' iti /",
    "GSP30partrvpu:1419": "tathāhi aukāre eva kriyāśaktiparispandaḥ parisamāpyate itīcchājñānayor atraivāntarbhāvāt triśūlarūpatvam asya ṣaḍardhaśāstre nirūpitam",
    "GSP30partrvpu:1420": "Q: ...trisūlena caturthakam /",
    "GSP30partrvpu:1421": "ityādyuddeśeṣu /",
    "GSP30partrvpu:1422": "binduḥ punar vedanāmātraśeṣataiva sarvasya /",
    "GSP30partrvpu:1423": "vedanāmātrāvaśeṣam api viśvaṃ yadā svātmany ekagamanāya visṛjati svātmanaś ca sakāśāt tannirmāṇena visṛjati sa eva parameśvaraḥ, prathamaṃ",
    "GSP30partrvpu:1424": "śaktimadrūpapradhānatayā, idānīṃ tu śāktavisargapradhānatayā ``aḥ'' iti /",
    "GSP30partrvpu:1425": "aukāraparyante hi nirbharībhūte kriyāśaktiprasare etāvad anupraviṣṭam /",
    "GSP30partrvpu:1426_0": "anuttarapadasya bhairavabhaṭṭārakasya svarūpasatattvasyecchājñānakriyātmakaśaktiparispandādimadhyāntabhāgā ullilasiṣollasattollasitatāsvabhāvāḥ",
    "GSP30partrvpu:1426_1": "sūkṣmatamaprasaṃkhyānagṛhītatāvadbhūmikādhirūḍhayogijanasphuṭalaksaṇīyāḥ śrīsvacchandādiprakriyāśāstreṣu prabuddhaprasaraṇāvaraṇādirūpatvenoktāḥ /",
    "GSP30partrvpu:1427": "ata eva śivadṛṣṭiśāstre saptamāhnike",
    "GSP30partrvpu:1428": "Q: sunirbharatarāhlādabharitākārarūpiṇi /",
    "GSP30partrvpu:1429": "Q: nilīnaśaktitritaye parātmany anubhāvanāt //",
    "GSP30partrvpu:1430": "ityādi",
    "GSP30partrvpu:1431": "Q: tasyāpi śaktir mṛtpiṇḍaghaṭavad viśvarūpatām /",
    "GSP30partrvpu:1432": "gatā ... //",
    "GSP30partrvpu:1433": "ityantaṃ nirūpya",
    "GSP30partrvpu:1434": "Q: ekam eva hi tat tattvaṃ na saṃkhyāto 'tiriktatā /",
    "GSP30partrvpu:1435": "iti yac chivatattvam eva anantavicitrasvātantryasphārasphuraṇaśakticamatkārabharitatopāttabhairavabhāvaṃ nirṇītaṃ tatrāyam evoktakramaḥ /",
    "GSP30partrvpu:1436": "saṃpradāyaprathamāhnike 'pi",
    "GSP30partrvpu:1437": "Q: sa yadāste cidāhlādamātrānubhavatallayaḥ /",
    "GSP30partrvpu:1438": "Q: tadicchā tāvatī tāvaj jñānaṃ tāvat kriyā hi sā //",
    "GSP30partrvpu:1439": "Q: susūkṣmaśaktitritayasāmarasyena vartate /",
    "GSP30partrvpu:1440": "Q: cidrūpāhlādaparamo nirvibhāgaḥ paraḥ sadā //",
    "GSP30partrvpu:1442": "tathā",
    "GSP30partrvpu:1443": "Q: ...ghaṭaṃ jānāti yāvasā /",
    "GSP30partrvpu:1444": "Q: jānāti jñānam atraiva niricchor vedanakṣatiḥ //",
    "GSP30partrvpu:1445": "Q: aunmukhyābhāvatas tasya nivṛttir nirvṛtiṃ vinā /",
    "GSP30partrvpu:1446": "Q: dveṣye pravartate naiva na ca vetti vinā citim //",
    "GSP30partrvpu:1448": "tathā",
    "GSP30partrvpu:1449": "Q: yata icchati taj jñātuṃ kartuṃ vā secchayā kriyā /",
    "GSP30partrvpu:1450": "Q: tasyāḥ pūrvāparau bhāgau kalpanīyau purā hi yā //",
    "GSP30partrvpu:1451": "Q: tatkarmanirvṛtiprāptir aunmukhyaṃ tadvikāsitā /",
    "GSP30partrvpu:1452": "Q: na caunmukhyaprasaṅgena śivaḥ sthūlatvabhāk kvacit //",
    "GSP30partrvpu:1453": "ityādi /",
    "GSP30partrvpu:1454": "etad āgamasarvasvaprāṇatayaiva yuktiyuktatayā hṛdayaṃgamīkṛtam /",
    "GSP30partrvpu:1455": "sa eṣa parameśvaro visṛjati viśvam, tac ca dharādiśaktyantaṃ",
    "GSP30partrvpu:1456": "kādikṣāntarūpam ity etavatī visargaśaktiḥ ``ṣoḍaśī kalā'' iti gīyate",
    "GSP30partrvpu:1457": "Q: puruṣe ṣoḍaśakale tām āhur amṛtāṃ kalām /",
    "GSP30partrvpu:1458": "iti eṣā hi na saṃkhyeyā nāpi vaidantikī dṛg api tu śaivy eva /",
    "GSP30partrvpu:1459": "visargaśaktir eva ca parameśvarī paramānandabhūmibījam /",
    "GSP30partrvpu:1460": "evaṃ hy akārādirūpaṃ ghanatāpattyā yonirūpatāṃ gṛhītvā svarūpāpracyutaṃ tad eva svasvarūpa eva yonirūpe saṃkrāmad visargapadam ity ucyate /",
    "GSP30partrvpu:1461": "yathoktam",
    "GSP30partrvpu:1462": "Q: sa visargo mahādevi yatra viśrāntim ṛcchati /",
    "GSP30partrvpu:1463": "Q: guruvaktraṃ tad evoktaṃ śakticakraṃ tad ucyate //",
    "GSP30partrvpu:1464": "ityādi /",
    "GSP30partrvpu:1465": "akārasyaiva ghanatā kavargaḥ, kaṇṭhyatvāt /",
    "GSP30partrvpu:1466": "ikārasya cavargaḥ,",
    "GSP30partrvpu:1467": "tālavyatvāt /",
    "GSP30partrvpu:1468": "ukārasya pavargaḥ, auṣṭhyatvāt /",
    "GSP30partrvpu:1469": "ṛkārasya tavargaḥ,",
    "GSP30partrvpu:1470": "mardhanyatvāt, ḷkārasya tavargaḥ, dantyatvāt /",
    "GSP30partrvpu:1471": "yaśau cavargasyāntaḥ, raṣau",
    "GSP30partrvpu:1472": "ṭavargasya, lasau tavargasya, vakāro'pi tapavargayoḥ /",
    "GSP30partrvpu:1473": "ghanatā bodhasyāmūrtasyāpi cinmātrasyāpi kriyāśaktirūpataiva /",
    "GSP30partrvpu:1474": "sā coktanītyā śaktiṣaṭkakrameṇaivopajāyate /",
    "GSP30partrvpu:1475": "tena pañca prasṛtāḥ ṣaḍguṇitās triṃśat,",
    "GSP30partrvpu:1476": "ṣaḍbhiḥ saha ṣaṭtriṃśad bhavantīti /",
    "GSP30partrvpu:1477": "tad evaṃ śivabījam eva svātantryād ghanībhūtatayā kvacid vapuṣi śāktarūpe kusumatayā tiṣṭhad yonir ity abhidhīyate /",
    "GSP30partrvpu:1478": "tad eva hi puṣpaṃ purvoktanayena grāhyagrāhaṇagrāhakakoṇatrayamayaṃ vastutaḥ prasūtipadaṃ bījasaṃmiśratayaiva bhavati, tadaiva puṣparūpatvāt, anyadā tu yogyatayaiva",
    "GSP30partrvpu:1479": "tathāvyapadeśaḥ /",
    "GSP30partrvpu:1480": "tathā ca tat kusumam eva trikoṇatayā yonirūpam /",
    "GSP30partrvpu:1481_0": "tat sphuṭībhūtavibhaktagrāhyādirūpasomasūryāgnisṛṣṭisthitisaṃhṛtīḍāpiṅgalāsuṣumnādharmādharmaśabalādikoṇatritayā pārameśvarī",
    "GSP30partrvpu:1481_1": "bhairavī bhaṭṭārikā mudrā tadrūpayonyādhāratayā yonir iti nirdiṣṭā /",
    "GSP30partrvpu:1482": "tathā ca śrīkubjikāmate khaṇḍacakravicāre amum evārthaṃ",
    "GSP30partrvpu:1483": "pradhānatayādhikṛtyādiṣṭam",
    "GSP30partrvpu:1484": "Q: māyopari mahāmāyā trikoṇānandarūpiṇī /",
    "GSP30partrvpu:1485": "%not in ed. of KuMa? for Mahāmāyā /cf /RauSuSam 4:28cd: māyopari mahāmāyā sarvakāraṇakāraṇam;",
    "GSP30partrvpu:1486": "/agama{Niśvāsaguhya} 7.253ab",
    "GSP30partrvpu:1487": "ityādi /",
    "GSP30partrvpu:1488": "ata eva tathāvidhabījakusumaikaghanabhāvaśivaśaktisaṃghaṭṭaḥ svayaṃ svātmanaiva pūjya ity upadiṣṭaṃ śrītrikatantrasāre",
    "GSP30partrvpu:1489": "Q: śivaśaktisamāpattyā śivaśaktighanātmakaḥ /",
    "GSP30partrvpu:1490": "Q: śivaśaktisamāpatti trikaṃ saṃpūjayet param // [Trikatantrasāra] iti /",
    "GSP30partrvpu:1492": "evaṃ ca ghanībhāvo 'pi vaikharīrūpe yady api sphuṭībhavati tathāpi sarvasarvātmani parāvāgvapuṣi mukhyatayāvatiṣṭhate /",
    "GSP30partrvpu:1493": "tatra paraṃ kaṇṭhoṣṭhasthānakaraṇāny api sarvasarvātmakam eveti viśeṣaḥ /",
    "GSP30partrvpu:1494": "tathā hy antar api saṃjalpet paśyed iti sphuṭa evānubhavo bhedaś ca sthānādikṛta",
    "GSP30partrvpu:1495": "eva, śrutyekaprāṇatvāt varṇānāṃ /",
    "GSP30partrvpu:1496": "kiṃ bahunā /",
    "GSP30partrvpu:1497": "bālo'pi vyutpādyamāno 'ntas",
    "GSP30partrvpu:1498": "tathārūpatayā vimṛśati bhāvajātaṃ, viparyayeṇa saṃśayenāpi vā vimṛśati /",
    "GSP30partrvpu:1499": "avacchedaṃ tāvat saṃvedayata eva /",
    "GSP30partrvpu:1500": "sa ca vāgvimarśakṛta eva /",
    "GSP30partrvpu:1501": "ata eva saṃvāravivārālpaprāṇamahāprāṇatāśvāsanādānupradānādiyogo'pi cāntas tathāsamucitasvabhāvaḥ syād eva, anyathā sasthāneṣu bhedāyogāt /",
    "GSP30partrvpu:1502": "antarhitakaraṇaśaktayo'pi syur eva, śṛṇomy aśrauṣaṃ paśyāmy adrākṣaṃ saṃkalpayāmi samakalpayam ityāder api saṃkalpasyānyathāvaicitryāyogāt /",
    "GSP30partrvpu:1503_0": "tad anayā yuktyā nibhālitayāntar adhikam adhikam anupraviśya pariśīlayata tāṃ samvidaṃ yatra sarvasarvātmakabodhaikaghanakaṇṭhauṣṭhādidhāmni",
    "GSP30partrvpu:1503_1": "tathāvidhabodhaikaghanavimarśātmakasvātantryasāramahāmantrarūpavarṇabhaṭṭārakaniveśaḥ bodhaikaghanatānirviśeṣatāyām idaṃ",
    "GSP30partrvpu:1503_2": "sthānam, idaṃ karaṇam, ayaṃ varṇa iti",
    "GSP30partrvpu:1504": "kathaṃkāraṃ vibhāga iti ced yad evaṃ svātantryaṃ tathāvidhe svātmani ghaṭo",
    "GSP30partrvpu:1505": "'yam, sukham idam, jñānam idam, jñātāham ity avabhāsayati",
    "GSP30partrvpu:1506": "tasyaivaṃvidhacitratararūpāvabhāsena ko vā kiyān vā prayāsaḥ /",
    "GSP30partrvpu:1507_0": "ata eva sarve pāṣāṇatarutiryaṅmanuṣyadevarudrakevalimantratadīśatanmaheśādikā ekaiva parabhaṭṭārikābhūmiḥ sarvasarvātmaiva",
    "GSP30partrvpu:1507_1": "parameśvararūpeṇāste iti tadvicitrasthānādisārvātmyanirviṣṭasphuṭāsphuṭavyaktāvyaktādirūpaśabdaśarīrā mantra vīryam iti gīyate /",
    "GSP30partrvpu:1507_2": "tathā hi vīṇāvipañcīkacchapikāmurujādiṣu sa eva svano 'nyato 'nyato deśād apy udbhavann ekasthāna iti kathyate /",
    "GSP30partrvpu:1508": "evaṃ tāramadhyamandreṣv api tatsthāyisvaraikātmye 'pi vācyam /",
    "GSP30partrvpu:1509": "ata eva ca sa eva varṇaḥ kva cit prāṇini sthānāntarasamullāsy api bhavati yathā dhvāṃkṣeṣu kakāraṭakārarephā uccarantaḥ sarva evodarapāyukaṇṭhatālunirvartyā upalabhyante /",
    "GSP30partrvpu:1510": "avyaktatve 'pi ta eva tāvantaḥ śabdatvāt śabdasya ca mātṛkātirekino 'bhāvāt /",
    "GSP30partrvpu:1511": "mātṛkātireky api avyaktaḥ śabdo 'nupayogān na saṃgṛhīta ity apy ayuktam /",
    "GSP30partrvpu:1512": "avyaktavarṇarūpasyāpi maurujasāmudrādidhvanitasya hlādaparitāpakāritvam api asty eveti ko 'nyo 'bhimata upayogaḥ /",
    "GSP30partrvpu:1513": "pārameśvare 'pi avyaktadhvaner mukhyatayaiva prāyaśo mantratvaṃ nirūpitam ardhacandrādīnām eva mantravyāptisāratvenābhidhānāt /",
    "GSP30partrvpu:1514": "tatra ca",
    "GSP30partrvpu:1515": "Q: nirodhinīm anuprāptaḥ śabdaḥ śumaśumāyate /",
    "GSP30partrvpu:1516": "ityādy uktam /",
    "GSP30partrvpu:1517": "ghaṇṭākāṃsyādidhvanīnāṃ śrotraghaṭṭanādīnāṃ ca nādopadeśe nirūpaṇāt",
    "GSP30partrvpu:1518": "Q: hayo heṣati yadvac ca dānta udravatīva ca /",
    "GSP30partrvpu:1519": "Q: siṃho garjati yadvac ca uṣṭraḥ sītkurute yathā //",
    "GSP30partrvpu:1520": "Q: tathodīrya paśoḥ prāṇān ākarṣanti balādhikāḥ /",
    "GSP30partrvpu:1521": "Q: mahāmantraprayogo 'yam asādhyākṛṣṭikarmaṇi //",
    "GSP30partrvpu:1522": "ity uktaṃ guhyayoginītantre /",
    "GSP30partrvpu:1523": "tatropāyamātram etat /",
    "GSP30partrvpu:1524": "vastutas tv āntara evāsau nādātmā mantra iti tu kathyamānaṃ bhavadbhir api asmābhir api vyaktavarṇamālādimantreṣv api na na saṃcārayituṃ śakyate /",
    "GSP30partrvpu:1525": "tasmād avyakto varṇātmaiva śabdo yathā vidūragato'pi ghaṭo ghaṭa eva iti sthitam /",
    "GSP30partrvpu:1526": "sa ca prāṇabheryādibhedena sthānāntaram api anusaran sa evety api sthitam /",
    "GSP30partrvpu:1527": "ata evedanīṃ sarvabhūtarutajñānaṃ yac cheṣamuninā bhagavatopadiṣṭaṃ taddhṛdayaṃgamībhūtaṃ, anyathā śabdārthapratyayānāṃ ya",
    "GSP30partrvpu:1528": "itaretarādhyāso yaś ca dhyānadhāraṇāsamādhisaṃyamena tatpravibhāgaparyantaparalābhaḥ sa katham asphuṭavarṇarūpatvātirekivihagādikūjitajñānāya paryavasyet /",
    "GSP30partrvpu:1529": "yadā tu ta eva varṇā varṇānām eva ca paramārthato 'rthatādātmyalakṣaṇaṃ vācakatvam tadā yuktyāta eva vihagādirutajñānam /",
    "GSP30partrvpu:1530": "bheryādiśabdā api hy arthavanta eva jayājayasūcakatayopadeśād vihagādirutavat /",
    "GSP30partrvpu:1531": "tadabhiprāyeṇaiva śikṣāsūtrakārasūtrāṇi havisarjanīyāv urasyāv ekeṣāṃ radanamūlam ekeṣām ityādīni vācakībhavanti na tv aparathā kathaṃcid api /",
    "GSP30partrvpu:1532": "ata eva kiṃcid vaicitryam ālambyānyatvam anyatvaṃ cāśaṅkamānaiḥ visarjanīyāj jihvāmūlīyopadhmānīyau, anunāsikebhyaḥ pañcayamān,",
    "GSP30partrvpu:1533": "ḍakāraḍhakārayaralavakṣakārebhyaḥ tān eva laghuprayatnatarān bhedenābhimanya catuḥṣaṣṭir varṇā uktāḥ /",
    "GSP30partrvpu:1534": "anyatvaṃ cātra svaravyañjanayor iva ṛvamaraśabdayoḥ /",
    "GSP30partrvpu:1535": "śrītrikaratnakule 'pi uktam",
    "GSP30partrvpu:1536": "Q: aṣṭāṣṭakavibhedena mātṛkā yā nirūpitā /",
    "GSP30partrvpu:1537": "Q: tad eva kulacakraṃ tu tena vyāptam idaṃ jagat // [Trikaratnakula] iti /",
    "GSP30partrvpu:1539": "mātṛkājñānabhede vistarato nirūpitam etat /",
    "GSP30partrvpu:1540": "iha tu tatprakriyānabhiniveśaḥ, pūrṇataikasāratvāt /",
    "GSP30partrvpu:1541": "tad evaṃ sarvatrāyam īdṛśaḥ saṃvidanupraveśakramaḥ /",
    "GSP30partrvpu:1542": "padārthaḥ saṃkalpyamānaḥ sākṣātkriyamāṇo vāmāyīyāsāṃketikasvarūpabhūtaśuddhavimarśātmaparavāṅmantramahāmahasi tāvat pratiṣṭhāṃ bhajate yatra sarvavādibhir avikalpā daśā gīyate /",
    "GSP30partrvpu:1543_0": "tac ca paramamantramahaḥ pṛthivyādau śuddhavyāmiśrādipāramārthikabījapiṇḍarūpakādivarṇātmakam eva, anyathā merubadarajalajvalanabhāvābhāvaghaṭasukhanirvikalpajñānānīty",
    "GSP30partrvpu:1543_1": "ekam eva sarvaṃ syāt /",
    "GSP30partrvpu:1544": "vikalpo 'pi tatprasādotthaḥ tām eva saraṇim anusaret,",
    "GSP30partrvpu:1545": "na tu pratyuta tatsvarūpaṃ bhindyāt /",
    "GSP30partrvpu:1546": "tathā ca yad eva tad asāṃketikaṃ mantravapus tad eva anyonyavicitrarūpaṃ paśyadbhiḥ sarvajñaiḥ saṃketopāyam upāsyatayā upadiśyate /",
    "GSP30partrvpu:1547": "tatraiva cāsāṃketike vāṅmahasi tathā khalu māyīyāḥ saṃketāḥ patanti yathā ta evāmāyīyāsaṃketitamantratādātroyaṃ",
    "GSP30partrvpu:1548": "/ tathāsvarūpapratipattir eva hi teṣāṃ vācakatābhāvo nānyaḥ kaś cit /",
    "GSP30partrvpu:1549": "atra ca sphuṭam abhijñānam abhyāsavasāt /",
    "GSP30partrvpu:1550": "sāṃketikatām āpanno ciratarapūrvavṛttagośabdaparāmarśas tathaiva saṃketakāle goparāmarśo 'py",
    "GSP30partrvpu:1551": "anyo'māyīyāsāṃketikaparāmarśadhāmany eva nipatati /",
    "GSP30partrvpu:1552": "yāvat bālasyāpijanmāntarānusaraṇe 'pi citsvabhāvasyādau sthitaivāsaṃketikī sattā, anyathānavasthānāt",
    "GSP30partrvpu:1553": "evam eva khalu saṃketagrahaṇopapattir nānyathetīśvarapratyabhijñāṭīkāyām api śrīmadutpaladevapādair nirṇītam /",
    "GSP30partrvpu:1554": "atra cānupraveśayuktiḥ",
    "GSP30partrvpu:1555": "Q: paśyaty anyac chṛṇoty anyat karoty anyac ca jalpati /",
    "GSP30partrvpu:1556": "Q: cintayaty anyad ābhuṅkte tatrāsāṃketikī sthitiḥ // iti /",
    "GSP30partrvpu:1558": "bhaṭṭārakaśrīśrīkaṇṭhapādāḥ",
    "GSP30partrvpu:1559": "Q: mano'py anyatra nikṣiptaṃ cakṣur anyatra pātitam",
    "GSP30partrvpu:1560": "ityādy apy avocan /",
    "GSP30partrvpu:1561": "tad apy asāṃketikamantravapuḥ svabījam anudhāvad anuttarapadaparyavasāyi bhavati /",
    "GSP30partrvpu:1562_0": "tad apy anuttarapadaṃ satatatathāvidhānantasamudāyavaicitryasaṃrambhasāraṃ visargadṛṣṭyā prasarad eva, visargasyaiva hakalāparyantatayā",
    "GSP30partrvpu:1562_1": "prasarāt tasyā api hakārākhyaśaktikuṇḍalinyāḥ svarūpabhedātmakabindusvarūpadvāreṇānuttarapada eva saṃkramāt, svarūpa eva",
    "GSP30partrvpu:1562_2": "viśrāmyati /",
    "GSP30partrvpu:1563": "ekākṣarasaṃvit kila svarūpata eva deśakālakalanopādhānādinairapekṣyeṇaiva prāguktatattvapūrṇatānayena jhagiti visargabhūmau dhāvati /",
    "GSP30partrvpu:1564": "visargabhūmiśleṣa evānandeccheśanonmeṣatatprasṛtitadvaicitryakriyāśaktimayānām ākārādīnāṃ sthitiḥ /",
    "GSP30partrvpu:1565": "sa eva visargaḥ svasattānāntarīyakatayaiva tathaivātibharitayā sattayā prasaran drāg ity eva hakalāmayaḥ saṃpadyate /",
    "GSP30partrvpu:1566": "hakalāmayatāsaṃpattir eva vastutaḥ kādisattānantatattvajālasthitiḥ /",
    "GSP30partrvpu:1567": "hakalaiva ca punar api bindāv anupraviśanty anuttarapada eva paryavasyatīty ekaivādvayaparipūrṇarūpā saṃvedanasattābhaṭṭārikeyaṃ parā bhagavatī parameśvarī, na tv atra",
    "GSP30partrvpu:1568": "kramādiyogaḥ kaś cit /",
    "GSP30partrvpu:1569": "tad etad ucyate ``aham'' iti viparyaye tu saṃhṛtau",
    "GSP30partrvpu:1570": "``maha'' iti /",
    "GSP30partrvpu:1571": "dvaidham api ceyam ekaiva vastutaḥ saṃvit /",
    "GSP30partrvpu:1572": "evam eṣa sa sarvatra ghaṭasukhādiprakāśe 'pi svātmaviśrāntisarvasvabhūto 'hambhāvaḥ /",
    "GSP30partrvpu:1573": "yathoktam",
    "GSP30partrvpu:1574": "Q: prakāśasyātmaviśrāntir ahaṃbhāvo hi kīrtitaḥ / iti /",
    "GSP30partrvpu:1576": "sa ca vastutaḥ sarvātmakaḥ samanantaranirṇītanītyā iti parābhaṭṭārikānuviddho bhairavātmaka eva /",
    "GSP30partrvpu:1577": "yathoktaṃ mayaiva stotre",
    "GSP30partrvpu:1578": "Q: viśvatra bhāvapaṭale parijṛmbhamāṇa",
    "GSP30partrvpu:1579": "Q: vicchedaśūnyaparamārthacamatkṛtir yā /",
    "GSP30partrvpu:1580": "Q: tāṃ pūrṇavṛtty aham iti prathanasvabhāvāṃ Q: svātmasthitiṃ svarasataḥ praṇamāmi devīm iti /",
    "GSP30partrvpu:1582": "eṣa eva śrīvāmanaviracite dvayasaṃpattivārtike upadeśanayo boddhavyaḥ /",
    "GSP30partrvpu:1583": "tena sthitam etad akāra eva sarvādyaḥ /",
    "GSP30partrvpu:1584": "yatrāpi harṣaghaṭanīlādau hakārādyā api varṇās tatrāpi tathāvidhānantanijapūrvāparavarṇasamākṣepa eva, anyathā tasyaiva hādeḥ",
    "GSP30partrvpu:1585": "samudayāyogāt /",
    "GSP30partrvpu:1586": "te param ākṣipyamāṇatvād evāntamilīnā vikalpagocaratvam aprāptāḥ, ata eva sarvatra vijñāne sarvā eva devatāḥ samam eva samudāyaṃ dadhatyaś citrāṃ saṃvittivṛttiṃ vartayanti /",
    "GSP30partrvpu:1587": "tad anenaivāśayena kālādhikārādāv ekasminn eva prāṇe prāṇaṣoḍaśāṃśe 'pi vā ṣaṣṭitaddviguṇādyabdodayapūrvakaṃ",
    "GSP30partrvpu:1588": "udayapralayāś citrā nirūpitāḥ /",
    "GSP30partrvpu:1589": "tac citrānantodayapralayamaya eva dvitīyo 'pi prāṇacārādir ity akālakalitam eva tattvaṃ vastutaḥ paramārthaḥ, yadi param etāvanmātraṃ",
    "GSP30partrvpu:1590": "māyīyādhyavasāyānadhyavaseyam iti nāstitābhimānakāri parasaṃvidi tu tatkālaṃ bhāsate eva /",
    "GSP30partrvpu:1591": "ata evaikasyām eva jñānakalanāyāṃ paśyaty anyad vikalpayaty anyad ityādyupadeśena yad uktam devatātrayādhiṣṭhānaṃ tat sarvatraivānapāyi /",
    "GSP30partrvpu:1592": "sarvāṇy eva ca saṃvedanāni vastuto 'ham iti paramārthāni vimarśamayāny eva /",
    "GSP30partrvpu:1593_0": "tad evaṃ sthitam etad viśvam antaḥsthitam ānandaśaktibharito vaman grasamānaś ca visarga eva parameśvaro ghanībhūya hakārātmatāṃ",
    "GSP30partrvpu:1593_1": "pratipadyānantasaṃyogavaicitryeṇa kṣarūpatām apy eti /",
    "GSP30partrvpu:1594": "sa evaiṣa dūtyatmakaśāktayonisaṃghaṭṭasamucitavarṇātmakakṣobhaḥ /",
    "GSP30partrvpu:1595": "anāhatanādadaśāśrayaṇena madhyamasauṣumnapadocchalattattadanantabhāvapaṭalātmā visargo viśliṣyan dhruvadhāmni anuttarapada eva praviśatīti prāg apy uktam eta /",
    "GSP30partrvpu:1596_0": "amī cākārādyāḥ sthitimantaḥ prāṇe tuṭiṣoḍaśakādisthityā ekāṃ tuṭiṃ saṃdhīkṛtyārdhārdhabhāgena pralayodayayor bahir api pañcadaśadinātmakakālarūpatāṃ",
    "GSP30partrvpu:1596_1": "tanvate iti tithayaḥ kalāś coktāḥ /",
    "GSP30partrvpu:1597": "ṣoḍaśy eva ca kalā visargātmā viśliṣyantī saptadaśī kalā śrīvādyādiśāstreṣu",
    "GSP30partrvpu:1598": "nirūpitā",
    "GSP30partrvpu:1599": "Q: sā tu saptadaśī devī hakārārdhārdharūpiṇī / iti /",
    "GSP30partrvpu:1601_0": "visargasya hakārārdhatvāt tato'pi viśleṣasyārdhatvād iti niravayavasyaikavarṇasya katham eṣā vikalpanā iti ced asmatpakṣe",
    "GSP30partrvpu:1601_1": "sarvam evānavayavaṃ cinmayaikāvabhāsanānatirekāt, tathāpi ca svātantryād eva avayavāvabhāse 'py anavayavataivānapāyinī, tathehāpi",
    "GSP30partrvpu:1601_2": "astu ko virodhaḥ /",
    "GSP30partrvpu:1602": "evam eva varṇopapattiḥ, aparathā dantyoṣṭhyakaṇṭhyatālavyādivarṇeṣu kramaprasārī pavana āghātakaḥ kathaṃ kaṇṭhaṃ hatvā tālv āhantīti /",
    "GSP30partrvpu:1603": "yugapadāpūrakatve 'pi samānakālatā syāt, yatra kaṇṭhaghāṭotthaṃ rūpaṃ tat tu tālvāhatijaṃ sarvatra saṃbhavati /",
    "GSP30partrvpu:1604": "śvāsanādayoś ca paścātpratīyamānatayānupradānatvam ucyate /",
    "GSP30partrvpu:1605": "dvimātratrimātreṣu ca dvikādiyogo garbhīkṛtaikadvayādir eva /",
    "GSP30partrvpu:1606": "tathaiva mātrake 'py ardhamātrādiyogaḥ saṃvedyaḥ, yathoktaṃ bhaṭṭanārāyaṇena",
    "GSP30partrvpu:1607": "Q: praṇavordhvārdhamātrāto 'py aṇave mahate namaḥ / iti /",
    "GSP30partrvpu:1609": "iha tu pañcāśadvarṇā viśvam api vā akramam ekam eva /",
    "GSP30partrvpu:1610": "kva cit tu matādiśāstreṣu visargaviśleṣasyaivānuttarapadasattālambanenāṣṭādaśī kalā ity abhyupagamaḥ",
    "GSP30partrvpu:1611": "tad evam etāḥ kalā eva hlādanāmātracittavṛttyanubhāvakāḥ ``svarā'' ity uktāḥ /",
    "GSP30partrvpu:1612_0": "svarayanti śabdayanti sūcayanti cittaṃ svaṃ ca svarūpātmānaṃ rānty evam iti parapramātari saṃkrāmayantaḥ dadati svaṃ cātmīyaṃ",
    "GSP30partrvpu:1612_1": "kādiyonirūpaṃ rānti bahiḥ prakāśayanto dadatīti svarāḥ eta eva hi cittavṛttisūcakā nādātmakāḥ karuṇāśṛṅgāraśāntādikāṃ cittavṛttim",
    "GSP30partrvpu:1612_2": "ākrandanacāṭukastutyādau kevalā vā yonivarṇaniviṣṭā vā tiryaktattadaharjātādiṣv api prathamata evāpatantaḥ saṃketavighnādinairapekṣyeṇaiva",
    "GSP30partrvpu:1612_3": "saṃvidāsannavartitvāt svarakākvādirūpatām aśnuvānāḥ prakāśayantīty arthadharmā udāttādaya",
    "GSP30partrvpu:1613": "upadiṣṭāḥ, teṣām eva cittavṛttyanubhāvakaṣaḍjādisvarūpatvāt /",
    "GSP30partrvpu:1614": "evaṃ sarvatra saṃvedane sarvā evaitā vaicitryacaryācāracaturāḥ śaktaya ādikṣāntāḥ samāpatantyo 'hamahamikayā akramam eva bhāsamānāḥ",
    "GSP30partrvpu:1615": "kalanāmayatayaiva jñānakramasaṃkramaṇam eva diśyamānaṃ deśam utthāpayantyaḥ,",
    "GSP30partrvpu:1616": "Q: anyathā meruparamāṇvor aviśeṣāt",
    "GSP30partrvpu:1617_0": "iti nyāyena garbhīkṛtadeśātmakavaicitryaṃ kriyāvaicitryātmakaṃ kramarūpaṃ kālaṃ bahiryojanayollāsayantyaḥ svātmani yuñjānatvena",
    "GSP30partrvpu:1617_1": "grasamānāḥ prollāsasamaye 'pi riktarūpatayā udyogāvabhāsasaṃkrāmavilāpanarūpeṇa dvādaśātmikāṃ kṛśarūpatām āśrayantyas",
    "GSP30partrvpu:1618": "tadgṛhītapramadādigatodyogādikalācatuṣṭayaparipūrṇatayāpy aṅkurībhūya sālasaṃ ṣoḍaśātmakabharitapūrṇarūpatayā praviśantyo 'ntar bahiś ca tad",
    "GSP30partrvpu:1619": "amṛtānandaviśrāntirūpaṃ camatkārasattāsārakalācatuṣkaṃ visṛjantya evaṃvidhām eva pūrṇakṛśātmakadolālīlāṃ nirviśamānāḥ somasūryakalājālagrasanavamanacaturāḥ /",
    "GSP30partrvpu:1620": "akāram evāditayā madhye ca kādiyonijātam avasāne ca binduṃ dadhatī",
    "GSP30partrvpu:1621": "``aham'' ity eṣaiva bhagavatī sṛṣṭiḥ /",
    "GSP30partrvpu:1622": "tad uktaṃ śrīsomānandapādair nijavivṛtau ``aṃ a ity eṣaiva",
    "GSP30partrvpu:1623": "vikṛtāvikṛtarūpā mātṛkā'' ityādi /",
    "GSP30partrvpu:1624": "te tu ``a'' ity etad anuttaram",
    "GSP30partrvpu:1625": "ākārādyāś ca tithayaḥ, yad vā bindur aṃkāraḥ akārādyās tithayas tadanto visarga ity api vyācakṣate",
    "GSP30partrvpu:1626": "tad eva saṃvitsatattvaṃ ``spanda'' ity upadiśanti /",
    "GSP30partrvpu:1627": "spandanaṃ ca kiṃciccalanam /",
    "GSP30partrvpu:1628": "svarūpāc ca yadi vastvantarākramaṇaṃ tac calanam eva na kiṃcittvam, no cet calanam eva na kiṃcit /",
    "GSP30partrvpu:1629": "tasmāt svarūpa eva kramādiparihāreṇa camatkārātmikā ucchalattā ūrmir iti matsyodarītiprabhṛtiśabdair āgameṣu nidarśitaḥ spanda ity",
    "GSP30partrvpu:1630": "ucyate, kiṃciccalanātmakatvāt /",
    "GSP30partrvpu:1631": "sa ca śivaśaktirūpaḥ sāmānyaviśeṣātmā /",
    "GSP30partrvpu:1632": "tad vyākhyātam, ādyās tithayaḥ bindvavasānagāḥ kālayogena somasūryau tasyaivākulasyāntaḥ",
    "GSP30partrvpu:1633": "pṛthivyādīni ca yāvad brahmapañcakaṃ tāvat teṣāṃ svarāṇām antaḥ /",
    "GSP30partrvpu:1634": "kathaṃ /",
    "GSP30partrvpu:1635": "kramāt /",
    "GSP30partrvpu:1636": "atha ca kramasyādanaṃ bhakṣaṇaṃ kālagrāsaḥ tathā kṛtveti kriyāviśeṣaṇaṃ ca /",
    "GSP30partrvpu:1637": "sobhane vrate bhoge riktatve bhoganivṛttau ca pūrṇatve suvrate /",
    "GSP30partrvpu:1638": "āmantraṇam apy etat evaṃ vyākhyeyam /",
    "GSP30partrvpu:1639": "evam amūlā akāramūlā avidyamānamūlā cānāditvāt /",
    "GSP30partrvpu:1640": "sa kramo yasyāḥ praśleṣeṇātadrūpaḥ /",
    "GSP30partrvpu:1641": "anyathārūpo 'pi kramo yasyāḥ tathāpy amūlā /",
    "GSP30partrvpu:1642": "amūlasya yad ātananam ātat tatas tad eva ca kramo yasyāḥ /",
    "GSP30partrvpu:1643": "eṣa cājñeyā jñātṛrūpā,",
    "GSP30partrvpu:1644": "eṣaiva ca jñeyā, anyasyābhāvāt /",
    "GSP30partrvpu:1645": "avidyamānaṃ kṣāntaṃ tuṣṇīm āsanam avirataṃ sṛṣṭyādirūpatvena asyām /",
    "GSP30partrvpu:1646": "ākṣāṇām aindriyakāṇām ante samīpe prāg aparyavasānā yā bhaved iti /",
    "GSP30partrvpu:1647": "upacārād ākṣāntā sṛṣṭir apūrvam āharaṇaṃ svātmānupraveśātmasvarūpaṃ saṃhārarūpaṃ yasyām /",
    "GSP30partrvpu:1648": "eṣaiva ca śivātmakabījaprasararūpāṇāṃ mananatrāṇadharmānāṃ sarveṣām eva vācyavācakādirūpavarṇabhaṭṭārakātmanāṃ mantrāṇāṃ śaktyātmakayonispandānām,",
    "GSP30partrvpu:1649": "sarvāsāṃ tadbījodbhūtānāṃ vedanārūpāṇāṃ vidyānām iyaṃ samā sarvatrānūnādhikā sarveṣu tantreṣu tantraṇāsu ca sarvāsu kriyāsu sarvakālaṃ ca sarvaṃ dadatī siddhisaṅgham /",
    "GSP30partrvpu:1650": "akhyātā aprakaṭā /",
    "GSP30partrvpu:1651": "akhyātirūpatāṃ māyīyām uddiśya bhedo varṇānāṃ /",
    "GSP30partrvpu:1652": "tathā hi ta eva śuddhamantrarūpā varṇāḥ prathamaṃ pañcavidhaviparyayāśaktyādirūpapratyayātmakabhāvasṛṣṭitām etya svarūpam āvṛṇvate /",
    "GSP30partrvpu:1653": "Q: pañca viparyayabhedā bhavanty aśaktiś ca karaṇavaikalyāt /",
    "GSP30partrvpu:1654": "Q: aṣṭāviṃśatibhedā tuṣṭir navadhāṣṭadhā siddhiḥ //",
    "GSP30partrvpu:1655": "iti hy eta eva pratyayāḥ pāśavasṛṣṭirūpāḥ pāśā mukhyatayā, yathoktam",
    "GSP30partrvpu:1656": "Q: svarūpāvaraṇe cāsya śaktayaḥ satatotthitāḥ /",
    "GSP30partrvpu:1657": "Q: yataḥ śabdānuvedhena na vinā pratyayodbhavaḥ //",
    "GSP30partrvpu:1659": "tathā",
    "GSP30partrvpu:1660": "Q: parāmṛtarasāpāyas tasya yaḥ pratyayodbhavaḥ /",
    "GSP30partrvpu:1661": "ityādi /",
    "GSP30partrvpu:1662_0": "evaṃ pratyayasṛṣṭitvāntarālīkaraṇena sphuṭaśrūyamāṇaśrutyātmakakramābhāsamānamāyīyavarṇasṛṣṭir ādyapāramārthikaśuddharūpāliṅgitā",
    "GSP30partrvpu:1662_1": "tattatkāryaphalaprasavadāyinī nirūpitā śrīpūrvaśāstre /",
    "GSP30partrvpu:1663": "Q: sarvaśāstrārthagarbhiṇyai .../",
    "GSP30partrvpu:1664": "ity evaṃvidhayā",
    "GSP30partrvpu:1665": "Q: anayā saṃprabuddhaḥ san yoniṃ vikṣobhya śaktitaḥ /",
    "GSP30partrvpu:1666": "Q: tatsamānaśrutīn vamāṃs tatsaṃkhyān asṛjat prabhuḥ //",
    "GSP30partrvpu:1667": "ityādi,",
    "GSP30partrvpu:1668": "Q: te tair āliṅgitāḥ santaḥ sarvakāmaphalapradāḥ /",
    "GSP30partrvpu:1669": "ityādi /",
    "GSP30partrvpu:1670": "evam ākhyātā aprakaṭāpi māyāndhānāṃ sarvadaiva khyātā /",
    "GSP30partrvpu:1671": "prakāśā śuddhavedanātmikā /",
    "GSP30partrvpu:1672": "yaśaḥ sarvatra svasvabhāvātmakaprabhāvaprakhyāprasarānirodho yasyā ity āmantraṇaṃ śobhanavrate itivat /",
    "GSP30partrvpu:1673": "tad ayam atra saṃkṣepārthaḥ /",
    "GSP30partrvpu:1674": "svātantryaikarasāveśacamatkāraikalakṣaṇā /",
    "GSP30partrvpu:1675": "parā bhagavatī nityaṃ bhāsate bhairavī svayam //1//",
    "GSP30partrvpu:1676": "tasyāḥ svabhāsāyogo yaḥ so 'niruddhaḥ sadoditaḥ /",
    "GSP30partrvpu:1677": "sadāśivadharātiryaṅnīlapītasukhādibhiḥ //2//",
    "GSP30partrvpu:1678": "bhāsamānaiḥ svasvabhāvaiḥ svayaṃprathanaśālibhiḥ /",
    "GSP30partrvpu:1679": "prathate saṃvidākāraḥ svasaṃvedanasārakaḥ // 3 //",
    "GSP30partrvpu:1680": "svasvasaṃvedanaṃ nāma pramāṇam iti varṇyate /",
    "GSP30partrvpu:1681": "bālatiryaksarvavidāṃ yat sāmyenaiva bhāsate //4//",
    "GSP30partrvpu:1682": "indriyāṇi trirūpaṃ ca liṅgaṃ paravacaḥkramaḥ /",
    "GSP30partrvpu:1683": "sārūpyam anyathāyogaḥ pratītyanudayo yamaḥ // 5 //",
    "GSP30partrvpu:1684": "ityādiko yasya sarvaṃ dvāramātre nirūpyate /",
    "GSP30partrvpu:1685": "tat svasaṃvedanaṃ proktam avicchedaprathāmayam // 6 //",
    "GSP30partrvpu:1686": "yeṣāṃ nākṣatrirūpādināmamātre 'py abhijñatā /",
    "GSP30partrvpu:1687": "teṣām api tiraścāṃ hi samā saṃvit prakāśate // 7//",
    "GSP30partrvpu:1688": "evaṃ bhāsā svabhāvena svarūpāmarśanātmikā /",
    "GSP30partrvpu:1689": "svarūpāmarśanaṃ yac ca tad eva paravāgvapuḥ // 8 //",
    "GSP30partrvpu:1690": "tadvicitrasvabhāvatvād vicitraprathanāmayam /",
    "GSP30partrvpu:1691": "prathane pāratantryaṃ hi na jātu bhajate kva cit // 9 //",
    "GSP30partrvpu:1692": "apāratantryāt saṃketapratyūhādeḥ kathaṃ sthitiḥ /",
    "GSP30partrvpu:1693": "ataḥ saṃketarahitaṃ svasvarūpavimarśanam //10 //",
    "GSP30partrvpu:1694": "deśakālakalāmāyāsthānaghātakriyottaram /",
    "GSP30partrvpu:1695": "paripūrṇaṃ svataḥ sarvaṃ sarvākāravilakṣaṇam //11 //",
    "GSP30partrvpu:1696": "svābhāvikamahāsaṃvitsatsaṃskāraikalakṣaṇam /",
    "GSP30partrvpu:1697": "śuddhavidyātmakaṃ rūpam aham ity ubhayātmakam //12//",
    "GSP30partrvpu:1698": "tad eva mātṛkārūpaṃ dharādīnāṃ nijaṃ vapuḥ /",
    "GSP30partrvpu:1699": "tat pāramārthikākaraṃ drutyāśyānasvarūpataḥ //13//",
    "GSP30partrvpu:1700": "bījayonyātmakaṃ proktaṃ śivaśaktisvarūpakam /",
    "GSP30partrvpu:1701": "śivaśaktyos tu saṃghaṭṭād anyonyocchalitatvataḥ //14//",
    "GSP30partrvpu:1702": "parasparasamāpattir jagadānandadāyinī /",
    "GSP30partrvpu:1703": "antaḥsthaviśvaparyantapāramārthikasadvapuḥ //15//",
    "GSP30partrvpu:1704": "yad vīryam iti nirṇītaṃ tad visleṣaṇayojanāt /",
    "GSP30partrvpu:1705": "visarga iti tat proktaṃ dhruvadhāma tad ucyate //16 //",
    "GSP30partrvpu:1706": "anuttarapadāvāptau sa eṣa sughaṭo vidhiḥ/",
    "GSP30partrvpu:1707": "asmād eva tv amāyīyād varṇapuñjān nirūpitā //17 //",
    "GSP30partrvpu:1708": "māyām ālambya bhinnaiva śrīpūrve sṛṣṭir ākṣarī /",
    "GSP30partrvpu:1709": "pañcāśadbhedasaṃbhinnapratyayaprasavātmikā //18//",
    "GSP30partrvpu:1710": "bandharūpā svabhāvena svarūpāvaraṇātmikā /",
    "GSP30partrvpu:1711": "atraivāntargatās tās tāḥ khecaryo viṣayātmikāḥ //19//",
    "GSP30partrvpu:1712": "tanvate saṃsṛtiṃ citrāṃ karmamāyāṇutāmayīm /",
    "GSP30partrvpu:1713": "asyāḥ sāmyāṃ svabhāvena śuddhabhairavatāmayam // 20 //",
    "GSP30partrvpu:1714": "proktaṃ prāg eva jīvatve muktatvaṃ pārāmārthikam /",
    "GSP30partrvpu:1715": "bhinnāyā varṇasṛṣṭeś ca tad abhinnaṃ vapuḥ param // 21 //",
    "GSP30partrvpu:1716": "vīryam ity uktam atraiva yad guptyā mantraguptatā /",
    "GSP30partrvpu:1717": "tad etad aham ity eva visargānuttarātmakam // 22//",
    "GSP30partrvpu:1718": "svasvabhāvaṃ paraṃ jānañ jīvanmuktaḥ sakṛd budhaḥ /",
    "GSP30partrvpu:1719": "siddhyādiprepsavas tena kḷptasaṃkocasūtritam // 23 //",
    "GSP30partrvpu:1720": "nābhikuṇḍalahṛdvyomnor yogino 'ham upāsate /",
    "GSP30partrvpu:1721": "tad etat kila nirṇītaṃ yathāgurvāgamaṃ manāk // 24//",
    "GSP30partrvpu:1722": "enāṃ saṃvidam ālambya yat syāt tat pṛcchyatāṃ svavit /",
    "GSP30partrvpu:1723": "naitāvataiva tulitaṃ mārgāṃśas tu pradarśitaḥ // 25 //",
    "GSP30partrvpu:1724": "iyatīti vyavacchindyād bhairavīṃ saṃvidaṃ hi kaḥ /",
    "GSP30partrvpu:1725": "etāvāñ chaktipāto 'yam asmāsu pravijṛmbhitaḥ // 26 //",
    "GSP30partrvpu:1726": "yenādhikāritair etad asmābhiḥ prakaṭīkṛtam /",
    "GSP30partrvpu:1727": "asmākam anyamātḥṇām adya kālāntare 'pi vā // 27 //",
    "GSP30partrvpu:1728": "bhavaty abhūtvā bhavitā tarkaḥ sūkṣmatamo 'py ataḥ /",
    "GSP30partrvpu:1729": "yaḥ sarvayogāvayavaprakāśeṣu gabhastimān // 28 //",
    "GSP30partrvpu:1730": "śrīpūrvaśāstre nirṇīto yena muktaś ca mocakaḥ /",
    "GSP30partrvpu:1731": "etat tu sarvathā grāhyaṃ vimṛśyaṃ ca parepsubhiḥ // 29 //",
    "GSP30partrvpu:1732": "kṣaṇaṃ martyatvasulabhāṃ hitvāsūyāṃ vicakṣaṇaiḥ /",
    "GSP30partrvpu:1733": "ālocanakṣaṇād ūrdhvaṃ yad bhaved ātmani sthitiḥ /",
    "GSP30partrvpu:1734": "cidarkābhralavās tena saṃśāmyante svato rasāt // 30//",
    "GSP30partrvpu:1735": "evam uttarasyāpy anuttaram iti yad uktaṃ yo 'sāv ``uttarasya'' ity aṃśenopāttaḥ kulātmā śāktaḥ sṛṣṭiprasaraḥ sa vistarato nirṇītaḥ /",
    "GSP30partrvpu:1736": "tac cottaram api yathānuttaraṃ tathā nirūpitam /",
    "GSP30partrvpu:1737": "idānīṃ tv anuttaram eva svarūpeṇa vistarato vicārapadavīm apekṣate /evaṃ vidhyanuvādau nirvahataḥ,",
    "GSP30partrvpu:1738": "yady anūdyamāno vidhīyamānaś cāṃśaḥ svarūpato lakṣitau syātām, yathā yad eva śivanāmasmaraṇam etad eva samastasaukhyocchalanam iti dvāv apy aṃśau",
    "GSP30partrvpu:1739": "lakṣyau /",
    "GSP30partrvpu:1740": "iha tu yady apy anuttaraṃ nāma anyad vastu kiṃcin nāsti, anyatve tasyāpy uttaratve evābhipātāt, tathāpi svātantryakḷptopadeśyopadeśakabhāvābhiprāyeṇeyaṃ vyavasthā ity uktaṃ prāk",
    "GSP30partrvpu:1741": "/ tataś ca vistarato 'nuttarasvarūpanirūpaṇāya granthāntarāvatāraḥ /",
    "GSP30partrvpu:1742": "tan nirūpayati /",
    "GSP30partrvpu:1743": "ParTri 9cd18ab:",
    "GSP30partrvpu:1744": "caturdaśayutaṃ bhadre tithīśāntasamanvitam // ParTri_9 //",
    "GSP30partrvpu:1745": "tṛtīyam brahma suśroṇi hṛdayam bhairavātmanaḥ /",
    "GSP30partrvpu:1746": "etan nāyoginījāto nārudro labhate sphuṭam // ParTri_10 //",
    "GSP30partrvpu:1747": "hṛdayaṃ devadevasya sadyo yogavimokṣadam /",
    "GSP30partrvpu:1748": "asyoccāre kṛte samyaṅ mantramudrāgaṇo mahān // ParTri_11 //",
    "GSP30partrvpu:1749": "sadyas tanmukhatām eti svadehāveśalakṣaṇam /",
    "GSP30partrvpu:1750": "muhūrtaṃ smarate yas tu cumbakenābhimudritaḥ // ParTri_12 //",
    "GSP30partrvpu:1751": "sa badhnāti tadā dehaṃ mantramudrāgaṇaṃ naraḥ /",
    "GSP30partrvpu:1752": "atītānāgatānarthān pṛṣṭo 'sau kathayaty api // ParTri_13 //",
    "GSP30partrvpu:1753": "praharād yad abhipretaṃ devatārūpam uccaran /",
    "GSP30partrvpu:1754": "sakṣāt paśyaty asaṃdigdham ākṛṣṭaṃ rudraśaktibhiḥ // ParTri_14 //",
    "GSP30partrvpu:1755": "praharadvayamātreṇa vyomastho jāyate smaran /",
    "GSP30partrvpu:1756": "trayeṇa mātaraḥ sarvā yogeśvaryo mahābalāḥ // ParTri_15 //",
    "GSP30partrvpu:1757": "vīrā vīreśvarāḥ siddhā balavāñ chākinīgaṇaḥ /",
    "GSP30partrvpu:1758": "āgatya samayaṃ dattvā bhairaveṇa pracoditāḥ // ParTri_16 //",
    "GSP30partrvpu:1759": "yacchanti paramāṃ siddhiṃ phalaṃ yad vā samīhitam /",
    "GSP30partrvpu:1760": "anena siddhāḥ setsyanti sādhayanti ca mantriṇaḥ // ParTri_17 //",
    "GSP30partrvpu:1761": "yat kiṃcid bhairave tantre sarvam asmāt prasiddhyati /",
    "GSP30partrvpu:1762": "bhairavarūpasya viśvasya pradarśitayuktyāgamanirūpitaparāparābhaṭṭārikāsvabhāvaḥ śāktaḥ /",
    "GSP30partrvpu:1763": "tasya hṛdayaṃ sāraṃ śivarūpaṃ parameśvaryā śrīmatparābhaṭṭārikayā samāliṅgitam /",
    "GSP30partrvpu:1764": "bhairavaśabdena viśvasya sarvasarvātmakatāvapuḥ śaktirūpam /",
    "GSP30partrvpu:1765": "tatsahitasyātmanaḥ pratyekasya bhedasya nararūpasya etāvac chivātmakaṃ hṛdayam /",
    "GSP30partrvpu:1766": "pareṇābhedena sarvātmakatāyā eva tena tayā ca vināsya bhedasyaivāyogad ity uktaṃ prāk /",
    "GSP30partrvpu:1767": "``susroṇi'' ity āmantraṇam /",
    "GSP30partrvpu:1768": "śobhanaṃ māyātmakatāyām apy anapetaṃ śuddhacinmayaṃ yad etat śroṇyāṃ hṛdayaṃ yonirūpam uktaṃ tan no",
    "GSP30partrvpu:1769": "'ntaḥkṛtasakalamantramaheśāditiryaksthāvarāntapramātṛjālasyāmātmano",
    "GSP30partrvpu:1770_0": "'smākam iti samucitāpatitavyapadeśasya bhairavātma pūrṇatāmayam antargataviśvavīryasamucchalattātmakavisargaviśleṣānandaśaktyaikaghanaṃ",
    "GSP30partrvpu:1770_1": "brahma bṛhad vyāpakaṃ bṛṃhakaṃ bṛṃhitaṃ ca, na tu vedāntapāṭhakāṅgīkṛtakevalaśūnyavādāvidūravarti brahmadarśane iva /",
    "GSP30partrvpu:1771": "etac ca tṛtīyaṃ narādyapekṣayā śivaparaikarūpam /",
    "GSP30partrvpu:1772": "ata evāmīṣu śāstreṣv atra ca mukhyatayā tad eva hṛdayaṃ pūjyatayopadiṣṭam /",
    "GSP30partrvpu:1773_0": "ananupraviṣṭatathāvīryavyāptisārahṛdayā api tāvanmātrabāhyācārapariśīlanenaiva kramavaśaśithilībhavacchithilitavidaladvidalitapāśavaniyamabandhanā",
    "GSP30partrvpu:1773_1": "etaddhṛdayavyāptiṃ svayam eva samadhiśerate /",
    "GSP30partrvpu:1774": "na hy etaddhṛdayānupraveśa eva ``etaddhṛdaye 'nupraviṣṭo 'smi, iyaṃ devī parā'' ity",
    "GSP30partrvpu:1775": "etacchābdavikalpakalpyaḥ, asya ca pratyuta hṛdayāntaramārgaṇād ity uktaṃ",
    "GSP30partrvpu:1776": "vistarataḥ, api tu",
    "GSP30partrvpu:1777": "Q: saṃkocayanti hṛdayaṃ nahi śāstrapāśā no saṃvidaṃ kaluṣayed yad ayaṃ ca lokaḥ /",
    "GSP30partrvpu:1778": "Q: samyaksvabhāvapadavīparipūrṇarūpā saivollasallayabharā bharitā sthitiḥ syāt //",
    "GSP30partrvpu:1779": "yad uktaṃ mayaiva stotre",
    "GSP30partrvpu:1780": "Q: bhagavadbhaktyāvesād viśadatarasaṃjātamanasām Q: kṣaṇenaiṣāvasthā sphuṭam adhivasaty eva hṛdayam / iti /",
    "GSP30partrvpu:1782": "ata eva koṇeṣu pūjyās tisraḥ /",
    "GSP30partrvpu:1783": "madhye devī parānandabhairavanirmathanarūpā nityānandarasaprasareṇaiva kṣobhātmakavisargeṇa iti devatānāṃ saṃpradāyaḥ /",
    "GSP30partrvpu:1784": "yāmalayoge vīrāṇām apy ānandendriyanityānandakṣobhātmakadūtīsaṃghaṭṭajeneti /",
    "GSP30partrvpu:1785": "ekavīratāyam api svarūpānandaviśrāntiyogena /",
    "GSP30partrvpu:1786": "puṃso 'pi ānandendriyaniḥsaraṇadhāma trikoṇaṃ kandādhoviniviṣṭaṃ cittaniveśād ānandakṣobhaprasavaṃ karoti tadindriyamūlatatparyantasaṃghaṭṭaghanatāyām /",
    "GSP30partrvpu:1787": "atroktam",
    "GSP30partrvpu:1788": "Q: vahner viṣasya madhye tu... / iti /",
    "GSP30partrvpu:1790": "evam ānandayoga eva hṛdayapūjā, yathoktaṃ trikatantrasāre",
    "GSP30partrvpu:1791": "Q: ānandaprasaraḥ pūjā tāṃ trikoṇe prakalpayet /",
    "GSP30partrvpu:1792": "Q: puṣpadhūpādigandhais tu svahṛtsaṃtoṣakāriṇīm // iti /",
    "GSP30partrvpu:1794": "sarvaṃ hi mudrādvayānuviddham, jñānakriyāśaktisāratvat /",
    "GSP30partrvpu:1795": "kevalaṃ devatāsu jñānamudrā antar udriktā, kriyāmudrā bahiḥ, vīreṣu viparyayaḥ /",
    "GSP30partrvpu:1796": "anupraveśas tu samatayā viparyayāc ca /",
    "GSP30partrvpu:1797": "anenaivābhiprāyeṇa jñānaśaktyātmake liṅge kriyāśaktisamarpaṇam uktam /",
    "GSP30partrvpu:1798": "evam etat caturdaṣasu yutaṃ saṃśliṣṭaṃ pañcadaśātmakaṃ tithīśāntena visargeṇa ṣoḍaśenānvitam",
    "GSP30partrvpu:1799": "yad vā caturdaśasahitaṃ yutaṃ yugmaṃ ṣoḍaśa /",
    "GSP30partrvpu:1800": "tithīnāṃ pañcadaśānām īso visargaḥ tasyāntaḥ saptadaśy anuttarakalā,",
    "GSP30partrvpu:1801": "tadanvitaṃ hṛdayam /",
    "GSP30partrvpu:1802": "sarvāṇi ghaṭasukhādīni vastūni tām eva bījasattāṃ paramārtharūpeṇākrāmantīty uktaṃ vistarataḥ",
    "GSP30partrvpu:1803": "atas tad eva hṛdayam /",
    "GSP30partrvpu:1804": "evaṃ ṣoḍaśadhā hṛdayam etat /",
    "GSP30partrvpu:1805": "1) tatrānuttarānusāreṇa yad etad brahma sāmarasyaṃ vedyavedakayoḥ,",
    "GSP30partrvpu:1806": "catasṛṇāṃ daśānām udyogādīnāṃ samāhāro 'vibhāgabhūḥ prāthamikī, tayā yutam avibhāgi /",
    "GSP30partrvpu:1807": "ya ete tithīnām īśā ūkārāntāḥ tatprabhavatvād anyasyeti hy uktam /",
    "GSP30partrvpu:1808": "tesāṃ tithīśānām antā amṛtavarṇāḥ catvāraḥ /",
    "GSP30partrvpu:1809": "taiḥ samyag anvitam /",
    "GSP30partrvpu:1810": "tac ca tṛtīyaṃ narādyapekṣayā śivarūpaṃ param /",
    "GSP30partrvpu:1811_0": "vedakaś catasṛbhir daśābhir ullasan vedyam eva tābhir āpyāyakautukātmanā tā evāmṛtakalāḥ svātmani ekīkurvan vedyavedakakṣobhasamāpattyā",
    "GSP30partrvpu:1811_1": "aikātmya lakṣaṇaṃ prasaṃkhyānenābhyāsena vā gamyaṃ bhairavātmano viśvahṛdayam anuttaraṃ",
    "GSP30partrvpu:1812": "praviśet /",
    "GSP30partrvpu:1813": "yathoktam",
    "GSP30partrvpu:1814": "Q: sarvabhūtastham ātmānaṃ sarvabhūtāni cātmani / iti /",
    "GSP30partrvpu:1816": "2) icchollasattātmany ānandaśaktau yad etat saṃhṛtyanusṛtyā kriyāśaktim",
    "GSP30partrvpu:1817": "apekṣya tṛtīyaṃ rūpam icchātma tad eva prākkoṭāv iṣyamāṇadyakaluṣaṃ brahma",
    "GSP30partrvpu:1818": "/ catur ye daśa catvāriṃśad bhairavabhedāpekṣayā parabhairavaparaśaktitrayasahitāni tattvāni,",
    "GSP30partrvpu:1819": "Q: ṣaṭtriṃśac chodanīyani śodhako bhairavaḥ paraḥ /",
    "GSP30partrvpu:1820": "Q: paraṃ trikaṃ tu karaṇaṃ dīkṣeyaṃ pāramārthikī //",
    "GSP30partrvpu:1821": "ityādi /",
    "GSP30partrvpu:1822": "tair yutam /",
    "GSP30partrvpu:1823": "ānandaśaktir hi prāgapararūpā pūrṇā /",
    "GSP30partrvpu:1824": "katham /",
    "GSP30partrvpu:1825": "tithīśair bījaiḥ tadantaiś ca yonirūpadharādibhiḥ samanvitam iti kriyāviśeṣaṇam /",
    "GSP30partrvpu:1826": "tad eva hṛdayam /",
    "GSP30partrvpu:1827": "sarvatrātra sakṛdvibhātaṃ prasaṃkhyānagamyaṃ rūpaṃ mukhyataḥ tatrayogyānāṃ tu paraśaktipātapavitritānāṃ vṛthaindrajālikakalanālālasānāṃ vā yogābhyāsa iti mantavyam /",
    "GSP30partrvpu:1828": "3) icchābhiprāyeṇa tṛtīyam icchā /",
    "GSP30partrvpu:1829": "tac ca bṛṃhitam iṣyamāṇenābhinnena pūrṇaṃ brahma /",
    "GSP30partrvpu:1830": "caturdaśa catvāriṃśat /",
    "GSP30partrvpu:1831": "yutāni vibhāgabhāñji yato",
    "GSP30partrvpu:1832": "'nantaram /",
    "GSP30partrvpu:1833": "yutaśabdo vibhaktavācy api yutasiddhatvād ityādau /",
    "GSP30partrvpu:1834": "tithīśvarasyākulamayānuttarakalātmano 'ntaḥ ānandaḥ tasyānu paścāt /",
    "GSP30partrvpu:1835": "samyagitaṃ bhodamayam /",
    "GSP30partrvpu:1836": "4) īśānāpekṣayā tṛtīyam icchārūpaṃ prasaravaśād bṛhadbhūtam īśānatāpannam",
    "GSP30partrvpu:1837": "/ caturdaśānāṃ catvāriṃśata uktāyā yutaṃ parasparavyāmiśratā yatra /",
    "GSP30partrvpu:1838": "tithīśvarasyākulamayānuttarakalātmano 'ntaḥ saṃhṛtiḥ kulaśaktiprathamaspandaḥ /",
    "GSP30partrvpu:1839": "tenānvitam /",
    "GSP30partrvpu:1840": "5) unmeṣātmakajñānaśaktiyogena tṛtīyaṃ brahmeśānam eva yadā caturdaśānāṃ",
    "GSP30partrvpu:1841": "tasyā eva tattvacatvāriṃśato yutaṃ prathamavibhāgo yatra tathāvidhaṃ bhavati /",
    "GSP30partrvpu:1842": "tathā tithīśāntena kulaśaktiprathamaspandena samyak prarurukṣutayā anvitam /",
    "GSP30partrvpu:1843": "saṃśabdo 'tra bharaṇāpekṣaḥ /",
    "GSP30partrvpu:1844_0": "tajjñānaśaktikriyāśaktimadhyakoṭirūpaprāṅnirṇītaūkārakalālambitoḍhatāruḍhyā yad etat brahma yat kiṃcic carācaraṃ tad aśuddhaśuddhāśuddhasṛṣṭyapekṣayā",
    "GSP30partrvpu:1844_1": "tṛtīyaṃ śuddhasṛṣṭyātmakam ata eva tithīśvarair hṛdayabhūtatayā tadantaiś ca kādikṣāntaiḥ samanvitam /",
    "GSP30partrvpu:1845": "7) atha śūnyacatuṣkānusṛtyā caturṇāṃ dharādīnāṃ daśā vināśātmikā vidyate yatra tad vyoma /",
    "GSP30partrvpu:1846": "tena yutaṃ tṛtīyaṃ brahmecchākhyaṃ tithīśvarasyārkasya antena bāhyena tejasānvitam /",
    "GSP30partrvpu:1847": "8) vyākhyātakrameṇa tṛtīyaṃ brahmeśanam /",
    "GSP30partrvpu:1848": "etad api evam eva /",
    "GSP30partrvpu:1849": "9) tṛtīyaṃ brahmecchākhyam /",
    "GSP30partrvpu:1850": "caturṇāṃ nabhaḥprabhṛtīnām antadaśā yatra sā dharā /",
    "GSP30partrvpu:1851": "tayā yutaṃ samanvitaṃ tithīśāntasya vahnes tejaso yad anusaradrūpaṃ tena sahitaṃ vyomātma",
    "GSP30partrvpu:1852": "10) tathaiva tṛtīyaṃ brahma caturdaśayutaṃ tithīśāntasamanvitaṃ paripūrṇaśūnyarūpaplutyā bhairavātma /",
    "GSP30partrvpu:1853": "icchā khalu nijasvabhāvabhūteśanasahitā vedyabhūmer vyomasattāṃ yadākrāmati tadā kiṃcitprakāśabhuvi viśramya jhaṭity aparyantāṃ kāṣṭhapāṣāṇaprāyāṃ niścalāṃ",
    "GSP30partrvpu:1854": "vyomabhūmim anupraviśati yatrāpavedyasuṣuptamahāvyomānupraviṣṭān yoginaḥ praty ucyate",
    "GSP30partrvpu:1855": "Q: bherīkāṃsyaninādo 'pi vyutthānāya na kalpate /",
    "GSP30partrvpu:1856": "ityādi /",
    "GSP30partrvpu:1857": "11) adhunoktavyāpti yad etat paraspararūpasāṃkaryavaicitryaṃ śaktīnāṃ taduddeśena /",
    "GSP30partrvpu:1858_0": "evam icchā yadānuttarapadapraveśaśālinī bhavati, yathā śaktikṣobhasya rasanāder anantaraṃ, tatrocyate vilambitamadhyadrutānāṃ",
    "GSP30partrvpu:1858_1": "cidviśeṣaspandānāṃ sattvādiyogajuṣāṃ catuḥśabdopalakṣitā caturthī daśā yatrāsti sāmānyaspandarūpā tad akulaṃ /",
    "GSP30partrvpu:1859": "tenākulenānuttareṇa yutaṃ tṛtīyaṃ brahmecchātma īśanasahitaṃ tithīśasyākārasyāntenānandaśaktyātmanā",
    "GSP30partrvpu:1860": "12) tad api tathaiva punar api parāṃ sattām anupraviśati yadā tadā bhairavātma paripūrṇaṃ dīrghībhūtaṃ /",
    "GSP30partrvpu:1861": "no 'smākam iti pūrvavat /",
    "GSP30partrvpu:1862": "ata evaitad eva bījayugmam evaṃvidhabījavaicitryānupraveśād ācchādaprasavasamartham iti kāmavāktattvopayogenocyate",
    "GSP30partrvpu:1863": "Q: kāmena kāmayet kāmān kamaṃ kāmeṣu yojayet /",
    "GSP30partrvpu:1864": "[Vāmakeśvarīmata 4.46]",
    "GSP30partrvpu:1865": "ityādi",
    "GSP30partrvpu:1866": "Q: eokāragataṃ bījaṃ vāgvidhānāya kevalam /",
    "GSP30partrvpu:1867": "[Vāmakeśvarīmata 1.83]",
    "GSP30partrvpu:1868": "ityādi /",
    "GSP30partrvpu:1869": "13) pañcamaṣaṣṭha ... varṇadvayena ... /",
    "GSP30partrvpu:1870": "14) ... yad uktaṃ ``caturdaśayutaṃ tṛtīyaṃ brahma tithīśāntasamanvitaṃ''",
    "GSP30partrvpu:1871": "tad eva bhairavātmānuttarapadānupraviṣṭam /",
    "GSP30partrvpu:1872": "15) etad brahma catvāriṃśadyutam uktanītyā tithīśāntasamanvitaṃ bhairavātma vedanarūpatayā bindvātmakaṃ hṛdayam /",
    "GSP30partrvpu:1873": "16) sakalam idaṃ tattvajālaṃ bhairavātmatayocchalad ata eva bahir visṛjyamānaṃ bṛṃhitaṃ brahma visargātmakam /",
    "GSP30partrvpu:1874": "bahiḥsthitaṃ ca bhairavātmatayaikībhūtaṃ bhedātmakavyavacchedadāridryāpasaraṇena sarvasarvātmakapadaprāptyā bṛṃhitam iti visargapadam /",
    "GSP30partrvpu:1875": "nirṇītaṃ caitad avadhānena /",
    "GSP30partrvpu:1876": "evaṃ ṣoḍaśātmikā bījavyāptir uktā /",
    "GSP30partrvpu:1877": "yonivyāptis tu prativarṇaṃ prāg evoktā /",
    "GSP30partrvpu:1878": "vargīkaraṇābhiprāyeṇa tu nirūpaṇīyā /",
    "GSP30partrvpu:1879": "bālyayauvanasthāviradehāntaragrahaṇarūpadaśācatuṣṭayasamāhāramayaṃ pāñcabhautikam antas tithīśāntena praveśanirgamanātmanā prāṇāpānarūpeṇa yutam /",
    "GSP30partrvpu:1880": "tṛtīyaṃ ca puryaṣṭakātma /",
    "GSP30partrvpu:1881": "brahma bṛhattvāc ca śūnyam /",
    "GSP30partrvpu:1882": "atra ca yad dhṛdayaṃ śaktyātma /",
    "GSP30partrvpu:1883_0": "ta ete sarva eva śarīraprāṇapuryaṣṭakaśūnyaturyaśaktirūpā bodhātmakabījasātiśayaghanatākramaprāptakramikatathābhāvā bāhyātmabhūtātmātivāhikātmāntarātmaparamātmavyapadeśyāḥ",
    "GSP30partrvpu:1883_1": "pramātāraḥ /",
    "GSP30partrvpu:1884": "etad bhairavātma hṛdayam /",
    "GSP30partrvpu:1885": "praveśopāyo 'tra sarvāḥ pramātṛbhūmīr anavacchedenākramet /",
    "GSP30partrvpu:1886": "antarbahiṣkaraṇatrayodaśakaṃ prakṛtyā saha ca /",
    "GSP30partrvpu:1887": "caturdaśa catvāriṃśat tadyutaṃ dviguṇitam aśītiḥ /",
    "GSP30partrvpu:1888": "tithayaḥ pañcadaśa /",
    "GSP30partrvpu:1889": "īśā rudrā ekādaśa /",
    "GSP30partrvpu:1890": "antāḥ kālās trayaḥ /",
    "GSP30partrvpu:1891_0": "evaṃ dvādaśottaraśatamarmagatasthūlasūkṣmaparaśāktaspandarūpamantravīryavikāsasphurīkṛtavisargavisleṣaṇasaṃghaṭṭakṣobhātmikāṃ",
    "GSP30partrvpu:1891_1": "śarīrasattām eva bhairavarūpāṃ pariśīlayed yugapanniveśasaṃpradāyayuktyā /",
    "GSP30partrvpu:1892": "catasro madhurakaṣāyatiktāmladaśā yasya madyasurāsavādes tat /",
    "GSP30partrvpu:1893": "tithīśāntam ubhayavisargātmadravyam /",
    "GSP30partrvpu:1894": "samanvitaṃ tadindriyadvayāntarvarti /",
    "GSP30partrvpu:1895": "kusumaśabdavācyaṃ malaṃ tṛtīyam /",
    "GSP30partrvpu:1896": "brahma jagadindhanadāhaśeṣaṃ bhasma /",
    "GSP30partrvpu:1897": "bhairavātma bharitākāram āpyāyakam ambu /",
    "GSP30partrvpu:1898": "hṛdayaṃ ca sarvendriyāntarvarti rasāśyānobhayarūpam /",
    "GSP30partrvpu:1899": "tad etāni dravyāṇi yathālābhaṃ bhedamalavilāpakāni /",
    "GSP30partrvpu:1900": "tathāhi dṛśyate evāyaṃ kramo yad iyaṃ saṃkocātmikā śaṅkaiva samullasantī rūḍhā phalaparyantā saṃsārajīrṇataroḥ prathamāṅkurasūtiḥ /",
    "GSP30partrvpu:1901": "sā cāprabuddhān prati <śuddhāśuddhādīnāṃ> sthitir bhaved iti prabuddhaiḥ kalpitā bālān",
    "GSP30partrvpu:1902": "prati ca /",
    "GSP30partrvpu:1903": "kalpyamānāpi ca teṣāṃ rūḍhā vaicitryeṇaiva phalati /",
    "GSP30partrvpu:1904": "ata eva vaicitryakalpanād eva sā bahuvidhā dharmādiśabdanirdeśyā pratiśāstraṃ pratideśaṃ cānyānyarūpā,",
    "GSP30partrvpu:1905": "Q: glanir vilumpikā dehe. . . / iti /",
    "GSP30partrvpu:1907": "[Spandakārikā 3.8]",
    "GSP30partrvpu:1908": "seyaṃ yadā jhaṭiti vigalitā bhavati tadā nirastapāśavayantraṇākalaṅko bhairavahṛdayānupraviṣṭo bhavatīti sarvathaitadabhyāse yatitavyam /",
    "GSP30partrvpu:1909": "śrītilakaśāstre 'yaṃ bhāvaḥ /",
    "GSP30partrvpu:1910": "śrībhargaśikhāyām api uktam",
    "GSP30partrvpu:1911": "Q: vīravrataṃ cābhinanded yathāyogaṃ tathābhyaset /",
    "GSP30partrvpu:1912": "[Bhargaśikhā*]",
    "GSP30partrvpu:1913": "ityādi /",
    "GSP30partrvpu:1914": "śrīsarvācāre 'pi",
    "GSP30partrvpu:1915": "Q: ajñānāc chankate mūḍhas tataḥ sṛṣṭiś ca saṃhṛtiḥ /",
    "GSP30partrvpu:1916": "Q: mantrā varṇātmakāḥ sarve varṇāḥ sarve śivātmakāḥ //",
    "GSP30partrvpu:1917": "Q: peyāpeyaṃ smṛtā āpo bhakṣyābhakṣyaṃ tu pārthivam /",
    "GSP30partrvpu:1918": "Q: surūpaṃ ca virūpaṃ ca tat sarvaṃ teja ucyate //",
    "GSP30partrvpu:1919": "Q: spṛśyāspṛśyau smṛto vāyuś chidram ākāśa ucyate /",
    "GSP30partrvpu:1920": "Q: naivedyaṃ ca nivedī ca naivedyaṃ gṛhṇate ca ye //",
    "GSP30partrvpu:1921": "Q: sarvaṃ pañcātmakaṃ devi na tena rahitaṃ kvacit /",
    "GSP30partrvpu:1922": "Q: icchām utpādayed ātmā kathaṃ śaṅkā vidhīyate // [Sarvācāra*] iti /",
    "GSP30partrvpu:1924": "śrīvīrāvaliśāstre 'pi ayam evābhiprāyaḥ /",
    "GSP30partrvpu:1925": "uktaṃ ca kramastotre",
    "GSP30partrvpu:1926": "Q: sarvārthasaṃkarṣaṇasaṃyamasya yamasya yantur jagato yamāya /",
    "GSP30partrvpu:1927": "Q: vapur mahāgrāsavilāsarāgāt saṃkarṣayantīṃ praṇamāmi kālīṃ //",
    "GSP30partrvpu:1928": "[Kramastotra] iti /",
    "GSP30partrvpu:1930": "vyākhyātaṃ caitan mayā taṭṭīkāyām eva kramakelau vistarataḥ /",
    "GSP30partrvpu:1931": "ata eva ṣaḍardhaśāstreṣv eṣaiva kriyā prāyo niyantraṇārahitatvena pūjā /",
    "GSP30partrvpu:1932": "tatparipūraṇāyaiva sarvadravyālābhāt saṃvatsaramadhye catus trir dviḥ sakṛd vā pavitrakavidhir uktaḥ /",
    "GSP30partrvpu:1933": "Q: kriyāyāḥ pūraṇārthāya yāgājñāpūraṇāya ca /",
    "GSP30partrvpu:1934": "Q: catuḥ sakṛd vā yaḥ kuryān na pavitraṃ sa niṣphalaḥ // iti /",
    "GSP30partrvpu:1936": "vijñānakramo vistarata uktaḥ /",
    "GSP30partrvpu:1937": "jātīnāṃ ca brāhmaṇādīnāṃ nāsti sthitiḥ kalpitatvāt upadeśavyaṅgateti tu durbuddhīn paśūn pratyāyayed iti ca bhagavatā mukuṭasaṃhitāyāṃ vistarato nirṇītam /",
    "GSP30partrvpu:1938": "iha tu ayatnasiddham eva /",
    "GSP30partrvpu:1939": "guṇā icchādyā nirṇītāḥ caturdaśasvarebhyaḥ /",
    "GSP30partrvpu:1940": "okāraaṃkāramadhyagaḥ /",
    "GSP30partrvpu:1941": "tithīśānto visargaḥ /",
    "GSP30partrvpu:1942": "tṛtīyaṃ brahma ṣahamadhyagam",
    "GSP30partrvpu:1943": "/ etad bījaṃ vastuto viśvasya /",
    "GSP30partrvpu:1944_0": "tathāhi yat kiṃcit sat pārthivaprākṛtamāyīyarūpaṃ bhāsate tad icchāyāṃ jñāne vā kriyāyāṃ vā patitam api sarvātmakatvāt trikarūpaṃ",
    "GSP30partrvpu:1944_1": "paratra śivapade visṛjyate sarvaṃ ca śivapadād visṛjyate ity aviratam eṣa eva prabandho nirvikalpakaḥ /",
    "GSP30partrvpu:1945": "vikalpo",
    "GSP30partrvpu:1946_0": "'pi pramadārātiprabhṛtir evaṃkāry abhūt, ata evaṃkārī bhavati, evaṃkārī bhaviṣyatīti vartamānakālatrayānusaṃdhito 'bhedaparamārthatayaiva",
    "GSP30partrvpu:1946_1": "visarga iti pratyuta mokṣamayaśivabhūmir eva sadaiva daivadagdhānāṃ saṃsārabhayamarumahāṭavī saṃpannā /",
    "GSP30partrvpu:1947": "Q: jalāt sphūrjajjvālājaṭilavaḍavāvahninivahaḥ sudhādhāmnaḥ purṇād bhayasadanadambholidalanā",
    "GSP30partrvpu:1948": "Q: vikalpād aiśvaryaprasarasaraṇeḥ saṃsṛtidaraḥ kiyac citraṃ citraṃ",
    "GSP30partrvpu:1949": "hatavidhivighātāt prasarati //",
    "GSP30partrvpu:1950": "īśvarapratyabhijñāyām apy uktam",
    "GSP30partrvpu:1951": "Q: sarvo mamāyaṃ vibhava ity evaṃ parijānataḥ /",
    "GSP30partrvpu:1952": "Q: viśvātmano vikalpānāṃ prasare 'pi maheśatā // [ĪśvaraPratyabhijñāKārikā",
    "GSP30partrvpu:1953": "Āgamādhikāra 2.12] iti /",
    "GSP30partrvpu:1955_0": "yathā cākṛtimadhya eva caturbhujatrinayanapūrṇakṛśādyā ākṛtayo dravyamadhye ca surāsavādyā balād eva tāṃ sattāṃ samadhiśāyayantīva",
    "GSP30partrvpu:1955_1": "lipyakṣarāṇīva satyavarṇabhūmim ity utkarṣabhāgitvam eṣām, evaṃ sarvavarṇamadhye 'pi ayaṃ varṇaḥ /",
    "GSP30partrvpu:1956": "tathāhi sakāras tāvat paramānandāmṛtasvabhāva ullasan eva samastaṃ varṇajālam ākṣipya ullasati",
    "GSP30partrvpu:1957": "yad yat satyasukhasaṃpatsattādīnāṃ pāramārthikaṃ vapuḥ sītkārasamullāsaśephakampavarāṅgasaṃkocavikāsopalakṣyam",
    "GSP30partrvpu:1958": "tad eva hi satyādīnām amāyīyaṃ vastuto rūpam /",
    "GSP30partrvpu:1959": "tathāhi parahṛdayagrahaṇeṅgitanipuṇā gaganagavayagavādyanantapadaprāṅmadhyāntabhāvino 'pi gakārādimātrād evābhīṣṭaṃ cinvate, tāvati satyapade 'nupraveśāt /",
    "GSP30partrvpu:1960": "evam ekaikasyaiva varṇasya vāstavaṃ vācakatvam /",
    "GSP30partrvpu:1961": "yathoktam",
    "GSP30partrvpu:1962": "Q: śabdārthapratyayānām itaretarādhyāsāt saṃkaraḥ tatpravibhāgasaṃyamāt sarvabhūtarutajñānam",
    "GSP30partrvpu:1963": "[Yogasūtra 3.17] iti /",
    "GSP30partrvpu:1965": "ata eva prāyaśo 'mī akāracakārādyā ekavarṇātmāno nipātavibhaktyādayo",
    "GSP30partrvpu:1966": "māyāpade 'pi pāramārthikam iva pramātṛpadalīnam idantāparāṅmukham asattvabhūtaṃ tattanniṣidhyamānasamuccīyamānābhinnarūpaniṣedhasamuccayādikam artham abhidadhati /",
    "GSP30partrvpu:1967": "eṣa eva bhāvas tatrabhavato bhartṛhareḥ, yad āha",
    "GSP30partrvpu:1968": "Q: padam ādyaṃ pṛthak sarvaṃ padaṃ sākāṅkṣam ity api /",
    "GSP30partrvpu:1969": "[Vākyapadīyā 2.2]",
    "GSP30partrvpu:1970": "iti vākyavicāre /",
    "GSP30partrvpu:1971": "tathā ca vedavyākaraṇe pārameśvareṣu śāstreṣu mantradīkṣādiśabdeṣv akṣaravarṇasāmyān nirvacanam upapannam /",
    "GSP30partrvpu:1972": "tat tu na rūḍhaṃ niyativaśād iti na lokaparyantam /",
    "GSP30partrvpu:1973": "tad evaṃ sakāra īdṛśaḥ /",
    "GSP30partrvpu:1974": "aukāravisargāv api vyākhyātau /",
    "GSP30partrvpu:1975": "tad uktaṃ śrīpūrvaśāstre",
    "GSP30partrvpu:1976": "Q: sārṇena tritayaṃ vyāptaṃ triśūlena caturthakam /",
    "GSP30partrvpu:1977": "Q: sarvātītaṃ visargeṇa parā vyāptir udāhṛtā // [Mālinīvijayottara 4.25]",
    "GSP30partrvpu:1979": "tathā",
    "GSP30partrvpu:1980": "Q: siṣyeṇāpi tadā grāhyā yadā saṃtoṣito guruḥ /",
    "GSP30partrvpu:1981": "Q: śarīradravyavijñānaśuddhikarmaguṇādibhiḥ //",
    "GSP30partrvpu:1982": "Q: bodhitā tu yadā tena guruṇā hṛṣṭacetasā /",
    "GSP30partrvpu:1983": "Q: tadā siddhipradā jñeyā nānyathā viravandite // [Mālinīvijayottara iti /",
    "GSP30partrvpu:1985": "anyatrāpi",
    "GSP30partrvpu:1986": "Q: ekaṃ sṛṣṭimayaṃ bījam ... /",
    "GSP30partrvpu:1987": "[/Cf Timirodghāṭana] iti /",
    "GSP30partrvpu:1989": "ata evālekhyaṃ pustake iti niyamaḥ /",
    "GSP30partrvpu:1990": "śrīpūrvaśāstre 'pi",
    "GSP30partrvpu:1991": "Q: vāmajaṅghānvito jīvaḥ pāramparyakramāgataḥ /",
    "GSP30partrvpu:1992": "[Mālinīvijayottara 3.54] iti /",
    "GSP30partrvpu:1994": "ihāpi vakṣyate",
    "GSP30partrvpu:1995": "Q: yathā nyagrodhabījasthaḥ... /",
    "GSP30partrvpu:1996": "[/Cf Kiraṇa 4.22; /cit Vasugupta ad Spandakārikā 1.2:17] iti /",
    "GSP30partrvpu:1998": "tad etad bhairavātmano hṛdayaṃ mālinyapekṣayā nakārāt vastutas tv akārād yoginyāś ca visargaśakter jātaḥ /",
    "GSP30partrvpu:1999": "prādurbhūtapramātṛbhāvo rudro rodhako drāvakaś ca pāśānāṃ, sa eva nā puruṣaḥ, etat sphuṭaṃ labhate, na tv arudro",
    "GSP30partrvpu:2000": "nāpi ayoginīgarbhasaṃbhavaḥ /",
    "GSP30partrvpu:2001": "sadyoyogo bhairavaikātmyam /",
    "GSP30partrvpu:2002": "sa eva mokṣo nirṇītaḥ /",
    "GSP30partrvpu:2003": "taṃ dadātīti yo labhate sa evaṃvidho nānyaḥ /",
    "GSP30partrvpu:2004": "yaś caivaṃvidhaḥ sa sphuṭaṃ labhate /",
    "GSP30partrvpu:2005": "evaṃ hṛdayam eva labhate sadyoyogavimokṣadam eveti sarvato niyamaḥ /",
    "GSP30partrvpu:2006": "mantrā varṇabhaṭṭārakā laukikapārameśvarādirūpā mananatrāṇarūpā avikalpasaṃvinmayāḥ /",
    "GSP30partrvpu:2007": "mudrāś ca sakalakaracaraṇādikaraṇavyāpāramayāḥ kriyāśaktirūpāḥ /",
    "GSP30partrvpu:2008": "tatkṛto gaṇaḥ samūhātmā paraśaktyekarūpaḥ /",
    "GSP30partrvpu:2009": "svasyātmanaḥ prāṇapuryaṣṭakaśūnyāder dehasya ya āveśo jhaṭiti parasvarūpānupraveśena pāratantryātmakajaḍatātirodhānena svatantrakartṛtānuviddhapramātṛtodayaḥ /",
    "GSP30partrvpu:2010": "tathā svaṃ svabhāvaṃ padārthasya dadātīti svadā /",
    "GSP30partrvpu:2011": "īhā icchādyā kriyāntā /",
    "GSP30partrvpu:2012": "tayā āveśaḥ /",
    "GSP30partrvpu:2013": "tad eva lakṣaṇaṃ yatra /",
    "GSP30partrvpu:2014": "tathā kṛtvā ya udeti so 'sya",
    "GSP30partrvpu:2015": "bījasyoccāre ūrdhvacaraṇe sthitau satyām /",
    "GSP30partrvpu:2016": "asya akārasya /",
    "GSP30partrvpu:2017": "yathaitat tathā nirṇītaṃ bahuśaḥ /",
    "GSP30partrvpu:2018": "sadya ity anena sat ity apy anupraveśaḥ sūcyate /",
    "GSP30partrvpu:2019": "tanmukhatāṃ tatpararūpaprādhānyam eti, na tu paśūnām iva tadrūpaṃ pratyuta tirodhatte",
    "GSP30partrvpu:2020": "ata eva muhūrtaṃ, akālakalitatve 'pi parakalanāpekṣayā unmeṣamātram, yaḥ smaraty anusaṃdhatte sa eva vyākhyātaṃ mantramudrāgaṇaṃ saṃbadhnāti svātmany ekīkaroty advayataḥ /",
    "GSP30partrvpu:2021": "katham /",
    "GSP30partrvpu:2022": "cumbakena viśvasparśakena śāktena rūpeṇābhitaḥ sarvato mudritaṃ mudraṇaṃ kṛtvā /",
    "GSP30partrvpu:2023": "tur avadhāraṇe /",
    "GSP30partrvpu:2024": "ya eva śāktaspandamudrita evaṃvidhatattvamayaśivarūpānusaṃdhāyakaḥ sa evaivaṃ karoti na tu naraikarūpaḥ pāṣānādiḥ /",
    "GSP30partrvpu:2025": "yad atītaṃ yac cānāgataṃ yad anartharūpaṃ prāg anyābhāvād itarad api sa eva kathayati kathāparyantatāṃ nayati saṃkalpanāt /",
    "GSP30partrvpu:2026": "katham /",
    "GSP30partrvpu:2027": "Q: pṛṣṭaḥ praśno jñīpsā pṛṣṭaṃ tad yasyāsti sa tathā /",
    "GSP30partrvpu:2028": "Q: yad eva kila jñīpsati tat tad evāntargataṃ bahiṣkurute //",
    "GSP30partrvpu:2029": "yathoktam",
    "GSP30partrvpu:2030": "Q: yathecchābhyarthito dhātā jagrato 'rthān hṛdi sthitān /",
    "GSP30partrvpu:2031": "Q: somasūryodayaṃ kṛtvā saṃpādayati dehinaḥ // [Spandakārikā 3.1]",
    "GSP30partrvpu:2032": "ityādi /",
    "GSP30partrvpu:2033": "eko hy asau smaraṇotprekṣaṇādāv api tāvān eva vartamāno na sto bhūtabhaviṣyatī /",
    "GSP30partrvpu:2034": "yathoktaṃ",
    "GSP30partrvpu:2035": "Q: kālobhayāparicchinnam ... ityādi /",
    "GSP30partrvpu:2036": "[Śrīvādyatantra? /cit",
    "GSP30partrvpu:2037": "Mālinīvijayavārttika 1.156 attrib. to Ḍāmaratantra]",
    "GSP30partrvpu:2038": "prāgbhāvata evānadhikarūpasya punar idaṃ jānāti karoti ityādisaṃkocāsahiṣṇoḥ sakṛdvibhātatvam",
    "GSP30partrvpu:2039": "ata evoktaṃ bhūtādyapekṣayā vartamānakālasya tadabhāve vastuto 'prasakter akālakalitam eva vastutattvam iti hy uktam asakṛt /",
    "GSP30partrvpu:2040": "sa eva tu kālaśaktim avabhāsayati citrām",
    "GSP30partrvpu:2041": "Q: kiṃ ca jāgrati kasmiṃścid ghaṭikābhimatāpi yā /",
    "GSP30partrvpu:2042": "Q: tasyām eva pramātāraḥ svapnagāś citratājuṣaḥ /",
    "GSP30partrvpu:2043": "Q: dinapraharavarṣādivaicitryam api cinvate //",
    "GSP30partrvpu:2044": "iti nītyā /",
    "GSP30partrvpu:2045": "prakṛṣṭo haraḥ saṃhāro 'kulākhyas tato 'nantaram abhipretaṃ pretaśabdavācyasadāśivatattvaniviṣṭajñānaśaktyābhimukhyena",
    "GSP30partrvpu:2046": "icchāyā rūpaṃ rūpāṇāṃ kalānāṃ sākṣasya sendriyasya rūpasyādanaṃ bhakṣaṇam atanaṃ ca sātatyagamanaṃ kṛtvā rodhanadrāvaṇarūpaśaktibhir ākṛṣṭaṃ paśyaty asaṃdigdhaṃ kṛtvā /",
    "GSP30partrvpu:2047": "etad uktaṃ bhavati yad idaṃ darśanaṃ nāma tat sarvataraṅgapratyastamayākhyākulasattādhirūḍhasyānantamahimasvātantryayogād icchāśaktimataḥ /",
    "GSP30partrvpu:2048": "saivecchā svāntargateṣyamāṇavastuna īṣadasphuṭabhedāvabhāsanarūpajñānaśaktyātmakatām eti /",
    "GSP30partrvpu:2049": "tajjñānaśaktir viśeṣaspandanarūpasamastendriyāṇāṃ bahīrodhanam /",
    "GSP30partrvpu:2050": "etad eva sātatyagamanam",
    "GSP30partrvpu:2051": "/ yac ca drāvaṇaṃ tad eva bhakṣaṇam /",
    "GSP30partrvpu:2052": "ete eva vamanabhakṣaṇe darśanasya sarvaprathaikamayatvāt prathāyāś ca tathāvidhavaicitryayogāt",
    "GSP30partrvpu:2053": "aniścitobhayālambanatvam api sthāṇupuruṣādāv apy asaṃdigdham eva /",
    "GSP30partrvpu:2054": "evaṃ duṣkṛtamayī parameśaśaktiḥ /",
    "GSP30partrvpu:2055": "evaṃ tv asau parāpararūpasmṛtiśaktimān bhairava ity āha",
    "GSP30partrvpu:2056": "``praharadvayetyādi'' /",
    "GSP30partrvpu:2057": "evaṃ tu smaran jāyate vyoma vidyate yatra puryaṣṭake śūnye ca tatpramātṛrūpatām ādadhānaḥ",
    "GSP30partrvpu:2058": "praharopalakṣitaṃ darśanākhyaṃ rūpaṃ yadā punaḥ punaḥ parāmṛśati smaraty api ca prāgvat ``sākṣāt paśyaty asaṃdigdham ākṛṣṭaṃ rudraśaktibhiḥ'' iti saṃbandhaḥ /",
    "GSP30partrvpu:2059": "tāvad dhi tad api darśanam eva ity uktam /",
    "GSP30partrvpu:2060": "evaṃ tu aparātmakavikalpaśaktiyukta ity ucyate /",
    "GSP30partrvpu:2061": "trayeṇeti paśyan smaraṃś ca vyomastho yadā punar api paśyati tad anena praharopalakṣitadarśanatrayeṇa mātaro 'ntaḥpramāṭrmayāḥ parameśaśaktayaḥ tāś ca pramātṛtvād eva siddhāḥ",
    "GSP30partrvpu:2062": "pramātrantaraviṣayasiddhyanapekṣāḥ, tadrūpaikātmyalakṣaṇena",
    "GSP30partrvpu:2063": "yogenaiśvaryam, tathā gṛhītasvātantryāṃśāḥ, mahad bāhyendriyavṛttyapekṣayā sarvatrāpratihataprasaratvaṃ balaṃ yāsāṃ tā antaḥkaraṇadīdhitayaḥ tā api siddhā eva /",
    "GSP30partrvpu:2064": "viśvatra pāśavasāsanayantraṇānirapekṣatayaiva sarabhasapravṛttirūpatvād vīrā buddhikriyendriyākhyās te 'pi siddhā eva /",
    "GSP30partrvpu:2065": "teṣām api cesvarāḥ kādivarṇātmānaḥ te 'pi siddhāḥ /",
    "GSP30partrvpu:2066": "tatkādivarṇoddhāroditaś ca brāhmyādidevatātmā tattaddveṣarāgādicittavṛttirasamayaḥ śaktisamūhaḥ",
    "GSP30partrvpu:2067": "'pi siddha eva, ata eva balavān /",
    "GSP30partrvpu:2068": "ete sarve saṃbhūya parājñayā parasya māṃ mānamayīm ``asau paraḥ'' iti vikalpātmikāṃ siddhim",
    "GSP30partrvpu:2069": "yad vā samīhitaṃ phalam eva ``ahaṃ'' dadati prayacchanti /",
    "GSP30partrvpu:2070": "ajñātārthakriye jñātārthakriye ca eṣa krameṇa vikalpāvikalpayogaḥ /",
    "GSP30partrvpu:2071": "kiṃ bahunā /",
    "GSP30partrvpu:2072": "ye mantriṇo 'parakulāntamantrasiddhā api sādhayanti /",
    "GSP30partrvpu:2073": "api ca te 'py anena hṛdayena setsyanti jīvanmuktāḥ /",
    "GSP30partrvpu:2074": "etena vinā pāramārthikī siddhir na bhavatīti bhāvaḥ /",
    "GSP30partrvpu:2075": "``yat kiṃcid bhairavetyādi'' /",
    "GSP30partrvpu:2076": "tathā ye siddhāḥ sādhayanti ca ye ca setsyanti aṇimādiyogāt te 'py anenaiva /",
    "GSP30partrvpu:2077": "na hi etaddhṛdayānupraveśaṃ vinā vyāvahāriky api siddhiḥ, yato bhairave viśvātmani tantre kriyākalāpe yat kiṃcit siddhijātaṃ tad ata eva /",
    "GSP30partrvpu:2078_0": "evam eṣa parameśvara eva hṛdayātmā evaṃrūpatayā śaktitritayabṛṃhitasatatodayamānasaṃhriyamāṇānantasaṃvidaikyaśālī parikalpitaḥ",
    "GSP30partrvpu:2078_1": "san adṛṣṭam asaṃdarśanam evākhyātirūpaṃ maṇḍaṃ māyāmalam,",
    "GSP30partrvpu:2079": "maṇḍaṃ ca bhāvānāṃ bhedākhyaṃ sāraṃ lumpati /",
    "GSP30partrvpu:2080": "evam adṛṣṭam etad dhṛdayam aṇḍalopi /",
    "GSP30partrvpu:2081": "catvāry aṇḍāny eva /",
    "GSP30partrvpu:2082": "lopaḥ saṃkocaḥ /",
    "GSP30partrvpu:2083": "tad yogi /",
    "GSP30partrvpu:2084": "evam eṣa vidyāmāyobhayātmā parameśvara eka eva cidghanaḥ, yathoktam",
    "GSP30partrvpu:2085": "Q: darśanaṃ tu parā devī smaraṇaṃ ca parāparā /",
    "GSP30partrvpu:2086": "Q: vikalpas tv aparā devī trikaśaktimayaḥ prabhuḥ //",
    "GSP30partrvpu:2087": "Q: māyāvidye ubhe tasya māyā tu caturaṇḍikā /",
    "GSP30partrvpu:2088": "Q: vidyā svarūpasaṃvittir anugrahamayī śivā // iti /",
    "GSP30partrvpu:2090_0": "yadi tu yogaprādhānyaṃ tadā śrīpūrvādiśāstranirūpitaṃ pūrvam eva vratādi kṛtvā, ``asyoccāre kṛte'' ityādi spaṣṭam eva vyakhyeyam,",
    "GSP30partrvpu:2090_1": "yato dṛṣṭakāryeṣu niyatiparatantrī kriyākalāpaṃ niyatam evāpekṣate /",
    "GSP30partrvpu:2091": "yoginām api hi nāḍīcakrakaraṇabhāvanāsaṃvedanayuktyā niyama eva /",
    "GSP30partrvpu:2092": "asyedānīṃ trikārthasya yad uktaṃ",
    "GSP30partrvpu:2093": "Q: kulāt parataraṃ trikam iti sarvottaram anuttaratvaṃ tan nirūpayati /",
    "GSP30partrvpu:2094": "ParTri 18cd18ef:",
    "GSP30partrvpu:2095": "adṛṣṭamaṇdalo 'py evaṃ yaḥ kaścid vetti tattvataḥ /",
    "GSP30partrvpu:2096": "sa siddhibhāg bhaven nityaṃ sa yogī sa ca dīkṣitaḥ // ParTri_18 //",
    "GSP30partrvpu:2097": "maṇḍalaṃ devatācakram apaśyann apy aprāptamelako 'pi",
    "GSP30partrvpu:2098": "caryāniśāṭanahaṭhādinā, maṇḍalāni śarīranāḍīcakrānucakrarūpāṇi yogābhyāsenāsākṣātkurvann api, trisūlābjādimaṇḍalam adṛṣṭvāpi /",
    "GSP30partrvpu:2099": "nātra maṇḍalādidīkṣopayogaḥ /",
    "GSP30partrvpu:2100": "evam eva kaścit paraśaktipātānugṛhīto vetti yaḥ",
    "GSP30partrvpu:2101": "``etajjñānam eva hi dīkṣā kānyātra dīkṣā'', ata eva evaṃ jānan vibhunā bhairavabhaṭṭārakeṇa dīkṣitaḥ /",
    "GSP30partrvpu:2102": "ata eva svayaṃgṛhītamantraś cety etad etaddhṛdayātiriktamantraviṣayam /",
    "GSP30partrvpu:2103": "na hi ayaṃ mantro hṛdayamayatvāt,",
    "GSP30partrvpu:2104": "mantramaheśatanmaheśarūpottīrṇatvād asya /",
    "GSP30partrvpu:2105": "pustakeṣv alekhyam evedaṃ hṛdayam iti paraśaktipātānugrahād eva etallābhas tattvata iti nirṇītam",
    "GSP30partrvpu:2106": "tathā yaḥ kaścid iti jātivratacaryādinairapekṣyam /",
    "GSP30partrvpu:2107": "atra vedanam eva hi pradhānam /",
    "GSP30partrvpu:2108": "sa siddhibhāg yogī",
    "GSP30partrvpu:2109": "Q: yogam ekatvam icchanti [MVUT 4.00]",
    "GSP30partrvpu:2110": "iti yataḥ /",
    "GSP30partrvpu:2111": "jñānadānamāyākṣapaṇalakṣaṇā ca tasyaiva dīkṣā /",
    "GSP30partrvpu:2112": "cakāro",
    "GSP30partrvpu:2113": "'vadhāraṇe tac ca sarvato mantavyam /",
    "GSP30partrvpu:2114": "sa eva siddhibhāg yogī dīkṣitaḥ /",
    "GSP30partrvpu:2115": "siddhibhāg eva yogy eva dīkṣita eva saḥ /",
    "GSP30partrvpu:2116": "tad āha nityam iti /",
    "GSP30partrvpu:2117": "ParTri 19ab:",
    "GSP30partrvpu:2118": "anena jñātamātreṇa jñāyate sarvaśaktibhiḥ /",
    "GSP30partrvpu:2119": "sarvābhir devatābhiḥ sarvaśaktibhiś ca sarvajñair asau jñāyata etaj jānann eva /",
    "GSP30partrvpu:2120": "tair api yat kiṃcit jñāyate tad anena jñatamātreṇa jñāyata iti prāgvat /",
    "GSP30partrvpu:2121": "sarvābhiḥ śaktibhir iti karaṇe tṛtīyā /",
    "GSP30partrvpu:2122": "tathā",
    "GSP30partrvpu:2123": "ParTri 19cd:",
    "GSP30partrvpu:2124": "śākinīkulasāmānyo bhaved yogaṃ vināpi hi // ParTri_19 //",
    "GSP30partrvpu:2125": "anena jñātamātreṇa yogam ābhyāsikaṃ māyīyadehapātāvāptatadaikyarūpaṃ ca vināpi śākinīkulasya viśeṣaspandātmanaḥ sāmānyaspandarūpo 'kularūpaḥ",
    "GSP30partrvpu:2126": "śakticakreśvaro bhaved iti /",
    "GSP30partrvpu:2127": "kiṃ ca",
    "GSP30partrvpu:2128": "ParTri 20:",
    "GSP30partrvpu:2129": "avidhijño vidhānajño jāyate yajanaṃ prati // ParTri_20 //",
    "GSP30partrvpu:2130": "vidhiḥ kriyā jñā jñānam /",
    "GSP30partrvpu:2131": "tad yasya dvayaṃ nāsti sa paśuḥ, yathoktaṃ kiraṇāyām",
    "GSP30partrvpu:2132": "Q: paśur nityo hy amūrto 'jño niṣkriyo nirguṇo 'prabhuḥ /",
    "GSP30partrvpu:2133": "Q: vyāpī māyodarāntaḥstho bhogopāyavicintakaḥ // [Kiraṇa 1.15] iti /",
    "GSP30partrvpu:2135": "sa paśur apy anena jñātamātreṇa vidhānaṃ jñā ca yasya sa kartā jñātā ca viṣayasaṃgatikaraṇaṃ prati jāyate /",
    "GSP30partrvpu:2136": "yajanaṃ cāsyāpūrṇam api pūrṇaṃ bhavatīti sarvamayatvād dhṛdayasya /",
    "GSP30partrvpu:2137": "tathāhi",
    "GSP30partrvpu:2138": "ParTri 21:",
    "GSP30partrvpu:2139": "kālāgnim āditaḥ kṛtvā māyāntam brahmadehagam /",
    "GSP30partrvpu:2140": "śivo viśvādyanantāntaḥ paraṃ śaktitrayaṃ matam // ParTri_21 //",
    "GSP30partrvpu:2141": "kālāgner dharātattvādibhuvanān māyātattvaṃ yāvad brahmaṇaḥ sakārasya dehe",
    "GSP30partrvpu:2142": "/ viśvabhuvanād vidyātattvāder ārabhya yāvat śivo 'nāśritaśaktirūpo",
    "GSP30partrvpu:2143": "'nantasyaukārasyāntaḥ /",
    "GSP30partrvpu:2144": "paraṃ visargātmakaṃ śaktitrayaṃ tac ca param /",
    "GSP30partrvpu:2145": "uktaṃ ca ``sārṇena'' ityādi //",
    "GSP30partrvpu:2146": "ParTri 22:",
    "GSP30partrvpu:2147": "tadantar varti yat kiṃcic chuddhamārge vyavasthitam /",
    "GSP30partrvpu:2148": "aṇur viśuddham acirād aiśvaraṃ jñānam aśnute // ParTri_22 //",
    "GSP30partrvpu:2149": "yat kiṃcid vastu vyavasthitaṃ vicitrāvasthaṃ tad dhṛdayabījāntarvarti śuddhaṃ bhavet /",
    "GSP30partrvpu:2150": "tad eva caiśvaraṃ jñānam aṇur aṇyate prāṇiti aṇati nadati parimitoccārāt mūrdhanyo bhagavatprabhāvād acirād eva prāpnoti /",
    "GSP30partrvpu:2151": "katham /",
    "GSP30partrvpu:2152": "ParTri 23:",
    "GSP30partrvpu:2153": "taccodakaḥ śivo jñeyaḥ sarvajñaḥ parameśvaraḥ /",
    "GSP30partrvpu:2154": "sarvago nirmalaḥ svacchas tṛptaḥ svāyatanaḥ śuciḥ // ParTri_23 //",
    "GSP30partrvpu:2155": "yas taccodako guruḥ sa śiva eva jñeyaḥ /",
    "GSP30partrvpu:2156": "śiva eva taccodakaḥ /",
    "GSP30partrvpu:2157": "sa cājñeyo jñātaiva /",
    "GSP30partrvpu:2158": "svāyatanaḥ svān ayān vijñānarūpān bhāvāṃs tanotīti /",
    "GSP30partrvpu:2159": "sarvaṃ caitad vistarato nirṇītam eva //",
    "GSP30partrvpu:2160": "evaṃ vistaraśo 'bhidhāya tātparyeṇa nigamayati /",
    "GSP30partrvpu:2161": "ParTri 2425:",
    "GSP30partrvpu:2162": "yathā nyagrodhabījasthaḥ śaktirūpo mahādrumaḥ /",
    "GSP30partrvpu:2163": "tathā hṛdayabījasthaṃ jagad etac carācaram // ParTri_24 //",
    "GSP30partrvpu:2164": "evaṃ yo vetti tattvena tasya nirvāṇagāminī /",
    "GSP30partrvpu:2165": "dīkṣā bhavaty asaṃdigdhā tilājyāhutivarjitā // ParTri_25 //",
    "GSP30partrvpu:2166": "ihāsat tāvan na kiṃcid ity uktam /",
    "GSP30partrvpu:2167": "viśvaṃ ca viśvātmakam iti /",
    "GSP30partrvpu:2168": "tataś ca yathā vaṭabīje tatsamucitenaiva vapuṣāṅkuraviṭapapatraphalādi tiṣṭhatīty evaṃ viśvam idaṃ hṛdayāntaḥ /",
    "GSP30partrvpu:2169": "evaṃparijñānam evāsaṃdigdhā nirvāṇadīkṣā,",
    "GSP30partrvpu:2170": "yathoktam",
    "GSP30partrvpu:2171": "Q: iyam evāmṛtaprāptir ayam evātmano grahaḥ /",
    "GSP30partrvpu:2172": "Q: iyaṃ nirvāṇadīkṣā ca śivasadbhāvadāyinī /",
    "GSP30partrvpu:2173": "[Spandakārikā 2.7] iti /",
    "GSP30partrvpu:2175": "anyā api dīkṣā bhogān vitareyur api, etatparijñānam eva tu tattvato dīkṣeti tata evātra sarvottaratvam, kulaśāstrebhyo 'pi ādhikyāt /",
    "GSP30partrvpu:2176": "yathā hi tulāṅkeṣūrdhvam ūrdhvaṃ parimite 'pi unnatyavanatiyoge 'nantam antaraṃ parimāṇasya bhavati, evam ūrdhvordhvatattveṣu deśakālabhogasaṃvedanānām",
    "GSP30partrvpu:2177": "anantam evāntaram ity evam evādhikībhavet, ṣaṭtriṃśato 'pi adhikaṃ bhaved iti /",
    "GSP30partrvpu:2178_0": "yataś ca saṃvedanam eva dīkṣā tad evoktam etatsaṃvidanupraviṣṭau vīro vā yoginī vā nijaparasattāsatatoditāmāyīyabāhyāntaḥkaraṇaraśmidevatādvādaśakacakreśvaraparabhairavabhaṭṭārakātmakanirṇītatattvāharūpānugṛhītau",
    "GSP30partrvpu:2178_1": "na kṛtadīkṣāv iti /",
    "GSP30partrvpu:2179": "evam anuttarapadam uttararūpāparityāgenaiva yathā bhavati tathā vyāsasamāsābhyāṃ bhūyasā nirṇītam",
    "GSP30partrvpu:2180": "adhunā tv idaṃ vaktavyam /",
    "GSP30partrvpu:2181": "ucyate tāvac chāstreṣu",
    "GSP30partrvpu:2182": "Q: manuṣyadeham āsthāya cchannās te parameśvarāḥ /",
    "GSP30partrvpu:2183": "Q: nirvīryam api ye hārdaṃ trikārthaṃ samupāsate // iti /",
    "GSP30partrvpu:2185": "tat katham asyopāsā /",
    "GSP30partrvpu:2186": "tathāpi cānuttarasattayātrāpi bhāvyam anuttaratvād eva /",
    "GSP30partrvpu:2187": "sā ca katham ity ākāñkṣāṃ nirṇinīṣur granthāntaram avatārayati /",
    "GSP30partrvpu:2188": "ParTri 2632:",
    "GSP30partrvpu:2189": "mūrdhni vaktre ca hṛdaye guhye mūrtau tathaiva ca /",
    "GSP30partrvpu:2190": "nyāsaṃ krtvā śikhāṃ baddhvā saptaviṃśatimantritām // ParTri_26 //",
    "GSP30partrvpu:2191": "ekaikaṃ tu diśāṃ bandhaṃ daśānām api yojayet /",
    "GSP30partrvpu:2192": "tālatrayam purā dattvā saśabdaṃ vighnaśāntaye // ParTri_27 //",
    "GSP30partrvpu:2193": "śikhāsaṃkhyābhijaptena toyenābhyukṣayet tataḥ /",
    "GSP30partrvpu:2194": "puṣpādikaṃ kramāt sarvaṃ liṅge vā sthaṇḍile 'thavā // ParTri_28 //",
    "GSP30partrvpu:2195": "caturdaśābhijaptena puṣpeṇāsanakalpanā /",
    "GSP30partrvpu:2196": "tatra sṛṣṭiṃ yajed vīraḥ punar evāsanaṃ tataḥ // ParTri_29 //",
    "GSP30partrvpu:2197": "sṛṣṭiṃ tu sampuṭīkṛtya paścād yajanam ārabhet /",
    "GSP30partrvpu:2198": "sarvatattvasusampūrṇām sarvābharaṇabhūṣitām // ParTri_30 //",
    "GSP30partrvpu:2199": "yajed devīṃ maheśānīṃ saptaviṃśatimantritām /",
    "GSP30partrvpu:2200": "tataḥ sugandhipuṣpais tu yathāśaktyā samarcayet // ParTri_31 //",
    "GSP30partrvpu:2201": "pūjayet parayā bhaktyā ātmanaṃ ca nivedayet /",
    "GSP30partrvpu:2202": "evaṃ yajanam ākhyātam agnikārye 'py ayaṃ vidhiḥ // ParTri_32 //",
    "GSP30partrvpu:2203": "mūrdhādīni bāhye tathocitarūpāṇi /",
    "GSP30partrvpu:2204": "vastutaḥ paraṃ brahmarūpābhihitapañcātmakavyomādidharaṇyāntasatattveśānādisāracidunmeṣecchājñānakriyārūpāṇy",
    "GSP30partrvpu:2205": "eva, mantraliṅgāt, yathā mantrāḥ 1) īśānamūrdhne, 2) tatpuruṣavaktrāya, 3)",
    "GSP30partrvpu:2206": "aghorahṛdayāya, 4) vāmadevaguhyāya, 5) sadyojātamūrtaye iti /",
    "GSP30partrvpu:2207": "tatraitatpañcakāvibhāgātmakam upakramopasaṃhārayoḥ rūpam iti dve, madhye ca prollasati vibhāgatve pañcānām ekaikaśaḥ pañcātmakatā iti pañcaviṃśatiḥ",
    "GSP30partrvpu:2208": "/ atraiva mālinyādimantrāṇām anupraveśaḥ /",
    "GSP30partrvpu:2209_0": "tisraś ca devyāḥ pratyekam icchāditrayayogān navātmatāṃ prāptāḥ punar api sṛṣṭisthitisaṃhṛtivaśāt traidham āpannā iti saptaviṃśatisaṃsmṛtahṛdbījena",
    "GSP30partrvpu:2209_1": "śikhāyā evaṃrūpadharaṇyantaparikalpanasvātantryarūpāyāḥ paracidbuddhisparśaprāṇabrahmarandhravāharūpair upacaryamāṇāyā bandhanaṃ",
    "GSP30partrvpu:2210": "sarvāvibhāgasāraṃ tādātmyam /",
    "GSP30partrvpu:2211": "mūrdhādiṣu kevaleṣv api pratyekaṃ sarvāṇi vaktrādīni parasparaṃ viśeṣaṇāni /",
    "GSP30partrvpu:2212": "tac ca nirṇītam eva sarvasarvātmakatvanirṇayeṇaiva /",
    "GSP30partrvpu:2213": "diśyamānā ghaṭādyā eva diśaḥ tāś ca svāpekṣayā daśaiva bhavanti /",
    "GSP30partrvpu:2214": "tatrāpy etad eva bandhanam ātmasātkārātmakam /",
    "GSP30partrvpu:2215": "etac ca tālatrayeṇa /",
    "GSP30partrvpu:2216": "tālā pratisthā viśrāntiḥ /",
    "GSP30partrvpu:2217": "tatra sakārādi hṛdayam eva /",
    "GSP30partrvpu:2218": "tāś ca saśabdaṃ madhyamāntam /",
    "GSP30partrvpu:2219": "śabdanaṃ hi śabdaḥ, tac ca madhyamaiva vaikharyās taccheṣātmakatvād ity uktaṃ bahuśaḥ /",
    "GSP30partrvpu:2220": "eṣā ca vighnānām abhedātmany akhaṇḍite paramātmani khaṇḍanātmakasaṃkocasārabhedakallolakalaṅkānāṃ śāntir abhedabhairavārṇavatādātmyam eva /",
    "GSP30partrvpu:2221": "yad āhuḥ śrīsomānandapādāḥ",
    "GSP30partrvpu:2222": "Q: asmadrūpasamāviṣṭaḥ svātmanātmanivāraṇe /",
    "GSP30partrvpu:2223": "Q: śivaḥ karotu nijayā namaḥ śaktyā tatātmane // iti /",
    "GSP30partrvpu:2224": "[Śivadṛṣṭi 1.1]",
    "GSP30partrvpu:2225": "evam eva saptaviṃsatijaptaṃ toyam ity arghapātravidhiḥ /",
    "GSP30partrvpu:2226": "toyam atra sarvam eva hṛdayaṃ dravātma, aniyantritatvād asaṃkocadānāc ca /",
    "GSP30partrvpu:2227": "puṣpaṃ vyākhyātam /",
    "GSP30partrvpu:2228": "liṅgaṃ ca",
    "GSP30partrvpu:2229": "Q: ...yatra līnaṃ carācaram /",
    "GSP30partrvpu:2230": "[Mālinīvijayottara 18.3b]",
    "GSP30partrvpu:2231": "ity etad api nirṇītam eva /",
    "GSP30partrvpu:2232": "viśvātmani tattve āsikriyāyām adhikaraṇasya kartuś cāsanasya svātantryāt kalpyamānasya svātantryeṇa kalpyamānatvaṃ caturdaśena aukāreṇa, tasyaiva triśūlarūpatvād ity uktam eva /",
    "GSP30partrvpu:2233": "sṛṣṭir ādikṣāntatādātmyamayaṃ hṛdayaṃ śaktir guhyam iti vīratvam /",
    "GSP30partrvpu:2234": "ata eva āsanam api sarvaṃ tatraiva, ādhārādheyayoḥ parasparaikarūpatvāt /",
    "GSP30partrvpu:2235": "yathoktam",
    "GSP30partrvpu:2236": "Q: sarvabhūtastham ātmānam ... /",
    "GSP30partrvpu:2237": "[Bhagavadgītā 6.29a]",
    "GSP30partrvpu:2238": "ityādi /",
    "GSP30partrvpu:2239": "saṃpuṭīkaraṇaṃ sṛṣṭer ādikṣāntāyāḥ pratyekaṃ sarvaśaś ca hṛdayabījena /",
    "GSP30partrvpu:2240": "paratattva evollāsāt saṃhārāc ca na cānavasthety uktam eva /",
    "GSP30partrvpu:2241": "sṛṣṭeś ca saṃpuṭīkaraṇam ubhayasaṃghaṭṭakṣobhānandarūpam /",
    "GSP30partrvpu:2242": "tadutthadravyopayogo 'pi /",
    "GSP30partrvpu:2243": "ktvā atra śabdapratītipaurvāparyamātre /",
    "GSP30partrvpu:2244": "sarvatattvaiḥ suṣṭhv abhedena samyag anapāyitayā pūrṇatvam /",
    "GSP30partrvpu:2245_0": "sarvatra ca paramāṇāv api yad ā samantāt bharaṇaṃ sarvātmīkaraṇam, sarvair vā ghaṭasukhatiryaṅnaraviriñciviṣṇurudramantrasadāśivādipramātṛrūpair",
    "GSP30partrvpu:2245_1": "avayavamānair ahamekarasāvayavitvaṃ nirṇītam eva /",
    "GSP30partrvpu:2246": "ata eva viśiṣṭākṛtyāyudhādidhyānam atra noktam, tasya nirmeyatvāt /",
    "GSP30partrvpu:2247": "ārurukṣur etāvattrikārthābhilāṣukaś ca katham ārohatv iti cet kasyāyam arthibhāvaḥ /",
    "GSP30partrvpu:2248": "mā tarhi ārukṣat /",
    "GSP30partrvpu:2249": "siddhātantrādividhim eva tadāśayenaiva nirūpitataddhyānādisaṃkocam ālambatām /",
    "GSP30partrvpu:2250": "asaṃkocitānuttarapade hy anadhikṛta eva /",
    "GSP30partrvpu:2251": "eṣa eva sadodito yogaḥ /",
    "GSP30partrvpu:2252": "gandhapuṣpādi nirṇītam /",
    "GSP30partrvpu:2253": "yathāśabdaḥ sahārthe, tṛtīyā ca tatraivoktā /",
    "GSP30partrvpu:2254": "parayaiva hṛdayarūpayā pūjayet /",
    "GSP30partrvpu:2255": "katham /",
    "GSP30partrvpu:2256": "bhaktyā tādātmyānupraveśaprahvatātmanā /",
    "GSP30partrvpu:2257": "bhaktyā svayaṃkḷptena pūjyapūjakavibhāgena /",
    "GSP30partrvpu:2258": "pūjyo hi svayaṃ sṛjyate /",
    "GSP30partrvpu:2259": "sa paraṃ svatantracinmayatāparamārtha evānuttarasvātantryabalāt, na ghaṭādir iva",
    "GSP30partrvpu:2260": "jaḍa iti viśeṣo 'tra /",
    "GSP30partrvpu:2261": "tad uktaṃ śrīpratyabhijñāyām",
    "GSP30partrvpu:2262": "Q: svātantryāmuktam ātmānaṃ svātantryād advayātmanaḥ /",
    "GSP30partrvpu:2263": "Q: prabhur īśādisaṃkalpair nirmāya vyavahārayet //",
    "GSP30partrvpu:2264": "[Īśvarapratyabhijñākārikā 1.5.16] iti /",
    "GSP30partrvpu:2266": "bhaktyā ca lakṣaṇayā /",
    "GSP30partrvpu:2267": "pūjanena paraṃ tattvaṃ lakṣyate /",
    "GSP30partrvpu:2268": "sarvakriyāsv evaṃrūpatāpratyabhijñānam, upāyatvāt, lipyakṣarasyeva māyīyavarṇavyutpattau tasyāpi ca varṇavīryānupraveśa iva /",
    "GSP30partrvpu:2269": "ātmānaṃ",
    "GSP30partrvpu:2270": "nivedayet, anyasya nivedyasyābhāvāt /",
    "GSP30partrvpu:2271": "evaṃ ca ātmānam eva niḥśeṣeṇa niruttarapadaṃ vedayet /",
    "GSP30partrvpu:2272": "anuttarasattānusāreṇātra saṃbhāvanāyāṃ liṅ,",
    "GSP30partrvpu:2273": "satatam evaṃmayatvenaivāvasthiter iti hy uktam, upāsānusāreṇa tu niyogādāv",
    "GSP30partrvpu:2274": "api /",
    "GSP30partrvpu:2275": "evam ā samantāt sarvatra sadā yat khyātaṃ pāramārthikaśuddhaśivasvarūpaprathātmikā khyātir iti tad eva yajanam,",
    "GSP30partrvpu:2276_0": "parabhairavasaṃviddevatāyāḥ pūjanāt tayā ca tādātmyasamyaggamanarūpatākaraṇāt sarvatra ca parimitātmīyātmarūpasvatvanivṛttyā",
    "GSP30partrvpu:2276_1": "paripūrṇacidghanaśivaśaktyātmakātmīyarūpaparasvatvāpādanātma dānāc ca /",
    "GSP30partrvpu:2277_0": "etad eva agnikāryaṃ sarvavāsanābījānāṃ sarvapadārthendhanagrāsalāṃpaṭyajājvalyamāne śivasaṃghaṭṭakṣobhakṣubhitaparaśaktyaraṇisatatasamuditaparabhairavamahāmahasi",
    "GSP30partrvpu:2277_1": "sarvābhiṣvaṅgarūpamahāsnehājyaprājyapratāpe havanād antardāhāt /",
    "GSP30partrvpu:2278": "ayam eva agnikārye vidhir dīkṣāparyanto 'pi, nānyaḥ pṛthak kaścid iti tātparyam /",
    "GSP30partrvpu:2279": "svasvarūpaparijñānaṃ mantro 'yaṃ pāramārthikaḥ /",
    "GSP30partrvpu:2280": "dīkṣeyam eṣa yāgaś ca kriyeyam apy anuttaraḥ //",
    "GSP30partrvpu:2281": "ata eva prāg evoktaṃ yathānyatra mantropāsādikriyā uttareṇa jñānagranthenottīryate naivam iheti /",
    "GSP30partrvpu:2282": "yad uktam ``uttarasyāpyanuttaram''",
    "GSP30partrvpu:2283": "iti sūtre tad evaitadantena granthena nirvyūḍhaṃ hṛdayasyaiva yāgadīkṣākriyārūpatvāt tasya cānuttaratvāt /",
    "GSP30partrvpu:2284": "śrīsomānandapādais tu sruksruvasaṃskārādi sarvaṃsahatvapratipādanenāpy akhaṇḍitatvābhiprāyeṇa nirūpitam /",
    "GSP30partrvpu:2285": "evamādāv aṅgahṛdbhedadhūlibhedādy api tadrūpaṃ yujyate na kiṃcid atra nāpy upapadyate nāpy asti nāpy adharaśāstrapātitvena tadupajīvakatvam iti nirṇītaprāyam eva /",
    "GSP30partrvpu:2286": "kim evamupāsāyāṃ bhavatīty avatarati /",
    "GSP30partrvpu:2287": "ParTri 33ab:",
    "GSP30partrvpu:2288": "kṛtapūjāvidhiḥ samyak smaran bījaṃ prasiddhyati /",
    "GSP30partrvpu:2289_0": "evam anavarataṃ vyavahāreṣv api bījaṃ smarann eva smaraṇād eva kṛtapūjāvidhiḥ prakarṣeṇānyakulaśāstrādiśaivavaiṣṇavāntaśāstrātirekeṇaiva",
    "GSP30partrvpu:2289_1": "bhagavadbhairavabhaṭṭārakarūpasamāvīṣṭo nijaparasaṃviccamatkāravaśavinirmitabhāvakriḍāḍambaro jīvanmukta eva prathamoktanayena",
    "GSP30partrvpu:2289_2": "bhavati ity anubhava evāyam āvartate na tv anyat kiṃcid iti smaraṇam uktam /",
    "GSP30partrvpu:2290": "śrīmataśāstreṣv evam eva /",
    "GSP30partrvpu:2291": "upāsakas tv ananupraviṣṭavīryasattāsārahṛdayo 'pi kramapūjāmāhātmyād bījaṃ saṃyak",
    "GSP30partrvpu:2292": "smaran prāptahṛdayākhyatattvamantravīryaḥ prakarṣeṇa siddhyati kramapūjāmāhātmyād eva /",
    "GSP30partrvpu:2293": "tāratamyātiśayāt svayaṃ vā prasannagurubhaṭṭārakavadanakamalād vā mantravīryaṃ hṛdayātmakam āsādayati jīvanmuktaś ca bhavatīti yāvat /",
    "GSP30partrvpu:2294": "atra dvāraparivāragurupūjanaṃ guṇaṃ khaṇḍanāṃ vā na vahati tata eva bhaṭṭapādaiḥ nyarūpi /",
    "GSP30partrvpu:2295": "atra tu kulapārvāṇi pavitraṃ ceti samyaktvaṃ pūjāvidheḥ /",
    "GSP30partrvpu:2296": "yatrāntar akhilaṃ bhāti yac ca sarvatra bhāsate /",
    "GSP30partrvpu:2297": "sphurattaiva hi sā hy ekā hṛdayaṃ paramaṃ budhā //1 //",
    "GSP30partrvpu:2298": "rāsabhī vaḍavā vāpi svaṃ jagaj janmadhāma yat /",
    "GSP30partrvpu:2299": "samakālaṃ vikāsyaiva saṃkocya hṛdi hṛṣyati // 2//",
    "GSP30partrvpu:2300": "tathobhayamahānandasauṣumnahṛdayāntare /",
    "GSP30partrvpu:2301": "spandamānam upāsīta hṛdayaṃ sṛṣṭilakṣaṇam // 3 //",
    "GSP30partrvpu:2302": "dhyāyan smaran pravimṛśan kurvan vā yatra kutracit /",
    "GSP30partrvpu:2303": "viśrāntim eti yasmāc ca prollased dhṛdayaṃ tu tat // 4 //",
    "GSP30partrvpu:2304": "tad ekam eva yatraitaj jñānaṃ vaikalpikaṃ param /",
    "GSP30partrvpu:2305": "tattvāni bhuvanābhogāḥ śivādipaśumātaraḥ // 5 //",
    "GSP30partrvpu:2306": "svaṃ svaṃ vicitram evāntaḥsvarūpaṃ pāramārthikam /",
    "GSP30partrvpu:2307": "citrīkurvanta eṣanti tāṃ citraṃ saṃvidaṃ parām // 6 //",
    "GSP30partrvpu:2308": "daśādravyakriyāsthānajñānādiṣv api sarvaśaḥ /",
    "GSP30partrvpu:2309": "aśaṅkayaiva saṃkrāmaḥ pūjāsya satatoditā // 7 //",
    "GSP30partrvpu:2310": "kramapūjanamātraṃ ca kulaparvapavitrakaiḥ /",
    "GSP30partrvpu:2311": "sahātra pūjane proktaṃ samyaktvaṃ trikaśāsane // 8//",
    "GSP30partrvpu:2312": "yathoktam",
    "GSP30partrvpu:2313": "Q: dravāṇām iva śārīraṃ varṇānāṃ sṛṣṭibījakaṃ /",
    "GSP30partrvpu:2314": "Q: śāsanānāṃ trikaṃ śāstraṃ mokṣāṇāṃ bhairavī sthitiḥ //",
    "GSP30partrvpu:2315": "Q: upāsāyāḥ samāpattir vratānāṃ vīravṛttitā /",
    "GSP30partrvpu:2316": "Q: tathaiva parvamadhye tu kulaparvāṇi śāsane //",
    "GSP30partrvpu:2317": "Q: sarveṣāṃ cāpi yāgānāṃ pūraṇāya pavitrakam /",
    "GSP30partrvpu:2318": "Q: pavitrakaṃ na kurvanti catus trir dviḥ sakṛt tu ye //",
    "GSP30partrvpu:2319": "Q: kulaparva na jānanti teṣāṃ vīryaṃ na rohati / iti /",
    "GSP30partrvpu:2321": "evam anuttarasvarūpaṃ vistarato nirṇītam, yatra bhāvanādyanavakāśaḥ /",
    "GSP30partrvpu:2322": "prasaṃkhyānamātram eva dṛḍhacamatkāralakṣaṇahṛdayaṅgamatātmakapratipattidārḍhyaparyantam /",
    "GSP30partrvpu:2323": "yatropāyadhaureyadhārādharan nidhatte siddhiprepsuṣu tu yogo vaktavyaḥ /",
    "GSP30partrvpu:2324": "svātantryānīyamānāsv api dṛṣṭayogasiddhiṣu laukikaprasiddhiniyatyuttaratve",
    "GSP30partrvpu:2325": "'pi pārameśavyavasthārūpaniyatyanatikramāt, yaduktaṃ śivadṛṣṭau",
    "GSP30partrvpu:2326": "Q: tathāpi citrakarmārtham upāyo vācya adarāt / iti /",
    "GSP30partrvpu:2328": "tatrāpi cānuttararūpasya nāsti khaṇḍanā kācit,",
    "GSP30partrvpu:2329": "dṛṣṭasiddhīpsāyatnasevātadāptitatphalaviśrāntyāder api paraikamayatvāt,",
    "GSP30partrvpu:2330": "kiṃ tu jīvanmuktāpekṣayā mandaśaktipāto 'sāv ucyeta apūrṇaprāyatvāt /",
    "GSP30partrvpu:2331": "taṃ yogamārgaṃ nirūpayituṃ granthaśeṣo 'vatarati /",
    "GSP30partrvpu:2332": "ParTri 33cd33ef:",
    "GSP30partrvpu:2333": "ādyantarahitaṃ bījaṃ vikasat tithimadhyagam /",
    "GSP30partrvpu:2334": "hṛtpadmāntargataṃ dhyāyet somāṃśaṃ nityam abhyasyet // ParTri_33 //",
    "GSP30partrvpu:2335": "etad eva hṛdayabījaṃ dīpakābhāvād gamāgamaśūnyatvāt satatoditatvāc cānādyantam /",
    "GSP30partrvpu:2336": "tad eva vikasat paripūrṇatvaṃ yātam /",
    "GSP30partrvpu:2337": "tithīnaṃ madhyagaṃ hṛdayatvāt /",
    "GSP30partrvpu:2338": "tad eva saṃkocavikāsadharmopacaritapadmabhāve kande guhye hṛdaiva dhyāyet /",
    "GSP30partrvpu:2339": "kiṃ cāsya dhyānam āha /",
    "GSP30partrvpu:2340": "somāṃśaṃ ṣoḍaśakalātmakaṃ kesararūpam abhitaḥ samantād asyet kṣipet paripūrṇacandrasyāsya hṛtkārṇikāniveśikalayā svasvadvādaśāntagam /",
    "GSP30partrvpu:2341_0": "puṣpādyudayasthānād āhṛtāmṛtasparśaḥ prodyannādānusāracumbikālakṣaṇakākacañcupuṭamudrāmudritaḥ punas tadupasṛtaśiśirāmṛtarasāsvādavikasvarahārdasomaprasarannādanirmathithasudhāpānapūritacandramāḥ",
    "GSP30partrvpu:2341_1": "punaḥ sūryakalodayamayo 'nackasakāramātraviśrānto",
    "GSP30partrvpu:2342": "romāñcastobhotpatanabāṣpakampastambhādyanugṛhītadeho 'bhyāsaṃ kuryād iti bhaṭṭadhaneśvaraśarmā",
    "GSP30partrvpu:2343": "ādyantarahitaṃ sakāramātraṃ ṣoḍaśākārāditithirahitaṃ kalāgrāsakrameṇa hṛdaye 'ntar nikṣipet nālikājalākarṣaṇavat /",
    "GSP30partrvpu:2344_0": "calanakampanaspandanasamāviṣṭamūlādhāratrikonabhadrakandahṛnmukhamudrāsu yugapad eva vilambitamadhyadrutataratadatiśayādidhārāprāptivaśagalitasūryasomakalājālagrāse",
    "GSP30partrvpu:2344_1": "ādyantarahitaṃ kṛtvā /",
    "GSP30partrvpu:2345_0": "ādyantābhyām etadbījaṃ mātṛkāpekṣayā aukārasakārābhyāṃ rahitaṃ viśleṣaṇayuktilabdhavīryaparicayaṃ dhruvaṃ visargātmakaṃ vikasatāṃ",
    "GSP30partrvpu:2345_1": "pañcadaśānāṃ tithīnāṃ yan madhyaṃ tithirahitam eva grastakālaṃ ṣoḍaśaṃ tato 'pi gacchati yat ``saptadaśī kalā'' ity uktam /",
    "GSP30partrvpu:2346": "somasya soḍaśātmakam āmṛtam aṃśaṃ hṛtkamale dhyāyet /",
    "GSP30partrvpu:2347": "tad eva nityam abhyasyed ity asmadguravaḥ /",
    "GSP30partrvpu:2348": "tathā hi sahomayā bhagavatyā saṃghaṭṭātmakasamāpattikṣobheṇa tattvanirmathanātmanā vartata iti somo bhaṭṭārakaḥ /",
    "GSP30partrvpu:2349": "tasya samagrabhavabhāvāvayavinaḥ paripūrṇāhamātmano 'ṃśo",
    "GSP30partrvpu:2350": "nīlasukhādiḥ /",
    "GSP30partrvpu:2351": "tad evam abhyasyati svasvarūpāvartanasṛṣṭisaṃhārāvartacakrākṣamālikayā punaḥ punar āvartayatīti yat satyaṃ bhāvyate sa eva eṣa satatodito hṛdayajapaḥ /",
    "GSP30partrvpu:2352": "saṃbhāvanāyāṃ liṅ /",
    "GSP30partrvpu:2353_0": "anye tu hṛtsthānād dvādaśāntāntaṃ yaś cāraḥ ṣaṭtriṃśadaṅgulas tatra sūryarūpatayollāsya bahir ardhatuṭimātraṃ viśramya avināśy",
    "GSP30partrvpu:2353_1": "amṛtākhya vi sargarūpasomakalodaye sapādāṅguladvitayamātrāyāṃ tuṭau tuṭau pratyekaṃ candrakalāparipūraṇe pañcadaśyāṃ tuṭau",
    "GSP30partrvpu:2353_2": "pūrṇāyāṃ hṛtpadme pūrṇaś ca bhavati ardhatuṭimātraṃ ca tatrāpi viśrāntiḥ /",
    "GSP30partrvpu:2354_0": "evaṃ ṣoḍaśatuṭyātmā ṣaṭtriṃśadaṅgulaś cāro bhavati ity avasthāyām ādyantarahitam anastamitatvāt vikasatsu dvitīyādiṣv antargataṃ",
    "GSP30partrvpu:2354_1": "somāṃśaṃ visargarūpaṃ hṛtpadmamadhye viśliṣya saptadaśātmakaṃ pariśīlanena dhyāyan kalāgrāsābhyāsaṃ kuryād ityādi samādiśan /",
    "GSP30partrvpu:2355": "sarvaṃ caitad yuktam eva mantavyam /",
    "GSP30partrvpu:2356": "atra cāvṛttyānantaṃ vyākhyānaṃ sūtratvād upapannam eva yata uktam ``anantārthasūtraṇāt sūtram'' iti /",
    "GSP30partrvpu:2357": "``triṃśikā cānuttarasūtram'' iti guravaḥ /",
    "GSP30partrvpu:2358": "evaṃ pūrveṣv api ślokasūtreṣu /",
    "GSP30partrvpu:2359": "kim ittham abhyāse sati bhavatīty āha",
    "GSP30partrvpu:2360": "yān yān kāmayate kāmāṃs tān tāñ cchīghram avāpnuyāt /",
    "GSP30partrvpu:2361": "asmāt pratyakṣatām eti sarvajñatvaṃ na saṃśayaḥ // ParTri_34 //",
    "GSP30partrvpu:2362_0": "evamabhyāsād yad yat kāmayate tat tad acirād eva tathāvidhasarvamayahṛdayavīryasamucchalitecchāprasarāvaṣṭambhaviśeṣabalodyogasaṃrambhasotsāhaḥ",
    "GSP30partrvpu:2362_1": "punaḥ punas tatsthitirūḍhirūpābhyāsāt prāpnoti /",
    "GSP30partrvpu:2363": "kiṃ bahunā /",
    "GSP30partrvpu:2364": "sarvajñatvaṃ parabhairavātmakatvam anenaiva deheneti sarvam uktvopasaṃhriyate /",
    "GSP30partrvpu:2365": "paryante hi prasarasyopasaṃhāre viśrāntirūpākulasattāsādane bhairavatā ity uktam asakṛt /",
    "GSP30partrvpu:2366": "so 'yam upasaṃhāragranthaḥ",
    "GSP30partrvpu:2367": "ParTri 35:",
    "GSP30partrvpu:2368": "evaṃ mantraphalāvāptir ity etad rudrayāmalam /",
    "GSP30partrvpu:2369": "etad abhyāsataḥ siddhiḥ sarvajñatvam avāpyate // ParTri_35 //",
    "GSP30partrvpu:2370": "mantrāṇāṃ śāstrāntarīyāṇāṃ varṇānāṃ ca phalam evam avāpyate nānyathā /",
    "GSP30partrvpu:2371": "iti samāptau /",
    "GSP30partrvpu:2372_0": "rudrasya rudrāyāś ca yad yāmalaṃ saṃghaṭṭo nirvibhāgapraśnottararūpasvarūpāmarśanaprasarād ārabhya yāvad bahir anantāparigaṇanīyasṛṣṭisaṃhāraśatabhāsanaṃ",
    "GSP30partrvpu:2372_1": "yatrāntaḥ, tad etad akulopasaṃhṛtam eveti prasaṃkhyānanigamanam /",
    "GSP30partrvpu:2373": "``etadabhyāsāt",
    "GSP30partrvpu:2374": "sarvajñatvam'' iti yogaphalanigamanam /",
    "GSP30partrvpu:2375": "satatoditaṃ hy etat sarvasyeti śivam /",
    "GSP30partrvpu:2376": "itthaṃ prapannajanatoddharaṇapravṛttaśrīmanmaheśvarapadāmbujacañcurīkaḥ /",
    "GSP30partrvpu:2377": "vṛttiṃ vyadhāt trikarahasyavimarśagarbhāṃ kāśmīrikāc cukhalakād adhigamya janma //1 //",
    "GSP30partrvpu:2378": "etāvad etad iti kas tulayet prasahya śrīśāṃbhavaṃ matam anargalitāś ca vācaḥ /",
    "GSP30partrvpu:2379": "etat tu tāvad akhilātmani bhāti yan me bhātaṃ tato 'tra sudhiyo na parāṅmukhāḥ syuḥ // ajñasya saṃśayaviparyayabhāgino vā jñānaṃ prakamparahitaṃ prakaroti samyak",
    "GSP30partrvpu:2380": "rūḍhasya niścayavato hṛdayapratiṣṭhāṃ saṃvādinīṃ prakurute kṛtir īdṛśīyam",
    "GSP30partrvpu:2381": "etāvadartharasasaṃkalanādhirūḍho dhārādhirūdhahṛdayo vimṛśed ato 'pi /",
    "GSP30partrvpu:2382": "yady uttaraṃ tad api naiva saheta nedaṃ sopānam etad amalaṃ padam ārurukṣoḥ //4//",
    "GSP30partrvpu:2383": "kasmīreṣu yaśaskarasya nṛpater āsīd amātyāgraṇīḥ śrīmān vallabha ity udāhṛtatanur yaḥ prāgryajanmā dvijaḥ /",
    "GSP30partrvpu:2384": "tasya svāṅgabhavaḥ prasiddhipadavīpātraṃ samagrair guṇaiḥ śrīśauriḥ śiśucandracūḍacaraṇadhyānaikaratnākaraḥ",
    "GSP30partrvpu:2385": "śīlasyāyatanaṃ parasya yasaso jṛmbhāspadaṃ narmabhūr vātsalyasya samagralokakaruṇādharmasya janmasthitiḥ /",
    "GSP30partrvpu:2386": "śrīmadvatsalikābhidhā sahacarī tasyaiva bhaktyullasatprodriktāntaravṛtti śaṅkaranutau yasyā mano jṛmbhate //6//",
    "GSP30partrvpu:2387": "tasyaivātmabhavo vibhāvitajagatsargasthitiḥ śaṅkaradhyānārcāparicintanaikarasikaḥ karṇābhidhāno dvijaḥ /",
    "GSP30partrvpu:2388": "yo bālye 'py atha yauvane 'pi viṣayāsaktiṃ vihāya sthirām enām āśrayate vimarśapadavīṃ saṃsāranirmūlinīm //7//",
    "GSP30partrvpu:2389": "bhrātā mamaiva śivaśāsanarūḍhacittaḥ prepsuḥ parātmani manorathaguptanāmā",
    "GSP30partrvpu:2390": "yaḥ śāstratantram akhilaṃ pravivektukāmaḥ prāptuṃ paraṃ śivapadaṃ bhavabhedanāya // 8//",
    "GSP30partrvpu:2391": "śivaśāstraikarasikaḥ padavākyapramāṇavit /",
    "GSP30partrvpu:2392": "rāmadevābhidhānaś ca bhūṣitottamajanmakaḥ // 9 //",
    "GSP30partrvpu:2393": "etatpriyahitakaraṇaprarūḍhahṛdayena yanmayā racitam /",
    "GSP30partrvpu:2394": "mārgapradarśanaṃ tat sarvasya śivāptaye bhūyāt //10//",
    "GSP30partrvpu:2395": "antarvedyām atriguptābhidhānaḥ prāpyotpattiṃ prāviśat prāgryajanmā /",
    "GSP30partrvpu:2396": "śrīkāśmīrāṃś candracūḍāvatāvair niḥsaṃkhyākaiḥ pāvitopāntabhāgān //11//",
    "GSP30partrvpu:2397": "tasyānvavāye mahati prasūtād varāhaguptāt pratilabdhajanmā /",
    "GSP30partrvpu:2398": "saṃsāravṛttāntaparāṅmukho yaḥ śivaikacittaś cukhalābhidhānaḥ //12//",
    "GSP30partrvpu:2399": "tasmād vivecitasamastapadārthajātāl labdhvāpi dehapadavīṃ parameśapūtām /",
    "GSP30partrvpu:2400": "prāptābhayo 'bhinavaguptapadābhidhānaḥ prāvesayat trikasatattvam idaṃ",
    "GSP30partrvpu:2401": "nigūḍham //13//",
    "GSP30partrvpu:2402": "ye tāvat pravivekavandhyahṛdayās tebhyaḥ praṇāmo varaḥ ke 'py anye praviviñcate na ca gatāḥ pāraṃ dhig etāñ jaḍān /",
    "GSP30partrvpu:2403": "yas tv anyaḥ pravimarśasārapadavīsaṃbhāvanāsusthito lakṣaiko 'pi sa kaścid eva saphalīkurvīta yatnaṃ mama //14//",
    "GSP30partrvpu:2404": "svātmānāṃ pravivektum apy alasatāṃ ye bibhrati prārthanā tān praty ātmakadarthanān na parataḥ kiṃcit phalaṃ soṣyate /",
    "GSP30partrvpu:2405": "viśvasyāsya viviktaye sthiradhiyo ye saṃrabhante punaḥ tān abhyarthayituṃ mayaiṣa vihito mūrdhnā praṇāmādaraḥ //15//",
    "GSP30partrvpu:2406": "bhrāmyanto bhramayanti mandadhiṣaṇās te jantucakraṃ jaḍaṃ svātmīkṛtya guṇābhidhānavasato baddhvā dṛḍhaṃ bandhanaiḥ /",
    "GSP30partrvpu:2407": "dṛṣṭvetthaṃ gurubhāravāhavidhaye yātānuyātān pasūn tatpāśapravikartanāya ghaṭitaṃ jñānatriśūlaṃ mayā //16//",
    "GSP30partrvpu:2408": "bahubhir api so 'ham eva bhramitas tattvopadeśakaṃmanyaiḥ /",
    "GSP30partrvpu:2409": "tattvam iti varṇayugam api yeṣāṃ rasanā na pasparśa //17//",
    "GSP30partrvpu:2410": "parameśvaraḥ prapannaproddharaṇakṛpāprayuktaguruhṛdayaḥ /",
    "GSP30partrvpu:2411": "śrīmān devaḥ śaṃbhur mām iyati niyuktavāṃs tattve //18//",
    "GSP30partrvpu:2412": "tattattvanirmalasthiti vibhāgihṛdaye svayaṃ praviṣṭam iva /",
    "GSP30partrvpu:2413": "śrīsomānandamataṃ vimṛśya mayā nibaddham idam //19//",
    "GSP30partrvpu:2414": "haṃho hṛccakracārapravicaraṇalasannirbharānandapūrṇā devyo",
    "GSP30partrvpu:2415": "'smatpāśakoṭipravighaṭanapaṭujñānaśūlordhvadhārāḥ /",
    "GSP30partrvpu:2416": "cetovākkāyam etad vigatabhavabhayotpatti yuṣmāsu samyak protaṃ yat tena mahyaṃ vrajata kila hṛdi drāk prasādaṃ prasahya //20//",
    "GSP30partrvpu:2417": "vyākhyādikarmaparipāṭipade niyukto yuṣmābhir asmi gurubhāvam anupraviśya /",
    "GSP30partrvpu:2418": "vākcittacāpalam idaṃ mama tena devyās taccakracāracaturasthitayaḥ kṣamadhvam // 21//",
    "GSP30partrvpu:2419": "samāptam idaṃ paratriṃśikātattvavivaraṇam śatair ekonaviṃśatyā triṃśikeyaṃ vivecitā /",
    "GSP30partrvpu:2420": "sarveṣu trikaśāstreṣu granthīr nirdalayiṣyati //",
    "GSP30partrvpu:2421": "kṛtir abhinavaguptasya"
}