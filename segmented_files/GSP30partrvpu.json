{
  "GSP30partrvpu:0": "[p.] refers to page numbers of ed. R. Gnoli Roma 1985.",
  "GSP30partrvpu:1": "[Sp] refers to page numbers of J.Singh's ed. Delhi 1994.",
  "GSP30partrvpu:2": "Parātriṃśikāvivaraṇa",
  "GSP30partrvpu:3": "%[p.187]",
  "GSP30partrvpu:4": "oṃ namaḥ śivāya",
  "GSP30partrvpu:5": "vimalakalāśrayābhinavasṛṣṭimahā jananī bharitatanuś ca pañcamukhaguptarucir janakaḥ /",
  "GSP30partrvpu:6": "tad ubhayayāmalasphuritabhāvavisargamayaṃ hṛdayam anuttarāmṛtakulaṃ mama saṃsphuratāt // ParTriVi_Mang.1 //",
  "GSP30partrvpu:7": "yasyām antar viśvam etad vibhāti bāhyābhāsaṃ bhāsamānaṃ visṛṣṭau /",
  "GSP30partrvpu:8": "kṣobhe kṣīṇe 'nuttarāyāṃ sthitau tāṃ vande devīṃ svātmasaṃvittim ekām // ParTriVi_Mang.2 //",
  "GSP30partrvpu:9": "naraśaktiśivātmakaṃ trikaṃ hṛdaye yā vinidhāya bhāsayet /",
  "GSP30partrvpu:10": "praṇamāmi parām anuttarāṃ nijabhāsāṃ pratibhācamatkṛtim // ParTriVi_Mang.3 //",
  "GSP30partrvpu:11": "jayaty anarghamahimā vipāśitapaśuvrajaḥ /",
  "GSP30partrvpu:12": "śrīmān ādyaguruḥ śambhuḥ śrīkaṇṭhaḥ parameśvaraḥ // ParTriVi_Mang.4 //",
  "GSP30partrvpu:13": "nijaśiṣyavibodhāya prabuddhasmaraṇāya ca /",
  "GSP30partrvpu:14": "mayābhinavaguptena śramo 'yaṃ kriyate manāk // ParTriVi_Mang.5 //",
  "GSP30partrvpu:15": "_____________________________________________________________",
  "GSP30partrvpu:16": "ParTri 1:",
  "GSP30partrvpu:17": "śrīdevī uvāca",
  "GSP30partrvpu:18": "anuttaraṃ kathaṃ deva sadyaḥkaulikasiddhidam /",
  "GSP30partrvpu:19": "yena vijñātamātreṇa khecarīsamatāṃ vrajet // ParTri_1 //",
  "GSP30partrvpu:20": "_____________________________________________________________",
  "GSP30partrvpu:21": "parameśvaraḥ pañcavidhakṛtyamayaḥ satatam anugrahamayyā parārūpayā śaktyā ākrānto vastuto 'nugrahaikātmaiva na hi śaktiḥ śivād bhedam āmarśayet /",
  "GSP30partrvpu:22": "%",
  "GSP30partrvpu:23": "%[p.188]",
  "GSP30partrvpu:24": "%",
  "GSP30partrvpu:25_0": "sā ca śaktiḥ lokānugrahavimarśamayī prathamataḥ parāmarśamayapaśyantyāsūtrayiṣyamāṇānantaśaktiśatāvibhinnā",
  "GSP30partrvpu:25_1": "prathamataraṃ paramahāmantramayyām adeśakālakalitāyāṃ saṃvidi nirūḍhā tāvatpaśyantyudbhaviṣyaduktipratyuktyavibhāgenaiva vartate /",
  "GSP30partrvpu:26": "saiva ca sakalapramātṛsaṃvidadvayamayī satatam eva vartamānarūpā /",
  "GSP30partrvpu:27": "tatas tu paśyantī yad yat abhīpsitaṃ tat tad eva samucitakāraṇaniyamaprabodhitaṃ bodhasūtraṇamātreṇa vimṛśati,",
  "GSP30partrvpu:28": "yathā anekabhāvābhāvajñānasaṃskārasaṃskṛtāyā mecakadhiyaḥ smṛtibījaprabodhakaucityāt kiṃcid eva smṛtir vimṛśati /",
  "GSP30partrvpu:29": "na hi prathamajñānakāle bhedo 'trāsphurat yatra vācyavācakaviśeṣayor abhedaḥ /",
  "GSP30partrvpu:30": "madhyamā punas tayor eva vācyavācakayor bhedam ādarśya sāmānādhikaraṇyena vimarśavyāpārā /",
  "GSP30partrvpu:31": "vaikharī tu",
  "GSP30partrvpu:32_0": "tadubhayabhedasphuṭatāmayy eva iti tāvadvyavasthāyāṃ svasaṃvitsiddhāyāṃ yaiva parāvāgbhūmiḥ",
  "GSP30partrvpu:32_1": "saiva māyīyaśabdaśaktiparamārthasvabhāvāsāṃketikākṛtakapāramārthikasaṃskārasārā vakṣyamāṇanayena",
  "GSP30partrvpu:32_2": "mantravīryabhūtāṃśacoditā taduttaraṃ paśyantyādidaśāsv api vastuto vyavasthitā /",
  "GSP30partrvpu:33": "tayā vinā paśyantyādiṣu aprakāśatāpattyā jaḍatāprasaṅgāt /",
  "GSP30partrvpu:34": "tatra ca idam evam atra idānīm ityādibhedakalanā na kācit /",
  "GSP30partrvpu:35_0": "tata eva ca paramahāmantravīryavisṛṣṭirūpāyā ārabhya vaikharīprasṛtabhāvabhedaprakāśaparyantaṃ",
  "GSP30partrvpu:35_1": "yad iyaṃ svacamatkṛtimayī svātmany eva prakāśanamaye viśramya sphurati tad evaṃ sphuritam",
  "GSP30partrvpu:35_2": "avicchinnatāparamārtham aham iti /",
  "GSP30partrvpu:36": "tad etat agre sphuṭībhaviṣyati /",
  "GSP30partrvpu:37": "tanmadhya eva tu paśyantyāṃ yatra bhedāṃśasyāsūtraṇaṃ yatra ca madhyamāyāṃ",
  "GSP30partrvpu:38_0": "bhedāvabhāsas tatrobhayatra jñānakriyāśaktimaye rūpe sadāśiveśvarasāre saiva aham",
  "GSP30partrvpu:38_1": "iti camatkṛtir antaḥkṛtānantaviśvedantācamatkṛtipūrṇavṛttis tatpaśyantīmadhyamātmikā",
  "GSP30partrvpu:38_2": "svātmānam eva vastutaḥ parasaṃvidātmakaṃ vimṛśati /",
  "GSP30partrvpu:39": "%",
  "GSP30partrvpu:40": "%[p.189]",
  "GSP30partrvpu:41": "%",
  "GSP30partrvpu:42": "paraiva ca saṃvid bhagavatī devī ity ucyate /",
  "GSP30partrvpu:43": "iyatā paśyantyādisṛṣṭikrameṇa bāhyanīlādiparyantena svavimarśānandātmanā krīḍanena,",
  "GSP30partrvpu:44": "sarvottīrṇatvena sarvotkarṣāvasthiter bhagavato bhairavasya tathā sthātum icchayā vijigīṣātmanā,",
  "GSP30partrvpu:45": "iyadanantajñānasmṛtisaṃśayaniścayādivyavahārakaraṇena,",
  "GSP30partrvpu:46": "sarvatra ca bhāsamāne nīlādau tannīlādyātmabhāsanarūpeṇa dyotanena,",
  "GSP30partrvpu:47": "sarvair eva tadīyaprakāśāveśais tatpravaṇaiḥ stūyamānatayā,",
  "GSP30partrvpu:48": "yathecchaṃ ca deśakālāvacchedena sarvātmatāgamanena /",
  "GSP30partrvpu:49": "ata eva mukhyato bhairavanāthasyaiva devatvam iṣyate /",
  "GSP30partrvpu:50": "tacchakter eva bhagavatyā devīrūpatā /",
  "GSP30partrvpu:51": "yad uktaṃ divu kriḍāvijigīṣāvyavahāradyutistutigatiṣv iti /",
  "GSP30partrvpu:52": "tathā ca evaṃvidhamukhyapāramaiśvaryamayadevatvāṃśāṃśikānugrahād viṣṇuviriñcyādiṣu devatāvyavahāraḥ / evaṃ",
  "GSP30partrvpu:53": "bhagavatī paśyantī madhyamā ca svātmānam eva yadā vimṛśati aham eva parāvāgdevatāmayī evam avocam iti,",
  "GSP30partrvpu:54": "tadā tena rūpeṇollasanmāyārambhatayā svātmāpekṣatayā tanmāyīyabhedānusārāt tām eva parābhuvaṃ svātmamayīṃ bhūtatvena abhimanvānā,",
  "GSP30partrvpu:55": "bhedāvabhāsaprāṇanāntarbahiṣkaraṇapathavyativartinītvāt parokṣatayā sūryādisaṃcārāyattadinavibhāgakṛtādyatanānavacchedāt /",
  "GSP30partrvpu:56": "brahmaṇo 'nekakalpasaṃmitam ahaḥ,",
  "GSP30partrvpu:57": "tato 'pi viṣṇuprabhṛteḥ,",
  "GSP30partrvpu:58_0": "antaś ca prāṇacārādau prāṇīyaśatasahasrāṃśe 'pi aharvyavahāra ity anavasthitaṃ kālpanikaṃ",
  "GSP30partrvpu:58_1": "cādyatanatvam akālpanike saṃvidvapuṣi katham iti nyāyāt bhūtānadyatanaparokṣārthaparipūraṇāt",
  "GSP30partrvpu:58_2": "parokṣottamapuruṣakrameṇa vimṛśet /",
  "GSP30partrvpu:59": "aham eva sā parāvāgdevīrūpaiva sarvavācyavācakāvibhaktatayaivam",
  "GSP30partrvpu:60": "uvāceti tātparyam /",
  "GSP30partrvpu:61": "supto' haṃ kila vilalāpa iti hy evam evopapattiḥ /",
  "GSP30partrvpu:62": "tathāhi tām atītām avasthāṃ na smarati prāgavedyatvāt,",
  "GSP30partrvpu:63": "idānīṃ puruṣāntarakathitamāhātmyāt ativilāpagānādikriyājanitagadgadikādidehavikriyāveśena vā tadavasthāṃ camatkārāt pratipadyate /",
  "GSP30partrvpu:64": "na hy apratipattimātram evaitat /",
  "GSP30partrvpu:65": "mattaḥ supto vāhaṃ kila vilalāpa iti madasvapnamūrchādiṣu hi vedyaviśeṣānavagamāt parokṣatvam,",
  "GSP30partrvpu:66": "parāvasthāyāṃ tu vedyaviśeṣasyābhāva eva,",
  "GSP30partrvpu:67": "%",
  "GSP30partrvpu:68": "%[p.190]",
  "GSP30partrvpu:69": "%",
  "GSP30partrvpu:70": "kevalam atra vedakatādātmyapratipattyā turyarūpatvāt,",
  "GSP30partrvpu:71": "madādiṣu tu mohāveśaprādhānyāt itīyānviśeṣaḥ,",
  "GSP30partrvpu:72": "parokṣatā tu samānaiva /",
  "GSP30partrvpu:73": "evaṃ sarva eva pramātā guruśiṣyādipade anyatra vā vyavahāre sthitaḥ sarvakālam eva yat kiṃcit kurvāṇa enām eva saṃvidam anupraviśya sarvavyavahārabhājanaṃ bhavati /",
  "GSP30partrvpu:74": "atas tām eva vastuto vimṛśati devī uvāca iti /",
  "GSP30partrvpu:75": "yāvad uktaṃ syād aham eva satataṃ sarvam abhedena vimṛśāmi parābhūmau,",
  "GSP30partrvpu:76": "anyathā paśyantīmadhyamābhūmigaṃ sphuṭam idaṃ prathanaṃ na syāt,",
  "GSP30partrvpu:77": "tāvad evoktaṃ bhavati devī uvāca iti /",
  "GSP30partrvpu:78": "evam eva purastād bhairava uvāca iti mantavyam /",
  "GSP30partrvpu:79": "tatrāpi hi svaparaśaktyavibhāgamayo bhairavātmaiva aham uvāca ity arthaḥ /",
  "GSP30partrvpu:80": "kevalaṃ śaktipradhānatayā sṛṣṭisvabhāvākhyāmarśe aham ity ucito devīparāmarśaḥ,",
  "GSP30partrvpu:81": "śaktimatpradhānatayā",
  "GSP30partrvpu:82": "saṃhārāveśavimarśe maha iti bhairavarūpacamatkāraḥ /",
  "GSP30partrvpu:83": "sphuṭayiṣyate caitat /",
  "GSP30partrvpu:84": "etac ca paśyantīmadhyamābhuvi jñānaśaktimayyām eva parasyā icchāśaktimayyāḥ saṃvido vimarśanaṃ,",
  "GSP30partrvpu:85": "tad eva ca sarvārambhaparyantaśāstraprayojanam /",
  "GSP30partrvpu:86": "ata eva jñanaśaktāv eva sadāśivamayyāṃ pūrvottarapadavākyakramollāsād vāstavaparamahāmantravīryavimarśa eva dakāraekāravakārayakāraukāravakāraākāracakāra,",
  "GSP30partrvpu:87": "bhakāraaikārarephaakāravakāraakārādipadavākyayojanā /",
  "GSP30partrvpu:88": "uktaṃ ca svacchandatantre",
  "GSP30partrvpu:89": "Q: guruśiṣyapade sthitvā svayaṃ devaḥ sadāśivaḥ /",
  "GSP30partrvpu:90": "Q: purvottarapadair vākyais tantraṃ samavatārayat // [SvaTa 8.31]",
  "GSP30partrvpu:91": "iti / evaṃ cānugrahaśaktiḥ satataṃ sarvapramātṛṣv anastamitaiveti saiṣa ṣaḍardhasāraśāstraikaprāṇaḥ para eva saṃbandhaḥ /",
  "GSP30partrvpu:92": "atrānuttare saṃbandhāntarāṇāṃ mahadantarāladivyādivyādīnām uktopadeśena paraikamayatvāt /",
  "GSP30partrvpu:93": "tad uktaṃ trikahṛdaye",
  "GSP30partrvpu:94": "Q: nityaṃ visargaparamaḥ svaśaktau parameśvaraḥ /",
  "GSP30partrvpu:95": "Q: anugrahātmā sraṣṭā ca saṃhartā cāniyantritaḥ // [TriHṛ]",
  "GSP30partrvpu:96": "iti / evam amunā krameṇa sadoditatā /",
  "GSP30partrvpu:97": "%",
  "GSP30partrvpu:98": "%[p.191]",
  "GSP30partrvpu:99": "%",
  "GSP30partrvpu:100_0": "evaṃparamārthamayatvāt parameśvarasya cittattvasya yad evāvibhāgenāntarvastu sphuritaṃ",
  "GSP30partrvpu:100_1": "tad eva paśyantībhuvi varṇapadavākyavibibhājayiṣayā parāmṛṣṭaṃ madhyamāpade ca bhedena",
  "GSP30partrvpu:100_2": "sthitaṃ vastupūrvakaṃ saṃpannaṃ yāvad vaikharyantam anuttaraṃ katham ityādi bhinnamāyīyavarṇapadavākyaracanāntam /",
  "GSP30partrvpu:101": "etad eva tad anupalakṣyaṃ bhairavavaktraṃ sṛṣṭiparāmarśātmakam,",
  "GSP30partrvpu:102": "anuttarāhaṃbhāvasārākārākārarūpaśivaśaktisaṃghaṭṭasamāpattikṣobhātmakaṃ trikaśāstraprasarabījaṃ dhruvapadaṃ maulikaṃ sarvajīvatāṃ jīvanaikarūpam /",
  "GSP30partrvpu:103": "ata eva vyavacchedābhāvāt sthānanirdeśādyayogāt sthānādipūrvakatvaṃ nopapannam /",
  "GSP30partrvpu:104": "vastu ca praśnataduttararūpaṃ satatoditam eva prathamam avibhāgamayam /",
  "GSP30partrvpu:105": "tena etāvad evātra tātparyam svātmā sarvabhāvasvabhāvaḥ svayaṃ",
  "GSP30partrvpu:106": "prathamānaḥ svātmānam eva svātmāvibhinnena praśnaprativacanena praṣṭṛprativaktṛsvātmamayenāhantayā camatkurvan vimṛśatīti /",
  "GSP30partrvpu:107": "aham evaivaṃvicitracamatkārecchus tathā jānann eva tathaiva bhavāmīti yāvat tāvad eva devī uvāca,",
  "GSP30partrvpu:108": "anuttaraṃ katham ity ārabhya bhairava uvāca śṛṇu devi iti madhyato yāvad ity etad rudrayāmalam iti /",
  "GSP30partrvpu:109": "yad vā sarvāṇi pañcasrotaḥprabhṛtīni śāstrāṇi yāvat laukiko 'yaṃ vyavahāraḥ /",
  "GSP30partrvpu:110": "sa eṣa uktaḥ paraḥ saṃbandhaḥ /",
  "GSP30partrvpu:111": "gopyam upadeśasāraṃ sadyobhairavapadāvahaṃ satatam /",
  "GSP30partrvpu:112": "abhinavaguptena mayā vyākhyātaṃ praśnasarvasvam //",
  "GSP30partrvpu:113": "śiṣyahitaparatayā tu idam eva saṃgṛhyābhidadhmaḥ /",
  "GSP30partrvpu:114": "sarveṣu vyavahāreṣu jñeyaṃ kāryaṃ ca yad bhavet /",
  "GSP30partrvpu:115": "tatparasyāṃ turyabhuvi gatabhedaṃ vijṛmbhate //",
  "GSP30partrvpu:116": "bhedāsūtraṇarūpāyāṃ paśyantyāṃ kramabhūjuṣi /",
  "GSP30partrvpu:117": "antaḥsphuṭakramāyogaṃ madhyāyāṃ tad vibhedabhāk //",
  "GSP30partrvpu:118": "madhyā paśyanty atha parām adhyāsyābhedato bhṛśam /",
  "GSP30partrvpu:119": "parokṣam iva tatkālaṃ vimṛśen mattasuptavat //",
  "GSP30partrvpu:120": "[ . . . . . . . . . . . . . . . . . . . . . . . . . . . . . . . . . . . . . . . ]",
  "GSP30partrvpu:121": "evam eva etad anuttaratvaṃ nirvakṣyatīti /",
  "GSP30partrvpu:122": "tad uktaṃ śrīsomānandapādaiḥ",
  "GSP30partrvpu:123": "Q: pañcavidhakṛtyatatparabhagavadbhairavabhaṭṭārakasya prathamaśāktaspandasamantaram [ParTriVi of Somānanda]",
  "GSP30partrvpu:124": "ityādi nijavivṛtau /",
  "GSP30partrvpu:125": "%",
  "GSP30partrvpu:126": "%[p.192]",
  "GSP30partrvpu:127": "%",
  "GSP30partrvpu:128": "tadgranthinirdalanārtha eva ayam asmākaṃ tacchāsanapavitritānāṃ yatnaḥ /",
  "GSP30partrvpu:129": "uktaḥ saṃbandhaḥ /",
  "GSP30partrvpu:130": "abhidheyaṃ trīśikā iti /",
  "GSP30partrvpu:131": "tisṛṇāṃ śaktīnām icchājñānakriyāṇāṃ sṛṣṭyādyudyogādināmāntaranirvācyānām īśikā īśvarī /",
  "GSP30partrvpu:132": "īśanā ca īśitavyāvyatirekeṇaiva bhāvinīti etacchaktibhedatrayottīrṇā tacchaktyavibhāgamayī saṃvidbhagavatī bhaṭṭārikā parā abhidheyam,",
  "GSP30partrvpu:133": "tadyogād eva ca idam abhidhānam /",
  "GSP30partrvpu:134": "triṃśakā ity api guravaḥ paṭhanti,",
  "GSP30partrvpu:135": "akṣaravarṇasāmyāt ca niruktam āhuḥ tisraḥ śaktīḥ kāyatīti triṃśakā,",
  "GSP30partrvpu:136": "na tu triṃśacchlokayogāt triṃśikā /",
  "GSP30partrvpu:137": "atāvato 'pi triṃśakārthatvāt /",
  "GSP30partrvpu:138": "tathāhi śrītantrasāre",
  "GSP30partrvpu:139": "Q: triṃśakārthas tvayā proktaḥ sārdhakoṭipravistaraḥ / [TaSā]",
  "GSP30partrvpu:140_0": "iti / abhidhānābhidheyayoś ca para eva saṃbandhas tādātmyād ity uktaprāyaṃ prayojanaṃ",
  "GSP30partrvpu:140_1": "ca sarvapramātḥṇāṃ vibhoḥ paraśaktipātānugrahavaśotpannaitāvadanuttarajñānabhājanabhāvānām",
  "GSP30partrvpu:140_2": "itthaṃnijasvarūpahṛdayaṅgamībhāvena nijāmodabharakrīḍābhāsitabhedasya nikhilabandhābhimatatattvavrātasya",
  "GSP30partrvpu:140_3": "svātmacamatkārapūrṇāhantātādātmyabhairavasvarūpābhedasamāveśātmikā jīvata eva muktiḥ /",
  "GSP30partrvpu:141": "prāṇadehādibhūmāv eva hy antarbahiṣkaraṇaviṣayāyāṃ preraṇākhyāyām udyogabalajīvanādirūpāyāṃ rūḍhasya bandhābhimatebhyo muktir iti gīyate /",
  "GSP30partrvpu:142": "truṭite 'pi hi māyīye saṃskāramātre keyaṃ muktivācoyuktiḥ,",
  "GSP30partrvpu:143": "kimapekṣayā veti /",
  "GSP30partrvpu:144": "tad uktaṃ śrīspande",
  "GSP30partrvpu:145": "Q: iti vā yasya saṃvittiḥ krīḍātvenākhilaṃ jagat /",
  "GSP30partrvpu:146": "Q: sa paśyan satataṃ yukto jīvanmukto na saṃśayaḥ // [SpaKā 2.5]",
  "GSP30partrvpu:147": "iti / sphuṭībhaviṣyati ca etat avidūra eva /",
  "GSP30partrvpu:148": "[ , . . . . . , . . . . . . . . . . . . . . . . . . . . . . . . . . . . . . . . . ]",
  "GSP30partrvpu:149": "tadanena svasaṃvedanena prayojanam eva atra sakalapumarthaparyavasānam iti prayojanaprayojanānavakāśaḥ /",
  "GSP30partrvpu:150": "uktāny eva saṃbandhābhidheyaprayojanāni /",
  "GSP30partrvpu:151": "%",
  "GSP30partrvpu:152": "%[p.193]",
  "GSP30partrvpu:153": "%",
  "GSP30partrvpu:154": "atha granthārtho vyākhyāyate /",
  "GSP30partrvpu:155": "anuttaram iti /",
  "GSP30partrvpu:156": "[1.] na vidyate uttaram adhikaṃ yataḥ /",
  "GSP30partrvpu:157": "yathā hi tattvāntarāṇī ṣaṭtriṃśad anāśritaśivaparyan tāni parabhairavabodhānupraveśāsāditatathābhāvasiddhīni saṃvidam adhikayanti naivaṃ parā paripūrṇā parabhairavasaṃvit,",
  "GSP30partrvpu:158": "tasyāḥ sadā svayam anargalānapekṣaprathācamatkārasāratvāt /",
  "GSP30partrvpu:159": "[2.] tathā na vidyaty uttaraṃ praśnaprativacorūpaṃ yatra /",
  "GSP30partrvpu:160": "yata eva hi mahāsaṃvitsindhor ullasadanantapratibhāparyantadhāmna ullāsya praśnapratibhānādipātraṃ bhavati śiṣyaḥ,",
  "GSP30partrvpu:161": "tad eva vastutas tattvaṃ satatoditam iti kimiva ācāryīyam uttaram anyat syāt /",
  "GSP30partrvpu:162": "[3.] uttaraṇam uttaro bhedavādābhimato 'pavargaḥ /",
  "GSP30partrvpu:163": "sa hi vastuto niyatiprāṇatāṃ nātikrāmati /",
  "GSP30partrvpu:164": "tathā hi prathamaṃ śarīrāt prāṇabhūmāv anupraviśya,",
  "GSP30partrvpu:165": "tato 'pi buddhibhuvam adhiśayya,",
  "GSP30partrvpu:166": "tato 'pi spandanākhyāṃ",
  "GSP30partrvpu:167": "jīvanarūpatām adhyāsya,",
  "GSP30partrvpu:168": "tato 'pi sarvavedyaprakṣayātmaśūnyapadam adhiṣṭhāya,",
  "GSP30partrvpu:169": "tato 'pi sakalamalatānavatāratamyātiśayadhārāprāptau śivatvavyaktyā aṇur apavṛjyate āropavyarthatvāt iti /",
  "GSP30partrvpu:170": "[4.] īdrśa eva nābhihṛtkaṇṭhatālubrahmabhairavabilādyadhiṣṭhānakramaprāpta ūrdhvataraṇakrama uttaraḥ /",
  "GSP30partrvpu:171": "[5.] tathā uttaranti ata iti uttaro bandhaḥ /",
  "GSP30partrvpu:172": "[6.] uttaraṇam uttaro mokṣaḥ /",
  "GSP30partrvpu:173": "tad evaṃvidhā uttarā yatra na santi /",
  "GSP30partrvpu:174": "[7.] uttaraṃ ca śabdanam /",
  "GSP30partrvpu:175": "tat sarvathā īdṛśaṃ tādṛśam iti vyavacchedaṃ kuryāt /",
  "GSP30partrvpu:176": "tad yatra na bhavaty avyavacchinnam idam anuttaram /",
  "GSP30partrvpu:177": "[8.] idam ity api hi vyavacchinnottaravyavacchedaprāṇam eveti vyavacchedakatvāt vikalpātmaiva /",
  "GSP30partrvpu:178": "ata eva yāvad anuttare rūpe pravivikṣur māyīyaḥ pramātā tāvat kalpita eva viśeṣātmani /",
  "GSP30partrvpu:179": "tatratv avikalpitaṃ yad avinābhāvi,",
  "GSP30partrvpu:180": "tadvinā kalpitarūpāsphuraṇāt,",
  "GSP30partrvpu:181": "tad eva vastuto 'nuttaram /",
  "GSP30partrvpu:182": "tatra hi bhāvanāder anupapattir eva vastuta iti bhāvanākaraṇojjhitatvam uktam,",
  "GSP30partrvpu:183": "na tu anupayuktita eva /",
  "GSP30partrvpu:184": "[9.] tad īdṛśam anuttaraṃ vyavahāravṛttiṣv apy evam eva /",
  "GSP30partrvpu:185": "tad uktaṃ mayaiva stotre",
  "GSP30partrvpu:186": "%",
  "GSP30partrvpu:187": "%[p.194]",
  "GSP30partrvpu:188": "%",
  "GSP30partrvpu:189": "Q: vitata iva nabhasy avicchidaiva pratanu patan na vibhāvyate jalaughaḥ /",
  "GSP30partrvpu:190": "Q: upavanataruveśmanīdhrabhāgādhyupadhivaśena tu lakṣyate sphuṭaṃ saḥ //",
  "GSP30partrvpu:191": "tadvat",
  "GSP30partrvpu:192": "Q: ... parabhairavo 'tisaukṣmyād anubhavagocaram eti naiva jātu //",
  "GSP30partrvpu:193": "Q: atha deśākṛtikālasanniveśasthitisaṃspanditakārakatvayogāḥ //",
  "GSP30partrvpu:194": "Q: janayanto hy anubhāvinīṃ citiṃ te jhaṭiti nyakkṛtabhairavīyabodhāḥ //",
  "GSP30partrvpu:195": "itiyādi / tathā ca vakṣyate uttarasyāpy anuttaram iti /",
  "GSP30partrvpu:196": "vyākhyāyate caitat /",
  "GSP30partrvpu:197": "[10.] evam eva narātmanaḥ śāktam uttaraṃ tato 'pi śāmbhavam /",
  "GSP30partrvpu:198": "tathā teṣv api bhūtatattvātmamantreśvaraśaktyādibhedena svātmany eva uttarottaratvam,",
  "GSP30partrvpu:199": "bhūtādiṣv api pṛthivyādirūpatayā,",
  "GSP30partrvpu:200": "jāgrata uttaraṃ svapnaḥ,",
  "GSP30partrvpu:201": "tataḥ suptam,",
  "GSP30partrvpu:202": "tatas turyam,",
  "GSP30partrvpu:203": "tato 'pi tadatītam,",
  "GSP30partrvpu:204": "jāgradādiṣv api svātmany eva caturādibhedatayā uttarottaratvam /",
  "GSP30partrvpu:205": "tad etat śrīpūrvapañcikāyāṃ mayaiva vistarato nirṇītam iha anupayogād granthagauravāc ca na vitatyoktam /",
  "GSP30partrvpu:206": "[11.] tad īdṛśam auttarādharyadvaitasaṃmohādhāyi uttaratvam /",
  "GSP30partrvpu:207": "tathā viprarājanyaviṭsūdrāntyajātivibhāgamayam ūnādhikatvaṃ yatra na syāt /",
  "GSP30partrvpu:208": "bhāvaprādhānyam uttaraśabdasya [12.] uttarāḥ paśyantyādyāḥ śaktayaḥ,",
  "GSP30partrvpu:209": "aghorādyāḥ,",
  "GSP30partrvpu:210": "parādyāḥ,",
  "GSP30partrvpu:211": "tā yatra na syuḥ / [13.] nuda",
  "GSP30partrvpu:212": "preraṇe iti nodanaṃ nut /",
  "GSP30partrvpu:213": "tayā taraṇaṃ dīkṣākrameṇa taraḥ /",
  "GSP30partrvpu:214": "śiṣyacaitanye gurucaitanyaṃ preryate /",
  "GSP30partrvpu:215": "tena haṃsaprāṇādiśūnyaviṣuvatprabhṛtisthānabhedaparipāṭyā sakale niṣkale 'pi vā pūrṇāhutiyojanikādisthityā mokṣadāṃ dīkṣāṃ vidhatte /",
  "GSP30partrvpu:216": "tad atra caitanyasya svaprakāśasya vyāpino de śakālākāraviśeṣāviśeṣitasya kathaṃkāram imā viḍambanāḥ /",
  "GSP30partrvpu:217": "%",
  "GSP30partrvpu:218": "%[p.195]",
  "GSP30partrvpu:219": "%",
  "GSP30partrvpu:220": "tad evaṃvidho nudā preraṇena taras taraṇaṃ yatra na bhavati tad anuttaram /",
  "GSP30partrvpu:221": "yad vakṣyate",
  "GSP30partrvpu:222": "Q: evaṃ yo vetti tattvena tasya nirvāṇagāminī /",
  "GSP30partrvpu:223": "Q: dīkṣābhavati ... [verse 25]",
  "GSP30partrvpu:224": "iti / [14.] aniti svasitīti kvipi an aṇur ātmā dehapuryaṣṭakādiḥ /",
  "GSP30partrvpu:225": "tathā ananaṃ jīvanam /",
  "GSP30partrvpu:226": "an dehādyantargataiva bhinnabhinnaśaktyādyahantāśūnyaprāyā jīvanākhyā vṛttiḥ,",
  "GSP30partrvpu:227": "yaḥ śūnyapramātā ity abhihitaḥ,",
  "GSP30partrvpu:228": "tasyaivottaratvaṃ sarvataḥ paramārthatayā ādhikyaṃ yatra,",
  "GSP30partrvpu:229": "bhairavaikamayatvāt /",
  "GSP30partrvpu:230": "jaḍājaḍabharite jagati jaḍair jīvadekamagnaiḥ sthīyate,",
  "GSP30partrvpu:231": "jīvatāṃ ca jīvanaṃ nāma prāguktam,",
  "GSP30partrvpu:232": "jñānakriyārūpam ekaṃ pārameśvaryaṃ sarveṣāṃ,",
  "GSP30partrvpu:233": "paratrāpi hi svavad dehādir eva pṛthaktayā bhāti /",
  "GSP30partrvpu:234": "yat punaḥ prāṇanaṃ tad abhedenaiva svaprakāśam /",
  "GSP30partrvpu:235": "etad eva ca paramārtho yad uktaṃ śrīmadutpaladevapādaiḥ",
  "GSP30partrvpu:236": "Q: jñānaṃ kriyā ca bhūtānāṃ jīvatāṃ jīvanaṃ matam /",
  "GSP30partrvpu:237": "[Īśvarapratyabhijñākārikā 1.14]",
  "GSP30partrvpu:238": "iti / tathā jīvanaṃ jñānakriye eva iti /",
  "GSP30partrvpu:239_0": "[15.] a iti ca yeyam amāyīyāśrautanaisargikamahāprakāśaviśrāntanistaraṅgacidudadhisvātmacamatkārarūpā",
  "GSP30partrvpu:239_1": "śāktollāsamayaviśvāmarśanarūpaparipūrṇāhaṃbhāvaprathamaparyavasānobhayabhūmigā kalā",
  "GSP30partrvpu:239_2": "tasyā eva vakṣyamāṇanayena yeyaṃ nud visargāntatā tasyā eva taraḥ plavanaṃ sarvoparivṛttitvaṃ yatra /",
  "GSP30partrvpu:240": "[16.] avidyamānā deśakālagamanāgamanādidvaitasāpekṣā nut preraṇā kramātmakakriyāmayī yatra tat anud ākāśādi lokaprasiddhyā /",
  "GSP30partrvpu:241": "tato 'pi sātiśayam anuttaram /",
  "GSP30partrvpu:242": "tasyāpi hy ākāśādeḥ saṃyogighaṭādicitropādhivaśāt samavāyiśabdādiyogāc ca syād api īdṛśī sakramā kriyā /",
  "GSP30partrvpu:243": "saṃvittattve tu sarvato 'navacchinnapūrṇasvātantryaiśvaryasāre 'vicchinnacamatkāramayaviśrāntyā svīkṛtaśaṅkyamānopādhibhāve",
  "GSP30partrvpu:244_0": "sakaledantāspadabhāvapūgaparipūritāhamātmani nirābhāse sadābhāsamāne svīkārābhāsīkṛtānābhāse",
  "GSP30partrvpu:244_1": "idantābhāsatadanābhāsasāradeśakālāpekṣakramābhāvād akramaiva svātmavimarśasaṃrambhamayī",
  "GSP30partrvpu:244_2": "matsyodarīmatādiprasiddhā vimarśābhidhā kriyā iti tad eva anuttaram /",
  "GSP30partrvpu:245": "%",
  "GSP30partrvpu:246": "%[p.196]",
  "GSP30partrvpu:247": "%",
  "GSP30partrvpu:248": "atiśayamātre tamapo vidhiḥ,",
  "GSP30partrvpu:249": "dvivacanavibhajyopapade atra tarap /",
  "GSP30partrvpu:250": "tatrāyaṃ śuklo 'yaṃ śuklaḥ,",
  "GSP30partrvpu:251": "ayam anayor atiśayena śukla iti vākye 'yam arthaḥ anayoḥ śuklayoḥ madhyāt atiśayenāyaṃ śuklaḥ śuklataraḥ leṣāṃ tu śuklānām ayam atiśayena śukla iti ko 'yam adhiko 'rthaḥ /",
  "GSP30partrvpu:252": "tathā hy ayaṃ prāsādaḥ śuklaḥ,",
  "GSP30partrvpu:253": "ayaṃ paṭaḥ śuklaḥ,",
  "GSP30partrvpu:254": "ayaṃ haṃsaś ca śuklaḥ,",
  "GSP30partrvpu:255": "eṣāṃ sātiśayaḥ śuklatama iti /",
  "GSP30partrvpu:256": "tatra prāsādo 'pi śuklaḥ paṭo 'pi śukla iti kim iva adhikam uktaṃ syāt /",
  "GSP30partrvpu:257": "tamapi pratyaye evaṃvidhavākyakaraṇam ayuktam eva /",
  "GSP30partrvpu:258": "na ca tarapaḥ tamap adhikam atiśayam abhidadhyāt,",
  "GSP30partrvpu:259": "evaṃ tāvat tu syāt,",
  "GSP30partrvpu:260": "avivakṣite pratiyogiviśeṣe tamapprayogaḥ,",
  "GSP30partrvpu:261": "pratiyogiviśeṣāpekṣāyāṃ tu tarap /",
  "GSP30partrvpu:262": "pratiyogyapekṣaiva dvivacanavibhajyopapadārthaḥ /",
  "GSP30partrvpu:263": "eka eva hi pratiyogī bhavet /",
  "GSP30partrvpu:264": "anayor ayaṃ",
  "GSP30partrvpu:265": "śuklo 'tiśayena iti na tṛtīyaḥ pratīyate,",
  "GSP30partrvpu:266": "nirdhāraṇārthena prathamasyaiva pratiyogitvāvagateḥ /",
  "GSP30partrvpu:267": "na ca dviprabhṛtyapekṣā bhavati ekasya yugapat,",
  "GSP30partrvpu:268": "ekaikāpekṣā matā iti tasya krameṇa nādhiko 'rthaḥ kaścit /",
  "GSP30partrvpu:269": "tāratamyam iti tu prayogaḥ kramātiśaye 'vyutpanna eva /",
  "GSP30partrvpu:270": "na tu taraptamappratyayārthānugamāt tāryaṃ tāmyam ityādy api hi syāt /",
  "GSP30partrvpu:271": "tad alam akāṇḍe śrutalavakauśalaprathanena /",
  "GSP30partrvpu:272": "iha tūttarakramikapratiyogyapekṣāyām anuttamam ity api prayoge ayam evārthaḥ /",
  "GSP30partrvpu:273": "tathāhy āgamāntare",
  "GSP30partrvpu:274": "Q: adyāpi yan na viditaṃ siddhānāṃ bodhaśālinām /",
  "GSP30partrvpu:275": "Q: na cāpy aviditaṃ kasya kim apy etad anuttamam // [? /cf TaĀl 2.28]",
  "GSP30partrvpu:276": "iti / evaṃ svātantryasārākalitakriyāśaktiśarīram anuttaram /",
  "GSP30partrvpu:277": "tad uktam utpaladevapādaiḥ",
  "GSP30partrvpu:278": "Q: sakramatvaṃ ca laukikyāḥ kriyāyāḥ kālaśaktitaḥ /",
  "GSP30partrvpu:279": "Q: ghaṭate na tu śāsvatyāḥ prābhavyāḥ syāt prabhor iva // [/IPK 2.1.2]",
  "GSP30partrvpu:280": "%",
  "GSP30partrvpu:281": "%[p.197]",
  "GSP30partrvpu:282": "%",
  "GSP30partrvpu:283": "iti / tat vyākhyātam idam anuttaraṃ ṣoḍaśadhā /",
  "GSP30partrvpu:284": "yad uktaṃ sāraśāstre",
  "GSP30partrvpu:285": "Q: anuttaraṃ tad dhṛdayaṃ hṛdaye granthirūpatā /",
  "GSP30partrvpu:286": "Q: granthiṃ ṣoḍaśadhā jñātvā kuryāt karma yathāsukham // [Trikasāra ?]",
  "GSP30partrvpu:287": "iti / tathā",
  "GSP30partrvpu:288": "Q: hṛdaye yaḥ sthito granthiḥ [adha ūrdhvaniyāmakaḥ, /",
  "GSP30partrvpu:289": "cit /",
  "GSP30partrvpu:290": "IPVV 3 p. 293 attrib. to Mālinīsāra]",
  "GSP30partrvpu:291": "ityādi /",
  "GSP30partrvpu:292": "tad īdṛg anuttaraṃ kena prakāreṇa kim uttararūpaparityāgena utasvid anyatheti /",
  "GSP30partrvpu:293": "kaś cāyaṃ prakāraḥ,",
  "GSP30partrvpu:294": "yad anuttaraṃ sarvam idaṃ hi jñānajñeyajātaṃ sarvata evānyonyaṃ bhedamayaṃ virodham upalabhate,",
  "GSP30partrvpu:295": "tataś cedam auttarādharyaṃ bhaved eveti /",
  "GSP30partrvpu:296": "kasmiṃś ca prakāre mokṣa eva kiṃ vā bandhābhimate 'pīti /",
  "GSP30partrvpu:297": "thamupratyayasya vibhaktiviśeṣārthāniyamena prakāramātre vidhānāt prakāramātraviṣaya evāyaṃ praśnaḥ /",
  "GSP30partrvpu:298": "deva iti vyākhyātam /",
  "GSP30partrvpu:299": "kulaṃ sthūlasūkṣmaparaprāṇendriyabhūtādi samūhātmatayā kāryakāraṇabhāvāc ca /",
  "GSP30partrvpu:300": "yathoktaṃ saṃhatyakāritvād iti /",
  "GSP30partrvpu:301": "tathā kulaṃ bodhasyaiva āśyānarūpatayā yathāvasthānād bodhasvātantryād eva cāsya bandhābhimānāt /",
  "GSP30partrvpu:302": "uktaṃ hi kula saṃstyāne bandhuṣu ca iti /",
  "GSP30partrvpu:303": "na hi prakāśaikātmakabodhaikarūpatvād ṛte kim apy eṣām aprakāśamānaṃ vapur upapadyate /",
  "GSP30partrvpu:304": "tatra kule bhavā kaulikī siddhis tathātvadārḍhyaṃ parinirvṛtyānandarūpaṃ hṛdayasvabhāvaparasaṃvidātmakaśivavimarśatādātmayam /",
  "GSP30partrvpu:305": "tāṃ siddhiṃ dadāti /",
  "GSP30partrvpu:306": "anuttarasvarūpatādātmye hi kulaṃ tathā bhavati / yathoktam",
  "GSP30partrvpu:307": "Q: vyatireketarābhyāṃ hi niścayo 'nyanijātmanoḥ /",
  "GSP30partrvpu:308": "Q: vyavasthitiḥ pratiṣṭhātha siddhir nirvṛtir ucyate //",
  "GSP30partrvpu:309": "[Ajaḍapramātṛsiddhi 12]",
  "GSP30partrvpu:310": "iti / sadya iti śabdaḥ samāne ahani ity arthavṛttir uktanayena ahno 'navasthitatvāt samāne kṣaṇe ity atrārthe vartate /",
  "GSP30partrvpu:311": "samānatvaṃ ca kṣaṇasya na sādṛśyam,",
  "GSP30partrvpu:312": "api tu tattvaparyavasāyy eva /",
  "GSP30partrvpu:313": "evam eva sadyaḥśabdāt pratītiḥ /",
  "GSP30partrvpu:314": "%",
  "GSP30partrvpu:315": "%[p.198]",
  "GSP30partrvpu:316": "%",
  "GSP30partrvpu:317_0": "atas tasminn eva kṣaṇa iti vartamānakṣaṇasya sāvadhāraṇatvena bhūtabhaviṣyatkṣaṇāntaranirāse",
  "GSP30partrvpu:317_1": "tadubhayāpekṣakalanāprāṇāṃ vartamānasyāpi kālatāṃ nirasyeta yato yāvad idaṃ parameśvarasya",
  "GSP30partrvpu:317_2": "bhairavabhānoḥ raśmicakrātmakaṃ nijabhāsāsphāramayaṃ kulam uktam /",
  "GSP30partrvpu:318": "tac ced antarmukhaparabhairavasaṃvittādātmyalakṣaṇaṃ nirodham eti,",
  "GSP30partrvpu:319": "tadā tad eva paramānandāmṛtāsvādamayam adeśakālakalitam anuttaraṃ dhruvaṃ visargarūpaṃ satatoditaṃ /",
  "GSP30partrvpu:320": "tad uktaṃ śrīvādyatantre",
  "GSP30partrvpu:321": "Q: saṃrudhya raśmicakraṃ svaṃ pītvāmṛtam anuttamam /",
  "GSP30partrvpu:322": "Q: kālobhayāparicchinnaṃ vartamāne sukhī bhavet //",
  "GSP30partrvpu:323": "[Śrīvādyatantra? /",
  "GSP30partrvpu:324": "cit Mālinīvijayavārttika 1.156 attrib. to Ḍāmaratantra]",
  "GSP30partrvpu:325": "iti / vistāritaś ca vistarato 'nyatra mayaiva kālobhayāparicchedaḥ /",
  "GSP30partrvpu:326": "tathā kulāt prāṇadehāder āgatā siddhir bhedaprāṇānāṃ nīlasukhādīnāṃ niścayarūpā tāṃ dadātīti /",
  "GSP30partrvpu:327": "śarīrādayo hi jhagiti anuttaradhruvavisargavīryāveśena akālakalitena prāṇādimadhyamasopānāroheṇaiva bhāvānāṃ tathātvaniścayarupāṃ siddhiṃ vidadhate / yathoktam",
  "GSP30partrvpu:328": "Q: api tv ātmabalasparśāt puruṣas tatsamo bhavet [Spandakārikā 1.8]",
  "GSP30partrvpu:329": "iti / tathā",
  "GSP30partrvpu:330": "Q: ... karaṇānīva dehinām /",
  "GSP30partrvpu:331": "[Spandakārikā 2.10]",
  "GSP30partrvpu:332": "iti / tathā kule śivaśaktyātmani saṃnihite 'pi siddhir uktanayena jīvanmuktatāmayī samabhilaṣitāṇimādiprasavapadaṃ /",
  "GSP30partrvpu:333": "tāṃ sadyaḥ anākalitam eva bhāvanākaraṇādirahitatvenaiva dadāti /",
  "GSP30partrvpu:334": "yad uktaṃ śrīsomānandapādaiḥ /",
  "GSP30partrvpu:335": "Q: bhāvanākaranābhyāṃ kiṃ śivasya satatoditeḥ / [Śivadṛṣṭi 8.5,6 CHECK]",
  "GSP30partrvpu:336": "iti / tathā",
  "GSP30partrvpu:337": "Q: ekavāraṃ pramāṇena śāstrād vā guruvākyataḥ /",
  "GSP30partrvpu:338": "Q: jñāte śivatve sarvasthe pratipattyā dṛḍhātmanā //",
  "GSP30partrvpu:339": "Q: karaṇena nāsti kṛtyaṃ kvāpi bhāvanayāpi vā / [Śivadṛṣṭi 7.556?CHECK]",
  "GSP30partrvpu:340": "iti / kule jātā siddhiḥ śāktahādirūpaprasaraṇād ārabhya bahirbhāvapaṭalavikāsaparyantaṃ bhedāvabhāsanā / tāṃ dadāti /",
  "GSP30partrvpu:341": "%",
  "GSP30partrvpu:342": "%[p.199]",
  "GSP30partrvpu:343": "%",
  "GSP30partrvpu:344": "tad eva hy anuttaraṃ mahāprakāśātma antaḥkṛtabodhamayaviśvabhāvaprasaram anuttaratvād eva niratiśayasvātantryaiśvaryacamatkārabharād bhedaṃ vikāsayati /",
  "GSP30partrvpu:345": "na hy aprakāśarūpaṃ bhāvavikāsaprakāśe kāraṇaṃ bhavet /",
  "GSP30partrvpu:346": "prakāśātmakaṃ cen nūnaṃ tat parameśvarabhairavabhaṭṭārakarūpam eveti kim apareṇa vāgjālena /",
  "GSP30partrvpu:347": "tathā yena anuttareṇa viśeṣeṇa jñātā mātrā mānena pramātmanā trāṇaṃ pālanaṃ patitvaṃ yāsāṃ pramātṛpramāṇaprameyapramitirūpāṇāṃ tā mātrā vijñātā yena tat vijñātamātraṃ /",
  "GSP30partrvpu:348": "tathā viśeṣeṇa pratipattidārḍhyabandhena yaj jñātaṃ tad vibhātam eva,",
  "GSP30partrvpu:349": "na punaḥ bhāvanīyaṃ sakṛdvibhātātmatvāt /",
  "GSP30partrvpu:350": "tathā jñātamātraṃ jñātam eva jñeyaikarūpatvāt,",
  "GSP30partrvpu:351": "na tu kadācit jñātṛrūpaṃ ghaṭādi /",
  "GSP30partrvpu:352": "tathā jñātā jñeyarūpā",
  "GSP30partrvpu:353": "bhedamayī iyaṃ māyā /",
  "GSP30partrvpu:354": "tadubhayaṃ vigataṃ yatra tat vijñātamātram /",
  "GSP30partrvpu:355": "ghaṭādayo yatra jñātrekarūpatvena svaprakāśātmānaḥ,",
  "GSP30partrvpu:356": "yatra ca māyā na prabhavati,",
  "GSP30partrvpu:357": "tena vijñātamātreṇa /",
  "GSP30partrvpu:358": "khe brahmaṇy abhedarūpe sthitvā carati viṣayam avagamayati /",
  "GSP30partrvpu:359": "tathā hānādānādiceṣṭāṃ vidhatte svarūpe cāste iti khecary antarbahiṣkaraṇatadarthasukhādinīlādirūpā /",
  "GSP30partrvpu:360_0": "tathāhi vedyavedakabhāvānullāsipade śūnye saṃvinmātradṛgullāse saṃvedyagatāntaraikyarūpadiśyamānabhedollāse",
  "GSP30partrvpu:360_1": "sphuṭabhedodreke ca krameṇa vyomacarīgocarīdikcarībhūcarībhūtā yāḥ śaktayas tā vastuta",
  "GSP30partrvpu:360_2": "uktanayena svabhāvacarakhecarīrūpaśaktyavibhaktā evety ekaiva sā pārameśvarī śaktiḥ / yad uktam",
  "GSP30partrvpu:361": "Q: śaktayo 'sya jagat kṛtsnaṃ śaktimāṃs tu maheśvaraḥ /",
  "GSP30partrvpu:362": "[attrib. to Maṅgalaśāstra]",
  "GSP30partrvpu:363": "iti / tataḥ strīliṅgena nirdeṣaḥ /",
  "GSP30partrvpu:364": "na hy ātmano manasa indriyāṇāṃ bāhyānāṃ ca bhedaviṣayasya vyavasthāpanaṃ vyavasthā ca yujyate,",
  "GSP30partrvpu:365": "abhisaṃdhānādyayogād aprakāśatvāc ca /",
  "GSP30partrvpu:366": "saiva khecarī kāmakrodhādirūpatayā vaiṣamyena lakṣyate /",
  "GSP30partrvpu:367": "tasyāḥ samatā sarvatraiva paripūrṇabhairavasvabhāvāt /",
  "GSP30partrvpu:368": "aṇumātram apy avikalānuttarasvarūpāparijñānam eva cittavṛttīnāṃ vaiṣamyam,",
  "GSP30partrvpu:369": "sa eva ca saṃsāraḥ,",
  "GSP30partrvpu:370": "apūrṇābhimānena svātmany aṇutvāpādanāt āṇavamalasya,",
  "GSP30partrvpu:371": "tadapūrṇarūpaparipūrṇākāṅkṣāyāṃ bhedadarśanāt māyākhyasya malasya,",
  "GSP30partrvpu:372": "tacchubhāsubhavāsanāgraheṇa kārmamalasya collāsāt /",
  "GSP30partrvpu:373": "%",
  "GSP30partrvpu:374": "%[p.200]",
  "GSP30partrvpu:375": "%",
  "GSP30partrvpu:376": "svarūpāparijñānamayatadvaiṣamyanivṛttau malābhāvāt /",
  "GSP30partrvpu:377": "krodhamohādivṛttayo hi paripūrṇabhagavadbhairavabhaṭṭārakasaṃvidātmikā eva /",
  "GSP30partrvpu:378": "yad uktaṃ śrīsomānandapādaiḥ",
  "GSP30partrvpu:379": "Q: ... tat saratprakṛtiḥ śivaḥ / [Śivadṛṣṭi 3.94]",
  "GSP30partrvpu:380": "iti / tathā",
  "GSP30partrvpu:381": "Q: sukhe duḥkhe vimohe ca sthito 'haṃ paramaḥ śivaḥ / [Śivadṛṣṭi 7.105]",
  "GSP30partrvpu:382": "iti /",
  "GSP30partrvpu:383": "Q: duḥkhe 'pi pravikāsena sthairyārthe dhṛtisaṃgamāt / [Śivadṛṣṭi 5.9]",
  "GSP30partrvpu:384_0": "ityādi / krodhādivṛttayo hi ciccamatkāratādātmyād anyathā tatsvarūpalābhasyaivāyogāc",
  "GSP30partrvpu:384_1": "ca parameśvaryaḥ karaṇadevatā eva bhagavatyas tās tāḥ krīḍā vitanvatyaḥ śivārkasya dīdhitirūpāḥ /",
  "GSP30partrvpu:385_0": "tathā tā eva tattatparasparasāṃkaryalabdhāsaṃkhyeyarūpās tattaduccāṭanamāraṇaśāntyādirūpeṣu",
  "GSP30partrvpu:385_1": "karmasu parikalpitatattatsamucitasaumyaraudraprakārāḥ kṛtyādibhedād devatātvenopāsyā",
  "GSP30partrvpu:385_2": "uktā matādiśāstreṣu bhagavadbhairavabhaṭṭārakaparivārabhūtāś ca / yathoktam",
  "GSP30partrvpu:386": "Q: uccāṭane kākavaktrā ... / [Mataśāstra?]",
  "GSP30partrvpu:387": "ityādy upakramya",
  "GSP30partrvpu:388": "Q: tā eva devadevasya raśmayaḥ kādidhārikāḥ / [Mataśāstra?]",
  "GSP30partrvpu:389_0": "ityādi / tathātvena tv aparijñātasvarūpāś ciccamatkāraṃ vikalpe 'pi nirvikalpaikasāraṃ",
  "GSP30partrvpu:389_1": "tena tena vicitravarṇākṣarapuñjātmanā ghoratarātmanā vikalparūpeṇa devatātmanā śaṅkātaṅkānupraveśena",
  "GSP30partrvpu:389_2": "tirodadhatyaḥ sāṃsārikapāśyapaśubhāvadāyinyaḥ / yathoktam",
  "GSP30partrvpu:390": "%",
  "GSP30partrvpu:391": "%[p.201]",
  "GSP30partrvpu:392": "%",
  "GSP30partrvpu:393": "Q: pīṭheśvaryo mahāghorā mohayanti muhur muhuḥ /",
  "GSP30partrvpu:394": "[Timirodghāṭa acc. to Kṣemarāja ad Śivasūtra 1.4]",
  "GSP30partrvpu:395": "iti / tathā",
  "GSP30partrvpu:396": "Q: viṣayeṣv eva saṃlīnān adho 'dhaḥ pātayanty aṇūn /",
  "GSP30partrvpu:397": "[Mālinīvijayottara 3.31ab]",
  "GSP30partrvpu:398": "ityādi / tathā",
  "GSP30partrvpu:399": "Q: śabdarāśisamutthasya śaktivargasya bhogyatām /",
  "GSP30partrvpu:400": "Q: kalāviluptavibhavo gataḥ san sa paśuḥ smṛtaḥ //",
  "GSP30partrvpu:401": "[Spandakārikā 3.13]",
  "GSP30partrvpu:402": "iti / jñātasvarūpās tā evoktayuktyā jīvanmuktatāpradāyinyaḥ /",
  "GSP30partrvpu:403": "tathā uktam",
  "GSP30partrvpu:404": "Q: yadā tv ekatra saṃrūḍhas tadā tasya layodbhavau /",
  "GSP30partrvpu:405": "Q: niyacchan bhoktṛtām eti tataś cakreśvaro bhavet //",
  "GSP30partrvpu:406": "[Spandakārikā 3.19]",
  "GSP30partrvpu:407_0": "iti / svarūpaparijñānaṃ ca etāvad eva yad etāsu vṛttiṣūdayasamayanirvikalpaikarūpāsu",
  "GSP30partrvpu:407_1": "vikalpo 'py udayamāno varṇarāśisamārabdhatattadvicitraśabdārūṣitatve 'pi na tādṛśena",
  "GSP30partrvpu:407_2": "varṇapuñjātmanā śakticakreṇa yujyate,",
  "GSP30partrvpu:408": "yat tasya prāktananirvikalpaikavyavahāramayasya vikalpātmano mātuḥ svarūpaṃ khaṇḍayet /",
  "GSP30partrvpu:409": "na ca vikalpā anubhavād vikalpāntarād vā bhinnāḥ,",
  "GSP30partrvpu:410": "api tu sa evaikaḥ svātantryabheditabhāvoparāgalabdhabhedabhūtādyabhidhavijñānacakraprabhuḥ /",
  "GSP30partrvpu:411": "tad evaṃ khecarīsāmyam eva mokṣaḥ /",
  "GSP30partrvpu:412": "tac cānuttarasvarūpaparijñānam eva satatoditaṃ parameśvaryāḥ śivātmani saṃghaṭṭasamāpattyā ubhayavimarśānandarūḍhi /",
  "GSP30partrvpu:413": "śivo hi paravāṅmayamahāmantravīryavisṛṣṭimayaḥ parameśvarīvisṛṣṭyā tadvīryaghanatātmakaprasūnanirbharayā sṛṣṭyā yujyate",
  "GSP30partrvpu:414": "/ tathā hi sarveṣām antarbahiṣkaraṇānāṃ yad yad anupraviśati tat tan madhyamanāḍībhuvi sarvāñgānuprāṇanasārāyāṃ prāṇātmanā cetanarūpeṇāste yad oja iti kathyate /",
  "GSP30partrvpu:415": "tad eva sarvāṅgeṣv anuprāṇakatayā tadavibhaktavīryarūpatvena /",
  "GSP30partrvpu:416": "%",
  "GSP30partrvpu:417": "%[p.202]",
  "GSP30partrvpu:418": "%",
  "GSP30partrvpu:419": "tato 'pi punar api nayanaśravaṇādīndriyadvāreṇa bṛṃhakarūpaṃ rūpaśabdādy anupraviśad bṛṃhakatvād eva tadvīryakṣobharūpakāmānalaprabodhakaṃ bhavati / yathoktam",
  "GSP30partrvpu:420": "Q: ālāpād gātrasaṃsparśāt",
  "GSP30partrvpu:421": "ityādi / ekenaiva ca rūpādyanyatamenodriktaprāktanabalopabṛṃhitasya sarvaviṣayakaraṇīyoktakṣobhakaraṇasamarthatvaṃ sarvasya sarvasya sarvasarvātmakatvāt /",
  "GSP30partrvpu:422": "smaraṇavikalpanādināpi sarvamayamanogatānantaśabdādibṛṃhaṇavaśāj jāyata eva kṣobhaḥ /",
  "GSP30partrvpu:423": "paripuṣṭasarvamayamahāvīryam eva puṣṭikāri na tv apūrṇaṃ nāpi kṣīnam samucitaṃ śaiśavavārddhakayor /",
  "GSP30partrvpu:424": "vīryavikṣobhe ca vīryasya svamayatvenābhinnasyāpy adeśakālakalitaspandamayamahāvisargarūpam eva paripūrṇabhairavasaṃvidātmakaṃ svātantryam ānandaśaktimayaṃ sukhaprasavabhūḥ /",
  "GSP30partrvpu:425": "nayanayor api hi rūpaṃ tadvīryakṣobhātmakamahāvisargaviśleṣaṇayuktyā eva sukhadāyi bhavati /",
  "GSP30partrvpu:426": "śravaṇayoś ca madhuragītādi /",
  "GSP30partrvpu:427": "anyatrāpīndriye anyat kevalaṃ paripūrṇasṛṣṭitām nāśnute svātmany evocchalanāt",
  "GSP30partrvpu:428_0": "/ tathā ca tadvīryānupabṛṃhitānām avidyamānatathāvidhavīryavikṣobhātmakamadanānandānāṃ",
  "GSP30partrvpu:428_1": "pāṣāṇānām iva ramaṇīyatarataruṇīrūpam api nitambinīvadanaghūrṇamānakākalīkalagītam",
  "GSP30partrvpu:428_2": "api na pūrṇānandaparyavasāyi /",
  "GSP30partrvpu:429": "yathā yathā ca na bṛṃhakaṃ bhavati tathā tathā parimitacamatkāraparyavasānam /",
  "GSP30partrvpu:430": "sarvato hy acamatkāre jaḍataiva /",
  "GSP30partrvpu:431": "adhikacamatkārāveśa eva vīryakṣobhātmā sahṛdayatā ucyate /",
  "GSP30partrvpu:432": "yasyaiva etadbhogāsaṅgābhyāsaniveśitānantabṛṃhakavīryabṛṃhitaṃ hṛdayaṃ tasyaiva sātiśayacamatkriyā /",
  "GSP30partrvpu:433": "duḥkhe 'py eṣa eva camatākraḥ /",
  "GSP30partrvpu:434_0": "antarvyavasthitaṃ hi yat tad dayitasutasukhādi vīryātmakaṃ tad eva bhāvanāsadṛśadṛgākrandādibodhena",
  "GSP30partrvpu:434_1": "kṣobhātmakam vikāsam āpannaṃ punar na bhaviṣyatīti nairapekṣyavaśasaviśeṣacamatkriyātma",
  "GSP30partrvpu:435": "duḥkhasattvam / tad uktam",
  "GSP30partrvpu:436": "%",
  "GSP30partrvpu:437": "%[p.203]",
  "GSP30partrvpu:438": "%",
  "GSP30partrvpu:439": "Q: dukhe 'pi pravikāsena [Śivadṛṣtṭi 5.9]",
  "GSP30partrvpu:440_0": "iti / yadā sakalendriyanāḍībhūtamarudādiparipūraṇe tu mahāmadhyamasauṣumnapadānupraveśe",
  "GSP30partrvpu:440_1": "nijaśaktikṣobhatādātmyaṃ pratipadyate tadā sarvato dvaitagalane paripūrṇasvaśaktibharavimarśāhantāmayacamatkārānupraveśe",
  "GSP30partrvpu:440_2": "paripūrṇasṛṣṭyānandarūparudrayāmalayogānupraveśena tanmahāmantravīryavisargaviśleṣaṇātmanā",
  "GSP30partrvpu:440_3": "dhruvapadātmakanistaraṅgākulabhairavabhāvābhivyaktiḥ /",
  "GSP30partrvpu:441": "tathā hi tanmadhyanāḍīrūpasyobhayaliṅgātmano 'pi tadvīryotsāhabalalabdhāvaṣṭambhasya kampakāle sakalavīryakṣobhojjigamiṣātmakam antaḥsparśasukhaṃ svasaṃvitsākṣikam eva /",
  "GSP30partrvpu:442": "na caitat kalpitaśarīraniṣṭhatayaiva kevalam /",
  "GSP30partrvpu:443": "tadabhijñānopadeśadvāreṇeyati mahāmantravisargaviśleṣaṇāvāptadhruvapade parabrahmamayaśivaśaktisaṃghaṭṭānandasvātantryasṛṣṭiparābhaṭṭārikārūpe",
  "GSP30partrvpu:444": "'nupraveśaḥ /",
  "GSP30partrvpu:445": "tad vakṣyate",
  "GSP30partrvpu:446": "Q: tatra sṛṣṭiṃ yajed [Parātriṃś. 29]",
  "GSP30partrvpu:447": "ityādi / tathā",
  "GSP30partrvpu:448": "Q: yathā nyagrodhabījasthaḥ [Parātriṃś. 24]",
  "GSP30partrvpu:449": "ityādi / tathā",
  "GSP30partrvpu:450": "Q: ity etad rudrayāmalam [Parātriṃś. 35]",
  "GSP30partrvpu:451": "ityādi / anyatrāpy uktam",
  "GSP30partrvpu:452": "Q: lehanāmanthanākoṭaiḥ strīsukhasya bharāt smṛteḥ /",
  "GSP30partrvpu:453": "Q: śaktyabhāve 'pi deveśi bhaved ānandasaṃplavaḥ //",
  "GSP30partrvpu:454": "[Vijñānabhairava 70]",
  "GSP30partrvpu:455_0": "iti / bharāt smaryamāṇo hi sa sparśas tatsparśakṣetre ca madhyamākṛtrimaparātmakaśaktinālikāpratibimbitas",
  "GSP30partrvpu:455_1": "tanmukhyaśāktasparśābhāve 'pi tadantarvṛttiśāktasparśātmakavīryakṣobhakārī bhavatīty abhiprāyeṇa / tathā",
  "GSP30partrvpu:456": "%",
  "GSP30partrvpu:457": "%[p.204]",
  "GSP30partrvpu:458": "%",
  "GSP30partrvpu:459": "Q: śaktisaṃgamasaṃkṣobhaśaktyāveśāvasānakam /",
  "GSP30partrvpu:460": "Q: yat sukhaṃ brahmatattvasya tat sukhaṃ svākyam ucyate //",
  "GSP30partrvpu:461": "[Vijñānabhairava 69]",
  "GSP30partrvpu:462": "iti /",
  "GSP30partrvpu:463": "Q: ... snehāt kaulikam ādiśet / [?]",
  "GSP30partrvpu:464": "iti ca / mahāvīreṇa bhagavatā vyāsenāpi",
  "GSP30partrvpu:465": "Q: mama yonir mahad brahma tasmin garbhaṃ dadhāmy aham /",
  "GSP30partrvpu:466": "Q: saṃbhavaḥ sarvabhūtānāṃ tato bhavati bhārata //",
  "GSP30partrvpu:467": "[Bhagavadgītā 14.3]",
  "GSP30partrvpu:468": "ity {api} gītam /",
  "GSP30partrvpu:469": "somānandapādair api nijavivṛtau",
  "GSP30partrvpu:470": "Q: bhagavatyā ratasthāyā praśna iti paraikamayatve 'pi tanmayamahadantarālābhiprāyeṇa/",
  "GSP30partrvpu:471": "[Parātriṃśikāvivṛti of Somānanda]",
  "GSP30partrvpu:472": "iti / tad alam amunā trikaśāstrarahasyopadeśakathātiprastāvena /",
  "GSP30partrvpu:473": "tad idam anuttaraṃ kaulikasiddhidaṃ yena jñātamātreṇa khecarīsāmyam uktanayena",
  "GSP30partrvpu:474": "_____________________________________________________________",
  "GSP30partrvpu:475": "ParTri 2ab:",
  "GSP30partrvpu:476": "etad guhyaṃ mahāguhyaṃ kathayasva mama prabho /",
  "GSP30partrvpu:477": "_____________________________________________________________",
  "GSP30partrvpu:478": "guhyam aprakaṭatvāt /",
  "GSP30partrvpu:479": "yato guhāyāṃ svarūpāparijñānamayyāṃ satyāṃ sthitam apy aprakaṭam /",
  "GSP30partrvpu:480": "atha ca mahad aguhyaṃ sarvasya evaṃvidhacamatkāramayatvāt /",
  "GSP30partrvpu:481": "mātṛmānameyamayabhedāvibhāgaśālinī bhagavatī śuddhavidyaiva trikoṇā māyāyām atiśayapratiphalitabhedāvagrahā bhavatīti māyāpi jagajjananabhūr vidyaiva vastutaḥ /",
  "GSP30partrvpu:482": "tad uktena nayena saivaṃbhūtatvena parijñāyamānatvād abhedamāhātmyatirohitatatpramātrādikoṇatrayatvān mahāguhety ucyate /",
  "GSP30partrvpu:483": "saiva ca vastutaḥ pūjādhāma triśūlaṃ trikārthe / tad uktam",
  "GSP30partrvpu:484": "Q: sa trikoṇā mahāvidyā trikā sarvarasāspadam /",
  "GSP30partrvpu:485": "Q: visargapadam evaiṣa tasmāt saṃpūjayet trikam / [?]",
  "GSP30partrvpu:486": "iti / tathā",
  "GSP30partrvpu:487": "Q: udety ekaḥ samālokaḥ pramāṇārthapramātṛgaḥ /",
  "GSP30partrvpu:488": "[Siddhapāda ?](Kramastotra of Erakanātha)",
  "GSP30partrvpu:489": "iti / tataś ca īdṛśyāṃ mahāguhāyāṃ śuddhavidyāhṛdayamayyāṃ mahāsṛṣṭirūpāyāṃ jagajjanmabhūmau svacamatkārarūpeṇa bhavati yan maha iti yad etad guhyam /",
  "GSP30partrvpu:490": "etena hi yad idam avicchinnabhairavabhāsāvimarśarūpaṃ svātantryaṃ bhāvebhyaḥ svarūpapratyupasaṃhārakrameṇa ātmavimarśaviśrāntirūpatvam /",
  "GSP30partrvpu:491": "prakāśasya hi svābhāvikākṛtrimaparavāṅmantravīryacamatkārātma aham iti / yathoktam",
  "GSP30partrvpu:492": "Q: prakāśasyātmaviśrāntir ahaṃbhāvo hi kīrtitaḥ /",
  "GSP30partrvpu:493": "[Ajaḍapramātṛsiddhi 22cd]",
  "GSP30partrvpu:494": "iti / tad eva guhyam atirahasyam /",
  "GSP30partrvpu:495_0": "tathā hi sṛṣṭikrameṇa yathāvikṛtānuttaradhruvarūpaviśrānto bhairavabhaṭṭārakaḥ sakalakalājālajīvanabhūtaḥ",
  "GSP30partrvpu:495_1": "sarvasyādisiddho 'kalātmakaḥ sa eva prasarātmanā rūpeṇa visargarūpatām aśnuvāno visargasyaiva",
  "GSP30partrvpu:495_2": "kuṇḍalinyātmakahaśaktimayatvāt punar api tacchāktaprasarābhedavedakarūpabindvātmanā",
  "GSP30partrvpu:495_3": "nararūpeṇa prasarati /",
  "GSP30partrvpu:496": "tathā punar api tanmūlatriśūlaprāṇaparaśaktitrayopasaṃhāre tadvisargaviśleṣaṇayā mūladhruvapadānuttarapraveśaḥ sarvadā /",
  "GSP30partrvpu:497": "sphuṭayiṣyate caitad avidūra eva /",
  "GSP30partrvpu:498": "mahe paramānandarūpe pūrvokte yad idam uktanayena a iti rūpaṃ tad eva guhyam /",
  "GSP30partrvpu:499": "etad eva ca mahāguhyaṃ jagajjananadhāma /",
  "GSP30partrvpu:500": "tathobhayasamāpattyānandenāguhyaṃ sarvacamatkāramayam /",
  "GSP30partrvpu:501": "sva ātman eva he prabho evaṃvidhavaicitryakāritayā prabhavanaśīla /",
  "GSP30partrvpu:502": "āmantraṇam",
  "GSP30partrvpu:503": "etat / tac cāmantryasyāmantrakaṃ prati tādātmyam ābhimukhyaṃ prātipadikārthād adhikārthadāyi / yathoktam /",
  "GSP30partrvpu:504": "Q: saṃbodhanādhikaḥ prātipadikārtha /",
  "GSP30partrvpu:505": "[/",
  "GSP30partrvpu:506": "cf Vākyapadīya 3.7 (Sādhanasamuddeśa) 163 (+ Helārāja)]",
  "GSP30partrvpu:507": "iti / nirṇītaṃ caitan mayaiva śrīpūrvapañcikāyām /",
  "GSP30partrvpu:508": "etat kathaya parāvāgrūpatayāvibhaktaṃ sthitam api paśyantībhuvi vākyaprabandhakramāsūtraṇena yojaya /",
  "GSP30partrvpu:509": "yathoktaṃ prāk",
  "GSP30partrvpu:510": "Q: guruśiṣyapade sthitvā ... [Svacchandatantra 8.31a /cit above]",
  "GSP30partrvpu:511": "ityādi / parābhaṭṭārikāyāś ca paśyantyāditādātmyaṃ nirṇītaṃ prāg eva /",
  "GSP30partrvpu:512": "%",
  "GSP30partrvpu:513": "%[p.206]",
  "GSP30partrvpu:514": "%",
  "GSP30partrvpu:515": "tathā mama ity asya pratyagātmasaṃbandhitvasya idaṃbhāvasya yad guhyaṃ maha ity uktam aham iti /",
  "GSP30partrvpu:516": "tathā hi mamedaṃ bhāsata iti yad bhāsanaṃ tasya vimarśaḥ punar apy ahaṃbhāvaikasāraḥ /",
  "GSP30partrvpu:517": "sa punar ahaṃbhāvo bhāvapratyupasaṃharaṇamukheneti maha ity etadrūpa eva yathoktaṃ prāk / yad uktam",
  "GSP30partrvpu:518": "Q: idam ity asya vicchinnavimarśasya kṛtārthatā /",
  "GSP30partrvpu:519": "Q: yā svasvarūpe viśrāntir vimarśaḥ so 'ham ity ayam //",
  "GSP30partrvpu:520": "[Ajaḍaprāmātṛsiddhi 15]",
  "GSP30partrvpu:521": "iti / anyatrāpi",
  "GSP30partrvpu:522": "Q: ghaṭo 'yam ity adhyavasā nāmarūpātirekiṇī /",
  "GSP30partrvpu:523": "Q: pareśaśaktir ātmeva bhāsate na tv idantayā //",
  "GSP30partrvpu:524": "[Īśvarapratyabhijñākārikā 1.5.10]",
  "GSP30partrvpu:525": "iti / tad uktaṃ śrīsomānandapādair nijavivṛtau /",
  "GSP30partrvpu:526": "Q: abījaṃ śuddhaśivarūpam [Parātriṃśikāvivṛti of Somānanda]",
  "GSP30partrvpu:527": "ityādi / tad evāsmābhir vipañcitam iti /",
  "GSP30partrvpu:528": "tathā svamama suṣṭhv avidyamānaṃ mama iti yasya /",
  "GSP30partrvpu:529": "ahantābharaikarūḍhatvāt viśvaṃ na kiṃcid yasya vyatiriktanirdeśaprāṇaṣaṣṭyarthayogi bhavati /",
  "GSP30partrvpu:530": "śāstrāntaradīkṣitānāṃ vijñānākalānāṃ pralayakevalināṃ ca yady api mameti vyatiriktaṃ nāsti tathāpi yad bhedayogyatāvāsanā syād eva prabodhasamaye tadvikāsāt ahaṃbhāvārūḍhiḥ /",
  "GSP30partrvpu:531": "tadapākṛtyai suṣṭhuśabdārthe suḥ /",
  "GSP30partrvpu:532": "yad uktaṃ mayaiva stotre",
  "GSP30partrvpu:533": "Q: yan na kiṃcana mameti dīnatāṃ prāpnuvanti jaḍajantavo 'niśam /",
  "GSP30partrvpu:534": "Q: tan na kiṃcana mamāsmi sarvam ity uddhurāṃ dhuram upeyivān aham // [? Stotra of Abh.]",
  "GSP30partrvpu:535": "iti / śobhanena dvaitakalaṅkāṅkanākāluṣyaleṣaśūnyenāmena paramārthopadeśadvayātmanā jñānena mā mānam avabodho yasya svaprakāśaikarūpatvāt /",
  "GSP30partrvpu:536": "amatīti amā,",
  "GSP30partrvpu:537": "a iti mā yatra,",
  "GSP30partrvpu:538": "avidyamānaṃ mā mānaṃ niṣedhaś ca yatra,",
  "GSP30partrvpu:539": "nityoditatvāt saṃhāraś ca yatra nāsti,",
  "GSP30partrvpu:540": "sā bhagavatī amā iti ucyate /",
  "GSP30partrvpu:541": "amā śobhanā satatoditā yatra māyāyāṃ pramāṇaprameyavyavahṛtau sā tādṛśī mā yasyeti bahuvrīhyantaṃ bahuvrīhiḥ /",
  "GSP30partrvpu:542": "%",
  "GSP30partrvpu:543": "%[p.207]",
  "GSP30partrvpu:544": "%",
  "GSP30partrvpu:545": "parameśvaro hi pramāṇādivyavahāre 'pi paraśaktimaya eva sarvathādvaitarūpatvāt tasya /",
  "GSP30partrvpu:546": "āmantraṇam ātmana eva /",
  "GSP30partrvpu:547": "idam eva sārdhaślokanirūpitānantapraśnatātparyam /",
  "GSP30partrvpu:548": "saṃgraheṇaitad uktaṃ bhavatīti nirṇetuṃ nirūpyate /",
  "GSP30partrvpu:549": "_____________________________________________________________",
  "GSP30partrvpu:550": "ParTri 2cd3ab:",
  "GSP30partrvpu:551": "hṛdayasthā tu yā śaktiḥ kaulinī kulanāyikā // ParTri_2 //",
  "GSP30partrvpu:552": "tāṃ me kathaya deveśa yena tṛptiṃ labhāmy aham /",
  "GSP30partrvpu:553": "_____________________________________________________________",
  "GSP30partrvpu:554": "sarvasya nīlasukhāder dehaprāṇabuddhyādeś ca paraṃ pratiṣṭhāsthānaṃ saṃvidātma hṛt /",
  "GSP30partrvpu:555": "tasyaiva nijasvātantryakalpitabhedā ayā vicitrāni ghaṭādijñānāni /",
  "GSP30partrvpu:556_0": "tatsthā iyaṃ sphuraṇamayī śaktiḥ kulasya nāyikā śarīraprāṇasukhādeḥ sphurattādāyinī",
  "GSP30partrvpu:556_1": "brāhmyādevatācakrasya vīryabhūtā nikhilākṣanāḍicakrasya madhyamadhyamarupā jananasthānakarṇikā liṅgātmā asti /",
  "GSP30partrvpu:557": "tatraiva ca kule bhavā kularūpā kaulikī /",
  "GSP30partrvpu:558": "yad vā kule bhavam akulātma kaulam /",
  "GSP30partrvpu:559": "tad yasyām antas tādātmyenāsti sā kaulikī /",
  "GSP30partrvpu:560": "kulaṃ hy akulaprakāśarūḍham eva tathā bhavati / yad uktam",
  "GSP30partrvpu:561": "Q: api tv ātmabalasparśāt /",
  "GSP30partrvpu:562": "[Spandakārikā 1.8]",
  "GSP30partrvpu:563": "iti / tathā",
  "GSP30partrvpu:564": "Q: tad ākramya balaṃ mantrāḥ sarvajñabalaśālinaḥ /",
  "GSP30partrvpu:565": "Q: pravartante 'dhikārāya karaṇānīva dehinām //",
  "GSP30partrvpu:566": "[Spandakārikā 2.1]",
  "GSP30partrvpu:567": "iti / devānāṃ brahmaviṣṇurudrādīnām īśasyāmantraṇaṃ /",
  "GSP30partrvpu:568": "tan me kathaya ity api paṭhanti śrīsomānandapādā vyācakṣate ca tat tasmād iti /",
  "GSP30partrvpu:569": "yad vā tat kathaya yena tṛptiṃ paramānandamayīṃ labhe paramādvayanirvṛtisvātantryarasībhavāmīti samanvayaḥ /",
  "GSP30partrvpu:570": "vrajāmi ity api pāṭhaḥ /",
  "GSP30partrvpu:571": "aham ity anena sarvapramātṛjīvanarūpam eva satataṃ parāmṛśyate /",
  "GSP30partrvpu:572": "tac caivam abhihitasvarūpopadeśena pratyabhijñāya nijam īśvararūpaṃ paripūrṇabhāvātmikāṃ tṛptiṃ vindatīti prāk prakaṭitam eva /",
  "GSP30partrvpu:573": "%",
  "GSP30partrvpu:574": "%[p.208]",
  "GSP30partrvpu:575": "%",
  "GSP30partrvpu:576": "tad uktaṃ somānandapādaiḥ svavivṛtau",
  "GSP30partrvpu:577": "Q: hṛdy ayo gamanaṃ jñānam [Parātriṃśikāvivṛti of Somānanda]",
  "GSP30partrvpu:578": "ityādi /",
  "GSP30partrvpu:579": "iti śivarasaṃ pātuṃ yeṣāṃ pipāsati mānasaṃ satatam aśivadhvaṃse sattāṃ śivena niveśitām /",
  "GSP30partrvpu:580": "hṛdayagaganagranthiṃ teṣāṃ vidārāyituṃ haṭhād abhinava imāṃ praśnavyākhyāṃ vyadhāt trikatattvagām //",
  "GSP30partrvpu:581": "tad atra praśnasarvasve",
  "GSP30partrvpu:582": "_____________________________________________________________",
  "GSP30partrvpu:583": "ParTri :",
  "GSP30partrvpu:584": "śrībhairava uvāca",
  "GSP30partrvpu:585": "_____________________________________________________________",
  "GSP30partrvpu:586": "vyākhyātaṃ prāg evaitat /",
  "GSP30partrvpu:587": "kiṃ punaruktatāpādanena /",
  "GSP30partrvpu:588": "bhairavo bharaṇātmako mahāmantraravātmakaś ca /",
  "GSP30partrvpu:589": "kevalam atra śaktimatprādhānyaṃ saṃhārarūpeṇa maha ity evaṃrūpam ity uktaṃ prāk sphuṭībhaviṣyati cāgrata eva /",
  "GSP30partrvpu:590": "tad iyān atra tātparyārthaḥ /",
  "GSP30partrvpu:591": "parā bhagavatī saṃvit prasarantī svarūpataḥ /",
  "GSP30partrvpu:592": "parecchāśaktir ity uktā bhairavasyāvibhedinī //",
  "GSP30partrvpu:593": "tasyāḥ prasaradharmatvāj jñānaśaktyādirūpatā /",
  "GSP30partrvpu:594": "parāparāparārūpapaśyantyādivapurbhṛtiḥ //",
  "GSP30partrvpu:595": "tad eva prasarākārasvarūpaparimarśanam /",
  "GSP30partrvpu:596": "praśna ity ucyate devī tanmayapraśnakāriṇī //",
  "GSP30partrvpu:597": "tasya prasararūpasyā parāmarśanam eva yat /",
  "GSP30partrvpu:598": "tad eva paramaṃ proktaṃ tatpraśnottararūpakam //",
  "GSP30partrvpu:599": "tad evāparasaṃvitter ārabhyāntastarāṃ punaḥ /",
  "GSP30partrvpu:600": "parasaṃvidghanānandasaṃhārakaraṇaṃ muhuḥ //",
  "GSP30partrvpu:601": "antarbhāvitaniḥśeṣaprasaraṃ bhairavaṃ vapuḥ /",
  "GSP30partrvpu:602": "prativaktṛsvarūpeṇa sarvadaiva vijṛmbhate //",
  "GSP30partrvpu:603": "etau prasarasaṃhārāv akālakalitau yataḥ /",
  "GSP30partrvpu:604": "tad ekarūpam evedaṃ tattvaṃ praśnottarātmakam //",
  "GSP30partrvpu:605": "tad evaṃ parasaṃbandham anuttaratayānvitam /",
  "GSP30partrvpu:606": "ṣaḍardhasārasarvasvaṃ guravaḥ prāṅ nyarūpayan //",
  "GSP30partrvpu:607": "[. . . . . . . . . . . . . . . . . . . . . . . . . . . .]",
  "GSP30partrvpu:608": "%",
  "GSP30partrvpu:609": "%[p.209]",
  "GSP30partrvpu:610": "%",
  "GSP30partrvpu:611": "_____________________________________________________________",
  "GSP30partrvpu:612": "ParTri 3cd4cd:",
  "GSP30partrvpu:613": "śṛṇu devi mahābhage uttarasyāpy anuttaram // ParTri_3 //",
  "GSP30partrvpu:614": "yad ayaṃ kauliko vidhir mama hṛdvyomny avasthitaḥ /",
  "GSP30partrvpu:615": "kathayāmi na saṃdehaḥ sadyaḥ kaulikasiddhidam // ParTri_4 //",
  "GSP30partrvpu:616": "_____________________________________________________________",
  "GSP30partrvpu:617": "devi iti prāgvat /",
  "GSP30partrvpu:618": "mahān bhāgo yasyā yā bhajyamānā uktavakṣyamāṇopadeśānuśīlanena sevyamānā pārameśvaryākhyamahābaladā bhavatīti /",
  "GSP30partrvpu:619": "mahat paramamahadrūpatayā prasiddho 'nāśritaśivarūpaḥ sa yasyā bhāga aṃśaḥ /",
  "GSP30partrvpu:620": "pārameśvarī hi śaktiḥ anantaṣaṭtriṃśadāditattvagarbhiṇī /",
  "GSP30partrvpu:621": "mahān buddhyādis tattvaviśeṣo bhāgo vibhāgaḥ kalāpekṣi rūpaṃ yasyāḥ /",
  "GSP30partrvpu:622": "pārameśvarī hi saṃvidekaghanaśaktiḥ svasvātantryopakalpitabhinnajñeyakāryapratiṣṭhāpadatve buddhir ity ucyate /",
  "GSP30partrvpu:623": "yad uktaṃ śrīsomānandapādaiḥ",
  "GSP30partrvpu:624": "Q: ... aparasthitau //",
  "GSP30partrvpu:625": "Q: sā buddhir yat punaḥ sūkṣmaṃ sarvadikkam avasthitam /",
  "GSP30partrvpu:626": "Q: jñānaṃ bodhamayaṃ tasya śivasya sahajaṃ sadā // [Śivadṛṣṭi 1.2627]",
  "GSP30partrvpu:627": "iti / bhāgo bhedaḥ sa yatrāstīti matvarthīyākārapratyayāntena bhāgaśabdena vibhaktaṃ rūpam ucyate /",
  "GSP30partrvpu:628_0": "vibhakte ca vapuṣi paricchedo 'nyonyavyavacchedenaiva bhavatīti prasādātmakaviṣayaniścayo",
  "GSP30partrvpu:628_1": "buddhāv upajāyamāno 'pararamyāramyādiviśvavartino bhāvān aspṛśann eva pratyuta tān",
  "GSP30partrvpu:628_2": "vyavacchindan upajāyata iti /",
  "GSP30partrvpu:629": "sukhavṛttibuddher dharmaiśvaryādirūpatvāt sattvātmako guṇaniḥṣyanda iti gīyate /",
  "GSP30partrvpu:630": "yadi tu tatrāpi antastamām anupraviśyate tat taddvāreṇaiva tanmūlavartini paramānandadhāmni bhaved eva satatam udayaḥ /",
  "GSP30partrvpu:631": "ata eva mahasya sarvato 'khaṇḍitaparipūrṇanirargalanirapekṣasvātantryajagadānandamayasya ā īṣad bhāgāḥ sukhalakṣaṇā aṃśāḥ /",
  "GSP30partrvpu:632": "yato yat yat kila sukhaṃ tanmahānandanirvṛtiparamadhāmni visargaśaktāv anupraveśāt tathā 'cetyamānatayā kiyadrūpatāṃ prāptam",
  "GSP30partrvpu:633": "/",
  "GSP30partrvpu:634": "%",
  "GSP30partrvpu:635": "%[p.210]",
  "GSP30partrvpu:636": "%",
  "GSP30partrvpu:637": "tad uktaṃ bhaṭṭanārāyaṇena",
  "GSP30partrvpu:638": "Q: trailokye 'py atra yo yāvān ānandaḥ kaścid īkṣyate /",
  "GSP30partrvpu:639": "Q: sa bindur yasya taṃ vande devam ānandasāgaram // [StaCiMa 61]",
  "GSP30partrvpu:640": "iti prāṅnayena yad uktaṃ maha iti rūpaṃ tad eva bhajanīyaṃ yasyāḥ /",
  "GSP30partrvpu:641": "parameśvarasya hi svacamatkārabṛṃhitaṃ yad aham iti tad eva śāktaṃ vapuḥ,",
  "GSP30partrvpu:642": "tad eva ca parābhaṭṭārikārūpam ity ucyate /",
  "GSP30partrvpu:643": "ata eva saiva ca parameśvarī sarvaṃ śṛṇoti /",
  "GSP30partrvpu:644": "śravaṇākhyayā sattayā tiṣṭhantī śravaṇasaṃpuṭasphuṭakramikasvaspandamayavarṇarāśiniṣṭham aikātmyāpād anarūpasaṃkalanānusaṃdhānākhyaṃ svātantryam /",
  "GSP30partrvpu:645": "tena hi vinā kalakalalīnaśabdaviśeṣaṃ śṛṇvann api na śṛṇomīti vyavaharati pramātā /",
  "GSP30partrvpu:646": "kalakalamātraviṣayam eva tu saṃkalanam iti tatraiva śrutam iti vyavahāraḥ /",
  "GSP30partrvpu:647": "vastutas tu sa kalakaladhvaniḥ śrotrākāśa anupraviśan varṇān anupraveśayan tathā bhavet tadvarṇātiriktasya kalakalasyaivābhāvāt /",
  "GSP30partrvpu:648": "tadvarṇaviśeṣavivakṣāyāṃ ca kalakalasya ca",
  "GSP30partrvpu:649": "kāraṇābhāvād evānutpattiḥ syāt,",
  "GSP30partrvpu:650": "tadvivakṣotpannasphuṭavarṇamayaśabdakāryatve 'pi sajātīyaśabdotpattyupapatteḥ /",
  "GSP30partrvpu:651": "sarvathā ta eva varṇās tena sphuṭarūpeṇa saṃkalanām agacchantaḥ kalakalaśabdavācyāḥ /",
  "GSP30partrvpu:652": "tatsaṃkalanāvadhānodyuktasya bhaved eva kiyanmātrasphuṭopalambha iti saṃkalanam evātropayogi /",
  "GSP30partrvpu:653": "saṃkalanaṃ ca bhagavatī saiva parā parameśvarī karoti / yad uktam",
  "GSP30partrvpu:654": "Q: tad ākramya balaṃ mantrāḥ [Spandakārikā 2.10]",
  "GSP30partrvpu:655": "ityādi / vastuto hi śṛṇoti paśyati vakti gṛhṇātītyādi bhagavatyā eva rūpam / yathoktam",
  "GSP30partrvpu:656": "Q: yena rūpaṃ rasaṃ gandhaṃ sparśaśabdau ca maithunam /",
  "GSP30partrvpu:657": "Q: etenaiva vijānāti kim atra pariśiṣyate //",
  "GSP30partrvpu:658": "[Kaṭhopaniṣad 2.4.3]",
  "GSP30partrvpu:659": "iti vedānte parameśvareṇa /",
  "GSP30partrvpu:660": "%",
  "GSP30partrvpu:661": "%[p.211]",
  "GSP30partrvpu:662": "%",
  "GSP30partrvpu:663": "na tu śravaṇaṃ nāma sphuṭakalakalātmakatāragadgadādirūpavarṇākarṇanam eva /",
  "GSP30partrvpu:664": "tathā hi śrīparameśvara eva śrīsvacchandaśāstre japavibhāganirṇayāvasara evam eva nirūpitavān",
  "GSP30partrvpu:665": "Q: ātmanā śrūyate yas tu sa upāṃśur iti smṛtaḥ / [SvaTa 2.146]",
  "GSP30partrvpu:666": "atra hi madhyamāpade ātmaiva saṃśṛṇute nāpara ity uktam /",
  "GSP30partrvpu:667": "sthānādiprayatnasphuṭatāyāṃ dantauṣṭhapuṭādisaṃyogavibhāgenātinibhṛtam api śabdoccāre nikaṭataravartiparaśravaṇam api syād iti saśabdatāpāttir eva /",
  "GSP30partrvpu:668": "Q: paraiḥ saṃśrūyate yas tu saśabdo'sau prakīrtitaḥ / [SvaTa 2.247]",
  "GSP30partrvpu:669": "ity uktaṃ / yataḥ na cātra nikaṭādiviśeṣaḥ kaścid iti /",
  "GSP30partrvpu:670": "parapramātṛdarśanamātragocarajihvoṣṭhapuṭādisaṃyoge tu yady apy ātmana eva śravaṇaṃ syān na parasya tathāpi madhyamāpadam evaitat saṃpadyate varṇasya bahirātmalābhābhāvāt /",
  "GSP30partrvpu:671": "vāyvabhighātād dhi sphuṭavarṇaniṣpanna eva /",
  "GSP30partrvpu:672": "na ca tatra vāyvabhighāto bāhyatāpattiparyantaḥ syāt /",
  "GSP30partrvpu:673": "oṣṭhādicalanam api na tatra varṇāṃśe 'nupraviśed api tu svātmaniṣṭham eva tātkālikaṃ tat syāt /",
  "GSP30partrvpu:674": "tātkālikeṅgitanimiṣitakaravyāpārādisthānīye sphuṭasthānakaraṇaprayatnayoge tu varṇaniṣpattāv api yadi nāma dhvanīnāṃ tāratamyena tāramandrādivibhāge dūrādūrādiśravaṇaṃ syāt,",
  "GSP30partrvpu:675": "sarvathā paraiḥ śrūyata iti vaikharīpadam evaitad ity alaṃ prasaktānuprasaktyā /",
  "GSP30partrvpu:676": "saiva parameśvarī āmantraṇayogena sphuṭaṃ",
  "GSP30partrvpu:677": "śaktirūpatayoktā /",
  "GSP30partrvpu:678": "naraśaktiśivātmakaṃ hīdaṃ sarvaṃ trikarūpam eva /",
  "GSP30partrvpu:679": "tatra yat kevalaṃ svātmany avasthitaṃ tat kevalaṃ jaḍarūpayogi mukhyatayā narātmakaṃ ghaṭas tiṣṭhatītivat /",
  "GSP30partrvpu:680": "eṣa eva prathamapuruṣaviṣayaḥ śeṣaḥ /",
  "GSP30partrvpu:681": "yat punar idam ity api bhāsamānaṃ yadāmantryamāṇatayā āmantrakāhaṃbhāvasamacchāditatadbhinnedaṃbhāvaṃ yuṣmacchabdavyapadeśyaṃ tac chāktaṃ rūpaṃ tvaṃ tiṣṭhasīti /",
  "GSP30partrvpu:682": "atra hy eṣa eva yuṣmacchabdārtho āmantraṇatattvaṃ ca /",
  "GSP30partrvpu:683": "%",
  "GSP30partrvpu:684": "%[p.212]",
  "GSP30partrvpu:685": "%",
  "GSP30partrvpu:686_0": "tathā hi yathāhaṃ tiṣṭhāmi tathaiva ayam apīti tasyāpy asmadrūpāvacchinnāhaṃbhāvacamatkārasvātantryam",
  "GSP30partrvpu:686_1": "avicchinnāhaṃcamatkāreṇaivābhimanvāna āmantrayate yuṣmadarthena madhyamapuruṣeṇa vyapadiśati /",
  "GSP30partrvpu:687": "seyaṃ hi bhagavatī parāparā /",
  "GSP30partrvpu:688": "sarvathā punar avicchinnacamatkāranirapekṣasvātantryāhaṃvimarśe ahaṃ tiṣṭhāmīti parābhaṭṭārikodayo yatrottamatvaṃ puruṣasya / yad uktam",
  "GSP30partrvpu:689": "Q: yasmāt kṣaram atīto 'ham akṣarād api cottamaḥ /",
  "GSP30partrvpu:690": "Q: ato 'smi loke vede ca prathitaḥ puruṣottamaḥ //",
  "GSP30partrvpu:691": "[Bhagavadgītā 15.18]",
  "GSP30partrvpu:692": "iti / atra kṣarākṣararūpād ubhayato 'pi hy uttamatvam asmīty asmadarthenoktam /",
  "GSP30partrvpu:693": "na hy atra sarvatra aham iti parimitaṃ śarīrady apadiśyate tasya pratyakṣeṇaiva tādrūpyavirodhāt /",
  "GSP30partrvpu:694": "tad evam īdṛśaṃ svayaṃprathātmakaṃ śivātmakaṃ rūpam /",
  "GSP30partrvpu:695": "ata eva bodhasyāsya svasaṃvitprathātmakasya kiṃcin nonaṃ nāpy adhikaṃ tasyāprakāśarūpasya cinmaye ananupraveśāt,",
  "GSP30partrvpu:696": "tadapekṣayā ca mādhyasthyam api na kiṃcid ity upacayāpacayamadhyasthānīyedantānirdeśyabhāvalabdhapratiṣṭhāne na prabhavanti tadbodhāvicchedarūpā asmadarthāḥ /",
  "GSP30partrvpu:697": "vicchedito 'pi yuṣmadartha evam eveti /",
  "GSP30partrvpu:698": "ata eva aliṅge yuṣmadasmadī gīte /",
  "GSP30partrvpu:699": "dehagatasaṃkhyādhyupacāreṇa parāparādiśaktigarbhīkārāt saṃkhyāyogas tūpapadyate /",
  "GSP30partrvpu:700": "tathā hi svasvātantryopakalpitabhedāvabhāsy anantaśarīrādy ekatayaiva vimṛśed āvāṃ",
  "GSP30partrvpu:701": "yuvāṃ vayaṃ yūyam iti ca /",
  "GSP30partrvpu:702": "upacayādyās tu dehagatā upacaritum api na śakyāḥ,",
  "GSP30partrvpu:703": "cidrūpasyonādhikatānupapatteḥ /",
  "GSP30partrvpu:704": "sarvaṃ hi sarvātmakam iti narātmāno jaḍā api tyaktatatpūrvarūpāḥ śāktaśaivarūpabhājo bhavanti,",
  "GSP30partrvpu:705": "śṛṇuta grāvāṇaḥ [/",
  "GSP30partrvpu:706": "cf Mahābhāṣya 3.1.1; /",
  "GSP30partrvpu:707": "cf Vākyapadīya 3 Puruṣasamuddeśa 2],",
  "GSP30partrvpu:708": "meruḥ śikhariṇām ahaṃ bhavāmi [Bhagavadgītā 10.23],",
  "GSP30partrvpu:709": "ahaṃ caitro bravīmīty api pratīteḥ /",
  "GSP30partrvpu:710": "śāktam api yuṣmadartharūpam api narātmakatāṃ bhajata eva śaktarūpam ujjhitvā tvaṃ gatabhayadhairyaśaktir ity anāmantraṇayogenāpi pratipatteḥ /",
  "GSP30partrvpu:711": "bhavān ity anena pādā gurava ityādipratyayaviśeṣaiś cāparāvasthocitanarātmakaprathamapuruṣaviṣayatayāpi pratītisadbhāvāt /",
  "GSP30partrvpu:712": "%",
  "GSP30partrvpu:713": "%[p.213]",
  "GSP30partrvpu:714": "%",
  "GSP30partrvpu:715": "tyaktaśāktarūpasyāpi cāhaṃrūpaśivātmakatvam api syāt,",
  "GSP30partrvpu:716": "vayasye dayite śarīracittattvam evāhaṃ bhavāmīti pratyayāt /",
  "GSP30partrvpu:717": "śivasvarūpam api cojjhitacidrūpam iva naraśaktyātmakaṃ vapur āviśaty eva /",
  "GSP30partrvpu:718": "ko 'ham, eṣo 'ham,",
  "GSP30partrvpu:719": "aho ahaṃ,",
  "GSP30partrvpu:720": "dhik mām,",
  "GSP30partrvpu:721": "aho mahyam ityādau hy aham iti guṇīkṛtam avicchinnaṃ svātantryam /",
  "GSP30partrvpu:722": "mukhyatayā tu vicchinnaivedantā pratīyate yatra bhagavatyā aparāyā udayaḥ /",
  "GSP30partrvpu:723": "he 'ham ityādau parāparaśāktaspandasparśa eva śivasya /",
  "GSP30partrvpu:724": "kiṃ tu pūrvaṃ pūrvam avyabhicaritam uttaratra /",
  "GSP30partrvpu:725": "tena nararūpaṃ sphuṭayaiva pratipattyā śāktaśāṃbhavadhuram āroḍhuṃ śaknuyād eva /",
  "GSP30partrvpu:726": "na punar vaiparītyenārohaṇaṃ sphuṭapratītimayam /",
  "GSP30partrvpu:727": "atyaktanijanijarūpatayā tryātmakatvād ekadvibahurūpabhāgitvam eti pratyekam etat trikam / uktaṃ hi",
  "GSP30partrvpu:728": "Q: ekaṃ vastu dvidhā bhūtaṃ dvidhā bhūtam anekadhā /",
  "GSP30partrvpu:729": "[KulapañcāśikāNAK 3.2ab]",
  "GSP30partrvpu:730": "iti / ekātmakatve hy apratiyogitvāc chivatā pratiyogisaṃbhave śāktatvam anekatāyāṃ bheda eva narātmabhāva ekasyaiva /",
  "GSP30partrvpu:731": "ghaṭaḥ ghaṭapaṭau ghaṭāḥ ghaṭapaṭapāṣāṇā ity api hi tiṣṭhati tiṣṭhataḥ tiṣṭhantīti caikyenaiva kriyāśaktisphuritam evaitat / yathoktaṃ",
  "GSP30partrvpu:732": "Q: anekam ekadhā kṛtvā ko na mucyeta bandhanāt /",
  "GSP30partrvpu:733": "[like KulapañcāśikāNAK 3.2cd]",
  "GSP30partrvpu:734": "iti / ata eva naraśaktiśivātmanāṃ yugapad ekatra parāmarśe uttarottarasvarūpānupraveśa eva tasyaiva vastutas tatparamārtharūpatvāt /",
  "GSP30partrvpu:735": "sa ca tvaṃ ca tiṣṭhathaḥ,",
  "GSP30partrvpu:736": "sa ca tvaṃ cāhaṃ ca tiṣṭhāma iti pratītikrama evākṛtakasaṃskārasāraḥ śābdikair lakṣaṇair anugamyate /",
  "GSP30partrvpu:737": "tathā ca nijabhāṣāpadeṣv api saṃskārasya yatra nāmāpi na avaśiṣyate bauddhāndradraviḍādiṣu tatrāpy ayam eva vācanikaḥ kramaḥ /",
  "GSP30partrvpu:738": "%",
  "GSP30partrvpu:739": "%[p.214]",
  "GSP30partrvpu:740": "%",
  "GSP30partrvpu:741": "vacanakramaś ca hārdīm eva pratītiṃ mūlato 'nusaran tatpratītirasarūpatayā pratīter apy evaṃrūpatvam avagamayet /",
  "GSP30partrvpu:742": "yathoktaṃ mayaiva",
  "GSP30partrvpu:743": "Q: ... na hṛdayaṃgamagāminī gīḥ /",
  "GSP30partrvpu:744": "iti / tat sarvathākṛtakaiveyaṃ pratītiḥ / yathoktam",
  "GSP30partrvpu:745": "Q: na tair vinā bhavec chabdo nārtho nāpi citer gatiḥ /",
  "GSP30partrvpu:746": "iti / śrīmālinītantre 'pi /",
  "GSP30partrvpu:747": "Q: evaṃ sarvāṇusaṃghātam adhiṣṭhāya yathā sthitā /",
  "GSP30partrvpu:748": "Q: tathā te kathitā śambhoḥ śaktir ekaiva śāṃkarī //",
  "GSP30partrvpu:749": "[Mālinīvijayottara 3.34]",
  "GSP30partrvpu:750": "iti / śrītantrasamuccaye 'pi",
  "GSP30partrvpu:751": "Q: naraśaktiśivāveśi viśvam etat sadā sthitam /",
  "GSP30partrvpu:752": "Q: vyavahāre krimīṇāṃ ca sarvajñānāṃ ca sarvaśaḥ //",
  "GSP30partrvpu:753": "iti / tad eva naraśaktiśivātmakaṃ sphuṭapratipattisaṃpradāyopadeśena darśitam /",
  "GSP30partrvpu:754_0": "naraḥ śaktiḥ śiva iti tu sarvaṃsahaḥ pratipattikramaḥ parameśvarecchāsvātantryasṛṣṭa",
  "GSP30partrvpu:754_1": "ity alaṃ paraśaktipātapavitritabahuśrutasahṛdayasopadeśakatipayajanahṛdayahāriṇyā",
  "GSP30partrvpu:754_2": "prasaktānuprasaktyā /",
  "GSP30partrvpu:755": "tad vyākhyātaṃ /",
  "GSP30partrvpu:756": "pratika{śṛṇu devi} iti /",
  "GSP30partrvpu:757": "/",
  "GSP30partrvpu:758": "pratika{uttarasyāpi} iti yad uktaṃ katham anuttaram iti tatra prativacanam /",
  "GSP30partrvpu:759": "uttarasyāpi saṃnihitasya yad anuttaram /",
  "GSP30partrvpu:760": "prāguktakrameṇa",
  "GSP30partrvpu:761": "hy uttaram apy anuttaratādātmyenaiva bhavet nānyathā /",
  "GSP30partrvpu:762": "ata eva uttaram apy anādṛtya",
  "GSP30partrvpu:763": "Q: anādare ṣaṣṭhī /",
  "GSP30partrvpu:764": "uttaraṃ rūpaṃ hy anādṛtatadbhāvam anuttararūpam eva /",
  "GSP30partrvpu:765": "bhedo hy ayam uttararūpo nitarām evābhedabhuvam adhiśayya tathā bhavet / yathoktam",
  "GSP30partrvpu:766": "Q: paravyavasthāpi pare yāvan nātmīkṛtaḥ paraḥ /",
  "GSP30partrvpu:767": "Q: tāvan na śakyate kartuṃ yato buddhaḥ paraḥ paraḥ //",
  "GSP30partrvpu:768": "iti /",
  "GSP30partrvpu:769": "%",
  "GSP30partrvpu:770": "%p.215",
  "GSP30partrvpu:771": "%",
  "GSP30partrvpu:772": "tathottarasyāpi granthabhāgasyānuttaraṃ tenāpi uttarītuṃ na śakyate /",
  "GSP30partrvpu:773": "paśyantyā api parābhaṭṭārikāyāḥ prathamaprasaratvād uttarasyāpi ca madīyasyaitad evānuttaraṃ paramārthaḥ /",
  "GSP30partrvpu:774": "uttarasya triśūlapreraṇādimayasya yad anuttaraṃ viśrāntisthānam /",
  "GSP30partrvpu:775": "kiṃ tad ity āha yataḥ syād ayaṃ kauliko vidhiḥ /",
  "GSP30partrvpu:776": "kaulikaḥ kulākulātmā prāg vyākhyātaḥ vidhīyamānatvād vidhir mahāsṛṣṭirūpo garbhīkṛtānantasṛṣṭyādikoṭiśato yasmāt prasṛta etad eva tad anuttaram / yad uktam",
  "GSP30partrvpu:777": "Q: yataḥ sarvam",
  "GSP30partrvpu:778": "iti / tathā hīdaṃ viśvaṃ ciccittaprāṇadehasukhaduḥkhendriyabhūtaghaṭādimayam ekasyāṃ parasyāṃ parameśvaryāṃ bhairavasaṃvidy avibhāgenaiva bodhātmakena rūpeṇāste /",
  "GSP30partrvpu:779": "yady api bodhātmakaṃ rūpaṃ nāstameti jātucid api tadastamaye aprakāśamānatāpatteḥ,",
  "GSP30partrvpu:780": "tathāpi parasparābhāvātmako 'vacchedaḥ tatra nāsti /",
  "GSP30partrvpu:781": "viśvātmāna eva bhāvāḥ,",
  "GSP30partrvpu:782_0": "tatra ca yady eṣām avasthitir na syāt tat prathamānusaṃdhānādikam evākṣapreraṇopayogy",
  "GSP30partrvpu:782_1": "api na bhaved iti samucitānuditedantākam ahaṃparāmarśamātrābhinnam eva bhāvajātaṃ",
  "GSP30partrvpu:782_2": "vigatabhedakalanaṃ tiṣṭhati /",
  "GSP30partrvpu:783": "na tatra kaścid avacchedaḥ /",
  "GSP30partrvpu:784": "tathā yad yatra spaṣṭaḥ sann ayaṃ vidhiḥ kaulikaḥ sthito viśrāntiṃ prāptaḥ /",
  "GSP30partrvpu:785": "sarvam idaṃ hi ṣaṭtriṃśadātma tataḥ sāmānyaspandasaṃvidātmanaḥ śaktimataḥ paraśaktipradhānāc",
  "GSP30partrvpu:786": "chivāt svaśaktyā sṛṣṭam api sat tatraiva bhairavaviśeṣaspandātmani śaktipradhāne svasvarūpe viśrāmyet /",
  "GSP30partrvpu:787": "tad eva svasvabhāvaniṣṭhitatvaṃ bhāvānām / yad uktaṃ",
  "GSP30partrvpu:788": "Q: yasmin sarvam",
  "GSP30partrvpu:789_0": "iti / tad etad śivaśaktyātmaiva sāmānyaviśeṣarūpam ekātmakam api parameśvareṇaivopadeśopāyapraveśāya",
  "GSP30partrvpu:789_1": "pṛthakkṛtya nirūpyamāṇaṃ vastutaḥ punar ekam eva svatantracinmayam aham ity aiśvaryaśaktisāram anuttaram /",
  "GSP30partrvpu:790": "yatra kīdṛśe svasvarūpe 'vasthitaḥ",
  "GSP30partrvpu:791": "Q: mama hṛdvyomni /",
  "GSP30partrvpu:792": "mameti yad etad dhṛdayaṃ sarvabhāvānāṃ sthānaṃ pratiṣṭhādhāma /",
  "GSP30partrvpu:793": "nīlādīnāṃ hy antataḥ krimiparyantaṃ cidaṃśāniviṣṭānāṃ na kiṃcit nīlādirūpam iti pramātur eva yat",
  "GSP30partrvpu:794": "Q: mameti",
  "GSP30partrvpu:795": "avicchinnacamatkārāṃśopārohitvaṃ",
  "GSP30partrvpu:796": "Q: mama nīlaṃ bhātam",
  "GSP30partrvpu:797": "iti tadeva nīlādirūpatvam iti /",
  "GSP30partrvpu:798": "%",
  "GSP30partrvpu:799": "%p.216",
  "GSP30partrvpu:800": "%",
  "GSP30partrvpu:801": "tasya mamety asya nīlādyanantasarvabhāvahṛdayasya yad vyoma yatra tat mamakārātmakaṃ viśvaṃ samyag dhṛtam /",
  "GSP30partrvpu:802": "ata eva tyaktabhinnanijarūpatayā śūnyarūpaṃ vyoma yatra /",
  "GSP30partrvpu:803_0": "tathā mamety asya bhinnābhinnarūpaparāparasaṃvidātmano yad dhṛdayaṃ paryantapratiṣṭhādhāma",
  "GSP30partrvpu:803_1": "aham iti tasyāpi vyoma saṃhārarūpakalanena maha iti narātmakaṃ līnaṃ bindvātmaśaktau ma iti,",
  "GSP30partrvpu:804": "kuṇḍalinīhakalārūpāyāṃ praviśya paripūrṇanirargalacamatkāre sarvāvicchinne a ity anupraviṣṭaṃ tathā bhavati /",
  "GSP30partrvpu:805": "etad eva mama hṛdvyoma /",
  "GSP30partrvpu:806": "evaṃ yata idaṃ praṣṛtaṃ yatra ca viśrāntaṃ tad eva nityam anāvṛtasvabhāvaṃ svayaṃ prathamānam anapahnavanīyam anuttaram / yathoktam",
  "GSP30partrvpu:807": "Q: yatra sthitam idaṃ sarvaṃ kāryaṃ yasmāc ca nirgatam /",
  "GSP30partrvpu:808": "Q: tasyānāvṛtarūpatvān na nirodho 'sti kutracit /",
  "GSP30partrvpu:809": "[Spandakārikā 1.5]",
  "GSP30partrvpu:810": "iti / āvarakatvena nirodhakābhimato 'pi hi tadāvaraṇādisvātantryeṇa prakāśamāno dṛkkriyātmaka eva parameśvaraḥ /",
  "GSP30partrvpu:811": "yad ity ayaṃ nipātaḥ sarvavibhaktyarthavṛttir aparavākyīyasaṃbandhaucityād viśeṣe sthāsnur atra pañcamyarthe saptamyarthe ca vartate /",
  "GSP30partrvpu:812": "ayaṃ hy āñjasyena artho yad ayaṃ kaulikaḥ sṛṣṭiprasaraḥ,",
  "GSP30partrvpu:813": "yac ca mama hṛdvyomny avasthitas tad evānuttaram /",
  "GSP30partrvpu:814": "evaṃ tasyaiva prasaraviśrāntyubhayasthānatvaṃ nirūpya prasarakramasvarūpaṃ kriyāśaktispandavisargaṃ nirūpayati",
  "GSP30partrvpu:815": "Q: kathayāmi",
  "GSP30partrvpu:816_0": "ityādi / tad eva hi rūpam ahaṃ parānuttarātma parāparādimayapaśyantyādiprasaraparipāṭyā",
  "GSP30partrvpu:816_1": "'vicchinnaikatāparamārthaḥ kathayāmīti samucitavyapadeśaṃ parābhaṭṭārikodayabhāgi",
  "GSP30partrvpu:816_2": "vaikharyantaṃ vākyaprabandhaṃ śāstrīyalaukikādibahubhedaṃ vyaktayāmīti / taduktam",
  "GSP30partrvpu:817": "Q: ... sarvataś ca yaḥ",
  "GSP30partrvpu:818": "iti / prathamaparyantabhuvi parābhaṭṭārikātmani tatprasarātmani ca parāparādevatāvapuṣy anuttaradhruvapadavijṛmbhaiva /",
  "GSP30partrvpu:819": "tad āhur nijavivṛtau śrīsomānandapādāḥ kathayāmity uccārayāmy utkalikāta iti /",
  "GSP30partrvpu:820": "tathāham eva sarvasyāntaś cidrūpeṇa kathayāmīti /",
  "GSP30partrvpu:821": "tad evāsmābhir yuktyupadeśasaṃskārair nirmalayya hṛdayaṅgamīkṛtam /",
  "GSP30partrvpu:822": "%",
  "GSP30partrvpu:823": "%p.217",
  "GSP30partrvpu:824": "%",
  "GSP30partrvpu:825": "svarūpaṃ cāsya parameśvarasya sadya iti /",
  "GSP30partrvpu:826": "ya eva ca parameśvaro bhairavātmākulānuttaradhruvadhāmatayoktas tad evedaṃ sarvaṃ sat kaulikavidhirūpam /",
  "GSP30partrvpu:827": "na hi prakāśavimarśaśuddhabhairavasvarūpātireki kiṃcit bhāvānāṃ sattvam /",
  "GSP30partrvpu:828": "sattāsaṃbandhārthakriyākāritvādīnām api sattāhetutāparābhimatānām api sattā'yoge tathātvānupapatteḥ sattvāntarārthākriyāntarayoge cānavasthāpatteḥ /",
  "GSP30partrvpu:829": "prathamata eva tathā vimarśajīvitaprakāśamayatvam eva sattvaṃ,",
  "GSP30partrvpu:830": "tac ca svātantryavimarśasārāhaṃbhāvabharitam iti bhairavarūpam eva /",
  "GSP30partrvpu:831": "yad vā sati sadrūpe yasyati yatnaṃ karoti kriyāśaktiprāṇatvāt /",
  "GSP30partrvpu:832": "tat sadya iti kvipi napuṃsakanirdeśaḥ /",
  "GSP30partrvpu:833": "sad yad iti kecit guravaḥ paṭhanti /",
  "GSP30partrvpu:834": "tad uktaṃ śrīsiddhasantāne",
  "GSP30partrvpu:835": "Q: prakāśamānābhāsaiva yad bhūtis tat sad eva hi /",
  "GSP30partrvpu:836": "iti / śrīspande 'pi",
  "GSP30partrvpu:837": "Q: ... tad asti paramārthataḥ /",
  "GSP30partrvpu:838": "iti / śrīsomānandapādair api",
  "GSP30partrvpu:839": "Q: yat sat tat paramārtho hi paramārthas tataḥ śivaḥ /",
  "GSP30partrvpu:840": "iti svarūpam uktam /",
  "GSP30partrvpu:841": "tad uktaṃ /",
  "GSP30partrvpu:842": "pratika{yaḥ sarvaṃ} iti /",
  "GSP30partrvpu:843": "asyaiva kriyāśaktiprasaraṃ nirūpayati /",
  "GSP30partrvpu:844": "pratika{kaulikasiddhidam} iti /",
  "GSP30partrvpu:845": "kaulikaṃ yat vyākhyātam /",
  "GSP30partrvpu:846": "tasya siddhiḥ tathātvadārḍhyam /",
  "GSP30partrvpu:847": "tad yato bhavati /",
  "GSP30partrvpu:848": "tatra hi paramārthapramātari sakalaṃ kulākulādi tathā bhavati /",
  "GSP30partrvpu:849": "yatra pratīyamānaṃ sarvaṃ tathātvadārḍhyaṃ bhajate / tad uktam",
  "GSP30partrvpu:850": "Q: kulāt parataraṃ trikam /",
  "GSP30partrvpu:851": "iti / anyatrāpi",
  "GSP30partrvpu:852": "Q: vedāc chaivaṃ tato vāmaṃ tato dakṣaṃ tataḥ kulam /",
  "GSP30partrvpu:853": "Q: tato mataṃ tataś cāpi trikaṃ sarvottamaṃ param //",
  "GSP30partrvpu:854": "iti / śrīniśācāre 'pi",
  "GSP30partrvpu:855": "Q: vāmamārgābhiṣikto 'pi daiśikaḥ paratattvavit /",
  "GSP30partrvpu:856": "Q: saṃskāryo bhairave so 'pi kule kaule trike 'pi saḥ //",
  "GSP30partrvpu:857": "[Niśisaṃcāra]",
  "GSP30partrvpu:858": "iti /",
  "GSP30partrvpu:859": "%",
  "GSP30partrvpu:860": "%p.218",
  "GSP30partrvpu:861": "%",
  "GSP30partrvpu:862": "śrīsarvācare ' pi",
  "GSP30partrvpu:863": "Q: vāmamārgārgābhiṣikto 'pi daiśikaḥ paratattvavit /",
  "GSP30partrvpu:864": "Q: kramād bhairavatantreṣu punaḥ saṃskāram arhati // [Sarvācāra]",
  "GSP30partrvpu:865": "iti / kramaś caiṣa eva /",
  "GSP30partrvpu:866": "yathoktam evaṃ yat sarvalokavedasiddhāntavāmadakṣiṇakulamatabhūmiṣu paramārthapramātṛ iti / yathoktam",
  "GSP30partrvpu:867": "Q: yaś ca sarvamayo nityaṃ tasmai sarvātmane namaḥ /",
  "GSP30partrvpu:868": "iti / tad evānuttaram /",
  "GSP30partrvpu:869": "etat sarvaṃ garbhīkṛtyoktaṃ nijavivṛtau somānandapādaiḥ,",
  "GSP30partrvpu:870": "Q: kiṃ bahunā sarvam evānuttaram anuttaratvād",
  "GSP30partrvpu:871": "iti / ayaṃ tātparyārthaḥ",
  "GSP30partrvpu:872": "[ ... ] %Prākṛtam",
  "GSP30partrvpu:873": "iti / īdṛg vyākhyānaṃ tyaktvā yad anyair vyākhyātaṃ tatpradarśanaṃ dūṣaṇam /",
  "GSP30partrvpu:874": "yady api padavākyasaṃskāravihīnaiḥ saha vrīḍāvahā goṣṭhī kṛtābhavati tathāpi sacetaso 'nuttaram avabodhayituṃ tad ekavāraṃ tāval likhyate /",
  "GSP30partrvpu:875": "/",
  "GSP30partrvpu:876": "pratika{anuttaram} ityādinā sārdhena ślokena śivaviṣayaḥ praśnaḥ /",
  "GSP30partrvpu:877": "/",
  "GSP30partrvpu:878": "pratika{hṛdayasthā} ityādinā ślokena śaktiviṣayaḥ /",
  "GSP30partrvpu:879": "tathā /",
  "GSP30partrvpu:880": "pratika{śṛṇudevi} ity atra prativacanagranthe /",
  "GSP30partrvpu:881": "pratika{uttarasyāpy anuttaram} iti tatrārtha uttaraṃ ca śṛṇv anuttaraṃ ceti /",
  "GSP30partrvpu:882": "atra yady eṣā trikārthābhiprāyeṇa vyākhyā tan naraviṣayatṛtīyapraśnaprasaṅgaḥ /",
  "GSP30partrvpu:883": "atha tu yāmalābhiprāyeṇa tatrāpi na dve vastunī śivaśaktyātmake yāmalam ucyate yena pṛthak praśnaviṣayatopapattiḥ /",
  "GSP30partrvpu:884": "athaśabdārthaś ca na saṃgacchate /",
  "GSP30partrvpu:885": "sa hi sajātīyaniścayānantaryavṛttiḥ",
  "GSP30partrvpu:886": "/ uttarasvarūpāvadhāraṇam antareṇa cānuttaraviṣayasyaikapraśnasyānupapattiḥ /",
  "GSP30partrvpu:887": "tathāhi keṣucid vṛddhapustakeṣv īdṛk ślokāntaraṃ dṛśyate",
  "GSP30partrvpu:888": "Q: śrutaṃ deva mahājñānaṃ trikākhyaṃ parameśvara /",
  "GSP30partrvpu:889": "Q: uttaraṃ ca tathā jñānaṃ tvatprasādāvadhāritam //",
  "GSP30partrvpu:890": "iti / tasmāt śrīsomānandapādanirūpitavyākhyānusāreṇaiva yad guravaḥ samādikṣan tad eva sarvasya karoti śivam /",
  "GSP30partrvpu:891": "ity asaṃskṛtadurvyākhyātāmasonmūlanavrataḥ /",
  "GSP30partrvpu:892": "ṣaḍardhaśāsanāpūtahṛdaṃbujavikāsakaḥ //",
  "GSP30partrvpu:893": "saṃstyānānantapāśaughavilāpakalasadruciḥ /",
  "GSP30partrvpu:894": "dīpto 'bhinavaguptena vyākhyābhānuḥ prakāśitaḥ //",
  "GSP30partrvpu:895": "%",
  "GSP30partrvpu:896": "%p.219",
  "GSP30partrvpu:897": "%",
  "GSP30partrvpu:898": "evaṃ yato 'yaṃ kauliko vidhiḥ prabhavati yatra ca pratiṣṭhāpadavīṃ bhajate yanmayaṃ cedaṃ kaulikaṃ tad evānuttaraṃ ity uktam /",
  "GSP30partrvpu:899": "tatra kas tāvat kauliko vidhiḥ kathaṃ cāsya prasaro 'nuttarāt kathaṃ cātraivāsya pratiṣṭhā kathaṃ cānuttaraikarūpatvam ?",
  "GSP30partrvpu:900": "yac coktam uttarasyāpy anuttaram iti tat sarvaṃ yuktyāgamasvasaṃvedananiṣkarṣaṇatattvāvabodhāvāptavimarśanipuṇān śiṣyān prati vitatya nirṇinīṣur bhagavān prastauti granthāntaram /",
  "GSP30partrvpu:901": "etāvaddṛḍhopadeśanirdalitabhedābhimānavikalpānalpasaṃskārāṇāṃ tu sarvam etāvataiva",
  "GSP30partrvpu:902": "anuttaraṃ katham",
  "GSP30partrvpu:903": "ityādisārdhaślokayugalanigamitena praśnena",
  "GSP30partrvpu:904": "śṛṇu devi",
  "GSP30partrvpu:905": "ityādinā sārdhaślokanirṇītena cottareṇānuttarapadaprāptivaśāviṣṭajīvanmuktabhāvānāṃ kṛtakṛtyatā /",
  "GSP30partrvpu:906": "atas tāvanmātra eva dṛḍhapratipattipavitrīkṛtair viśramaṇīyam ity udbhujāḥ phūtkurmaḥ /",
  "GSP30partrvpu:907": "tad anuttaraparabhairavapadavimaladarpaṇāntarniviṣṭakaulikapadapraviviktaye granthāntaram avatarati ity uktam / tad yathā",
  "GSP30partrvpu:908": "_____________________________________________________________",
  "GSP30partrvpu:909": "ParTri 59ab:",
  "GSP30partrvpu:910": "athādyās tithayaḥ sarve svarā bindvavasānakāḥ /",
  "GSP30partrvpu:911": "tadantaḥ kālayogena somasūryau prakīrtitau // ParTri_5 //",
  "GSP30partrvpu:912": "pṛthivyādīni tattvāni puruṣāntāni pañcasu /",
  "GSP30partrvpu:913": "kramāt kādiṣu vargeṣu makārānteṣu suvrate // ParTri_6 //",
  "GSP30partrvpu:914": "vāyvagnisalilendrāṇāṃ dhāraṇānāṃ catuṣṭayam /",
  "GSP30partrvpu:915": "tadūrdhve śādivikhyātaṃ purastād brahmapañcakam // ParTri_7 //",
  "GSP30partrvpu:916": "[var. 7cd: ūrdvhaṃ]",
  "GSP30partrvpu:917": "amūlā tatkramā jñeyā kṣāntā sṛṣṭir udāhṛtā /",
  "GSP30partrvpu:918": "sarveṣāṃ caiva mantrāṇāṃ vidyānāṃ ca yaśasvini // ParTri_8 //",
  "GSP30partrvpu:919": "iyaṃ yoniḥ samākhyātā sarvatantreṣu sarvadā /",
  "GSP30partrvpu:920": "_____________________________________________________________",
  "GSP30partrvpu:921": "tatrākulam anuttaram eva kaulikaṃ sṛṣṭirūpam iti nirṇīyate /",
  "GSP30partrvpu:922": "atha tat sṛṣṭir iti saṃbandhas tad evānuttaraṃ padaṃ sṛṣṭir ity arthaḥ /",
  "GSP30partrvpu:923_0": "yady api ca sṛṣṭāv api prāktananayena kālāpekṣi paurvāparyaṃ na syāt tathāpy upadeśyopadeśabhāvalakṣaṇo",
  "GSP30partrvpu:923_1": "bhedo yāvat svātmani svātantryāt parameśvareṇa bhāsyate tāvat paurvāparyam apīti",
  "GSP30partrvpu:923_2": "tadapekṣayā athaśabdenānantaryam /",
  "GSP30partrvpu:924": "%",
  "GSP30partrvpu:925": "%p 220",
  "GSP30partrvpu:926": "%",
  "GSP30partrvpu:927": "anantaram akulam eva sṛṣṭirūpam iti",
  "GSP30partrvpu:928": "yāvat / na tu praśnapratijñābhyām ānantaryam athaśabdenoktam ekapraghaṭṭakagatasajātīyaprameyāpekṣakramatātparyapratītipravaṇatvād",
  "GSP30partrvpu:929": "asya / anyathā tūṣṇīṃbhāvāder anantaram idam ity api sarvatra tatprayogāvakāśaḥ /",
  "GSP30partrvpu:930": "astu, ka ivātra bhavataḥ kleśa ?",
  "GSP30partrvpu:931": "iti cen na kaś cid ṛte",
  "GSP30partrvpu:932": "pratītyabhāvāt /",
  "GSP30partrvpu:933": "yat tu śrīsomānandapādāḥ",
  "GSP30partrvpu:934": "Q: akāraḥ śiva ity uktas thakāraḥ śaktir ucyate /",
  "GSP30partrvpu:935_0": "ity āgamapradarśanenātha ity etāvad evānuttaram iti vyācacakṣire thakārasamavyāptikatābhiprāyeṇa",
  "GSP30partrvpu:935_1": "sarvatra prathamollāse prasaradanantānantavastusṛṣṭiśaktyabhedarūpatvāt sarvabhūtajīvanarūpaparanādāvalambanarūpatvāc cāthaśabdārthasya /",
  "GSP30partrvpu:936": "tan nāsmābhir vitatya vivecitaṃ,",
  "GSP30partrvpu:937": "tādṛśasyāgamasya yato na sākṣād vayam abhijñāḥ /",
  "GSP30partrvpu:938": "tais tu tathāvidhāgamasākṣātkāribhir anekayuktiśatasahiṣṇutā sūtragranthasya sūtritaiva /",
  "GSP30partrvpu:939": "dhūlibhedapradarśanam api tenaivābhiprāyeṇa tair itaś cāmutaś ca vitatam /",
  "GSP30partrvpu:940": "vayaṃ tu tacchāsanapavitritās tadgranthagranthinirdalanābhilaṣitasvātmapavitrabhāvās tair nirṇīteṣv artheṣūdāsīnā eva /",
  "GSP30partrvpu:941": "dhūlibhedādinā ca kalpitasāmayikalipyapekṣaṇam api bhaved api kasya cit upāyāya,",
  "GSP30partrvpu:942": "na tu tat sakaladeśakālagataśiṣyaviṣayam iti nāsmabhir vitatya vipañcitam",
  "GSP30partrvpu:943": "/ etadanubhavayuktyanupraviṣṭānāṃ ca tad akāryakaraṃ svakalpanābhiś ca sukaram avyavasthitaṃ ca,",
  "GSP30partrvpu:944": "anyeṣāṃ caitadupadeśānabhijñānāṃ tadupadeśanam apy akiṃcitkaram ity alam anena prakṛtavighnavidhāyinā /",
  "GSP30partrvpu:945": "prastutam anusarāmaḥ /",
  "GSP30partrvpu:946": "``a'' ādyo yeṣāṃ svarāṇāṃ yadi vā thakāreṇa sukhoccāraṇārthena saha athādyo yeṣām iti ādyaśabdaś cātra na vyavasthāmātre nāpi sāmīpyādau,",
  "GSP30partrvpu:947": "api tv ādau bhava ādyaḥ /",
  "GSP30partrvpu:948": "tathā hy amīyāṃ varṇānāṃ parāvāgbhūmir iyam iha nirṇīyate yatraivaiṣām asāmayikaṃ nityam akṛtrimaṃ saṃvinmayam eva rūpam /",
  "GSP30partrvpu:949": "%",
  "GSP30partrvpu:950": "%p 221",
  "GSP30partrvpu:951": "%",
  "GSP30partrvpu:952": "saṃvinmaye ca vapuṣi sarvasarvātmakatā satatoditaiva /",
  "GSP30partrvpu:953": "sā ca parameśvarī parābhaṭṭārikā tathāvidhaniratiśayābhedabhāginy api paśyantyādikāḥ parāparābhaṭṭārikādisphārarūpā antaḥkṛtya tattadanantavaicitryagarbhamayī /",
  "GSP30partrvpu:954": "na hi tatra yan nāsti tat kvāpy astīti nyāyyam /",
  "GSP30partrvpu:955": "parāmṛśata ca prathamāṃ pratibhābhidhānāṃ saṃkocakalaṅkakāluṣyaleśaśūnyāṃ bhagavatīṃ saṃvidam /",
  "GSP30partrvpu:956_0": "tathāhi yat kiṃcic caram acaraṃ ca tat pāramārthikenānapāyinā rūpeṇa vīryamātrasārātmanā",
  "GSP30partrvpu:956_1": "tadudbhaviṣyadīṣadasphuṭatame yadasphuṭatare yadasphuṭādivastuśatasṛṣṭikālo lakṣyamāṇatattadanantavaicitryaprathonnīyamānatathābhāvena",
  "GSP30partrvpu:956_2": "saṃvidi bhagavadbhairavabhaṭṭārikātmani tiṣṭhaty eva /",
  "GSP30partrvpu:957": "tathāvadhānātiśayarūḍhaiḥ sahasaiva sarvajñatābhūmir asaṃkucitaparamārthā",
  "GSP30partrvpu:958": "akṛtrimatadrūpā adhiśayyate eva parānugrahapavitritair abhyāsakramaśāṇanigharṣaniṣpeṣitatadapratyayarūpakampādyanantāparaparyāya vicikitsāmalaiḥ,",
  "GSP30partrvpu:959": "savicikitsair api pratibhātakiyanmātravastudattasaṃkocā na tv akṛtrimā /",
  "GSP30partrvpu:960": "yad āhuḥ śrikallaṭapādāḥ",
  "GSP30partrvpu:961": "Q: tuṭipāte sarvajñatvasarvakartṛtvalābha",
  "GSP30partrvpu:962": "iti / evam eṣa svaprakāśaikarūpo 'py artho yuktyā pradarśyate /",
  "GSP30partrvpu:963_0": "yad yat svasāmarthyodbhūtottarakālikārthakriyāyogyatādivaśaniḥśeṣyamāṇasatyatāvaśāvāptāvicalasavādavirodhāvabhāsisaṃmatakramikavikalpyamānanīlādiniṣṭhavikalpapūrvabhāvi",
  "GSP30partrvpu:963_1": "nirvikalpasaṃvidrūpaṃ tattadvikalpanīyaviruddhābhimatanīlapītādyābhāsāvibhāgi bhavati,",
  "GSP30partrvpu:964": "yathā citrajñānaśikharasthasaṃvinmecakabodhādi /",
  "GSP30partrvpu:965": "yat tu tadviruddharūpanīlapītādyābhāsāvibhaktaṃ na bhavati tattadanantasvasāmarthyodbhūtanīlapītādyābhāsavikalpapūrvabhāgy api na bhavati,",
  "GSP30partrvpu:966": "yathā nīlaikasākṣātkāri jñānam /",
  "GSP30partrvpu:967": "bhavati cedam astamitodeṣyadubhayavikalpajñānāntarālavarty unmeṣapratibhādiśabdāgamagītaṃ nirvikalpakaṃ sasaṃvādaviruddhābhimatanīlādivikalpapūrvabhāvi /",
  "GSP30partrvpu:968": "tasmāt tad anantāvabhāsāvibhāgamayam",
  "GSP30partrvpu:969": "eveti / ubhayoś ca jñānayor antarālam anapahvanīyāṃ jñānayor bhedād eva /",
  "GSP30partrvpu:970": "tac ca saṃvidātmakam eva,",
  "GSP30partrvpu:971": "anyathā tenaiva saṃvitsaṃskārocchede smaraṇādyanusaṃdhānādyayoga iti pratibhākhyasya dharmiṇaḥ sarvavādinaḥ praty avivāda eveti nāsiddhiḥ /",
  "GSP30partrvpu:972": "saṃketavyutpattikālānavalambanāc cāsyāvikalpatvam eva /",
  "GSP30partrvpu:973": "%",
  "GSP30partrvpu:974": "%p 222",
  "GSP30partrvpu:975": "%",
  "GSP30partrvpu:976": "sahajāsāmayikatathāparāmarśayogo hi jaḍavilakṣaṇasaṃvidrūpanāntarīyakaḥ /",
  "GSP30partrvpu:977": "na vikalpatulyatvaṃ bhedānullāsāt /",
  "GSP30partrvpu:978": "bhedasāratālambatayā tv arthabhāvaṃ kuryāt /",
  "GSP30partrvpu:979": "vikalpānāṃ cāvikalpaṃ vinā nodayaḥ,",
  "GSP30partrvpu:980": "asvātantryāt /",
  "GSP30partrvpu:981": "asvātantryaṃ ca saṃketādismaraṇopāyatvāt,",
  "GSP30partrvpu:982": "saṃketādismaraṇaṃ ca tathānubhavaṃ vinā kutaḥ /",
  "GSP30partrvpu:983": "saṃvidaś ca praṅnyāyena kālādiparicchedābhāva iti ekaiva sā pārameśvarī pratibhā asmaduktimāhātmyakalpitā evaṃvidhaparicchinnasvabhāvāpi sarvātmaiva /",
  "GSP30partrvpu:984": "madhye 'pi vartamānabhūtabhaviṣyadrūpavikalpāntaraprasavabhūr eva /",
  "GSP30partrvpu:985": "tathā ca vivekakuśalair ālayavijñānam evam evopagatam /",
  "GSP30partrvpu:986": "sasaṃvādatvaṃ ca tadanantarabhāvināṃ vikalpānāṃ darśitam eveti nāsiddho hetuḥ sādhyadharmiṇi,",
  "GSP30partrvpu:987": "na caikāvabhāsivikalpasaṃvibhāgakāriṇi avikalpake vipakṣe sadā",
  "GSP30partrvpu:988": "vā kadācid api vā vartate,",
  "GSP30partrvpu:989": "na ca tato 'sya vyāvṛttiḥ saṃdigdheti na viruddho nānaikāntiko na saṃdigdhavipakṣavyāvṛttiḥ,",
  "GSP30partrvpu:990": "dṛṣṭāntadharmiṇy api citrajñānādau hetor evam evāsiddhatādidoṣā parihṛtā bhavanty eva /",
  "GSP30partrvpu:991": "hetudoṣeṣu tu parihṛteṣu dṛṣṭāntādidoṣā niravakāśā eva ityādi bahu nirṇītakalpam aparair eveti kiṃ tadanubhāṣaṇakleśena /",
  "GSP30partrvpu:992": "siddhaṃ tāvad dhy etat",
  "GSP30partrvpu:993": "yat prātibhaṃ nikhilavaiṣayikāvabodhapūrvāparāntaracaraṃ nikhilātmakaṃ tat /",
  "GSP30partrvpu:994": "tasyāṃ pralīnavapuṣaḥ paraśaktibhāsi glānir ghaṭeta kim abhāvavaśopakḷptā //",
  "GSP30partrvpu:995": "śarīraprāṇādau paradhanasukhāsvādapaṭalam anālokya svasmin spṛśati hṛdaye glānim asamām /",
  "GSP30partrvpu:996": "praviṣṭā ced antar nikhilajagatīsūtisarasā parā devī hanta pravilasatu pūrṇaṃ havir iva //",
  "GSP30partrvpu:997": "tad uktaṃ spande",
  "GSP30partrvpu:998": "Q: glānir vilumpikā dehe tasyāś cājñānataḥ sṛtiḥ /",
  "GSP30partrvpu:999": "Q: tad unmeṣaviluptaṃ cet kutaḥ sā syād ahetukā // SpaKā_3.8 //",
  "GSP30partrvpu:1000": "var: a::",
  "GSP30partrvpu:1001": "viluṇṭhikā>",
  "GSP30partrvpu:1002": "iti /",
  "GSP30partrvpu:1003": "%",
  "GSP30partrvpu:1004": "%p 223",
  "GSP30partrvpu:1005": "%",
  "GSP30partrvpu:1006": "Q: ekacintāprasaktasya yataḥ syād aparodayaḥ /",
  "GSP30partrvpu:1007": "Q: unmeṣaḥ sa tu vijñeyaḥ svayaṃ tam upalakṣayet // SpaKā_3.9 //",
  "GSP30partrvpu:1008": "iti ca /",
  "GSP30partrvpu:1009": "Q: māyīyakārmamalamūlam uśanti tāvad ajñānanāmamalam āṇavam eva bhadrāḥ /",
  "GSP30partrvpu:1010": "Q: bījaṃ tad eva bhavajīrṇataroḥ parasmin saṃvinniśātadahane dahate kṣaṇena //",
  "GSP30partrvpu:1011": "yathāhuḥ",
  "GSP30partrvpu:1012": "Q: malam ajñānam icchanti saṃsārāṅkurakāraṇaṃ / [MVUT 1.23cd]",
  "GSP30partrvpu:1013": "iti / tad evoktam",
  "GSP30partrvpu:1014": "Q: tadunmeṣaviluptaṃ cet ... /",
  "GSP30partrvpu:1015": "iti / evam eva ca vyākhyātam adaḥ /",
  "GSP30partrvpu:1016": "anyathā glāner vilopakatvam asyāś cājñānāt saraṇam ajñānasya conmeṣeṇa vilopa iti kiṃ kena saṃśliṣṭam iti nṛpanirūpaṇaprāyam eva bhavet /",
  "GSP30partrvpu:1017": "[..............................................................]",
  "GSP30partrvpu:1018_0": "tad evaṃ bhagavatī parāvāgbhūmir garbhīkṛtasvasvātantryasattodbhaviṣyatpaśyantyādiviniviṣṭaparāparābhaṭṭārikādiprasarā",
  "GSP30partrvpu:1018_1": "tadgarbhīkāravaśāvivādaghaṭitasakalabhūtabhuvanabhāvādiprapañcaprabodhaikyacamatkārasārā",
  "GSP30partrvpu:1018_2": "parameśvarabhairavabhaṭṭārakāvirbhāvaprathitatathāvidhādbhūtabhūtaparamārthasvarūpā",
  "GSP30partrvpu:1018_3": "svātmavimaladarpaṇanirbhāsitānantasṛṣtisthitisaṃhāraikyamayamahāsṛṣṭiśaktir ādikṣāntarūpā",
  "GSP30partrvpu:1018_4": "athādyā ityādinā granthena niḥśeṣaṃ bhagavatā nirṇīyata iti sthitam /",
  "GSP30partrvpu:1019": "tad evaṃ sthite granthārtho nirṇīyate /",
  "GSP30partrvpu:1020": "akārādivisargāntaṃ śivatattvam /",
  "GSP30partrvpu:1021": "kādiṅāntaṃ dharādinabho 'ntaṃ bhūtapañcakam /",
  "GSP30partrvpu:1022": "cādiñāntaṃ gandhādiśabdāntaṃ tanmātrapañcakam /",
  "GSP30partrvpu:1023": "ṭādiṇāntaṃ pādādivāgantaṃ karmākṣapañcakam /",
  "GSP30partrvpu:1024": "tādināntaṃ ghrāṇadiśrotrāntaṃ buddhikaraṇapañcakam /",
  "GSP30partrvpu:1025": "pādimāntaṃ mano'haṃkārabuddhiprakṛtipuruṣākhyaṃ pañcakam /",
  "GSP30partrvpu:1026": "%",
  "GSP30partrvpu:1027": "%p 224",
  "GSP30partrvpu:1028": "%",
  "GSP30partrvpu:1029": "vāyvādiśabdavācyā yādayo vakārāntā rāgavidyākalāmāyākhyāni tattvāni /",
  "GSP30partrvpu:1030": "dhārayanti pṛthagbhūtatayābhimānayantīti dhāraṇāni /",
  "GSP30partrvpu:1031": "dvāv atra ṇicau prayojyaprayojakabhāvadvairūpyāt /",
  "GSP30partrvpu:1032": "tathāhi dhriyante svātmany eva sarve bhāvāḥ prakāśātmani paramaparipūrṇe pade bhairavātmani sarvātmani /",
  "GSP30partrvpu:1033": "yathoktaṃ śivadṛṣṭau",
  "GSP30partrvpu:1034": "Q: ātmaiva sarvabhāveṣu sphurannirvṛtacidvapuḥ /",
  "GSP30partrvpu:1035": "Q: aniruddhecchāprasaraḥ prasaraddṛkkriyaḥ śivaḥ // [Śivadṛṣṭi_1.2] //",
  "GSP30partrvpu:1036": "iti / yathoktaṃ spande",
  "GSP30partrvpu:1037": "Q: yatra sthitam idaṃ sarvaṃ [SpaKā 1.2a]",
  "GSP30partrvpu:1038": "iti / evaṃ svātmany eva prabhāsvare prakāśanena dhriyamāṇān bhāvān dhārayati svayam aprakāśībhāvena jaḍatāsvabhāvedaṃbhāvāspadatāprāpaṇena prakāśayati parameśvara eva /",
  "GSP30partrvpu:1039": "punar apy ahaṃbhāvenaivācchādayati /",
  "GSP30partrvpu:1040": "tad iyaṃ bhagavatsadāśiveśadaśā śuddhavidyāmayī ekena ṇicā dhvanitā /",
  "GSP30partrvpu:1041": "tatrāpi ca yad idantāyā ahantayācchādanaṃ tadācchādanīyedantopapattāv upapadyate,",
  "GSP30partrvpu:1042_0": "na ca śuddhaparameśvaracinmayarūpāpekṣaṃ bhinnaprathātmakam idantākhyaṃ rūpam upapadyata",
  "GSP30partrvpu:1042_1": "ity ācchādanīyānupapattau tadvaśena tadācchādakatāpy ahaṃbhāvasya nopapanneti tathāvidheśvarabodhānupapattiḥ /",
  "GSP30partrvpu:1043": "tadanupapattau ca na kiṃcid bhāseta kāraṇābhavād ity uktam asakṛt /",
  "GSP30partrvpu:1044": "bhāsate cedaṃ tadbhāsāvyatirekarahitam api parameśvaraśaktita eva bahiḥ prathate kāraṇāntarāsaṃbhavāt",
  "GSP30partrvpu:1045": "svasaṃvidi ca saṃvida eva sarvamayatvaprathanāt /",
  "GSP30partrvpu:1046_0": "tad evaṃ svātmarūpaṃ jagad bhedena bhāsamānaṃ prakāśātmany eva ahamātmani bhāsate",
  "GSP30partrvpu:1046_1": "sāmānādhikaraṇyenetīyatā etāvad avaśyam evākṣiptaṃ yathā īśvara eva kasyāpi veditur",
  "GSP30partrvpu:1046_2": "bhinnān vedyān ahantayā paśyati yaś cāsau ko 'pi vedayitā so 'pi bhāsanāt svātmamaya",
  "GSP30partrvpu:1046_3": "eveti svātmani tathāvidhāḥ śaktīr adhiśete yābhir asau tadaiva bhinnavedyavedakībhāvam upāśnuvīta /",
  "GSP30partrvpu:1047": "rāgādibhir eva ca tathāvidhatvam asyeti rāgādaya eva dhriyamānān bhāvān uktanyāyena dhārayantam īśvaraṃ prati prayojakatāṃ gacchanti /",
  "GSP30partrvpu:1048": "atas tasyaiva puṃstvavyapadeśakāraṇaikabhūtā dvitīye ṇici utpanne dhāraṇaśabdavācyāḥ /",
  "GSP30partrvpu:1049": "%",
  "GSP30partrvpu:1050": "%p 225",
  "GSP30partrvpu:1051": "%",
  "GSP30partrvpu:1052": "ṇijutpattāv api sarvatraiva prakṛtyarthānvayānapāyaḥ /",
  "GSP30partrvpu:1053": "dhriyamāṇatayā prakāśamānasyaiva hi dhāryamāṇatā prakāśanāsaṃjñā upapadyate yataḥ /",
  "GSP30partrvpu:1054": "yathoktaṃ mayaiva śivadṛṣṭyālocane",
  "GSP30partrvpu:1055": "Q: preryo 'pi sa bhaved yasya śaktatā nāma vidyate /",
  "GSP30partrvpu:1056": "iti / bhartṛharir api",
  "GSP30partrvpu:1057": "Q: apravṛttasya hi praiṣe pracchāder loḍ vidhīyate /",
  "GSP30partrvpu:1058": "Q: pravṛttasya yadā praiṣas tadā sa viṣayo ṇicaḥ //",
  "GSP30partrvpu:1059": "iti / tad evaṃ dhāraṇaśabdenāparaśāstreṣu kañcukanāmadheyaprasiddhāny eva tattvānīha nirūpitāni /",
  "GSP30partrvpu:1060": "yad uktaṃ śrītantrasāre",
  "GSP30partrvpu:1061": "Q: dhārayanti paśoḥ pāśān bhāvān svātmamayāṃs tathā /",
  "GSP30partrvpu:1062": "Q: vidyāmāyāniyatyādyāḥ śodhyās tena prayatnataḥ //",
  "GSP30partrvpu:1063": "iti / yat tu śrīsomānandapādair dhāraṇaśabdenāṅgāni nirūpitāni pakṣāntarāśrayaṇena tatra parapakṣasarvadṛśyatvaprathanam ātmany abhiprāyaḥ /",
  "GSP30partrvpu:1064": "teṣāṃ hīdṛśī śailī",
  "GSP30partrvpu:1065": "Q: svapakṣān parapakṣāṃś ca niḥśeṣeṇa na veda yaḥ /",
  "GSP30partrvpu:1066": "Q: svayaṃ sa saṃśayāmbhodhau nimajjaṃs tārayet katham //",
  "GSP30partrvpu:1067": "iti / śādikṣāntaṃ mahāmāyāvidyeśvarasadāśivaśaktyākhyaṃ tattvapañcakam /",
  "GSP30partrvpu:1068": "tathā hi māyātattvasyopari vidyātattvādhaś ca avaśyaṃ tattvāntareṇa bhāvitavyaṃ yatra vijñānākalānāṃ sthitiḥ / yathoktam",
  "GSP30partrvpu:1069": "Q: māyordhve śuddhavidyādhaḥ santi vijñānakevalāḥ //",
  "GSP30partrvpu:1070": "iti / tathā hi mahāmāyābhāve māyāpade pralayakevalānām avasthitiḥ vidyāpade ca vidyeśvarādīnām iti kim iva tad vijñānakevalāspadaṃ syāt /",
  "GSP30partrvpu:1071": "ata eva vidyāpadapracyutānām apy eṣāṃ bhedamayabhāvarāśigatabhinnavedyaprathānudayān māyīyābhidhānamalānullāse",
  "GSP30partrvpu:1072": "Q: tatra vijñānakevalo malaikayuktaḥ",
  "GSP30partrvpu:1073": "ity ajñānātmakāṇavamalāvalambitvaṃ śrīpūrvaśāstre kathitam /",
  "GSP30partrvpu:1074": "ta eva śuddhavidyāpadānugrahād bodhitā mantratadīśādibhāvabhāgino bhavantīti tatraivoktaṃ",
  "GSP30partrvpu:1075": "%",
  "GSP30partrvpu:1076": "%[p.226]",
  "GSP30partrvpu:1077": "%",
  "GSP30partrvpu:1078": "Q: vijñānakevalān aṣṭau bodhayām āsa pudgalān / [MVUT 1.19ab]",
  "GSP30partrvpu:1079": "ityādinā",
  "GSP30partrvpu:1080": "Q: mantramaheśvareśatve saṃniyojya... [MVUT 1.21]",
  "GSP30partrvpu:1081": "ityādinā ca /",
  "GSP30partrvpu:1082": "keṣu cit tu śāstreṣu sā mahāmāyā bhedamalābhāvopacārād vidyātattvaśeṣatayaiva nirṇīyate /",
  "GSP30partrvpu:1083": "kvacit punar ajñānamalasadbhāvoparodhān māyātattyapucchatayā yathā keṣu cit śāstreṣu",
  "GSP30partrvpu:1084": "Q: rāgatattvaṃ puṃsy eva lagnam",
  "GSP30partrvpu:1085": "iti na pṛthak parāmṛṣṭam,",
  "GSP30partrvpu:1086": "yathā vehaiva śrītrikāgameṣu niyatikālau na pṛthaṅ nirūpitau /",
  "GSP30partrvpu:1087": "atra mate vidyādyanāśritaśivāntaṃ brahmapañcakaṃ nirṇeṣyate caitat /",
  "GSP30partrvpu:1088": "eṣāṃ ca tattvānaṃ bṛhattvaṃ bṛṃhakatvaṃ ca prāyo bhedasamuttīrṇatvāt saṃsārasūtikartṛtvāc ca /",
  "GSP30partrvpu:1089": "evam etāni catustriṃśattattvāni prakriyātmanā sthitāny akāram eva ādirūpatayā bhajante /",
  "GSP30partrvpu:1090": "tatredaṃ vicāryate /",
  "GSP30partrvpu:1091": "prathamataḥ śivatattvam avarge,",
  "GSP30partrvpu:1092": "tato bhūtānītyādi yāvad ante śaktitattvam iti ko 'yaṃ sṛṣṭisaṃhārajñaptisthityavatārakramāṇāṃ madhyāt kramaḥ /",
  "GSP30partrvpu:1093": "sarvatra ca śrīmālinīvijayottarasiddhātantrasvacchandādiśāstreṣu kṣakārāt prabhṛty avargāntaṃ pārthivādīnāṃ śivāntānāṃ tattvānāṃ niveśa uktaḥ",
  "GSP30partrvpu:1094": "Q: ādyaṃ dhārikayā vyāptaṃ tatraikaṃ tattvam iṣyate /",
  "GSP30partrvpu:1095": "Q: ekam ekaṃ pṛthak kṣārṇaṃ padārṇam anuṣu smaret // [MVUT_2.50]",
  "GSP30partrvpu:1096": "ityādinā / tatraiva ca punar bhinnayonimālinībhaṭṭārikānusāreṇa phakārādīnām abhinnayonimātṛkāniveśāvāptatattvāntarasthitīnām api",
  "GSP30partrvpu:1097": "Q: phe dharātattvam uddiṣṭaṃ dādijhānte 'nupurvaśaḥ /",
  "GSP30partrvpu:1098": "Q: trayoviṃśaty abādīni / [MVUT_4.15]",
  "GSP30partrvpu:1099": "ityādinā pārthivāditattvayojanā nirūpitā /",
  "GSP30partrvpu:1100": "punar api ca tatraiva śrīvidyātrayānusāreṇa",
  "GSP30partrvpu:1101": "Q: niṣkale padam ekārṇaṃ tryarṇaikārṇadvayaṃ dvaye /",
  "GSP30partrvpu:1102": "%",
  "GSP30partrvpu:1103": "%[p.227]",
  "GSP30partrvpu:1104": "%",
  "GSP30partrvpu:1105": "iti parāparābhaṭṭārikānusāreṇa oṃkāraṃ śivatattvam aghore ity atra śaktitattvam ityādikrameṇa pārthivāditattvanirūpaṇā yojitā /",
  "GSP30partrvpu:1106": "śrīmadaparābhaṭṭārikābhiprāyeṇa ca",
  "GSP30partrvpu:1107": "Q: sārdhenāṇḍadvayaṃ vyāptam ekaikena pṛthag dvayam /",
  "GSP30partrvpu:1108": "Q: aparāyāḥ samākhyātā vyāptir eṣā vilomataḥ //",
  "GSP30partrvpu:1109": "ityādinā phaṭkāre pārthivaprākṛtāṇḍadvayaṃ,",
  "GSP30partrvpu:1110": "huṃkāre māyīyaṃ,",
  "GSP30partrvpu:1111": "hrīṃkāre śāktam aṇḍaṃ ceti tattvaniveśaḥ /",
  "GSP30partrvpu:1112": "śrīparābhaṭṭārikāvyāptinirūpaṇe ca",
  "GSP30partrvpu:1113": "Q: sārṇena tritayaṃ vyāptaṃ triśūlena caturthakam /",
  "GSP30partrvpu:1114": "Q: sarvātītaṃ visargeṇa parā vyāptir udāhṛtā //",
  "GSP30partrvpu:1115": "ity anyathaiva prakriyāyojanaṃ nirūpitam /",
  "GSP30partrvpu:1116": "punar api mātṛkāsadbhāvaratiśekharakuleśvarādimantrabhaṭṭārākādyabhiprāyeṇānyathānyathā ca /",
  "GSP30partrvpu:1117": "aparatantreṣv apy evam eva viparyastaprāyaṃ bahu bahuśo nirūpitam /",
  "GSP30partrvpu:1118": "tat punar iha sarvam evānyatheti paridṛśyata iti mahān ayam āgamavidaḥ svakaṭakakṣobha iva sarvavināśakaḥ samudbhūtaḥ /",
  "GSP30partrvpu:1119": "na ca sāṃketikam idaṃ yena puruṣecchāvaśopakalpitena rūpeṇa cānyathānyathā nirūpyamāṇam iha saṃgataṃ bhavet,",
  "GSP30partrvpu:1120": "yathā dākṣiṇātyāḥ cauraśabdena odanaṃ vyapadiśanti,",
  "GSP30partrvpu:1121": "saindhavās tu tenaiva dasyum,",
  "GSP30partrvpu:1122": "odanaṃ tu krūraśrutyā,",
  "GSP30partrvpu:1123": "tayā tu kāśmīrikā vituṣitayavagodhūmataṇḍulān iti /",
  "GSP30partrvpu:1124": "sāṃketikatve hy anavasthitatvād apāramārthikatvāc ca śodhyaśodhakabhāvādyanupayogād anirūpaṇīyatvam eva syāt /",
  "GSP30partrvpu:1125": "saṃketasyāpi paramārthasattaiva",
  "GSP30partrvpu:1126": "/ na hi saṃketo nāma anyaḥ kaś cid ṛte parameśvarecchātaḥ /",
  "GSP30partrvpu:1127": "prasiddho hi naḥ saṃketo bhagavadicchāprakalpitas tannāmākṣaralipyādigatāpyāyanādikarmavidhijanitatacchāntikādiphalasaṃpatter iti cet /",
  "GSP30partrvpu:1128": "tarhy ekenaiva saṃketena sarvavastusaṃpattau kiṃ saṃketāntarāśrayeṇa /",
  "GSP30partrvpu:1129": "tadāśrayaṇe vā svaśāstritaśāstrāntarīyalaukikapārṣadadaiśikaghanakṛtapratipuruṣaniyatādyanantasaṃketaniveśapūrvakaṃ tad api nirūpyam eva /",
  "GSP30partrvpu:1130": "na tāvadbhir upayogaḥ,",
  "GSP30partrvpu:1131": "etāvataiva kāryasiddhir ity api nirakṣarakukṣikuharair ucyamānaṃ śrūyamāṇaṃ ca śobhata eva /",
  "GSP30partrvpu:1132": "%",
  "GSP30partrvpu:1133": "%[p.228]",
  "GSP30partrvpu:1134": "%",
  "GSP30partrvpu:1135": "avikalā bhagavadicchā na vicārapadavīm adhiśete iti ced alaṃ granthadhāraṇavācanavyākhyānavicāraṇādimithyāyāsena,",
  "GSP30partrvpu:1136": "parityājya evāyaṃ gurubhāraḥ,",
  "GSP30partrvpu:1137": "tūṣṇīṃbhāvaśaraṇair eva stheyam,",
  "GSP30partrvpu:1138": "bhagavadicchaivottāraṇīyam uttārayet /",
  "GSP30partrvpu:1139": "tad icchaiva anugrahātmā evaṃvicāraṇāyāṃ paryavasāyayati /",
  "GSP30partrvpu:1140_0": "na khalu pādaprasārikayaiva sukhaṃ sayānair bhuñjānaiś ca svayam avimṛśadbhiḥ svāpekṣatīvratarādiparameśvarānugrahotpannādhikādhikasūkṣmatamavimarśakuśaladhiṣaṇāpariśīlanaparāṅmukhair vā sthātavyam iti /",
  "GSP30partrvpu:1141": "tat sarvadā vimṛśyam idaṃ vartata iti etāvan na jahīmaḥ /",
  "GSP30partrvpu:1142": "tad atrāvadhārya sthīyatāṃ yāvat pariharāmaḥ sarvam idaṃ kiṃ cin na vastutaś codyajātaṃ parameśvaryāṃ parāvāgbhuvy anuttaradurghaṭakāritātmakanirapekṣasvātantryasārāyāṃ",
  "GSP30partrvpu:1143": "pāratantryāṃśaleśamātraparamāṇunāpy anuparaktāyām iti /",
  "GSP30partrvpu:1144": "prāyaḥ prāg eva pratisamāhitam adaḥ /",
  "GSP30partrvpu:1145": "tathāpi vistarataḥ parihriyate /",
  "GSP30partrvpu:1146": "yat tāvad uktaṃ śivatattvaṃ tataḥ pṛthivītyādīti ko 'yaṃ krama iti /",
  "GSP30partrvpu:1147": "tan na kaś cit krama iti brūmaḥ /",
  "GSP30partrvpu:1148": "akramaṃ yad etat paraṃ pārameśvaraṃ vicitraṃ garbhīkṛtānantavaicitryaṃ svātantryaṃ trikārtharūpaṃ tad evaitat /",
  "GSP30partrvpu:1149": "tathā hi yeyam aparā parāparā parābhaṭṭārikā pārameśvarī bhairavīyā sattā sā sadāśivatattvānāśritaśaktitattvasyāpy uparivṛttis tadantasyāpy āsanapakṣīkṛtatvāt / tathā hi",
  "GSP30partrvpu:1150": "Q: īśvaraṃ ca mahāpretaṃ prahasantam acetanam /",
  "GSP30partrvpu:1151": "ity anena sadāśivāntam āsanaṃ nādāntapakṣaniviṣṭaṃ śrīpūrvaśāstropasaṃhṛtam",
  "GSP30partrvpu:1152": "Q: ity etat sarvam āsanam",
  "GSP30partrvpu:1153": "ity uktvā",
  "GSP30partrvpu:1154": "Q: tasya nābhyutthitaṃ śaktiśūlaśṛṅgatrayaṃ smaret",
  "GSP30partrvpu:1155": "iti śaktivyāpinīsamanātmakaśṛṅgatrayam uktaṃ,",
  "GSP30partrvpu:1156": "tatrāpy aunmanasordhvakuṇḍalikāpadaparamadhāma sitakamalatrayarūpatayā nirūpitam ity etat paramāsanaṃ parāparyantatvād iti /",
  "GSP30partrvpu:1157": "tadupari ca devīnāṃ sthitir iti /",
  "GSP30partrvpu:1158": "%",
  "GSP30partrvpu:1159": "%[p.229]",
  "GSP30partrvpu:1160": "%",
  "GSP30partrvpu:1161": "tat paraṃ paśyantyākhyaṃ jñānaśakter eva paryantadhāma nādākhyarūpam atikramaṇīyatvenaiva sthitam /",
  "GSP30partrvpu:1162": "yathoktaṃ śivadṛṣṭau",
  "GSP30partrvpu:1163": "Q: athāsmākaṃ jñānaśaktir yā sadāśivarūpatā /",
  "GSP30partrvpu:1164": "Q: vaiyākaraṇasādhūnāṃ sā paśyantī parā sthitiḥ //",
  "GSP30partrvpu:1165": "iti / pratyagātmani hi buddhiḥ paśyantī rudradevatā paraṃ sadāśivajñānaśaktāv eva anāśritaśivaśaktyātmani viśrāmyati /",
  "GSP30partrvpu:1166": "mano'haṃkārayor brahmaviṣṇudevatayor vaikharīmadhyamāpade patyor īśasadāśivakriyāśaktipadam eva parā pratiṣṭhābhūr iti tāvad āgamasiddhaṃ svasaṃvedanabṛṃhitaṃ ca /",
  "GSP30partrvpu:1167": "tat paśyantyupari parābhūmir bhagavatī yatra sarvam abhedenaiva bhāti ca vimṛśyate ca /",
  "GSP30partrvpu:1168": "yady api hi vidyāpade māyāpade 'py abhedena bhāsanā sthitāpi tatra vimarśo 'nyathā /",
  "GSP30partrvpu:1169": "vidyāpade hīdam iti pramātṛprameyajātam ekato 'hamātmani saṃkrāmet tadācchāditaṃ vimṛśyate",
  "GSP30partrvpu:1170": "Q: aham idam",
  "GSP30partrvpu:1171": "iti / tad etat samāne cidātmany adhikaraṇe ubhayaṃ pratibimbitam abhedenaivāvabhāsamānaṃ sāmānādhikaraṇyam uktam / ata eva",
  "GSP30partrvpu:1172": "Q: īśvarāvasthāyāṃ parāparātmikāṃ daśāṃ bhāvā bhajante,",
  "GSP30partrvpu:1173": "yathaiva māyādhvany aparāṃ, na tu",
  "GSP30partrvpu:1174": "saiva parāparaśaktir aparā vā",
  "GSP30partrvpu:1175": "iti yad īśvaratattvaṃ praty abhihitaṃ śrīmadutpaladevapādais tat pradarśitāgamaviparyāsaśaṅkāyuktam iti na mantavyam /",
  "GSP30partrvpu:1176": "mantramaheśādiṣu tu rūpaṃ bodhaikaparamārtham api aparabodhaikaparamārthād anyad",
  "GSP30partrvpu:1177": "Q: aham aham idaṃ punar idam eva",
  "GSP30partrvpu:1178": "iti saṃvit / vijñānākalānāṃ tu bodhaikaparamārthe 'pi rūpe",
  "GSP30partrvpu:1179": "Q: nāhaṃ nedam",
  "GSP30partrvpu:1180": "iti saṃvidaprabodhād aham ity eva tatra prabuddham /",
  "GSP30partrvpu:1181": "pralayakevalinām idam aham ity aprabuddham eva /",
  "GSP30partrvpu:1182_0": "atra māyāpade ca tannirvikalpakatābhāsena yady apy asti tathāvidha eva prāṇabhūto",
  "GSP30partrvpu:1182_1": "vimarśas tathāpi tadrūpavyavahārakasya tatprasādāsāditasattākasyāpi tadavyatiriktasyāpi",
  "GSP30partrvpu:1182_2": "paścāttanasya vimarśasya",
  "GSP30partrvpu:1183": "%",
  "GSP30partrvpu:1184": "%[p.230]",
  "GSP30partrvpu:1185": "%",
  "GSP30partrvpu:1186": "Q: idaṃ śarīrādy aham,",
  "GSP30partrvpu:1187": "ahaṃ yo'sau jñātā,",
  "GSP30partrvpu:1188": "idaṃ ghaṭādikam,",
  "GSP30partrvpu:1189": "idaṃ yat tat jñeyam",
  "GSP30partrvpu:1190": "iti bhedenaiva vimarśarūpatayā vyavahāro vikalpātmaiva /",
  "GSP30partrvpu:1191_0": "tatra tu tathāvidhatve kāraṇāntarāsaṃvedanāt kalpyamāne 'pi ca kāraṇe punar api tathāvidhabodhāvinirbhāgamātraparyavasānat",
  "GSP30partrvpu:1191_1": "tasyaivāvikalpasaṃvidātmanas tathāsāmarthyaṃ tathāsāmarthyayogād eva ca tadanantavaicitryātmakatvam",
  "GSP30partrvpu:1191_2": "ity aiśvaryam anapāyi siddhyet /",
  "GSP30partrvpu:1192": "asyāṃ ca sattāyām aiśvaryam anapetaṃ yato vaikharyātmani evaṃ māyīye vedye 'pi vā madhyamāmaye dhāmni bhāsanātireky api saṃbhāvya evaṃ vimarśaḥ /",
  "GSP30partrvpu:1193": "atra tu parasaṃvidi yathaiva bhāsā tathaiva vyavahāramayo 'pi vimarśaḥ /",
  "GSP30partrvpu:1194": "tena jala iva jalaṃ jvālāyām iva jvālā sarvathābhedamayā eva bhāvā bhāsante,",
  "GSP30partrvpu:1195": "na tu pratibimbakalpenāpi /",
  "GSP30partrvpu:1196": "kevalaṃ yāvad eṣāpi parameśvarī upadeśāya nirūpyate tāvad adharasattākḷptā tathā bhavati /",
  "GSP30partrvpu:1197": "evaṃ ca bhāsātmakaṃ bhairavarūpaṃ",
  "GSP30partrvpu:1198": "svataḥsiddham anādi prathamaṃ sarvataḥ caramaṃ ca sarvataś ca vartamānam iti kim aparaṃ tatrocyatām /",
  "GSP30partrvpu:1199": "tattvabhāvavikāsam ātmamayam ātmaikyenaiva svaprakāśaṃ prakāśayati tathaiva ca vimṛśaty anapetatathācamatkāratve 'pi /",
  "GSP30partrvpu:1200": "yac ca tat tathā vimarśanaṃ tad bhāvimāyīyānantasṛṣṭisaṃhāralakṣakoṭyarbudaparārdhasākṣātkāriṇi bhāsane bhavet tathārūpam eva bhavati /",
  "GSP30partrvpu:1201_0": "tathābhavac ca tad yadi sṛṣṭau prāthamikaṃ mādhyamikaṃ vā padaṃ bhāsanād vimṛśet",
  "GSP30partrvpu:1201_1": "tatpūrvasya taduttaravyabhicāraṇāśaṅkāsaṃbhāvanānapagamād aparipūrṇam aprathitetarabhāvarāśi",
  "GSP30partrvpu:1201_2": "khaṇḍitābhedaṃ katham anirvyūḍhaparabhairavamahādhāmasamāśritādhastanapaśyantyādiniṣṭhabhedāsūtraṇakalaṅkaṃ",
  "GSP30partrvpu:1201_3": "tathāvidhavastvapoṣaṇavasanāmamātrībhūtaparābhaṭṭārikārūpaṃ",
  "GSP30partrvpu:1202": "tat kim api rūpaṃ bhavet /",
  "GSP30partrvpu:1203_0": "etādṛśadhārārohaṇābhāve ca na kiṃ cit idaṃ vijṛmbhamāṇaṃ bhāseta iti na vrajatv apūrṇatā",
  "GSP30partrvpu:1203_1": "mā prathiṣṭha bhāvarāśir abhedakathā khaṇḍyatāṃ mā nirvākṣīd bhairavāśrayatā bhedakalaṅkam",
  "GSP30partrvpu:1203_2": "udvahatu nāmadheyamātreṇa paratvam iti vaktuṃ yuktam /",
  "GSP30partrvpu:1204": "%",
  "GSP30partrvpu:1205": "%[p.231]",
  "GSP30partrvpu:1206": "%",
  "GSP30partrvpu:1207": "tad etad eva bhavati saṃgacchate ca yadi prathamataraṃ sarvacarame evamābhāsā patantī tatraiva vimarsenāpi padaṃ bandhayet /",
  "GSP30partrvpu:1208": "sa hi caramo bhāgas tathā tāvat svātmarūpaṃ bibhrat tatsvātmarūpanāntarīyakatāsvīkṛtatadanantanijapūrvapūrvatarādibhāgāntaro bhāsamāno vimṛśyamānaś ca pūrṇa eva /",
  "GSP30partrvpu:1209_0": "tatpurvo 'pi bhāgas taduttarabhāgapṛṣṭhapātivṛttapūrvaparipūrṇabhāsāsāravimarśatādātmyāt",
  "GSP30partrvpu:1209_1": "taduttararūpaparipūrṇatām ajahat svayaṃ ca svarūpanāntarīyakatāhaṭhakṛṣṭasvapūrvapūrvatarādibhāgāntarābhogo",
  "GSP30partrvpu:1209_2": "bhāsamāno vimṛśyamānaś ca tathaivākhaṇḍita ity evaṃ tatpūrvapūrvagatā bhāsā tattaddvitrādinijanijottarabhāgabhāsā",
  "GSP30partrvpu:1209_3": "vibhāge labdhabhairavabhāvasvabhāvāvyabhicārānurodhabalasvīkṛtasvasvapūrvabhāgacamatkāra",
  "GSP30partrvpu:1209_4": "ekaikam api paraṃ pūrṇā bhavati",
  "GSP30partrvpu:1210": "yāvat svaprakāśanijabhairavābhimatanikaṭataravarti rūpaṃ /",
  "GSP30partrvpu:1211": "tad eva svecchāviśrāntidhāma vā bhairavākhyaṃ vapuḥ /",
  "GSP30partrvpu:1212": "svayam eva tadvimarśakuśalā bhavata prasaṃkhyānaparāḥ /",
  "GSP30partrvpu:1213_0": "hradagiritaruprabhṛtyupādhisaṃkocena rahite tadvaty api vāraṇyānīpradeśe durād akhaṇḍitā",
  "GSP30partrvpu:1213_1": "dṛṣṭir evam evākhaṇḍitatām upāśnuvānā bhairavabodhānupraveśaṃ prati saṃpradāyatām āsādayeta /",
  "GSP30partrvpu:1214": "Q: nirvṛkṣagiribhittyādau deśe dṛṣṭiṃ vinikṣipet /",
  "GSP30partrvpu:1215": "ityādi / anyathā bhāgaśaḥ pāte prathamabhāgād ārabhya yadi vā niravayavam evaitat ka iva aparasaṃvedanebhyo 'purṇābhimatebhyo viśeṣaḥ /",
  "GSP30partrvpu:1216": "viśeṣas tu garbhīkṛtānantavaicitryacamatkārakṛta ivāpūrṇasaṃvidantarebhyaḥ pūrṇābhimatasaṃvedanasyeti svayam eva jānantu sopadeśāh pārameśvarāḥ /",
  "GSP30partrvpu:1217": "parameśaśaktipātakiraṇāvikasite tu paśujanahṛdayakuśeśaye na asmadīyair vacanaśatair apy atitīkṣṇābhidheyasūcibhir api saṃbhedo 'tha vikāso 'tha vitarītuṃ śakyaḥ /",
  "GSP30partrvpu:1218": "ghaṭe 'pi evam eva paripūrṇo dṛṣṭipātaḥ /",
  "GSP30partrvpu:1219": "tatrāpi hy avikalpā saṃvit jhagiti caramabhāga eva nipatati /",
  "GSP30partrvpu:1220": "tatas tu kramād vikalpasaṃvida āyāntya ācaramanikaṭabhāgād antastarām antastamāṃ cānupraviśantīti kim anyena /",
  "GSP30partrvpu:1221": "tad evam evehāpi śivatattvaṃ sadā avikalpam eva vikalpasūti svātantryasarasam",
  "GSP30partrvpu:1222": "anādi sarvādibhūtaṃ siddham /",
  "GSP30partrvpu:1223": "atra tāvan na vimatiḥ /",
  "GSP30partrvpu:1224": "tat tu paripūrṇaṃ tathā bhavati yadi sarvacaramāṃ pārthivīm eva bhuvam adhiśete /",
  "GSP30partrvpu:1225": "dharāsaṃvid dhi tathā dharāṃ viṣayatayāpy abhedenābhāsayed vimṛśec ca yadi tatsvarūpasarvasvāvabhāsavimarśayoḥ vyāpriyeta /",
  "GSP30partrvpu:1226": "%",
  "GSP30partrvpu:1227": "%[p.232]",
  "GSP30partrvpu:1228": "%",
  "GSP30partrvpu:1229_0": "svarūpasatattvaṃ cāsyāḥ paripūrṇaprasaratsvātantryakḷptāprarūḍhabhedatatpūrvakaikarasabhedāvabhāsatadvaśoditasakucaccitsvātantryasattāmayamāyāgrāhakatadgrāhyacakrāvibhedātmakpradhānatadvikāradhītattvatatpariṇāmātmakāhaṃkāratanmūlakāraṇapūrvakatanmātravargaprasṛtakhādijalāntabhūtavargādharavṛttitayāvasthānam /",
  "GSP30partrvpu:1230": "sā hi yāvad ākṣepeṇaiva vartamānā tāvat svarūpasatattvaiva /",
  "GSP30partrvpu:1231": "yāvad eva pañcaguṇatvāt tanmātrāṇy ākṣipet tāvat tāny ākṣipyamāṇāni nijasvarūpopakḷptaye samākṣiptaprāktanaprātiṣṭhikamūlāntaraparamparānubandhisvakapūrvakamūlāny eva / na hy",
  "GSP30partrvpu:1232": "Q: upādānābhimatakāraṇasvarūpānanvayaḥ kāryasattāyāṃ syāt",
  "GSP30partrvpu:1233": "iti nyāyyam /",
  "GSP30partrvpu:1234": "nimittakāraṇādīni kathaṃ cin nānvīyur ity ucyetāpi kadā cit /",
  "GSP30partrvpu:1235": "etac ca prakṛtavighātakam anyatra tadabhidhānapravaṇe śāstre niṣkuṣya niṣkuṣitam asmābhir eveti neha vitatam /",
  "GSP30partrvpu:1236_0": "tad evaṃ prathamaṃ tāvad dharā tato 'pi jalaṃ tathaiva svarūpasākalyena bhāsamānaṃ",
  "GSP30partrvpu:1236_1": "vimṛśyamānaṃ ca tadbhāsāvimarśacamatkāram antaḥkṛtatathāvidhadharaṇitattvasaṃskārasattākaṃ",
  "GSP30partrvpu:1236_2": "pūrayed eveti yāvad ante saiva pūrṇasaṃvidbhagavatī śivātmaiva /",
  "GSP30partrvpu:1237": "tad anenaivopadeśayuktinayena",
  "GSP30partrvpu:1238": "Q: pradeśamātram api brahmaṇaḥ sarvarūpam ekaikatrāpi ca tattve ṣaṭtriṃśattattvamayatvaṃ",
  "GSP30partrvpu:1239": "śāstreṣu nirūpitam /",
  "GSP30partrvpu:1240": "evaṃ ca śrīspandaśāstropadeśo",
  "GSP30partrvpu:1241": "Q: didṛkṣayeva sarvārthān yadā vyāpyāvatiṣṭhate /",
  "GSP30partrvpu:1242": "Q: tadā kiṃ bahunoktena svayam evāvabhotsyate //",
  "GSP30partrvpu:1243": "ity ayaṃ hṛdayaṃgamīkartavyaḥ /",
  "GSP30partrvpu:1244": "carameṇa pādena tad evātra sūcitam iti kim anyat /",
  "GSP30partrvpu:1245": "yac ca yena vinā na bhavati tat tāvatsvarūpaṃ yathā śiṃśapātvaṃ vṛkṣatvasvarūpaṃ pārameśasvātantryātirohitaniyativijṛmbhāyām /",
  "GSP30partrvpu:1246": "yat tu yāvatsvarupaṃ na bhavati tat tena vinā bhavaty eva yathā vṛkṣatvam ṛte śiṃśapātvāpavādaḥ /",
  "GSP30partrvpu:1247": "%",
  "GSP30partrvpu:1248": "%[p.233]",
  "GSP30partrvpu:1249": "%",
  "GSP30partrvpu:1250": "na bhavanti ca dharādīny uttarottaratattvāni jalādi pūrvapūrvaṃ vineti tāvatsvarūpāṇy eva /",
  "GSP30partrvpu:1251": "dharā hi na jalaṃ vinā bhavet sruter eva kāṭhinye darśanād ity evaṃkrameṇa bhūtāni tanmātrair vinā katham,",
  "GSP30partrvpu:1252": "tāny api indriyajṛmbhayā vinā,",
  "GSP30partrvpu:1253": "indriyāṇy api tattathāvidhādhyavasāyena vinā /",
  "GSP30partrvpu:1254": "sarvāṇi caitadādyāvibhaktānvitasūkṣmarūpamūlakāraṇavinākṛtāni na bhavanti /",
  "GSP30partrvpu:1255": "mūlaprakṛtir api bhogyā bhoktāraṃ tadbhogyavibhāgabhāgitvād eva saṃkucitaṃ saṃkocavaśād eva ca svātmārohitakālakalādipāśajālaṃ saṃvidātmakaṃ cāntareṇa kathaṃ /",
  "GSP30partrvpu:1256": "saṃvidaś cākhaṇḍarūpāyāḥ kathaṃ saṃkocakāraṇasvātantryaṃ māyāparaparyāyaṃ vinā saṃkucitatvam /",
  "GSP30partrvpu:1257": "svātantryaṃ ca saṃkoce 'saṃkucitatāsāratatsaṃkocatāratamyākṣepi bhavad īṣadasaṃkucitāsaṃkuciteṣaḍvikāsivikasvararūpaṃ",
  "GSP30partrvpu:1258": "virahayya naiva bhavet /",
  "GSP30partrvpu:1259": "sarvam eva cedaṃ prathamānaṃ svatantraparipūrṇaprathāsārabhairavaṃ vinā kiṃ cid eva neti svasaṃvitsiddho 'yaṃ tattvakramaḥ /",
  "GSP30partrvpu:1260": "srutir api jalātmikā kāṭhinyaṃ vinā kveti dharāpi pūrvikā salile 'stv iti kathyamānam api kiṃ naś chedayet /",
  "GSP30partrvpu:1261": "pratyuta paripūrṇasarvātmakabhairavabhaṭṭārakātmakaparāsaṃvitparipoṣaṇāyaiva syāt /",
  "GSP30partrvpu:1262": "sarvaś cāyaṃ parāparābhaṭṭārikādirūpapaśyantyādisattāsamayodbhaviṣyadīṣatsphuṭasphuṭatarāditattvabhedānusāreṇa parābhaṭṭārikāmahasi taducitenaiva vapuṣā virājate /",
  "GSP30partrvpu:1263": "tatra hi niḥśvasyeva /",
  "GSP30partrvpu:1264": "haste draviṇam asan na kva cid api syāt /",
  "GSP30partrvpu:1265": "bhaviṣyad api vastu caramam api prathamaprakāśe bhāsetaiva /",
  "GSP30partrvpu:1266": "kevalam ekarasatadbhedasārasphuṭarūpāpekṣayā bhaviṣyattā /",
  "GSP30partrvpu:1267": "tathā hi bhaviṣyati kalkī haniṣyaty adharmaparān ityādi",
  "GSP30partrvpu:1268": "yadi na prakāśitaṃ tat kathaṃ purāṇeṣu nibaddham /",
  "GSP30partrvpu:1269": "kvacana sarge babhūva kalkī tathaiva vyadhita iti cet kiṃ sa evāsāv anya eva vā,",
  "GSP30partrvpu:1270": "anyaś ced aprakāśo 'sau,",
  "GSP30partrvpu:1271": "sa eva cet kathaṃ kālabhedaḥ /",
  "GSP30partrvpu:1272": "akālakalitaś cet katham iva /",
  "GSP30partrvpu:1273": "%",
  "GSP30partrvpu:1274": "%p 234",
  "GSP30partrvpu:1275": "%",
  "GSP30partrvpu:1276_0": "cittvād viśvarūpatvād iti cet tarhy akālakalite saṃvidātmani satataviśvaśaktyaviyukte",
  "GSP30partrvpu:1276_1": "svātantryavaśasaṃkocavikāsāvabhāsitasaṃhṛtisṛṣṭisatāvirūddhaikarūpatadātmakavapuṣi",
  "GSP30partrvpu:1276_2": "parameśvare 'smajjihvāgrahṛdayānapāyini bhairavabhaṭṭārake sarvam astīty asmābhir",
  "GSP30partrvpu:1276_3": "upanyasyamānam eva muktamandākṣaṃ kathaṃ nādriyate vivṛtatarakaṇṭham eva vā svayam",
  "GSP30partrvpu:1276_4": "eva na nirṇīya nirūpyate /",
  "GSP30partrvpu:1277_0": "tasmāt śivatattvam idam anādyantaṃ svayaṃ prathamānaṃ pūrṇatātmakanirapekṣatāmātrasatattvasvātantryasāram",
  "GSP30partrvpu:1277_1": "antaḥkroḍīkṛtyātmataikaparamārthaṃ tattvajātaṃ parasaṃvidi satatoditatvāt sarvāvirodhitvān",
  "GSP30partrvpu:1277_2": "nikhilānugrāhakatvāc ca avasthāśabdavyapadeśāsahiṣṇau yāvad akālakalitam āsīnaṃ bhairavarūpam",
  "GSP30partrvpu:1277_3": "avatiṣṭhate tāvad etacchāstrasamucitenaiva mahāsṛṣṭyādirūpeṇa",
  "GSP30partrvpu:1278": "na tu mitasṛṣṭyādikrameṇaiti siddham /",
  "GSP30partrvpu:1279": "sa eṣa eva saṃpuṭayoge asmadgurūṇāṃ saṃpradāyaḥ śuddhaparasattayā sarvasyaiva ekaikatattvasya nikhilasya ca tattvaughasya saṃpuṭīkaraṇāt /",
  "GSP30partrvpu:1280": "vakṣyate cāpy etat /",
  "GSP30partrvpu:1281": "paśyantīdaśāyāś cārabhya bhedāsūtraṇātmāṃśāṃśollāsa iti tataḥ prabhṛty eva śodhyaśodhakabhāva iti tāvad vyavasthānāpahnavanīyā / yathoktam",
  "GSP30partrvpu:1282": "Q: yat sadāśivaparyantaṃ pārthivādyaṃ ca suvrate /",
  "GSP30partrvpu:1283": "Q: tat sarvaṃ prākṛtaṃ jñeyaṃ vināśotpattisaṃyutam //",
  "GSP30partrvpu:1284": "ityādi / paśyantī ca parāparābhaṭṭārikāsatattvā paraśakter eva svātmaśaktir darpaṇakalpā yatra tat parābhaṭṭārikāsvarūpam eva cakāsti pratibimbavat /",
  "GSP30partrvpu:1285": "yac ca rūpaṃ sadā bimbe pratibimbe caikatāparamārthaṃ mukhaparāmarśamātram iva na tat pratibimbitam ucyate tanmātrasattvād eva /",
  "GSP30partrvpu:1286_0": "yat tu tatrānyathā tathā ca bhāti mukhākāra iva pūrvāparavāmadakṣiṇatādiviparyayād",
  "GSP30partrvpu:1286_1": "etad evāpi tad evāpi tad eva pratibimbitam ucyate tac ca tatsamānadharmaiva bhavati na tu vijātīyam /",
  "GSP30partrvpu:1287_0": "evaṃ ca paśyantīsatattvaparāparāvimalamukurikāyāṃ tattattathāvidhoktakramapūrṇapṛthivyāditattvasāmagrīnirbharamantas",
  "GSP30partrvpu:1287_1": "tathāvidhasahajākṛtrimapāramārthikānapāyikādiparāmarśakroḍīkāreṇaiva vartamānam api",
  "GSP30partrvpu:1288_0": "śrīparābhaṭṭārikāvapuḥ pratibimbam arpayat svarūpānyathātvāsahiṣṇukādiparāmarśānanyathābhāvenaiva",
  "GSP30partrvpu:1288_1": "tatparaikarūpaṃ parāmṛśyaṃ dharaṇyambhaḥprabhṛti tathollasadbhedasūtraṇatayā sajātīyāyāṃ",
  "GSP30partrvpu:1288_2": "vimalāyāṃ ca yāvat pratibimbayati tāvad dharāditattvānāṃ viparyāsa evopajāyate /",
  "GSP30partrvpu:1289": "%",
  "GSP30partrvpu:1290": "%p. 235",
  "GSP30partrvpu:1291": "%",
  "GSP30partrvpu:1292": "yat parasaṃvidi śaktitattvaṃ tad eva parāparātmani pṛthivītattvaṃ,",
  "GSP30partrvpu:1293": "yat tu dharātattvaṃ tac chaktitattvam iti kṣakārāt prabhṛti dharādīnāṃ sthitiḥ /",
  "GSP30partrvpu:1294": "bhagavadbhairavabhaṭṭārakas tu sadā pūrṇo 'nantasvatantra eva na viparyasyate jātucid api cidrūpātirekādyabhāvād ityuktaṃ bahuśaḥ /",
  "GSP30partrvpu:1295": "parātmani parāmarśe parāmarśaikatattvāny eva tattvāni parāmarśaś ca kādikṣāntaśāktarūpaparamārtha iti tatra abheda eva /",
  "GSP30partrvpu:1296": "parāparāyāṃ tu bhedābhedātmakatā pratibimbanyāyena /",
  "GSP30partrvpu:1297_0": "sā ca parāparā parāmarśamayī kādikṣāntavarṇamālāśarīrā yāvat svordhvavyavasthitaparābhaṭṭārikāniviṣṭatattvapratibimbāni",
  "GSP30partrvpu:1297_1": "dhārayati tāvat teṣv evāmāyīyāśrautakādikṣāntaparamārthaparāmarśeṣūrdhvādharaviparyāsena",
  "GSP30partrvpu:1297_2": "tattvāni saṃpadyante ūrdhvabimbādharapratibimbadhāmasvabhāvamahimnāiti",
  "GSP30partrvpu:1298": "tātparyam / tataḥ pṛthivī kṣakāra ityādi śodhyarūpāpekṣayā na kiṃcid viruddham /",
  "GSP30partrvpu:1299": "tatrāpi paradaśānapāyāt eṣa eva kādivarṇasaṃtānaḥ /",
  "GSP30partrvpu:1300": "tatraiva ca svāṃśodrekāt svāṃśāntarvartimadhyamāpadollāsāt svarūpavartamānavaikharīrūpaprāvaṇyāc ca varṇamantrapadarūpatā śodhyāṃśavṛttir ity āstām /",
  "GSP30partrvpu:1301": "aprakṛtam etan nirṇītaṃ ca mayaiva śrīpūrvaprabhṛtipañcikāsu /",
  "GSP30partrvpu:1302": "yad apy uktaṃ śrīmālinībhaṭṭārikānusāreṇa",
  "GSP30partrvpu:1303": "Q: anyathā cānyathā sthitiḥ",
  "GSP30partrvpu:1304": "iti tad api nirṇīya nirūpyamāṇaṃ vimṛśantu trikopadeśavisīrṇājñānagranthayaḥ pārameśvarāḥ /",
  "GSP30partrvpu:1305": "anāśritaśaktyātmakapaśyantīparamakoṭim atikramya pārameśvaryāṃ parasaṃvidi devatās tisra iti yad uktaṃ tat tāvan na prasmartum arhanti tatrabhavantaḥ /",
  "GSP30partrvpu:1306": "evaṃ ca parasaṃvidantarvartini madhyamāpade parāparābhaṭṭārikāvijṛmbhāspade sthitir vimṛśyate /",
  "GSP30partrvpu:1307": "madhyamā tāvat svādhikārapade kriyāśaktyātmany aiśvare pade sphuṭavedyapracchādakavedanarūpā vācye vācakaṃ tatrāpi ca vācyam adhyasyate /",
  "GSP30partrvpu:1308": "%",
  "GSP30partrvpu:1309": "%[p.236]",
  "GSP30partrvpu:1310": "%",
  "GSP30partrvpu:1311": "viśvatra vācye viśvātmani vācakam api yadi viśvātmaiva tad evaṃ parasparācchādanalolībhāvātmā nirvahed adhyāso na tv anyathā /",
  "GSP30partrvpu:1312": "na hi tricaturaṅgulanyūnatāmātre 'pi paṭaḥ paṭāntarācchādakaḥ syāt /",
  "GSP30partrvpu:1313": "viśvātmakatvaṃ ca parasparasvarūpavyāmiśratayā syāt /",
  "GSP30partrvpu:1314": "bījātmanāṃ svarāṇāṃ vācakatvaṃ yonirūpānāṃ ca vyañjanānāṃ vācyatvaṃ krameṇa śivaśaktyātmakatvāt",
  "GSP30partrvpu:1315": "Q: bījam atra śivaḥ śaktir yonir ity abhidhīyate /",
  "GSP30partrvpu:1316": "iti / tathā",
  "GSP30partrvpu:1317": "Q: bījayonyātmakād bhedād dvidhā bījaṃ svarā matāḥ /",
  "GSP30partrvpu:1318": "Q: kādibhiś ca smṛtā yoniḥ ... //",
  "GSP30partrvpu:1319": "iti śrīpūrvaśāstranirūpaṇāt /",
  "GSP30partrvpu:1320": "śiva eva hi pramātṛbhāvam atyajan vācakaḥ syāt prameyāṃśāvagāhinī ca śaktir eva vācyā /",
  "GSP30partrvpu:1321": "bhede 'pi hi vācakaḥ pratipādyapratipādakobhayarūpapramātṛsvarūpāvicchinna eva prathate /",
  "GSP30partrvpu:1322": "śivātmakasvarabījarūpā śyānataiva śāktavyañjanayonibhāvo bījād eva yoneḥ prasaraṇād iti samanantaram eva nirṇeṣyāmaḥ /",
  "GSP30partrvpu:1323_0": "ata eva ca svarātmakabījavyāmiśrībhāvaś ced yoneḥ tat samastaphalaprasavo hanta niryatna",
  "GSP30partrvpu:1323_1": "ity apavargabhogāv akṛṣṭapacyāv eva bhavato bījavarṇo 'pi svātmani yonivarṇo yonivarṇo",
  "GSP30partrvpu:1323_2": "'pi tathaiveti kiṃ kasya bhedakam iti kathyamānaṃ nāsmān ākulayet ye vayam ekāṃ tāvad",
  "GSP30partrvpu:1323_3": "anantacitratāgarbhiṇīṃ tāṃ saṃvidātmikāṃ giraṃ saṃgirāmahe /",
  "GSP30partrvpu:1324": "māyīye 'pi vyavahārapade laukikakramikavarṇapadasphuṭatāmayī ekaparāmarśasvabhāvaiva",
  "GSP30partrvpu:1325": "pratyavamarśākāriṇī prakāśarūpā vāk /",
  "GSP30partrvpu:1326_0": "anyaiś caitat prayatnasādhitaro iha ca etāvadupadeśadhārādhiśayanaśālinām aprayatnata",
  "GSP30partrvpu:1326_1": "eva siddhyatīti nāsmābhir atra vṛthā vaiyākaraṇagurugṛhagamane pūtaśarīratāviṣkriyāmātraphale nirbandho vihitaḥ /",
  "GSP30partrvpu:1327": "evam eva navātmapiṇḍaprabhṛtiṣv api mālāmantreṣv api ca kramākramapūrvāparādibhedacodyapratividhānaṃ siddham eva /",
  "GSP30partrvpu:1328": "evaṃ bhagavatī māliny eva mukhyapāramārthikamadhyamādhāma śaktisatattvam /",
  "GSP30partrvpu:1329": "ata evoktaṃ śrīpūrvaśāstre",
  "GSP30partrvpu:1330": "%",
  "GSP30partrvpu:1331": "%[p.237]",
  "GSP30partrvpu:1332": "%",
  "GSP30partrvpu:1333": "Q: yatheṣṭaphalasaṃsiddhyai mantratantrānuvartinām /",
  "GSP30partrvpu:1334": "Q: nyasec chāktaśarīrārthaṃ bhinnayoniṃ tu mālinīm //",
  "GSP30partrvpu:1335": "iti / bhinnayonitvaṃ ca nirṇītam / anyatrāpi",
  "GSP30partrvpu:1336": "Q: na puṃsi na pare tattve śaktau mantraṃ niveśayet /",
  "GSP30partrvpu:1337": "Q: jaḍatvān niṣkriyatvāc ca na te bhogāpavargadāḥ //",
  "GSP30partrvpu:1338_0": "iti / evaṃ ca sthite sarvasarvātmakatvād yad eva ``na ṛ ṛ ḷ ḷ3 tha ca dha ī ṇa u",
  "GSP30partrvpu:1338_1": "ū ba ka kha ga'' ity abhihitehatyaparasaṃvidam apekṣya krameṇa śrotraṃ nādātmakabhāvarūpaṃ",
  "GSP30partrvpu:1338_2": "yonyātma amṛtāpyāyakāriṇi bījacatuṣkāpyāyabhūmau patitaṃ bṛṃhitatvam avāpya jhaṭiti",
  "GSP30partrvpu:1338_3": "grahaṇātmakarasasatattvarasanāmayatvaṃ pratipadya dharaṇyākāragandhaviśeṣībhūya tatraiva",
  "GSP30partrvpu:1338_4": "sparśakaraṇatāṃ śritvā etāvac ca śāktaṃ yaunaṃ dhāma īśānabījenādhisthāya vāgātmani",
  "GSP30partrvpu:1338_5": "karaṇaśaktau pratiphalitaṃ tato 'pi karaṇaśakter unmeṣordhvāśrayaṇabījarūpatayā buddhirūpāṃ",
  "GSP30partrvpu:1338_6": "śāktayonim adhiśayya pṛthivyaptejoyonisamāviṣṭam /",
  "GSP30partrvpu:1339": "paśyantīrūpānusṛtyā tu grahaṇātmakavāṇirūpāyāṃ tatraiva bījeṣu prasṛtya cākṣuṣyāṃ bhuvi tatsāmānyāśuddhavidyākaraṇe",
  "GSP30partrvpu:1340_0": "tatsarvāntyakaraṇe ca ghrāṇe sthitvā īśānabījenākramya śrotraśaktim ālambyonmeṣordhvabījayogena",
  "GSP30partrvpu:1340_1": "ānandendriyayonigaṃ sadāśiveśvaraśuddhavidyāmayaṃ bhavati iti sarvāgramadhyāntagāmitvenāparicchinnam",
  "GSP30partrvpu:1340_2": "anantaśakti śivatattvam atroktaṃ bhavati /",
  "GSP30partrvpu:1341": "mālinyām ihatyaparasaṃvidanusṛtyā paśyantyātmakasattānusṛtyā ca krameṇa vāyur māyā gha sādākhyam /",
  "GSP30partrvpu:1342": "nabhaḥ kalā ca ṅa īśvaraḥ /",
  "GSP30partrvpu:1343": "icchaiva śaktimayī i śuddhavidyā /",
  "GSP30partrvpu:1344": "anuttara eva svatantro 'haṃbhāvaḥ a śivākhyo māyā /",
  "GSP30partrvpu:1345": "aśuddhavidyā gandhaś ca va kalā /",
  "GSP30partrvpu:1346": "prakṛtiḥ pādendriyaṃ ca bha aśuddhavidyā /",
  "GSP30partrvpu:1347": "kālaḥ sparśaś ca ya rāgaḥ /",
  "GSP30partrvpu:1348": "pāyur ahaṃkṛc ca ḍa niyatiḥ /",
  "GSP30partrvpu:1349": "hastau manaś ca ḍha kālaḥ /",
  "GSP30partrvpu:1350": "ānandendriyaṃ buddhiś ca ṭha puruṣaḥ /",
  "GSP30partrvpu:1351": "sparśaḥ kālaś ca jha prakṛtiḥ /",
  "GSP30partrvpu:1352": "śabdaḥ pumān",
  "GSP30partrvpu:1353": "ca ña dhīḥ / rūpaṃ niyatiś ca ja ahaṃkṛtam /",
  "GSP30partrvpu:1354": "niyatī rūpaṃ ca ra manaḥ /",
  "GSP30partrvpu:1355": "pādendriyaṃ prakṛtiś ca ṭa śrotram /",
  "GSP30partrvpu:1356": "%",
  "GSP30partrvpu:1357": "%[p.238]",
  "GSP30partrvpu:1358": "%",
  "GSP30partrvpu:1359": "mano hastaś ca pa tvak /",
  "GSP30partrvpu:1360": "raso rāgaś ca cha netre /",
  "GSP30partrvpu:1361": "rāgo rasaś ca la rasanā /",
  "GSP30partrvpu:1362": "ānandaśaktiḥ śaivī ā ghrāṇam /",
  "GSP30partrvpu:1363": "vidyā tejaś ca sa vāk /",
  "GSP30partrvpu:1364": "visargaśaktiś ca aḥ karau /",
  "GSP30partrvpu:1365": "īśo jalaṃ ca ha pāyuḥ /",
  "GSP30partrvpu:1366": "māyā vāyuś ca ṣa ānandendriyam /",
  "GSP30partrvpu:1367": "sādākhyaṃ pṛthivī ca kṣa pādau /",
  "GSP30partrvpu:1368": "pumān śabdaś ca ma śabdaḥ /",
  "GSP30partrvpu:1369": "kalā nabhaś ca śa sparśaḥ /",
  "GSP30partrvpu:1370": "baindavī śivaśaktiḥ aṃ rūpam /",
  "GSP30partrvpu:1371": "nāsikā tvak ca ta rasaḥ /",
  "GSP30partrvpu:1372": "śivaśaktiḥ sāttvī e gandhaḥ /",
  "GSP30partrvpu:1373": "saiva dīrghā ai nabhaḥ /",
  "GSP30partrvpu:1374": "tathaiva vāyutejasī o au /",
  "GSP30partrvpu:1375": "netre rasaś ca da āpaḥ /",
  "GSP30partrvpu:1376": "ahaṃkṛt pāyuś ca pha pṛthivī /",
  "GSP30partrvpu:1377": "atraiva ca yathoktaṃ śarīraniveśa ity evaṃ sarvasarvātmakatvaṃ nirvyūḍhaṃ bhavet /",
  "GSP30partrvpu:1378": "parābhaṭṭārikaiva hi proktanayena paśyantyāṃ pratibimbaṃ svakam arpayamāṇā tatsamakālam eva svātmatādātmyavyavasthitamadhyamādhāmni",
  "GSP30partrvpu:1379": "bhinnayonitām aśnuvānā tattadyonibījaparasparasaṃbhedavaicitryasyānantyād asaṃkhyenaiva prakāreṇa tattatkulapuruṣādibhedenāparigaṇanabhedabhāginī māliny eva / yathoktam",
  "GSP30partrvpu:1380": "Q: anantaiḥ kuladevais tu kulaśaktibhir eva ca /",
  "GSP30partrvpu:1381": "Q: mālinīṃ tu yajed devīṃ parivāritavigrahām //",
  "GSP30partrvpu:1382": "iti / anenaiva ca krameṇa bahir bhuvaneṣu tattveṣu śārīreṣu ca cakreṣu abhyāsaparo yogī tattatsiddhibhāg yatraiva dehe prāṇe vā bhavati /",
  "GSP30partrvpu:1383": "yathā kāś cid evauṣadhyaḥ samudbhūya kiṃcid eva kāryaṃ vidadhate",
  "GSP30partrvpu:1384": "tathā kācid eva samudbhūya bhāvanā mantranyāsahomādigatir vā",
  "GSP30partrvpu:1385": "kāṃcid eva siddhiṃ vitaret,",
  "GSP30partrvpu:1386": "atrāpi yāvan niyativyāpārānatikramāt /",
  "GSP30partrvpu:1387_0": "tathā hi pratiśāstram anyathā cānyathā ca varṇaniveśapuraḥsaraṃ nijanijavijñānasamucitatatattadvarṇabhaṭṭārakaprādhānyena",
  "GSP30partrvpu:1387_1": "tattadvarṇaprāthamyānusārāyātaniyataparipāṭīpiṇḍitavarṇasamūharūpaḥ prastāro ni rūpitaḥ",
  "GSP30partrvpu:1387_2": "tata eva ca mantroddhāro nirūpitaḥ tām eva mātṛkārūpatāṃ",
  "GSP30partrvpu:1388": "tathāvidhavīryadānopabṛṃhitamantrasphurattādāyinīṃ darśayituṃ,",
  "GSP30partrvpu:1389": "yathā śrīnityātantreṣu aikārātmakamohanabījaprādhānyahetuḥ /",
  "GSP30partrvpu:1390": "paranādātmaniveśaprādhānyāt tadanusārāpatitaśrīmannādiphāntakrameṇaiva",
  "GSP30partrvpu:1391": "niveśaḥ / atra kulapuruṣāṇāṃ kulaśaktīnāṃ ca eṣa eva niveśa abhiprāyo na ca varṇamantrādiguptimātram eva phalam /",
  "GSP30partrvpu:1392": "tathā śrīvājasaneyatantre varṇān yathocitaṃ niveśyoktam",
  "GSP30partrvpu:1393": "%",
  "GSP30partrvpu:1394": "%[p.239]",
  "GSP30partrvpu:1395": "%",
  "GSP30partrvpu:1396": "Q: ity etan mātṛkācakraṃ divyaṃ viṣṇupadāspadam /",
  "GSP30partrvpu:1397": "Q: jñātaṃ gurumukhāt samyak paśoḥ pāśān nikṛntati //",
  "GSP30partrvpu:1398": "iti / tathā śrītrikahṛdaye 'pi",
  "GSP30partrvpu:1399": "Q: cakraśūlāmbujādīnāṃ prāṇināṃ saritaṃ nṛṇām //",
  "GSP30partrvpu:1400": "Q: āyudhānāṃ ca śaktīnām anyasyāpi ca kasya cit //",
  "GSP30partrvpu:1401": "Q: yo niveśas tu varṇānāṃ tadvīryaṃ tatra mantragam /",
  "GSP30partrvpu:1402": "Q: tena guptena te guptāḥ śeṣā varṇās tu kevalāḥ //",
  "GSP30partrvpu:1403_0": "iti / tathāhi mantrāṇām akṣaramātrānanyathābhāve 'pi teṣām eva śāstreṣv āṇavaśāktaśāmbhavādivibhāgenānyathātvaṃ",
  "GSP30partrvpu:1403_1": "yathā māyābījasya praṇavasya sarvasyāmṛtabījasya vaiṣṇavaśaivavāmādiśāstreṣu yathā",
  "GSP30partrvpu:1403_2": "vā catuṣkalabhaṭṭārakasya kālottarādau śrīmaducchuṣmaśāstre ca /",
  "GSP30partrvpu:1404": "atra ca kulapuruṣabahubhedaprakaṭanāyām abhiyuktānām upāyo likhyate",
  "GSP30partrvpu:1405": "Q: pūrve pareṣām apare pare pṛṣṭhavad eva ca /",
  "GSP30partrvpu:1406": "Q: pūrve 'pi ca yathāpūrvaṃ mātṛkāyā vidhir mataḥ //",
  "GSP30partrvpu:1407": "Q: etenaivānusāreṇa bhinnayonisvarūpataḥ //",
  "GSP30partrvpu:1408": "Q: śāktā hy asaṃkhyā devīyaṃ paraivottaramālinī //",
  "GSP30partrvpu:1409": "Q: ūrdhvādho viniviṣṭeṣu bhedasaṃkhyeṣu dhāmasu /",
  "GSP30partrvpu:1410": "Q: ekaṃ bindur athāpi prāg anyeṣu prāktanāntyagām //",
  "GSP30partrvpu:1411": "Q: svapṛṣṭhagāṃ ca tāṃ saṃkhyāṃ viniveśyaikataḥ kṣipet /",
  "GSP30partrvpu:1412": "Q: asmādanyair bhavet saṃkhyā spṛṣṭair iṣṭaiḥ punaḥ kramaḥ //",
  "GSP30partrvpu:1413": "yathoktaṃ kulaśaktīnāṃ vidhir ānantyavedana iti /",
  "GSP30partrvpu:1414": "tad etena vidhinā ye kulapuruṣaśaktiyogino niradhikārībhūtāḥ, yathoktam",
  "GSP30partrvpu:1415": "Q: brahmādistambaparyante jātamātre jagaty alam //",
  "GSP30partrvpu:1416": "Q: mantrāṇāṃ koṭayas tisraḥ sārdhāḥ śivaniyojitāḥ /",
  "GSP30partrvpu:1417": "Q: anugṛhyāṇusaṃghātaṃ yātāḥ padam anāmayam //",
  "GSP30partrvpu:1418": "iti mantramahesvarāḥ,",
  "GSP30partrvpu:1419": "na tu mantrāḥ,",
  "GSP30partrvpu:1420": "teṣāṃ svalayāvasare anāmayapadaparyantatābhāvaḥ /",
  "GSP30partrvpu:1421": "%",
  "GSP30partrvpu:1422": "%[p.240]",
  "GSP30partrvpu:1423": "%",
  "GSP30partrvpu:1424": "tebhyo naiva mantroddhāras tasya niṣphalatvāt / tata eva",
  "GSP30partrvpu:1425": "Q: abhinnayonimadhye tu nādiphāntaṃ kalau yuge /",
  "GSP30partrvpu:1426": "iti / tad evaṃ bhagavatī parāparābhaṭṭārikā padabhedaśālinī madhyamayā mukhyayā vṛttyā bhagavanmālinīrūpaivānantāparigaṇapradarśitavaiśvarūpyasvasvarūpāpīti /",
  "GSP30partrvpu:1427": "tatrāpi ca tathaiva svātmani sarvātmakatvenāṃśatrayodrekād varṇapadamantrātmakatvam /",
  "GSP30partrvpu:1428": "etac ca śodhanakaraṇabhāveneti mantavyam /",
  "GSP30partrvpu:1429": "paśyantyaṃśollasanto hi pāśāḥ sūkṣmā eva śodhyā bhavanty antarlīnatva eva pāśatvāt /",
  "GSP30partrvpu:1430": "uditoditavijṛmbhāmayaśāktaprasare tu madhyamāpade śodhanakaraṇataivāntarlīnapaṭamalāpasaraṇe bāhyasthūlamalasyeva /",
  "GSP30partrvpu:1431": "tatparābhaṭṭārikāsaṃvidantargataṃ tu vaikharīpadaṃ vimṛśyate /",
  "GSP30partrvpu:1432": "na hi tatraiva vaikharyā asaṃbhavaḥ /",
  "GSP30partrvpu:1433": "tathā hi bālā dvitrair varṣair yady api sphuṭībhūtasthānakaraṇā bhavanti tathāpy eṣāṃ māsānumāsadinānudinam eva vā vyutpattir adhikādhikarūpatām etīti tāvat sthitam /",
  "GSP30partrvpu:1434_0": "tatra yadi madhyamāpade tathāvidhavaikharīprasarasphuṭībhaviṣyatsthānakaraṇāvibhāgavarṇāṃśasphuraṇaṃ",
  "GSP30partrvpu:1434_1": "na syāt tad aharjātasya bālakasya māsajātasya saṃvatsarajātasya vā vyutpattau na viśeṣaḥ syāt /",
  "GSP30partrvpu:1435": "madhyamaiva sā vyutpattyā viśiṣyata iti cet katham iti carcyatām tāvat /",
  "GSP30partrvpu:1436": "sṛnvann eva tāñ śabdān paśyaṃś cārthān vyutpadyate vamāṃś ca śrūyamānān eva parāmṛśec chrūyante ca vaikharīmayāḥ,",
  "GSP30partrvpu:1437": "teṣu ca asau rūpa eva jātyandhavat /",
  "GSP30partrvpu:1438": "tasmād antarmadhyamāniviṣṭasthānakaraṇādimayī",
  "GSP30partrvpu:1439": "asty eva vaikharī /",
  "GSP30partrvpu:1440": "mūke 'py evam eva /",
  "GSP30partrvpu:1441": "sarvātmakatvaṃ ca saṃvido bhagavatyā evoktam /",
  "GSP30partrvpu:1442_0": "evaṃ ca vaikharīpadam eva madhyamādhāmalabdhavijṛmbhaṃ svāṃśe parasparavaicitryaprathātmani",
  "GSP30partrvpu:1442_1": "sphuṭavācyavācakabhāvollāse jāte tattvajālam antaḥkṛtya yāvad āste tāvad aparābhaṭṭārikā /",
  "GSP30partrvpu:1443": "tadantarvartimadhyamāpadollāse parāparā /",
  "GSP30partrvpu:1444": "paśyantyullāse ca svarūpato bhagavatī devī ceti śodhakabhāvena sthitiḥ traidham evāvatiṣṭhate /",
  "GSP30partrvpu:1445": "sodhako hi viśvātmā vitatarūpo vaitatyaṃ caivam eva bhavatīty uktam /",
  "GSP30partrvpu:1446": "%",
  "GSP30partrvpu:1447": "%[p.241]",
  "GSP30partrvpu:1448": "%",
  "GSP30partrvpu:1449": "śodhanaṃ prati tu karaṇatvaṃ kartur eva svasvātantryagṛhītasaṃkocasya śāktamahimaviśrāntasya bhagavataḥ /",
  "GSP30partrvpu:1450_0": "śodhyatā tu saṃkocaikarūpasya saptatriṃśātikrāntatrikaikarūpabhairavabhaṭṭārakāvinirbhaktaparābhaṭṭārikātulyakakṣyaparāparādevatākṣobhātmakasadāśivajñānaśaktivisphāritapaśuśaktirūpapaśyantīdhāmaprathamāsūtritabhedātmano",
  "GSP30partrvpu:1450_1": "narātmanaḥ pāśajālasyeti nirṇayaḥ /",
  "GSP30partrvpu:1451": "yathoktaṃ śrīsomānandapādaiḥ śivadṛṣṭau",
  "GSP30partrvpu:1452": "Q: asmadrūpasamāviṣṭaḥ svātmanātmanivāraṇe /",
  "GSP30partrvpu:1453": "Q: śivaḥ karotu parayā namaḥ śaktyā tatātmane //",
  "GSP30partrvpu:1454": "iti / sarvakriyākalāpe evaṃrūpatāsūcakatvaṃ śivadṛṣṭau /",
  "GSP30partrvpu:1455": "tatrāpi cottarottaraṃ śodhyasodhakānām api vigalanam /",
  "GSP30partrvpu:1456": "Q: tyaja dharmam adharmaṃ ca ubhe satyānṛte tyaja /",
  "GSP30partrvpu:1457": "Q: ubhe satyānṛte tyaktvā yena tyajasi tat tyaja //",
  "GSP30partrvpu:1458": "iti / tad iyam etāvatī dhārā yac chodhanam api śodhyam eveti śrīṣaḍardhaśāstre eva eka utkarṣaḥ /",
  "GSP30partrvpu:1459": "tisṛṇām api cāsāṃ yugapat sthitir bhavaty eva /",
  "GSP30partrvpu:1460": "vakti hy anyat vikalpayaṃś cānyat jalpaty avikalpam eva anyat paśyati /",
  "GSP30partrvpu:1461": "atra tu paripūrṇa eva tāvati bhagavān bhairava evetyādy anubhavasaṃpradāyopadeśapariśīlanenāsyārthasya svasaṃvinmayasyānapalāpanīyatvāt /",
  "GSP30partrvpu:1462": "na tad yugapat api tu tathāsauksmyād alaksaṇam iti yaugapadyābhimānaḥ śirīṣakusumapallavasatavyatibheda iveti cet keyaṃ khalu bhāṣā yugapad iti /",
  "GSP30partrvpu:1463": "samānakālam iti ced antarmukhe samvidātmani proktanayena kaḥ kālaḥ tasya jñeyarūpaprāṇagamāgamādimayābhāsatadabhāvaprāṇatvāt /",
  "GSP30partrvpu:1464": "jñeyopādhigato'pi jñānam avaskandet sa iti cej jñeyasya svātmani bhāsāmaye 'nyathā vā kasya niveśo jñānamukhe noktaḥ /",
  "GSP30partrvpu:1465": "itaretarāśrayasaṃplavaḥ",
  "GSP30partrvpu:1466": "svato bhedād ityādy api sarvam ucyamānaṃ jñānamukham evāpatet tathā ca sa eva doṣaḥ /",
  "GSP30partrvpu:1467": "%",
  "GSP30partrvpu:1468": "%[p.242]",
  "GSP30partrvpu:1469": "%",
  "GSP30partrvpu:1470": "bahutarakusumapallavasatavyatibhedo 'pi cāneka ity ucyamāne sarvatra sūkṣmaparamāṇvantāvayavayogān nāsti karma ity āpatet /",
  "GSP30partrvpu:1471": "na cānusaṃdhānaṃ jñānābhāvena saha syād anusaṃdhāyāḥ smṛtibhede tasyāś cānubhavopajīvitve 'nubhavābhāvābhāvāt /",
  "GSP30partrvpu:1472": "vitatya ca vicāritaṃ mayaitat padārthapraveśanirṇayaṭīkāyām iti kim iha vṛthāvāgjālena prakṛtopadeśavighnaparyavasāyinā /",
  "GSP30partrvpu:1473_0": "evaṃ bhagavaty aparā sodhakabhāvena sthitā parā parāparāpi ca yatra bhagavatīnām",
  "GSP30partrvpu:1473_1": "aghoradīnāṃ śaktīnāṃ sthitir yadyogād vijñānākalasādhakayogino mantramahesādirūpeṇāghorādyāḥ saṃpannāḥ /",
  "GSP30partrvpu:1474": "brahmyādiśaktyanugraheṇaiva sādhakāṇavo brahmaviṣṇvādayaḥ /",
  "GSP30partrvpu:1475": "parameśvaro hi bhairavabhaṭṭārakaḥ samagraśaktipuñjaparipūrṇanirbharavapur nijaśaktiniveśanayā brāhmyādīn",
  "GSP30partrvpu:1476": "svātantryāt karoti iti kim anyat /",
  "GSP30partrvpu:1477": "evaṃ śodhakasyāpi śodhyatvam ity anya utkarṣaḥ",
  "GSP30partrvpu:1478": "Q: ... kulāt parataraṃ trikam /",
  "GSP30partrvpu:1479": "iti sthityā /",
  "GSP30partrvpu:1480": "tataś ca śodhyaśodhanaśodhakānāṃ sarvatraiva tryātmakatvāt trikam anapāyi yathoktaṃ mayaiva stotre",
  "GSP30partrvpu:1481": "Q: ... yatra trikānāṃ tritayaṃ samasti /",
  "GSP30partrvpu:1482": "iti / na caivam anavasthā sarvasyāsya bhagavatparasaṃvidekamayatvāt /",
  "GSP30partrvpu:1483": "Q: ... yena tyajasi tat tyaja",
  "GSP30partrvpu:1484": "/ ity evam eva mantavyam /",
  "GSP30partrvpu:1485": "śodhanam api antataḥ śodhako 'pi vā bhedāṃśocchalattāyāṃ pāśātmakatvāt śodhya eva /",
  "GSP30partrvpu:1486": "śodhanaṃ ca paramārthataḥ sarvamalaploṣacaturabhairavasaṃvidabhedihutavaha eva sarvasyānupraveśe paripūrṇataiva /",
  "GSP30partrvpu:1487": "yad vaksyati",
  "GSP30partrvpu:1488": "Q: evaṃ yo vetti tattvena ... /",
  "GSP30partrvpu:1489": "ityādi / tat parasaṃvidekamayaparāparādidevatānaṃ sarvātmakatvāt",
  "GSP30partrvpu:1490": "Q: parāparāṅgasaṃbhūtā yoginyo 'ṣṭau mahābalāḥ /",
  "GSP30partrvpu:1491": "%",
  "GSP30partrvpu:1492": "%[p.243]",
  "GSP30partrvpu:1493": "%",
  "GSP30partrvpu:1494": "ityādivacanāl laukikaśāstrāntarīyādivācyavācakānantyam api saṃgṛhītam /",
  "GSP30partrvpu:1495": "tad evaṃ kṛtakariṣyamāṇādyanantasaṃketagarbhīkāreṇaivāyaṃ śodhyaśodhakabhāvo na cānavasthā na cātiprasaṅgo nāvyaptir na saṃketitasyāpāramārthikateti sthitam /",
  "GSP30partrvpu:1496": "evaṃ sthite prakṛtam anusarāmaḥ /",
  "GSP30partrvpu:1497": "akārādyā eva kālayogena somasūryau yau tau tadantaḥ prakīrtitāv iti saṃbandhaḥ/",
  "GSP30partrvpu:1498": "tacchabdena prāktanaślokoktam akulaṃ bhairavātma parāmṛśyate /",
  "GSP30partrvpu:1499": "tenākulam evāntargṛhītakalanākaṃ kulaśakter atraiva niveśāt /",
  "GSP30partrvpu:1500": "kalanātmikā hi vimarśaśaktiḥ /",
  "GSP30partrvpu:1501": "tām antareṇākulam api turyātītaṃ nāma na kiṃ cit sauṣuptapadāviṣṭatvāt turyānantaratāyā api samānatvāt /",
  "GSP30partrvpu:1502": "vimarśaśaktiś ca parā parameśvarī bhairavabhaṭṭārakasya niratiśayasvātantryātmikā",
  "GSP30partrvpu:1503": "pūrṇakṛśatadubhayātmakatadubhayarahitatvenāvatiṣṭhate /",
  "GSP30partrvpu:1504": "tatra yady api na kaś cid atra kramayaugapadyodayakalaṅkaḥ proktopadeśanayenaitāvatyāḥ parābhaṭṭārikāsaṃvido 'nantāgāmipralayodayātmakasvasvabhāvavimarśaikaghanatvāt",
  "GSP30partrvpu:1505": "Q: svatantraḥ paripūrṇo 'yaṃ bhagavān bhairavo vibhuḥ /",
  "GSP30partrvpu:1506": "Q: tan nāsti yan na vimale bhāsayet svātmadarpaṇe //",
  "GSP30partrvpu:1507": "iti nītyā kramayaugapadyāsahiṣṇusvātmarūpamadhya eva yāvat kramākramāvabhāsas tāvat tadanusāreṇāyaṃ kramo vicāraṇīyaḥ,",
  "GSP30partrvpu:1508": "akramasya tatpūrvakatvena saṃvidy eva bhāvāt pratipādanāyās tu sarvathaiva sakramatvāt /",
  "GSP30partrvpu:1509": "tathā ca sarva evāyaṃ vāgrūpaḥ parāmarśaḥ kramika eva,",
  "GSP30partrvpu:1510": "antaḥsaṃvinmayas tv akrama eveti sadaiveyam evaṃvidhaiva evam eva vicitrā pārameśvarī parābhaṭṭārikā /",
  "GSP30partrvpu:1511": "tatas tatkramānusāreṇa ``at'' ityādivyapadeśaḥ /",
  "GSP30partrvpu:1512": "evaṃ parameśvarasya svātmanīcchātmikā svātantryaśaktir anunmīlitabhāvavikāsā tathāvidhāntarghanasaṃvitsvabhāvavimarśasārā ``a'' ity ucyate /",
  "GSP30partrvpu:1513": "sa cāvasthā iccheti vyapadeśyā iṣyamānānudrekā tata evānuttarasattāparāmarśātmikaiva eṣā /",
  "GSP30partrvpu:1514": "%",
  "GSP30partrvpu:1515": "%[p.244]",
  "GSP30partrvpu:1516": "%",
  "GSP30partrvpu:1517_0": "parameśvaraḥ satataṃ svasvarūpāmarśako 'kulaśaktipadātmakam api rūpam āmṛśan yady",
  "GSP30partrvpu:1517_1": "api kulaśaktīr anuyātu tathāpi kulaparāmarśato 'sya syād eva viśeṣa iti bhairavaśaktimadvimarśasatteyam /",
  "GSP30partrvpu:1518": "tādṛśy eva punaḥ prasarantī ānandaśaktiḥ ``ā'' iti /",
  "GSP30partrvpu:1519": "prasṛtā paripūrṇecchā ``i'' iti /",
  "GSP30partrvpu:1520": "icchaiva bhāvijñānaśaktyātmakasvātantryeṇa jighṛkṣantī īśanarūpā ``ī'' iti /",
  "GSP30partrvpu:1521": "unmiṣantī tu jñānaśaktir iṣyamāṇasakalabhāvonmeṣamayī ``u'' iti /",
  "GSP30partrvpu:1522_0": "unmiṣattaiva unmimiṣatām api antaḥprāṇasarvasvarūponmeṣottaraikarūpair api antaḥkaraṇavedyadeśīyāsphuṭaprāyabhedāṃśabhāsamābhiḥ",
  "GSP30partrvpu:1522_1": "saṃkocavaśenonībhūtānuttarasaṃvit sarvabhāvagarbhīkāreṇānaṅgadhainavīrūpaparadevatāyā",
  "GSP30partrvpu:1522_2": "ūḍhorūpā ūḍhasakalabhāvarāśiḥ susphuṭā prasṛtā jñānaśaktiḥ",
  "GSP30partrvpu:1523": "``ū'' iti / tad evam ete parameśvarasya bhairavasya dve śaktī,",
  "GSP30partrvpu:1524": "prathamā svarūpaparipūraṇārūpatvāt pūrṇā cāndramasīśaktyavyatirekāc ca sahomayā vartata iti somarūpā svānandaviśrāntibhāvā icchākhyā kalanā mahāsṛṣṭivyapadeśyā,",
  "GSP30partrvpu:1525": "yad vakṣyate ``tatra sṛṣṭiṃ yajed'' iti /",
  "GSP30partrvpu:1526_0": "dvitīyā tu tatsvarūpabhāvarāśirecanānupraveśād riktā tadrecanād eva kṛśā bhāvamaṇḍalaprakāśanaprasāraṇavyāpārā",
  "GSP30partrvpu:1526_1": "sūryarūpā svarūpabhūtakulasaṃvitsaṃjihīrṣātmikā mahāsaṃhāraśaktir jñānākhyā /",
  "GSP30partrvpu:1527_0": "tatrāpi ca prasaratatprāktanarūpaparyālocanāvasāt svātmani yathākramaṃ somasūryarūpatāyugalakabhāvena",
  "GSP30partrvpu:1527_1": "svasaṃvidātmakaṃ bhāvākhyaṃ ca rūpam apekṣya viparyayo 'pi somasūryātmakasṛṣṭisaṃhṛtikalanayoḥ /",
  "GSP30partrvpu:1528": "na cātrānavasthā jñānecchayor api prasarāprasarāntarādirūpatvaṃ,",
  "GSP30partrvpu:1529": "tayor api prasarāprasarayor icchājñānaprasarāprasarāntarādiparikalpanāprasaṅgād iti vācyam /",
  "GSP30partrvpu:1530": "upasaṃharata bāhyavibhramabhramabhramaṇaṃ tāvat,",
  "GSP30partrvpu:1531": "anupraviśata sūkṣmāṃ vimarśapadavīm /",
  "GSP30partrvpu:1532": "yāvad dhi ghaṭādāv api vijñānaṃ jāyate tāvad eva jñeyaghaṭādyaṃśakarburīkṛtasvayaṃprathaṃ jñānaṃ prathata eva /",
  "GSP30partrvpu:1533": "tatrāpi ca tadrūpakarburībhāve ghaṭādiprathamasūkṣmollāso'pi saṃvedya ekabhāvodgamasya anyataḥ kutaś cid abhāvasya prathamānatvāt /",
  "GSP30partrvpu:1534": "%",
  "GSP30partrvpu:1535": "%[p.245]",
  "GSP30partrvpu:1536": "%",
  "GSP30partrvpu:1537": "saṃvida eva svātantryaṃ bhāvojjigamiṣātmakam īśanaṃ svasaṃvitpramāṇalabdham eva /",
  "GSP30partrvpu:1538": "tadbhāvānucayarūpā saṃvidghanā paripūrṇā svātantryasattāpi saṃvedyā /",
  "GSP30partrvpu:1539": "svātmany ānandaghano bhavaṃs tathā svatantraḥ syād ity ānando 'pi nāpahnavanīyaḥ /",
  "GSP30partrvpu:1540": "anuttaraś ca śaktimān avyapadeśyaparacamatkārasāro bhairavabhaṭṭārakaḥ sarvatra kartṛtvena bhāsata eva /",
  "GSP30partrvpu:1541_0": "tatrāpi tv anuttarānandeccheśanonmeṣaṇonatvanimeṣāṇāṃ svarūpavimarśe teṣāṃ vicchedavicāraṇena",
  "GSP30partrvpu:1541_1": "jñānabhūmim adhiśayānānāṃ tā eva bhagavatyaḥ saṃvicchaktayaḥ samāpatanty ananyā eva svayaṃ saṃvidaḥ,",
  "GSP30partrvpu:1542": "paripūrṇatvenābhedāt saṃvedyopādheś ca bhedakatvāt tasya dehasaṃvedyamātratayaiva bhāvāt /",
  "GSP30partrvpu:1543": "ata eva śrītantrasāre nijottamāṅgacchāyā tattvam ity uktam",
  "GSP30partrvpu:1544": "Q: svapadā svaśiraśchāyāṃ yadval laṅghitum īhate /",
  "GSP30partrvpu:1545": "Q: pādoddeśe śiro na syāt tatheyaṃ baindavī kalā //",
  "GSP30partrvpu:1546": "iti / tad evaṃ ṣaṭkaṃ pravṛttaṃ jñānaśaktyantam /",
  "GSP30partrvpu:1547": "kriyāśaktis tu prasarantī vicāryate /",
  "GSP30partrvpu:1548": "icchājñāne eva parasparasvarūpasāṃkaryavaicitryacamatkāramayapūrvāparībhūtasvarūpaparigrahe saṃrambhasārā kriyā /",
  "GSP30partrvpu:1549": "tatra yad yad anyavyāmiśritasāṃkaryam anyasaṃbandhād eti tat tad anāmarśanīyaśūnyaprāyasvarūpākramaṇapuraḥsarīkāreṇa tathā bhavati plavānām iva bhekādiḥ /",
  "GSP30partrvpu:1550": "tatrānuttarānandātmakaṃ vapur na vyapasarati,",
  "GSP30partrvpu:1551": "avyapadeśyarūpatvāt sarvajñāneṣu sarvādhāravṛttitvena paryavasatiparyantabhittirūpatvāt,",
  "GSP30partrvpu:1552": "api tu kramasahiṣṇutvāt saṃrambha icchaiveśanāntā svātmany anuttarānandapade ca prasaraṇakṣamā /",
  "GSP30partrvpu:1553": "tataḥ saiva śūnyātmakaṃ svaṃ vapur avagāhamānā bhāsvaraṃ rūpaṃ tejomayam iva prathamaṃ gāhate ``ṛ ḥ'' iti /",
  "GSP30partrvpu:1554": "atra hi ``i ī'' ityanugamo bhāsvararūparephaśrutyanugamaś",
  "GSP30partrvpu:1555": "ca katham apahnūyatām /",
  "GSP30partrvpu:1556": "yathāha bhagavān puṣpadantaḥ",
  "GSP30partrvpu:1557": "Q: raśrutisāmānyād vā siddham",
  "GSP30partrvpu:1558": "iti / śūnye hi niścale rūpe anupravivikṣāyāṃ bhāsvararūpasaṃvittisopānākramaṇaṃ sthitam eva /",
  "GSP30partrvpu:1559": "%",
  "GSP30partrvpu:1560": "%[p.246]",
  "GSP30partrvpu:1561": "%",
  "GSP30partrvpu:1562": "tato niścalarūpānupraveśāt pārthivarūpasatattvaniścalatātmakalakāraśrutyanugame ḷ ḷ3 iti /",
  "GSP30partrvpu:1563": "tathā ca paryante īśanarūpataiva samagrabhāvātmasvarūpollaṅghanena dīrghataraṃ plutvā niścalāṃ śūnyāṃ sattām etīti plutatvam eti ``ḷvarṇasya dīrghā na santi'' iti nyāyāt /",
  "GSP30partrvpu:1564": "avarṇādīnāṃ tu dīrghasyaiva dīrghataratā plutatvaṃ /",
  "GSP30partrvpu:1565": "tac ca prāṅnītyā dīrghatvam eva pṛthag aparyeṣaṇīyam ity āstāṃ tāvat /",
  "GSP30partrvpu:1566": "etac catuṣkaṃ śūnyarūpatānupraveśād dagdhabījam iva ṣaṇṭharūpaṃ bhaṇyate na tu sarvathā bījarūpatvābhāvāt,",
  "GSP30partrvpu:1567": "bījayonyātmakaśivaśaktyubhayātirekinaḥ kasya cid apy abhāvāt,",
  "GSP30partrvpu:1568": "śrīpūrvādiśāstreṣu cānabhidhānāt /",
  "GSP30partrvpu:1569": "laukikasukhādiṣu caivaṃvidhaiva viśrāntir ānandarūpeti tad evāmṛtabījacatuṣkam ity uktam /",
  "GSP30partrvpu:1570": "tad evam iccheśanaṃ cānandavapuṣi",
  "GSP30partrvpu:1571": "anuttaraparadhāmani ca prāgbhāvini svarūpād apracyāviny anupraviśya ``a ā i ī iti e'',",
  "GSP30partrvpu:1572": "na tu viparyaye,",
  "GSP30partrvpu:1573": "yathoktam ``avarṇa ivarṇe e'' iti /",
  "GSP30partrvpu:1574": "anupraveśe cānuttarapadānupraveśe syād api kaś cid viśeṣaḥ /",
  "GSP30partrvpu:1575": "ānandapadānupraveśe hi sphuṭatā /",
  "GSP30partrvpu:1576": "anuttaradhāmasaṃbhede tu sūkṣmatā tadapekṣayā /",
  "GSP30partrvpu:1577": "tathāhi bhagavān bhujagavibhur ādiśat",
  "GSP30partrvpu:1578": "Q: chandogānāṃ sātyamugrirāṇāyanīyā ardham ekāram ardham okāraṃ cādhīyate /",
  "GSP30partrvpu:1579": "iti / loke'pi prākṛtadeśabhāṣādau sphuṭa eva pracuro niveśaḥ /",
  "GSP30partrvpu:1580": "pārameśvareṣv api ekāraukārayor ekāraukārāpekṣayā yad dhrasvatvam aṅgavaktrādiviniyoge dṛśyate tad evam eva mantavyam ardhaikārārdhaukārabhiprāyeṇa /",
  "GSP30partrvpu:1581": "evam ``e'' iti bījaṃ sthitam /",
  "GSP30partrvpu:1582": "etad api tathāśabalībhūtaṃ saṃvidvapus tathaiva tad eva rūpam anuvasat ``a ā e'' iti ai /",
  "GSP30partrvpu:1583": "evam unmeṣe'pi vācyam ``a ā u ū iti o'' /",
  "GSP30partrvpu:1584": "``a ā o iti au'' /",
  "GSP30partrvpu:1585": "kevalam unmeṣo jñānaśaktyātmā prasaran yady api śūnyatāvagāhanam kuryāt tathāpi asyeśanecchātmakobhayarūpapraveśa eva śūnyatā,",
  "GSP30partrvpu:1586": "iccheśanayos tu svaparivṛttirūpaṃ nāstīty uktanayenaiva sthitiḥ /",
  "GSP30partrvpu:1587": "evam icchājñāne anuttarasvarūpānupraveśena prāptopacaye paścāt parityajya tathāvidhopādhiparispandasattām abhedasattārohaṇacinmayapuruṣatattvasatattvavedanārūpabindumātrāvaśeṣeṇa",
  "GSP30partrvpu:1588": "vapuṣā tathānuttarapada līne ``aṃ'' iti /",
  "GSP30partrvpu:1589": "%",
  "GSP30partrvpu:1590": "%[p.247]",
  "GSP30partrvpu:1591": "%",
  "GSP30partrvpu:1592": "tathāhi aukāre eva kriyāśaktiparispandaḥ parisamāpyate itīcchājñānayor atraivāntarbhāvāt triśūlarūpatvam asya ṣaḍardhaśāstre nirūpitam",
  "GSP30partrvpu:1593": "Q: ...trisūlena caturthakam /",
  "GSP30partrvpu:1594": "ityādyuddeśeṣu /",
  "GSP30partrvpu:1595": "binduḥ punar vedanāmātraśeṣataiva sarvasya /",
  "GSP30partrvpu:1596": "vedanāmātrāvaśeṣam api viśvaṃ yadā svātmany ekagamanāya visṛjati svātmanaś ca sakāśāt tannirmāṇena visṛjati sa eva parameśvaraḥ,",
  "GSP30partrvpu:1597": "prathamaṃ śaktimadrūpapradhānatayā,",
  "GSP30partrvpu:1598": "idānīṃ tu śāktavisargapradhānatayā ``aḥ'' iti /",
  "GSP30partrvpu:1599": "aukāraparyante hi nirbharībhūte kriyāśaktiprasare etāvad anupraviṣṭam /",
  "GSP30partrvpu:1600_0": "anuttarapadasya bhairavabhaṭṭārakasya svarūpasatattvasyecchājñānakriyātmakaśaktiparispandādimadhyāntabhāgā",
  "GSP30partrvpu:1600_1": "ullilasiṣollasattollasitatāsvabhāvāḥ sūkṣmatamaprasaṃkhyānagṛhītatāvadbhūmikādhirūḍhayogijanasphuṭalaksaṇīyāḥ",
  "GSP30partrvpu:1600_2": "śrīsvacchandādiprakriyāśāstreṣu prabuddhaprasaraṇāvaraṇādirūpatvenoktāḥ /",
  "GSP30partrvpu:1601": "ata eva śivadṛṣṭiśāstre saptamāhnike",
  "GSP30partrvpu:1602": "Q: sunirbharatarāhlādabharitākārarūpiṇi /",
  "GSP30partrvpu:1603": "Q: nilīnaśaktitritaye parātmany anubhāvanāt //",
  "GSP30partrvpu:1604": "ityādi",
  "GSP30partrvpu:1605": "Q: tasyāpi śaktir mṛtpiṇḍaghaṭavad viśvarūpatām /",
  "GSP30partrvpu:1606": "gatā ... //",
  "GSP30partrvpu:1607": "ityantaṃ nirūpya",
  "GSP30partrvpu:1608": "Q: ekam eva hi tat tattvaṃ na saṃkhyāto 'tiriktatā /",
  "GSP30partrvpu:1609": "iti yac chivatattvam eva anantavicitrasvātantryasphārasphuraṇaśakticamatkārabharitatopāttabhairavabhāvaṃ nirṇītaṃ tatrāyam evoktakramaḥ /",
  "GSP30partrvpu:1610": "saṃpradāyaprathamāhnike 'pi",
  "GSP30partrvpu:1611": "Q: sa yadāste cidāhlādamātrānubhavatallayaḥ /",
  "GSP30partrvpu:1612": "Q: tadicchā tāvatī tāvaj jñānaṃ tāvat kriyā hi sā //",
  "GSP30partrvpu:1613": "Q: susūkṣmaśaktitritayasāmarasyena vartate /",
  "GSP30partrvpu:1614": "Q: cidrūpāhlādaparamo nirvibhāgaḥ paraḥ sadā //",
  "GSP30partrvpu:1615": "%",
  "GSP30partrvpu:1616": "%[p.248]",
  "GSP30partrvpu:1617": "%",
  "GSP30partrvpu:1618": "iti / tathā",
  "GSP30partrvpu:1619": "Q: ...ghaṭaṃ jānāti yāvasā /",
  "GSP30partrvpu:1620": "Q: jānāti jñānam atraiva niricchor vedanakṣatiḥ //",
  "GSP30partrvpu:1621": "Q: aunmukhyābhāvatas tasya nivṛttir nirvṛtiṃ vinā /",
  "GSP30partrvpu:1622": "Q: dveṣye pravartate naiva na ca vetti vinā citim //",
  "GSP30partrvpu:1623": "iti / tathā",
  "GSP30partrvpu:1624": "Q: yata icchati taj jñātuṃ kartuṃ vā secchayā kriyā /",
  "GSP30partrvpu:1625": "Q: tasyāḥ pūrvāparau bhāgau kalpanīyau purā hi yā //",
  "GSP30partrvpu:1626": "Q: tatkarmanirvṛtiprāptir aunmukhyaṃ tadvikāsitā /",
  "GSP30partrvpu:1627": "Q: na caunmukhyaprasaṅgena śivaḥ sthūlatvabhāk kvacit //",
  "GSP30partrvpu:1628": "ityādi / etad āgamasarvasvaprāṇatayaiva yuktiyuktatayā hṛdayaṃgamīkṛtam /",
  "GSP30partrvpu:1629": "sa eṣa parameśvaro visṛjati viśvam,",
  "GSP30partrvpu:1630": "tac ca dharādiśaktyantaṃ kādikṣāntarūpam ity etavatī visargaśaktiḥ ``ṣoḍaśī kalā'' iti gīyate",
  "GSP30partrvpu:1631": "Q: puruṣe ṣoḍaśakale tām āhur amṛtāṃ kalām /",
  "GSP30partrvpu:1632": "iti eṣā hi na saṃkhyeyā nāpi vaidantikī dṛg api tu śaivy eva /",
  "GSP30partrvpu:1633": "visargaśaktir eva ca parameśvarī paramānandabhūmibījam /",
  "GSP30partrvpu:1634": "evaṃ hy akārādirūpaṃ ghanatāpattyā yonirūpatāṃ gṛhītvā svarūpāpracyutaṃ tad eva svasvarūpa eva yonirūpe saṃkrāmad visargapadam ity ucyate / yathoktam",
  "GSP30partrvpu:1635": "Q: sa visargo mahādevi yatra viśrāntim ṛcchati /",
  "GSP30partrvpu:1636": "Q: guruvaktraṃ tad evoktaṃ śakticakraṃ tad ucyate //",
  "GSP30partrvpu:1637": "ityādi / akārasyaiva ghanatā kavargaḥ,",
  "GSP30partrvpu:1638": "kaṇṭhyatvāt /",
  "GSP30partrvpu:1639": "ikārasya cavargaḥ,",
  "GSP30partrvpu:1640": "tālavyatvāt /",
  "GSP30partrvpu:1641": "ukārasya pavargaḥ,",
  "GSP30partrvpu:1642": "auṣṭhyatvāt /",
  "GSP30partrvpu:1643": "ṛkārasya tavargaḥ,",
  "GSP30partrvpu:1644": "mardhanyatvāt,",
  "GSP30partrvpu:1645": "ḷkārasya tavargaḥ,",
  "GSP30partrvpu:1646": "dantyatvāt /",
  "GSP30partrvpu:1647": "yaśau cavargasyāntaḥ,",
  "GSP30partrvpu:1648": "raṣau ṭavargasya,",
  "GSP30partrvpu:1649": "lasau tavargasya,",
  "GSP30partrvpu:1650": "vakāro'pi tapavargayoḥ /",
  "GSP30partrvpu:1651": "ghanatā bodhasyāmūrtasyāpi cinmātrasyāpi kriyāśaktirūpataiva /",
  "GSP30partrvpu:1652": "sā coktanītyā śaktiṣaṭkakrameṇaivopajāyate /",
  "GSP30partrvpu:1653": "tena pañca prasṛtāḥ ṣaḍguṇitās triṃśat,",
  "GSP30partrvpu:1654": "ṣaḍbhiḥ saha ṣaṭtriṃśad bhavantīti /",
  "GSP30partrvpu:1655": "%",
  "GSP30partrvpu:1656": "%[p.249]",
  "GSP30partrvpu:1657": "%",
  "GSP30partrvpu:1658": "tad evaṃ śivabījam eva svātantryād ghanībhūtatayā kvacid vapuṣi śāktarūpe kusumatayā tiṣṭhad yonir ity abhidhīyate /",
  "GSP30partrvpu:1659": "tad eva hi puṣpaṃ purvoktanayena grāhyagrāhaṇagrāhakakoṇatrayamayaṃ vastutaḥ prasūtipadaṃ bījasaṃmiśratayaiva bhavati,",
  "GSP30partrvpu:1660": "tadaiva puṣparūpatvāt,",
  "GSP30partrvpu:1661": "anyadā tu yogyatayaiva tathāvyapadeśaḥ /",
  "GSP30partrvpu:1662": "tathā ca tat kusumam eva trikoṇatayā yonirūpam /",
  "GSP30partrvpu:1663_0": "tat sphuṭībhūtavibhaktagrāhyādirūpasomasūryāgnisṛṣṭisthitisaṃhṛtīḍāpiṅgalāsuṣumnādharmādharmaśabalādikoṇatritayā",
  "GSP30partrvpu:1663_1": "pārameśvarī bhairavī bhaṭṭārikā mudrā tadrūpayonyādhāratayā yonir iti nirdiṣṭā /",
  "GSP30partrvpu:1664": "tathā ca śrīkubjikāmate khaṇḍacakravicāre amum evārthaṃ pradhānatayādhikṛtyādiṣṭam",
  "GSP30partrvpu:1665": "Q: māyopari mahāmāyā trikoṇānandarūpiṇī /",
  "GSP30partrvpu:1666": "%not in ed. of KuMa?",
  "GSP30partrvpu:1667": "for Mahāmāyā /",
  "GSP30partrvpu:1668": "cf /",
  "GSP30partrvpu:1669": "RauSuSam 4:28cd: māyopari mahāmāyā sarvakāraṇakāraṇam; = /",
  "GSP30partrvpu:1670": "agama{Niśvāsaguhya} 7.253ab",
  "GSP30partrvpu:1671": "ityādi / ata eva tathāvidhabījakusumaikaghanabhāvaśivaśaktisaṃghaṭṭaḥ svayaṃ svātmanaiva pūjya ity upadiṣṭaṃ śrītrikatantrasāre",
  "GSP30partrvpu:1672": "Q: śivaśaktisamāpattyā śivaśaktighanātmakaḥ /",
  "GSP30partrvpu:1673": "Q: śivaśaktisamāpatti trikaṃ saṃpūjayet param //",
  "GSP30partrvpu:1674": "[Trikatantrasāra]",
  "GSP30partrvpu:1675": "iti / evaṃ ca ghanībhāvo 'pi vaikharīrūpe yady api sphuṭībhavati tathāpi sarvasarvātmani parāvāgvapuṣi mukhyatayāvatiṣṭhate /",
  "GSP30partrvpu:1676": "tatra paraṃ kaṇṭhoṣṭhasthānakaraṇāny api sarvasarvātmakam eveti viśeṣaḥ /",
  "GSP30partrvpu:1677": "tathā hy antar api saṃjalpet paśyed iti sphuṭa evānubhavo bhedaś ca sthānādikṛta eva,",
  "GSP30partrvpu:1678": "śrutyekaprāṇatvāt varṇānāṃ /",
  "GSP30partrvpu:1679": "kiṃ bahunā /",
  "GSP30partrvpu:1680": "bālo'pi vyutpādyamāno 'ntas tathārūpatayā vimṛśati bhāvajātaṃ,",
  "GSP30partrvpu:1681": "viparyayeṇa saṃśayenāpi vā vimṛśati /",
  "GSP30partrvpu:1682": "avacchedaṃ tāvat saṃvedayata eva /",
  "GSP30partrvpu:1683": "sa ca vāgvimarśakṛta eva /",
  "GSP30partrvpu:1684": "ata eva saṃvāravivārālpaprāṇamahāprāṇatāśvāsanādānupradānādiyogo'pi cāntas tathāsamucitasvabhāvaḥ syād eva,",
  "GSP30partrvpu:1685": "anyathā sasthāneṣu bhedāyogāt /",
  "GSP30partrvpu:1686": "antarhitakaraṇaśaktayo'pi syur eva,",
  "GSP30partrvpu:1687": "śṛṇomy aśrauṣaṃ paśyāmy adrākṣaṃ saṃkalpayāmi",
  "GSP30partrvpu:1688": "samakalpayam ityāder api saṃkalpasyānyathāvaicitryāyogāt /",
  "GSP30partrvpu:1689_0": "tad anayā yuktyā nibhālitayāntar adhikam adhikam anupraviśya pariśīlayata tāṃ samvidaṃ",
  "GSP30partrvpu:1689_1": "yatra sarvasarvātmakabodhaikaghanakaṇṭhauṣṭhādidhāmni tathāvidhabodhaikaghanavimarśātmakasvātantryasāramahāmantrarūpavarṇabhaṭṭārakaniveśaḥ /",
  "GSP30partrvpu:1690": "%",
  "GSP30partrvpu:1691": "%[p.250]",
  "GSP30partrvpu:1692": "%",
  "GSP30partrvpu:1693": "bodhaikaghanatānirviśeṣatāyām idaṃ sthānam,",
  "GSP30partrvpu:1694": "idaṃ karaṇam,",
  "GSP30partrvpu:1695": "ayaṃ varṇa iti kathaṃkāraṃ vibhāga iti ced yad evaṃ svātantryaṃ tathāvidhe svātmani ghaṭo 'yam,",
  "GSP30partrvpu:1696": "sukham idam,",
  "GSP30partrvpu:1697": "jñānam idam,",
  "GSP30partrvpu:1698": "jñātāham ity avabhāsayati tasyaivaṃvidhacitratararūpāvabhāsena ko vā kiyān vā prayāsaḥ /",
  "GSP30partrvpu:1699_0": "ata eva sarve pāṣāṇatarutiryaṅmanuṣyadevarudrakevalimantratadīśatanmaheśādikā ekaiva",
  "GSP30partrvpu:1699_1": "parabhaṭṭārikābhūmiḥ sarvasarvātmaiva parameśvararūpeṇāste iti tadvicitrasthānādisārvātmyanirviṣṭasphuṭāsphuṭavyaktāvyaktādirūpaśabdaśarīrā",
  "GSP30partrvpu:1699_2": "mantra vīryam iti gīyate /",
  "GSP30partrvpu:1700": "tathā hi vīṇāvipañcīkacchapikāmurujādiṣu sa eva svano 'nyato 'nyato deśād apy udbhavann ekasthāna iti kathyate /",
  "GSP30partrvpu:1701": "evaṃ tāramadhyamandreṣv api tatsthāyisvaraikātmye 'pi vācyam /",
  "GSP30partrvpu:1702": "ata eva ca sa eva varṇaḥ kva cit prāṇini",
  "GSP30partrvpu:1703": "sthānāntarasamullāsy api bhavati yathā dhvāṃkṣeṣu kakāraṭakārarephā uccarantaḥ sarva evodarapāyukaṇṭhatālunirvartyā upalabhyante /",
  "GSP30partrvpu:1704": "avyaktatve 'pi ta eva tāvantaḥ śabdatvāt śabdasya ca mātṛkātirekino 'bhāvāt /",
  "GSP30partrvpu:1705": "mātṛkātireky api avyaktaḥ śabdo 'nupayogān na saṃgṛhīta ity apy ayuktam /",
  "GSP30partrvpu:1706": "avyaktavarṇarūpasyāpi maurujasāmudrādidhvanitasya hlādaparitāpakāritvam api asty eveti ko 'nyo 'bhimata upayogaḥ /",
  "GSP30partrvpu:1707": "pārameśvare 'pi avyaktadhvaner mukhyatayaiva prāyaśo mantratvaṃ nirūpitam ardhacandrādīnām eva mantravyāptisāratvenābhidhānāt / tatra ca",
  "GSP30partrvpu:1708": "Q: nirodhinīm anuprāptaḥ śabdaḥ śumaśumāyate /",
  "GSP30partrvpu:1709": "ityādy uktam /",
  "GSP30partrvpu:1710": "ghaṇṭākāṃsyādidhvanīnāṃ śrotraghaṭṭanādīnāṃ ca nādopadeśe nirūpaṇāt",
  "GSP30partrvpu:1711": "Q: hayo heṣati yadvac ca dānta udravatīva ca /",
  "GSP30partrvpu:1712": "Q: siṃho garjati yadvac ca uṣṭraḥ sītkurute yathā //",
  "GSP30partrvpu:1713": "Q: tathodīrya paśoḥ prāṇān ākarṣanti balādhikāḥ /",
  "GSP30partrvpu:1714": "Q: mahāmantraprayogo 'yam asādhyākṛṣṭikarmaṇi //",
  "GSP30partrvpu:1715": "ity uktaṃ guhyayoginītantre /",
  "GSP30partrvpu:1716": "tatropāyamātram etat /",
  "GSP30partrvpu:1717": "vastutas tv āntara evāsau nādātmā mantra iti tu kathyamānaṃ bhavadbhir api asmābhir api vyaktavarṇamālādimantreṣv api na na saṃcārayituṃ śakyate /",
  "GSP30partrvpu:1718": "%",
  "GSP30partrvpu:1719": "%[p.251]",
  "GSP30partrvpu:1720": "%",
  "GSP30partrvpu:1721": "tasmād avyakto varṇātmaiva śabdo yathā vidūragato'pi ghaṭo ghaṭa eva iti sthitam /",
  "GSP30partrvpu:1722": "sa ca prāṇabheryādibhedena sthānāntaram api anusaran sa evety api sthitam /",
  "GSP30partrvpu:1723": "ata evedanīṃ sarvabhūtarutajñānaṃ yac cheṣamuninā bhagavatopadiṣṭaṃ taddhṛdayaṃgamībhūtaṃ,",
  "GSP30partrvpu:1724_0": "anyathā śabdārthapratyayānāṃ ya itaretarādhyāso yaś ca dhyānadhāraṇāsamādhisaṃyamena",
  "GSP30partrvpu:1724_1": "tatpravibhāgaparyantaparalābhaḥ sa katham asphuṭavarṇarūpatvātirekivihagādikūjitajñānāya paryavasyet /",
  "GSP30partrvpu:1725": "yadā tu ta eva varṇā varṇānām eva ca paramārthato 'rthatādātmyalakṣaṇaṃ vācakatvam tadā yuktyāta eva vihagādirutajñānam /",
  "GSP30partrvpu:1726": "bheryādiśabdā api hy arthavanta eva jayājayasūcakatayopadeśād vihagādirutavat /",
  "GSP30partrvpu:1727": "tadabhiprāyeṇaiva śikṣāsūtrakārasūtrāṇi havisarjanīyāv urasyāv ekeṣāṃ radanamūlam ekeṣām",
  "GSP30partrvpu:1728": "ityādīni vācakībhavanti na tv aparathā kathaṃcid api /",
  "GSP30partrvpu:1729": "ata eva kiṃcid vaicitryam ālambyānyatvam anyatvaṃ cāśaṅkamānaiḥ visarjanīyāj jihvāmūlīyopadhmānīyau,",
  "GSP30partrvpu:1730": "anunāsikebhyaḥ pañcayamān,",
  "GSP30partrvpu:1731": "ḍakāraḍhakārayaralavakṣakārebhyaḥ tān eva laghuprayatnatarān bhedenābhimanya catuḥṣaṣṭir varṇā uktāḥ /",
  "GSP30partrvpu:1732": "anyatvaṃ cātra svaravyañjanayor iva ṛvamaraśabdayoḥ /",
  "GSP30partrvpu:1733": "śrītrikaratnakule 'pi uktam",
  "GSP30partrvpu:1734": "Q: aṣṭāṣṭakavibhedena mātṛkā yā nirūpitā /",
  "GSP30partrvpu:1735": "Q: tad eva kulacakraṃ tu tena vyāptam idaṃ jagat //",
  "GSP30partrvpu:1736": "[Trikaratnakula]",
  "GSP30partrvpu:1737": "iti / mātṛkājñānabhede vistarato nirūpitam etat /",
  "GSP30partrvpu:1738": "iha tu tatprakriyānabhiniveśaḥ,",
  "GSP30partrvpu:1739": "pūrṇataikasāratvāt /",
  "GSP30partrvpu:1740": "tad evaṃ sarvatrāyam īdṛśaḥ saṃvidanupraveśakramaḥ /",
  "GSP30partrvpu:1741": "padārthaḥ saṃkalpyamānaḥ sākṣātkriyamāṇo vāmāyīyāsāṃketikasvarūpabhūtaśuddhavimarśātmaparavāṅmantramahāmahasi tāvat pratiṣṭhāṃ bhajate yatra sarvavādibhir avikalpā daśā gīyate /",
  "GSP30partrvpu:1742": "tac ca paramamantramahaḥ pṛthivyādau śuddhavyāmiśrādipāramārthikabījapiṇḍarūpakādivarṇātmakam eva,",
  "GSP30partrvpu:1743": "anyathā merubadarajalajvalanabhāvābhāvaghaṭasukhanirvikalpajñānānīty ekam eva sarvaṃ syāt /",
  "GSP30partrvpu:1744": "vikalpo 'pi tatprasādotthaḥ tām eva saraṇim anusaret,",
  "GSP30partrvpu:1745": "%",
  "GSP30partrvpu:1746": "%[p.252]",
  "GSP30partrvpu:1747": "%",
  "GSP30partrvpu:1748": "na tu pratyuta tatsvarūpaṃ bhindyāt /",
  "GSP30partrvpu:1749": "tathā ca yad eva tad asāṃketikaṃ mantravapus tad eva anyonyavicitrarūpaṃ paśyadbhiḥ sarvajñaiḥ saṃketopāyam upāsyatayā upadiśyate /",
  "GSP30partrvpu:1750": "tatraiva cāsāṃketike vāṅmahasi tathā khalu māyīyāḥ saṃketāḥ patanti yathā ta evāmāyīyāsaṃketitamantratādātroyaṃ pratipadyante /",
  "GSP30partrvpu:1751": "tathāsvarūpapratipattir eva hi teṣāṃ vācakatābhāvo nānyaḥ kaś cit /",
  "GSP30partrvpu:1752": "atra ca sphuṭam abhijñānam abhyāsavasāt /",
  "GSP30partrvpu:1753": "sāṃketikatām āpanno ciratarapūrvavṛttagośabdaparāmarśas tathaiva saṃketakāle goparāmarśo 'py anyo'māyīyāsāṃketikaparāmarśadhāmany eva nipatati /",
  "GSP30partrvpu:1754": "yāvat bālasyāpijanmāntarānusaraṇe 'pi citsvabhāvasyādau sthitaivāsaṃketikī sattā,",
  "GSP30partrvpu:1755": "anyathānavasthānāt /",
  "GSP30partrvpu:1756": "evam eva khalu saṃketagrahaṇopapattir nānyathetīśvarapratyabhijñāṭīkāyām api",
  "GSP30partrvpu:1757": "śrīmadutpaladevapādair nirṇītam /",
  "GSP30partrvpu:1758": "atra cānupraveśayuktiḥ",
  "GSP30partrvpu:1759": "Q: paśyaty anyac chṛṇoty anyat karoty anyac ca jalpati /",
  "GSP30partrvpu:1760": "Q: cintayaty anyad ābhuṅkte tatrāsāṃketikī sthitiḥ //",
  "GSP30partrvpu:1761": "iti / bhaṭṭārakaśrīśrīkaṇṭhapādāḥ",
  "GSP30partrvpu:1762": "Q: mano'py anyatra nikṣiptaṃ cakṣur anyatra pātitam",
  "GSP30partrvpu:1763": "ityādy apy avocan /",
  "GSP30partrvpu:1764": "tad apy asāṃketikamantravapuḥ svabījam anudhāvad anuttarapadaparyavasāyi bhavati /",
  "GSP30partrvpu:1765": "tad apy anuttarapadaṃ satatatathāvidhānantasamudāyavaicitryasaṃrambhasāraṃ visargadṛṣṭyā prasarad eva,",
  "GSP30partrvpu:1766": "visargasyaiva hakalāparyantatayā prasarāt tasyā api hakārākhyaśaktikuṇḍalinyāḥ svarūpabhedātmakabindusvarūpadvāreṇānuttarapada eva saṃkramāt,",
  "GSP30partrvpu:1767": "svarūpa eva viśrāmyati /",
  "GSP30partrvpu:1768": "ekākṣarasaṃvit kila svarūpata eva deśakālakalanopādhānādinairapekṣyeṇaiva prāguktatattvapūrṇatānayena jhagiti visargabhūmau dhāvati /",
  "GSP30partrvpu:1769": "visargabhūmiśleṣa evānandeccheśanonmeṣatatprasṛtitadvaicitryakriyāśaktimayānām ākārādīnāṃ sthitiḥ /",
  "GSP30partrvpu:1770": "%",
  "GSP30partrvpu:1771": "%[p.253]",
  "GSP30partrvpu:1772": "%",
  "GSP30partrvpu:1773": "sa eva visargaḥ svasattānāntarīyakatayaiva tathaivātibharitayā sattayā prasaran drāg ity eva hakalāmayaḥ saṃpadyate /",
  "GSP30partrvpu:1774": "hakalāmayatāsaṃpattir eva vastutaḥ kādisattānantatattvajālasthitiḥ /",
  "GSP30partrvpu:1775": "hakalaiva ca punar api bindāv anupraviśanty anuttarapada eva paryavasyatīty ekaivādvayaparipūrṇarūpā saṃvedanasattābhaṭṭārikeyaṃ parā bhagavatī parameśvarī,",
  "GSP30partrvpu:1776": "na tv atra kramādiyogaḥ kaś cit /",
  "GSP30partrvpu:1777": "tad etad ucyate ``aham'' iti viparyaye tu saṃhṛtau ``maha'' iti /",
  "GSP30partrvpu:1778": "dvaidham api ceyam ekaiva vastutaḥ saṃvit /",
  "GSP30partrvpu:1779": "evam eṣa sa sarvatra ghaṭasukhādiprakāśe 'pi svātmaviśrāntisarvasvabhūto 'hambhāvaḥ / yathoktam",
  "GSP30partrvpu:1780": "Q: prakāśasyātmaviśrāntir ahaṃbhāvo hi kīrtitaḥ /",
  "GSP30partrvpu:1781": "iti / sa ca vastutaḥ sarvātmakaḥ samanantaranirṇītanītyā iti parābhaṭṭārikānuviddho bhairavātmaka eva /",
  "GSP30partrvpu:1782": "yathoktaṃ mayaiva stotre",
  "GSP30partrvpu:1783": "Q: viśvatra bhāvapaṭale parijṛmbhamāṇa",
  "GSP30partrvpu:1784": "Q: vicchedaśūnyaparamārthacamatkṛtir yā /",
  "GSP30partrvpu:1785": "Q: tāṃ pūrṇavṛtty aham iti prathanasvabhāvāṃ",
  "GSP30partrvpu:1786": "Q: svātmasthitiṃ svarasataḥ praṇamāmi devīm //",
  "GSP30partrvpu:1787": "iti / eṣa eva śrīvāmanaviracite dvayasaṃpattivārtike upadeśanayo boddhavyaḥ /",
  "GSP30partrvpu:1788": "tena sthitam etad akāra eva sarvādyaḥ /",
  "GSP30partrvpu:1789": "yatrāpi harṣaghaṭanīlādau hakārādyā api varṇās tatrāpi tathāvidhānantanijapūrvāparavarṇasamākṣepa eva,",
  "GSP30partrvpu:1790": "anyathā tasyaiva hādeḥ samudayāyogāt /",
  "GSP30partrvpu:1791": "te param ākṣipyamāṇatvād evāntamilīnā vikalpagocaratvam aprāptāḥ,",
  "GSP30partrvpu:1792": "ata eva sarvatra vijñāne sarvā eva devatāḥ samam eva samudāyaṃ dadhatyaś citrāṃ saṃvittivṛttiṃ vartayanti /",
  "GSP30partrvpu:1793": "tad anenaivāśayena kālādhikārādāv ekasminn eva prāṇe prāṇaṣoḍaśāṃśe 'pi vā ṣaṣṭitaddviguṇādyabdodayapūrvakaṃ mātṛrudralokapālagrahanāgādīnām udayapralayāś citrā nirūpitāḥ /",
  "GSP30partrvpu:1794": "%",
  "GSP30partrvpu:1795": "%[p.254]",
  "GSP30partrvpu:1796": "%",
  "GSP30partrvpu:1797": "tac citrānantodayapralayamaya eva dvitīyo 'pi prāṇacārādir ity akālakalitam eva tattvaṃ vastutaḥ paramārthaḥ,",
  "GSP30partrvpu:1798": "yadi param etāvanmātraṃ māyīyādhyavasāyānadhyavaseyam iti nāstitābhimānakāri parasaṃvidi tu tatkālaṃ bhāsate eva /",
  "GSP30partrvpu:1799": "ata evaikasyām eva jñānakalanāyāṃ paśyaty anyad vikalpayaty anyad ityādyupadeśena yad uktam devatātrayādhiṣṭhānaṃ tat sarvatraivānapāyi /",
  "GSP30partrvpu:1800": "sarvāṇy eva ca saṃvedanāni vastuto 'ham iti paramārthāni vimarśamayāny eva /",
  "GSP30partrvpu:1801_0": "tad evaṃ sthitam etad viśvam antaḥsthitam ānandaśaktibharito vaman grasamānaś ca",
  "GSP30partrvpu:1801_1": "visarga eva parameśvaro ghanībhūya hakārātmatāṃ pratipadyānantasaṃyogavaicitryeṇa",
  "GSP30partrvpu:1801_2": "kṣarūpatām apy eti /",
  "GSP30partrvpu:1802": "sa evaiṣa dūtyatmakaśāktayonisaṃghaṭṭasamucitavarṇātmakakṣobhaḥ /",
  "GSP30partrvpu:1803": "anāhatanādadaśāśrayaṇena",
  "GSP30partrvpu:1804": "madhyamasauṣumnapadocchalattattadanantabhāvapaṭalātmā visargo viśliṣyan dhruvadhāmni anuttarapada eva praviśatīti prāg apy uktam eta /",
  "GSP30partrvpu:1805_0": "amī cākārādyāḥ sthitimantaḥ prāṇe tuṭiṣoḍaśakādisthityā ekāṃ tuṭiṃ saṃdhīkṛtyārdhārdhabhāgena",
  "GSP30partrvpu:1805_1": "pralayodayayor bahir api pañcadaśadinātmakakālarūpatāṃ tanvate iti tithayaḥ kalāś coktāḥ /",
  "GSP30partrvpu:1806": "ṣoḍaśy eva ca kalā visargātmā viśliṣyantī saptadaśī kalā śrīvādyādiśāstreṣu nirūpitā",
  "GSP30partrvpu:1807": "Q: sā tu saptadaśī devī hakārārdhārdharūpiṇī /",
  "GSP30partrvpu:1808": "iti / visargasya hakārārdhatvāt tato'pi viśleṣasyārdhatvād iti niravayavasyaikavarṇasya katham eṣā vikalpanā iti ced asmatpakṣe sarvam evānavayavaṃ cinmayaikāvabhāsanānatirekāt,",
  "GSP30partrvpu:1809": "tathāpi ca svātantryād eva avayavāvabhāse 'py anavayavataivānapāyinī,",
  "GSP30partrvpu:1810": "tathehāpi astu ko virodhaḥ /",
  "GSP30partrvpu:1811": "evam eva varṇopapattiḥ,",
  "GSP30partrvpu:1812": "aparathā dantyoṣṭhyakaṇṭhyatālavyādivarṇeṣu kramaprasārī pavana āghātakaḥ kathaṃ kaṇṭhaṃ hatvā tālv āhantīti /",
  "GSP30partrvpu:1813": "yugapadāpūrakatve 'pi samānakālatā syāt,",
  "GSP30partrvpu:1814": "yatra kaṇṭhaghāṭotthaṃ rūpaṃ tat tu tālvāhatijaṃ sarvatra saṃbhavati /",
  "GSP30partrvpu:1815": "śvāsanādayoś ca paścātpratīyamānatayānupradānatvam ucyate /",
  "GSP30partrvpu:1816": "dvimātratrimātreṣu ca dvikādiyogo garbhīkṛtaikadvayādir eva /",
  "GSP30partrvpu:1817": "%",
  "GSP30partrvpu:1818": "%[p.255]",
  "GSP30partrvpu:1819": "%",
  "GSP30partrvpu:1820": "tathaiva mātrake 'py ardhamātrādiyogaḥ saṃvedyaḥ,",
  "GSP30partrvpu:1821": "yathoktaṃ bhaṭṭanārāyaṇena",
  "GSP30partrvpu:1822": "Q: praṇavordhvārdhamātrāto 'py aṇave mahate namaḥ /",
  "GSP30partrvpu:1823": "iti / iha tu pañcāśadvarṇā viśvam api vā akramam ekam eva /",
  "GSP30partrvpu:1824": "kva cit tu matādiśāstreṣu visargaviśleṣasyaivānuttarapadasattālambanenāṣṭādaśī kalā ity abhyupagamaḥ /",
  "GSP30partrvpu:1825": "tad evam etāḥ kalā eva hlādanāmātracittavṛttyanubhāvakāḥ ``svarā'' ity uktāḥ /",
  "GSP30partrvpu:1826_0": "svarayanti śabdayanti sūcayanti cittaṃ svaṃ ca svarūpātmānaṃ rānty evam iti parapramātari",
  "GSP30partrvpu:1826_1": "saṃkrāmayantaḥ dadati svaṃ cātmīyaṃ kādiyonirūpaṃ rānti bahiḥ prakāśayanto dadatīti svarāḥ /",
  "GSP30partrvpu:1827_0": "eta eva hi cittavṛttisūcakā nādātmakāḥ karuṇāśṛṅgāraśāntādikāṃ cittavṛttim ākrandanacāṭukastutyādau",
  "GSP30partrvpu:1827_1": "kevalā vā yonivarṇaniviṣṭā vā tiryaktattadaharjātādiṣv api prathamata evāpatantaḥ",
  "GSP30partrvpu:1827_2": "saṃketavighnādinairapekṣyeṇaiva saṃvidāsannavartitvāt svarakākvādirūpatām aśnuvānāḥ prakāśayantīty",
  "GSP30partrvpu:1828": "arthadharmā udāttādaya upadiṣṭāḥ,",
  "GSP30partrvpu:1829": "teṣām eva cittavṛttyanubhāvakaṣaḍjādisvarūpatvāt /",
  "GSP30partrvpu:1830_0": "evaṃ sarvatra saṃvedane sarvā evaitā vaicitryacaryācāracaturāḥ śaktaya ādikṣāntāḥ",
  "GSP30partrvpu:1830_1": "samāpatantyo 'hamahamikayā akramam eva bhāsamānāḥ kalanāmayatayaiva jñānakramasaṃkramaṇam",
  "GSP30partrvpu:1830_2": "eva diśyamānaṃ deśam utthāpayantyaḥ,",
  "GSP30partrvpu:1831": "Q: anyathā meruparamāṇvor aviśeṣāt",
  "GSP30partrvpu:1832_0": "iti nyāyena garbhīkṛtadeśātmakavaicitryaṃ kriyāvaicitryātmakaṃ kramarūpaṃ kālaṃ bahiryojanayollāsayantyaḥ",
  "GSP30partrvpu:1832_1": "svātmani yuñjānatvena grasamānāḥ prollāsasamaye 'pi riktarūpatayā udyogāvabhāsasaṃkrāmavilāpanarūpeṇa",
  "GSP30partrvpu:1832_2": "dvādaśātmikāṃ kṛśarūpatām āśrayantyas tadgṛhītapramadādigatodyogādikalācatuṣṭayaparipūrṇatayāpy",
  "GSP30partrvpu:1832_3": "aṅkurībhūya sālasaṃ ṣoḍaśātmakabharitapūrṇarūpatayā praviśantyo 'ntar bahiś ca tad",
  "GSP30partrvpu:1832_4": "amṛtānandaviśrāntirūpaṃ camatkārasattāsārakalācatuṣkaṃ visṛjantya evaṃvidhām eva",
  "GSP30partrvpu:1832_5": "pūrṇakṛśātmakadolālīlāṃ nirviśamānāḥ somasūryakalājālagrasanavamanacaturāḥ /",
  "GSP30partrvpu:1833": "akāram evāditayā madhye ca kādiyonijātam avasāne ca binduṃ dadhatī ``aham'' ity eṣaiva bhagavatī sṛṣṭiḥ /",
  "GSP30partrvpu:1834": "%",
  "GSP30partrvpu:1835": "%[p.256]",
  "GSP30partrvpu:1836": "%",
  "GSP30partrvpu:1837": "tad uktaṃ śrīsomānandapādair nijavivṛtau ``aṃ a ity eṣaiva vikṛtāvikṛtarūpā mātṛkā'' ityādi /",
  "GSP30partrvpu:1838": "te tu ``a'' ity etad anuttaram ākārādyāś ca tithayaḥ,",
  "GSP30partrvpu:1839": "yad vā bindur aṃkāraḥ akārādyās tithayas tadanto visarga ity api vyācakṣate /",
  "GSP30partrvpu:1840": "tad eva saṃvitsatattvaṃ ``spanda'' ity upadiśanti /",
  "GSP30partrvpu:1841": "spandanaṃ ca kiṃciccalanam /",
  "GSP30partrvpu:1842": "svarūpāc ca yadi vastvantarākramaṇaṃ tac calanam eva na kiṃcittvam,",
  "GSP30partrvpu:1843": "no cet calanam eva na kiṃcit /",
  "GSP30partrvpu:1844": "tasmāt svarūpa eva kramādiparihāreṇa camatkārātmikā ucchalattā ūrmir iti matsyodarītiprabhṛtiśabdair āgameṣu nidarśitaḥ spanda ity ucyate,",
  "GSP30partrvpu:1845": "kiṃciccalanātmakatvāt /",
  "GSP30partrvpu:1846": "sa ca śivaśaktirūpaḥ sāmānyaviśeṣātmā /",
  "GSP30partrvpu:1847": "tad vyākhyātam,",
  "GSP30partrvpu:1848": "ādyās tithayaḥ bindvavasānagāḥ kālayogena somasūryau tasyaivākulasyāntaḥ /",
  "GSP30partrvpu:1849": "pṛthivyādīni ca yāvad brahmapañcakaṃ tāvat teṣāṃ svarāṇām antaḥ /",
  "GSP30partrvpu:1850": "kathaṃ /",
  "GSP30partrvpu:1851": "kramāt /",
  "GSP30partrvpu:1852": "atha ca kramasyādanaṃ bhakṣaṇaṃ kālagrāsaḥ tathā kṛtveti kriyāviśeṣaṇaṃ ca /",
  "GSP30partrvpu:1853": "sobhane vrate bhoge riktatve bhoganivṛttau ca pūrṇatve suvrate /",
  "GSP30partrvpu:1854": "āmantraṇam apy etat evaṃ vyākhyeyam /",
  "GSP30partrvpu:1855": "evam amūlā akāramūlā avidyamānamūlā cānāditvāt /",
  "GSP30partrvpu:1856": "sa kramo yasyāḥ praśleṣeṇātadrūpaḥ /",
  "GSP30partrvpu:1857": "anyathārūpo 'pi kramo yasyāḥ tathāpy amūlā /",
  "GSP30partrvpu:1858": "amūlasya yad ātananam ātat tatas tad eva ca kramo yasyāḥ /",
  "GSP30partrvpu:1859": "eṣa cājñeyā jñātṛrūpā,",
  "GSP30partrvpu:1860": "eṣaiva ca jñeyā,",
  "GSP30partrvpu:1861": "anyasyābhāvāt /",
  "GSP30partrvpu:1862": "avidyamānaṃ kṣāntaṃ tuṣṇīm āsanam avirataṃ sṛṣṭyādirūpatvena asyām /",
  "GSP30partrvpu:1863": "ākṣāṇām aindriyakāṇām ante samīpe prāg aparyavasānā yā bhaved iti /",
  "GSP30partrvpu:1864": "upacārād ākṣāntā sṛṣṭir apūrvam āharaṇaṃ svātmānupraveśātmasvarūpaṃ saṃhārarūpaṃ yasyām /",
  "GSP30partrvpu:1865": "eṣaiva ca śivātmakabījaprasararūpāṇāṃ mananatrāṇadharmānāṃ sarveṣām eva vācyavācakādirūpavarṇabhaṭṭārakātmanāṃ mantrāṇāṃ śaktyātmakayonispandānām,",
  "GSP30partrvpu:1866": "sarvāsāṃ tadbījodbhūtānāṃ",
  "GSP30partrvpu:1867": "vedanārūpāṇāṃ vidyānām iyaṃ samā sarvatrānūnādhikā sarveṣu tantreṣu tantraṇāsu ca sarvāsu kriyāsu sarvakālaṃ ca sarvaṃ dadatī siddhisaṅgham /",
  "GSP30partrvpu:1868": "akhyātā aprakaṭā /",
  "GSP30partrvpu:1869": "akhyātirūpatāṃ māyīyām uddiśya bhedo varṇānāṃ /",
  "GSP30partrvpu:1870": "tathā hi ta eva śuddhamantrarūpā varṇāḥ prathamaṃ pañcavidhaviparyayāśaktyādirūpapratyayātmakabhāvasṛṣṭitām etya svarūpam āvṛṇvate /",
  "GSP30partrvpu:1871": "%",
  "GSP30partrvpu:1872": "%[p.257]",
  "GSP30partrvpu:1873": "%",
  "GSP30partrvpu:1874": "Q: pañca viparyayabhedā bhavanty aśaktiś ca karaṇavaikalyāt /",
  "GSP30partrvpu:1875": "Q: aṣṭāviṃśatibhedā tuṣṭir navadhāṣṭadhā siddhiḥ //",
  "GSP30partrvpu:1876": "iti hy eta eva pratyayāḥ pāśavasṛṣṭirūpāḥ pāśā mukhyatayā, yathoktam",
  "GSP30partrvpu:1877": "Q: svarūpāvaraṇe cāsya śaktayaḥ satatotthitāḥ /",
  "GSP30partrvpu:1878": "Q: yataḥ śabdānuvedhena na vinā pratyayodbhavaḥ //",
  "GSP30partrvpu:1879": "iti / tathā",
  "GSP30partrvpu:1880": "Q: parāmṛtarasāpāyas tasya yaḥ pratyayodbhavaḥ /",
  "GSP30partrvpu:1881_0": "ityādi / evaṃ pratyayasṛṣṭitvāntarālīkaraṇena sphuṭaśrūyamāṇaśrutyātmakakramābhāsamānamāyīyavarṇasṛṣṭir",
  "GSP30partrvpu:1881_1": "ādyapāramārthikaśuddharūpāliṅgitā tattatkāryaphalaprasavadāyinī nirūpitā śrīpūrvaśāstre /",
  "GSP30partrvpu:1882": "Q: sarvaśāstrārthagarbhiṇyai .../",
  "GSP30partrvpu:1883": "ity evaṃvidhayā",
  "GSP30partrvpu:1884": "Q: anayā saṃprabuddhaḥ san yoniṃ vikṣobhya śaktitaḥ /",
  "GSP30partrvpu:1885": "Q: tatsamānaśrutīn vamāṃs tatsaṃkhyān asṛjat prabhuḥ //",
  "GSP30partrvpu:1886": "ityādi,",
  "GSP30partrvpu:1887": "Q: te tair āliṅgitāḥ santaḥ sarvakāmaphalapradāḥ /",
  "GSP30partrvpu:1888": "ityādi / evam ākhyātā aprakaṭāpi māyāndhānāṃ sarvadaiva khyātā /",
  "GSP30partrvpu:1889": "prakāśā śuddhavedanātmikā /",
  "GSP30partrvpu:1890": "yaśaḥ sarvatra svasvabhāvātmakaprabhāvaprakhyāprasarānirodho yasyā ity āmantraṇaṃ śobhanavrate itivat /",
  "GSP30partrvpu:1891": "tad ayam atra saṃkṣepārthaḥ /",
  "GSP30partrvpu:1892": "svātantryaikarasāveśacamatkāraikalakṣaṇā /",
  "GSP30partrvpu:1893": "parā bhagavatī nityaṃ bhāsate bhairavī svayam //1//",
  "GSP30partrvpu:1894": "tasyāḥ svabhāsāyogo yaḥ so 'niruddhaḥ sadoditaḥ /",
  "GSP30partrvpu:1895": "sadāśivadharātiryaṅnīlapītasukhādibhiḥ //2//",
  "GSP30partrvpu:1896": "%",
  "GSP30partrvpu:1897": "%[p.258]",
  "GSP30partrvpu:1898": "%",
  "GSP30partrvpu:1899": "bhāsamānaiḥ svasvabhāvaiḥ svayaṃprathanaśālibhiḥ /",
  "GSP30partrvpu:1900": "prathate saṃvidākāraḥ svasaṃvedanasārakaḥ // 3 //",
  "GSP30partrvpu:1901": "svasvasaṃvedanaṃ nāma pramāṇam iti varṇyate /",
  "GSP30partrvpu:1902": "bālatiryaksarvavidāṃ yat sāmyenaiva bhāsate //4//",
  "GSP30partrvpu:1903": "indriyāṇi trirūpaṃ ca liṅgaṃ paravacaḥkramaḥ /",
  "GSP30partrvpu:1904": "sārūpyam anyathāyogaḥ pratītyanudayo yamaḥ // 5 //",
  "GSP30partrvpu:1905": "ityādiko yasya sarvaṃ dvāramātre nirūpyate /",
  "GSP30partrvpu:1906": "tat svasaṃvedanaṃ proktam avicchedaprathāmayam // 6 //",
  "GSP30partrvpu:1907": "yeṣāṃ nākṣatrirūpādināmamātre 'py abhijñatā /",
  "GSP30partrvpu:1908": "teṣām api tiraścāṃ hi samā saṃvit prakāśate // 7//",
  "GSP30partrvpu:1909": "evaṃ bhāsā svabhāvena svarūpāmarśanātmikā /",
  "GSP30partrvpu:1910": "svarūpāmarśanaṃ yac ca tad eva paravāgvapuḥ // 8 //",
  "GSP30partrvpu:1911": "tadvicitrasvabhāvatvād vicitraprathanāmayam /",
  "GSP30partrvpu:1912": "prathane pāratantryaṃ hi na jātu bhajate kva cit // 9 //",
  "GSP30partrvpu:1913": "apāratantryāt saṃketapratyūhādeḥ kathaṃ sthitiḥ /",
  "GSP30partrvpu:1914": "ataḥ saṃketarahitaṃ svasvarūpavimarśanam //10 //",
  "GSP30partrvpu:1915": "deśakālakalāmāyāsthānaghātakriyottaram /",
  "GSP30partrvpu:1916": "paripūrṇaṃ svataḥ sarvaṃ sarvākāravilakṣaṇam //11 //",
  "GSP30partrvpu:1917": "svābhāvikamahāsaṃvitsatsaṃskāraikalakṣaṇam /",
  "GSP30partrvpu:1918": "śuddhavidyātmakaṃ rūpam aham ity ubhayātmakam //12//",
  "GSP30partrvpu:1919": "tad eva mātṛkārūpaṃ dharādīnāṃ nijaṃ vapuḥ /",
  "GSP30partrvpu:1920": "tat pāramārthikākaraṃ drutyāśyānasvarūpataḥ //13//",
  "GSP30partrvpu:1921": "bījayonyātmakaṃ proktaṃ śivaśaktisvarūpakam /",
  "GSP30partrvpu:1922": "śivaśaktyos tu saṃghaṭṭād anyonyocchalitatvataḥ //14//",
  "GSP30partrvpu:1923": "parasparasamāpattir jagadānandadāyinī /",
  "GSP30partrvpu:1924": "antaḥsthaviśvaparyantapāramārthikasadvapuḥ //15//",
  "GSP30partrvpu:1925": "yad vīryam iti nirṇītaṃ tad visleṣaṇayojanāt /",
  "GSP30partrvpu:1926": "visarga iti tat proktaṃ dhruvadhāma tad ucyate //16 //",
  "GSP30partrvpu:1927": "anuttarapadāvāptau sa eṣa sughaṭo vidhiḥ/",
  "GSP30partrvpu:1928": "asmād eva tv amāyīyād varṇapuñjān nirūpitā //17 //",
  "GSP30partrvpu:1929": "%",
  "GSP30partrvpu:1930": "%[p.259]",
  "GSP30partrvpu:1931": "%",
  "GSP30partrvpu:1932": "māyām ālambya bhinnaiva śrīpūrve sṛṣṭir ākṣarī /",
  "GSP30partrvpu:1933": "pañcāśadbhedasaṃbhinnapratyayaprasavātmikā //18//",
  "GSP30partrvpu:1934": "bandharūpā svabhāvena svarūpāvaraṇātmikā /",
  "GSP30partrvpu:1935": "atraivāntargatās tās tāḥ khecaryo viṣayātmikāḥ //19//",
  "GSP30partrvpu:1936": "tanvate saṃsṛtiṃ citrāṃ karmamāyāṇutāmayīm /",
  "GSP30partrvpu:1937": "asyāḥ sāmyāṃ svabhāvena śuddhabhairavatāmayam // 20 //",
  "GSP30partrvpu:1938": "proktaṃ prāg eva jīvatve muktatvaṃ pārāmārthikam /",
  "GSP30partrvpu:1939": "bhinnāyā varṇasṛṣṭeś ca tad abhinnaṃ vapuḥ param // 21 //",
  "GSP30partrvpu:1940": "vīryam ity uktam atraiva yad guptyā mantraguptatā /",
  "GSP30partrvpu:1941": "tad etad aham ity eva visargānuttarātmakam // 22//",
  "GSP30partrvpu:1942": "svasvabhāvaṃ paraṃ jānañ jīvanmuktaḥ sakṛd budhaḥ /",
  "GSP30partrvpu:1943": "siddhyādiprepsavas tena kḷptasaṃkocasūtritam // 23 //",
  "GSP30partrvpu:1944": "nābhikuṇḍalahṛdvyomnor yogino 'ham upāsate /",
  "GSP30partrvpu:1945": "tad etat kila nirṇītaṃ yathāgurvāgamaṃ manāk // 24//",
  "GSP30partrvpu:1946": "enāṃ saṃvidam ālambya yat syāt tat pṛcchyatāṃ svavit /",
  "GSP30partrvpu:1947": "naitāvataiva tulitaṃ mārgāṃśas tu pradarśitaḥ // 25 //",
  "GSP30partrvpu:1948": "iyatīti vyavacchindyād bhairavīṃ saṃvidaṃ hi kaḥ /",
  "GSP30partrvpu:1949": "etāvāñ chaktipāto 'yam asmāsu pravijṛmbhitaḥ // 26 //",
  "GSP30partrvpu:1950": "yenādhikāritair etad asmābhiḥ prakaṭīkṛtam /",
  "GSP30partrvpu:1951": "asmākam anyamātḥṇām adya kālāntare 'pi vā // 27 //",
  "GSP30partrvpu:1952": "bhavaty abhūtvā bhavitā tarkaḥ sūkṣmatamo 'py ataḥ /",
  "GSP30partrvpu:1953": "yaḥ sarvayogāvayavaprakāśeṣu gabhastimān // 28 //",
  "GSP30partrvpu:1954": "śrīpūrvaśāstre nirṇīto yena muktaś ca mocakaḥ /",
  "GSP30partrvpu:1955": "etat tu sarvathā grāhyaṃ vimṛśyaṃ ca parepsubhiḥ // 29 //",
  "GSP30partrvpu:1956": "kṣaṇaṃ martyatvasulabhāṃ hitvāsūyāṃ vicakṣaṇaiḥ /",
  "GSP30partrvpu:1957": "ālocanakṣaṇād ūrdhvaṃ yad bhaved ātmani sthitiḥ /",
  "GSP30partrvpu:1958": "cidarkābhralavās tena saṃśāmyante svato rasāt // 30//",
  "GSP30partrvpu:1959": "[. . . . . . . . . . . . . . . . . . . . . . . . . . . . . . . . . . . . .]",
  "GSP30partrvpu:1960": "evam uttarasyāpy anuttaram iti yad uktaṃ yo 'sāv ``uttarasya'' ity aṃśenopāttaḥ kulātmā śāktaḥ sṛṣṭiprasaraḥ sa vistarato nirṇītaḥ /",
  "GSP30partrvpu:1961": "%",
  "GSP30partrvpu:1962": "%[p.260]",
  "GSP30partrvpu:1963": "%",
  "GSP30partrvpu:1964": "tac cottaram api yathānuttaraṃ tathā nirūpitam /",
  "GSP30partrvpu:1965": "idānīṃ tv anuttaram eva svarūpeṇa vistarato vicārapadavīm apekṣate /",
  "GSP30partrvpu:1966": "evaṃ vidhyanuvādau nirvahataḥ,",
  "GSP30partrvpu:1967": "yady anūdyamāno vidhīyamānaś cāṃśaḥ svarūpato lakṣitau syātām,",
  "GSP30partrvpu:1968": "yathā yad eva śivanāmasmaraṇam etad eva samastasaukhyocchalanam iti dvāv apy aṃśau lakṣyau /",
  "GSP30partrvpu:1969": "iha tu yady apy anuttaraṃ nāma anyad vastu kiṃcin nāsti,",
  "GSP30partrvpu:1970": "anyatve tasyāpy uttaratve evābhipātāt,",
  "GSP30partrvpu:1971": "tathāpi svātantryakḷptopadeśyopadeśakabhāvābhiprāyeṇeyaṃ vyavasthā ity uktaṃ prāk /",
  "GSP30partrvpu:1972": "tataś ca vistarato 'nuttarasvarūpanirūpaṇāya granthāntarāvatāraḥ /",
  "GSP30partrvpu:1973": "tan nirūpayati /",
  "GSP30partrvpu:1974": "_____________________________________________________________",
  "GSP30partrvpu:1975": "ParTri 9cd18ab:",
  "GSP30partrvpu:1976": "caturdaśayutaṃ bhadre tithīśāntasamanvitam // ParTri_9 //",
  "GSP30partrvpu:1977": "tṛtīyam brahma suśroṇi hṛdayam bhairavātmanaḥ /",
  "GSP30partrvpu:1978": "etan nāyoginījāto nārudro labhate sphuṭam // ParTri_10 //",
  "GSP30partrvpu:1979": "hṛdayaṃ devadevasya sadyo yogavimokṣadam /",
  "GSP30partrvpu:1980": "asyoccāre kṛte samyaṅ mantramudrāgaṇo mahān // ParTri_11 //",
  "GSP30partrvpu:1981": "sadyas tanmukhatām eti svadehāveśalakṣaṇam /",
  "GSP30partrvpu:1982": "muhūrtaṃ smarate yas tu cumbakenābhimudritaḥ // ParTri_12 //",
  "GSP30partrvpu:1983": "sa badhnāti tadā dehaṃ mantramudrāgaṇaṃ naraḥ /",
  "GSP30partrvpu:1984": "atītānāgatānarthān pṛṣṭo 'sau kathayaty api // ParTri_13 //",
  "GSP30partrvpu:1985": "praharād yad abhipretaṃ devatārūpam uccaran /",
  "GSP30partrvpu:1986": "sakṣāt paśyaty asaṃdigdham ākṛṣṭaṃ rudraśaktibhiḥ // ParTri_14 //",
  "GSP30partrvpu:1987": "praharadvayamātreṇa vyomastho jāyate smaran /",
  "GSP30partrvpu:1988": "trayeṇa mātaraḥ sarvā yogeśvaryo mahābalāḥ // ParTri_15 //",
  "GSP30partrvpu:1989": "vīrā vīreśvarāḥ siddhā balavāñ chākinīgaṇaḥ /",
  "GSP30partrvpu:1990": "āgatya samayaṃ dattvā bhairaveṇa pracoditāḥ // ParTri_16 //",
  "GSP30partrvpu:1991": "yacchanti paramāṃ siddhiṃ phalaṃ yad vā samīhitam /",
  "GSP30partrvpu:1992": "anena siddhāḥ setsyanti sādhayanti ca mantriṇaḥ // ParTri_17 //",
  "GSP30partrvpu:1993": "yat kiṃcid bhairave tantre sarvam asmāt prasiddhyati /",
  "GSP30partrvpu:1994": "_____________________________________________________________",
  "GSP30partrvpu:1995": "%",
  "GSP30partrvpu:1996": "%[p.261]",
  "GSP30partrvpu:1997": "%",
  "GSP30partrvpu:1998": "bhairavarūpasya viśvasya pradarśitayuktyāgamanirūpitaparāparābhaṭṭārikāsvabhāvaḥ śāktaḥ /",
  "GSP30partrvpu:1999": "tasya hṛdayaṃ sāraṃ śivarūpaṃ parameśvaryā śrīmatparābhaṭṭārikayā samāliṅgitam /",
  "GSP30partrvpu:2000": "bhairavaśabdena viśvasya sarvasarvātmakatāvapuḥ śaktirūpam /",
  "GSP30partrvpu:2001": "tatsahitasyātmanaḥ pratyekasya bhedasya nararūpasya etāvac chivātmakaṃ hṛdayam /",
  "GSP30partrvpu:2002": "pareṇābhedena sarvātmakatāyā eva tena tayā ca vināsya bhedasyaivāyogad ity uktaṃ prāk /",
  "GSP30partrvpu:2003": "``susroṇi'' ity āmantraṇam /",
  "GSP30partrvpu:2004_0": "śobhanaṃ māyātmakatāyām apy anapetaṃ śuddhacinmayaṃ yad etat śroṇyāṃ hṛdayaṃ yonirūpam",
  "GSP30partrvpu:2004_1": "uktaṃ tan no 'ntaḥkṛtasakalamantramaheśāditiryaksthāvarāntapramātṛjālasyāmātmano",
  "GSP30partrvpu:2004_2": "'smākam iti samucitāpatitavyapadeśasya bhairavātma pūrṇatāmayam antargataviśvavīryasamucchalattātmakavisargaviśleṣānandaśaktyaikaghanaṃ",
  "GSP30partrvpu:2005": "brahma bṛhad vyāpakaṃ bṛṃhakaṃ bṛṃhitaṃ ca,",
  "GSP30partrvpu:2006": "na tu vedāntapāṭhakāṅgīkṛtakevalaśūnyavādāvidūravarti brahmadarśane iva /",
  "GSP30partrvpu:2007": "etac ca tṛtīyaṃ narādyapekṣayā śivaparaikarūpam /",
  "GSP30partrvpu:2008": "ata evāmīṣu śāstreṣv atra ca mukhyatayā tad eva hṛdayaṃ pūjyatayopadiṣṭam /",
  "GSP30partrvpu:2009_0": "ananupraviṣṭatathāvīryavyāptisārahṛdayā api tāvanmātrabāhyācārapariśīlanenaiva kramavaśaśithilībhavacchithilitavidaladvidalitapāśavaniyamabandhanā",
  "GSP30partrvpu:2009_1": "etaddhṛdayavyāptiṃ svayam eva samadhiśerate /",
  "GSP30partrvpu:2010": "na hy etaddhṛdayānupraveśa eva ``etaddhṛdaye 'nupraviṣṭo 'smi,",
  "GSP30partrvpu:2011": "iyaṃ devī parā'' ity etacchābdavikalpakalpyaḥ,",
  "GSP30partrvpu:2012": "asya ca pratyuta hṛdayāntaramārgaṇād ity uktaṃ vistarataḥ, api tu",
  "GSP30partrvpu:2013": "Q: saṃkocayanti hṛdayaṃ nahi śāstrapāśā no saṃvidaṃ kaluṣayed yad ayaṃ ca lokaḥ /",
  "GSP30partrvpu:2014": "Q: samyaksvabhāvapadavīparipūrṇarūpā saivollasallayabharā bharitā sthitiḥ syāt //",
  "GSP30partrvpu:2015": "yad uktaṃ mayaiva stotre",
  "GSP30partrvpu:2016": "Q: bhagavadbhaktyāvesād viśadatarasaṃjātamanasām",
  "GSP30partrvpu:2017": "Q: kṣaṇenaiṣāvasthā sphuṭam adhivasaty eva hṛdayam /",
  "GSP30partrvpu:2018": "%",
  "GSP30partrvpu:2019": "%[p.262]",
  "GSP30partrvpu:2020": "%",
  "GSP30partrvpu:2021": "iti / ata eva koṇeṣu pūjyās tisraḥ /",
  "GSP30partrvpu:2022": "madhye devī parānandabhairavanirmathanarūpā nityānandarasaprasareṇaiva kṣobhātmakavisargeṇa iti devatānāṃ saṃpradāyaḥ /",
  "GSP30partrvpu:2023": "yāmalayoge vīrāṇām apy ānandendriyanityānandakṣobhātmakadūtīsaṃghaṭṭajeneti /",
  "GSP30partrvpu:2024": "ekavīratāyam api svarūpānandaviśrāntiyogena /",
  "GSP30partrvpu:2025": "puṃso 'pi ānandendriyaniḥsaraṇadhāma trikoṇaṃ kandādhoviniviṣṭaṃ cittaniveśād ānandakṣobhaprasavaṃ karoti tadindriyamūlatatparyantasaṃghaṭṭaghanatāyām / atroktam",
  "GSP30partrvpu:2026": "Q: vahner viṣasya madhye tu... /",
  "GSP30partrvpu:2027": "iti / evam ānandayoga eva hṛdayapūjā,",
  "GSP30partrvpu:2028": "yathoktaṃ trikatantrasāre",
  "GSP30partrvpu:2029": "Q: ānandaprasaraḥ pūjā tāṃ trikoṇe prakalpayet /",
  "GSP30partrvpu:2030": "Q: puṣpadhūpādigandhais tu svahṛtsaṃtoṣakāriṇīm //",
  "GSP30partrvpu:2031": "iti / sarvaṃ hi mudrādvayānuviddham,",
  "GSP30partrvpu:2032": "jñānakriyāśaktisāratvat /",
  "GSP30partrvpu:2033": "kevalaṃ devatāsu jñānamudrā antar udriktā,",
  "GSP30partrvpu:2034": "kriyāmudrā bahiḥ,",
  "GSP30partrvpu:2035": "vīreṣu viparyayaḥ /",
  "GSP30partrvpu:2036": "anupraveśas tu samatayā viparyayāc ca /",
  "GSP30partrvpu:2037": "anenaivābhiprāyeṇa jñānaśaktyātmake liṅge kriyāśaktisamarpaṇam uktam /",
  "GSP30partrvpu:2038": "evam etat caturdaṣasu yutaṃ saṃśliṣṭaṃ pañcadaśātmakaṃ tithīśāntena visargeṇa ṣoḍaśenānvitam /",
  "GSP30partrvpu:2039": "yad vā caturdaśasahitaṃ yutaṃ yugmaṃ ṣoḍaśa /",
  "GSP30partrvpu:2040": "tithīnāṃ pañcadaśānām īso visargaḥ tasyāntaḥ saptadaśy anuttarakalā,",
  "GSP30partrvpu:2041": "tadanvitaṃ hṛdayam /",
  "GSP30partrvpu:2042": "sarvāṇi ghaṭasukhādīni vastūni tām eva bījasattāṃ paramārtharūpeṇākrāmantīty uktaṃ vistarataḥ /",
  "GSP30partrvpu:2043": "atas tad eva hṛdayam /",
  "GSP30partrvpu:2044": "evaṃ ṣoḍaśadhā hṛdayam etat /",
  "GSP30partrvpu:2045": "1) tatrānuttarānusāreṇa yad etad brahma sāmarasyaṃ vedyavedakayoḥ,",
  "GSP30partrvpu:2046": "catasṛṇāṃ daśānām udyogādīnāṃ samāhāro 'vibhāgabhūḥ prāthamikī,",
  "GSP30partrvpu:2047": "tayā yutam avibhāgi /",
  "GSP30partrvpu:2048": "ya ete tithīnām īśā ūkārāntāḥ tatprabhavatvād anyasyeti hy uktam /",
  "GSP30partrvpu:2049": "tesāṃ tithīśānām antā amṛtavarṇāḥ catvāraḥ /",
  "GSP30partrvpu:2050": "taiḥ samyag anvitam /",
  "GSP30partrvpu:2051": "tac ca tṛtīyaṃ narādyapekṣayā śivarūpaṃ param /",
  "GSP30partrvpu:2052_0": "vedakaś catasṛbhir daśābhir ullasan vedyam eva tābhir āpyāyakautukātmanā tā evāmṛtakalāḥ",
  "GSP30partrvpu:2052_1": "svātmani ekīkurvan vedyavedakakṣobhasamāpattyā aikātmya lakṣaṇaṃ prasaṃkhyānenābhyāsena",
  "GSP30partrvpu:2052_2": "vā gamyaṃ bhairavātmano viśvahṛdayam anuttaraṃ praviśet / yathoktam",
  "GSP30partrvpu:2053": "%",
  "GSP30partrvpu:2054": "%[p.263]",
  "GSP30partrvpu:2055": "%",
  "GSP30partrvpu:2056": "Q: sarvabhūtastham ātmānaṃ sarvabhūtāni cātmani / iti /",
  "GSP30partrvpu:2057": "2) icchollasattātmany ānandaśaktau yad etat saṃhṛtyanusṛtyā kriyāśaktim apekṣya tṛtīyaṃ rūpam icchātma tad eva prākkoṭāv iṣyamāṇadyakaluṣaṃ brahma /",
  "GSP30partrvpu:2058": "catur ye daśa catvāriṃśad bhairavabhedāpekṣayā parabhairavaparaśaktitrayasahitāni tattvāni, yathoktam",
  "GSP30partrvpu:2059": "Q: ṣaṭtriṃśac chodanīyani śodhako bhairavaḥ paraḥ /",
  "GSP30partrvpu:2060": "Q: paraṃ trikaṃ tu karaṇaṃ dīkṣeyaṃ pāramārthikī //",
  "GSP30partrvpu:2061": "ityādi / tair yutam /",
  "GSP30partrvpu:2062": "ānandaśaktir hi prāgapararūpā pūrṇā /",
  "GSP30partrvpu:2063": "katham /",
  "GSP30partrvpu:2064": "tithīśair bījaiḥ tadantaiś ca yonirūpadharādibhiḥ samanvitam iti kriyāviśeṣaṇam /",
  "GSP30partrvpu:2065": "tad eva hṛdayam /",
  "GSP30partrvpu:2066": "sarvatrātra sakṛdvibhātaṃ prasaṃkhyānagamyaṃ rūpaṃ mukhyataḥ tatrayogyānāṃ tu paraśaktipātapavitritānāṃ vṛthaindrajālikakalanālālasānāṃ vā yogābhyāsa iti mantavyam /",
  "GSP30partrvpu:2067": "3) icchābhiprāyeṇa tṛtīyam icchā /",
  "GSP30partrvpu:2068": "tac ca bṛṃhitam iṣyamāṇenābhinnena pūrṇaṃ brahma /",
  "GSP30partrvpu:2069": "caturdaśa catvāriṃśat /",
  "GSP30partrvpu:2070": "yutāni vibhāgabhāñji yato 'nantaram /",
  "GSP30partrvpu:2071": "yutaśabdo vibhaktavācy api yutasiddhatvād ityādau /",
  "GSP30partrvpu:2072": "tithīśvarasyākulamayānuttarakalātmano 'ntaḥ ānandaḥ tasyānu paścāt /",
  "GSP30partrvpu:2073": "samyagitaṃ bhodamayam /",
  "GSP30partrvpu:2074": "4) īśānāpekṣayā tṛtīyam icchārūpaṃ prasaravaśād bṛhadbhūtam īśānatāpannam /",
  "GSP30partrvpu:2075": "caturdaśānāṃ catvāriṃśata uktāyā yutaṃ parasparavyāmiśratā yatra /",
  "GSP30partrvpu:2076": "tithīśvarasyākulamayānuttarakalātmano 'ntaḥ saṃhṛtiḥ kulaśaktiprathamaspandaḥ /",
  "GSP30partrvpu:2077": "tenānvitam /",
  "GSP30partrvpu:2078": "5) unmeṣātmakajñānaśaktiyogena tṛtīyaṃ brahmeśānam eva yadā caturdaśānāṃ tasyā eva tattvacatvāriṃśato yutaṃ prathamavibhāgo yatra tathāvidhaṃ bhavati /",
  "GSP30partrvpu:2079": "tathā tithīśāntena kulaśaktiprathamaspandena samyak prarurukṣutayā anvitam /",
  "GSP30partrvpu:2080": "saṃśabdo 'tra bharaṇāpekṣaḥ /",
  "GSP30partrvpu:2081": "%",
  "GSP30partrvpu:2082": "%[p.264]",
  "GSP30partrvpu:2083": "%",
  "GSP30partrvpu:2084_0": "6) tajjñānaśaktikriyāśaktimadhyakoṭirūpaprāṅnirṇītaūkārakalālambitoḍhatāruḍhyā yad",
  "GSP30partrvpu:2084_1": "etat brahma yat kiṃcic carācaraṃ tad aśuddhaśuddhāśuddhasṛṣṭyapekṣayā tṛtīyaṃ śuddhasṛṣṭyātmakam",
  "GSP30partrvpu:2084_2": "ata eva tithīśvarair hṛdayabhūtatayā tadantaiś ca kādikṣāntaiḥ samanvitam /",
  "GSP30partrvpu:2085": "7) atha śūnyacatuṣkānusṛtyā caturṇāṃ dharādīnāṃ daśā vināśātmikā vidyate yatra tad vyoma /",
  "GSP30partrvpu:2086": "tena yutaṃ tṛtīyaṃ brahmecchākhyaṃ tithīśvarasyārkasya antena bāhyena tejasānvitam /",
  "GSP30partrvpu:2087": "8) vyākhyātakrameṇa tṛtīyaṃ brahmeśanam /",
  "GSP30partrvpu:2088": "etad api evam eva /",
  "GSP30partrvpu:2089": "9) tṛtīyaṃ brahmecchākhyam /",
  "GSP30partrvpu:2090": "caturṇāṃ nabhaḥprabhṛtīnām antadaśā yatra sā dharā /",
  "GSP30partrvpu:2091": "tayā yutaṃ samanvitaṃ tithīśāntasya vahnes tejaso yad anusaradrūpaṃ tena sahitaṃ vyomātma /",
  "GSP30partrvpu:2092": "10) tathaiva tṛtīyaṃ brahma caturdaśayutaṃ tithīśāntasamanvitaṃ paripūrṇaśūnyarūpaplutyā bhairavātma /",
  "GSP30partrvpu:2093_0": "icchā khalu nijasvabhāvabhūteśanasahitā vedyabhūmer vyomasattāṃ yadākrāmati tadā",
  "GSP30partrvpu:2093_1": "kiṃcitprakāśabhuvi viśramya jhaṭity aparyantāṃ kāṣṭhapāṣāṇaprāyāṃ niścalāṃ vyomabhūmim",
  "GSP30partrvpu:2093_2": "anupraviśati yatrāpavedyasuṣuptamahāvyomānupraviṣṭān yoginaḥ praty ucyate",
  "GSP30partrvpu:2094": "Q: bherīkāṃsyaninādo 'pi vyutthānāya na kalpate / ityādi /",
  "GSP30partrvpu:2095": "11) adhunoktavyāpti yad etat paraspararūpasāṃkaryavaicitryaṃ śaktīnāṃ taduddeśena /",
  "GSP30partrvpu:2096": "evam icchā yadānuttarapadapraveśaśālinī bhavati,",
  "GSP30partrvpu:2097": "yathā śaktikṣobhasya rasanāder anantaraṃ,",
  "GSP30partrvpu:2098": "tatrocyate vilambitamadhyadrutānāṃ cidviśeṣaspandānāṃ sattvādiyogajuṣāṃ catuḥśabdopalakṣitā caturthī daśā yatrāsti sāmānyaspandarūpā tad akulaṃ /",
  "GSP30partrvpu:2099": "tenākulenānuttareṇa yutaṃ tṛtīyaṃ brahmecchātma īśanasahitaṃ tithīśasyākārasyāntenānandaśaktyātmanā anvitam /",
  "GSP30partrvpu:2100": "%",
  "GSP30partrvpu:2101": "%[p.265]",
  "GSP30partrvpu:2102": "%",
  "GSP30partrvpu:2103": "12) tad api tathaiva punar api parāṃ sattām anupraviśati yadā tadā bhairavātma paripūrṇaṃ dīrghībhūtaṃ /",
  "GSP30partrvpu:2104": "no 'smākam iti pūrvavat /",
  "GSP30partrvpu:2105": "ata evaitad eva bījayugmam evaṃvidhabījavaicitryānupraveśād ācchādaprasavasamartham iti kāmavāktattvopayogenocyate",
  "GSP30partrvpu:2106": "Q: kāmena kāmayet kāmān kamaṃ kāmeṣu yojayet /",
  "GSP30partrvpu:2107": "[Vāmakeśvarīmata 4.46]",
  "GSP30partrvpu:2108": "ityādi",
  "GSP30partrvpu:2109": "Q: eokāragataṃ bījaṃ vāgvidhānāya kevalam /",
  "GSP30partrvpu:2110": "[Vāmakeśvarīmata 1.83]",
  "GSP30partrvpu:2111": "ityādi /",
  "GSP30partrvpu:2112": "13) pañcamaṣaṣṭha ... varṇadvayena ... /",
  "GSP30partrvpu:2113": "14) ... yad uktaṃ ``caturdaśayutaṃ tṛtīyaṃ brahma tithīśāntasamanvitaṃ'' tad eva bhairavātmānuttarapadānupraviṣṭam /",
  "GSP30partrvpu:2114": "15) etad brahma catvāriṃśadyutam uktanītyā tithīśāntasamanvitaṃ bhairavātma vedanarūpatayā bindvātmakaṃ hṛdayam /",
  "GSP30partrvpu:2115": "16) sakalam idaṃ tattvajālaṃ bhairavātmatayocchalad ata eva bahir visṛjyamānaṃ bṛṃhitaṃ brahma visargātmakam /",
  "GSP30partrvpu:2116": "bahiḥsthitaṃ ca bhairavātmatayaikībhūtaṃ bhedātmakavyavacchedadāridryāpasaraṇena sarvasarvātmakapadaprāptyā bṛṃhitam iti visargapadam /",
  "GSP30partrvpu:2117": "nirṇītaṃ caitad avadhānena /",
  "GSP30partrvpu:2118": "evaṃ ṣoḍaśātmikā bījavyāptir uktā /",
  "GSP30partrvpu:2119": "yonivyāptis tu prativarṇaṃ prāg evoktā /",
  "GSP30partrvpu:2120": "vargīkaraṇābhiprāyeṇa tu nirūpaṇīyā /",
  "GSP30partrvpu:2121": "bālyayauvanasthāviradehāntaragrahaṇarūpadaśācatuṣṭayasamāhāramayaṃ pāñcabhautikam antas tithīśāntena praveśanirgamanātmanā prāṇāpānarūpeṇa yutam /",
  "GSP30partrvpu:2122": "tṛtīyaṃ ca puryaṣṭakātma /",
  "GSP30partrvpu:2123": "brahma bṛhattvāc ca śūnyam /",
  "GSP30partrvpu:2124": "atra ca yad dhṛdayaṃ śaktyātma /",
  "GSP30partrvpu:2125_0": "ta ete sarva eva śarīraprāṇapuryaṣṭakaśūnyaturyaśaktirūpā bodhātmakabījasātiśayaghanatākramaprāptakramikatathābhāvā",
  "GSP30partrvpu:2125_1": "bāhyātmabhūtātmātivāhikātmāntarātmaparamātmavyapadeśyāḥ pramātāraḥ /",
  "GSP30partrvpu:2126": "etad bhairavātma hṛdayam /",
  "GSP30partrvpu:2127": "praveśopāyo 'tra sarvāḥ pramātṛbhūmīr anavacchedenākramet /",
  "GSP30partrvpu:2128": "antarbahiṣkaraṇatrayodaśakaṃ prakṛtyā saha ca /",
  "GSP30partrvpu:2129": "caturdaśa catvāriṃśat tadyutaṃ dviguṇitam aśītiḥ /",
  "GSP30partrvpu:2130": "tithayaḥ pañcadaśa /",
  "GSP30partrvpu:2131": "īśā rudrā ekādaśa /",
  "GSP30partrvpu:2132": "antāḥ kālās trayaḥ /",
  "GSP30partrvpu:2133": "%",
  "GSP30partrvpu:2134": "%[p.266]",
  "GSP30partrvpu:2135": "%",
  "GSP30partrvpu:2136_0": "evaṃ dvādaśottaraśatamarmagatasthūlasūkṣmaparaśāktaspandarūpamantravīryavikāsasphurīkṛtavisargavisleṣaṇasaṃghaṭṭakṣobhātmikāṃ",
  "GSP30partrvpu:2136_1": "śarīrasattām eva bhairavarūpāṃ pariśīlayed yugapanniveśasaṃpradāyayuktyā /",
  "GSP30partrvpu:2137": "catasro madhurakaṣāyatiktāmladaśā yasya madyasurāsavādes tat /",
  "GSP30partrvpu:2138": "tithīśāntam ubhayavisargātmadravyam /",
  "GSP30partrvpu:2139": "samanvitaṃ tadindriyadvayāntarvarti /",
  "GSP30partrvpu:2140": "kusumaśabdavācyaṃ malaṃ tṛtīyam /",
  "GSP30partrvpu:2141": "brahma jagadindhanadāhaśeṣaṃ bhasma /",
  "GSP30partrvpu:2142": "bhairavātma bharitākāram āpyāyakam ambu /",
  "GSP30partrvpu:2143": "hṛdayaṃ ca sarvendriyāntarvarti rasāśyānobhayarūpam /",
  "GSP30partrvpu:2144": "tad etāni dravyāṇi yathālābhaṃ bhedamalavilāpakāni /",
  "GSP30partrvpu:2145": "tathāhi dṛśyate evāyaṃ kramo yad iyaṃ saṃkocātmikā śaṅkaiva samullasantī rūḍhā phalaparyantā saṃsārajīrṇataroḥ prathamāṅkurasūtiḥ /",
  "GSP30partrvpu:2146": "sā cāprabuddhān prati <śuddhāśuddhādīnāṃ> sthitir bhaved iti prabuddhaiḥ kalpitā bālān prati ca /",
  "GSP30partrvpu:2147": "kalpyamānāpi ca teṣāṃ rūḍhā vaicitryeṇaiva phalati /",
  "GSP30partrvpu:2148": "ata eva vaicitryakalpanād eva sā bahuvidhā dharmādiśabdanirdeśyā pratiśāstraṃ",
  "GSP30partrvpu:2149": "pratideśaṃ cānyānyarūpā, yathoktam",
  "GSP30partrvpu:2150": "Q: glanir vilumpikā dehe. . . /",
  "GSP30partrvpu:2151": "iti /",
  "GSP30partrvpu:2152": "[Spandakārikā 3.8]",
  "GSP30partrvpu:2153": "seyaṃ yadā jhaṭiti vigalitā bhavati tadā nirastapāśavayantraṇākalaṅko bhairavahṛdayānupraviṣṭo bhavatīti sarvathaitadabhyāse yatitavyam /",
  "GSP30partrvpu:2154": "śrītilakaśāstre 'yaṃ bhāvaḥ /",
  "GSP30partrvpu:2155": "śrībhargaśikhāyām api uktam",
  "GSP30partrvpu:2156": "Q: vīravrataṃ cābhinanded yathāyogaṃ tathābhyaset /",
  "GSP30partrvpu:2157": "[Bhargaśikhā*]",
  "GSP30partrvpu:2158": "ityādi / śrīsarvācāre 'pi",
  "GSP30partrvpu:2159": "Q: ajñānāc chankate mūḍhas tataḥ sṛṣṭiś ca saṃhṛtiḥ /",
  "GSP30partrvpu:2160": "Q: mantrā varṇātmakāḥ sarve varṇāḥ sarve śivātmakāḥ //",
  "GSP30partrvpu:2161": "Q: peyāpeyaṃ smṛtā āpo bhakṣyābhakṣyaṃ tu pārthivam /",
  "GSP30partrvpu:2162": "Q: surūpaṃ ca virūpaṃ ca tat sarvaṃ teja ucyate //",
  "GSP30partrvpu:2163": "Q: spṛśyāspṛśyau smṛto vāyuś chidram ākāśa ucyate /",
  "GSP30partrvpu:2164": "Q: naivedyaṃ ca nivedī ca naivedyaṃ gṛhṇate ca ye //",
  "GSP30partrvpu:2165": "Q: sarvaṃ pañcātmakaṃ devi na tena rahitaṃ kvacit /",
  "GSP30partrvpu:2166": "Q: icchām utpādayed ātmā kathaṃ śaṅkā vidhīyate // [Sarvācāra*]",
  "GSP30partrvpu:2167": "iti / śrīvīrāvaliśāstre 'pi ayam evābhiprāyaḥ /",
  "GSP30partrvpu:2168": "uktaṃ ca kramastotre",
  "GSP30partrvpu:2169": "%",
  "GSP30partrvpu:2170": "%[p.267]",
  "GSP30partrvpu:2171": "%",
  "GSP30partrvpu:2172": "Q: sarvārthasaṃkarṣaṇasaṃyamasya yamasya yantur jagato yamāya /",
  "GSP30partrvpu:2173": "Q: vapur mahāgrāsavilāsarāgāt saṃkarṣayantīṃ praṇamāmi kālīṃ //",
  "GSP30partrvpu:2174": "[Kramastotra]",
  "GSP30partrvpu:2175": "iti / vyākhyātaṃ caitan mayā taṭṭīkāyām eva kramakelau vistarataḥ /",
  "GSP30partrvpu:2176": "ata eva ṣaḍardhaśāstreṣv eṣaiva kriyā prāyo niyantraṇārahitatvena pūjā /",
  "GSP30partrvpu:2177": "tatparipūraṇāyaiva sarvadravyālābhāt saṃvatsaramadhye catus trir dviḥ sakṛd vā pavitrakavidhir uktaḥ /",
  "GSP30partrvpu:2178": "Q: kriyāyāḥ pūraṇārthāya yāgājñāpūraṇāya ca /",
  "GSP30partrvpu:2179": "Q: catuḥ sakṛd vā yaḥ kuryān na pavitraṃ sa niṣphalaḥ //",
  "GSP30partrvpu:2180": "iti / vijñānakramo vistarata uktaḥ /",
  "GSP30partrvpu:2181": "jātīnāṃ ca brāhmaṇādīnāṃ nāsti sthitiḥ kalpitatvāt upadeśavyaṅgateti tu durbuddhīn paśūn pratyāyayed iti ca bhagavatā mukuṭasaṃhitāyāṃ vistarato nirṇītam /",
  "GSP30partrvpu:2182": "iha tu ayatnasiddham eva /",
  "GSP30partrvpu:2183": "guṇā icchādyā nirṇītāḥ caturdaśasvarebhyaḥ /",
  "GSP30partrvpu:2184": "okāraaṃkāramadhyagaḥ /",
  "GSP30partrvpu:2185": "tithīśānto visargaḥ /",
  "GSP30partrvpu:2186": "tṛtīyaṃ brahma ṣahamadhyagam /",
  "GSP30partrvpu:2187": "etad bījaṃ vastuto viśvasya /",
  "GSP30partrvpu:2188_0": "tathāhi yat kiṃcit sat pārthivaprākṛtamāyīyarūpaṃ bhāsate tad icchāyāṃ jñāne vā kriyāyāṃ",
  "GSP30partrvpu:2188_1": "vā patitam api sarvātmakatvāt trikarūpaṃ paratra śivapade visṛjyate sarvaṃ ca śivapadād",
  "GSP30partrvpu:2188_2": "visṛjyate ity aviratam eṣa eva prabandho nirvikalpakaḥ /",
  "GSP30partrvpu:2189": "vikalpo 'pi pramadārātiprabhṛtir evaṃkāry abhūt,",
  "GSP30partrvpu:2190": "ata evaṃkārī bhavati,",
  "GSP30partrvpu:2191": "evaṃkārī bhaviṣyatīti vartamānakālatrayānusaṃdhito 'bhedaparamārthatayaiva visarga iti pratyuta mokṣamayaśivabhūmir eva sadaiva daivadagdhānāṃ saṃsārabhayamarumahāṭavī saṃpannā /",
  "GSP30partrvpu:2192": "Q: jalāt sphūrjajjvālājaṭilavaḍavāvahninivahaḥ sudhādhāmnaḥ purṇād bhayasadanadambholidalanā /",
  "GSP30partrvpu:2193": "Q: vikalpād aiśvaryaprasarasaraṇeḥ saṃsṛtidaraḥ kiyac citraṃ citraṃ hatavidhivighātāt prasarati //",
  "GSP30partrvpu:2194": "%",
  "GSP30partrvpu:2195": "%[p.268]",
  "GSP30partrvpu:2196": "%",
  "GSP30partrvpu:2197": "īśvarapratyabhijñāyām apy uktam",
  "GSP30partrvpu:2198": "Q: sarvo mamāyaṃ vibhava ity evaṃ parijānataḥ /",
  "GSP30partrvpu:2199": "Q: viśvātmano vikalpānāṃ prasare 'pi maheśatā //",
  "GSP30partrvpu:2200": "[ĪśvaraPratyabhijñāKārikā Āgamādhikāra 2.12]",
  "GSP30partrvpu:2201_0": "iti / yathā cākṛtimadhya eva caturbhujatrinayanapūrṇakṛśādyā ākṛtayo dravyamadhye",
  "GSP30partrvpu:2201_1": "ca surāsavādyā balād eva tāṃ sattāṃ samadhiśāyayantīva lipyakṣarāṇīva satyavarṇabhūmim",
  "GSP30partrvpu:2201_2": "ity utkarṣabhāgitvam eṣām,",
  "GSP30partrvpu:2202": "evaṃ sarvavarṇamadhye 'pi ayaṃ varṇaḥ /",
  "GSP30partrvpu:2203": "tathāhi sakāras tāvat paramānandāmṛtasvabhāva ullasan eva samastaṃ varṇajālam ākṣipya ullasati /",
  "GSP30partrvpu:2204": "yad yat satyasukhasaṃpatsattādīnāṃ pāramārthikaṃ vapuḥ sītkārasamullāsaśephakampavarāṅgasaṃkocavikāsopalakṣyam /",
  "GSP30partrvpu:2205": "tad eva hi satyādīnām amāyīyaṃ vastuto rūpam /",
  "GSP30partrvpu:2206": "tathāhi parahṛdayagrahaṇeṅgitanipuṇā gaganagavayagavādyanantapadaprāṅmadhyāntabhāvino 'pi gakārādimātrād evābhīṣṭaṃ cinvate,",
  "GSP30partrvpu:2207": "tāvati satyapade 'nupraveśāt /",
  "GSP30partrvpu:2208": "evam ekaikasyaiva varṇasya vāstavaṃ vācakatvam / yathoktam",
  "GSP30partrvpu:2209": "Q: śabdārthapratyayānām itaretarādhyāsāt saṃkaraḥ tatpravibhāgasaṃyamāt sarvabhūtarutajñānam / [Yogasūtra 3.17]",
  "GSP30partrvpu:2210_0": "iti / ata eva prāyaśo 'mī akāracakārādyā ekavarṇātmāno nipātavibhaktyādayo māyāpade",
  "GSP30partrvpu:2210_1": "'pi pāramārthikam iva pramātṛpadalīnam idantāparāṅmukham asattvabhūtaṃ tattanniṣidhyamānasamuccīyamānābhinnarūpaniṣedhasamuccayādikam",
  "GSP30partrvpu:2210_2": "artham abhidadhati /",
  "GSP30partrvpu:2211": "eṣa eva bhāvas tatrabhavato bhartṛhareḥ, yad āha",
  "GSP30partrvpu:2212": "Q: padam ādyaṃ pṛthak sarvaṃ padaṃ sākāṅkṣam ity api /",
  "GSP30partrvpu:2213": "[Vākyapadīyā 2.2]",
  "GSP30partrvpu:2214": "iti vākyavicāre /",
  "GSP30partrvpu:2215": "tathā ca vedavyākaraṇe pārameśvareṣu śāstreṣu mantradīkṣādiśabdeṣv akṣaravarṇasāmyān nirvacanam upapannam /",
  "GSP30partrvpu:2216": "tat tu na rūḍhaṃ niyativaśād iti na lokaparyantam /",
  "GSP30partrvpu:2217": "tad evaṃ sakāra īdṛśaḥ /",
  "GSP30partrvpu:2218": "aukāravisargāv api vyākhyātau /",
  "GSP30partrvpu:2219": "tad uktaṃ śrīpūrvaśāstre",
  "GSP30partrvpu:2220": "Q: sārṇena tritayaṃ vyāptaṃ triśūlena caturthakam /",
  "GSP30partrvpu:2221": "Q: sarvātītaṃ visargeṇa parā vyāptir udāhṛtā //",
  "GSP30partrvpu:2222": "[Mālinīvijayottara 4.25]",
  "GSP30partrvpu:2223": "iti / tathā",
  "GSP30partrvpu:2224": "%",
  "GSP30partrvpu:2225": "%[p.269]",
  "GSP30partrvpu:2226": "%",
  "GSP30partrvpu:2227": "Q: siṣyeṇāpi tadā grāhyā yadā saṃtoṣito guruḥ /",
  "GSP30partrvpu:2228": "Q: śarīradravyavijñānaśuddhikarmaguṇādibhiḥ //",
  "GSP30partrvpu:2229": "Q: bodhitā tu yadā tena guruṇā hṛṣṭacetasā /",
  "GSP30partrvpu:2230": "Q: tadā siddhipradā jñeyā nānyathā viravandite //",
  "GSP30partrvpu:2231": "[Mālinīvijayottara 3.578]",
  "GSP30partrvpu:2232": "iti / anyatrāpi",
  "GSP30partrvpu:2233": "Q: ekaṃ sṛṣṭimayaṃ bījam ... /",
  "GSP30partrvpu:2234": "[/",
  "GSP30partrvpu:2235": "Cf Timirodghāṭana]",
  "GSP30partrvpu:2236": "iti / ata evālekhyaṃ pustake iti niyamaḥ /",
  "GSP30partrvpu:2237": "śrīpūrvaśāstre 'pi",
  "GSP30partrvpu:2238": "Q: vāmajaṅghānvito jīvaḥ pāramparyakramāgataḥ /",
  "GSP30partrvpu:2239": "[Mālinīvijayottara 3.54]",
  "GSP30partrvpu:2240": "iti / ihāpi vakṣyate",
  "GSP30partrvpu:2241": "Q: yathā nyagrodhabījasthaḥ... /",
  "GSP30partrvpu:2242": "[/",
  "GSP30partrvpu:2243": "Cf Kiraṇa 4.22; /",
  "GSP30partrvpu:2244": "cit Vasugupta ad Spandakārikā 1.2:17]",
  "GSP30partrvpu:2245": "iti /",
  "GSP30partrvpu:2246": "tad etad bhairavātmano hṛdayaṃ mālinyapekṣayā nakārāt vastutas tv akārād yoginyāś ca visargaśakter jātaḥ /",
  "GSP30partrvpu:2247": "prādurbhūtapramātṛbhāvo rudro rodhako drāvakaś ca pāśānāṃ,",
  "GSP30partrvpu:2248": "sa eva nā puruṣaḥ,",
  "GSP30partrvpu:2249": "etat sphuṭaṃ labhate,",
  "GSP30partrvpu:2250": "na tv arudro nāpi ayoginīgarbhasaṃbhavaḥ /",
  "GSP30partrvpu:2251": "sadyoyogo bhairavaikātmyam /",
  "GSP30partrvpu:2252": "sa eva mokṣo nirṇītaḥ /",
  "GSP30partrvpu:2253": "taṃ dadātīti yo labhate sa evaṃvidho nānyaḥ /",
  "GSP30partrvpu:2254": "yaś caivaṃvidhaḥ sa sphuṭaṃ labhate /",
  "GSP30partrvpu:2255": "evaṃ hṛdayam eva labhate sadyoyogavimokṣadam eveti sarvato niyamaḥ /",
  "GSP30partrvpu:2256": "mantrā varṇabhaṭṭārakā laukikapārameśvarādirūpā mananatrāṇarūpā avikalpasaṃvinmayāḥ /",
  "GSP30partrvpu:2257": "mudrāś ca sakalakaracaraṇādikaraṇavyāpāramayāḥ kriyāśaktirūpāḥ /",
  "GSP30partrvpu:2258": "tatkṛto gaṇaḥ samūhātmā paraśaktyekarūpaḥ /",
  "GSP30partrvpu:2259": "svasyātmanaḥ prāṇapuryaṣṭakaśūnyāder dehasya ya āveśo jhaṭiti parasvarūpānupraveśena pāratantryātmakajaḍatātirodhānena svatantrakartṛtānuviddhapramātṛtodayaḥ /",
  "GSP30partrvpu:2260": "tathā svaṃ svabhāvaṃ padārthasya dadātīti svadā /",
  "GSP30partrvpu:2261": "īhā icchādyā kriyāntā /",
  "GSP30partrvpu:2262": "tayā āveśaḥ /",
  "GSP30partrvpu:2263": "tad eva lakṣaṇaṃ yatra /",
  "GSP30partrvpu:2264": "tathā kṛtvā ya udeti so 'sya bījasyoccāre ūrdhvacaraṇe sthitau satyām /",
  "GSP30partrvpu:2265": "asya akārasya /",
  "GSP30partrvpu:2266": "yathaitat tathā nirṇītaṃ bahuśaḥ /",
  "GSP30partrvpu:2267": "%",
  "GSP30partrvpu:2268": "%[p.270]",
  "GSP30partrvpu:2269": "%",
  "GSP30partrvpu:2270": "sadya ity anena sat ity apy anupraveśaḥ sūcyate /",
  "GSP30partrvpu:2271": "tanmukhatāṃ tatpararūpaprādhānyam eti,",
  "GSP30partrvpu:2272": "na tu paśūnām iva tadrūpaṃ pratyuta tirodhatte /",
  "GSP30partrvpu:2273": "ata eva muhūrtaṃ,",
  "GSP30partrvpu:2274": "akālakalitatve 'pi parakalanāpekṣayā unmeṣamātram,",
  "GSP30partrvpu:2275": "yaḥ smaraty anusaṃdhatte sa eva vyākhyātaṃ mantramudrāgaṇaṃ saṃbadhnāti svātmany ekīkaroty advayataḥ /",
  "GSP30partrvpu:2276": "cumbakena viśvasparśakena śāktena rūpeṇābhitaḥ sarvato mudritaṃ mudraṇaṃ kṛtvā /",
  "GSP30partrvpu:2277": "tur avadhāraṇe /",
  "GSP30partrvpu:2278": "ya eva śāktaspandamudrita evaṃvidhatattvamayaśivarūpānusaṃdhāyakaḥ sa evaivaṃ karoti na tu naraikarūpaḥ pāṣānādiḥ /",
  "GSP30partrvpu:2279": "yad atītaṃ yac cānāgataṃ yad anartharūpaṃ prāg anyābhāvād itarad api sa eva kathayati kathāparyantatāṃ nayati saṃkalpanāt / katham / katham /",
  "GSP30partrvpu:2280": "Q: pṛṣṭaḥ praśno jñīpsā pṛṣṭaṃ tad yasyāsti sa tathā /",
  "GSP30partrvpu:2281": "Q: yad eva kila jñīpsati tat tad evāntargataṃ bahiṣkurute //",
  "GSP30partrvpu:2282": "yathoktam",
  "GSP30partrvpu:2283": "Q: yathecchābhyarthito dhātā jagrato 'rthān hṛdi sthitān /",
  "GSP30partrvpu:2284": "Q: somasūryodayaṃ kṛtvā saṃpādayati dehinaḥ //",
  "GSP30partrvpu:2285": "[Spandakārikā 3.1]",
  "GSP30partrvpu:2286": "ityādi / eko hy asau smaraṇotprekṣaṇādāv api tāvān eva vartamāno",
  "GSP30partrvpu:2287": "na sto bhūtabhaviṣyatī / yathoktaṃ",
  "GSP30partrvpu:2288": "Q: kālobhayāparicchinnam ... ityādi /",
  "GSP30partrvpu:2289": "[Śrīvādyatantra? /",
  "GSP30partrvpu:2290": "cit Mālinīvijayavārttika 1.156 attrib. to Ḍāmaratantra]",
  "GSP30partrvpu:2291": "prāgbhāvata evānadhikarūpasya punar idaṃ jānāti karoti ityādisaṃkocāsahiṣṇoḥ sakṛdvibhātatvam /",
  "GSP30partrvpu:2292": "ata evoktaṃ bhūtādyapekṣayā vartamānakālasya tadabhāve vastuto 'prasakter akālakalitam eva vastutattvam iti hy uktam asakṛt /",
  "GSP30partrvpu:2293": "sa eva tu kālaśaktim avabhāsayati citrām",
  "GSP30partrvpu:2294": "Q: kiṃ ca jāgrati kasmiṃścid ghaṭikābhimatāpi yā /",
  "GSP30partrvpu:2295": "Q: tasyām eva pramātāraḥ svapnagāś citratājuṣaḥ /",
  "GSP30partrvpu:2296": "Q: dinapraharavarṣādivaicitryam api cinvate //",
  "GSP30partrvpu:2297": "iti nītyā /",
  "GSP30partrvpu:2298": "%",
  "GSP30partrvpu:2299": "%[p.271]",
  "GSP30partrvpu:2300": "%",
  "GSP30partrvpu:2301_0": "prakṛṣṭo haraḥ saṃhāro 'kulākhyas tato 'nantaram abhipretaṃ pretaśabdavācyasadāśivatattvaniviṣṭajñānaśaktyābhimukhyena",
  "GSP30partrvpu:2301_1": "devatāyā icchāyā rūpaṃ rūpāṇāṃ kalānāṃ sākṣasya sendriyasya rūpasyādanaṃ bhakṣaṇam",
  "GSP30partrvpu:2301_2": "atanaṃ ca sātatyagamanaṃ kṛtvā rodhanadrāvaṇarūpaśaktibhir ākṛṣṭaṃ paśyaty asaṃdigdhaṃ kṛtvā /",
  "GSP30partrvpu:2302": "etad uktaṃ bhavati yad idaṃ darśanaṃ nāma tat sarvataraṅgapratyastamayākhyākulasattādhirūḍhasyānantamahimasvātantryayogād icchāśaktimataḥ /",
  "GSP30partrvpu:2303": "saivecchā svāntargateṣyamāṇavastuna īṣadasphuṭabhedāvabhāsanarūpajñānaśaktyātmakatām eti /",
  "GSP30partrvpu:2304": "tajjñānaśaktir viśeṣaspandanarūpasamastendriyāṇāṃ bahīrodhanam /",
  "GSP30partrvpu:2305": "etad eva sātatyagamanam /",
  "GSP30partrvpu:2306": "yac ca drāvaṇaṃ tad eva bhakṣaṇam /",
  "GSP30partrvpu:2307": "ete eva vamanabhakṣaṇe darśanasya",
  "GSP30partrvpu:2308": "sarvaprathaikamayatvāt prathāyāś ca tathāvidhavaicitryayogāt /",
  "GSP30partrvpu:2309": "aniścitobhayālambanatvam api sthāṇupuruṣādāv apy asaṃdigdham eva /",
  "GSP30partrvpu:2310": "evaṃ duṣkṛtamayī parameśaśaktiḥ /",
  "GSP30partrvpu:2311": "evaṃ tv asau parāpararūpasmṛtiśaktimān bhairava ity āha ``praharadvayetyādi'' /",
  "GSP30partrvpu:2312": "evaṃ tu smaran jāyate vyoma vidyate yatra puryaṣṭake śūnye ca tatpramātṛrūpatām ādadhānaḥ /",
  "GSP30partrvpu:2313": "praharopalakṣitaṃ darśanākhyaṃ rūpaṃ yadā punaḥ punaḥ parāmṛśati smaraty api ca prāgvat ``sākṣāt paśyaty asaṃdigdham ākṛṣṭaṃ rudraśaktibhiḥ'' iti saṃbandhaḥ /",
  "GSP30partrvpu:2314": "tāvad dhi tad api darśanam eva ity uktam /",
  "GSP30partrvpu:2315": "evaṃ tu aparātmakavikalpaśaktiyukta ity ucyate /",
  "GSP30partrvpu:2316_0": "trayeṇeti paśyan smaraṃś ca vyomastho yadā punar api paśyati tad anena praharopalakṣitadarśanatrayeṇa",
  "GSP30partrvpu:2316_1": "mātaro 'ntaḥpramāṭrmayāḥ parameśaśaktayaḥ tāś ca pramātṛtvād eva siddhāḥ pramātrantaraviṣayasiddhyanapekṣāḥ,",
  "GSP30partrvpu:2317": "tadrūpaikātmyalakṣaṇena yogenaiśvaryam,",
  "GSP30partrvpu:2318": "tathā gṛhītasvātantryāṃśāḥ, mahad",
  "GSP30partrvpu:2319": "bāhyendriyavṛttyapekṣayā sarvatrāpratihataprasaratvaṃ balaṃ yāsāṃ tā antaḥkaraṇadīdhitayaḥ tā api siddhā eva /",
  "GSP30partrvpu:2320": "%",
  "GSP30partrvpu:2321": "%[p.272]",
  "GSP30partrvpu:2322": "%",
  "GSP30partrvpu:2323": "viśvatra pāśavasāsanayantraṇānirapekṣatayaiva sarabhasapravṛttirūpatvād vīrā buddhikriyendriyākhyās te 'pi siddhā eva /",
  "GSP30partrvpu:2324": "teṣām api cesvarāḥ kādivarṇātmānaḥ te 'pi siddhāḥ /",
  "GSP30partrvpu:2325": "tatkādivarṇoddhāroditaś ca brāhmyādidevatātmā tattaddveṣarāgādicittavṛttirasamayaḥ śaktisamūhaḥ so 'pi siddha eva,",
  "GSP30partrvpu:2326": "ata eva balavān /",
  "GSP30partrvpu:2327": "ete sarve saṃbhūya parājñayā parasya māṃ mānamayīm ``asau paraḥ'' iti vikalpātmikāṃ siddhim /",
  "GSP30partrvpu:2328": "yad vā samīhitaṃ phalam eva ``ahaṃ'' dadati prayacchanti /",
  "GSP30partrvpu:2329": "ajñātārthakriye jñātārthakriye ca eṣa krameṇa vikalpāvikalpayogaḥ /",
  "GSP30partrvpu:2330": "kiṃ bahunā /",
  "GSP30partrvpu:2331": "ye mantriṇo 'parakulāntamantrasiddhā api sādhayanti /",
  "GSP30partrvpu:2332": "api ca te 'py anena hṛdayena setsyanti jīvanmuktāḥ /",
  "GSP30partrvpu:2333": "etena vinā pāramārthikī siddhir na bhavatīti bhāvaḥ /",
  "GSP30partrvpu:2334": "``yat kiṃcid bhairavetyādi'' /",
  "GSP30partrvpu:2335": "tathā ye siddhāḥ",
  "GSP30partrvpu:2336": "sādhayanti ca ye ca setsyanti aṇimādiyogāt te 'py anenaiva /",
  "GSP30partrvpu:2337": "na hi etaddhṛdayānupraveśaṃ vinā vyāvahāriky api siddhiḥ,",
  "GSP30partrvpu:2338": "yato bhairave viśvātmani tantre kriyākalāpe yat kiṃcit siddhijātaṃ tad ata eva /",
  "GSP30partrvpu:2339_0": "evam eṣa parameśvara eva hṛdayātmā evaṃrūpatayā śaktitritayabṛṃhitasatatodayamānasaṃhriyamāṇānantasaṃvidaikyaśālī",
  "GSP30partrvpu:2339_1": "parikalpitaḥ san adṛṣṭam asaṃdarśanam evākhyātirūpaṃ maṇḍaṃ māyāmalam,",
  "GSP30partrvpu:2340": "maṇḍaṃ ca bhāvānāṃ bhedākhyaṃ sāraṃ lumpati /",
  "GSP30partrvpu:2341": "evam adṛṣṭam etad dhṛdayam aṇḍalopi /",
  "GSP30partrvpu:2342": "catvāry aṇḍāny eva /",
  "GSP30partrvpu:2343": "lopaḥ saṃkocaḥ / tad yogi /",
  "GSP30partrvpu:2344": "evam eṣa vidyāmāyobhayātmā parameśvara eka eva cidghanaḥ, yathoktam",
  "GSP30partrvpu:2345": "Q: darśanaṃ tu parā devī smaraṇaṃ ca parāparā /",
  "GSP30partrvpu:2346": "Q: vikalpas tv aparā devī trikaśaktimayaḥ prabhuḥ //",
  "GSP30partrvpu:2347": "Q: māyāvidye ubhe tasya māyā tu caturaṇḍikā /",
  "GSP30partrvpu:2348": "Q: vidyā svarūpasaṃvittir anugrahamayī śivā //",
  "GSP30partrvpu:2349": "iti / yadi tu yogaprādhānyaṃ tadā śrīpūrvādiśāstranirūpitaṃ pūrvam eva vratādi kṛtvā,",
  "GSP30partrvpu:2350": "``asyoccāre kṛte'' ityādi spaṣṭam eva vyakhyeyam,",
  "GSP30partrvpu:2351": "yato dṛṣṭakāryeṣu niyatiparatantrī kriyākalāpaṃ niyatam evāpekṣate /",
  "GSP30partrvpu:2352": "%",
  "GSP30partrvpu:2353": "%[p.273]",
  "GSP30partrvpu:2354": "%",
  "GSP30partrvpu:2355": "yoginām api hi nāḍīcakrakaraṇabhāvanāsaṃvedanayuktyā niyama eva /",
  "GSP30partrvpu:2356": "asyedānīṃ trikārthasya yad uktaṃ",
  "GSP30partrvpu:2357": "Q: kulāt parataraṃ trikam iti",
  "GSP30partrvpu:2358": "sarvottaram anuttaratvaṃ tan nirūpayati /",
  "GSP30partrvpu:2359": "_____________________________________________________________",
  "GSP30partrvpu:2360": "ParTri 18cd18ef:",
  "GSP30partrvpu:2361": "adṛṣṭamaṇdalo 'py evaṃ yaḥ kaścid vetti tattvataḥ /",
  "GSP30partrvpu:2362": "sa siddhibhāg bhaven nityaṃ sa yogī sa ca dīkṣitaḥ // ParTri_18 //",
  "GSP30partrvpu:2363": "_____________________________________________________________",
  "GSP30partrvpu:2364": "maṇḍalaṃ devatācakram apaśyann apy aprāptamelako 'pi caryāniśāṭanahaṭhādinā,",
  "GSP30partrvpu:2365": "maṇḍalāni śarīranāḍīcakrānucakrarūpāṇi yogābhyāsenāsākṣātkurvann api,",
  "GSP30partrvpu:2366": "trisūlābjādimaṇḍalam adṛṣṭvāpi /",
  "GSP30partrvpu:2367": "nātra maṇḍalādidīkṣopayogaḥ /",
  "GSP30partrvpu:2368": "evam eva kaścit paraśaktipātānugṛhīto vetti yaḥ ``etajjñānam eva hi dīkṣā kānyātra dīkṣā'',",
  "GSP30partrvpu:2369": "ata eva evaṃ jānan vibhunā bhairavabhaṭṭārakeṇa dīkṣitaḥ /",
  "GSP30partrvpu:2370": "ata eva svayaṃgṛhītamantraś cety etad etaddhṛdayātiriktamantraviṣayam /",
  "GSP30partrvpu:2371": "na hi ayaṃ mantro hṛdayamayatvāt,",
  "GSP30partrvpu:2372": "mantramaheśatanmaheśarūpottīrṇatvād asya /",
  "GSP30partrvpu:2373": "pustakeṣv alekhyam evedaṃ hṛdayam iti paraśaktipātānugrahād eva etallābhas tattvata iti nirṇītam /",
  "GSP30partrvpu:2374": "tathā yaḥ kaścid iti jātivratacaryādinairapekṣyam /",
  "GSP30partrvpu:2375": "atra vedanam eva hi pradhānam /",
  "GSP30partrvpu:2376": "sa siddhibhāg",
  "GSP30partrvpu:2377": "yogī",
  "GSP30partrvpu:2378": "Q: yogam ekatvam icchanti [MVUT 4.00]",
  "GSP30partrvpu:2379": "iti yataḥ / jñānadānamāyākṣapaṇalakṣaṇā ca tasyaiva dīkṣā /",
  "GSP30partrvpu:2380": "cakāro 'vadhāraṇe tac ca sarvato mantavyam /",
  "GSP30partrvpu:2381": "sa eva siddhibhāg yogī dīkṣitaḥ /",
  "GSP30partrvpu:2382": "siddhibhāg eva yogy eva dīkṣita eva saḥ /",
  "GSP30partrvpu:2383": "tad āha nityam iti /",
  "GSP30partrvpu:2384": "_____________________________________________________________",
  "GSP30partrvpu:2385": "ParTri 19ab:",
  "GSP30partrvpu:2386": "anena jñātamātreṇa jñāyate sarvaśaktibhiḥ /",
  "GSP30partrvpu:2387": "_____________________________________________________________",
  "GSP30partrvpu:2388": "sarvābhir devatābhiḥ sarvaśaktibhiś ca sarvajñair asau jñāyata etaj jānann eva /",
  "GSP30partrvpu:2389": "tair api yat kiṃcit jñāyate tad anena jñatamātreṇa",
  "GSP30partrvpu:2390": "jñāyata iti prāgvat /",
  "GSP30partrvpu:2391": "sarvābhiḥ śaktibhir iti karaṇe tṛtīyā /",
  "GSP30partrvpu:2392": "tathā",
  "GSP30partrvpu:2393": "_____________________________________________________________",
  "GSP30partrvpu:2394": "ParTri 19cd:",
  "GSP30partrvpu:2395": "śākinīkulasāmānyo bhaved yogaṃ vināpi hi // ParTri_19 //",
  "GSP30partrvpu:2396": "_____________________________________________________________",
  "GSP30partrvpu:2397": "%",
  "GSP30partrvpu:2398": "%[p.274]",
  "GSP30partrvpu:2399": "%",
  "GSP30partrvpu:2400": "anena jñātamātreṇa yogam ābhyāsikaṃ māyīyadehapātāvāptatadaikyarūpaṃ ca vināpi śākinīkulasya viśeṣaspandātmanaḥ sāmānyaspandarūpo 'kularūpaḥ śakticakreśvaro bhaved iti /",
  "GSP30partrvpu:2401": "kiṃ ca",
  "GSP30partrvpu:2402": "_____________________________________________________________",
  "GSP30partrvpu:2403": "ParTri 20:",
  "GSP30partrvpu:2404": "avidhijño vidhānajño jāyate yajanaṃ prati // ParTri_20 //",
  "GSP30partrvpu:2405": "_____________________________________________________________",
  "GSP30partrvpu:2406": "vidhiḥ kriyā jñā jñānam /",
  "GSP30partrvpu:2407": "tad yasya dvayaṃ nāsti sa paśuḥ,",
  "GSP30partrvpu:2408": "yathoktaṃ kiraṇāyām",
  "GSP30partrvpu:2409": "Q: paśur nityo hy amūrto 'jño niṣkriyo nirguṇo 'prabhuḥ /",
  "GSP30partrvpu:2410": "Q: vyāpī māyodarāntaḥstho bhogopāyavicintakaḥ // [Kiraṇa 1.15]",
  "GSP30partrvpu:2411": "iti / sa paśur apy anena jñātamātreṇa vidhānaṃ jñā ca yasya sa kartā jñātā ca viṣayasaṃgatikaraṇaṃ prati jāyate /",
  "GSP30partrvpu:2412": "yajanaṃ cāsyāpūrṇam api pūrṇaṃ bhavatīti sarvamayatvād dhṛdayasya / tathāhi",
  "GSP30partrvpu:2413": "_____________________________________________________________",
  "GSP30partrvpu:2414": "ParTri 21:",
  "GSP30partrvpu:2415": "kālāgnim āditaḥ kṛtvā māyāntam brahmadehagam /",
  "GSP30partrvpu:2416": "śivo viśvādyanantāntaḥ paraṃ śaktitrayaṃ matam // ParTri_21 //",
  "GSP30partrvpu:2417": "_____________________________________________________________",
  "GSP30partrvpu:2418": "kālāgner dharātattvādibhuvanān māyātattvaṃ yāvad brahmaṇaḥ sakārasya dehe /",
  "GSP30partrvpu:2419": "viśvabhuvanād vidyātattvāder ārabhya yāvat śivo 'nāśritaśaktirūpo 'nantasyaukārasyāntaḥ /",
  "GSP30partrvpu:2420": "paraṃ visargātmakaṃ śaktitrayaṃ tac ca param /",
  "GSP30partrvpu:2421": "uktaṃ ca ``sārṇena'' ityādi //",
  "GSP30partrvpu:2422": "_____________________________________________________________",
  "GSP30partrvpu:2423": "ParTri 22:",
  "GSP30partrvpu:2424": "tadantar varti yat kiṃcic chuddhamārge vyavasthitam /",
  "GSP30partrvpu:2425": "aṇur viśuddham acirād aiśvaraṃ jñānam aśnute // ParTri_22 //",
  "GSP30partrvpu:2426": "_____________________________________________________________",
  "GSP30partrvpu:2427": "yat kiṃcid vastu vyavasthitaṃ vicitrāvasthaṃ tad dhṛdayabījāntarvarti śuddhaṃ bhavet /",
  "GSP30partrvpu:2428": "tad eva caiśvaraṃ jñānam aṇur aṇyate prāṇiti aṇati nadati parimitoccārāt mūrdhanyo bhagavatprabhāvād acirād eva prāpnoti /",
  "GSP30partrvpu:2429": "katham /",
  "GSP30partrvpu:2430": "%",
  "GSP30partrvpu:2431": "%[p.275]",
  "GSP30partrvpu:2432": "%",
  "GSP30partrvpu:2433": "_____________________________________________________________",
  "GSP30partrvpu:2434": "ParTri 23:",
  "GSP30partrvpu:2435": "taccodakaḥ śivo jñeyaḥ sarvajñaḥ parameśvaraḥ /",
  "GSP30partrvpu:2436": "sarvago nirmalaḥ svacchas tṛptaḥ svāyatanaḥ śuciḥ // ParTri_23 //",
  "GSP30partrvpu:2437": "_____________________________________________________________",
  "GSP30partrvpu:2438": "yas taccodako guruḥ sa śiva eva jñeyaḥ /",
  "GSP30partrvpu:2439": "śiva eva taccodakaḥ /",
  "GSP30partrvpu:2440": "sa cājñeyo jñātaiva /",
  "GSP30partrvpu:2441": "svāyatanaḥ svān ayān vijñānarūpān bhāvāṃs tanotīti /",
  "GSP30partrvpu:2442": "sarvaṃ caitad vistarato nirṇītam eva //",
  "GSP30partrvpu:2443": "evaṃ vistaraśo 'bhidhāya tātparyeṇa nigamayati /",
  "GSP30partrvpu:2444": "_____________________________________________________________",
  "GSP30partrvpu:2445": "ParTri 2425:",
  "GSP30partrvpu:2446": "yathā nyagrodhabījasthaḥ śaktirūpo mahādrumaḥ /",
  "GSP30partrvpu:2447": "tathā hṛdayabījasthaṃ jagad etac carācaram // ParTri_24 //",
  "GSP30partrvpu:2448": "evaṃ yo vetti tattvena tasya nirvāṇagāminī /",
  "GSP30partrvpu:2449": "dīkṣā bhavaty asaṃdigdhā tilājyāhutivarjitā // ParTri_25 //",
  "GSP30partrvpu:2450": "_____________________________________________________________",
  "GSP30partrvpu:2451": "ihāsat tāvan na kiṃcid ity uktam /",
  "GSP30partrvpu:2452": "viśvaṃ ca viśvātmakam iti /",
  "GSP30partrvpu:2453": "tataś ca yathā vaṭabīje tatsamucitenaiva vapuṣāṅkuraviṭapapatraphalādi tiṣṭhatīty evaṃ viśvam idaṃ hṛdayāntaḥ /",
  "GSP30partrvpu:2454": "evaṃparijñānam evāsaṃdigdhā nirvāṇadīkṣā, yathoktam",
  "GSP30partrvpu:2455": "Q: iyam evāmṛtaprāptir ayam evātmano grahaḥ /",
  "GSP30partrvpu:2456": "Q: iyaṃ nirvāṇadīkṣā ca śivasadbhāvadāyinī /",
  "GSP30partrvpu:2457": "[Spandakārikā 2.7]",
  "GSP30partrvpu:2458": "iti / anyā api dīkṣā bhogān vitareyur api,",
  "GSP30partrvpu:2459": "etatparijñānam eva tu tattvato dīkṣeti tata evātra sarvottaratvam,",
  "GSP30partrvpu:2460": "kulaśāstrebhyo 'pi ādhikyāt /",
  "GSP30partrvpu:2461": "yathā hi tulāṅkeṣūrdhvam ūrdhvaṃ parimite 'pi unnatyavanatiyoge 'nantam antaraṃ parimāṇasya bhavati,",
  "GSP30partrvpu:2462": "evam ūrdhvordhvatattveṣu deśakālabhogasaṃvedanānām anantam evāntaram ity evam evādhikībhavet,",
  "GSP30partrvpu:2463": "ṣaṭtriṃśato 'pi adhikaṃ bhaved iti /",
  "GSP30partrvpu:2464_0": "yataś ca saṃvedanam eva dīkṣā tad evoktam etatsaṃvidanupraviṣṭau vīro vā yoginī vā",
  "GSP30partrvpu:2464_1": "nijaparasattāsatatoditāmāyīyabāhyāntaḥkaraṇaraśmidevatādvādaśakacakreśvaraparabhairavabhaṭṭārakātmakanirṇītatattvāharūpānugṛhītau na kṛtadīkṣāv iti /",
  "GSP30partrvpu:2465": "%",
  "GSP30partrvpu:2466": "%[p.276]",
  "GSP30partrvpu:2467": "%",
  "GSP30partrvpu:2468": "evam anuttarapadam uttararūpāparityāgenaiva yathā bhavati tathā vyāsasamāsābhyāṃ bhūyasā nirṇītam /",
  "GSP30partrvpu:2469": "adhunā tv idaṃ vaktavyam /",
  "GSP30partrvpu:2470": "ucyate tāvac chāstreṣu",
  "GSP30partrvpu:2471": "Q: manuṣyadeham āsthāya cchannās te parameśvarāḥ /",
  "GSP30partrvpu:2472": "Q: nirvīryam api ye hārdaṃ trikārthaṃ samupāsate //",
  "GSP30partrvpu:2473": "iti / tat katham asyopāsā /",
  "GSP30partrvpu:2474": "tathāpi cānuttarasattayātrāpi bhāvyam anuttaratvād eva /",
  "GSP30partrvpu:2475": "sā ca katham ity ākāñkṣāṃ nirṇinīṣur granthāntaram avatārayati /",
  "GSP30partrvpu:2476": "_____________________________________________________________",
  "GSP30partrvpu:2477": "ParTri 2632:",
  "GSP30partrvpu:2478": "mūrdhni vaktre ca hṛdaye guhye mūrtau tathaiva ca /",
  "GSP30partrvpu:2479": "nyāsaṃ krtvā śikhāṃ baddhvā saptaviṃśatimantritām // ParTri_26 //",
  "GSP30partrvpu:2480": "ekaikaṃ tu diśāṃ bandhaṃ daśānām api yojayet /",
  "GSP30partrvpu:2481": "tālatrayam purā dattvā saśabdaṃ vighnaśāntaye // ParTri_27 //",
  "GSP30partrvpu:2482": "śikhāsaṃkhyābhijaptena toyenābhyukṣayet tataḥ /",
  "GSP30partrvpu:2483": "puṣpādikaṃ kramāt sarvaṃ liṅge vā sthaṇḍile 'thavā // ParTri_28 //",
  "GSP30partrvpu:2484": "caturdaśābhijaptena puṣpeṇāsanakalpanā /",
  "GSP30partrvpu:2485": "tatra sṛṣṭiṃ yajed vīraḥ punar evāsanaṃ tataḥ // ParTri_29 //",
  "GSP30partrvpu:2486": "sṛṣṭiṃ tu sampuṭīkṛtya paścād yajanam ārabhet /",
  "GSP30partrvpu:2487": "sarvatattvasusampūrṇām sarvābharaṇabhūṣitām // ParTri_30 //",
  "GSP30partrvpu:2488": "yajed devīṃ maheśānīṃ saptaviṃśatimantritām /",
  "GSP30partrvpu:2489": "tataḥ sugandhipuṣpais tu yathāśaktyā samarcayet // ParTri_31 //",
  "GSP30partrvpu:2490": "pūjayet parayā bhaktyā ātmanaṃ ca nivedayet /",
  "GSP30partrvpu:2491": "evaṃ yajanam ākhyātam agnikārye 'py ayaṃ vidhiḥ // ParTri_32 //",
  "GSP30partrvpu:2492": "_____________________________________________________________",
  "GSP30partrvpu:2493": "mūrdhādīni bāhye tathocitarūpāṇi /",
  "GSP30partrvpu:2494": "vastutaḥ paraṃ brahmarūpābhihitapañcātmakavyomādidharaṇyāntasatattveśānādisāracidunmeṣecchājñānakriyārūpāṇy eva,",
  "GSP30partrvpu:2495": "mantraliṅgāt,",
  "GSP30partrvpu:2496": "yathā mantrāḥ 1)",
  "GSP30partrvpu:2497": "īśānamūrdhne, 2)",
  "GSP30partrvpu:2498": "tatpuruṣavaktrāya, 3)",
  "GSP30partrvpu:2499": "aghorahṛdayāya, 4)",
  "GSP30partrvpu:2500": "vāmadevaguhyāya, 5)",
  "GSP30partrvpu:2501": "sadyojātamūrtaye iti /",
  "GSP30partrvpu:2502": "tatraitatpañcakāvibhāgātmakam upakramopasaṃhārayoḥ rūpam iti dve,",
  "GSP30partrvpu:2503": "madhye ca prollasati vibhāgatve pañcānām ekaikaśaḥ pañcātmakatā iti pañcaviṃśatiḥ /",
  "GSP30partrvpu:2504": "atraiva mālinyādimantrāṇām anupraveśaḥ /",
  "GSP30partrvpu:2505": "%",
  "GSP30partrvpu:2506": "%[p.277]",
  "GSP30partrvpu:2507": "%",
  "GSP30partrvpu:2508_0": "tisraś ca devyāḥ pratyekam icchāditrayayogān navātmatāṃ prāptāḥ punar api sṛṣṭisthitisaṃhṛtivaśāt",
  "GSP30partrvpu:2508_1": "traidham āpannā iti saptaviṃśatisaṃsmṛtahṛdbījena śikhāyā evaṃrūpadharaṇyantaparikalpanasvātantryarūpāyāḥ",
  "GSP30partrvpu:2508_2": "paracidbuddhisparśaprāṇabrahmarandhravāharūpair upacaryamāṇāyā bandhanaṃ sarvāvibhāgasāraṃ tādātmyam /",
  "GSP30partrvpu:2509": "mūrdhādiṣu kevaleṣv api pratyekaṃ sarvāṇi vaktrādīni parasparaṃ viśeṣaṇāni /",
  "GSP30partrvpu:2510": "tac ca nirṇītam eva sarvasarvātmakatvanirṇayeṇaiva /",
  "GSP30partrvpu:2511": "diśyamānā ghaṭādyā eva diśaḥ tāś ca svāpekṣayā daśaiva bhavanti /",
  "GSP30partrvpu:2512": "tatrāpy etad eva bandhanam ātmasātkārātmakam /",
  "GSP30partrvpu:2513": "etac ca tālatrayeṇa /",
  "GSP30partrvpu:2514": "tālā pratisthā viśrāntiḥ /",
  "GSP30partrvpu:2515": "tatra sakārādi hṛdayam eva /",
  "GSP30partrvpu:2516": "tāś ca saśabdaṃ madhyamāntam /",
  "GSP30partrvpu:2517": "śabdanaṃ hi śabdaḥ,",
  "GSP30partrvpu:2518": "tac ca madhyamaiva",
  "GSP30partrvpu:2519": "vaikharyās taccheṣātmakatvād ity uktaṃ bahuśaḥ /",
  "GSP30partrvpu:2520": "eṣā ca vighnānām abhedātmany akhaṇḍite paramātmani khaṇḍanātmakasaṃkocasārabhedakallolakalaṅkānāṃ śāntir abhedabhairavārṇavatādātmyam eva /",
  "GSP30partrvpu:2521": "yad āhuḥ śrīsomānandapādāḥ",
  "GSP30partrvpu:2522": "Q: asmadrūpasamāviṣṭaḥ svātmanātmanivāraṇe /",
  "GSP30partrvpu:2523": "Q: śivaḥ karotu nijayā namaḥ śaktyā tatātmane //",
  "GSP30partrvpu:2524": "iti / [Śivadṛṣṭi 1.1]",
  "GSP30partrvpu:2525": "evam eva saptaviṃsatijaptaṃ toyam ity arghapātravidhiḥ /",
  "GSP30partrvpu:2526": "toyam atra sarvam eva hṛdayaṃ dravātma,",
  "GSP30partrvpu:2527": "aniyantritatvād asaṃkocadānāc ca /",
  "GSP30partrvpu:2528": "puṣpaṃ vyākhyātam / liṅgaṃ ca",
  "GSP30partrvpu:2529": "Q: ...yatra līnaṃ carācaram /",
  "GSP30partrvpu:2530": "[Mālinīvijayottara 18.3b]",
  "GSP30partrvpu:2531": "ity etad api nirṇītam eva /",
  "GSP30partrvpu:2532": "viśvātmani tattve āsikriyāyām adhikaraṇasya kartuś cāsanasya svātantryāt kalpyamānasya svātantryeṇa kalpyamānatvaṃ caturdaśena aukāreṇa,",
  "GSP30partrvpu:2533": "tasyaiva triśūlarūpatvād ity uktam eva /",
  "GSP30partrvpu:2534": "sṛṣṭir ādikṣāntatādātmyamayaṃ hṛdayaṃ śaktir guhyam iti vīratvam /",
  "GSP30partrvpu:2535": "ata eva āsanam api sarvaṃ tatraiva,",
  "GSP30partrvpu:2536": "ādhārādheyayoḥ parasparaikarūpatvāt / yathoktam",
  "GSP30partrvpu:2537": "%",
  "GSP30partrvpu:2538": "%[p.278]",
  "GSP30partrvpu:2539": "%",
  "GSP30partrvpu:2540": "Q: sarvabhūtastham ātmānam ... /",
  "GSP30partrvpu:2541": "[Bhagavadgītā 6.29a]",
  "GSP30partrvpu:2542": "ityādi / saṃpuṭīkaraṇaṃ sṛṣṭer ādikṣāntāyāḥ pratyekaṃ sarvaśaś ca hṛdayabījena /",
  "GSP30partrvpu:2543": "paratattva evollāsāt saṃhārāc ca na cānavasthety uktam eva /",
  "GSP30partrvpu:2544": "sṛṣṭeś ca saṃpuṭīkaraṇam ubhayasaṃghaṭṭakṣobhānandarūpam /",
  "GSP30partrvpu:2545": "tadutthadravyopayogo 'pi /",
  "GSP30partrvpu:2546": "ktvā atra śabdapratītipaurvāparyamātre /",
  "GSP30partrvpu:2547": "sarvatattvaiḥ suṣṭhv abhedena samyag anapāyitayā pūrṇatvam /",
  "GSP30partrvpu:2548": "sarvatra ca paramāṇāv api yad ā samantāt bharaṇaṃ sarvātmīkaraṇam,",
  "GSP30partrvpu:2549": "sarvair vā ghaṭasukhatiryaṅnaraviriñciviṣṇurudramantrasadāśivādipramātṛrūpair avayavamānair ahamekarasāvayavitvaṃ nirṇītam eva /",
  "GSP30partrvpu:2550": "ata eva viśiṣṭākṛtyāyudhādidhyānam atra noktam,",
  "GSP30partrvpu:2551": "tasya nirmeyatvāt /",
  "GSP30partrvpu:2552": "ārurukṣur etāvattrikārthābhilāṣukaś ca katham ārohatv iti cet kasyāyam arthibhāvaḥ /",
  "GSP30partrvpu:2553": "mā tarhi ārukṣat /",
  "GSP30partrvpu:2554": "siddhātantrādividhim",
  "GSP30partrvpu:2555": "eva tadāśayenaiva nirūpitataddhyānādisaṃkocam ālambatām /",
  "GSP30partrvpu:2556": "asaṃkocitānuttarapade hy anadhikṛta eva /",
  "GSP30partrvpu:2557": "eṣa eva sadodito yogaḥ /",
  "GSP30partrvpu:2558": "gandhapuṣpādi nirṇītam /",
  "GSP30partrvpu:2559": "yathāśabdaḥ sahārthe,",
  "GSP30partrvpu:2560": "tṛtīyā ca tatraivoktā /",
  "GSP30partrvpu:2561": "parayaiva hṛdayarūpayā pūjayet /",
  "GSP30partrvpu:2562": "katham /",
  "GSP30partrvpu:2563": "bhaktyā tādātmyānupraveśaprahvatātmanā /",
  "GSP30partrvpu:2564": "bhaktyā svayaṃkḷptena pūjyapūjakavibhāgena /",
  "GSP30partrvpu:2565": "pūjyo hi svayaṃ sṛjyate /",
  "GSP30partrvpu:2566": "sa paraṃ svatantracinmayatāparamārtha evānuttarasvātantryabalāt,",
  "GSP30partrvpu:2567": "na ghaṭādir iva jaḍa iti viśeṣo 'tra /",
  "GSP30partrvpu:2568": "tad uktaṃ śrīpratyabhijñāyām",
  "GSP30partrvpu:2569": "Q: svātantryāmuktam ātmānaṃ svātantryād advayātmanaḥ /",
  "GSP30partrvpu:2570": "Q: prabhur īśādisaṃkalpair nirmāya vyavahārayet //",
  "GSP30partrvpu:2571": "[Īśvarapratyabhijñākārikā 1.5.16]",
  "GSP30partrvpu:2572": "iti / bhaktyā ca lakṣaṇayā /",
  "GSP30partrvpu:2573": "pūjanena paraṃ tattvaṃ lakṣyate /",
  "GSP30partrvpu:2574": "sarvakriyāsv evaṃrūpatāpratyabhijñānam,",
  "GSP30partrvpu:2575": "upāyatvāt,",
  "GSP30partrvpu:2576": "lipyakṣarasyeva māyīyavarṇavyutpattau tasyāpi ca varṇavīryānupraveśa iva /",
  "GSP30partrvpu:2577": "ātmānaṃ nivedayet,",
  "GSP30partrvpu:2578": "anyasya nivedyasyābhāvāt /",
  "GSP30partrvpu:2579": "evaṃ ca ātmānam eva niḥśeṣeṇa niruttarapadaṃ vedayet /",
  "GSP30partrvpu:2580": "anuttarasattānusāreṇātra saṃbhāvanāyāṃ liṅ,",
  "GSP30partrvpu:2581": "satatam evaṃmayatvenaivāvasthiter iti hy uktam,",
  "GSP30partrvpu:2582": "upāsānusāreṇa tu niyogādāv api /",
  "GSP30partrvpu:2583": "%",
  "GSP30partrvpu:2584": "%[p.279]",
  "GSP30partrvpu:2585": "%",
  "GSP30partrvpu:2586": "evam ā samantāt sarvatra sadā yat khyātaṃ pāramārthikaśuddhaśivasvarūpaprathātmikā khyātir iti tad eva yajanam,",
  "GSP30partrvpu:2587_0": "parabhairavasaṃviddevatāyāḥ pūjanāt tayā ca tādātmyasamyaggamanarūpatākaraṇāt sarvatra",
  "GSP30partrvpu:2587_1": "ca parimitātmīyātmarūpasvatvanivṛttyā paripūrṇacidghanaśivaśaktyātmakātmīyarūpaparasvatvāpādanātma dānāc ca /",
  "GSP30partrvpu:2588_0": "etad eva agnikāryaṃ sarvavāsanābījānāṃ sarvapadārthendhanagrāsalāṃpaṭyajājvalyamāne",
  "GSP30partrvpu:2588_1": "śivasaṃghaṭṭakṣobhakṣubhitaparaśaktyaraṇisatatasamuditaparabhairavamahāmahasi sarvābhiṣvaṅgarūpamahāsnehājyaprājyapratāpe",
  "GSP30partrvpu:2588_2": "havanād antardāhāt /",
  "GSP30partrvpu:2589": "ayam eva agnikārye vidhir dīkṣāparyanto 'pi,",
  "GSP30partrvpu:2590": "nānyaḥ pṛthak kaścid iti tātparyam /",
  "GSP30partrvpu:2591": "svasvarūpaparijñānaṃ mantro 'yaṃ pāramārthikaḥ /",
  "GSP30partrvpu:2592": "dīkṣeyam eṣa yāgaś ca kriyeyam apy anuttaraḥ //",
  "GSP30partrvpu:2593": "ata eva prāg evoktaṃ yathānyatra mantropāsādikriyā uttareṇa jñānagranthenottīryate naivam iheti /",
  "GSP30partrvpu:2594": "yad uktam ``uttarasyāpyanuttaram'' iti sūtre tad evaitadantena granthena nirvyūḍhaṃ hṛdayasyaiva yāgadīkṣākriyārūpatvāt tasya cānuttaratvāt /",
  "GSP30partrvpu:2595": "śrīsomānandapādais tu sruksruvasaṃskārādi sarvaṃsahatvapratipādanenāpy akhaṇḍitatvābhiprāyeṇa nirūpitam /",
  "GSP30partrvpu:2596": "evamādāv aṅgahṛdbhedadhūlibhedādy api tadrūpaṃ yujyate na kiṃcid atra nāpy upapadyate nāpy asti nāpy adharaśāstrapātitvena tadupajīvakatvam iti nirṇītaprāyam eva /",
  "GSP30partrvpu:2597": "kim evamupāsāyāṃ bhavatīty avatarati /",
  "GSP30partrvpu:2598": "_____________________________________________________________",
  "GSP30partrvpu:2599": "ParTri 33ab:",
  "GSP30partrvpu:2600": "kṛtapūjāvidhiḥ samyak smaran bījaṃ prasiddhyati /",
  "GSP30partrvpu:2601": "_____________________________________________________________",
  "GSP30partrvpu:2602_0": "evam anavarataṃ vyavahāreṣv api bījaṃ smarann eva smaraṇād eva kṛtapūjāvidhiḥ prakarṣeṇānyakulaśāstrādiśaivavaiṣṇavāntaśāstrātirekeṇaiva",
  "GSP30partrvpu:2602_1": "bhagavadbhairavabhaṭṭārakarūpasamāvīṣṭo nijaparasaṃviccamatkāravaśavinirmitabhāvakriḍāḍambaro",
  "GSP30partrvpu:2602_2": "jīvanmukta eva prathamoktanayena bhavati ity anubhava evāyam āvartate na tv anyat",
  "GSP30partrvpu:2602_3": "kiṃcid iti smaraṇam uktam /",
  "GSP30partrvpu:2603": "śrīmataśāstreṣv evam eva /",
  "GSP30partrvpu:2604": "upāsakas tv ananupraviṣṭavīryasattāsārahṛdayo 'pi kramapūjāmāhātmyād bījaṃ saṃyak smaran prāptahṛdayākhyatattvamantravīryaḥ prakarṣeṇa siddhyati kramapūjāmāhātmyād eva /",
  "GSP30partrvpu:2605": "%",
  "GSP30partrvpu:2606": "%[p.280]",
  "GSP30partrvpu:2607": "%",
  "GSP30partrvpu:2608": "tāratamyātiśayāt svayaṃ vā prasannagurubhaṭṭārakavadanakamalād vā mantravīryaṃ hṛdayātmakam āsādayati jīvanmuktaś ca bhavatīti yāvat /",
  "GSP30partrvpu:2609": "atra dvāraparivāragurupūjanaṃ guṇaṃ khaṇḍanāṃ vā na vahati tata eva bhaṭṭapādaiḥ nyarūpi /",
  "GSP30partrvpu:2610": "atra tu kulapārvāṇi pavitraṃ ceti samyaktvaṃ pūjāvidheḥ /",
  "GSP30partrvpu:2611": "yatrāntar akhilaṃ bhāti yac ca sarvatra bhāsate /",
  "GSP30partrvpu:2612": "sphurattaiva hi sā hy ekā hṛdayaṃ paramaṃ budhā //1 //",
  "GSP30partrvpu:2613": "rāsabhī vaḍavā vāpi svaṃ jagaj janmadhāma yat /",
  "GSP30partrvpu:2614": "samakālaṃ vikāsyaiva saṃkocya hṛdi hṛṣyati // 2//",
  "GSP30partrvpu:2615": "tathobhayamahānandasauṣumnahṛdayāntare /",
  "GSP30partrvpu:2616": "spandamānam upāsīta hṛdayaṃ sṛṣṭilakṣaṇam // 3 //",
  "GSP30partrvpu:2617": "dhyāyan smaran pravimṛśan kurvan vā yatra kutracit /",
  "GSP30partrvpu:2618": "viśrāntim eti yasmāc ca prollased dhṛdayaṃ tu tat // 4 //",
  "GSP30partrvpu:2619": "tad ekam eva yatraitaj jñānaṃ vaikalpikaṃ param /",
  "GSP30partrvpu:2620": "tattvāni bhuvanābhogāḥ śivādipaśumātaraḥ // 5 //",
  "GSP30partrvpu:2621": "svaṃ svaṃ vicitram evāntaḥsvarūpaṃ pāramārthikam /",
  "GSP30partrvpu:2622": "citrīkurvanta eṣanti tāṃ citraṃ saṃvidaṃ parām // 6 //",
  "GSP30partrvpu:2623": "daśādravyakriyāsthānajñānādiṣv api sarvaśaḥ /",
  "GSP30partrvpu:2624": "aśaṅkayaiva saṃkrāmaḥ pūjāsya satatoditā // 7 //",
  "GSP30partrvpu:2625": "kramapūjanamātraṃ ca kulaparvapavitrakaiḥ /",
  "GSP30partrvpu:2626": "sahātra pūjane proktaṃ samyaktvaṃ trikaśāsane // 8//",
  "GSP30partrvpu:2627": "yathoktam",
  "GSP30partrvpu:2628": "Q: dravāṇām iva śārīraṃ varṇānāṃ sṛṣṭibījakaṃ /",
  "GSP30partrvpu:2629": "Q: śāsanānāṃ trikaṃ śāstraṃ mokṣāṇāṃ bhairavī sthitiḥ //",
  "GSP30partrvpu:2630": "Q: upāsāyāḥ samāpattir vratānāṃ vīravṛttitā /",
  "GSP30partrvpu:2631": "Q: tathaiva parvamadhye tu kulaparvāṇi śāsane //",
  "GSP30partrvpu:2632": "Q: sarveṣāṃ cāpi yāgānāṃ pūraṇāya pavitrakam /",
  "GSP30partrvpu:2633": "Q: pavitrakaṃ na kurvanti catus trir dviḥ sakṛt tu ye //",
  "GSP30partrvpu:2634": "Q: kulaparva na jānanti teṣāṃ vīryaṃ na rohati /",
  "GSP30partrvpu:2635": "%",
  "GSP30partrvpu:2636": "%[p.281]",
  "GSP30partrvpu:2637": "%",
  "GSP30partrvpu:2638": "iti /",
  "GSP30partrvpu:2639": "[ . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ]",
  "GSP30partrvpu:2640": "evam anuttarasvarūpaṃ vistarato nirṇītam,",
  "GSP30partrvpu:2641": "yatra bhāvanādyanavakāśaḥ /",
  "GSP30partrvpu:2642": "prasaṃkhyānamātram eva dṛḍhacamatkāralakṣaṇahṛdayaṅgamatātmakapratipattidārḍhyaparyantam /",
  "GSP30partrvpu:2643": "yatropāyadhaureyadhārādharan nidhatte siddhiprepsuṣu tu yogo vaktavyaḥ /",
  "GSP30partrvpu:2644": "svātantryānīyamānāsv api dṛṣṭayogasiddhiṣu laukikaprasiddhiniyatyuttaratve 'pi pārameśavyavasthārūpaniyatyanatikramāt,",
  "GSP30partrvpu:2645": "yaduktaṃ śivadṛṣṭau",
  "GSP30partrvpu:2646": "Q: tathāpi citrakarmārtham upāyo vācya adarāt /",
  "GSP30partrvpu:2647": "iti / tatrāpi cānuttararūpasya nāsti khaṇḍanā kācit,",
  "GSP30partrvpu:2648": "dṛṣṭasiddhīpsāyatnasevātadāptitatphalaviśrāntyāder api paraikamayatvāt,",
  "GSP30partrvpu:2649": "kiṃ tu jīvanmuktāpekṣayā mandaśaktipāto 'sāv ucyeta apūrṇaprāyatvāt /",
  "GSP30partrvpu:2650": "taṃ yogamārgaṃ nirūpayituṃ granthaśeṣo 'vatarati /",
  "GSP30partrvpu:2651": "_____________________________________________________________",
  "GSP30partrvpu:2652": "ParTri 33cd33ef:",
  "GSP30partrvpu:2653": "ādyantarahitaṃ bījaṃ vikasat tithimadhyagam /",
  "GSP30partrvpu:2654": "hṛtpadmāntargataṃ dhyāyet somāṃśaṃ nityam abhyasyet // ParTri_33 //",
  "GSP30partrvpu:2655": "_____________________________________________________________",
  "GSP30partrvpu:2656": "etad eva hṛdayabījaṃ dīpakābhāvād gamāgamaśūnyatvāt satatoditatvāc cānādyantam /",
  "GSP30partrvpu:2657": "tad eva vikasat paripūrṇatvaṃ yātam /",
  "GSP30partrvpu:2658": "tithīnaṃ madhyagaṃ hṛdayatvāt /",
  "GSP30partrvpu:2659": "tad eva saṃkocavikāsadharmopacaritapadmabhāve kande guhye hṛdaiva dhyāyet /",
  "GSP30partrvpu:2660": "kiṃ cāsya dhyānam āha /",
  "GSP30partrvpu:2661": "somāṃśaṃ ṣoḍaśakalātmakaṃ kesararūpam abhitaḥ samantād asyet kṣipet paripūrṇacandrasyāsya hṛtkārṇikāniveśikalayā svasvadvādaśāntagam /",
  "GSP30partrvpu:2662_0": "puṣpādyudayasthānād āhṛtāmṛtasparśaḥ prodyannādānusāracumbikālakṣaṇakākacañcupuṭamudrāmudritaḥ",
  "GSP30partrvpu:2662_1": "punas tadupasṛtaśiśirāmṛtarasāsvādavikasvarahārdasomaprasarannādanirmathithasudhāpānapūritacandramāḥ",
  "GSP30partrvpu:2662_2": "punaḥ sūryakalodayamayo 'nackasakāramātraviśrānto romāñcastobhotpatanabāṣpakampastambhādyanugṛhītadeho",
  "GSP30partrvpu:2663": "'bhyāsaṃ kuryād iti bhaṭṭadhaneśvaraśarmā /",
  "GSP30partrvpu:2664": "%",
  "GSP30partrvpu:2665": "%[p.282]",
  "GSP30partrvpu:2666": "%",
  "GSP30partrvpu:2667": "ādyantarahitaṃ sakāramātraṃ ṣoḍaśākārāditithirahitaṃ kalāgrāsakrameṇa hṛdaye 'ntar nikṣipet nālikājalākarṣaṇavat /",
  "GSP30partrvpu:2668_0": "calanakampanaspandanasamāviṣṭamūlādhāratrikonabhadrakandahṛnmukhamudrāsu yugapad",
  "GSP30partrvpu:2668_1": "eva vilambitamadhyadrutataratadatiśayādidhārāprāptivaśagalitasūryasomakalājālagrāse",
  "GSP30partrvpu:2668_2": "ādyantarahitaṃ kṛtvā /",
  "GSP30partrvpu:2669_0": "ādyantābhyām etadbījaṃ mātṛkāpekṣayā aukārasakārābhyāṃ rahitaṃ viśleṣaṇayuktilabdhavīryaparicayaṃ",
  "GSP30partrvpu:2669_1": "dhruvaṃ visargātmakaṃ vikasatāṃ pañcadaśānāṃ tithīnāṃ yan madhyaṃ tithirahitam eva",
  "GSP30partrvpu:2669_2": "grastakālaṃ ṣoḍaśaṃ tato 'pi gacchati yat ``saptadaśī kalā'' ity uktam /",
  "GSP30partrvpu:2670": "somasya soḍaśātmakam āmṛtam aṃśaṃ hṛtkamale dhyāyet /",
  "GSP30partrvpu:2671": "tad eva nityam abhyasyed ity asmadguravaḥ /",
  "GSP30partrvpu:2672": "tathā hi sahomayā bhagavatyā saṃghaṭṭātmakasamāpattikṣobheṇa tattvanirmathanātmanā vartata iti somo bhaṭṭārakaḥ /",
  "GSP30partrvpu:2673": "tasya samagrabhavabhāvāvayavinaḥ paripūrṇāhamātmano 'ṃśo nīlasukhādiḥ /",
  "GSP30partrvpu:2674": "tad evam abhyasyati svasvarūpāvartanasṛṣṭisaṃhārāvartacakrākṣamālikayā punaḥ punar āvartayatīti yat satyaṃ bhāvyate sa eva eṣa satatodito hṛdayajapaḥ /",
  "GSP30partrvpu:2675": "saṃbhāvanāyāṃ liṅ /",
  "GSP30partrvpu:2676_0": "anye tu hṛtsthānād dvādaśāntāntaṃ yaś cāraḥ ṣaṭtriṃśadaṅgulas tatra sūryarūpatayollāsya",
  "GSP30partrvpu:2676_1": "bahir ardhatuṭimātraṃ viśramya avināśy amṛtākhya vi sargarūpasomakalodaye sapādāṅguladvitayamātrāyāṃ",
  "GSP30partrvpu:2676_2": "tuṭau tuṭau pratyekaṃ candrakalāparipūraṇe pañcadaśyāṃ tuṭau pūrṇāyāṃ hṛtpadme pūrṇaś ca bhavati /",
  "GSP30partrvpu:2677": "ardhatuṭimātraṃ ca tatrāpi viśrāntiḥ /",
  "GSP30partrvpu:2678_0": "evaṃ ṣoḍaśatuṭyātmā ṣaṭtriṃśadaṅgulaś cāro bhavati ity avasthāyām ādyantarahitam",
  "GSP30partrvpu:2678_1": "anastamitatvāt vikasatsu dvitīyādiṣv antargataṃ somāṃśaṃ visargarūpaṃ hṛtpadmamadhye",
  "GSP30partrvpu:2678_2": "viśliṣya saptadaśātmakaṃ pariśīlanena dhyāyan kalāgrāsābhyāsaṃ kuryād ityādi samādiśan /",
  "GSP30partrvpu:2679": "sarvaṃ caitad yuktam eva mantavyam /",
  "GSP30partrvpu:2680": "atra cāvṛttyānantaṃ vyākhyānaṃ sūtratvād upapannam eva yata uktam",
  "GSP30partrvpu:2681": "``anantārthasūtraṇāt sūtram'' iti /",
  "GSP30partrvpu:2682": "``triṃśikā cānuttarasūtram'' iti guravaḥ /",
  "GSP30partrvpu:2683": "evaṃ pūrveṣv api ślokasūtreṣu /",
  "GSP30partrvpu:2684": "%",
  "GSP30partrvpu:2685": "%[p.283]",
  "GSP30partrvpu:2686": "%",
  "GSP30partrvpu:2687": "kim ittham abhyāse sati bhavatīty āha",
  "GSP30partrvpu:2688": "_____________________________________________________________",
  "GSP30partrvpu:2689": "ParTri_34:",
  "GSP30partrvpu:2690": "yān yān kāmayate kāmāṃs tān tāñ cchīghram avāpnuyāt /",
  "GSP30partrvpu:2691": "asmāt pratyakṣatām eti sarvajñatvaṃ na saṃśayaḥ // ParTri_34 //",
  "GSP30partrvpu:2692": "_____________________________________________________________",
  "GSP30partrvpu:2693_0": "evamabhyāsād yad yat kāmayate tat tad acirād eva tathāvidhasarvamayahṛdayavīryasamucchalitecchāprasarāvaṣṭambhaviśeṣabalodyogasaṃrambhasotsāhaḥ",
  "GSP30partrvpu:2693_1": "punaḥ punas tatsthitirūḍhirūpābhyāsāt prāpnoti /",
  "GSP30partrvpu:2694": "kiṃ bahunā /",
  "GSP30partrvpu:2695": "sarvajñatvaṃ parabhairavātmakatvam anenaiva deheneti sarvam uktvopasaṃhriyate /",
  "GSP30partrvpu:2696": "paryante hi prasarasyopasaṃhāre viśrāntirūpākulasattāsādane bhairavatā ity uktam asakṛt /",
  "GSP30partrvpu:2697": "so 'yam upasaṃhāragranthaḥ",
  "GSP30partrvpu:2698": "_____________________________________________________________",
  "GSP30partrvpu:2699": "ParTri 35:",
  "GSP30partrvpu:2700": "evaṃ mantraphalāvāptir ity etad rudrayāmalam /",
  "GSP30partrvpu:2701": "etad abhyāsataḥ siddhiḥ sarvajñatvam avāpyate // ParTri_35 //",
  "GSP30partrvpu:2702": "_____________________________________________________________",
  "GSP30partrvpu:2703": "mantrāṇāṃ śāstrāntarīyāṇāṃ varṇānāṃ ca phalam evam avāpyate nānyathā /",
  "GSP30partrvpu:2704": "iti samāptau /",
  "GSP30partrvpu:2705": "rudrasya rudrāyāś ca yad yāmalaṃ saṃghaṭṭo nirvibhāgapraśnottararūpasvarūpāmarśanaprasarād ārabhya yāvad bahir anantāparigaṇanīyasṛṣṭisaṃhāraśatabhāsanaṃ yatrāntaḥ,",
  "GSP30partrvpu:2706": "tad etad akulopasaṃhṛtam eveti prasaṃkhyānanigamanam /",
  "GSP30partrvpu:2707": "``etadabhyāsāt sarvajñatvam'' iti yogaphalanigamanam /",
  "GSP30partrvpu:2708": "satatoditaṃ hy etat sarvasyeti śivam /",
  "GSP30partrvpu:2709": "itthaṃ prapannajanatoddharaṇapravṛttaśrīmanmaheśvarapadāmbujacañcurīkaḥ /",
  "GSP30partrvpu:2710": "vṛttiṃ vyadhāt trikarahasyavimarśagarbhāṃ kāśmīrikāc cukhalakād adhigamya janma //1 //",
  "GSP30partrvpu:2711": "etāvad etad iti kas tulayet prasahya śrīśāṃbhavaṃ matam anargalitāś ca vācaḥ /",
  "GSP30partrvpu:2712": "etat tu tāvad akhilātmani bhāti yan me bhātaṃ tato 'tra sudhiyo na parāṅmukhāḥ syuḥ // 2 //",
  "GSP30partrvpu:2713": "ajñasya saṃśayaviparyayabhāgino vā jñānaṃ prakamparahitaṃ prakaroti samyak /",
  "GSP30partrvpu:2714": "rūḍhasya niścayavato hṛdayapratiṣṭhāṃ saṃvādinīṃ prakurute kṛtir īdṛśīyam //3//",
  "GSP30partrvpu:2715": "%",
  "GSP30partrvpu:2716": "%[p.284]",
  "GSP30partrvpu:2717": "%",
  "GSP30partrvpu:2718": "etāvadartharasasaṃkalanādhirūḍho dhārādhirūdhahṛdayo vimṛśed ato 'pi /",
  "GSP30partrvpu:2719": "yady uttaraṃ tad api naiva saheta nedaṃ sopānam etad amalaṃ padam ārurukṣoḥ //4//",
  "GSP30partrvpu:2720": "kasmīreṣu yaśaskarasya nṛpater āsīd amātyāgraṇīḥ śrīmān vallabha ity udāhṛtatanur yaḥ prāgryajanmā dvijaḥ /",
  "GSP30partrvpu:2721": "tasya svāṅgabhavaḥ prasiddhipadavīpātraṃ samagrair guṇaiḥ śrīśauriḥ śiśucandracūḍacaraṇadhyānaikaratnākaraḥ //5//",
  "GSP30partrvpu:2722": "śīlasyāyatanaṃ parasya yasaso jṛmbhāspadaṃ narmabhūr vātsalyasya samagralokakaruṇādharmasya janmasthitiḥ /",
  "GSP30partrvpu:2723": "śrīmadvatsalikābhidhā sahacarī tasyaiva bhaktyullasatprodriktāntaravṛtti śaṅkaranutau yasyā mano jṛmbhate //6//",
  "GSP30partrvpu:2724": "tasyaivātmabhavo vibhāvitajagatsargasthitiḥ śaṅkaradhyānārcāparicintanaikarasikaḥ karṇābhidhāno dvijaḥ /",
  "GSP30partrvpu:2725": "yo bālye 'py atha yauvane 'pi viṣayāsaktiṃ vihāya sthirām enām āśrayate vimarśapadavīṃ saṃsāranirmūlinīm //7//",
  "GSP30partrvpu:2726": "bhrātā mamaiva śivaśāsanarūḍhacittaḥ prepsuḥ parātmani manorathaguptanāmā /",
  "GSP30partrvpu:2727": "yaḥ śāstratantram akhilaṃ pravivektukāmaḥ prāptuṃ paraṃ śivapadaṃ bhavabhedanāya // 8//",
  "GSP30partrvpu:2728": "śivaśāstraikarasikaḥ padavākyapramāṇavit /",
  "GSP30partrvpu:2729": "rāmadevābhidhānaś ca bhūṣitottamajanmakaḥ // 9 //",
  "GSP30partrvpu:2730": "etatpriyahitakaraṇaprarūḍhahṛdayena yanmayā racitam /",
  "GSP30partrvpu:2731": "mārgapradarśanaṃ tat sarvasya śivāptaye bhūyāt //10//",
  "GSP30partrvpu:2732": "antarvedyām atriguptābhidhānaḥ prāpyotpattiṃ prāviśat prāgryajanmā /",
  "GSP30partrvpu:2733": "śrīkāśmīrāṃś candracūḍāvatāvair niḥsaṃkhyākaiḥ pāvitopāntabhāgān //11//",
  "GSP30partrvpu:2734": "%",
  "GSP30partrvpu:2735": "%[p.285]",
  "GSP30partrvpu:2736": "%",
  "GSP30partrvpu:2737": "tasyānvavāye mahati prasūtād varāhaguptāt pratilabdhajanmā /",
  "GSP30partrvpu:2738": "saṃsāravṛttāntaparāṅmukho yaḥ śivaikacittaś cukhalābhidhānaḥ //12//",
  "GSP30partrvpu:2739": "tasmād vivecitasamastapadārthajātāl labdhvāpi dehapadavīṃ parameśapūtām /",
  "GSP30partrvpu:2740": "prāptābhayo 'bhinavaguptapadābhidhānaḥ prāvesayat trikasatattvam idaṃ nigūḍham //13//",
  "GSP30partrvpu:2741": "ye tāvat pravivekavandhyahṛdayās tebhyaḥ praṇāmo varaḥ ke 'py anye praviviñcate na ca gatāḥ pāraṃ dhig etāñ jaḍān /",
  "GSP30partrvpu:2742": "yas tv anyaḥ pravimarśasārapadavīsaṃbhāvanāsusthito lakṣaiko 'pi sa kaścid eva saphalīkurvīta yatnaṃ mama //14//",
  "GSP30partrvpu:2743": "svātmānāṃ pravivektum apy alasatāṃ ye bibhrati prārthanā tān praty ātmakadarthanān na parataḥ kiṃcit phalaṃ soṣyate /",
  "GSP30partrvpu:2744": "viśvasyāsya viviktaye sthiradhiyo ye saṃrabhante punaḥ tān abhyarthayituṃ mayaiṣa vihito mūrdhnā praṇāmādaraḥ //15//",
  "GSP30partrvpu:2745": "bhrāmyanto bhramayanti mandadhiṣaṇās te jantucakraṃ jaḍaṃ svātmīkṛtya guṇābhidhānavasato baddhvā dṛḍhaṃ bandhanaiḥ /",
  "GSP30partrvpu:2746": "dṛṣṭvetthaṃ gurubhāravāhavidhaye yātānuyātān pasūn tatpāśapravikartanāya ghaṭitaṃ jñānatriśūlaṃ mayā //16//",
  "GSP30partrvpu:2747": "bahubhir api so 'ham eva bhramitas tattvopadeśakaṃmanyaiḥ /",
  "GSP30partrvpu:2748": "tattvam iti varṇayugam api yeṣāṃ rasanā na pasparśa //17//",
  "GSP30partrvpu:2749": "parameśvaraḥ prapannaproddharaṇakṛpāprayuktaguruhṛdayaḥ /",
  "GSP30partrvpu:2750": "śrīmān devaḥ śaṃbhur mām iyati niyuktavāṃs tattve //18//",
  "GSP30partrvpu:2751": "tattattvanirmalasthiti vibhāgihṛdaye svayaṃ praviṣṭam iva /",
  "GSP30partrvpu:2752": "śrīsomānandamataṃ vimṛśya mayā nibaddham idam //19//",
  "GSP30partrvpu:2753": "%",
  "GSP30partrvpu:2754": "%[p.286]",
  "GSP30partrvpu:2755": "%",
  "GSP30partrvpu:2756": "haṃho hṛccakracārapravicaraṇalasannirbharānandapūrṇā devyo 'smatpāśakoṭipravighaṭanapaṭujñānaśūlordhvadhārāḥ /",
  "GSP30partrvpu:2757": "cetovākkāyam etad vigatabhavabhayotpatti yuṣmāsu samyak protaṃ yat tena mahyaṃ vrajata kila hṛdi drāk prasādaṃ prasahya //20//",
  "GSP30partrvpu:2758": "vyākhyādikarmaparipāṭipade niyukto yuṣmābhir asmi gurubhāvam anupraviśya /",
  "GSP30partrvpu:2759": "vākcittacāpalam idaṃ mama tena devyās taccakracāracaturasthitayaḥ kṣamadhvam // 21//",
  "GSP30partrvpu:2760": "samāptam idaṃ paratriṃśikātattvavivaraṇam",
  "GSP30partrvpu:2761": "śatair ekonaviṃśatyā triṃśikeyaṃ vivecitā /",
  "GSP30partrvpu:2762": "sarveṣu trikaśāstreṣu granthīr nirdalayiṣyati //",
  "GSP30partrvpu:2763": "kṛtir abhinavaguptasya"
}