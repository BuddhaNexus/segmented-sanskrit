{
    "GP12vampsm_u:0": " devadeva uvāca",
    "GP12vampsm_u:1": " sarasvatīdṛṣadvatyorantare kurujāṅgale /",
    "GP12vampsm_u:2": " sunipravaramāsīnaṃ purāṇaṃ lomaharṣaṇam /",
    "GP12vampsm_u:3": " aṣṭacchanta dvijavarāḥ prabhāvaṃ sarasastadā // VamPSm_1.1 //",
    "GP12vampsm_u:4": " pramāṇaṃ saraso brūhi tīrthānāṃ ca viśeṣataḥ /",
    "GP12vampsm_u:5": " devatānāṃ ca māhātmyamutpattiṃ vāmanasya ca // VamPSm_1.2 //",
    "GP12vampsm_u:6": " etacchrutvā vacasteṣāṃ romaharṣasamanvitaḥ /",
    "GP12vampsm_u:7": " praṇipatya purāṇarṣiridaṃ vacanamavravīt // VamPSm_1.3 //",
    "GP12vampsm_u:8": " lomaharṣaṇa uvāca",
    "GP12vampsm_u:9": " brahmaṇamagryaṃ kamalāsanasthaṃ viṣṇuṃ tathā lakṣmisamanvitaṃ ca /",
    "GP12vampsm_u:10": " rudraṃ ca devaṃ praṇipatya mūrdhnā tīrthaṃ mahad brahmasaraḥ pravakṣye // VamPSm_1.4 //",
    "GP12vampsm_u:11": " rantukādaujasaṃ yāvat pāvanācca caturmukham /",
    "GP12vampsm_u:12": " saraḥ saṃnihitaṃ proktaṃ brahmaṇā pūrvameva tu // VamPSm_1.5 //",
    "GP12vampsm_u:13": " kalidvāparayormadhye vyāsena ca mahātmanā /",
    "GP12vampsm_u:14": " saraḥpramāṇaṃ yatproktaṃ tacchṛṇudhvaṃ dvijottamāḥ // VamPSm_1.6 //",
    "GP12vampsm_u:15": " viśveśvarādasthipuraṃ rathā kanyā jaradgavī /",
    "GP12vampsm_u:16": " yāvadoghavatī proktā tāvatsaṃnihitaṃ saraḥ // VamPSm_1.7 //",
    "GP12vampsm_u:17": " mayā śrutaṃ pramāṇaṃ yat paṭhyamānaṃ tu vāmane /",
    "GP12vampsm_u:18": " tacchṛṇudhvaṃ dvijaśreṣṭhāḥ puṇyaṃ vṛddhikaraṃ mahat // VamPSm_1.8 //",
    "GP12vampsm_u:19": " viśveśvarād devavarā nṛpāvanāt sarasvatī /",
    "GP12vampsm_u:20": " saraḥ saṃnihitaṃ jñeyaṃ samantādarthayojanam // VamPSm_1.9 //",
    "GP12vampsm_u:21": " etadāśritya devāśca ṛṣayaśca samāgatāḥ /",
    "GP12vampsm_u:22": " sevante muktikāmārthaṃ svargārthe cāpare sthitāḥ // VamPSm_1.10 //",
    "GP12vampsm_u:23": " brahmaṇā sevitamidaṃ sṛṣṭikāmena yoginā /",
    "GP12vampsm_u:24": " viṣṇunā sthitikāmena harirūpeṇa sevitam // VamPSm_1.11 //",
    "GP12vampsm_u:25": " rudreṇa ca saromadhyaṃ praviṣṭena mahātmanā /",
    "GP12vampsm_u:26": " sevya tīrthaṃ mahātejāḥ sthāṇutvaṃ prāptavān haraḥ // VamPSm_1.12 //",
    "GP12vampsm_u:27": " ādyaiṣā brahmaṇo vedistato rāmahṛdaḥ smṛtaḥ /",
    "GP12vampsm_u:28": " karuṇā ca yataḥ kṛṣṭaṃ kurukṣetraṃ tataḥ smṛtam // VamPSm_1.13 //",
    "GP12vampsm_u:29": " tarantukārantukayoryadantaraṃ yadantaraṃ rāmahṛdāccaturmukham /",
    "GP12vampsm_u:30": " etkurukṣetrasamantapañcakaṃ pitāmahasyottaravedirucyate // VamPSm_1.14 //",
    "GP12vampsm_u:31": " iti śrīvāmanapurāṇe saromāhātmye prathamo 'dhyāyaḥ",
    "GP12vampsm_u:32": " ṛṣaya ūcuḥ",
    "GP12vampsm_u:33": " brūhi vāmanamāhātmyamutpattiṃ ca viśeṣataḥ /",
    "GP12vampsm_u:34": " yathā balirniyamito dattaṃ rājyaṃ śatakratoḥ // VamPSm_2.1 //",
    "GP12vampsm_u:35": " lomaharṣaṇa uvāca",
    "GP12vampsm_u:36": " śṛṇudhvaṃ munayaḥ prītā vāmanasya mahātmanaḥ /",
    "GP12vampsm_u:37": " utpattiṃ ca prabhāvaṃ ca nivāsaṃ kurujāṅgale // VamPSm_2.2 //",
    "GP12vampsm_u:38": " tadeva vaṃśaṃ daityānāṃ śṛṇudhvaṃ dvijasattamāḥ /",
    "GP12vampsm_u:39": " yasya vaṃśe samabhavad balirvairocaniḥ purā // VamPSm_2.3 //",
    "GP12vampsm_u:40": " daityānāmādipuruṣo hiraṇyakaśipuḥ purā /",
    "GP12vampsm_u:41": " tasya putro mahātejāḥ prahlādo nāma dānavaḥ // VamPSm_2.4 //",
    "GP12vampsm_u:42": " tasmād virocano jajñe balirjajñe virocanāt /",
    "GP12vampsm_u:43": " hate hiraṇyakaśipau devānutsādya sarvataḥ // VamPSm_2.5 //",
    "GP12vampsm_u:44": " rājyaṃ kṛtaṃ ca teneṣṭaṃ trailokye sacarācare /",
    "GP12vampsm_u:45": " kṛtayatneṣu deveṣu trailokye daityatāṃ gate // VamPSm_2.6 //",
    "GP12vampsm_u:46": " jaye tathā balavatormayaśambarayostathā /",
    "GP12vampsm_u:47": " śuddhāsu dikṣu sarvāsu pravṛtte dharmakarmaṇi // VamPSm_2.7 //",
    "GP12vampsm_u:48": " saṃpravṛtte daityapathe ayanasthe divākare /",
    "GP12vampsm_u:49": " prahlādaśambaramayairanuhvādena caiva hi // VamPSm_2.8 //",
    "GP12vampsm_u:50": " dikṣu sarvāsu suptāsu gagane daityapālite /",
    "GP12vampsm_u:51": " deveṣu makhaśobhāṃ ca svargasthāṃ darśayatsu ca // VamPSm_2.9 //",
    "GP12vampsm_u:52": " prakṛtisthe tato loke vartamāne ca satpathe /",
    "GP12vampsm_u:53": " abhāve sarvapāpānāṃ dharmabhāve sadotthite // VamPSm_2.10 //",
    "GP12vampsm_u:54": " catuṣpāde sthite dharme hyadharme pādavigrahe /",
    "GP12vampsm_u:55": " prajāpālanayukteṣu bhrājamāneṣu rājasu /",
    "GP12vampsm_u:56": " svadharmasaṃprayukteṣu tathāśramanivāsiṣu // VamPSm_2.11 //",
    "GP12vampsm_u:57": " abhiṣikto 'suraiḥ sarvairdaityarājye balistadā /",
    "GP12vampsm_u:58": " hṛṣṭeṣvasurasaṃgheṣu nadatsu muditeṣu ca // VamPSm_2.12 //",
    "GP12vampsm_u:59": " athābhyupagatā lakṣmīr baliṃ padmāntaraprabhā /",
    "GP12vampsm_u:60": " padmodyatakarā devī varadā supraveśinī // VamPSm_2.13 //",
    "GP12vampsm_u:61": " śrīruvāca",
    "GP12vampsm_u:62": " bale balavatāṃ śreṣṭha daityarāja mahādyute /",
    "GP12vampsm_u:63": " prītāsmi tava bhadraṃ te devarājaparājaye // VamPSm_2.14 //",
    "GP12vampsm_u:64": " yattvayā yudhi vikramya devarājyaṃ parājitam /",
    "GP12vampsm_u:65": " dṛṣṭvā te paramaṃ sattvaṃ tato 'haṃ svayamāgatā // VamPSm_2.15 //",
    "GP12vampsm_u:66": " nāścaryaṃ dānavavyāghra hiraṇyakaśipoḥ kule /",
    "GP12vampsm_u:67": " prasūtasyāsurendrasya tava karme damīdṛśam // VamPSm_2.16 //",
    "GP12vampsm_u:68": " viśeṣitastvayā rājan daityendraḥ prapitāmahaḥ /",
    "GP12vampsm_u:69": " yena bhuktaṃ hi nikhilaṃ trailokyamidamavyayam // VamPSm_2.17 //",
    "GP12vampsm_u:70": " evamuktvā tu sā devī lakṣmīrdaityanṛpaṃ balim /",
    "GP12vampsm_u:71": " praviṣṭā varadā sevyā sarvadevamanoramā // VamPSm_2.18 //",
    "GP12vampsm_u:72": " tuṣṭāśca devyaḥ pravarāḥ hrīḥ kīrtirdyutireva ca /",
    "GP12vampsm_u:73": " prabhā dhṛtiḥ kṣamā bhūtir ṛddhirdivyā mahāmatiḥ // VamPSm_2.19 //",
    "GP12vampsm_u:74": " śrutiḥsmṛtiriḍā kīrtiḥ śāntiḥ puṣṭistathā kriyā /",
    "GP12vampsm_u:75": " sarvāścapsaraso divyā nṛttagītaviśāradāḥ // VamPSm_2.20 //",
    "GP12vampsm_u:76": " prapadyante sma daityendraṃ trailokyaṃ sacarācaram /",
    "GP12vampsm_u:77": " prāptamaiśvaryamatulaṃ balinā brahmavādinā // VamPSm_2.21 //",
    "GP12vampsm_u:78": " iti kṣīvāmanapurāṇe saromāhātmye dvitīyo 'dhyāyaḥ",
    "GP12vampsm_u:79": " IN REE NICHT ZULÄSSIGE ZEICHEN:",
    "GP12vampsm_u:80": " ṛṣaya ūcuḥ",
    "GP12vampsm_u:81": " devānāṃ brūhi naḥ karma yadvṛttāste parājitāḥ /",
    "GP12vampsm_u:82": " kathaṃ devātidevo 'sau viṣṇurvāmanatāṃ gataḥ // VamPSm_3.1 //",
    "GP12vampsm_u:83": " lomaharṣaṇa uvāca//",
    "GP12vampsm_u:84": " balisaṃsthaṃ ca trailokyaṃ dṛṣṭvā devaḥ purandaraḥ/",
    "GP12vampsm_u:85": " meruprasthaṃ yayau śakraḥ svamāturnilayaṃ śubham // VamPSm_3.2 //",
    "GP12vampsm_u:86": " samīpaṃ prāpya mātuśca kathayāmāsa tāṃ giram /",
    "GP12vampsm_u:87": " ādityāśca yathā yuddhe dānavena parājitāḥ // VamPSm_3.3 //",
    "GP12vampsm_u:88": " aditiruvāca//",
    "GP12vampsm_u:89": " yadyevaṃ putra yuṣmābhirna śakyo hantumāhave /",
    "GP12vampsm_u:90": " balirvirocanasutaḥ sarvaiścaiva marudgaṇaiḥ // VamPSm_3.4 //",
    "GP12vampsm_u:91": " sahasraśirasā śakyaḥ kevalaṃ hantumāhave /",
    "GP12vampsm_u:92": " tenaikena sahasrākṣa na sa hyanyena śakyate // VamPSm_3.5 //",
    "GP12vampsm_u:93": " tadvat pṛcchāmi pitaraṃ kaśyapaṃ brahmavādinam/",
    "GP12vampsm_u:94": " parājayārthaṃ daityasya balestasya mahātmanaḥ // VamPSm_3.6 //",
    "GP12vampsm_u:95": " tato 'dityā saha surāḥ paṃprāptāḥ kaśyapāntikam /",
    "GP12vampsm_u:96": " tatrāpaśyanta mārīcaṃ muniṃ dīptataponidhim // VamPSm_3.7 //",
    "GP12vampsm_u:97": " ādyaṃ devaguruṃ divyaṃ pradīptaṃ brahmavarcasā /",
    "GP12vampsm_u:98": " tejasā bhāskarākāraṃ sthitamagniśikhopamam // VamPSm_3.8 //",
    "GP12vampsm_u:99": " nyastadaṇḍaṃ tapoyuktaṃ baddhakṛṣṇājināmbaram /",
    "GP12vampsm_u:100": " valkalājinasaṃvītaṃ pradīptamiva tejasā // VamPSm_3.9 //",
    "GP12vampsm_u:101": " hutāśamiva dīpyantamājyagandhapuraskṛtam /",
    "GP12vampsm_u:102": " svādhyāyavantaṃ pitaraṃ vapuṣmantamivānalam // VamPSm_3.10 //",
    "GP12vampsm_u:103": " brahmavādisatyavādisurāsuraguruṃ prabhum /",
    "GP12vampsm_u:104": " brāhmaṇyāpratimaṃ lakṣmyā kaśyapaṃ dīptatejasam // VamPSm_3.11 //",
    "GP12vampsm_u:105": " yaḥ sraṣṭā sarvalokānāṃ prajānāṃ patiruttamaḥ /",
    "GP12vampsm_u:106": " ātmabhāvaviśeṣeṇa tṛtīyo yaḥ prajāpatiḥ // VamPSm_3.12 //",
    "GP12vampsm_u:107": " atha praṇamya te vīrāḥ sahādityā surarṣabhāḥ /",
    "GP12vampsm_u:108": " ūcuḥ prāñjalayaḥ sarve brahmāṇamiva mānasāḥ // VamPSm_3.13 //",
    "GP12vampsm_u:109": " ajeyo yudhi śakreṇa balirdaityo balādhikaḥ /",
    "GP12vampsm_u:110": " tasmād vidhatta naḥ śreyo devānāṃ puṣṭivardhanam // VamPSm_3.14 //",
    "GP12vampsm_u:111": " śrutvā tu vacanaṃ teṣāṃ putrāṇāṃ kaśyapaḥ prabhuḥ /",
    "GP12vampsm_u:112": " akarod gamane buddhi brahmalokāya lokakṛt // VamPSm_3.15 //",
    "GP12vampsm_u:113": " kaśyapa uvāca",
    "GP12vampsm_u:114": " śakra gacchāma sadanaṃ brahmaṇaḥ paramādbhutam /",
    "GP12vampsm_u:115": " tathā parājayaṃ sarve brahmaṇaḥ khyātumudyatāḥ // VamPSm_3.16 //",
    "GP12vampsm_u:116": " sahādityā tato devāyātāḥ kāśyapamāśramam /",
    "GP12vampsm_u:117": " prasthitā brahmasadanaṃ maharṣigaṇasevitam // VamPSm_3.17 //",
    "GP12vampsm_u:118": " te muhūrtena saṃprāptā brahmalokaṃ suvarcasaḥ /",
    "GP12vampsm_u:119": " divyaiḥ kāmagamairyānairyathārhaiste mahābalāḥ // VamPSm_3.18 //",
    "GP12vampsm_u:120": " brahmāṇaṃ draṣṭumicchantastaporāśinamavyāyam /",
    "GP12vampsm_u:121": " adhyagacchanta vistīrṇā brahmaṇaḥ paramāṃ sabhām // VamPSm_3.19 //",
    "GP12vampsm_u:122": " ṣaṭpadodgītamadhurāṃ sāmagaiḥ samudīritām /",
    "GP12vampsm_u:123": " śreyaskarīmamitraghnīṃ dṛṣṭvā saṃjahṛṣustadā // VamPSm_3.20 //",
    "GP12vampsm_u:124": " ṛco bahvacamukhyaiśca proktāḥ kramapadākṣarāḥ /",
    "GP12vampsm_u:125": " śuśruvurvibudhavyāghrā vitateṣu ca karmasu // VamPSm_3.21 //",
    "GP12vampsm_u:126": " yajñavidyāvedavidaḥ padakramavidastathā /",
    "GP12vampsm_u:127": " svareṇa paramarṣiṇāṃ sā babhūva praṇāditā // VamPSm_3.22 //",
    "GP12vampsm_u:128": " yajñasaṃstavavidbhiśca śikṣāvidbhistathā dvijaiḥ /",
    "GP12vampsm_u:129": " chandasāṃ caiva cārthajñaiḥ sarvavidyāviśāradaiḥ // VamPSm_3.23 //",
    "GP12vampsm_u:130": " lokāyatikamukhyaiśca śuśruvuḥ svaramīritam /",
    "GP12vampsm_u:131": " tatra tatra ca viprendrā niyatāḥ śaṃsitavratāḥ // VamPSm_3.24 //",
    "GP12vampsm_u:132": " japahomaparā mukhyā dadṛśuḥ kaśyapātmajāḥ /",
    "GP12vampsm_u:133": " tasyāṃ sabhāyāmāste sa brahma lokapitāmahaḥ // VamPSm_3.25 //",
    "GP12vampsm_u:134": " surāsuraguruḥ śrīmān vidyayā vedamāyayā /",
    "GP12vampsm_u:135": " upāsanta ca tatraiva prajānāṃ patayaḥ prabhum // VamPSm_3.26 //",
    "GP12vampsm_u:136": " dakṣaḥ pracetāḥ pulaho marīciśca dvijottamāḥ /",
    "GP12vampsm_u:137": " bhṛguratrirvasiṣṭhaśca gautamo nāradastathā // VamPSm_3.27 //",
    "GP12vampsm_u:138": " vidyāstathāntarikṣaṃ ca vāyustejo jalaṃ maho /",
    "GP12vampsm_u:139": " śabdaḥ sparśaśca rūpaṃ ca raso gandhastathaiva ca // VamPSm_3.28 //",
    "GP12vampsm_u:140": " prakṛtiśca vikāraśca yaccānyat kāraṇaṃ mahat /",
    "GP12vampsm_u:141": " sāṅgopāṅgāśca catvāro vedā lokapatistathā // VamPSm_3.29 //",
    "GP12vampsm_u:142": " nayāśca kratavaścaiva saṅkalpaḥ prāṇa eva ca /",
    "GP12vampsm_u:143": " ete cānye ca bahavaḥ svayaṃbhuvamupāsate // VamPSm_3.30 //",
    "GP12vampsm_u:144": " artho dharmaśya kāmaśca krodho harṣaśca nityaśaḥ /",
    "GP12vampsm_u:145": " sakro bṛhaspatiścaiva saṃvarta'tha budhastathā // VamPSm_3.31 //",
    "GP12vampsm_u:146": " śanāścaraśca rāhuśca grahāḥ sarve vyavasthitāḥ /",
    "GP12vampsm_u:147": " maruto viśvakarmā ca vasavaśca dvijottamāḥ // VamPSm_3.32 //",
    "GP12vampsm_u:148": " divākaraśca somaśca divā rātristathaiva ca /",
    "GP12vampsm_u:149": " arddhamāsāśca māsāśca ṛtavaḥ ṣaṭ ca saṃsthitāḥ // VamPSm_3.33 //",
    "GP12vampsm_u:150": " tāṃ praviśya sabhāṃ divyāṃ brahmaṇaḥ sarvakāmikām /",
    "GP12vampsm_u:151": " kaśyapastridaśaiḥ sārddha putrairdharmabhṛtāṃ varaḥ // VamPSm_3.34 //",
    "GP12vampsm_u:152": " sarvatejomayīṃ divyāṃ brahmarṣigaṇasevitām /",
    "GP12vampsm_u:153": " brāhmyā śriyā sevyamānām acintyāṃ vigataklamām // VamPSm_3.35 //",
    "GP12vampsm_u:154": " brahmaṇaṃ prakṣya te sarve paramāsanamāsthitam /",
    "GP12vampsm_u:155": " śirobhiḥ praṇatā devaṃ devā brahmarṣibhiḥ saha // VamPSm_3.36 //",
    "GP12vampsm_u:156": " tataḥ praṇamya caraṇau niyatāḥ paramātmanaḥ /",
    "GP12vampsm_u:157": " vimuktāḥ sarvapāpebhyaḥ śāntā vigatakalmaṣāḥ // VamPSm_3.37 //",
    "GP12vampsm_u:158": " dṛṣṭvā tu tān surān sarvān kaśyapena sahāgatān /",
    "GP12vampsm_u:159": " āha brahma mahātejā devānāṃ prabhurīśvaraḥ // VamPSm_3.38 //",
    "GP12vampsm_u:160": " brahmovāca",
    "GP12vampsm_u:161": " yadarthamiha saṃprāpta bhavantaḥ sarva eva hi /",
    "GP12vampsm_u:162": " cintayāmyahamapyagre tadarthaṃ ca mahābalā // VamPSm_4.1 //",
    "GP12vampsm_u:163": " bhaviṣyati ca vaḥ sarvaṃ kāṅkṣitaṃ yat surottamāḥ /",
    "GP12vampsm_u:164": " balerdānavamukhyasya yo 'sya jetā bhaviṣyati // VamPSm_4.2 //",
    "GP12vampsm_u:165": " na kevalaṃ surādīnāṃ gatirmama sa viśvakṛt /",
    "GP12vampsm_u:166": " trailokyasyāpi netā ca devānāmapi sa prabhuḥ // VamPSm_4.3 //",
    "GP12vampsm_u:167": " yaḥ prabhuḥ sarvalokānāṃ viśveśaśca sanātanaḥ /",
    "GP12vampsm_u:168": " pūrvajo 'yaṃ sadāpyāhurādidevaṃ sanātanam // VamPSm_4.4 //",
    "GP12vampsm_u:169": " tandevāpi mahātmānaṃ na viduḥ ko 'pyasāviti /",
    "GP12vampsm_u:170": " devānāsmān śrutiṃ viśvaṃ sa vetti puruṣottamaḥ // VamPSm_4.5 //",
    "GP12vampsm_u:171": " tasyaiva tu prasādena pravakṣye paramāṃ gatim /",
    "GP12vampsm_u:172": " yatra yogaṃ samāsthāya tapaścarati duścaram // VamPSm_4.6 //",
    "GP12vampsm_u:173": " kṣīrodsayottare kūle udīcyāṃ diśi viśvakṛt /",
    "GP12vampsm_u:174": " amṛtaṃ nāma paramaṃ sthānamāhurmanīṣiṇaḥ // VamPSm_4.7 //",
    "GP12vampsm_u:175": " bhavantastatra vai gatvā tapasā śaṃsitavratāḥ /",
    "GP12vampsm_u:176": " amṛtaṃ sthānamāsādya tapaścarata duścaram // VamPSm_4.8 //",
    "GP12vampsm_u:177": " tataḥ śroṣyatha saṃghuṣṭāṃ snigdhagambhīraniḥ svanām /",
    "GP12vampsm_u:178": " uṣṇānte toyadasyeva toyapūrṇasya niḥsvanam // VamPSm_4.9 //",
    "GP12vampsm_u:179": " raktāṃ puṣṭakṣarāṃ ramyamābhayāṃ sarvadā śivām /",
    "GP12vampsm_u:180": " vāṇīṃ paramasaṃskāraṃ vadatāṃ brahmavādinām // VamPSm_4.10 //",
    "GP12vampsm_u:181": " divyāṃ satyakarīṃ satyāṃ sarvakalmaṣanāśinīm /",
    "GP12vampsm_u:182": " sarvadevādhidevasya tato 'sau bhāvitātmanaḥ // VamPSm_4.11 //",
    "GP12vampsm_u:183": " tasya vratasamāptyāṃ tu yogavratavisarjane /",
    "GP12vampsm_u:184": " amoghaṃ tasya devasya viśvatejo mahātmanaḥ // VamPSm_4.12 //",
    "GP12vampsm_u:185": " kasya kiṃ vo varaṃ devā dadāmi varadaḥ sthitaḥ /",
    "GP12vampsm_u:186": " svāgataṃ vaḥ suraśreṣṭhā matsamīpamupāgatāḥ // VamPSm_4.13 //",
    "GP12vampsm_u:187": " tato 'ditiḥ kaśyapaśca gṛhṇīyātāṃ varaṃ tadā /",
    "GP12vampsm_u:188": " praṇamya śirasā pādau tasmai devāya dhīmate // VamPSm_4.14 //",
    "GP12vampsm_u:189": " bhagavāneva naḥ putro bhavatviti prasīda naḥ /",
    "GP12vampsm_u:190": " uktaśca parayā vācā tathāstvati sa vakṣyati // VamPSm_4.15 //",
    "GP12vampsm_u:191": " devā bruvanti te sarve kasyapo 'ditireva ca /",
    "GP12vampsm_u:192": " tathāstviti surāḥ sarve praṇamya śirasā prabhum /",
    "GP12vampsm_u:193": " śvetadvīpaṃ samuddiśya gatāḥ saumyadiśaṃ prati // VamPSm_4.16 //",
    "GP12vampsm_u:194": " te 'cireṇaiva saṃprāptāḥ kṣīrodaṃ saritāṃ patim /",
    "GP12vampsm_u:195": " yathoddiṣṭaṃ bhagavatā brahmaṇā satyavādinā // VamPSm_4.17 //",
    "GP12vampsm_u:196": " te krāntāḥ sāgarān sarvān parvatāṃśca sakānanān /",
    "GP12vampsm_u:197": " nadīśca vividhā divyāḥ pṛthivyāṃ te suroktamāḥ // VamPSm_4.18 //",
    "GP12vampsm_u:198": " apaśyanta tamo ghoraṃ sarvasattvavivarjitam /",
    "GP12vampsm_u:199": " abhāskaramamaryādaṃ tamasā sarvato vṛtam // VamPSm_4.19 //",
    "GP12vampsm_u:200": " amṛtaṃ sthānamāsādyakaśyapena mahātmanā /",
    "GP12vampsm_u:201": " dīkṣitāḥ kāmadaṃ divyaṃ vrataṃ varṣa sahasrakam // VamPSm_4.20 //",
    "GP12vampsm_u:202": " prasādārthaṃ sureśāya tasmai yogāya dhīmate /",
    "GP12vampsm_u:203": " nārāyaṇāya devāya sahasrākṣāya bhūtaye // VamPSm_4.21 //",
    "GP12vampsm_u:204": " brahmacaryeṇa maunena sthānavīrāsanena ca /",
    "GP12vampsm_u:205": " krameṇa ca surāḥ sarve tapa ugraṃ samāsthitāḥ // VamPSm_4.22 //",
    "GP12vampsm_u:206": " kaśyapastatra bhagavān prasādārthaṃ mahātmanaḥ /",
    "GP12vampsm_u:207": " udīrayata vedoktaṃ yamāhuḥ paramaṃ stavam // VamPSm_4.23 //",
    "GP12vampsm_u:208": " iti śrīvāmanapurāṇe saromāhātmye caturthe 'dhyāyaḥ",
    "GP12vampsm_u:209": " kaśyapa uvāca",
    "GP12vampsm_u:210": " namo 'stu te devadeva ekaśṛṅga vṛṣārcce sindhuvṛṣa vṛṣākape suravṛṣa anādisaṃbhava",
    "GP12vampsm_u:211": " rudra kapila viṣvaksena sarvabhūtapate dhruva dharmadharma vaikuṇṭha vṛṣāvarta anādimadhyanidhana",
    "GP12vampsm_u:212": " dhanañjaya śuciśravaḥ pṛśnitejaḥ nijaya (5)",
    "GP12vampsm_u:213": " amṛteśaya sanātana tridhāma tuṣita mahātattva lokanātha padmanābha viriñce bahurūpa",
    "GP12vampsm_u:214": " akṣaya akṣara havyabhuja khaṇḍaparaśo śatakra muñjakeśa haṃsa mahādakṣiṇa hṛṣīkeśa",
    "GP12vampsm_u:215": " sūkṣma mahāniyamadhara viraja lokapratiṣṭha arūpa agraja dharmaja dharmanābha (10)",
    "GP12vampsm_u:216": " gabhastinābha śatakratunābha candraratha sūryatejaḥ samudravāsaḥ ajaḥ sahasraśiraḥ",
    "GP12vampsm_u:217": " sahasrapāda adomukha mahāpuruṣa puruṣottama sahasrabāho sahasramūrte sahasrāsya paruṣottama",
    "GP12vampsm_u:218": " sahasrabāho sahasramūrte sahasrāsya sahasrasaṃbhava sahasrasattvaṃ",
    "GP12vampsm_u:219": " tvamāhuḥ /",
    "GP12vampsm_u:220": " puṣpahāsa carama tvameva vauṣaṭ (15)",
    "GP12vampsm_u:221": " vaṣaṭkāraṃ tvāmāhuragrayaṃ makheṣu prāśitāraṃ sahasradhāraṃ ca bhuśca bhuvaśca svaśca",
    "GP12vampsm_u:222": " tvameva vedavedya brahmaśaya brāhmaṇapriya tvameva dyaurasi mātariśvāsi dharmo 'si",
    "GP12vampsm_u:223": " hotā potā mantā netā homahetus tvameva agraya viśvadhāmnā tvameva digbhiḥ subhāṇḍa (20)",
    "GP12vampsm_u:224": " ijyo 'si sumedho 'si samidhastvameva matir gatir dātā tvamasi /",
    "GP12vampsm_u:225": " mokṣo 'si yogo 'si /",
    "GP12vampsm_u:226": " sṛjasi /",
    "GP12vampsm_u:227": " dhātā paramayajño 'si somo 'si dīkṣito 'si dakṣiṇāsi viśvamasi /",
    "GP12vampsm_u:228": " sthavira hiraṇyanāma nārāyaṇa trinayana ādityavarma ādityatejaḥ mahāpuruṣa (25)",
    "GP12vampsm_u:229": " puruṣottama ādidedeva suvikrama prabhākara śaṃbho svayaṃbho bhūtādiḥ mahābhūto 'si",
    "GP12vampsm_u:230": " viśvabhūta viśvaṃ tvameva viśvagoptāsi pavitramasi viśvabhava ūrdhvakarma amṛta divaspate",
    "GP12vampsm_u:231": " vācaspate ghṛtārce anantakarma vaṃśa pragvaṃśa viśvapāstvameva varārthināṃ varado 'si tvam /",
    "GP12vampsm_u:232": " (30) caturbhiśca caturbhiśca dvābhyāṃ pañjabhireva ca /",
    "GP12vampsm_u:233": " hūyate ca punardvābhyāṃ tubhyaṃ hotrātmane namaḥ /",
    "GP12vampsm_u:234": " iti śrīvāmanapurāṇe saromāhātmye pañcamo 'dhyāyaḥ",
    "GP12vampsm_u:235": " lomaharṣaṇa uvāca /",
    "GP12vampsm_u:236": " nārāyaṇastu bhagavāñchrutvaivaṃ paramaṃ stavam /",
    "GP12vampsm_u:237": " brahmajñena dvijendreṇa kaśyapena samīritam // VamPSm_6.1 //",
    "GP12vampsm_u:238": " upāca vacanaṃ samyak tuṣṭaḥ puṣṭapadākṣaram /",
    "GP12vampsm_u:239": " śrīmān prītamanā devo yadvadet prabhurīśvaraḥ // VamPSm_6.2 //",
    "GP12vampsm_u:240": " varaṃ vṛṇudhvaṃ bhadraṃ vo varado 'smi surottamāḥ /",
    "GP12vampsm_u:241": " kaśyapa uvāca",
    "GP12vampsm_u:242": " prīto 'si naḥ suraśreṣṭha sarveṣāmeva niścayaḥ // VamPSm_6.3 //",
    "GP12vampsm_u:243": " vāsavasyānujo bhrātā jñātīnāṃ nandivardhanaḥ /",
    "GP12vampsm_u:244": " adityā api ca śrīmān bhagavānasta vai sutaḥ // VamPSm_6.4 //",
    "GP12vampsm_u:245": " aditirdevamātā ca etamevārthamuttamam /",
    "GP12vampsm_u:246": " putrārthaṃ varadaṃ prāha bhagavantaṃ varārthinī // VamPSm_6.5 //",
    "GP12vampsm_u:247": " devā ūcuḥ",
    "GP12vampsm_u:248": " niḥśreyasārthaṃ sarveṣāṃ daivatānāṃ maheśvara /",
    "GP12vampsm_u:249": " trātā bhartā ca dātā ca śaraṇaṃ bhava naḥ sadā // VamPSm_6.6 //",
    "GP12vampsm_u:250": " tatastānabravīdviṣṇurdevān kaśyapameva ca /",
    "GP12vampsm_u:251": " sarveṣāmeva yuṣmākaṃ ye bhaviṣyanti śatravaḥ /",
    "GP12vampsm_u:252": " muhūrtamapi te sarve na sthāsyanti mamāgrataḥ // VamPSm_6.7 //",
    "GP12vampsm_u:253": " hatvāsurāgaṇan sarvān yajñabhāgāgrabhejinaḥ /",
    "GP12vampsm_u:254": " havyādāṃśca surān sarvān kavyādāṃśca pitṛnapi // VamPSm_6.8 //",
    "GP12vampsm_u:255": " kariṣye vibudhaśreṣṭhāḥ pārameṣṭhyena karmaṇā /",
    "GP12vampsm_u:256": " yathāyātena sārgeṇa nivartadhvaṃ surottamāḥ // VamPSm_6.9 //",
    "GP12vampsm_u:257": " lomaharṣaṇa uvāca",
    "GP12vampsm_u:258": " evamukte tu devena viṣṇunā prabhaviṣṇunā /",
    "GP12vampsm_u:259": " tataḥ prahṛṣṭamanasaḥ pūjayanti sma taṃ prabhum // VamPSm_6.10 //",
    "GP12vampsm_u:260": " viśvedevā mahātmānaḥ kaśyapo 'ditireva ca /",
    "GP12vampsm_u:261": " namaskṛtya sureśāya tasmai devāya raṃhasā // VamPSm_6.11 //",
    "GP12vampsm_u:262": " prayātāḥ prāgdiśaṃ sarve vipulaṃ kaśyapāśramam /",
    "GP12vampsm_u:263": " te kaśyapāśramaṃ gatvā kurukṣetravanaṃ mahāt // VamPSm_6.12 //",
    "GP12vampsm_u:264": " prasādya hyaditiṃ tatra tapase tāṃ nyayojayan/",
    "GP12vampsm_u:265": " tha sā cacāra tapo ghoraṃ varṣāṇāmayutaṃ tadā // VamPSm_6.13 //",
    "GP12vampsm_u:266": " tasyā nāmnā vanaṃ divyaṃ sarvakāmapradaṃ śubham /",
    "GP12vampsm_u:267": " ārādhanāya kṛṣṇasya vāgjitā vāyubhojanā // VamPSm_6.14 //",
    "GP12vampsm_u:268": " daityairnirākṛtān dṛṣṭvā tanayānṛṣisattamāḥ /",
    "GP12vampsm_u:269": " vṛthāputrāhamiti sā nirvedāt praṇayāddharim /",
    "GP12vampsm_u:270": " tuṣṭāva vāgbhiragryābhiḥ paramārthavabodhinī // VamPSm_6.15 //",
    "GP12vampsm_u:271": " śaraṇyaṃ śaraṇaṃ viṣṇuṃ praṇatā bhaktavatsalam /",
    "GP12vampsm_u:272": " devadaityamayaṃ cādimadhyamāntasvarūpiṇam // VamPSm_6.16 //",
    "GP12vampsm_u:273": " aditiruvāca",
    "GP12vampsm_u:274": " namaḥ kṛtyārtināśāya namaḥ puṣkaramāline /",
    "GP12vampsm_u:275": " namaḥ paramakalyāṇa kalyāṇāyādivedhase // VamPSm_6.17 //",
    "GP12vampsm_u:276": " namaḥ paṅkajanetrāya namaḥ paṅkajanābhaye /",
    "GP12vampsm_u:277": " namaḥ paṅkajasaṃbhūtisaṃbhavāyātmayonaye // VamPSm_6.18 //",
    "GP12vampsm_u:278": " śriyaḥ kāntāya dāntāya dāntadṛśyāya cakriṇe /",
    "GP12vampsm_u:279": " namaḥ padmāsihastāya namaḥ kanakaretase // VamPSm_6.19 //",
    "GP12vampsm_u:280": " tathātmajñānayajñāya yogicintyāya yogine /",
    "GP12vampsm_u:281": " nirguṇāya viśeṣāya haraye brahmarūpiṇe // VamPSm_6.20 //",
    "GP12vampsm_u:282": " jagacca tiṣṭhate yatra jagato yo na dṛsyate /",
    "GP12vampsm_u:283": " namaḥ sthūlātisūkṣmāya tasmai devāya śārṅiḍṇe // VamPSm_6.21 //",
    "GP12vampsm_u:284": " yaṃ na paśyanti paśyanto jagadapyakhilaṃ narāḥ /",
    "GP12vampsm_u:285": " apaśyadbhirjagadyaśca dṛśyate hṛdi saṃsthitaḥ // VamPSm_6.22 //",
    "GP12vampsm_u:286": " bahirjyoti ralakṣyo yo lakṣyate jyotiṣaḥ paraḥ /",
    "GP12vampsm_u:287": " yasminneva yataścaiva yasyaitadakhilaṃ jagat // VamPSm_6.23 //",
    "GP12vampsm_u:288": " tasmai samastajagatām amarāya namo namaḥ /",
    "GP12vampsm_u:289": " ādyaḥ prajāpatiḥ so 'pi pitṝṇāṃ paramaḥ patiḥ /",
    "GP12vampsm_u:290": " patiḥ surāṇāṃ yastasmai namaḥ kṛṣṇāya vedhase // VamPSm_6.24 //",
    "GP12vampsm_u:291": " yaḥ pravṛttairnivṛttaiśca karmastasmai virajyate /",
    "GP12vampsm_u:292": " svargāpavargaphalado namastasmai gadābhṛte // VamPSm_6.25 //",
    "GP12vampsm_u:293": " yastu saṃcityamāno 'pi sarvaṃ pāpaṃ vyapohati /",
    "GP12vampsm_u:294": " namastasmai viśuddhāya parasmai harimedhase // VamPSm_6.26 //",
    "GP12vampsm_u:295": " ye paśyantyakhilādhāramīśānamajamavyayam /",
    "GP12vampsm_u:296": " na punarjanmamaraṇaṃ prāpnuvanti namāmi tam // VamPSm_6.27 //",
    "GP12vampsm_u:297": " yo yajño yajñaparamairijyate yajñasaṃsthitaḥ /",
    "GP12vampsm_u:298": " taṃ yajñapuruṣaṃ viṣṇuṃ namāmi prabhumīśvaram // VamPSm_6.28 //",
    "GP12vampsm_u:299": " gīyate sarvavedeṣu vedavidbhirvidāṃ gatiḥ /",
    "GP12vampsm_u:300": " yastasmai vedavedyāya nityāya viṣṇave namaḥ // VamPSm_6.29 //",
    "GP12vampsm_u:301": " yato viśvaṃ samudbhūtaṃ yasmin pralayameṣyati /",
    "GP12vampsm_u:302": " viśvodbhavapratiṣṭhāya namastasmai mahātmane // VamPSm_6.30 //",
    "GP12vampsm_u:303": " ābrahmastambaparyantaṃ vyāptaṃ yena carācaram /",
    "GP12vampsm_u:304": " māyājālasamunnaddhaṃ tamupendraṃ namāmyaham // VamPSm_6.31 //",
    "GP12vampsm_u:305": " yo 'tra toyasvarūpastho bibhartyakhilamīśvaraḥ /",
    "GP12vampsm_u:306": " viśvaṃ viśvapatiṃ viṣṇuṃ taṃ namāmi prajāpatim // VamPSm_6.32 //",
    "GP12vampsm_u:307": " mūrta tamo 'suramayaṃ tadvidho vinihanti yaḥ /",
    "GP12vampsm_u:308": " rātrijaṃ sūryarūpī ca tamupendraṃ namāmyaham // VamPSm_6.33 //",
    "GP12vampsm_u:309": " yasyākṣiṇi candrasūryau sarvalokaśubhāśubham /",
    "GP12vampsm_u:310": " paśyataḥ karma satataṃ tamupendraṃ namāmyaham // VamPSm_6.34 //",
    "GP12vampsm_u:311": " yasmin sarveśvare sarvaṃ satyametanmayoditam /",
    "GP12vampsm_u:312": " nānṛtaṃ tamajaṃ viṣṇuṃ namāmi prabhavāvyayam // VamPSm_6.35 //",
    "GP12vampsm_u:313": " yadyetatsatyamuktaṃ me bhūyaścāto janārdana /",
    "GP12vampsm_u:314": " satyena tena sakalāḥ pūryantāṃ me manorathāḥ // VamPSm_6.36 //",
    "GP12vampsm_u:315": " iti śrīvāmanapurāṇe saromāhātmye ṣaṣṭho 'dhyāyaḥ",
    "GP12vampsm_u:316": " lomaharṣaṇa uvāca /",
    "GP12vampsm_u:317": " evaṃ stuto 'tha bhagavān vāsudeva uvāca tām /",
    "GP12vampsm_u:318": " adṛśyaḥ sarvabhūtānāṃ tasyāḥ saṃdarśane sthitaḥ // VamPSm_7.1 //",
    "GP12vampsm_u:319": " śrībhagavānuvāca",
    "GP12vampsm_u:320": " manorathāṃstvamadite yānicchasyabhivāñchitān /",
    "GP12vampsm_u:321": " tāṃstvaṃ prāpyasi dharmajñe matprasādānna saṃśayaḥ // VamPSm_7.2 //",
    "GP12vampsm_u:322": " śṛṇu tvaṃ ca mahābhāge varo yaste hṛti sthitaḥ /",
    "GP12vampsm_u:323": " maddarśanaṃ hi viphalaṃ na kadācid bhaviṣyati // VamPSm_7.3 //",
    "GP12vampsm_u:324": " yaśceha tvadvane sthitvā trirātraṃ vai kariṣyati /",
    "GP12vampsm_u:325": " sarve kāmāḥ samṛdhyante manasā yānihecchati // VamPSm_7.4 //",
    "GP12vampsm_u:326": " dūrastho 'pi vanaṃ yastu adityāḥ smarate naraḥ /",
    "GP12vampsm_u:327": " so 'pi yāti paraṃ sthānaṃ kiṃ punarnivasan naraḥ // VamPSm_7.5 //",
    "GP12vampsm_u:328": " yaśceha brāhmaṇān pañca trīn vā dvāvekameva vā /",
    "GP12vampsm_u:329": " bhojayecchraddhayā yuktāḥ sa yāti paramāṃ gatim // VamPSm_7.6 //",
    "GP12vampsm_u:330": " aditiruvāca",
    "GP12vampsm_u:331": " yadi deva prasannastvaṃ bhaktyā me bhaktavatsala /",
    "GP12vampsm_u:332": " trailokyādhipatiḥ putrastadastu mama vāsavaḥ // VamPSm_7.7 //",
    "GP12vampsm_u:333": " hṛtaṃ rājyaṃ hṛtaścāsya yajñabhāga ihāsuraiḥ /",
    "GP12vampsm_u:334": " tvayi prasanne parada tat prāpnotu suto mama // VamPSm_7.8 //",
    "GP12vampsm_u:335": " hṛtaṃ rājyaṃ na duḥkhāya mama putrasya keśava /",
    "GP12vampsm_u:336": " prapannadāyavibhraṃśo bādhāṃ me kurute hṛti // VamPSm_7.9 //",
    "GP12vampsm_u:337": " śrībhagavānuvāca",
    "GP12vampsm_u:338": " kṛtaḥ prasādo hi mayā tava devi yathepsitam /",
    "GP12vampsm_u:339": " svāṃśena caiva te garbhe saṃbhaviṣyāmi kaśyapāt // VamPSm_7.10 //",
    "GP12vampsm_u:340": " tava garbhe samudbhūtastataste ye tvarātayaḥ /",
    "GP12vampsm_u:341": " tānahaṃ ca haniṣyāmi nivṛttā bhava nandini // VamPSm_7.11 //",
    "GP12vampsm_u:342": " aditiruvāca",
    "GP12vampsm_u:343": " prasīda devadeveśa namaste viśvabhāvana /",
    "GP12vampsm_u:344": " nāhaṃ tvāmudare voḍhumīśa śakṣyāmi keśava /",
    "GP12vampsm_u:345": " yasmin pratiṣṭhitaṃ sarvaṃ viśvayonistvamīśvaraḥ // VamPSm_7.12 //",
    "GP12vampsm_u:346": " ahaṃ tvāṃ ca vahiṣyāmi ātmānaṃ caiva nandini /",
    "GP12vampsm_u:347": " na ca pīḍāṃ kariṣyāmi svasti te 'stu vrajāmyaham // VamPSm_7.13 //",
    "GP12vampsm_u:348": " ityuktvāntarhite deve 'ditirgarbhaṃ samādadhe /",
    "GP12vampsm_u:349": " garbhasthite tataḥ khṛṣṇe cacāla saralā kṣitiḥ /",
    "GP12vampsm_u:350": " cakampire mahāśailā jagmuḥ kṣobhaṃ mahābdhayaḥ // VamPSm_7.14 //",
    "GP12vampsm_u:351": " yato yato 'ditiryāti dadāti padamuttamam /",
    "GP12vampsm_u:352": " tatastataḥ kṣitiḥ khedānnanāma dvijapuṅgavāḥ // VamPSm_7.15 //",
    "GP12vampsm_u:353": " daityānāmapi sarveṣāṃ garbhasthe madhusūdane /",
    "GP12vampsm_u:354": " babhūva tejaso hāniryathoktaṃ parameṣṭhinā // VamPSm_7.16 //",
    "GP12vampsm_u:355": " iti śrīvāmanapurāṇe saromāhātmye sapmo 'dhyāyaḥ",
    "GP12vampsm_u:356": " lomaharṣaṇa uvāca /",
    "GP12vampsm_u:357": " nisteso 'surān dṛṣṭavā samastānasureśvaraḥ /",
    "GP12vampsm_u:358": " prahlādamatha papraccha balirātmapitāmaham // VamPSm_8.1 //",
    "GP12vampsm_u:359": " baliruvāca",
    "GP12vampsm_u:360": " tāta nistejaso daityā nirdagdhā iva vahninā /",
    "GP12vampsm_u:361": " kimete sahasaivādya brahmadaṇḍahatā iva // VamPSm_8.2 //",
    "GP12vampsm_u:362": " duriṣṭaṃ kiṃ tu daityānāṃ ki kṛtyā vidhinirmitā /",
    "GP12vampsm_u:363": " nāśāyaiṣāṃ samudbhutā yena nistejaso 'surāḥ // VamPSm_8.3 //",
    "GP12vampsm_u:364": " lomaharṣaṇa uvāca",
    "GP12vampsm_u:365": " ityasuravarastena pṛṣṭaḥ pautreṇa brāhmaṇāḥ /",
    "GP12vampsm_u:366": " ciraṃ dhyātvā jagādedamasuraṃ taṃ tadā balim // VamPSm_8.4 //",
    "GP12vampsm_u:367": " prahlāda uvāca",
    "GP12vampsm_u:368": " calanti girayo bhīmirjahāti sahasā dhatim /",
    "GP12vampsm_u:369": " sadyaḥ samudrāḥ kṣubhitā daityā nistejasaḥ kṛtāḥ // VamPSm_8.5 //",
    "GP12vampsm_u:370": " sūryodaye yathā pūrvaṃ tathā gacchanti na grahāḥ /",
    "GP12vampsm_u:371": " devānāṃ ca parā lakṣmīḥ karaṇenānumīyate // VamPSm_8.6 //",
    "GP12vampsm_u:372": " mahadetanmahābāho kāraṇaṃ dānaveśvara /",
    "GP12vampsm_u:373": " na hyalpamiti mantavyaṃ tvayā kāryaṃ kathañcana // VamPSm_8.7 //",
    "GP12vampsm_u:374": " lomaharṣaṇa uvāca",
    "GP12vampsm_u:375": " ityuktvā dānavapatiṃ prahlādaḥ so 'surottamaḥ /",
    "GP12vampsm_u:376": " atyarthabhakto deveśaṃ jagāma manasā harim // VamPSm_8.8 //",
    "GP12vampsm_u:377": " sa dhyānapathagaṃ kṛtvā prahlādaśca mano 'suraḥ /",
    "GP12vampsm_u:378": " vicārayāmāsa tato yathā devo janārdanaḥ // VamPSm_8.9 //",
    "GP12vampsm_u:379": " sa dadarśodare 'dityāḥ prahlādo vāmanākṛtim /",
    "GP12vampsm_u:380": " tadantaśca vasūn rudrānaśvinau sarutāstathā // VamPSm_8.10 //",
    "GP12vampsm_u:381": " sādhyān viśve tathādityān gandharvoragarākṣasān /",
    "GP12vampsm_u:382": " virocanaṃ ca tanayaṃ baliṃ cāsuranāyakam // VamPSm_8.11 //",
    "GP12vampsm_u:383": " jambhaṃ kujambhaṃ narakaṃ bāṇamanyāṃstathāsurān /",
    "GP12vampsm_u:384": " ātmānamurvīṃ gaganaṃ vāyuṃ vāri hutāśanam // VamPSm_8.12 //",
    "GP12vampsm_u:385": " samudrādrisariddvīpān sarāṃsi ca paśūn mahīm /",
    "GP12vampsm_u:386": " vayomanuṣyānakhilāṃstathaiva ca sarīsṛpān // VamPSm_8.13 //",
    "GP12vampsm_u:387": " samastalokasraṣṭāraṃ brahmaṇaṃ bhavameva ca /",
    "GP12vampsm_u:388": " grahanakṣatratārāśca dakṣādyāṃśca prajāpatīn // VamPSm_8.14 //",
    "GP12vampsm_u:389": " saṃpaśyan vismayāviṣṭaḥ prakṛtisthaḥ kṣaṇāt punaḥ /",
    "GP12vampsm_u:390": " prahlādaḥ prāha daityendraṃ baliṃ vairociniṃ tataḥ // VamPSm_8.15 //",
    "GP12vampsm_u:391": " tatsaṃjñātaṃ mayā sarvaṃ yadarthaṃ bhavatāmiyam /",
    "GP12vampsm_u:392": " tejaso hānirutpannā śṛṇvantu tadaśeṣataḥ // VamPSm_8.16 //",
    "GP12vampsm_u:393": " devadevo jagadyonirayonirjagadādijaḥ /",
    "GP12vampsm_u:394": " anādirādirviśvasya vareṇyo varado hariḥ // VamPSm_8.17 //",
    "GP12vampsm_u:395": " parāvarāṇāṃ paramaḥ parāparasatāṃ gatiḥ /",
    "GP12vampsm_u:396": " prabhuḥ pramāṇaṃ mānānāṃ saptalokagurorguruḥ /",
    "GP12vampsm_u:397": " sthitiṃ kartu jagannāthaḥ so 'cintyo garbhatāṃ gataḥ // VamPSm_8.18 //",
    "GP12vampsm_u:398": " prabhuḥ prabhūṇāṃ paramaḥ parāṇāmanādimadhyo bhagavānanantaḥ /",
    "GP12vampsm_u:399": " trailokyamaṃśena sanāthamekaḥ kartu mahātmāditijo 'vatīrmaḥ // VamPSm_8.19 //",
    "GP12vampsm_u:400": " na yasya rudro na ca padmayonirnendro na sūryendumarīcimiśrāḥ /",
    "GP12vampsm_u:401": " jānanti daityādhipa yatsvarūpaṃ sa vāsudevaḥ kalayāvatīrṇaḥ // VamPSm_8.20 //",
    "GP12vampsm_u:402": " yamakṣaraṃ vedavido vadanti viśanti yaṃ jñānavidhūtapāpāḥ /",
    "GP12vampsm_u:403": " yasmin praviṣṭā na purarbhavanti taṃ vāsudevaṃ praṇamāmi devam // VamPSm_8.21 //",
    "GP12vampsm_u:404": " bhṛtānyaśeṣāṇi yato bhavanti yathormayastoyandherajasram /",
    "GP12vampsm_u:405": " layaṃ ca yasmin pralaye prayānti taṃ vāsudevaṃ praṇato 'smyacintyam // VamPSm_8.22 //",
    "GP12vampsm_u:406": " na yasya rūpaṃ na balaṃ prabhāvo na ca pratāpaḥ paramasya puṃsaḥ /",
    "GP12vampsm_u:407": " vijñāyate sarvapitāmahādyaistaṃ vāsudevaṃ praṇamāmi nityam // VamPSm_8.23 //",
    "GP12vampsm_u:408": " rūpasya cakṣurgrahaṇe tvageṣā sparśagrahitrī rasanā rasasya /",
    "GP12vampsm_u:409": " ghrāṇaṃ ca gandhagrahaṇe niyuktaṃ na ghrāṇacakṣuḥ śravaṇādi tasya // VamPSm_8.24 //",
    "GP12vampsm_u:410": " svayaṃprakāśaḥ paramārthato yaḥ sarveśvaro veditavyaḥ sa yuktyā /",
    "GP12vampsm_u:411": " śakyaṃ tamīḍyamanaghaṃ ca devaṃ grāhyaṃ nato 'haṃ harimīśitāram // VamPSm_8.25 //",
    "GP12vampsm_u:412": " yenaikadaṃṣṭreṇa samuddhṛteyaṃ dharācalā dhārayatīha sarvam /",
    "GP12vampsm_u:413": " śete grasitvā sakalaṃ jagad yastamīḍyamīśaṃ praṇato 'smi viṣṇum // VamPSm_8.26 //",
    "GP12vampsm_u:414": " aṃśāvatīrṇena ca yena garbhe hṛtāni tejāṃsi mahāsurāṇām /",
    "GP12vampsm_u:415": " namāmi taṃ devamanantamīśamaśeṣasaṃsārataroḥ kuṭhāram // VamPSm_8.27 //",
    "GP12vampsm_u:416": " devo jagadyonirayaṃ mahātmā sa ṣoḍśāṃśena mahāsurendrāḥ /",
    "GP12vampsm_u:417": " surendramāturjaṭharaṃ praviṣṭo hṛtāni vastena balaṃ vapūṃṣi // VamPSm_8.28 //",
    "GP12vampsm_u:418": " baliruvāca",
    "GP12vampsm_u:419": " tāta ko 'yaṃ harirnāma yato no bhayamāgatam /",
    "GP12vampsm_u:420": " santi me śataśo daityā vāsudevabalādhikāḥ // VamPSm_8.29 //",
    "GP12vampsm_u:421": " vipracittiḥ śibiḥ śaṅkurayaḥ śaṅkustathaiva ca /",
    "GP12vampsm_u:422": " hayaśirā aśvaśirā bhaṅgakāro mahāhanuḥ // VamPSm_8.30 //",
    "GP12vampsm_u:423": " pratāpī praghaśaḥ śaṃbhuḥ kukkurākṣaśca durjayaḥ /",
    "GP12vampsm_u:424": " ete cānye ca me santi daiteyā dānavāstathā // VamPSm_8.31 //",
    "GP12vampsm_u:425": " mahābalā mahāvīryā bhūbhāradharaṇakṣamāḥ /",
    "GP12vampsm_u:426": " eṣāmekaikaśaḥ kṛṣṇo na vīryārddhena saṃmitaḥ // VamPSm_8.32 //",
    "GP12vampsm_u:427": " lomaharṣama uvāca",
    "GP12vampsm_u:428": " pautrasyaitad vacaḥ śrutvā prahlādo daityasattamaḥ /",
    "GP12vampsm_u:429": " sakrodhaśca baliṃ prāha vaikuṇṭhākṣepavādinam // VamPSm_8.33 //",
    "GP12vampsm_u:430": " vināśamupayāsyanti daityā ye cāpi dānavāḥ /",
    "GP12vampsm_u:431": " yeṣāṃ tvamīdṛśo rājā durbuddhiravivekavān // VamPSm_8.34 //",
    "GP12vampsm_u:432": " devadevaṃ mahābhāgaṃ vāsudevamajaṃ vibhum /",
    "GP12vampsm_u:433": " tvāmṛte pāpasaṅkalpa ko 'nya evaṃ vadiṣyati // VamPSm_8.35 //",
    "GP12vampsm_u:434": " ya ete bhavatā proktāḥ samastā daityadānavāḥ /",
    "GP12vampsm_u:435": " sabrahmakāstathā devāḥ sthāvarāntā vibhūtayaḥ // VamPSm_8.36 //",
    "GP12vampsm_u:436": " tvaṃ cāhaṃ ca jagaccedaṃ sādridrumanadīvanam /",
    "GP12vampsm_u:437": " sasamudradvīpaloko 'yaṃ yaścedaṃ sacarācaram // VamPSm_8.37 //",
    "GP12vampsm_u:438": " yasyābhivādyavandyasya vyāpinaḥ paramātmanaḥ /",
    "GP12vampsm_u:439": " ekāṃśāṃśakalājanma kastamevaṃ pravakṣyati // VamPSm_8.38 //",
    "GP12vampsm_u:440": " ṛte vināśābimukhaṃ tvāmekamavivekinam /",
    "GP12vampsm_u:441": " durbuddhimajitātmānaṃ vṛddhānaṃ śāsanātigam // VamPSm_8.39 //",
    "GP12vampsm_u:442": " śocyo 'haṃ yasya me gehe jātastava pitādhamaḥ /",
    "GP12vampsm_u:443": " yasya tvamīdṛśaḥ putro devadevāvamānakaḥ // VamPSm_8.40 //",
    "GP12vampsm_u:444": " tiṣṭhatvanekasaṃsārasaṃghātaughavināśini /",
    "GP12vampsm_u:445": " kṛṣṇe bhaktirahaṃ tāvadavekṣyo bhavatā na kim // VamPSm_8.41 //",
    "GP12vampsm_u:446": " na me priyataraḥ kṛṣṇādapi deho 'yamātmanaḥ /",
    "GP12vampsm_u:447": " iti jānātyayaṃ loko bhavāṃśca ditinandana // VamPSm_8.42 //",
    "GP12vampsm_u:448": " jānannapi priyataraṃ prāṇebhyo 'pi hariṃ mama /",
    "GP12vampsm_u:449": " nindāṃ karoṣi tasya tvamakurvan gauravaṃ mama // VamPSm_8.43 //",
    "GP12vampsm_u:450": " virocanastava gururgurustayāpyahaṃ bale /",
    "GP12vampsm_u:451": " mamāpi sarvajagatāṃ gururnārāyaṇo hariḥ // VamPSm_8.44 //",
    "GP12vampsm_u:452": " nindāṃ karoṣi tasmistvaṃ kṛṣṇe gurugurorgurau /",
    "GP12vampsm_u:453": " yasmāt tasmādihaiva tvam aiśvaryād bhrāṃśameṣyasi // VamPSm_8.45 //",
    "GP12vampsm_u:454": " sa devo jagatāṃ nātho bale prabhurjanārdanaḥ /",
    "GP12vampsm_u:455": " nanvahaṃ pratyavekṣyaste bhaktimānatra me guruḥ // VamPSm_8.46 //",
    "GP12vampsm_u:456": " etāvanmātramapyatra nindatā jagato gurum /",
    "GP12vampsm_u:457": " nāpekṣitastvayā yasmāt tasmācchāpaṃ dadāmi te // VamPSm_8.47 //",
    "GP12vampsm_u:458": " yathā me śirasaśchedādidaṃ gurutaraṃ bale /",
    "GP12vampsm_u:459": " tvayoktamacyutākṣepaṃ rājyabhraṣṭastathā pata // VamPSm_8.48 //",
    "GP12vampsm_u:460": " yathā na kṛṣṇādaparaḥ paritrāṇaṃ bhavārṇave /",
    "GP12vampsm_u:461": " tathācireṇa paśyeyaṃ bhavantaṃ rājyavicyutam // VamPSm_8.49 //",
    "GP12vampsm_u:462": " iti śrīvāmanapurāṇe saromāhātmye aṣṭamo 'dhyāyaḥ",
    "GP12vampsm_u:463": " lomaharṣaṇa uvāca /",
    "GP12vampsm_u:464": " iti daityapatiḥ śrutvā vacanaṃ raudramapriyam /",
    "GP12vampsm_u:465": " prasādayāmāsa guruṃ praṇipatya punaḥ punaḥ // VamPSm_9.1 //",
    "GP12vampsm_u:466": " baliruvāca",
    "GP12vampsm_u:467": " prasīda tāta mā kopaṃ kuru mohahate mayi /",
    "GP12vampsm_u:468": " balāvalepamūḍhena mayaitadvākyamīritam // VamPSm_9.2 //",
    "GP12vampsm_u:469": " mohāpahatavijñānaḥ papo 'haṃ ditijottama /",
    "GP12vampsm_u:470": " yacchapto 'smi durācārastatsādhu bhavatā kṛtam // VamPSm_9.3 //",
    "GP12vampsm_u:471": " rājyabhraṃśaṃ yaśobhraṃśaṃ prapsyāmīti tatastvaham /",
    "GP12vampsm_u:472": " viṣaṇṇo 'si yathā tāta tathaivāvinaye kṛte // VamPSm_9.4 //",
    "GP12vampsm_u:473": " trailokyarājyamaiśvaryamanyadvā nātidurlabham /",
    "GP12vampsm_u:474": " sasāre durlabhāstāta guravo ye bhavadvidhāḥ // VamPSm_9.5 //",
    "GP12vampsm_u:475": " prasīda tāta mā kopaṃ kartumarhasi daityapa /",
    "GP12vampsm_u:476": " tvatkopaparidagdho 'haṃ paritapye divāniśam // VamPSm_9.6 //",
    "GP12vampsm_u:477": " prahlāda uvāca",
    "GP12vampsm_u:478": " vatsa kopena me moho janitastena te mayā /",
    "GP12vampsm_u:479": " śāpo datto vivekaśca mohenāpahṛto mama // VamPSm_9.7 //",
    "GP12vampsm_u:480": " yadi mohena me jñānaṃ nākṣiptaṃ syānmahāsura /",
    "GP12vampsm_u:481": " tatkathaṃ sarvagaṃ jānan hariṃ kaccicchapāmyaham // VamPSm_9.8 //",
    "GP12vampsm_u:482": " yo yaḥ śāpo mayā datto bhavato 'surapuṅgava /",
    "GP12vampsm_u:483": " bhāvyametena nūnaṃ te tasmāttvaṃ mā viṣīda vai // VamPSm_9.9 //",
    "GP12vampsm_u:484": " adyaprabhṛti deveśe bhagavatyacyute harau /",
    "GP12vampsm_u:485": " bhavethā bhaktimānīśe sa te trātā bhaviṣyati // VamPSm_9.10 //",
    "GP12vampsm_u:486": " śāpaṃ prāpya ca me vīra deveśaḥ saṃsmṛtastvayā /",
    "GP12vampsm_u:487": " tathā tathā vadiṣyāmi śreyastvaṃ prāpsyase yathā // VamPSm_9.11 //",
    "GP12vampsm_u:488": " lomaharṣaṇa uvāca",
    "GP12vampsm_u:489": " aditirvaramāsādya sarvakāmasamṛddhidam /",
    "GP12vampsm_u:490": " krameṇa hyudare devo vṛddhiṃ prāpto mahāyaśāḥ // VamPSm_9.12 //",
    "GP12vampsm_u:491": " tato māse 'tha daśame kāle prasava āgate /",
    "GP12vampsm_u:492": " ajāyata sa govindo bhagavān vāmanākṛtiḥ // VamPSm_9.13 //",
    "GP12vampsm_u:493": " avatīrṇe jagannāthe tasmin sarvāmareśvare /",
    "GP12vampsm_u:494": " devāśca mumucurduḥkhaṃ devamātāditistathā // VamPSm_9.14 //",
    "GP12vampsm_u:495": " vavurvātāḥ sukhaspārśā nīrajaskamabhūnnabhaḥ /",
    "GP12vampsm_u:496": " dharme ca sarvabhūtānāṃ tadā matirajāyata // VamPSm_9.15 //",
    "GP12vampsm_u:497": " nodvegaścāpyabhūd dehe manujānāṃ dvijottamāḥ /",
    "GP12vampsm_u:498": " tadā hi sarvabhūtānāṃ dharme matirajāyata // VamPSm_9.16 //",
    "GP12vampsm_u:499": " taṃ jātamātraṃ bhagavān brahma lokapitāmahaḥ /",
    "GP12vampsm_u:500": " jātakarmādikāṃ kṛtvā kriyāṃ tuṣṭāva ca prabhum // VamPSm_9.17 //",
    "GP12vampsm_u:501": " brahmovāca",
    "GP12vampsm_u:502": " jayādhīśa jayājeya jaya viśvaguro hare /",
    "GP12vampsm_u:503": " janmamṛtyujarātīta jayānanta jayācyuta // VamPSm_9.18 //",
    "GP12vampsm_u:504": " jayājita jayāśeṣa jayāvyaktasthite jaya /",
    "GP12vampsm_u:505": " paramārthārtha sarvajña jñānajñeyārthaniḥsṛta // VamPSm_9.19 //",
    "GP12vampsm_u:506": " jayāśeṣa jagatsākṣiñjagatkartarjagadguro /",
    "GP12vampsm_u:507": " jagato 'jagadanteśa sthitau pālayate jaya // VamPSm_9.20 //",
    "GP12vampsm_u:508": " jayākhila jayāśeṣa jaya sarvahṛdisthita /",
    "GP12vampsm_u:509": " jayādimadhyāntamaya sarvajñānamayottama // VamPSm_9.21 //",
    "GP12vampsm_u:510": " mumukṣubhiranirdeśya nityahṛṣṭa jayeśvara /",
    "GP12vampsm_u:511": " yogibhirmuktikāmaistu damādighuṇabhūṣaṇa // VamPSm_9.22 //",
    "GP12vampsm_u:512": " jayātisūkṣma durjñeya jaya sthūla jaganmaya /",
    "GP12vampsm_u:513": " jaya sūkṣmātisūkṣma tvaṃ jayānindriya sendriya // VamPSm_9.23 //",
    "GP12vampsm_u:514": " jaya svamāyāyogastha śeṣabhoga jayākṣara /",
    "GP12vampsm_u:515": " jayaikadaṃṣṭraprāntena samuddhṛtavasuṃdhara // VamPSm_9.24 //",
    "GP12vampsm_u:516": " nṛkesarin surārātivakṣasthalavidāraṇa /",
    "GP12vampsm_u:517": " sāmprataṃ jaya viśvātman māyāvāmana keśava // VamPSm_9.25 //",
    "GP12vampsm_u:518": " nijamāyāparicchinna jagaddhātarjanārdana /",
    "GP12vampsm_u:519": " jayācintya jayānekāsvarūpaikavidha prabho // VamPSm_9.26 //",
    "GP12vampsm_u:520": " varddhasva vardhitānekavikāraprakṛte hare /",
    "GP12vampsm_u:521": " tvayyeṣā jagatāmīśe saṃsthitā dharmapaddhatiḥ // VamPSm_9.27 //",
    "GP12vampsm_u:522": " na tvāmahaṃ na ceśāno nendrādyāstridaśā hare /",
    "GP12vampsm_u:523": " jñātumīśā na munayaḥ sanakādyā na yoginaḥ // VamPSm_9.28 //",
    "GP12vampsm_u:524": " tvaṃ māyāpaṭasaṃvīto jagatyatra jagatpate /",
    "GP12vampsm_u:525": " kastvāṃ vetsyati sarveśa tvatprasādaṃ vinā naraḥ // VamPSm_9.29 //",
    "GP12vampsm_u:526": " tvamevārādhito yasya prasādasumukhaḥ prabho /",
    "GP12vampsm_u:527": " sa eva kevalaṃ devaṃ vetti tvāṃ netaro naja // VamPSm_9.30 //",
    "GP12vampsm_u:528": " tadīśvareśvareśāna vibho varddhasva bhāvana /",
    "GP12vampsm_u:529": " prabhavāyāsya viśvasya viśvātman pṛthulocana // VamPSm_9.31 //",
    "GP12vampsm_u:530": " lomaharṣaṇa uvāca",
    "GP12vampsm_u:531": " elaṃ stuto hṛṣīkeśaḥ sa tadā vāmanākṛtiḥ /",
    "GP12vampsm_u:532": " prahasya bhāvagambhīramuvācārūḍhasaṃpadam // VamPSm_9.32 //",
    "GP12vampsm_u:533": " stuto 'haṃ bhavatā pūrvamindrādyaiḥ kaśyapena ca /",
    "GP12vampsm_u:534": " mayā ca vaḥ pratijñātamindrasya bhuvanatrayam // VamPSm_9.33 //",
    "GP12vampsm_u:535": " bhṛyaścahaṃ stuto 'dityā tasyāścāpi mayāśrutam /",
    "GP12vampsm_u:536": " yathā śakrāya dāsyāmi trailokyaṃ hatakaṇṭakam // VamPSm_9.34 //",
    "GP12vampsm_u:537": " so 'haṃ tathā kariṣyāmi yathendro jagataḥ patiḥ /",
    "GP12vampsm_u:538": " bhaviṣyati sahasrākṣaḥ satyametad bravīmi vaḥ // VamPSm_9.35 //",
    "GP12vampsm_u:539": " tataḥ kṛṣṇājinaṃ brahma hṛṣīkeśāya dattavān /",
    "GP12vampsm_u:540": " yajñopavītaṃ bhagavān dadau tasya bṛhaspatiḥ // VamPSm_9.36 //",
    "GP12vampsm_u:541": " āṣāḍhamadadād daṇḍaṃ marīcirbrahmaṇaḥ sutaḥ /",
    "GP12vampsm_u:542": " kamaṇḍaluṃ vasiṣṭhaśca kauśaṃ cīramathāṅgirāḥ /",
    "GP12vampsm_u:543": " āsanaṃ caiva pulahaḥ pulastyaḥ pītavāsasī // VamPSm_9.37 //",
    "GP12vampsm_u:544": " upatasthuśca taṃ vedāḥ praṇavasvarabhūṣaṇāḥ /",
    "GP12vampsm_u:545": " śāstrāṇyaśeṣāṇi tathā sāṃkhyayogoktayaśca yāḥ // VamPSm_9.38 //",
    "GP12vampsm_u:546": " sa vāmano jaṭī daṇḍī chatrī dhṛtakamaṇḍaluḥ /",
    "GP12vampsm_u:547": " sarvadevamayo devo baleradhvaramabhyagāt // VamPSm_9.39 //",
    "GP12vampsm_u:548": " yatra yatra padaṃ viprā bhūbhāge vāmano dadau /",
    "GP12vampsm_u:549": " dadāti bhūmirvivaraṃ tatra tatrābhipīḍitā // VamPSm_9.40 //",
    "GP12vampsm_u:550": " sa vāmano jaḍagatirmṛdu gacchan saparvatām /",
    "GP12vampsm_u:551": " sābdhidvīpavatīṃ sarvāṃ cālayāmāsa bhedinīm // VamPSm_9.41 //",
    "GP12vampsm_u:552": " bṛhaspatistu śanakairmārgaṃ darśayate śubham /",
    "GP12vampsm_u:553": " tathā krīḍāvinodārthamatijāḍyagato 'bhavat // VamPSm_9.42 //",
    "GP12vampsm_u:554": " tataḥ śeṣo mahānāgo niḥsṛtyāsau rasātalāt /",
    "GP12vampsm_u:555": " sāhāyyaṃ kalpayāmāsa devadevasya cakriṇaḥ // VamPSm_9.43 //",
    "GP12vampsm_u:556": " tadadyāpi ca vikhyātamahervilamanuttamam /",
    "GP12vampsm_u:557": " tasya saṃdarśanādeva nāgebhyo na bhayaṃ bhavet // VamPSm_9.44 //",
    "GP12vampsm_u:558": " iti śrīvāmanapurāṇe saromāhātmye navamo 'dhyāyaḥ",
    "GP12vampsm_u:559": " lomaharṣaṇa uvāca /",
    "GP12vampsm_u:560": " saparvatavanāmurvīṃ dṛṣṭvā saṃkṣubhitāṃ baliḥ /",
    "GP12vampsm_u:561": " papracchośanasaṃ śukraṃ praṇipatya kṛtāñjaliḥ // VamPSm_10.1 //",
    "GP12vampsm_u:562": " ācārya kṣobhamāyāti sābdhibhūmidharā mahī /",
    "GP12vampsm_u:563": " kasmācca nāsurān bhāgān pratigṛhṇanti vahnayaḥ // VamPSm_10.2 //",
    "GP12vampsm_u:564": " iti pṛṣṭo 'tha balinā kāvyo vedavidāṃ varaḥ /",
    "GP12vampsm_u:565": " uvāca daityādhipatiṃ ciraṃ dhyātvā mahāmatiḥ // VamPSm_10.3 //",
    "GP12vampsm_u:566": " avatīrṇo jagadyoniḥ kaśyapasya gṛhe hariḥ /",
    "GP12vampsm_u:567": " vāmaneneha rūpeṇa paramātmā sanātanaḥ // VamPSm_10.4 //",
    "GP12vampsm_u:568": " sa nūnaṃ yajñamāyāti tava dānavapuṅgava /",
    "GP12vampsm_u:569": " tatpādanyāsavikṣobhādiyaṃ pracalitā mahī // VamPSm_10.5 //",
    "GP12vampsm_u:570": " kampante girayaśceme kṣubhitā makarālayāḥ /",
    "GP12vampsm_u:571": " neyaṃ bhūtapatiṃ bhūmiḥ samarthā voḍhumīśvaram // VamPSm_10.6 //",
    "GP12vampsm_u:572": " sadevāsuragandharvā yakṣarākṣasapannagā /",
    "GP12vampsm_u:573": " anenaiva dhṛtā bhūmirāpo 'gniḥ pavano nabhaḥ /",
    "GP12vampsm_u:574": " dhārayatyakhilān devān manuṣyāṃśca mahāsurān // VamPSm_10.7 //",
    "GP12vampsm_u:575": " iyamasya jagaddhāturmāyā kṛṣṇasya gahvarī /",
    "GP12vampsm_u:576": " dhāryadhārakabhāvena yayā saṃpīḍitaṃ jagat // VamPSm_10.8 //",
    "GP12vampsm_u:577": " tatsannidhānādasurā na bhāgārhāḥ suradviṣaḥ /",
    "GP12vampsm_u:578": " bhuñjate nāsurān bhāgānapi tena trayo 'gnayaḥ // VamPSm_10.9 //",
    "GP12vampsm_u:579": " śukrasya vacanaṃ śrutvā hṛṣṭaromābravīd baliḥ /",
    "GP12vampsm_u:580": " dhanyo 'haṃ kṛtapuṇyaśca yanme yajñapatiḥ svayam /",
    "GP12vampsm_u:581": " yajñamabhyāgato brahman mattaḥ ko 'nyo 'dhikaḥ pumān // VamPSm_10.10 //",
    "GP12vampsm_u:582": " yaṃ yoginaḥ sadodyuktāḥ paramātmānamavyayam /",
    "GP12vampsm_u:583": " draṣṭumicchanti devo 'sau mamādhvaramupeṣyati /",
    "GP12vampsm_u:584": " yanmayācārya kartavyaṃ tanmamādeṣṭumarhasi // VamPSm_10.11 //",
    "GP12vampsm_u:585": " śukra uvāca",
    "GP12vampsm_u:586": " yajñabhāgabhujo devā vedaprāmāṇyato 'sura /",
    "GP12vampsm_u:587": " tvayā tu dānavā daitya yajñabhāgabhujaḥ kṛtāḥ // VamPSm_10.12 //",
    "GP12vampsm_u:588": " ayaṃ ca devaḥ sattvasthaḥ karoti sthitipālanam /",
    "GP12vampsm_u:589": " visṛṣṭaṃ ca tathāyaṃ ca svayamatti prajāḥ prabhuḥ // VamPSm_10.13 //",
    "GP12vampsm_u:590": " bhavāṃstu vandī bhavitā nūnaṃ viṣṇuḥ sthitau sthitaḥ /",
    "GP12vampsm_u:591": " viditvaivaṃ mahābhāgā kuru yat te manogatam // VamPSm_10.14 //",
    "GP12vampsm_u:592": " tvayāsya daityādhipate kvalpake 'pi hi vastuni /",
    "GP12vampsm_u:593": " pratijñā naiva voḍhavyā vācyaṃ sāma tathāphalam // VamPSm_10.15 //",
    "GP12vampsm_u:594": " kṛtakṛtyasya devasya devārthaṃ caiva kurvataḥ /",
    "GP12vampsm_u:595": " alaṃ dadyāṃ dhanaṃ deve tvetadvācyaṃ tu yācataḥ /",
    "GP12vampsm_u:596": " kṛṣṇasya devabhūtyartha pravṛttasya mahāsura // VamPSm_10.16 //",
    "GP12vampsm_u:597": " baliruvāca",
    "GP12vampsm_u:598": " brahman kathamahaṃ brūyāmanyenāpi hi yācitaḥ /",
    "GP12vampsm_u:599": " nāstīti kimu devasya saṃsākasyāghahāriṇaḥ // VamPSm_10.17 //",
    "GP12vampsm_u:600": " vratopavāsairvividhair yaḥ prabhurgṛhyate hariḥ /",
    "GP12vampsm_u:601": " sa me vakṣyati dehīti govindaḥkimato 'dhikam // VamPSm_10.18 //",
    "GP12vampsm_u:602": " yadarthaṃ sumahārambhā damaśaucaguṇānvitaiḥ /",
    "GP12vampsm_u:603": " yajñā kriyante yajñeśaḥ sa me dehīti vakṣyati // VamPSm_10.19 //",
    "GP12vampsm_u:604": " tatsādhu sukṛtaṃ karma tapaḥ sucaritaṃ canaḥ /",
    "GP12vampsm_u:605": " yanmā dehīti viśveśaḥ svayameva vadiṣyati // VamPSm_10.20 //",
    "GP12vampsm_u:606": " nāstītyahaṃ guro vakṣye tamabhyāgatamīśvaram /",
    "GP12vampsm_u:607": " prāṇatyāgaṃ kariṣye 'haṃ na tu nāsti jane kvacit // VamPSm_10.21 //",
    "GP12vampsm_u:608": " nāstīti yanmayā noktamanyeṣāmapi yācatām /",
    "GP12vampsm_u:609": " vakṣyāmi kathamāyāte tadadya cāmare 'cyute // VamPSm_10.22 //",
    "GP12vampsm_u:610": " ślāghya eva hi vīrāṇāṃ dānāccāpatsamāgamaḥ /",
    "GP12vampsm_u:611": " na bādhākāri yaddānaṃ tadaṅgaṃ balavat smṛtam // VamPSm_10.23 //",
    "GP12vampsm_u:612": " madrājye nāsukhī kaścinna daridro na cāturaḥ /",
    "GP12vampsm_u:613": " na duḥkhito na cobdigno na śamādivivarjitaḥ // VamPSm_10.24 //",
    "GP12vampsm_u:614": " hṛṣṭastuṣṭaḥ sugandhī ca tṛptaḥ sarvasukhānvitaḥ /",
    "GP12vampsm_u:615": " janaḥ sarvo mahābhāga kimutāhaṃ sadā sukhī // VamPSm_10.25 //",
    "GP12vampsm_u:616": " etadviśiṣṭamatrāhaṃ dānabījaphalaṃ labhe /",
    "GP12vampsm_u:617": " viditaṃ muniśārdula mayaitat tvanmukhācchrutam // VamPSm_10.26 //",
    "GP12vampsm_u:618": " matprasādaparo nūnaṃ yajñenārādhito hiraḥ /",
    "GP12vampsm_u:619": " mama dānamavāpyāsau puṣṇāti yadi devatāḥ // VamPSm_10.27 //",
    "GP12vampsm_u:620": " etadbījavare dānabījaṃ patati ced gurau /",
    "GP12vampsm_u:621": " janārdane mahāpātre kiṃ na prāptaṃ tato mayā // VamPSm_10.28 //",
    "GP12vampsm_u:622": " viśiṣṭaṃ mama taddānaṃ parituṣṭāśca devatāḥ /",
    "GP12vampsm_u:623": " uvabhogācchataguṇaṃ dānaṃ sukhakaraṃ smṛtam // VamPSm_10.29 //",
    "GP12vampsm_u:624": " matprasādaparo nūnaṃ jajñenārādhito hariḥ /",
    "GP12vampsm_u:625": " tenābhyeti na saṃdeho darśanādupakārakṛt // VamPSm_10.30 //",
    "GP12vampsm_u:626": " atha kopena cābhyeti devabhāgoparodhataḥ /",
    "GP12vampsm_u:627": " māṃ nihantuṃ tato hi syād vadhaḥ ślāghyataro 'cyutāt // VamPSm_10.31 //",
    "GP12vampsm_u:628": " etajjñātvā muniśreṣṭha dānavighnākareṇa me /",
    "GP12vampsm_u:629": " naiva bhāvyaṃ jagannāthe govinde samupasthite // VamPSm_10.32 //",
    "GP12vampsm_u:630": " lomaharṣaṇa uvāca",
    "GP12vampsm_u:631": " ityevaṃ vadatastasya prāptastatra janārdanaḥ /",
    "GP12vampsm_u:632": " sarvadevamayo 'tintyo māyāvāmanarūpadhṛk // VamPSm_10.33 //",
    "GP12vampsm_u:633": " taṃ dṛṣṭvā yajñavāṭaṃ tu praviṣṭamasurāḥ prabhum /",
    "GP12vampsm_u:634": " jagmuḥ prabhāvataḥ kṣobhaṃ tejasā tasya niṣprabhāḥ // VamPSm_10.34 //",
    "GP12vampsm_u:635": " jeṣuśca munayastatra ye sametā mahādhvare /",
    "GP12vampsm_u:636": " vasiṣṭho gādhijo gargo anye ca munisattamāḥ // VamPSm_10.35 //",
    "GP12vampsm_u:637": " baliścaivākhilaṃ janma mene śaphalamātmanaḥ /",
    "GP12vampsm_u:638": " tataḥ saṃkṣobhamāpanno na kaścit kiñciduktavān // VamPSm_10.36 //",
    "GP12vampsm_u:639": " pratyekaṃ devadeveśaṃ pūjayāmāsa tejasā /",
    "GP12vampsm_u:640": " athāsurapati prahvaṃ dṛṣṭvā munivarāśca tān // VamPSm_10.37 //",
    "GP12vampsm_u:641": " devadevapatiḥ sākṣād viṣṇurvāmanarūpadhṛk /",
    "GP12vampsm_u:642": " tuṣṭāva yajñaṃ vahniṃ ca yajamānamathārcitaḥ /",
    "GP12vampsm_u:643": " yajñakarmādhikārasthān sadasyān dravyasaṃpadam // VamPSm_10.38 //",
    "GP12vampsm_u:644": " sadasyāḥ pātramakhilaṃ vāmanaṃ prati tatkṣaṇāt /",
    "GP12vampsm_u:645": " yajñavāṭasthitaṃ viprāḥ sādhu sādhvityudīrayan // VamPSm_10.39 //",
    "GP12vampsm_u:646": " sa cārghamādāya baliḥ prodbhūtapulakastadā /",
    "GP12vampsm_u:647": " pūjayāmāsa govindaṃ prāha cedaṃ mahāsuraḥ // VamPSm_10.40 //",
    "GP12vampsm_u:648": " baliruvāca",
    "GP12vampsm_u:649": " suvarṇaratnasaṃghāto gajāśvasamitistathā /",
    "GP12vampsm_u:650": " striyo vastrāṇyalaṅkārān gāvo grāmāśca puṣkalāḥ // VamPSm_10.41 //",
    "GP12vampsm_u:651": " sarve ca saralā pṛthvī bhavato vā yadīpsitam /",
    "GP12vampsm_u:652": " tad dadāsi vṛṇuṣveṣṭaṃ mamārthāḥ santi te priyāḥ // VamPSm_10.42 //",
    "GP12vampsm_u:653": " ityukto daityapatinā prītigarbhānvitaṃ vacaḥ /",
    "GP12vampsm_u:654": " prāha sasmitagambhīraṃ bhagavān vāmanākṛtiḥ // VamPSm_10.43 //",
    "GP12vampsm_u:655": " mamāgniśaraṇārthāya dehi rājan padatrayam /",
    "GP12vampsm_u:656": " suvarṇagrāmaratnādi tadarthibhyaḥ pradīyatām // VamPSm_10.44 //",
    "GP12vampsm_u:657": " baliruvāca",
    "GP12vampsm_u:658": " tribhiḥ prayojanaṃ kiṃ te padaiḥ padavatāṃ vara /",
    "GP12vampsm_u:659": " śataṃ śatasahasraṃ vā padānāṃ mārgatāṃ bhavān // VamPSm_10.45 //",
    "GP12vampsm_u:660": " śrīvāmana uvāca",
    "GP12vampsm_u:661": " etāvatā daityapate kṛtakṛtyo 'smi mārgaṇe /",
    "GP12vampsm_u:662": " anyeṣāmarthināṃ vittamicchayā dāsyate bhavān // VamPSm_10.46 //",
    "GP12vampsm_u:663": " etacchrutvā tu gaditaṃ vāmanasya mahātmanaḥ /",
    "GP12vampsm_u:664": " vācayāmāsa vai tasmai vāmanāya mahātmane // VamPSm_10.47 //",
    "GP12vampsm_u:665": " pāṇau tu patite toye vāmano 'bhūdavāmanaḥ /",
    "GP12vampsm_u:666": " sarvedevamayaṃ rūpaṃ darśayāmāsa tatkṣaṇāt // VamPSm_10.48 //",
    "GP12vampsm_u:667": " cantrasūryau tu nayane dyauḥ śiraścaraṇau kṣitiḥ /",
    "GP12vampsm_u:668": " pādāṅgulyaḥ piśācāstu hastāṅgulyaśca guhyakāḥ // VamPSm_10.49 //",
    "GP12vampsm_u:669": " viśvedevāśca jānusthā jaṅghe sādhyāḥ surottamāḥ /",
    "GP12vampsm_u:670": " yakṣā nakheṣu saṃbhūtā rekhāsvapsarasastathā // VamPSm_10.50 //",
    "GP12vampsm_u:671": " dṛṣṭirṛkṣāṇyaśeṣāṇi keśāḥ sūryāśavaḥ prabhoḥ /",
    "GP12vampsm_u:672": " tārakā romakūpāṇi romeṣu ca maharṣayaḥ // VamPSm_10.51 //",
    "GP12vampsm_u:673": " bāhavo vidiśastasya diśaḥ śrotre mahātmanaḥ /",
    "GP12vampsm_u:674": " aśvinau śravaṇe tasya nāsā vāyurmahātmanaḥ // VamPSm_10.52 //",
    "GP12vampsm_u:675": " prasāde candramā devo mano dharmaḥ samāśritaḥ /",
    "GP12vampsm_u:676": " satyamasyābhavad vāṇī jihvā devī sarasvatī // VamPSm_10.53 //",
    "GP12vampsm_u:677": " grīvāditirdevamātā vidyāstadvalayastathā /",
    "GP12vampsm_u:678": " svargadvāramabhūnmaitraṃ tvaṣṭā pūṣā ca vai bhruvau // VamPSm_10.54 //",
    "GP12vampsm_u:679": " mukhe vaiśvānaraścāsya vṛṣaṇau tu prajāpatiḥ /",
    "GP12vampsm_u:680": " hṛdayaṃ ca paraṃ brahma puṃstvaṃ vai kaśyapo muniḥ // VamPSm_10.55 //",
    "GP12vampsm_u:681": " pṛṣṭhe 'sya vasavo devā marutaḥ sarvasaṃdhiṣu /",
    "GP12vampsm_u:682": " vakṣasthale tathā rudro dhairye cāsya mahārṇavaḥ // VamPSm_10.56 //",
    "GP12vampsm_u:683": " udare cāsya gandharvā marutaśca mahābalāḥ /",
    "GP12vampsm_u:684": " lakṣmīrmedhā dhṛtiḥ kāntiḥ sarvavidyāśca vai kaṭiḥ // VamPSm_10.57 //",
    "GP12vampsm_u:685": " sarvajyotīṃṣi yānīha tapaśca paramaṃ mahat /",
    "GP12vampsm_u:686": " tasya devādhidevasya tejaḥ prodbhūtamuttamam // VamPSm_10.58 //",
    "GP12vampsm_u:687": " tanau kukṣiṣu vedāśca jānunī ca mahāmakhāḥ /",
    "GP12vampsm_u:688": " iṣṭayaḥ paśavaścāsya dvijānāṃ ceṣṭitāni ca // VamPSm_10.59 //",
    "GP12vampsm_u:689": " tasya devamayaṃ rūpaṃ dṛṣṭvā viṣṇormahātmanaḥ /",
    "GP12vampsm_u:690": " upasarpanti te daityāḥ pataṅgā iva pāvakam // VamPSm_10.60 //",
    "GP12vampsm_u:691": " cikṣurastu mahādaityaḥ pādāṅguṣṭhaṃ gṛhītavān /",
    "GP12vampsm_u:692": " dantābhyāṃ tasya vai grīvāmaṅguṣṭhenāhanaddhariḥ // VamPSm_10.61 //",
    "GP12vampsm_u:693": " pramathya sarvānasurān pādahastatalairvibhuḥ /",
    "GP12vampsm_u:694": " kṛtvā rūpaṃ mahākāyaṃ saṃjahārāśu medinīm // VamPSm_10.62 //",
    "GP12vampsm_u:695": " tasya vikramato bhūmiṃ candrādityau stanāntare /",
    "GP12vampsm_u:696": " nabho vikramamāṇasya sakthideśe sthitāvubhau // VamPSm_10.63 //",
    "GP12vampsm_u:697": " paraṃ vikramamāṇasya jānumūle prabhākarau /",
    "GP12vampsm_u:698": " viṣṇorāstāṃ sthitasyaitau devapālanakarmaṇi // VamPSm_10.64 //",
    "GP12vampsm_u:699": " jitvā lokatrayaṃ tāṃśca hatvā cāsurapuṅgavān /",
    "GP12vampsm_u:700": " purandarāya trailokyaṃ dadau viṣṇururukramaḥ // VamPSm_10.65 //",
    "GP12vampsm_u:701": " sutalaṃ nāma pātālamadhastādvasudhātalāt /",
    "GP12vampsm_u:702": " balerdattaṃ bhagavatā viṣṇunā prabhaviṣṇunā // VamPSm_10.66 //",
    "GP12vampsm_u:703": " atha daityaiśvaraṃ prāha viṣṇuḥ sarveśvareśvaraḥ /",
    "GP12vampsm_u:704": " yat tvayā salilaṃ dattaṃ gṛhītaṃ pāṇinā mayā // VamPSm_10.67 //",
    "GP12vampsm_u:705": " kalpapramāṇaṃ tasmāt te bhaviṣyatyāyuruttamam /",
    "GP12vampsm_u:706": " vaivakhate tathātīte kāle manvantare tathā // VamPSm_10.68 //",
    "GP12vampsm_u:707": " sāvarṇike tu saṃprāpte bhavānindro bhaviṣyati /",
    "GP12vampsm_u:708": " idānīṃ bhuvanaṃ sarvaṃ dattaṃ śakrāya vai purā // VamPSm_10.69 //",
    "GP12vampsm_u:709": " caturyugavyavasthā ca sādhikā hyekasaptatiḥ /",
    "GP12vampsm_u:710": " niyantavyā mayā sarve ye tasya paripanthinaḥ // VamPSm_10.70 //",
    "GP12vampsm_u:711": " tenāhaṃ parayā bhaktyā pūrvamārādhito bale /",
    "GP12vampsm_u:712": " sutalaṃ nāma pātālaṃ samāsādya vaco mama // VamPSm_10.71 //",
    "GP12vampsm_u:713": " vasāsura mamādeśaṃ yathāvatparipālayan /",
    "GP12vampsm_u:714": " tatra devasukhopete prāsādaśatasaṃkule // VamPSm_10.72 //",
    "GP12vampsm_u:715": " protphullapadmasarasi hvadasuddhasaridvare /",
    "GP12vampsm_u:716": " sugandhī pūpasaṃpanno varābharamabhūṣitaḥ // VamPSm_10.73 //",
    "GP12vampsm_u:717": " srakcandanādidigdhāṅgo nṛtyagītamanoharān /",
    "GP12vampsm_u:718": " upabhuñjan mahābhogān vividhān dānaveśvara // VamPSm_10.74 //",
    "GP12vampsm_u:719": " mamājñayā kālamimaṃ tiṣṭha strīśatasaṃvṛtaḥ /",
    "GP12vampsm_u:720": " yāvatsuraiśca vipraiśca na virodhaṃ gamiṣyasi // VamPSm_10.75 //",
    "GP12vampsm_u:721": " tāvat tvaṃ bhuṅkṣva saṃbhogān sarvakāmasamanvitān /",
    "GP12vampsm_u:722": " yadā suraiśca vipraiśca virodhaṃ tvaṃ kariṣyasi /",
    "GP12vampsm_u:723": " bandhiṣyanti tadā pāsā vāruṇā ghoradarśanāḥ // VamPSm_10.76 //",
    "GP12vampsm_u:724": " baliruvāca",
    "GP12vampsm_u:725": " tatrāsato me pātāle bhagavan bhavadājñayā /",
    "GP12vampsm_u:726": " kiṃ bhaviṣyatyupādānamupabhogopapādakam /",
    "GP12vampsm_u:727": " āpyāyito yena deva smareyaṃ tvāmahaṃ sadā // VamPSm_10.77 //",
    "GP12vampsm_u:728": " śrībhagavānuvāca",
    "GP12vampsm_u:729": " dānānyavidhidattāni śrāddhānyaśrotriyāṇi ca /",
    "GP12vampsm_u:730": " hutānyaśraddhayā yāni tāni dāsyanti te phalam // VamPSm_10.78 //",
    "GP12vampsm_u:731": " adakṣiṇāstathā yajñāḥ kriyāścāvidhinā kṛtāḥ /",
    "GP12vampsm_u:732": " phalāni tava dāsyanti adhītānyavratāni ca // VamPSm_10.79 //",
    "GP12vampsm_u:733": " udakena vinā pūjā vinā darbeṇa yā kriyā /",
    "GP12vampsm_u:734": " ājyena ca vinā homaṃ phalaṃ dāsyanti te bale // VamPSm_10.80 //",
    "GP12vampsm_u:735": " yaścedaṃ sthānamāśritya kriyāḥ kāścitkariṣyati /",
    "GP12vampsm_u:736": " na tatra cāsuro bhāgo bhaviṣyati kadācana // VamPSm_10.81 //",
    "GP12vampsm_u:737": " jyeṣṭhāśrame mahāpuṇye tathā viṣṇupade hvade /",
    "GP12vampsm_u:738": " ye ca śrāddhāni dāsyanti vrataṃ niyamameva ca // VamPSm_10.82 //",
    "GP12vampsm_u:739": " kriyā kṛtā ca yā kācid vidhināvidhināpi vā /",
    "GP12vampsm_u:740": " sarvaṃ tadakṣayaṃ tasya bhaviṣyati na saṃśayaḥ // VamPSm_10.83 //",
    "GP12vampsm_u:741": " jyeṣṭhe māsi site pakṣe ekādasyāmupoṣitaḥ /",
    "GP12vampsm_u:742": " dvādaśyāṃ vāmanaṃ dṛṣṭvā snātvā viṣṇupade hvade /",
    "GP12vampsm_u:743": " dānaṃ dattvā yathāśaktyā prāpnoti paramaṃ padam // VamPSm_10.84 //",
    "GP12vampsm_u:744": " lomaharṣaṇa uvāca",
    "GP12vampsm_u:745": " balervaramimaṃ dattvā śakrāya ca triviṣṭapam /",
    "GP12vampsm_u:746": " vyāpinā tena rūpeṇa jagāmādarśanaṃ hariḥ // VamPSm_10.85 //",
    "GP12vampsm_u:747": " śaśāsa ca yathāpūrvaṃmindrastrailokyamūrjitaḥ /",
    "GP12vampsm_u:748": " niḥśeṣaṃ ca tadā kālaṃ baliḥ pātālamāsthitaḥ // VamPSm_10.86 //",
    "GP12vampsm_u:749": " ityetat kathitaṃ tasya viṣṇormāhātmyamuttamam /",
    "GP12vampsm_u:750": " vāmanasya śṛṇvan yastu sarvapāṣaiḥ pramucyate // VamPSm_10.87 //",
    "GP12vampsm_u:751": " baliprahlādasaṃvādaṃ mantritaṃ baliśukrayoḥ /",
    "GP12vampsm_u:752": " balerviṣṇośca caritaṃ ye smariṣyanti mānavāḥ // VamPSm_10.88 //",
    "GP12vampsm_u:753": " nādhayo vyādhayasteṣāṃ na ca mohākulaṃ manaḥ /",
    "GP12vampsm_u:754": " bhaviṣyati dvijaśreṣṭhāḥ puṃsastasya kadācana // VamPSm_10.89 //",
    "GP12vampsm_u:755": " cyutarājyo nijaṃ rājyamiṣṭaprāptiṃ viyogavān /",
    "GP12vampsm_u:756": " samāpneti mahābhāgā naraḥ śrutvā kathāmimām // VamPSm_10.90 //",
    "GP12vampsm_u:757": " brāhmaṇo vedamāpnoti kṣatriyo jayate mahīm /",
    "GP12vampsm_u:758": " vaiśyo dhanasamṛddhiṃ ca śūdraḥ sukhamavāpnuyāt /",
    "GP12vampsm_u:759": " vāmanasya ca māhatmyaṃ śṛṇvan pāpaiḥ pramucyate // VamPSm_10.91 //",
    "GP12vampsm_u:760": " iti śrīvāmanapurāṇe saromāhātmye daśamo 'dhyāyaḥ",
    "GP12vampsm_u:761": " ṛṣaya ūcuḥ",
    "GP12vampsm_u:762": " kathameṣā samutpannā nadīnāmuttamā nadī /",
    "GP12vampsm_u:763": " sakakhatī mahābhāgā kurukṣetrapravāhinā // VamPSm_11.1 //",
    "GP12vampsm_u:764": " kathaṃ saraḥ samāsādya kṛtvā tīrthāni pārśvataḥ /",
    "GP12vampsm_u:765": " prayātā paścimāmāśāṃ dṛśyāhṛśyagatiḥ śubhā /",
    "GP12vampsm_u:766": " etad vistarato brūhi tīrthaṃvaṃśaṃ sanātanam // VamPSm_11.2 //",
    "GP12vampsm_u:767": " lomaharṣaṇa uvāca",
    "GP12vampsm_u:768": " plakṣavṛkṣāt samudbhūtā saricchreṣṭhā sanātanī /",
    "GP12vampsm_u:769": " sarvapāpakṣayakarī smaraṇādeva nityaśaḥ // VamPSm_11.3 //",
    "GP12vampsm_u:770": " saiṣā śailasahasrāṇi vidārya ca mahānadī /",
    "GP12vampsm_u:771": " praviṣṭā puṇyatoyaughā vanaṃ dvaitamiti smṛtam // VamPSm_11.4 //",
    "GP12vampsm_u:772": " tasmin palkṣe sthitāṃ dṛṣṭvā mārkaṇḍeyo mahāmuniḥ /",
    "GP12vampsm_u:773": " praṇipatya tadā mūrdhnā tuṣṭāvātha sarasvatīm // VamPSm_11.5 //",
    "GP12vampsm_u:774": " tvaṃ devi sarvalokānāṃ mātā devāraṇiḥ śubhā /",
    "GP12vampsm_u:775": " sadasad devi yatkiñcinmokṣadāyyarthavat padam // VamPSm_11.6 //",
    "GP12vampsm_u:776": " tat sarvaṃ tvayi saṃyogi yogivad devi saṃsthitam /",
    "GP12vampsm_u:777": " akṣaraṃ paramaṃ devī yatra sarvaṃ pratiṣṭhitam /",
    "GP12vampsm_u:778": " akṣaraṃ paramaṃ brahma viśvaṃ caitat kṣarātmakam // VamPSm_11.7 //",
    "GP12vampsm_u:779": " dāruṇyavasthito vahnirbhṛmau gandho yathā dhruvam /",
    "GP12vampsm_u:780": " tathā tvayi sthitaṃ brahma jagaccedamaśeṣataḥ // VamPSm_11.8 //",
    "GP12vampsm_u:781": " oṅkārākṣarasaṃsthānaṃ yat tad devi sthirāsthiram /",
    "GP12vampsm_u:782": " tatra mātrātrayaṃ sarvamasti yad devi nāsti ca // VamPSm_11.9 //",
    "GP12vampsm_u:783": " trayo lokāstrayo vedāstraividyaṃ pāvakatrayam /",
    "GP12vampsm_u:784": " trīṇi jyotīṃṣi vargāśca trayo dharmādayastathā // VamPSm_11.10 //",
    "GP12vampsm_u:785": " trayo guṇāstrayo varṇāstrayo devāstathā kramāt /",
    "GP12vampsm_u:786": " traidhātavastathāvasthāḥ pitaraścaivamādayaḥ // VamPSm_11.11 //",
    "GP12vampsm_u:787": " etanmātrātrayaṃ devi tava rūpaṃ sarasvati /",
    "GP12vampsm_u:788": " vibhinnadarśanāmādyāṃ brahmaṇo hi sanātanīm // VamPSm_11.12 //",
    "GP12vampsm_u:789": " somasaṃsthā haviḥsaṃsthā pākasaṃsthā sanātanī /",
    "GP12vampsm_u:790": " tāstvaduccāraṇād devi kriyante brahmavādibhiḥ // VamPSm_11.13 //",
    "GP12vampsm_u:791": " anirdeśyapadaṃ tvetadarddhamātrāśritaṃ param /",
    "GP12vampsm_u:792": " avikāryakṣayaṃ divyaṃ pariṇāmavivarjitam // VamPSm_11.14 //",
    "GP12vampsm_u:793": " tavaitat paramaṃ rūpaṃ yanna śakyaṃ mayoditum /",
    "GP12vampsm_u:794": " na cāsyena na vā jihvātālvoṣṭhādibhirucyate // VamPSm_11.15 //",
    "GP12vampsm_u:795": " sa viṣṇuḥ sa vṛṣo brahma candrākrajyotireva ca /",
    "GP12vampsm_u:796": " viśvāvāsaṃ viśvarūpaṃ viśvātmānamanīśvaram // VamPSm_11.16 //",
    "GP12vampsm_u:797": " sāṅkhyasiddhāntavedoktaṃ bahuśākhāsthirīkṛtam /",
    "GP12vampsm_u:798": " anādimadhyanidhanaṃ sadasacca sadeva tu // VamPSm_11.17 //",
    "GP12vampsm_u:799": " ekaṃ tvanekadhāpyekabhāvavedasamāśritam /",
    "GP12vampsm_u:800": " anākhyaṃ ṣaḍguṇākhyaṃ ca bahvākhyaṃ triguṇāśrayam // VamPSm_11.18 //",
    "GP12vampsm_u:801": " nānāśaktivibhāvajñaṃ nānāśaktivibhāvakam /",
    "GP12vampsm_u:802": " sukhāt sukhaṃ mahātsaukhyaṃ rūpaṃ tattvaguṇātmakam // VamPSm_11.19 //",
    "GP12vampsm_u:803": " evaṃ devi tvayā vyāptaṃ sakalaṃ niṣkalaṃ ca yat /",
    "GP12vampsm_u:804": " advaitāvasthitaṃ brahma yacca dvaite vyavasthitam // VamPSm_11.20 //",
    "GP12vampsm_u:805": " ye'rthā nityā ye vinaśyanti cānye ye'rthāḥ sthūlā ye tathā santi sūkṣmāḥ /",
    "GP12vampsm_u:806": " ye vā bhūmau ye 'ntarikṣenyato vā teṣāṃ devi tvatta evopalabdhiḥ // VamPSm_11.21 //",
    "GP12vampsm_u:807": " yadvā mūrtaṃ yadamūrtaṃ samastaṃ yadvā bhūteṣvekamekaṃ ca kiñcit /",
    "GP12vampsm_u:808": " yacca dvaite vyastabhūtaṃ ca lakṣyaṃ tatsaṃbaddhaṃ tvatsvarairvyañjanaiśca // VamPSm_11.22 //",
    "GP12vampsm_u:809": " evaṃ stutā tadā devī viṣṇorjihvā sarasvatī /",
    "GP12vampsm_u:810": " pratyuvāca mahātmānaṃ mārkaṇḍeya mahāsunim /",
    "GP12vampsm_u:811": " yatra tvaṃ neṣyase vipra tatra yāsyāmyatandritā // VamPSm_11.23 //",
    "GP12vampsm_u:812": " mārkaṇḍeya uvāca",
    "GP12vampsm_u:813": " ādyaṃ brahmasaraḥ puṇyaṃ tato rāmahvadaḥ smṛtaḥ /",
    "GP12vampsm_u:814": " kuruṇā ṛṣiṇā puṣṭaṃ kurukṣetraṃ tataḥ smṛtam /",
    "GP12vampsm_u:815": " tasya madhyena vai gāḍhaṃ puṇyā puṇyajalāvahā // VamPSm_11.24 //",
    "GP12vampsm_u:816": " iti śrīvāmanapurāṇe saromāhātmye ekādaśo 'dhyāyaḥ",
    "GP12vampsm_u:817": " lomaharṣaṇa uvāca /",
    "GP12vampsm_u:818": " ityuṣervacanaṃ śrutvā mārkaṇḍeyasya dhīmataḥ /",
    "GP12vampsm_u:819": " nadī pravāhasaṃyuktā kurukṣetraṃ viveśa ha // VamPSm_12.1 //",
    "GP12vampsm_u:820": " tatra sā rantukaṃ prāpya puṇyatoyā sarasvatī /",
    "GP12vampsm_u:821": " kurakṣetraṃ samāplāvya prayātā paścimāṃ diśam // VamPSm_12.2 //",
    "GP12vampsm_u:822": " tatra tīrthasahasrāṇi ṛṣibhiḥ sevitāni ca/",
    "GP12vampsm_u:823": " tānyahaṃ kīrtayiṣyāmi prasādāt parameṣṭhinaḥ // VamPSm_12.3 //",
    "GP12vampsm_u:824": " tīrthānāṃ smaraṇaṃ puṇyaṃ darśanaṃ pāpanāśanam /",
    "GP12vampsm_u:825": " snānaṃ muktikaraṃ proktamapi duṣṭṛtakarmaṇaḥ // VamPSm_12.4 //",
    "GP12vampsm_u:826": " ye smaranti ca tīrthāni devatāḥ prīṇayanti ca /",
    "GP12vampsm_u:827": " snānti ca śraddadhānāśca te yānti paramāṃ gatim // VamPSm_12.5 //",
    "GP12vampsm_u:828": " apavitraḥ pavitro vā sarvāvasthāṃ gato 'pi vā /",
    "GP12vampsm_u:829": " yaḥ smaret kurukṣetraṃ sa bāhyābhyantaraḥ śuciḥ // VamPSm_12.6 //",
    "GP12vampsm_u:830": " kurukṣatraṃ gamiṣyāmi kurukṣetre vasāmyaham /",
    "GP12vampsm_u:831": " ityevaṃ vācamutsṛjya sarvapāṣaiḥ pramucyate // VamPSm_12.7 //",
    "GP12vampsm_u:832": " brahmajñānaṃ gayāśrāddhaṃ gograhe maraṇaṃ tathā /",
    "GP12vampsm_u:833": " vāsaḥ puṃsāṃ kurukṣetre muktiruktā caturvidhā // VamPSm_12.8 //",
    "GP12vampsm_u:834": " sarasvatīdṛṣadvatyordevanadyoryadantaram /",
    "GP12vampsm_u:835": " taṃ devanirmitaṃ deśaṃ brahmavartaṃ pracakṣate // VamPSm_12.9 //",
    "GP12vampsm_u:836": " dūrastho 'pi kurukṣetre gacchāmi ca vasāmyaham /",
    "GP12vampsm_u:837": " evaṃ yaḥ satataṃ brūyāt so 'pi pāṣaiḥ pramucyate // VamPSm_12.10 //",
    "GP12vampsm_u:838": " tatra caiva saraḥsnāyī sarasvatyāstaṭe sthitaḥ /",
    "GP12vampsm_u:839": " tasya jñānaṃ brahmamayamutpatsyati na saṃśayaḥ // VamPSm_12.11 //",
    "GP12vampsm_u:840": " devatā ṛṣayaḥ siddhāḥ sevante kurujāṅgalam /",
    "GP12vampsm_u:841": " tasya saṃsevanānnityaṃ brahma cātmani paśyati // VamPSm_12.12 //",
    "GP12vampsm_u:842": " cañcalaṃ hi manuṣyatvaṃ prāpya ye mokṣakāṅkiṇaḥ /",
    "GP12vampsm_u:843": " sevanti niyatātmāno api duṣkṛtakāriṇaḥ // VamPSm_12.13 //",
    "GP12vampsm_u:844": " te vimuktāśca kaluṣairanekajanmasaṃbhavaiḥ /",
    "GP12vampsm_u:845": " paśyanti nirmalaṃ devaṃ hṛdayasthaṃ sanātanam // VamPSm_12.14 //",
    "GP12vampsm_u:846": " brahmavediḥ kurukṣetraṃ puṇyaṃ sānnihitaṃ saraḥ // VamPSm_12.15 //",
    "GP12vampsm_u:847": " grahanakṣatratārāṇāṃ kālena patanād bhayam /",
    "GP12vampsm_u:848": " kurukṣetre mṛtānāṃ ca patanaṃ naiva vidyate // VamPSm_12.16 //",
    "GP12vampsm_u:849": " yatra brahmādayo devā ṛṣayaḥ siddhacāraṇāḥ /",
    "GP12vampsm_u:850": " gandharvāpsaraso yakṣāḥ sevanti sthānakāṅkṣiṇaḥ // VamPSm_12.17 //",
    "GP12vampsm_u:851": " gatvā tu śraddhāyā yuktaḥ snātvā sthāṇumahāhvade /",
    "GP12vampsm_u:852": " manasā cintitaṃ kāmaṃ labhate nātra saṃśayaḥ // VamPSm_12.18 //",
    "GP12vampsm_u:853": " niyamaṃ ta tataḥ kṛtvā gatvā saraḥ pradakṣiṇam /",
    "GP12vampsm_u:854": " rantukaṃ ca samāsādya kṣamayitvā punaḥ punaḥ // VamPSm_12.19 //",
    "GP12vampsm_u:855": " sarasvatyāṃ naraḥ snātvā yakṣaṃ dṛṣṭvā praṇamya ca /",
    "GP12vampsm_u:856": " puṣpaṃ dhūpaṃ ca naivaidyaṃ datvā vācamudīrayet // VamPSm_12.20 //",
    "GP12vampsm_u:857": " tava prasādād yakṣendra vānāni saritaśca yāḥ /",
    "GP12vampsm_u:858": " bhramiṣyāmi ca tīrthāni avighneṃ kuru me sadā // VamPSm_12.21 //",
    "GP12vampsm_u:859": " iti śrīvāmanapurāṇe saromāhātmye dvādaśo 'dhyāyaḥ",
    "GP12vampsm_u:860": " ṛśaya ūcuḥ",
    "GP12vampsm_u:861": " vanāni sapta no brūhi nava nadyaśca yāḥ smṛtāḥ /",
    "GP12vampsm_u:862": " tīrthāni ca samagrāṇi tīrthasnānaphalaṃ tathā // VamPSm_13.1 //",
    "GP12vampsm_u:863": " yena yena vidhānena yasya tīrthasya yat phalam /",
    "GP12vampsm_u:864": " tat sarvaṃ vistateṇeha brūhi paurāṇikottama // VamPSm_13.2 //",
    "GP12vampsm_u:865": " lomaharṣaṇa uvāca/",
    "GP12vampsm_u:866": " śṛṇu sapta vanānīha kuruthetrasya madhyataḥ /",
    "GP12vampsm_u:867": " yeṣāṃ nāmāni puṇyāni sarvapāpaharāṇi ca // VamPSm_13.3 //",
    "GP12vampsm_u:868": " kāmyakaṃ ca vanaṃ puṇyaṃ tathāditivanaṃ mahat /",
    "GP12vampsm_u:869": " vyāsasya ca vanaṃ puṇyaṃ phalakīvanameva ca // VamPSm_13.4 //",
    "GP12vampsm_u:870": " tatra sūryavanasthānaṃ tathā madhuvanaṃ mahat /",
    "GP12vampsm_u:871": " puṇyaṃ śītavanaṃ nāma sarvakalmaṣanāśanam // VamPSm_13.5 //",
    "GP12vampsm_u:872": " vanānyetāni vai sapta nadīḥ śṛṇuta me dvijāḥ /",
    "GP12vampsm_u:873": " sarasvatī nadī puṇyā tathā vaitaraṇī nadī // VamPSm_13.6 //",
    "GP12vampsm_u:874": " āpagā ca mahāpuṇyā gaṅgā mandākinī nadī /",
    "GP12vampsm_u:875": " madhusrāvā vāsunadī kauśikī pāpanāśinī // VamPSm_13.7 //",
    "GP12vampsm_u:876": " dṛṣadvatī mahāpuṇyā tathā hiraṇvatī nadī /",
    "GP12vampsm_u:877": " varṣākālavahāḥ sarvā varjayitvā sarasvatīm // VamPSm_13.8 //",
    "GP12vampsm_u:878": " etāsāmudakaṃ puṇyaṃ prāvṛṭkāle prakīrtitam /",
    "GP12vampsm_u:879": " rajasvalatvametāsāṃ vidyate na kadācana /",
    "GP12vampsm_u:880": " tīrthasya ca prabhāveṇa puṇyā hyetāḥ saridvarāḥ // VamPSm_13.9 //",
    "GP12vampsm_u:881": " śṛṇvantu munayaḥ prītāstīrthasnānaphalaṃ sahat /",
    "GP12vampsm_u:882": " gamanaṃ smaraṇaṃ caiva sarvakalmaṣanāśanam // VamPSm_13.10 //",
    "GP12vampsm_u:883": " rantukaṃ ca naro dṛṣṭvā dvārapālaṃ mahābalam /",
    "GP12vampsm_u:884": " yakṣaṃ samabhivādyaiva tīrtayātrāṃ samācaret // VamPSm_13.11 //",
    "GP12vampsm_u:885": " tato gaccheta viprāndrā nāmnāditivanaṃ mahat /",
    "GP12vampsm_u:886": " adityā yatra gutrārthaṃ kṛtaṃ ghoraṃ mahattapaḥ // VamPSm_13.12 //",
    "GP12vampsm_u:887": " tatra snātvā ca dṛṣṭvā ca aditiṃ devamātaram /",
    "GP12vampsm_u:888": " putraṃ janayate śūraṃ sarvadoṣivivarjitam /",
    "GP12vampsm_u:889": " ādityaśatasaṃkāśaṃ vimānaṃ cādhirohati // VamPSm_13.13 //",
    "GP12vampsm_u:890": " tato gaccheta viprendrā viṣṇoḥ sthānamanuttamam /",
    "GP12vampsm_u:891": " savanaṃ nāma vikhyātaṃ yatra saṃnihito hariḥ // VamPSm_13.14 //",
    "GP12vampsm_u:892": " vimale ca naraḥ snātvā dṛṣṭvā ca vimaleśvaram /",
    "GP12vampsm_u:893": " nirmalaṃ svargamāyāti rudralokaṃ ca gacchati // VamPSm_13.15 //",
    "GP12vampsm_u:894": " hariṃ ca baladevaṃ ca ekatrāsasamanvitau /",
    "GP12vampsm_u:895": " dṛṣṭvā mokṣamavāpnoti kalikalmaṣasaṃbhavaiḥ // VamPSm_13.16 //",
    "GP12vampsm_u:896": " tataḥ pāriplavaṃ gacchet tīrthaṃ trailokyaviśrutam /",
    "GP12vampsm_u:897": " tatra snātvā ca dṛṣṭvā ca brahmāṇaṃ vedasaṃyutam // VamPSm_13.17 //",
    "GP12vampsm_u:898": " brahmavedaphalaṃ prāpya nirmalaṃ svargamāpnuyāt /",
    "GP12vampsm_u:899": " tatrāpi saṃgamaṃ prāpya kauśikyāṃ tīrthasaṃbhavam /",
    "GP12vampsm_u:900": " saṃgame ca naraḥ snātvā prāpnoti paramaṃ padam // VamPSm_13.18 //",
    "GP12vampsm_u:901": " dharaṇyāstīrthamāsādya sarvapāpavimocanam /",
    "GP12vampsm_u:902": " kṣāntiyukto naraḥ snātvā prāpnoti paramaṃ padam // VamPSm_13.19 //",
    "GP12vampsm_u:903": " dharaṇyāmaparādhāni kṛtāni puruṣeṇa vai /",
    "GP12vampsm_u:904": " sarvāṇi kṣamate tasya snātamātrasya dehinaḥ // VamPSm_13.20 //",
    "GP12vampsm_u:905": " tato dakṣāśramaṃ gatvā dṛṣṭvā dekṣeśvaraṃ śivam /",
    "GP12vampsm_u:906": " aśvamedhasya yajñasya phalaṃ prāpnoti mānavaḥ // VamPSm_13.21 //",
    "GP12vampsm_u:907": " tataḥ śālūkinīṃ gatvā snātvā tīrthe dvijottamāḥ /",
    "GP12vampsm_u:908": " hariṃ hareṇa saṃyuktaṃ pūjya bhaktisamanvitaḥ /",
    "GP12vampsm_u:909": " prapnotyakṣimatāṃllokān sarvapāpavivarjitān // VamPSm_13.22 //",
    "GP12vampsm_u:910": " sarpirdadhi samāsādya nāgānāṃ tīrthamuttamam /",
    "GP12vampsm_u:911": " tatra snānaṃ naraḥ kṛtvā mukto nāgabhayād bhavet // VamPSm_13.23 //",
    "GP12vampsm_u:912": " tato gaccheta viprendrā dvārapālaṃ tu rantukam /",
    "GP12vampsm_u:913": " tatroṣya rajanīmekāṃ snātvā tīrthavare śubhe // VamPSm_13.24 //",
    "GP12vampsm_u:914": " dvitīyaṃ pūjayed yatra dvārapālaṃ prayatnataḥ /",
    "GP12vampsm_u:915": " brāhmaṇān bhojayitvā ca praṇipatya kṣamāpayet // VamPSm_13.25 //",
    "GP12vampsm_u:916": " tava prasādād yakṣendra mukto bhavati kilbiṣaiḥ /",
    "GP12vampsm_u:917": " siddhirmayābhilaṣitā tayā sārddhaṃ bhavāmyaham /",
    "GP12vampsm_u:918": " evaṃ prasādya yakṣendraṃ tataḥ pañcanadaṃ vrajet // VamPSm_13.26 //",
    "GP12vampsm_u:919": " pañcanadāśca rudreṇa kṛtā dānavabhīṣaṇāḥ /",
    "GP12vampsm_u:920": " tatra sarveṣu lokeṣu tīrthaṃ pañcanadaṃ smṛtam // VamPSm_13.27 //",
    "GP12vampsm_u:921": " koṭitīrthāni rudreṇa samāhṛtya yataḥ sthitam /",
    "GP12vampsm_u:922": " tena trailokyavikhyātaṃ koṭitīrthaṃ pracakṣate // VamPSm_13.28 //",
    "GP12vampsm_u:923": " tasmin tīrthe naraḥ snātvā dṛṣṭvā koṭīśvaraṃ haram /",
    "GP12vampsm_u:924": " pañcayajñānavāpnoti nityaṃ śraddhāsamanvitaḥ // VamPSm_13.29 //",
    "GP12vampsm_u:925": " tatraiva vāmano devaḥ sarvadevaiḥ pratiṣṭhitaḥ /",
    "GP12vampsm_u:926": " tatrāpi ca naraḥ snātvā hyagniṣṭomaphalaṃ labhet // VamPSm_13.30 //",
    "GP12vampsm_u:927": " aśvinostīrthamāsādya śraddhāvān yo jitendriyaḥ /",
    "GP12vampsm_u:928": " rūpasya bhāgī bhavati yaśasvī ca bhavennaraḥ // VamPSm_13.31 //",
    "GP12vampsm_u:929": " vārāhaṃ tīrthamākhyātaṃ viṣṇunā parikīrtitam /",
    "GP12vampsm_u:930": " tasmin snātvā śraddadhānaḥ prāpnoti paramaṃ padam // VamPSm_13.32 //",
    "GP12vampsm_u:931": " tato gaccheta viprendrāḥ somatīrthamanuttamam /",
    "GP12vampsm_u:932": " yatra somastapastaptvā vyādhimukto 'bhavat purā // VamPSm_13.33 //",
    "GP12vampsm_u:933": " tatra someśvare dṛṣṭvā snātvā tīrthavare śubhe /",
    "GP12vampsm_u:934": " rājasūyasya yajñasya phalaṃ prāpnoti mānavaḥ // VamPSm_13.34 //",
    "GP12vampsm_u:935": " vyādhibhiśca vinirmuktaḥ sarvadoṣavivarjitaḥ /",
    "GP12vampsm_u:936": " somalokamapāpnoti tatraiva ramate ciram // VamPSm_13.35 //",
    "GP12vampsm_u:937": " bhūteśvaraṃ ca tatraiva jvālāmāleśvaraṃ tathā /",
    "GP12vampsm_u:938": " tāvubhau liṅgāvabhyarcya na bhūyo janma cāpnuyāt // VamPSm_13.36 //",
    "GP12vampsm_u:939": " ekahaṃse naraḥ snātvā gosahasraphalaṃ labhet /",
    "GP12vampsm_u:940": " kṛtaśocaṃ samāsādya tīrthasevī dvijottamaḥ // VamPSm_13.37 //",
    "GP12vampsm_u:941": " puṇḍarīkamavāpnoti kṛkaśauco bhavennaraḥ /",
    "GP12vampsm_u:942": " tato muñjavaṭaṃ nāma mahādevasya dhīmataḥ // VamPSm_13.38 //",
    "GP12vampsm_u:943": " upoṣya rajanīmekāṃ gāṇapatyamavāpnayāt /",
    "GP12vampsm_u:944": " tatraiva ca mahāgrāhī yakṣiṇī lokaviśrutā // VamPSm_13.39 //",
    "GP12vampsm_u:945": " snātvābigatvā tatraiva prasādya yakṣiṇīṃ tataḥ /",
    "GP12vampsm_u:946": " upavāsaṃ ca tatraiva mahāpātakanāśanam // VamPSm_13.40 //",
    "GP12vampsm_u:947": " kurukṣetrasya tad dvāraṃ viśrutaṃ puṇyavarddhūnam /",
    "GP12vampsm_u:948": " pradakṣiṇamupāvartya brāhmaṇān bhojayet tataḥ /",
    "GP12vampsm_u:949": " puṣkaraṃ ca tato gatvā abhyarcya pitṛdevatāḥ // VamPSm_13.41 //",
    "GP12vampsm_u:950": " jāmadagnyena rāmeṇa āhṛtaṃ tanmahātmanā /",
    "GP12vampsm_u:951": " kṛtakṛtyo bhaved rājā aśvamedhaṃ ca vindati // VamPSm_13.42 //",
    "GP12vampsm_u:952": " kanyādānaṃ ca yastatra kārtikyāṃ vai kariṣyati /",
    "GP12vampsm_u:953": " prasannā devatāstasya dāsyantyabhimataṃ pharam // VamPSm_13.43 //",
    "GP12vampsm_u:954": " kapalaśca mahāyakṣo dvārapālaḥ khayaṃ sthitaḥ /",
    "GP12vampsm_u:955": " vighnaṃ karoti pāpānāṃ durgati ca prayacchati // VamPSm_13.44 //",
    "GP12vampsm_u:956": " patnī tasya mahāyakṣī nāmnodūkhalamekhalā /",
    "GP12vampsm_u:957": " āhatya dundubhiṃ tatra bhramate nityameva hi // VamPSm_13.45 //",
    "GP12vampsm_u:958": " sā dadarśa striyaṃ caikāṃ saputrāṃ pāpadeśajām /",
    "GP12vampsm_u:959": " tāmuvāca tadā yakṣī āhatya niśi dundubhim // VamPSm_13.46 //",
    "GP12vampsm_u:960": " yugandhare dadhi prāśya uṣitvā cācyutasthale /",
    "GP12vampsm_u:961": " tadvad bhūtālaye snātvā saputrā vastumicchasi // VamPSm_13.47 //",
    "GP12vampsm_u:962": " divā mayā te kathitaṃ rātrau bhakṣyāmi niścitam /",
    "GP12vampsm_u:963": " etacchrutvā tu vacanaṃ praṇipatya ca yakṣiṇīm // VamPSm_13.48 //",
    "GP12vampsm_u:964": " uvāca dīnayā vācā prasādaṃ kuru bhāmini /",
    "GP12vampsm_u:965": " tataḥ sā yakṣiṇī tāṃ tu provāca kṛpayānvitā // VamPSm_13.49 //",
    "GP12vampsm_u:966": " yadā sūryasya grahaṇaṃ kālena bhavitā kvacit /",
    "GP12vampsm_u:967": " saṃnihatyāṃ tadā snātvā pūtā svargaṃ kamiṣyasi // VamPSm_13.50 //",
    "GP12vampsm_u:968": " iti śrīvāmanapurāṇe saromāhātmye trayodaso 'dhyāyaḥ",
    "GP12vampsm_u:969": " lomaharṣaṇa uvāca /",
    "GP12vampsm_u:970": " tato rāmahṛdaṃ gacchet tīrthasevī dvijottamaḥ /",
    "GP12vampsm_u:971": " yatra rāmeṇa vipreṇa tarasā dīptatejasā // VamPSm_14.1 //",
    "GP12vampsm_u:972": " kṣatramutsādya vīreṇa hradāḥ pañca niveśitāḥ /",
    "GP12vampsm_u:973": " pūrayitvā naravyāghra rudhireṇeti naḥ śrutam // VamPSm_14.2 //",
    "GP12vampsm_u:974": " pitarastarpitāstena tathaiva ca pitāmahāḥ /",
    "GP12vampsm_u:975": " tataste pitaraḥ prītā rāmamūcurdvijottamāḥ // VamPSm_14.3 //",
    "GP12vampsm_u:976": " rāma rāma mahābāho prītāḥ smastava bhārgava /",
    "GP12vampsm_u:977": " anayā pitṛbhaktyā ca vikrameṇa ca te vibho // VamPSm_14.4 //",
    "GP12vampsm_u:978": " varaṃ vṛṇīṣva bhadraṃ te kimicchasi mahāyaśaḥ /",
    "GP12vampsm_u:979": " evamuktastu pitṛbhī rāmaḥ prabhavatāḥ paraḥ // VamPSm_14.5 //",
    "GP12vampsm_u:980": " abravīt prāñjalirvākyaṃ sa pitṛn gagane sthitān /",
    "GP12vampsm_u:981": " bhavanto yadi me prītā yadya nugrāhyatā mayi // VamPSm_14.6 //",
    "GP12vampsm_u:982": " pitṛprasādādiccheyaṃ tapasāpyāyanaṃ punaḥ /",
    "GP12vampsm_u:983": " yacca poṣābhibhūtena kṣatramutsāditaṃ mayā // VamPSm_14.7 //",
    "GP12vampsm_u:984": " tataśca pāpānmucyeyaṃ yuṣmākaṃ tejasā hyaham /",
    "GP12vampsm_u:985": " hradāścaite tīrthabhūtā bhaveyurbhuvi viśrutāḥ // VamPSm_14.8 //",
    "GP12vampsm_u:986": " evamuktāḥ śubhaṃ vākyaṃ rāmasya pitarastadā /",
    "GP12vampsm_u:987": " pratyūcuḥ paramaprītā rāmaṃ harṣapuraskṛtāḥ // VamPSm_14.9 //",
    "GP12vampsm_u:988": " tapaste varddhūtāṃ putra pitṛbhaktyā viśeṣataḥ /",
    "GP12vampsm_u:989": " yacca roṣābhibhūtena kṣatramutsāditaṃ tvayā // VamPSm_14.10 //",
    "GP12vampsm_u:990": " tataśca pāpānmuktastvaṃ pātitāste kvakarmabhiḥ /",
    "GP12vampsm_u:991": " hradāśca tava tīrthatvaṃ gamīṣyanti na saṃśayaḥ // VamPSm_14.11 //",
    "GP12vampsm_u:992": " hradeṣveteṣu ye snātvā svān pitṝṃstarpayanti ca /",
    "GP12vampsm_u:993": " tebhyo dāsyanti pitaro yathābhilaṣitaṃ varam // VamPSm_14.12 //",
    "GP12vampsm_u:994": " īpsitān mānasān kāmān svargavāsaṃ ca śāśvatam /",
    "GP12vampsm_u:995": " evaṃ dattvā varān viprā rāmasya pitarastadā // VamPSm_14.13 //",
    "GP12vampsm_u:996": " āmantrya bhārgavaṃ prītāstatraivāntarhitāstadā /",
    "GP12vampsm_u:997": " evaṃ rāmahradāḥ puṇyā bhārgavasya mahātmanaḥ // VamPSm_14.14 //",
    "GP12vampsm_u:998": " snātvā hradeṣu rāmasya brahmacārī śucivrataḥ /",
    "GP12vampsm_u:999": " rāmamabhyarcya śraddhāvān vinded bahu suvarṇakam // VamPSm_14.15 //",
    "GP12vampsm_u:1000": " vaṃśamūlaṃ samāsādya tīrthasevī susaṃyataḥ /",
    "GP12vampsm_u:1001": " svavaṃśasiddhaye viprāḥ snātvā vai vaṃśamūlake // VamPSm_14.16 //",
    "GP12vampsm_u:1002": " kāyaśodhanamāsādya tīrthaṃ trailokyaviśrutam /",
    "GP12vampsm_u:1003": " śarīrasuddhimāpnoti snātastasmin na saṃśayaḥ // VamPSm_14.17 //",
    "GP12vampsm_u:1004": " suddhadehaśca taṃ yāti yasmānnāvartate punaḥ /",
    "GP12vampsm_u:1005": " tāvad bhramanti tīrtheṣu siddhāstīrthaparāyaṇāḥ /",
    "GP12vampsm_u:1006": " yāvanna prāpnuvantīha tīrthaṃ tatkāyaśodhanam // VamPSm_14.18 //",
    "GP12vampsm_u:1007": " tasmistīrthe ca saṃplāvya kāyaṃ saṃyatamānasaḥ /",
    "GP12vampsm_u:1008": " paraṃ padamavāpnoti yasmānnāvartate punaḥ /",
    "GP12vampsm_u:1009": " 14.19 tato gaccheta viprendrāstīrthaṃ trailokyaviśrutam /",
    "GP12vampsm_u:1010": " lokā yatroddhatāḥ sarve viṣṇunā prabhaviṣṇunā // VamPSm_14.20 //",
    "GP12vampsm_u:1011": " lokoddhāraṃ sāmāsādya tīrthasmaraṇatatparaḥ /",
    "GP12vampsm_u:1012": " snātvātīrthavare tasmin lokān paśyati śāśvatān // VamPSm_14.21 //",
    "GP12vampsm_u:1013": " yatra viṣṇuḥ sthito nityaṃ śivo devaḥ sanātanaḥ /",
    "GP12vampsm_u:1014": " tau devau praṇipātena prasādya muktimāpnuyāt // VamPSm_14.22 //",
    "GP12vampsm_u:1015": " śrītīrthaṃ tu tato gacchet śālagrāmamanuttamam /",
    "GP12vampsm_u:1016": " tatra snātasya sānnidhyaṃ sadā devī prayacchati // VamPSm_14.23 //",
    "GP12vampsm_u:1017": " kapilāhradamāsādya tīrthaṃ trailokyaviśrutam /",
    "GP12vampsm_u:1018": " tatra snātvār'cayitvā ca daivatāni pitṛstathā // VamPSm_14.24 //",
    "GP12vampsm_u:1019": " kapilānāṃ sahasrasya phalaṃ vindati mānavaḥ /",
    "GP12vampsm_u:1020": " tatra sthitaṃ mahādevaṃ kāpilaṃ vapurāsthitam // VamPSm_14.25 //",
    "GP12vampsm_u:1021": " dṛṣṭvā muktimavāpnoti ṛṣibhiḥ pūjitaṃ śivam /",
    "GP12vampsm_u:1022": " sūryatīrthaṃ samāsādya snātvā niyatamānasaḥ // VamPSm_14.26 //",
    "GP12vampsm_u:1023": " arcayitvā pitṛn devānupavāsaparāyaṇaḥ /",
    "GP12vampsm_u:1024": " agniṣṭomamavāpnoti sūryalokaṃ ca gacchati // VamPSm_14.27 //",
    "GP12vampsm_u:1025": " sahasrakiraṇaṃ devaṃ bhānuṃ trailokyaviśrutam /",
    "GP12vampsm_u:1026": " dṛṣṭvā muktimavāpnoti naro jñānasamanvitaḥ // VamPSm_14.28 //",
    "GP12vampsm_u:1027": " bhavānīvanāmāsādya tīrthasevī yathākramam /",
    "GP12vampsm_u:1028": " tatrābhiṣekaṃ kurvāṇo gosahasraphalaṃ labhet // VamPSm_14.29 //",
    "GP12vampsm_u:1029": " pitāmahasya pibato hyamṛtaṃ pūrvameva hi /",
    "GP12vampsm_u:1030": " udgārāt surabhirjātā sā ca pātālamāśritā // VamPSm_14.30 //",
    "GP12vampsm_u:1031": " tasyāḥ surabhayo jātāḥ tanayā lokamātaraḥ /",
    "GP12vampsm_u:1032": " tābhistatsakalaṃ vyāptaṃ pātālaṃ sunirantaram // VamPSm_14.31 //",
    "GP12vampsm_u:1033": " pitāmahasya yajato dakṣiṇārthamupāhṛtāḥ /",
    "GP12vampsm_u:1034": " āhutā brahmaṇā tāśca vibhrāntā vivareṇa hi // VamPSm_14.32 //",
    "GP12vampsm_u:1035": " tasmin vivaradvāre tu sthito gaṇapatiḥ svayam /",
    "GP12vampsm_u:1036": " yaṃ dṛṣṭvā sakalān kāmān prāpnotisaṃyatendriyaḥ // VamPSm_14.33 //",
    "GP12vampsm_u:1037": " saṃginīṃ tu samāsādya tīrthaṃ muktisamāśrayam /",
    "GP12vampsm_u:1038": " devyāstīrthe naraḥ snātvā labhate rūpamuttamam // VamPSm_14.34 //",
    "GP12vampsm_u:1039": " anantāṃ śriyamāpnoti putrapautrasamanvitaḥ /",
    "GP12vampsm_u:1040": " bhogāṃśca vipulān bhuktvā prāpnoti paramaṃ padam // VamPSm_14.35 //",
    "GP12vampsm_u:1041": " brahmāvarte naraḥ snātvā brahmajñānasamanvitaḥ /",
    "GP12vampsm_u:1042": " bhavate nātra sandehaḥ prāṇān muñcati svecchayā // VamPSm_14.36 //",
    "GP12vampsm_u:1043": " tato gaccheta viprendrā dvārapālaṃ tu rantukam /",
    "GP12vampsm_u:1044": " tasya tīrthaṃ sarasvatyāṃ yakṣendrasya mahātmanaḥ // VamPSm_14.37 //",
    "GP12vampsm_u:1045": " tatra snātvā mahāprājña upavāsaparāyaṇaḥ /",
    "GP12vampsm_u:1046": " yakṣasya ca prasādena labhate kāmikaṃ phalam // VamPSm_14.38 //",
    "GP12vampsm_u:1047": " tato gaccheta viprendrā brahmavartaṃ munistutam /",
    "GP12vampsm_u:1048": " brahmāvarte naraḥ snātvā brahma cāpnoti niścitam // VamPSm_14.39 //",
    "GP12vampsm_u:1049": " tato gaccheta viprendrāḥ sutīrthakamanuttamam /",
    "GP12vampsm_u:1050": " tatra saṃnihitā nityaṃ pitaro daivataiḥ saha // VamPSm_14.40 //",
    "GP12vampsm_u:1051": " tatrābhiṣekaṃ kurvīta pitṛdevārcane rataḥ /",
    "GP12vampsm_u:1052": " aśvamedhamavāpnoti pitṛn prīṇāti śāśvatān // VamPSm_14.41 //",
    "GP12vampsm_u:1053": " tato 'mbuvanaṃ dharmajña samāsādya yathākramam /",
    "GP12vampsm_u:1054": " kāmeśvarasya tīrthaṃ tu snātvā śraddhāsamanvitaḥ // VamPSm_14.42 //",
    "GP12vampsm_u:1055": " sarvavyādhivinirmukto brahmavāptirbhaved dhruvam /",
    "GP12vampsm_u:1056": " mātṛtīrthaṃ ca tatraiva yatra snātasya bhaktitaḥ // VamPSm_14.43 //",
    "GP12vampsm_u:1057": " prajā vivarddhate nityamanantāṃ cāpnubhācchriyam /",
    "GP12vampsm_u:1058": " tataḥ śītavanaṃ gacchenniyato niyatāśanaḥ // VamPSm_14.44 //",
    "GP12vampsm_u:1059": " tīrthaṃ tatra mahāviprā mahadanyatra durlabham /",
    "GP12vampsm_u:1060": " punāti darśanādeva daṇḍakaṃ ca dvijottamāḥ // VamPSm_14.45 //",
    "GP12vampsm_u:1061": " keśānabhyukṣya vai tasmin pūto bhavati pāpataḥ /",
    "GP12vampsm_u:1062": " tatra tīrthavaraṃ cānyat svānulomāyanaṃ mahat // VamPSm_14.46 //",
    "GP12vampsm_u:1063": " tatra viprā mahāprājñā vidvāṃsastīrthatatparāḥ /",
    "GP12vampsm_u:1064": " svanulomāyane tīrthe viprāstrailokyaviśrute // VamPSm_14.47 //",
    "GP12vampsm_u:1065": " prāṇāyāmairniharanti svalomāni dvijottamāḥ /",
    "GP12vampsm_u:1066": " pūtātmānaśca te viprāḥ prayānti paramāṃ gatim // VamPSm_14.48 //",
    "GP12vampsm_u:1067": " daśāśvamedhikaṃ caiva tatra tīrthaṃ suviśrutam /",
    "GP12vampsm_u:1068": " tatra snātvā bhaktiyuktastadeva labhate phalam // VamPSm_14.49 //",
    "GP12vampsm_u:1069": " tato gaccheta śraddhāvān mānuṣaṃ lokaviśrutam /",
    "GP12vampsm_u:1070": " darśanāt tasya tīrthasya mukto bhavati kilbiṣaiḥ // VamPSm_14.50 //",
    "GP12vampsm_u:1071": " purā kṛṣṇamṛgāstatra vyādhena śarapīḍitāḥ /",
    "GP12vampsm_u:1072": " vigāhya tasmin sarasi mānuṣatvamupāgatāḥ // VamPSm_14.51 //",
    "GP12vampsm_u:1073": " tato vyādhāśca te sarve tānapṛcchan dvijottamān /",
    "GP12vampsm_u:1074": " mṛgā anena vai yātā asmābhiḥ śarapīḍitāḥ // VamPSm_14.52 //",
    "GP12vampsm_u:1075": " nimagnāste saraḥ prāpya kva te yātā dvijottamāḥ /",
    "GP12vampsm_u:1076": " te 'bruvaṃstatra vai pṛṣṭā vayaṃ te ca dvijottamāḥ // VamPSm_14.53 //",
    "GP12vampsm_u:1077": " asya tīrthasya māhātmyān mānuṣatvamupāgatāḥ /",
    "GP12vampsm_u:1078": " tasmād yūyaṃ śraddadhānāḥ snātvā tīrthe vimatsarāḥ // VamPSm_14.54 //",
    "GP12vampsm_u:1079": " sarvapāpavinirmuktā bhaviṣyatha na saṃśayaḥ /",
    "GP12vampsm_u:1080": " tataḥ snātāśca te sarve śuddhadehā divaṃ gatāḥ // VamPSm_14.55 //",
    "GP12vampsm_u:1081": " etat tīrthasya māhātmyaṃ mānuṣasya dvijottamāḥ /",
    "GP12vampsm_u:1082": " ye śṛṇvanti śraddadhānāste 'pi yānti parāṃ gatim // VamPSm_14.56 //",
    "GP12vampsm_u:1083": " iti śrīvāmanapurāṇe saromāhātmye caturdaśo 'dhyāyaḥ",
    "GP12vampsm_u:1084": " lomaharṣaṇa uvāca /",
    "GP12vampsm_u:1085": " mānuṣasya tu pūrveṇa krośamātre dvijottamāḥ /",
    "GP12vampsm_u:1086": " āpagā nāma vikhyātā nadī dvijaniṣevitā // VamPSm_15.1 //",
    "GP12vampsm_u:1087": " śyāmākaṃ payasā siddhamājyena ca pariplutam /",
    "GP12vampsm_u:1088": " ye prayacchanti viprebhyasteṣāṃ pāpaṃ na vidyate // VamPSm_15.2 //",
    "GP12vampsm_u:1089": " ye tu śrāddhaṃ kariṣyanti prāpya tāmāpagāṃ nadīm /",
    "GP12vampsm_u:1090": " te sarvakāmasaṃyuktā bhaviṣyanti na saṃśayaḥ // VamPSm_15.3 //",
    "GP12vampsm_u:1091": " śaṃsanti sarve pitaraḥ smaranti ca pitāmahāḥ /",
    "GP12vampsm_u:1092": " asmākaṃ ca kule putraḥ pautro vāpi bhaviṣyati // VamPSm_15.4 //",
    "GP12vampsm_u:1093": " ya āpagāṃ nadīṃ gatvā tilaiḥ saṃtarpayiṣyati /",
    "GP12vampsm_u:1094": " tena tṛptā bhaviṣyāmo yāvatkalpaśataṃ gatam // VamPSm_15.5 //",
    "GP12vampsm_u:1095": " nabhasye māsi samprāpte kṛṣṇapakṣe viśeṣataḥ /",
    "GP12vampsm_u:1096": " caturdaśyāṃ tu madhyāhne piṇḍado muktimāpnuyāt // VamPSm_15.6 //",
    "GP12vampsm_u:1097": " tato gaccheta viprendrā brahmaṇaḥ sthanamuttamam /",
    "GP12vampsm_u:1098": " brahmodumbaramityevaṃ sarvalokeṣu piśrutam // VamPSm_15.7 //",
    "GP12vampsm_u:1099": " tatra brahmarṣikuṇḍeṣu snātasya dvijasattamāḥ /",
    "GP12vampsm_u:1100": " saptarṣiṇāṃ prasādena saptasomaphalaṃ bhavet // VamPSm_15.8 //",
    "GP12vampsm_u:1101": " bharadvājo gautamaśca jamadagniśca kaśyapaḥ /",
    "GP12vampsm_u:1102": " viśvāmitro vasiṣṭhaśca atriśca bhagavānṛpiḥ // VamPSm_15.9 //",
    "GP12vampsm_u:1103": " etaiḥ sametya tatkuṇḍaṃ kalpitaṃ bhuvi durlabham /",
    "GP12vampsm_u:1104": " brahmaṇā sevitaṃ yasmād brahmodumbaramucyate // VamPSm_15.10 //",
    "GP12vampsm_u:1105": " tasmiṃstīrthavare snāto brahmaṇo 'vyaktajanmanaḥ /",
    "GP12vampsm_u:1106": " brahmalokamavāpnoti nātra kāryā vicāraṇā // VamPSm_15.11 //",
    "GP12vampsm_u:1107": " devān pitṝn samuddiśya yo vipraṃ bhojayiṣyati /",
    "GP12vampsm_u:1108": " pitarastasya sukhitā dāsyanti bhuvi durlabham // VamPSm_15.12 //",
    "GP12vampsm_u:1109": " saptarṣīśca samuddaśya pṛtham snānaṃ samācaret /",
    "GP12vampsm_u:1110": " ṛṣīṇāṃ ca prasādena saptalokādhipo bhavet // VamPSm_15.13 //",
    "GP12vampsm_u:1111": " kapisthaleti vikhyātaṃ sarvapātakanāśanam /",
    "GP12vampsm_u:1112": " yasmin sthitaḥ khayaṃ devo vṛddhakedārasaṃjñitaḥ // VamPSm_15.14 //",
    "GP12vampsm_u:1113": " tatra snātvār'cayitvā ca rudraṃ diṇḍisamanvitam /",
    "GP12vampsm_u:1114": " antardhānamavāpnoti śivaloke sa modate // VamPSm_15.15 //",
    "GP12vampsm_u:1115": " yastatra tarpaṇaṃ kṛtvā pibate culakatrayam /",
    "GP12vampsm_u:1116": " diṇḍidevaṃ namaskṛtya kedārasya phalaṃ labhet // VamPSm_15.16 //",
    "GP12vampsm_u:1117": " yastatra kurute śrāddhaṃ śivamuddiśya mānavaḥ /",
    "GP12vampsm_u:1118": " caitrasuklacaturdaśyāṃ prāpnoti paramaṃpadam // VamPSm_15.17 //",
    "GP12vampsm_u:1119": " kalasyāṃ tu tato gacched yatra devī svayaṃ sthitā /",
    "GP12vampsm_u:1120": " durgā kātyāyanī bhadrā nidrā māyā sanātanī // VamPSm_15.18 //",
    "GP12vampsm_u:1121": " kalasyāṃ ca naraḥ snātvā dṛṣṭvā durgā taṭe sthitām /",
    "GP12vampsm_u:1122": " saṃsāragahanaṃ durgaṃnistarennātra saṃśayaḥ // VamPSm_15.19 //",
    "GP12vampsm_u:1123": " tato gaccheta sarakaṃ trailokyasyāpi durlabham /",
    "GP12vampsm_u:1124": " kṛṣṇapakṣe caturdaśyāṃ dṛṣṭvā devaṃ maheśvaram // VamPSm_15.20 //",
    "GP12vampsm_u:1125": " labhate sarvakāmāṃśca śivalokaṃ sa gacchati /",
    "GP12vampsm_u:1126": " tisrāḥ koṭyastu tīrthānāṃ sarake dvijasattamāḥ // VamPSm_15.21 //",
    "GP12vampsm_u:1127": " rudrakoṭistathā kūpe saromadhye vyavasthitā /",
    "GP12vampsm_u:1128": " tasmin sare ca yaḥ snātvā rudrakoṭiṃ smarennaraḥ // VamPSm_15.22 //",
    "GP12vampsm_u:1129": " pūjitā rudrakoṭiśca bhaviṣyati na saṃśayaḥ /",
    "GP12vampsm_u:1130": " rudrāṇāṃ ca prasādena sarvadoṣavivarjitaḥ // VamPSm_15.23 //",
    "GP12vampsm_u:1131": " aindrajñānena saṃyuktaḥ paraṃ padamavāpnuyāt /",
    "GP12vampsm_u:1132": " iḍāspadaṃ ca tatraiva tīrthaṃ pāpabhayāpaham // VamPSm_15.24 //",
    "GP12vampsm_u:1133": " asmin muktimavāpnoti darśanādeva mānavaḥ /",
    "GP12vampsm_u:1134": " tatra snātvār'thayitvā ca pitṛdevagaṇānapi // VamPSm_15.25 //",
    "GP12vampsm_u:1135": " na durgatimavāpnoti manasā cintitaṃ labhet /",
    "GP12vampsm_u:1136": " kedāraṃ ca mahātīrthaṃ sarvakalmaṣanāśanam // VamPSm_15.26 //",
    "GP12vampsm_u:1137": " tatra snātvā tu puruṣaḥ sarvadānaphalaṃ labhet /",
    "GP12vampsm_u:1138": " kiṃrūpaṃ ca mahātīrthaṃ tatraiva bhuvi durlabham // VamPSm_15.27 //",
    "GP12vampsm_u:1139": " sarakasya tu pūrveṇa tīrthaṃ trailokyaviśrutam /",
    "GP12vampsm_u:1140": " anyajanma suvikhyātaṃ sarvapāpapraṇāśanam // VamPSm_15.28 //",
    "GP12vampsm_u:1141": " nārasiṃhaṃ vapuḥ kṛtvā hatvā dānavamūrjitam /",
    "GP12vampsm_u:1142": " tiryagyonau sthito viṣṇuḥ siṃheṣu ratimāpnuvan // VamPSm_15.29 //",
    "GP12vampsm_u:1143": " tato devāḥ sagandharvā ārāghya varadaṃ śivam /",
    "GP12vampsm_u:1144": " ūcuḥ praṇatasarvāṅgā viṣṇudehasya lambhane // VamPSm_15.30 //",
    "GP12vampsm_u:1145": " tato devo mahātmāsau śārabhaṃ rūpamāsthitaḥ /",
    "GP12vampsm_u:1146": " yuddhaṃ ca kārayāmāsa divyaṃ varṣasahasrakam /",
    "GP12vampsm_u:1147": " yudhyamānau tu tau devau patitau saramadhyataḥ // VamPSm_15.31 //",
    "GP12vampsm_u:1148": " tasmin sarastaṭe vipro devarṣirnāradaḥ sthitaḥ /",
    "GP12vampsm_u:1149": " aśvatthavṛkṣamāśritya dhyānasthastau dadarśa ha // VamPSm_15.32 //",
    "GP12vampsm_u:1150": " viṣṇuścaturbhujo jajñe liṅgākāraḥ śivaḥ sthitaḥ /",
    "GP12vampsm_u:1151": " tau dṛṣṭvā tatra puruṣau tuṣṭāva bhaktibhāvitaḥ // VamPSm_15.33 //",
    "GP12vampsm_u:1152": " namaḥ śivāya devāya viṣṇave prabhaviṣṇave /",
    "GP12vampsm_u:1153": " haraye ca umābhartre sthitikālabhṛte namaḥ // VamPSm_15.34 //",
    "GP12vampsm_u:1154": " harāya vahurūpāya viśvarūpāya viṣṇave /",
    "GP12vampsm_u:1155": " tryambakāya susuddhāya kuṣṇāya jñānahetave // VamPSm_15.35 //",
    "GP12vampsm_u:1156": " dhanyo 'haṃ sukṛtī nityaṃ yad dṛṣṭo puruṣottamau /",
    "GP12vampsm_u:1157": " mamāśramamidaṃ puṇyaṃ yuvābhyāṃ vimalīkṛtam /",
    "GP12vampsm_u:1158": " adyaprabhṛti trailokye anyajanmeti viśrutam // VamPSm_15.36 //",
    "GP12vampsm_u:1159": " ya ihāgatya snātvā ca pitṝn saṃtarpayiṣyati /",
    "GP12vampsm_u:1160": " tasya śraddhānvitasyeha jñānamaindraṃ bhaviṣyati // VamPSm_15.37 //",
    "GP12vampsm_u:1161": " aśvatthasya tu yanmūlaṃ sadā tatra vasāmyaham /",
    "GP12vampsm_u:1162": " aśvatthavandanaṃ kṛtvā yamaṃ raudraṃ na paśyati // VamPSm_15.38 //",
    "GP12vampsm_u:1163": " tato gaccheta viprendrā nāgasya hradamuttamam /",
    "GP12vampsm_u:1164": " pauṇḍarīke naraḥ snātvā puṇḍarīkaphalaṃ labhet // VamPSm_15.39 //",
    "GP12vampsm_u:1165": " daśamyāṃ śuklapakṣasya caitrasya tu viśeṣataḥ /",
    "GP12vampsm_u:1166": " snānaṃ japaṃ tathā śrāddhaṃ muktimārgapradāyakam // VamPSm_15.40 //",
    "GP12vampsm_u:1167": " tatastriviṣṭavaṃ gacchet tīrthaṃ devanaṣevitam /",
    "GP12vampsm_u:1168": " tatra vaitaraṇī puṇyā nadī pāpapramocanī // VamPSm_15.41 //",
    "GP12vampsm_u:1169": " tatra snātvār'cayitvā ca śūlapāṇiṃ vṛṣadhvajam /",
    "GP12vampsm_u:1170": " sarvapāpaviśuddhātmā gacchatyeva parāṃ gatim // VamPSm_15.42 //",
    "GP12vampsm_u:1171": " tato gaccheta viprendrā rasāvartamanuttamam /",
    "GP12vampsm_u:1172": " tatra snātvā bhaktiyuktaḥ siddhimāpnotyanuttamām // VamPSm_15.43 //",
    "GP12vampsm_u:1173": " caitra śuklacaturdaśyāṃ tīrthe snātvā hyalepake /",
    "GP12vampsm_u:1174": " pūjayitvā śivaṃ tatra pāpalepo na vidyate // VamPSm_15.44 //",
    "GP12vampsm_u:1175": " tato gacchena viprandrāḥ phalakīvanamuttamam /",
    "GP12vampsm_u:1176": " yatra devāḥ sagandharvāḥ sādhyāśca ṛṣayaḥ sthitāḥ /",
    "GP12vampsm_u:1177": " tapaścaranti vipulaṃ divyaṃ varṣasahasrakam // VamPSm_15.45 //",
    "GP12vampsm_u:1178": " dṛṣadvatyāṃ naraḥ snātvā tarpayitvā ca devatāḥ /",
    "GP12vampsm_u:1179": " agniṣṭomātirātrābhyāṃ phalaṃ vindati māvanaḥ // VamPSm_15.46 //",
    "GP12vampsm_u:1180": " somakṣaye ca saṃprāpte somasya ca dine tathā /",
    "GP12vampsm_u:1181": " yaḥ śrāddhaṃ kurute martyastasya puṇyaphalaṃ śṛṇu // VamPSm_15.47 //",
    "GP12vampsm_u:1182": " gayāyāṃ ca yatā śrāddha pitṛn prīṇāti nityaśaḥ /",
    "GP12vampsm_u:1183": " tathā śrāddhaṃ ca kartavyaṃ phalakīvanamāśritaiḥ // VamPSm_15.48 //",
    "GP12vampsm_u:1184": " manasā smarate yastu phalakīvanamuttamam /",
    "GP12vampsm_u:1185": " tasyāpi pitarastṛptiṃ prayāsyanti na saṃśayaḥ // VamPSm_15.49 //",
    "GP12vampsm_u:1186": " tatrāpi tīrthaṃ sumahat sarvadevairalaṅkṛtam /",
    "GP12vampsm_u:1187": " tasmin snātastu puruṣo gosahasraphalaṃ labhet // VamPSm_15.50 //",
    "GP12vampsm_u:1188": " pāṇikhāte naraḥ snātvā pitṛn saṃtarpya mānavaḥ /",
    "GP12vampsm_u:1189": " avāpnuyād rājasūyaṃ sāṃkhyaṃ yogaṃ ca vindati // VamPSm_15.51 //",
    "GP12vampsm_u:1190": " tato gaccheta sumahat tīrthaṃ miśrakamuttamam /",
    "GP12vampsm_u:1191": " tatra tīrthāni muninā miśritāni mahātmanā // VamPSm_15.52 //",
    "GP12vampsm_u:1192": " vyāsena muniśārdulā dadhīcyarthaṃ mahātmanā /",
    "GP12vampsm_u:1193": " sarvatīrtheṣu sa snāti miśrake snāti yo naraḥ // VamPSm_15.53 //",
    "GP12vampsm_u:1194": " tato vyāsavanaṃ gacchenniyato niyatāśanaḥ /",
    "GP12vampsm_u:1195": " manojave naraḥ snātvā miśrake snāti yo naraḥ // VamPSm_15.54 //",
    "GP12vampsm_u:1196": " manasā cintitaṃ sarvaṃ sidhyate nātra saṃśayaḥ /",
    "GP12vampsm_u:1197": " gatvā madhuvaṭīṃ caiva devyāstīrthaṃ naraḥ śuciḥ // VamPSm_15.55 //",
    "GP12vampsm_u:1198": " tatra snātvār'cayed devān pitṝṃśca prayato naraḥ /",
    "GP12vampsm_u:1199": " sa devyā samanujñāto yathā siddhiṃ labhennaraḥ // VamPSm_15.56 //",
    "GP12vampsm_u:1200": " kauśikyāḥ saṃgame yastu dṛṣadvatyāṃ narottamaḥ /",
    "GP12vampsm_u:1201": " snāyīta nayatāhāraḥ sarvapāpaiḥ pramucyate // VamPSm_15.57 //",
    "GP12vampsm_u:1202": " tato vyāsasthalī nāma yatra vyāsena dhīmatā /",
    "GP12vampsm_u:1203": " putraśokābhibhūtena dehatyāgāya niścayaḥ // VamPSm_15.58 //",
    "GP12vampsm_u:1204": " kṛto devaiśca viprendrāḥ punarutthāpitastadā /",
    "GP12vampsm_u:1205": " abhigamya sthalīṃ tasya putraśokaṃ na vindati // VamPSm_15.59 //",
    "GP12vampsm_u:1206": " gindattaṃ kūpamāsādya tilaprasthaṃ pradāya ca /",
    "GP12vampsm_u:1207": " gaccheta paramāṃ siddhiṃ ṛṇairmuktimavāpnuyāt // VamPSm_15.60 //",
    "GP12vampsm_u:1208": " yahnaṃ ca sudinaṃ caiva dve tīrthe bhuvi durlabhe /",
    "GP12vampsm_u:1209": " tayoḥ snātvā viśuddhātmā sūryalokamapāpnuyāt // VamPSm_15.61 //",
    "GP12vampsm_u:1210": " kṛtajapyaṃ tato gacchet triṣu lokeṣu viśrutam /",
    "GP12vampsm_u:1211": " tatrābhiṣekaṃ kuvīnta gaṅgāyāṃ prayataḥ sthitaḥ // VamPSm_15.62 //",
    "GP12vampsm_u:1212": " arcayitvā mahādevamaśvamedhaphalaṃ labhet /",
    "GP12vampsm_u:1213": " koṭitīrthaṃ ca tatraiva dṛṣṭvā koṭīśvaraṃ prabhum // VamPSm_15.63 //",
    "GP12vampsm_u:1214": " tatra svnātvā śraddadhānaḥ koṭiyajñaphalaṃ labhet /",
    "GP12vampsm_u:1215": " tato vāmanakaṃ gacchet triṣu lokeṣu viśrutam // VamPSm_15.64 //",
    "GP12vampsm_u:1216": " yatra vāmanarūpeṇa viṣṇunā prabhaviṣṇunā /",
    "GP12vampsm_u:1217": " balerapahṛtaṃ rājyamindrāya pratipāditam // VamPSm_15.65 //",
    "GP12vampsm_u:1218": " tatra viṣṇupadesnātvā arcayitvā ca vāmanam /",
    "GP12vampsm_u:1219": " sarvapāpaviśuddhātmā viṣṇulokamavāpnuyāt // VamPSm_15.66 //",
    "GP12vampsm_u:1220": " jyeṣṭhāśramaṃ ca tatraiva sarvapātakanāśanam /",
    "GP12vampsm_u:1221": " taṃ tu dṛṣṭvā naro muktiṃ saṃprayāti na saṃśayaḥ // VamPSm_15.67 //",
    "GP12vampsm_u:1222": " jyeṣṭhe māsi site pakṣe ekādaśyāmupoṣitaḥ /",
    "GP12vampsm_u:1223": " dvādaśyāṃ ca naraḥ snātvā jyeṣṭhatvaṃ labhate nṛpu // VamPSm_15.68 //",
    "GP12vampsm_u:1224": " tatra pratiṣṭhitā viprā viṣṇunā prabhaviṣṇunā /",
    "GP12vampsm_u:1225": " dīkṣāpratiṣṭhāsaṃyuktā viṣṇuprīṇanatatparāḥ // VamPSm_15.69 //",
    "GP12vampsm_u:1226": " tebhyo dattāni śrāddhāni dānāni vividhāni ca /",
    "GP12vampsm_u:1227": " akṣayāṇi bhaviṣyanti yāvanmanvantarasthitiḥ // VamPSm_15.70 //",
    "GP12vampsm_u:1228": " tatraiva koṭitīrthaṃ ca triṣu lokeṣu viśrutam /",
    "GP12vampsm_u:1229": " tasmistīrthe naraḥ snātvā koṭiyajñaphalaṃ labhet // VamPSm_15.71 //",
    "GP12vampsm_u:1230": " koṭīśvaraṃ naro dṛṣṭvā tasmitīrthe maheśvaram /",
    "GP12vampsm_u:1231": " mahādevaprasādena gāṇapatyamavāpnuyāt // VamPSm_15.72 //",
    "GP12vampsm_u:1232": " tatraiva sumahat tīrthaṃ sūryasya ca mahātmanaḥ /",
    "GP12vampsm_u:1233": " tasmin snātvā bhaktibhuktaḥ sūryaloke mahīyate // VamPSm_15.73 //",
    "GP12vampsm_u:1234": " tato gaccheta vipraindrāstīrthaṃ kalmaṣanāśanam /",
    "GP12vampsm_u:1235": " kulottāraṇanāmānaṃ viṣṇunā kalpitaṃ purā // VamPSm_15.74 //",
    "GP12vampsm_u:1236": " varṇānāmāśramāṇāṃ ca tāraṇāya sunirmalam /",
    "GP12vampsm_u:1237": " brahmacaryātparaṃ mokṣaṃ ya icchinti sunirmalam /",
    "GP12vampsm_u:1238": " te 'pi tattīrthamāsādya paśyanti paramaṃ padam // VamPSm_15.75 //",
    "GP12vampsm_u:1239": " brahmacārī gṛhasthaśca vānaprastho yatistathā /",
    "GP12vampsm_u:1240": " kulāni tārayet snātaḥ sapta sapta ca sapta ca // VamPSm_15.76 //",
    "GP12vampsm_u:1241": " brāhmaṇāḥ kṣatriyā vaiśyāḥ sūdrā ye tatparāyaṇāḥ /",
    "GP12vampsm_u:1242": " snātā bhaktiyutāḥ sarve paśyanti paramaṃ padam // VamPSm_15.77 //",
    "GP12vampsm_u:1243": " dūrastho 'pi smared yastu kurukṣetraṃ savāmanam /",
    "GP12vampsm_u:1244": " so 'pi muktimavāpnoti kiṃ punarnnivasannaraḥ // VamPSm_15.78 //",
    "GP12vampsm_u:1245": " iti śrīvāmanapurāṇe saromāhātmne pañcadaśo 'dhyāyaḥ",
    "GP12vampsm_u:1246": " lomaharṣaṇa uvāca /",
    "GP12vampsm_u:1247": " pavanasya hrade snātvā dṛṣṭvā devaṃ maheśvaram /",
    "GP12vampsm_u:1248": " vimuktaḥ kaluṣaiḥ sarvaiḥ śaivaṃ padamavāpnuyāt // VamPSm_16.1 //",
    "GP12vampsm_u:1249": " putraśokena pavano yasmillīno babhūva ha /",
    "GP12vampsm_u:1250": " tataḥ sabrahmakairdevaiḥ prasādya prakaṭīkṛtaḥ // VamPSm_16.2 //",
    "GP12vampsm_u:1251": " ato gaccheta amṛtaṃ sthānaṃ tacchūlapāṇinaḥ /",
    "GP12vampsm_u:1252": " yatra devaiḥ sagandharvaiḥ hanumān prakaṭīkṛtaḥ // VamPSm_16.3 //",
    "GP12vampsm_u:1253": " tatra tīrthe naraḥ snātvā amṛtatvamavāpnuyāt /",
    "GP12vampsm_u:1254": " kulottāraṇamāsādya tīrthasevī dvijottamaḥ // VamPSm_16.4 //",
    "GP12vampsm_u:1255": " kulāni tārayet sarvān mātāmahapitāmahān /",
    "GP12vampsm_u:1256": " śālihotrasya rājarṣestīrthaṃ trailokyaviśrutam // VamPSm_16.5 //",
    "GP12vampsm_u:1257": " tatra snātvā vimuktastu kaluṣairdaihasaṃbhavaiḥ /",
    "GP12vampsm_u:1258": " śrīkuñjaṃ tu sarasvatyāṃ tīrthaṃ trailokyaviśrutam // VamPSm_16.6 //",
    "GP12vampsm_u:1259": " tatra snātvā naro bhaktyā agniṣṭomaphalaṃ labhet /",
    "GP12vampsm_u:1260": " tato naimiṣakuñjaṃ tu samāsādya naraḥ śuciḥ // VamPSm_16.7 //",
    "GP12vampsm_u:1261": " naimiṣasya ca snānena yat puṇyaṃ tat samāpnuyāt /",
    "GP12vampsm_u:1262": " tatra tīrthaṃ mahākhyātaṃ vedavatyā niṣevitam // VamPSm_16.8 //",
    "GP12vampsm_u:1263": " rāvaṇena gṛhītāyāḥ keśeṣu dvijasattamāḥ /",
    "GP12vampsm_u:1264": " tadvadhāya ca sā prāṇān mumuce śokakarśitā // VamPSm_16.9 //",
    "GP12vampsm_u:1265": " tato jātā gṛhe rājño najakasya mahātmanaḥ /",
    "GP12vampsm_u:1266": " sītā nāmeti vikhyātā rāmapatnī pativratā // VamPSm_16.10 //",
    "GP12vampsm_u:1267": " sā hṛtā rāvaṇeneha vināśāyātmanaḥ svayam /",
    "GP12vampsm_u:1268": " rāmeṇa rāvaṇaṃ hatvā abhiṣicya vibhiṣaṇam // VamPSm_16.11 //",
    "GP12vampsm_u:1269": " samānītā gṛhaṃ sītā kīrtirātmavatā yathā /",
    "GP12vampsm_u:1270": " tasyāstīrthe naraḥ snātvā kanyāyajñaphalaṃ labhet // VamPSm_16.12 //",
    "GP12vampsm_u:1271": " vimuktaḥ kaluṣaiḥ sarvaiḥ prāpnoti paramaṃ padam /",
    "GP12vampsm_u:1272": " tato gaccheta sumahad brahmaṇaḥ sthānamuttamama // VamPSm_16.13 //",
    "GP12vampsm_u:1273": " yatra varṇāvaraḥ snātvā brāhmaṇyaṃ labhate naraḥ /",
    "GP12vampsm_u:1274": " brāhmaṇaśca viśuddhatmā paraṃ padamavāpnuyāt // VamPSm_16.14 //",
    "GP12vampsm_u:1275": " tato gaccheta somasya tīrthaṃ trailokyadurlabham /",
    "GP12vampsm_u:1276": " yatra somastapastaptvā dvijarājyamavāpnuyāt // VamPSm_16.15 //",
    "GP12vampsm_u:1277": " tatra snātvār'cayitvā ca svapitṝn daivatāni ca /",
    "GP12vampsm_u:1278": " nirmalaḥ svargamāyāti kārtikyāṃ candramā yathā / /",
    "GP12vampsm_u:1279": " 16.16 saptasārasvataṃ tīrthaṃ trailokyasyāpi durlabham /",
    "GP12vampsm_u:1280": " yatra sapta sarasvatya ekībhūtā vahanti ca // VamPSm_16.17 //",
    "GP12vampsm_u:1281": " suprabhā kāñcanākṣī ca viśālā mānasahradā /",
    "GP12vampsm_u:1282": " sarasvatyoghanāmā ca suveṇurvimalodakā // VamPSm_16.18 //",
    "GP12vampsm_u:1283": " pitāmahasya yajataḥ puṣkareṣu sthitasya ha /",
    "GP12vampsm_u:1284": " abruvan ṛṣayaḥ sarve nāyaṃ yajño mahāphalaḥ // VamPSm_16.19 //",
    "GP12vampsm_u:1285": " na dṛśyate saricchreṣṭhā yasmādiha sarasvatī /",
    "GP12vampsm_u:1286": " tachrutvā bhagavān prītaḥ sasmārātha sarasvatīm // VamPSm_16.20 //",
    "GP12vampsm_u:1287": " pitāmahena yajatā āhūtā puṣkareṣu vai /",
    "GP12vampsm_u:1288": " suprabhā nāma sā devī tatra khyātā sarasvatī // VamPSm_16.21 //",
    "GP12vampsm_u:1289": " tāṃ dṛṣṭvā munayaḥ prītā vegayuktāṃ sarasvatīm /",
    "GP12vampsm_u:1290": " pitāmahaṃ mānayantīṃ te tu tāṃ bahu menire // VamPSm_16.22 //",
    "GP12vampsm_u:1291": " evameṣā saricchreṣṭhā puṣkarasthā sarasvatī /",
    "GP12vampsm_u:1292": " samānītā surukṣetre maṅkaṇena mahātmanā // VamPSm_16.23 //",
    "GP12vampsm_u:1293": " naimiṣe munayaḥ sthitvā śaunakādyāstapodhanāḥ /",
    "GP12vampsm_u:1294": " te pṛcchanti mahātmānaṃ paurāṇaṃ lomaharṣaṇam // VamPSm_16.24 //",
    "GP12vampsm_u:1295": " kathaṃ yajñaphalo 'smākaṃ vartatāṃ satpathe bhavet /",
    "GP12vampsm_u:1296": " tato 'brevīnmahābhāgāḥ praṇamya śirasā ṛtīn // VamPSm_16.25 //",
    "GP12vampsm_u:1297": " sarasvatī sthitā yatra tatra yajñaphalaṃ mahat /",
    "GP12vampsm_u:1298": " etacchrutvā tu manuyo nānāsvādhyāyavedinaḥ // VamPSm_16.26 //",
    "GP12vampsm_u:1299": " samāgamya tataḥ sarve sasmaruste sarasvatīm /",
    "GP12vampsm_u:1300": " sā tu dhyātā tatastatra ṛṣibhiḥ satrayājibhiḥ // VamPSm_16.27 //",
    "GP12vampsm_u:1301": " samāgatā plāvanārthaṃ yajñe teṣāṃ mahātmanām /",
    "GP12vampsm_u:1302": " naimiṣe kāñcanākṣī tu smṛtā maṅkaṇakena sā // VamPSm_16.28 //",
    "GP12vampsm_u:1303": " samāgatā kurukṣetraṃ puṇyatoya sarasvatī /",
    "GP12vampsm_u:1304": " gayasya yajamānasya gayeṣveva mahākratum // VamPSm_16.29 //",
    "GP12vampsm_u:1305": " āhūtā ca saricchreṣṭhā gayayajñe sarasvatī /",
    "GP12vampsm_u:1306": " viśālāṃ nāma tāṃ prāhurṛṣayaḥ saṃśitavratāḥ // VamPSm_16.30 //",
    "GP12vampsm_u:1307": " sarit sā hi samāhūtā maṅkaṇena mahātmanā /",
    "GP12vampsm_u:1308": " kurukṣetraṃ samāyātā praviṣṭā ca mahānadī // VamPSm_16.31 //",
    "GP12vampsm_u:1309": " uttare kośalābhāge puṇye devarṣisevite /",
    "GP12vampsm_u:1310": " uddālakena muninā tatra dhyātā sarasvatī // VamPSm_16.32 //",
    "GP12vampsm_u:1311": " ājagāma saricchreṣṭhā taṃ deśaṃ munikāraṇāt /",
    "GP12vampsm_u:1312": " pūjyamānā munigaṇairvalkalājinasaṃvṛtaiḥ // VamPSm_16.33 //",
    "GP12vampsm_u:1313": " manohareti vikhyātā sarvapāpakṣayāvahā /",
    "GP12vampsm_u:1314": " āhūtā sā kurukṣetre maṅkaṇena mahātmanā /",
    "GP12vampsm_u:1315": " ṛṣeḥ saṃmānanārthāya praviṣṭā tīrthamuttamam // VamPSm_16.34 //",
    "GP12vampsm_u:1316": " suveṇuriti vikhyātā kedāre yā sarasvatī /",
    "GP12vampsm_u:1317": " sarvapāpākṣayā jñeyā ṛṣisiddhiniṣevitā // VamPSm_16.35 //",
    "GP12vampsm_u:1318": " sāpi teneha muninā ārādhya parameśvaram /",
    "GP12vampsm_u:1319": " ṛṣīṇāmupakārārthaṃ kurukṣetraṃ praveśitā // VamPSm_16.36 //",
    "GP12vampsm_u:1320": " dakṣeṇa yajatā sāpi gaṅgādvāre sarasvatī /",
    "GP12vampsm_u:1321": " vimalodā bhagavatī dakṣeṇa prakaṭīkṛtā // VamPSm_16.37 //",
    "GP12vampsm_u:1322": " samāhūtā yayau tatra maṅkaṇena mahātmanā /",
    "GP12vampsm_u:1323": " kurukṣetre tu kuruṇā yajitā ca sarasvatī // VamPSm_16.38 //",
    "GP12vampsm_u:1324": " saromadhye samānītā mārkaṇḍeyena dhīmatā /",
    "GP12vampsm_u:1325": " abhiṣṭūya mahābhāgāṃ puṇyatoyāṃ sarasvatīm // VamPSm_16.39 //",
    "GP12vampsm_u:1326": " yatra maṅkaṇakaḥ siddhaḥ saptasārasvate sthitaḥ /",
    "GP12vampsm_u:1327": " nṛtyamānaśca devena śaṅkareṇa nivāritaḥ // VamPSm_16.40 //",
    "GP12vampsm_u:1328": " iti kṣīvāmanurāṇe saromāhātmye ṣoḍaśo 'dhyāyaḥ",
    "GP12vampsm_u:1329": " ṛṣaya ūcuḥ /",
    "GP12vampsm_u:1330": " kathaṃ maṅkaṇakaḥ siddhaḥ kasmājjāto mahānṛṣiḥ /",
    "GP12vampsm_u:1331": " nṛtyamānastu devena kimarthaṃ sa nivāritaḥ // VamPSm_17.1 //",
    "GP12vampsm_u:1332": " lomaharṣaṇa uvāca",
    "GP12vampsm_u:1333": " kaśyapasya suto jajñe mānaso maṅkaṇomuniḥ /",
    "GP12vampsm_u:1334": " snānaṃ kartuṃ vyavasito gṛhītvā valkalaṃ dvijaḥ // VamPSm_17.2 //",
    "GP12vampsm_u:1335": " tatra gatā hyapsaraso rambhādyāḥ priyadarśanāḥ /",
    "GP12vampsm_u:1336": " snāyanti rucirāḥ snigdhāstena sārdhamaninditāḥ // VamPSm_17.3 //",
    "GP12vampsm_u:1337": " tato munestadā kṣobhādretaḥ skannaṃ yadambhasi /",
    "GP12vampsm_u:1338": " tadretaḥ sa tu jagrāha kalaśe vai mahātapāḥ // VamPSm_17.4 //",
    "GP12vampsm_u:1339": " saptadhā pravibhāgaṃ tu kalaśasthaṃ jagāma ha /",
    "GP12vampsm_u:1340": " tatrarṣayaḥ spata jātā viduryān marutāṃ gaṇān /",
    "GP12vampsm_u:1341": " 17.5 vāyuvego vāyubalo vāyuhā vāyumaṇḍalaḥ /",
    "GP12vampsm_u:1342": " vāyujvalo vāyureto vāyucakraśca vīryavān // VamPSm_17.6 //",
    "GP12vampsm_u:1343": " ete hyapatyāstasyarṣerdhārayanti carācaram /",
    "GP12vampsm_u:1344": " purā maṅkaṇakaḥ siddhaḥ kuśāgreṇeti me śrutam // VamPSm_17.7 //",
    "GP12vampsm_u:1345": " kṣataḥ kila kare viprāstasya śākaraso 'sravat /",
    "GP12vampsm_u:1346": " sa vai śākarasaṃ dṛṣṭvā harṣāviṣṭaḥ pranuttavān // VamPSm_17.8 //",
    "GP12vampsm_u:1347": " tataḥ sarvaṃ pranṛttaṃ ca sathāvaraṃ jaṅmaṃ ca yat /",
    "GP12vampsm_u:1348": " pranuttaṃ ca jagad dṛṣṭvā tejasā tasya mohitam // VamPSm_17.9 //",
    "GP12vampsm_u:1349": " brahmādibhiḥ suraistatra ṛṣibhiśca tapodhanaiḥ /",
    "GP12vampsm_u:1350": " vijñapto vai mahādevo munerarthe dvijottamāḥ // VamPSm_17.10 //",
    "GP12vampsm_u:1351": " nāya nṛtyed yathā deva tathā tvaṃ kartumarhasi /",
    "GP12vampsm_u:1352": " tato devo muniṃ dṛṣṭvā harṣāviṣṭamatīva hi // VamPSm_17.11 //",
    "GP12vampsm_u:1353": " suraṇāṃ hitakāmārthaṃ mahādevo 'bhyabhāṣata /",
    "GP12vampsm_u:1354": " harṣasthānaṃ kimarthaṃ ca tavedaṃ munisattama /",
    "GP12vampsm_u:1355": " tapasvino dharmapathe sthitasya dvijasattama // VamPSm_17.12 //",
    "GP12vampsm_u:1356": " kiṃ na paśyasi me brahman karācchākarasaṃ srutam /",
    "GP12vampsm_u:1357": " yaṃ dṛṣṭvāhaṃ pranutto vai harṣeṇa mahatānvitaḥ // VamPSm_17.13 //",
    "GP12vampsm_u:1358": " taṃ prahasyābravīd devo muniṃ rāgema mohitam /",
    "GP12vampsm_u:1359": " ahaṃ na vismayaṃ vipra gacchāmīha prapaśyatām // VamPSm_17.14 //",
    "GP12vampsm_u:1360": " evamuktvā muniśreṣṭhaṃ devadevo mahādyutiḥ /",
    "GP12vampsm_u:1361": " aṅgulyagreṇa viprendrāḥ svāṅguṣṭhaṃ tāḍayad bhavaḥ // VamPSm_17.15 //",
    "GP12vampsm_u:1362": " tato bhasma kṣatāt tasmānnirgataṃ himasannibham /",
    "GP12vampsm_u:1363": " tad dṛṣṭvā vrīḍitovipraḥ pādayoḥ patito 'bravīt // VamPSm_17.16 //",
    "GP12vampsm_u:1364": " nānyaṃ devādahaṃ manye śūlapāṇermahātmanaḥ /",
    "GP12vampsm_u:1365": " carācarasya jagato varastvamasi śūladhṛk // VamPSm_17.17 //",
    "GP12vampsm_u:1366": " tvadāśrayāśca dṛśyante surā brahmādayo 'nagha /",
    "GP12vampsm_u:1367": " pūrvastvamasi devānāṃ kartā kārayitā mahat // VamPSm_17.18 //",
    "GP12vampsm_u:1368": " tvatprasādāt surāḥ sarve modante hyakulobhayāḥ /",
    "GP12vampsm_u:1369": " evaṃ stutvā mahādevamṛṣiḥ sa praṇato 'bravīt // VamPSm_17.19 //",
    "GP12vampsm_u:1370": " bhagavaṃstvaprasādāddhi tapo me na kṣayaṃ vrajet /",
    "GP12vampsm_u:1371": " tato devaḥ prasānnātmā tamṛṣiṃ vākyamabravīt // VamPSm_17.20 //",
    "GP12vampsm_u:1372": " īśvara uvāca",
    "GP12vampsm_u:1373": " tapaste varddhatāṃ vipra matprasādāt sahasradhā /",
    "GP12vampsm_u:1374": " āśrame ceha vatsyāmi tvayā sārddhamahaṃ sadā // VamPSm_17.21 //",
    "GP12vampsm_u:1375": " saptasārasvate snātvā yo mamarciṣyate naraḥ /",
    "GP12vampsm_u:1376": " na tasya durlabhaṃ kiñcidiha loke paratra ca // VamPSm_17.22 //",
    "GP12vampsm_u:1377": " sārasvataṃ ca taṃ lokaṃ gamiṣyati na saṃśayaḥ /",
    "GP12vampsm_u:1378": " śivasya ca prasādena pāpnoti paramaṃ padam // VamPSm_17.23 //",
    "GP12vampsm_u:1379": " iti śrīvāmanapurāṇe saromāhātmye saptadaśodhyāyaḥ",
    "GP12vampsm_u:1380": " lomaharṣaṇa uvāca /",
    "GP12vampsm_u:1381": " tatastvauśanasaṃ tīrthaṃ gacchettu śraddhāyānvitāḥ /",
    "GP12vampsm_u:1382": " uśanā yatra saṃsiddho grahatvaṃ ca samāptavān // VamPSm_18.1 //",
    "GP12vampsm_u:1383": " tasmin snātvā vimuktastu pātakairjanmasaṃbhavaiḥ /",
    "GP12vampsm_u:1384": " tato yāti paraṃ brahma yasmānnāvartate punaḥ // VamPSm_18.2 //",
    "GP12vampsm_u:1385": " rahodaro nāma muniryatra mukto babhūva ha /",
    "GP12vampsm_u:1386": " mahatā śirasā grastastīrthamāhātmyadarśanāt // VamPSm_18.3 //",
    "GP12vampsm_u:1387": " kathaṃ rahodaro grastaḥ kathaṃ mokṣamavāptavān /",
    "GP12vampsm_u:1388": " tīrthasya tasya māhātmyamicchāmaḥ śrotumādarāt // VamPSm_18.4 //",
    "GP12vampsm_u:1389": " lomaharṣaṇa uvāca",
    "GP12vampsm_u:1390": " purā vai daṇḍakāraṇye rāghaveṇa mahātmanā /",
    "GP12vampsm_u:1391": " vasatā dvijaśārdūlā rākṣasāstatra hiṃsitāḥ // VamPSm_18.5 //",
    "GP12vampsm_u:1392": " tatraikasya śiraśchinnaṃ rākṣasasya durātmanaḥ /",
    "GP12vampsm_u:1393": " kṣureṇa śitadhāreṇa tat papāta mahāvane // VamPSm_18.6 //",
    "GP12vampsm_u:1394": " rahodarasya tallagnaṃ jaṅghāyāṃ vai yadṛcchayā /",
    "GP12vampsm_u:1395": " vane vicāratastatra asthi bhittvā viveśa ha // VamPSm_18.7 //",
    "GP12vampsm_u:1396": " sa tena lagnena tadā dvijātirna śaśāka ha /",
    "GP12vampsm_u:1397": " abhigantuṃ mahāprājñastīrthānyāyatanāni ca // VamPSm_18.8 //",
    "GP12vampsm_u:1398": " sa pūtinā visravatā vedanārte mahāmuniḥ /",
    "GP12vampsm_u:1399": " jagāma sarvatīrthāni pṛthivyāṃ yāni kāni ca // VamPSm_18.9 //",
    "GP12vampsm_u:1400": " tataḥ sa kathayāmāsa ṛṣīṇāṃ bhāvitātmanām /",
    "GP12vampsm_u:1401": " te 'bruvan ṛṣayo vipraṃ prayāhyaiśanasaṃ pratiḥ // VamPSm_18.10 //",
    "GP12vampsm_u:1402": " teṣāṃ tadvacanaṃ śrutvā jagāma sa rahodaraḥ /",
    "GP12vampsm_u:1403": " tatastvaiśanase tīrthe tasyopaspṛśatastadā // VamPSm_18.11 //",
    "GP12vampsm_u:1404": " tacchiraścaraṇaṃ muktvā papātāntarjale dvijāḥ /",
    "GP12vampsm_u:1405": " tataḥ sa virajo bhūtvā pūtātmā vītakalmaṣaḥ // VamPSm_18.12 //",
    "GP12vampsm_u:1406": " ājagāmāśramaṃ prītaḥ kathayāmāsa cākhilam /",
    "GP12vampsm_u:1407": " te śrutvā ṛṣayaḥ sarve tīrthamāhātmyamuttamam /",
    "GP12vampsm_u:1408": " kapālamocanamiti nāma cakruḥ samāgatāḥ // VamPSm_18.13 //",
    "GP12vampsm_u:1409": " tatrāpi sumahattīrtha viśvāmitrasya viśrutam /",
    "GP12vampsm_u:1410": " brāhmaṇyaṃ labdhavān yatra viśvāmitro mahāmuniḥ // VamPSm_18.14 //",
    "GP12vampsm_u:1411": " tasmistīrthavare snātvā brāhmaṇyaṃ labhate dhruvam /",
    "GP12vampsm_u:1412": " brāhmaṇastu viśuddhātmā paraṃ padamavāpnuyāt // VamPSm_18.15 //",
    "GP12vampsm_u:1413": " tataḥ pūthūdakaṃ gacchenniyato niyatāśanaḥ /",
    "GP12vampsm_u:1414": " tatra siddhastu brahmarṣi ruṣaṅgurnāma nāmataḥ // VamPSm_18.16 //",
    "GP12vampsm_u:1415": " jātismaro ruṣaṅgustu gaṅgādvāre sadā sthitaḥ /",
    "GP12vampsm_u:1416": " antakālaṃ tato dṛṣṭvā putrān vacanamabravīt /",
    "GP12vampsm_u:1417": " iha śreyo na pasyāmi nayadhvaṃ māṃ pṛthūdakam // VamPSm_18.17 //",
    "GP12vampsm_u:1418": " vijñāya tasya tadbhāvaṃ ruṣaṅgoste tapodhanāḥ /",
    "GP12vampsm_u:1419": " taṃ vai tīrthe upāninyuḥ sarasvatyāstapodhanam // VamPSm_18.18 //",
    "GP12vampsm_u:1420": " sa taiḥ putraiḥ samānītaḥ sarasvatyāṃ samāplutaḥ /",
    "GP12vampsm_u:1421": " smṛtvā tīrthaguṇān sarvān prāhedamṛṣisattamaḥ // VamPSm_18.19 //",
    "GP12vampsm_u:1422": " sarasvatyuttare tīrthe yastyajedātmanastanum /",
    "GP12vampsm_u:1423": " pṛthūdake japyaparo nūnaṃ cāmaratāṃ vrajet // VamPSm_18.20 //",
    "GP12vampsm_u:1424": " tatraiva brahmayonyasti brahmaṇā yatra nirmitā /",
    "GP12vampsm_u:1425": " pṛthūdakaṃ samāśritya sarasvatyāstaṭe sthitaḥ // VamPSm_18.21 //",
    "GP12vampsm_u:1426": " cāturvarṇyasya sṛṣṭyarthamātmajñānaparo 'bhavat /",
    "GP12vampsm_u:1427": " tasyābhidhyāyataḥ sṛṣṭiṃ brahmaṇo 'vyaktajanmanaḥ // VamPSm_18.22 //",
    "GP12vampsm_u:1428": " mukhato brāhmaṇā jātā bāhubhyāṃ kṣatriyāstathā /",
    "GP12vampsm_u:1429": " ūrubhyāṃ vaiśyajātīyāḥ padbhyāṃ śūdrāstato 'bhavan // VamPSm_18.23 //",
    "GP12vampsm_u:1430": " cāturvarṇyaṃ tato dṛṣṭvā āśramasthaṃ tatastataḥ /",
    "GP12vampsm_u:1431": " evaṃ pratiṣṭhitaṃ tīrthaṃ brahmayonīti saṃjñitam // VamPSm_18.24 //",
    "GP12vampsm_u:1432": " tatra snātvā muktikāmaḥ punaryoniṃ na paśyati /",
    "GP12vampsm_u:1433": " tatraiva tīrthaṃ vikhyātamavakīrṇeti nāmataḥ // VamPSm_18.25 //",
    "GP12vampsm_u:1434": " yasmin tīrthe bako dālbhyo dhṛtarāṣṭramamarṣaṇam /",
    "GP12vampsm_u:1435": " juhāva vāhanaiḥ sārdhaṃ tatrābudhyat tato nṛpaḥ // VamPSm_18.26 //",
    "GP12vampsm_u:1436": " ṛṣaya ūcuḥ",
    "GP12vampsm_u:1437": " kathaṃ pratiṣṭhitaṃ tīrthamavakīrṇena nāmataḥ /",
    "GP12vampsm_u:1438": " dhṛtarāṣṭreṇa rājñā ca sa kimarthaṃ prasāditaḥ // VamPSm_18.27 //",
    "GP12vampsm_u:1439": " lomaharṣaṇa uvāca",
    "GP12vampsm_u:1440": " ṛṣayo naimiṣeyā ye dakṣiṇārthaṃ yayuḥ purā /",
    "GP12vampsm_u:1441": " tatraiva ca bako dālbhyo dṛtarāṣṭrā mayācata // VamPSm_18.28 //",
    "GP12vampsm_u:1442": " tenāpi tatra nindārthamuktaṃ paśvanṛtaṃ tu yat /",
    "GP12vampsm_u:1443": " tataḥ krodhena mahatā māṃsamutkṛtya tatra ha / /",
    "GP12vampsm_u:1444": " 18.29 pṛthūdake mahātīrthe avakīrṇeti nāmataḥ /",
    "GP12vampsm_u:1445": " juhāva dhṛtarāṣṭrasya rāṣṭraṃ narapatestataḥ // VamPSm_18.30 //",
    "GP12vampsm_u:1446": " hūyamāne tadā rāṣṭre pravṛtte yajñakarmaṇi /",
    "GP12vampsm_u:1447": " akṣiyata tato rāṣṭraṃ nṛpaterduṣkṛtena vai // VamPSm_18.31 //",
    "GP12vampsm_u:1448": " tataḥ sa cintayāmāsa brāhmaṇasya viceṣṭitam /",
    "GP12vampsm_u:1449": " purohitena saṃyukte ratnānyādāya sarvaśaḥ // VamPSm_18.32 //",
    "GP12vampsm_u:1450": " prasādanārthaṃ viprasya hyavakīrṇaṃ yayau tadā /",
    "GP12vampsm_u:1451": " prasāditaḥ sa rājñā ca tuṣṭaḥ provāca taṃ nṛpam // VamPSm_18.33 //",
    "GP12vampsm_u:1452": " brāhmaṇā nāvamantavyāḥ puruṣeṇa vijānatā /",
    "GP12vampsm_u:1453": " avajñāto brāhmaṇastu hanyāt tripuruṣaṃ kulam // VamPSm_18.34 //",
    "GP12vampsm_u:1454": " evamuktvā sa nṛpatiṃ rājyena yaśasā punaḥ /",
    "GP12vampsm_u:1455": " utthāpayāmāsa tatastasya rājño hite sthitaḥ // VamPSm_18.35 //",
    "GP12vampsm_u:1456": " tasmiṃstīrthe tu yaḥ snāti śraddadhāno jitendriyaḥ /",
    "GP12vampsm_u:1457": " sa prāpnoti naro nityaṃ manasā cintitaṃ phalam // VamPSm_18.36 //",
    "GP12vampsm_u:1458": " tatra tīrthaṃ suvikhyātaṃ yāyātaṃ nāma nāmataḥ /",
    "GP12vampsm_u:1459": " yasyeha yajamānasya madhu susrāva vai nadī // VamPSm_18.37 //",
    "GP12vampsm_u:1460": " tasmin snāto naro bhaktyā mucyate sarvakilbiṣaiḥ /",
    "GP12vampsm_u:1461": " phalaṃ prāpnoti yajñasya aśvamedhasya mānavaḥ // VamPSm_18.38 //",
    "GP12vampsm_u:1462": " madhusravaṃ ca tatraiva tīrthaṃ puṇyatamaṃ dvijāḥ /",
    "GP12vampsm_u:1463": " tasmin snātvā naro bhaktyā madhunātarpayet pitṝn // VamPSm_18.38 //",
    "GP12vampsm_u:1464": " tatrāpi sumahattīrthaṃ vasiṣṭhodvāhasaṃjñitam /",
    "GP12vampsm_u:1465": " tatra snāto bhaktiyukto vāsiṣṭhaṃ lokamāpnuyāt // VamPSm_18.39 //",
    "GP12vampsm_u:1466": " tatrāpi sumahattīrthaṃ vasiṣṭhodvāhasaṃjñitam /",
    "GP12vampsm_u:1467": " tatra snāto bhaktiyukto vāsiṣṭhaṃ lokamāpnuyāt // VamPSm_18.40 //",
    "GP12vampsm_u:1468": " iti śrīvāmanapurāṇe saromāhātmye aṣṭādaśo 'dhyāyaḥ",
    "GP12vampsm_u:1469": " ṛṣaya ūcuḥ /",
    "GP12vampsm_u:1470": " vasiṣṭhasyāpavāho 'sau kathaṃ vai saṃbabhūva ha /",
    "GP12vampsm_u:1471": " kimarthaṃ sā saricchreṣṭhā tamṛṣiṃ pratyavāhayat // VamPSm_19.1 //",
    "GP12vampsm_u:1472": " lomaharṣaṇa uvāca",
    "GP12vampsm_u:1473": " viśvāmitrasya rājarṣervasiṣṭhasya mahātmanaḥ /",
    "GP12vampsm_u:1474": " bhṛśaṃ vairaṃ babhūveha tapaḥsparddhākṛte mahat // VamPSm_19.2 //",
    "GP12vampsm_u:1475": " āśramo vai vasiṣṭhasya sthāṇutīrthe babhūva ha /",
    "GP12vampsm_u:1476": " tasya paścimadigbhāge viśvāmitrasya dhīmataḥ // VamPSm_19.3 //",
    "GP12vampsm_u:1477": " yatreṣṭvā bhagavān sthāṇuḥ pūjayitvā sarasvatīm /",
    "GP12vampsm_u:1478": " sthāpayāmāsa deveśo liṅgākārāṃ sarasvatīm // VamPSm_19.4 //",
    "GP12vampsm_u:1479": " vasiṣṭhastatra tapasā ghorarūpeṇa saṃsthitaḥ /",
    "GP12vampsm_u:1480": " tasyeha tapasā hīno viśvāmitro babhūva ha // VamPSm_19.5 //",
    "GP12vampsm_u:1481": " sarasvatīṃ samāhūya idaṃ vacanamabravīt /",
    "GP12vampsm_u:1482": " vasiṣṭhaṃ munisārdūlaṃ svena vegena ānaya // VamPSm_19.6 //",
    "GP12vampsm_u:1483": " ihāhaṃ taṃ dvijaśreṣṭhaṃ haniṣyāmi na saṃśayaḥ /",
    "GP12vampsm_u:1484": " etacchratvā tu vacanaṃ vyathitā sā mahānadī // VamPSm_19.7 //",
    "GP12vampsm_u:1485": " tathā tāṃ vyathitāṃ dṛṣṭvā vepamānaṃ mahānadīm /",
    "GP12vampsm_u:1486": " viśvāmitro 'bravīt kruddho vasiṣṭhaṃ śīghramānaya // VamPSm_19.8 //",
    "GP12vampsm_u:1487": " tato gatvā saricchreṣṭhā vasiṣṭhaṃ munisattamam /",
    "GP12vampsm_u:1488": " kathayāmāsa rudatī viśvāmitrasya tad vacaḥ // VamPSm_19.9 //",
    "GP12vampsm_u:1489": " tapaḥkriyāviśīrṇāṃ ca bhṛśaṃ śokasamanvitām /",
    "GP12vampsm_u:1490": " uvāca sa saricchreṣṭhāṃ viśvāmitrāya māṃ vacaḥ // VamPSm_19.10 //",
    "GP12vampsm_u:1491": " tasya tad vacanaṃ śrutvā kṛpāśīlasya sā satit /",
    "GP12vampsm_u:1492": " cālayāmāsa taṃ stānāt pravāheṇāmbhasastadā // VamPSm_19.11 //",
    "GP12vampsm_u:1493": " sa ca kūlāpahārema mitrāvaruṇayoḥ sutaḥ /",
    "GP12vampsm_u:1494": " uhyamānaśca tuṣṭāva tadā devīṃ sarasvatīm // VamPSm_19.12 //",
    "GP12vampsm_u:1495": " pitāmahasya sarasaḥ pravṛttāsi sarasvati /",
    "GP12vampsm_u:1496": " vyāptaṃ tvayā jagat sarvaṃ tavaivāmbhobhiruttamaiḥ // VamPSm_19.13 //",
    "GP12vampsm_u:1497": " tvamevākāśagā devī megheṣu sṛjase payaḥ /",
    "GP12vampsm_u:1498": " sarvāstvāpastvameveti tvatto vayamadhīmahe // VamPSm_19.14 //",
    "GP12vampsm_u:1499": " puṣṭirdhṛtistathā kīrtiḥ siddhiḥ kāntiḥ kṣamā tathā /",
    "GP12vampsm_u:1500": " svadhā svāhā tathā vāṇī tavāyattamidaṃ jagat // VamPSm_19.15 //",
    "GP12vampsm_u:1501": " tvameva sarvabhūteṣu vāṇīrūpeṇa saṃsthitā /",
    "GP12vampsm_u:1502": " evaṃ sarasvatī tena stutā bhagavatī tadā // VamPSm_19.16 //",
    "GP12vampsm_u:1503": " sukhenovāha taṃ vipraṃ viśvāmitraśramaṃ prati /",
    "GP12vampsm_u:1504": " nyavedayattadā khinnā viśvāmitrāya taṃ munim // VamPSm_19.17 //",
    "GP12vampsm_u:1505": " tamānītaṃ sarasvatyā dṛṣṭvā kopasamanvitaḥ /",
    "GP12vampsm_u:1506": " athānviṣat praharaṇaṃ vasiṣṭhāntakaraṃ tadā // VamPSm_19.18 //",
    "GP12vampsm_u:1507": " taṃ tu kruddhamabhiprekṣya brahmahatyābhayānnadī /",
    "GP12vampsm_u:1508": " apovāha vasiṣṭhaṃ taṃ madhye caivāmbhasastadā /",
    "GP12vampsm_u:1509": " ubhayoḥ kurvatī vākyaṃ vañcayitvā ca gādhijam // VamPSm_19.19 //",
    "GP12vampsm_u:1510": " tato 'pavāhitaṃ dṛṣṭvā vasiṣṭhamṛṣisattamam /",
    "GP12vampsm_u:1511": " abravīt krodharaktākṣo viśvāmitro mahātapāḥ // VamPSm_19.20 //",
    "GP12vampsm_u:1512": " yasmānmāṃ saritāṃ śreṣṭhe vañcayitvā vinirgatā /",
    "GP12vampsm_u:1513": " śoṇitaṃ vaha kalyāṇi rakṣogrāmaṇisaṃyutā // VamPSm_19.21 //",
    "GP12vampsm_u:1514": " tataḥ sarasvatī śaptā viśvāmitreṇa dhīmatā /",
    "GP12vampsm_u:1515": " avahacchoṇitonmiśraṃ toyaṃ saṃvatsaraṃ tadā // VamPSm_19.22 //",
    "GP12vampsm_u:1516": " atharṣayaśca devāśca gandharvāpsarasastadā /",
    "GP12vampsm_u:1517": " sarasvatīṃ tadā dṛṣṭvā bhabhūvurbhṛśaduḥkhitāḥ // VamPSm_19.23 //",
    "GP12vampsm_u:1518": " tasmintīrthavare puṇye śoṇitaṃ samupāvahat /",
    "GP12vampsm_u:1519": " tato bhūtapiśācāśca rākṣasāśca samāgatāḥ // VamPSm_19.24 //",
    "GP12vampsm_u:1520": " tatasto śoṇitaṃ sarve pibantaḥ sukhamāsate /",
    "GP12vampsm_u:1521": " tṛptāśca subhṛśaṃ tena sukhitā vigatajvarāḥ /",
    "GP12vampsm_u:1522": " nṛtyantaśca hasantaśca yathā svargajitastathā // VamPSm_19.25 //",
    "GP12vampsm_u:1523": " kasyacittvatha kālasya ṛṣayaḥ satapodhanāḥ /",
    "GP12vampsm_u:1524": " tīrthayātrāṃ samājagmuḥ sarasvatyāṃ tapodhanāḥ // VamPSm_19.26 //",
    "GP12vampsm_u:1525": " tāṃ dṛṣṭvā rākṣasaighoraiḥ pīyamānāṃ mahānadīm /",
    "GP12vampsm_u:1526": " paritrāṇe sarasvatyāḥ paraṃ yatnaṃ pracakrire // VamPSm_19.27 //",
    "GP12vampsm_u:1527": " te tu sarve mahābhāgāḥ samāgamya mahāvratāḥ /",
    "GP12vampsm_u:1528": " āhūya saritāṃ śreṣṭhāmidaṃ vacanamabravan // VamPSm_19.28 //",
    "GP12vampsm_u:1529": " kiṃ kāraṇaṃ saricchreṣṭhe śoṇitena hlado hyayam /",
    "GP12vampsm_u:1530": " evamākulatāṃ yātaḥ śrutvā vetsyāmahe vayam // VamPSm_19.29 //",
    "GP12vampsm_u:1531": " tataḥ sā sarvamācaṣṭa viśvāmitraviceṣṭitam /",
    "GP12vampsm_u:1532": " tataste munayaḥ prītāḥ sarasvatyāṃ samānayan /",
    "GP12vampsm_u:1533": " aruṇāṃ puṇyatoyaughāṃ sarvaduṣkṛtanāśanīm // VamPSm_19.30 //",
    "GP12vampsm_u:1534": " dṛṣṭvā toyaṃ sarasvatyā rākṣasā duḥkhitā bhṛśam /",
    "GP12vampsm_u:1535": " ūcustān vai munīn sarvān dainyayuktāḥ punaḥ punaḥ // VamPSm_19.31 //",
    "GP12vampsm_u:1536": " vayaṃ hi kṣudhitāḥ sarve dharmahīnāśca śāśvatāḥ /",
    "GP12vampsm_u:1537": " na ca naḥ kāmakāroyaṃ yad vayaṃ pāpakāriṇaḥ // VamPSm_19.32 //",
    "GP12vampsm_u:1538": " yuṣmākaṃ cāprasādena duṣkṛtena ca karmaṇā /",
    "GP12vampsm_u:1539": " pakṣo 'yaṃ vardhate 'smākaṃ yataḥ smo brahmarākṣasāḥ // VamPSm_19.33 //",
    "GP12vampsm_u:1540": " evaṃ vaiśyāśca śūdrāśca kṣatriyāśca vikarmabhiḥ /",
    "GP12vampsm_u:1541": " ye brāhmaṇān pedviṣanti te bhavantīha rākṣasāḥ // VamPSm_19.34 //",
    "GP12vampsm_u:1542": " yoṣitāṃ caiva pāpānāṃ yonidoṣeṇa varddhate /",
    "GP12vampsm_u:1543": " iyaṃ saṃtatirasmākaṃ gatireṣā sanātanī // VamPSm_19.35 //",
    "GP12vampsm_u:1544": " śaktā bhavantaḥ sarveṣāṃ lokānāmapi tāraṇe /",
    "GP12vampsm_u:1545": " teṣāṃ te munayaḥ śrutvā kṛpāśīlāḥ punaśca te // VamPSm_19.36 //",
    "GP12vampsm_u:1546": " ūcuḥ parasparaṃ sarve tapyamānāśca te dvijāḥ /",
    "GP12vampsm_u:1547": " kṣutakīṭāvapannaṃ ca yaccocchiṣṭāśitaṃ bhavet // VamPSm_19.37 //",
    "GP12vampsm_u:1548": " keśāvapannamādhūtaṃ mārutaśvāsadvaṣitam /",
    "GP12vampsm_u:1549": " ebhiḥ saṃsṛṣṭamannaṃ ca bhāgaṃ vai rakṣasāṃ bhavet // VamPSm_19.38 //",
    "GP12vampsm_u:1550": " tasmājjñātvā sadā vidvān annānyetāni jarjayet /",
    "GP12vampsm_u:1551": " rākṣasānāmasau bhuṅkte yo bhuṅkte annamīdṛśam // VamPSm_19.39 //",
    "GP12vampsm_u:1552": " śodhayitvā tu tattīrthamṛṣayaste tapodhanāḥ /",
    "GP12vampsm_u:1553": " mokṣārthaṃ rakṣasāṃ teṣāṃ saṃgamaṃ tatra kalpayan // VamPSm_19.40 //",
    "GP12vampsm_u:1554": " aruṇāyāḥ sarasvatyāḥ saṃgame lokaviśrute /",
    "GP12vampsm_u:1555": " trirātropoṣitaḥ snāto mucyate sarvakilbiṣaiḥ // VamPSm_19.41 //",
    "GP12vampsm_u:1556": " prāpte kaliyuge ghore adharme pratyupasthite /",
    "GP12vampsm_u:1557": " aruṇāsaṃgame snātvā muktimāpnoti mānavaḥ // VamPSm_19.42 //",
    "GP12vampsm_u:1558": " tataste rākṣasāḥ sarve snātāḥ pāpavivarjitāḥ /",
    "GP12vampsm_u:1559": " dviyāmālyambaradharāḥ svargasthitisamanvitāḥ // VamPSm_19.43 //",
    "GP12vampsm_u:1560": " iti śrīvāmanapurāṇe saromāhātmye ekonaviṃśo 'dhyāyaḥ",
    "GP12vampsm_u:1561": " lomaharṣaṇa uvāca /",
    "GP12vampsm_u:1562": " samudrāstatra catvāro darviṇā āha-tāḥ purā /",
    "GP12vampsm_u:1563": " pratyekaṃ tu naraḥ snāto gosahasraphalaṃ labhet // VamPSm_20.1 //",
    "GP12vampsm_u:1564": " yatkiñcit kriyate tasmiṃstapastīrthe dvijottamāḥ /",
    "GP12vampsm_u:1565": " paripūrṇaṃ hi tatsarvamapi duṣkṛtakarmaṇaḥ // VamPSm_20.2 //",
    "GP12vampsm_u:1566": " śatasāhasrikaṃ tīrthaṃ tathaiva śatikaṃ dvijāḥ /",
    "GP12vampsm_u:1567": " ubhayorhi naraḥ snāto gosahasraphalaṃ labhet // VamPSm_20.3 //",
    "GP12vampsm_u:1568": " somatīrthaṃ ca tatrāpi sarasvatyāstaṭe sthitam /",
    "GP12vampsm_u:1569": " yasmin snātastu puruṣo rājasūyaphalaṃ labhet // VamPSm_20.4 //",
    "GP12vampsm_u:1570": " reṇukāśramamāsādya śraddadhāno jitendriyaḥ /",
    "GP12vampsm_u:1571": " mātṛbhaktyā ca yatpuṇyaṃ tatphalaṃ prāpnuyānnaraḥ // VamPSm_20.5 //",
    "GP12vampsm_u:1572": " ṛṇairmukto bhavennityaṃ devarṣipitṛsaṃbhavaiḥ /",
    "GP12vampsm_u:1573": " kumārasyābhiṣekaṃ ca ojasaṃ nāma viśrutam // VamPSm_20.6 //",
    "GP12vampsm_u:1574": " tasmin snātastu puruṣo yaśasā ca samanvitaḥ /",
    "GP12vampsm_u:1575": " kumārapuramāpnoti kṛtvā śrāddhaṃ tu mānavaḥ // VamPSm_20.7 //",
    "GP12vampsm_u:1576": " caitraṣaṣṭhyāṃ site pakṣe yastu śrāddhaṃ kariṣyati /",
    "GP12vampsm_u:1577": " gayāśrāddhe ca yatpuṇyaṃ tatpuṇyaṃ prāpnuyānnaraḥ // VamPSm_20.8 //",
    "GP12vampsm_u:1578": " saṃnihityāṃ yathā śrāddhaṃ rāhugraste divākare /",
    "GP12vampsm_u:1579": " tathā śrāddhaṃ tatra kṛtaṃ nātra kāryā vicāraṇā // VamPSm_20.9 //",
    "GP12vampsm_u:1580": " ojase hyakṣayaṃ śrāddhaṃ vāyunā kathitaṃ purā /",
    "GP12vampsm_u:1581": " tasmāt sarvaprayatnena śrāddhaṃ tatra samācaret // VamPSm_20.10 //",
    "GP12vampsm_u:1582": " yastu snānaṃ śraddadhānaścaitraṣaṣṭhyāṃ kariṣyati /",
    "GP12vampsm_u:1583": " akṣayyamudakaṃ tasya pitṝṇāmupajāyate // VamPSm_20.11 //",
    "GP12vampsm_u:1584": " tatra pañcavaṭaṃ nāma tīrthaṃ trailokyaviśrutam /",
    "GP12vampsm_u:1585": " mahādevaḥ sthito yatra yogamūrtidharaḥ svayam // VamPSm_20.12 //",
    "GP12vampsm_u:1586": " tatra snātvār'cayitvā va devadevaṃ maheśvaram /",
    "GP12vampsm_u:1587": " gāṇapatyamavāpnoti daivataiḥ saha modate // VamPSm_20.13 //",
    "GP12vampsm_u:1588": " kurutīrthaṃ ca vikhyātaṃ kuruṇā yatra vai tapaḥ /",
    "GP12vampsm_u:1589": " taptaṃ sughoraṃ kṣetrasya karṣaṇārthaṃ dvijottamāḥ // VamPSm_20.14 //",
    "GP12vampsm_u:1590": " tasya ghoreṇa tapasā tuṣṭa indrobravīd vacaḥ /",
    "GP12vampsm_u:1591": " rājarṣe parituṣṭo 'smi tapasānena suvrataḥ // VamPSm_20.15 //",
    "GP12vampsm_u:1592": " yajñaṃ ye ca kurukṣetre kariṣyanti śatakratoḥ /",
    "GP12vampsm_u:1593": " te gamiṣyanti sukṛtāṃllokān pāpavivarjitān // VamPSm_20.16 //",
    "GP12vampsm_u:1594": " avahasya tataḥ śakro jagāma tridivaṃ prabhuḥ /",
    "GP12vampsm_u:1595": " āgamyāgamya caivainaṃ bhūyo bhūyo 'vahasya ca // VamPSm_20.17 //",
    "GP12vampsm_u:1596": " śatakraturanirviṇṇaḥ pṛṣṭvā pṛṣṭvā jagāma ha /",
    "GP12vampsm_u:1597": " yadā tu tapasogreṇa cakarṣa dehamātmanaḥ /",
    "GP12vampsm_u:1598": " tataḥ śakro 'bravīt prītya brūhi yatte cikīrṣitam // VamPSm_20.18 //",
    "GP12vampsm_u:1599": " kururuvāca",
    "GP12vampsm_u:1600": " ye śraddadhānāstīrthe 'smin mānavā nivasanti ha /",
    "GP12vampsm_u:1601": " te prāpnuvantu sadanaṃ brahmaṇaḥ paramātmanaḥ // VamPSm_20.19 //",
    "GP12vampsm_u:1602": " anyatra kṛtapāpā ye pañcapātakadūṣitāḥ /",
    "GP12vampsm_u:1603": " asmistīrthe narāḥ snātvā muktā yāntu parāṃ gatim // VamPSm_20.20 //",
    "GP12vampsm_u:1604": " kurukṣetre puṇyatamaṃ kurutīrthaṃ dvijottamāḥ /",
    "GP12vampsm_u:1605": " te dṛṣṭvā pāpamuktastu paraṃ padamavāpnuyāt // VamPSm_20.21 //",
    "GP12vampsm_u:1606": " kurutīrthe naraḥ snāto mukto bhavati kilviṣaiḥ /",
    "GP12vampsm_u:1607": " kuruṇā samanujñātaḥ prāpnoti paramaṃ padam // VamPSm_20.22 //",
    "GP12vampsm_u:1608": " svargadvāraṃ tato gacchet śivadvāre vyavasthitam /",
    "GP12vampsm_u:1609": " tatra snātvā śivadvāre prāpnoti paramaṃ padam // VamPSm_20.23 //",
    "GP12vampsm_u:1610": " tato gacchedanarakaṃ tīrthaṃ trailokyaviśrutam /",
    "GP12vampsm_u:1611": " yatra pūrve sthito brahma dakṣiṇe tu maheśvaraḥ // VamPSm_20.24 //",
    "GP12vampsm_u:1612": " rudrapatnī paścimataḥ padmanābhottare sthitaḥ /",
    "GP12vampsm_u:1613": " madhye anarakaṃ tīrthaṃ trailokyasyāpi durlabham // VamPSm_20.25 //",
    "GP12vampsm_u:1614": " yasmin snātastu mucyeta pātakairupapātakaiḥ /",
    "GP12vampsm_u:1615": " vaiśākhe ca yadā ṣaṣṭhī maṅgalasya dinaṃ bhavet // VamPSm_20.26 //",
    "GP12vampsm_u:1616": " tadā snānaṃ tatra kṛtvā mukto bhavati pātakaiḥ /",
    "GP12vampsm_u:1617": " yaḥ prayaccheta karakāṃścaturo bhakṣyasaṃyutān // VamPSm_20.27 //",
    "GP12vampsm_u:1618": " kalaśaṃ ca tathā dadyādapūpaiḥ pariśobhitam /",
    "GP12vampsm_u:1619": " devatāḥ prīmayet pūrvaṃ karakairannasaṃyutaiḥ // VamPSm_20.28 //",
    "GP12vampsm_u:1620": " tatastu kalaśaṃ dadyāt sarvapātakanāśanam /",
    "GP12vampsm_u:1621": " anenaiva vidhānena yastu snānaṃ samācaret // VamPSm_20.29 //",
    "GP12vampsm_u:1622": " sa muktāḥ kaluṣaiḥ sarvaiḥ prayāti paramaṃ padam /",
    "GP12vampsm_u:1623": " anyatrāpi yadā ṣaṣṭhī maṅgalena bhaviṣyati // VamPSm_20.30 //",
    "GP12vampsm_u:1624": " tatrāpi muktiphaladā kriyā tasmin bhaviṣyati /",
    "GP12vampsm_u:1625": " tīrthe ca sarvatīrthānāṃ yasmin snāto dvijottamāḥ // VamPSm_20.31 //",
    "GP12vampsm_u:1626": " sarvadevairanujñātaḥ paraṃ padamavāpnuyāt /",
    "GP12vampsm_u:1627": " kāmyakaṃ ca vanaṃ puṇyaṃ sarvapātakanāśanam // VamPSm_20.32 //",
    "GP12vampsm_u:1628": " yasmin praviṣṭamātrastu mukto bhavati kilbiṣaiḥ /",
    "GP12vampsm_u:1629": " yamāśritya vanaṃ puṇyaṃ savitā prakaṭaḥ sthitaḥ // VamPSm_20.33 //",
    "GP12vampsm_u:1630": " pūṣā nāma dvijaśreṣṭha darśanānmuktimāpnuyāt /",
    "GP12vampsm_u:1631": " ādityasya dine prāpte tasmin snātastu mānavaḥ /",
    "GP12vampsm_u:1632": " viśuddhadeho bhavati manasā cintitaṃ labhet // VamPSm_20.34 //",
    "GP12vampsm_u:1633": " iti śrīvāmanapurāṇe saromāhātmye viśo 'dhyāyaḥ",
    "GP12vampsm_u:1634": " ṛṣaya ūcuḥ",
    "GP12vampsm_u:1635": " kāmyakasya tu pūrveṇa kuñjaṃ devairniṣevitam /",
    "GP12vampsm_u:1636": " tasya tīrthasya saṃbhūtiṃ vistareṇa bravīhi naḥ // VamPSm_21.1 //",
    "GP12vampsm_u:1637": " lohamarṣaṇa uvāca",
    "GP12vampsm_u:1638": " śṛṇvantu munayaḥ sarve tīrthamāhātmyamuttamam /",
    "GP12vampsm_u:1639": " ṛṣīṇāṃ caritaṃ śrutvā mukto bhavati kilbiṣaiḥ // VamPSm_21.2 //",
    "GP12vampsm_u:1640": " naimiṣeyāśca ṛṣayaḥ kurukṣetre samāgatāḥ /",
    "GP12vampsm_u:1641": " sarasvatyāstu snānārthaṃ praveśaṃ te na lebhire // VamPSm_21.3 //",
    "GP12vampsm_u:1642": " tataste kalpayāmāsustīrthaṃ yajñopavītikam /",
    "GP12vampsm_u:1643": " śeṣāstu munayastatra na praveśaṃ hi lebhire // VamPSm_21.4 //",
    "GP12vampsm_u:1644": " rantukasyāśramāttāvad yāvattīrthaṃ sacakrakam /",
    "GP12vampsm_u:1645": " brāhmaṇaiḥ paripūrṇaṃ tu dṛṣṭvā devī sarasvatī // VamPSm_21.5 //",
    "GP12vampsm_u:1646": " hitārthaṃ sarvaviprāṇāṃ kutvā kuñjāni sā nadī /",
    "GP12vampsm_u:1647": " prayātā paścimaṃ mārgaṃ sarvabhūtahite sthitā // VamPSm_21.6 //",
    "GP12vampsm_u:1648": " pūrvapravāhe yaḥ snāti gaṅgasnānaphalaṃ labhet /",
    "GP12vampsm_u:1649": " pravāhe dakṣiṇe tasyā narmadā saritāṃ varā // VamPSm_21.7 //",
    "GP12vampsm_u:1650": " paścime tu diśābhāge yamunā saṃśritā nadī /",
    "GP12vampsm_u:1651": " yadā uttarato yāti sindhurbhavati sā nadī // VamPSm_21.8 //",
    "GP12vampsm_u:1652": " evaṃ diśāpravāheṇa yāti puṇyā sarasvatī /",
    "GP12vampsm_u:1653": " tasyāṃ snātaḥ sarvatīrthe snāto bhavati mānavaḥ // VamPSm_21.9 //",
    "GP12vampsm_u:1654": " tato gacched dvijaśreṣṭhā madanasya mahātmanaḥ /",
    "GP12vampsm_u:1655": " tīrthaṃ trailokyavikhyātaṃ vihāraṃ nāma nāmataḥ // VamPSm_21.10 //",
    "GP12vampsm_u:1656": " yatra devāḥ samāgamya śivadarśanakāṅkṣiṇaḥ /",
    "GP12vampsm_u:1657": " samāgatā na cāpaśyan devaṃ devyā samanvitam // VamPSm_21.11 //",
    "GP12vampsm_u:1658": " te stuvanto mahādevaṃ nandinaṃ gaṇanāyakam /",
    "GP12vampsm_u:1659": " tataḥ prasanno nandīśaḥ kathayāmāsa ceṣṭitam // VamPSm_21.12 //",
    "GP12vampsm_u:1660": " bhavasya umayā sārdhaṃ vihāre krīḍitaṃ mahat /",
    "GP12vampsm_u:1661": " tacchratvā devatāstatra patnīrāhūya krīḍitāḥ // VamPSm_21.13 //",
    "GP12vampsm_u:1662": " teṣāṃ krīḍāvinodena tuṣṭaḥ provaca śaṅkaraḥ /",
    "GP12vampsm_u:1663": " yo 'smiṃstīrthenaraḥ snātivihāre śraddhayānvitaḥ // VamPSm_21.14 //",
    "GP12vampsm_u:1664": " dhanadhānyapriyairyukto bhavate nātra saṃsayaḥ /",
    "GP12vampsm_u:1665": " durgātīrthaṃ tato gacched durgayā sevitaṃ mahat // VamPSm_21.15 //",
    "GP12vampsm_u:1666": " yatra snātvā pitṛn pūjya na durgatimavāpḥṛyāt /",
    "GP12vampsm_u:1667": " tatrāpi ca sarasvatyāḥ kūpaṃ trailokyaviśrutam // VamPSm_21.16 //",
    "GP12vampsm_u:1668": " darśanānmuktimāpnoti sarvapātakavarjitaḥ /",
    "GP12vampsm_u:1669": " yastatra tarpayet devān pitṝṃś ca śraddhayāntavitaḥ // VamPSm_21.17 //",
    "GP12vampsm_u:1670": " akṣayyaṃ labhate sarvaṃ pitṛtīrthaṃ viśiṣyate /",
    "GP12vampsm_u:1671": " mātṛhā pitṛhā yaśca brahmahā gurutalpagaḥ // VamPSm_21.18 //",
    "GP12vampsm_u:1672": " snātvā śuddhimavāpnoti yatra prācī sarasvatī /",
    "GP12vampsm_u:1673": " devamārgapraviṣṭā ca devamārgeṇa niḥsṛta // VamPSm_21.19 //",
    "GP12vampsm_u:1674": " pracī sarasvatī puṇyā api duṣkṛtakarmaṇām /",
    "GP12vampsm_u:1675": " trirātraṃ ye kariṣyanti prācīṃ prāpya sarasvatīm // VamPSm_21.20 //",
    "GP12vampsm_u:1676": " na teṣāṃ duṣkutaṃ kiñcid dehamāśritya tiṣṭhati /",
    "GP12vampsm_u:1677": " naranārāyaṇau devau brahmā sthāṇustathā raviḥ // VamPSm_21.21 //",
    "GP12vampsm_u:1678": " pracīṃ diśaṃ niṣevante sadā devāḥ savāsavāḥ /",
    "GP12vampsm_u:1679": " ye tu śrāddhaṃ kariṣyanti prācīmāśritya mānavāḥ // VamPSm_21.22 //",
    "GP12vampsm_u:1680": " teṣāṃ na durlabhaṃ kiñcidiha loke paratra ca /",
    "GP12vampsm_u:1681": " tasmāt prācī sadā sevyā pañcamyāṃ ca viśeṣataḥ // VamPSm_21.23 //",
    "GP12vampsm_u:1682": " pañcamyāṃ sevamānastu lakṣmīvān jāyate naraḥ /",
    "GP12vampsm_u:1683": " tatra tīrthamauśanaṃ trailokyasyāpi durlabham // VamPSm_21.24 //",
    "GP12vampsm_u:1684": " uśanā yatra saṃsiddha ārādhya parameśvaram /",
    "GP12vampsm_u:1685": " grahamadhyeṣu pūjyate tasya tīrthasya sevanāt // VamPSm_21.25 //",
    "GP12vampsm_u:1686": " evaṃ śukreṇa muninā sevitaṃ tīrthamuttamam /",
    "GP12vampsm_u:1687": " ye sevante śraddadhānāste yānti paramāṃ gatim // VamPSm_21.26 //",
    "GP12vampsm_u:1688": " yastu śrāddhaṃ naro bhaktyā tasmiṃstīrthe kariṣyati /",
    "GP12vampsm_u:1689": " pitarastāritāstena bhaviṣyanti na saṃśayaḥ // VamPSm_21.27 //",
    "GP12vampsm_u:1690": " caturmukhaṃ brahmatīrthaṃ saro maryādayā sthitam /",
    "GP12vampsm_u:1691": " ye sevante caturdaśyāṃ sopavāsā vasanti ca // VamPSm_21.28 //",
    "GP12vampsm_u:1692": " aṣṭamyāṃ kṛṣṇapakṣasya caitre māsi dvijottamāḥ /",
    "GP12vampsm_u:1693": " te paśyanti paraṃ sūkṣmaṃ yasmānnāvartate punaḥ // VamPSm_21.29 //",
    "GP12vampsm_u:1694": " sthāṇutīrthaṃ tato gacchet sahasraliṅgaśobhitam /",
    "GP12vampsm_u:1695": " tatra sthāṇuvaṭaṃ dṛṣṭvā mukto bhavati kilbiṣaiḥ // VamPSm_21.30 //",
    "GP12vampsm_u:1696": " iti śrīvāmanapurāṇe saromāhātmye ekaviśo 'dhyāyaḥ",
    "GP12vampsm_u:1697": " ṛṣaya ūcuḥ",
    "GP12vampsm_u:1698": " sthāṇutīrthasya māhātmyaṃ vaṭasya ca mahāmune /",
    "GP12vampsm_u:1699": " sānnihatyasarotpattiṃ pūraṇaṃ pāṃśunā tataḥ // VamPSm_22.1 //",
    "GP12vampsm_u:1700": " liṅgānāṃ darśanāt puṇyaṃ sparśanena ca kiṃ phalam /",
    "GP12vampsm_u:1701": " tathaiva saramāhātmyaṃ brūhi sarvamaśeṣataḥ // VamPSm_22.2 //",
    "GP12vampsm_u:1702": " lomaharṣaṇa uvāca",
    "GP12vampsm_u:1703": " śṛṇvantu munayaḥ sarve purāṇaṃ vāmanaṃ mahat /",
    "GP12vampsm_u:1704": " yacchrutvā muktimāpnoti prasādād vāmanasya tu // VamPSm_22.3 //",
    "GP12vampsm_u:1705": " sanatkumāramāsīnaṃ sthāṇorvaṭasamīpataḥ /",
    "GP12vampsm_u:1706": " ṛṣibhirbālakhilyādyairbrahmaputrairmahātmabhiḥ // VamPSm_22.4 //",
    "GP12vampsm_u:1707": " mārkaṇḍeyo munistatra vinayenābhigamya ca /",
    "GP12vampsm_u:1708": " papraccha saramāhātmyaṃ pramāṇāṃ ca sthitiṃ tathā // VamPSm_22.5 //",
    "GP12vampsm_u:1709": " mārkaṇḍeya uvāca",
    "GP12vampsm_u:1710": " brahmaputra mahābhāga sarveśāstraviśārada /",
    "GP12vampsm_u:1711": " brūhi me saramāhātmyaṃ sarvapāpakṣayāvaham // VamPSm_22.6 //",
    "GP12vampsm_u:1712": " kāni tīrthāni dṛśyāni guhyāni dvijasattama /",
    "GP12vampsm_u:1713": " liṅgāni hyatipuṇyāni sthāṇoryāni samīpataḥ // VamPSm_22.7 //",
    "GP12vampsm_u:1714": " yeṣāṃ darśanāmātreṇa muktiṃ prāpnoti mānavaḥ /",
    "GP12vampsm_u:1715": " vaṭasya darśanaṃ puṇyamutpatti kathayasva me // VamPSm_22.8 //",
    "GP12vampsm_u:1716": " pradakṣiṇāyāṃ yatpuṇyaṃ tīrthasnānena yatphalam /",
    "GP12vampsm_u:1717": " guhyeṣu caiva dṛṣṭeṣu yatpuṇyamabhijāyate // VamPSm_22.9 //",
    "GP12vampsm_u:1718": " devadevo yatā sthāṇuḥ saromadhye vyavasthitaḥ /",
    "GP12vampsm_u:1719": " kimarthaṃ pāṃśunā śakrastīrthaṃ pūritavān punaḥ // VamPSm_22.10 //",
    "GP12vampsm_u:1720": " sthāṇutīrthasya māhātmyaṃ cakratīrthasya yatphalam /",
    "GP12vampsm_u:1721": " sūryatīrthasya māhātmyaṃ somatīrthasya brūhi me // VamPSm_22.11 //",
    "GP12vampsm_u:1722": " saṃkarasya ca kuhyāni viṣṇoḥ stānāni yāni ca /",
    "GP12vampsm_u:1723": " kathayasya mahābhāga sarasvatyāḥ savistaram // VamPSm_22.12 //",
    "GP12vampsm_u:1724": " brūhi devādhidevasya māhātmyaṃ deva tattvataḥ /",
    "GP12vampsm_u:1725": " viriñjasya prasādena viditaṃ sarvameva ca // VamPSm_22.13 //",
    "GP12vampsm_u:1726": " lomaharṣaṇa uvāca/",
    "GP12vampsm_u:1727": " mārkaṇḍeyavacaḥ śrutvā brahmatmā sa mahāmuniḥ /",
    "GP12vampsm_u:1728": " atibhaktyā tu tīrthasya pravaṇīkṛtamānasaḥ // VamPSm_22.14 //",
    "GP12vampsm_u:1729": " paryaṅkaṃ śithilīkṛtvā namaskṛtvā maheśvaram /",
    "GP12vampsm_u:1730": " kathayāmāsa tatsarvaṃ yacchrutaṃ brahmaṇaḥ purā // VamPSm_22.15 //",
    "GP12vampsm_u:1731": " sanatkumāra uvāca",
    "GP12vampsm_u:1732": " namaskṛtya mahādevamīśānaṃ varadaṃ śivam /",
    "GP12vampsm_u:1733": " utpatti ca pravakṣyāmi tīrthānāṃ brahmabhāṣitām // VamPSm_22.16 //",
    "GP12vampsm_u:1734": " pūrvamekārṇave ghore naṣṭe sthāvarajaṅgame /",
    "GP12vampsm_u:1735": " bṛhadaṇḍamabhūdekaṃ prajānāṃ bījasaṃbhavam // VamPSm_22.17 //",
    "GP12vampsm_u:1736": " tasminnaṇḍe sthito brahmā śayanāyopacakrame /",
    "GP12vampsm_u:1737": " sahasrayugaparyantaṃ suptvā sa pratyabudhyata // VamPSm_22.18 //",
    "GP12vampsm_u:1738": " suptotthitastadā brahmā śūnyaṃ lokamapaśyata /",
    "GP12vampsm_u:1739": " sṛṣṭiṃ cintayatastasya rajasā mohitasya ca // VamPSm_22.19 //",
    "GP12vampsm_u:1740": " rajaḥ sṛṣṭiguṇaṃ proktaṃ sattvaṃ sthitiguṇaṃ viduḥ /",
    "GP12vampsm_u:1741": " upasaṃhārakāle ca tamogumaḥ pravartate // VamPSm_22.20 //",
    "GP12vampsm_u:1742": " guṇātītaḥ sa bhagavān vyāpakaḥ puruṣaḥ smṛtaḥ /",
    "GP12vampsm_u:1743": " tenadaṃ sakalaṃ vyāptaṃ yatkiñciñjīvasaṃjñitam // VamPSm_22.21 //",
    "GP12vampsm_u:1744": " sa brahma sa ca govinda īśvaraḥ sa sanātanaḥ /",
    "GP12vampsm_u:1745": " yastaṃ veda mahātmānaṃ sa sarvaṃ veda mokṣavit // VamPSm_22.22 //",
    "GP12vampsm_u:1746": " kiṃ teṣāṃ sakalaistīrthairāśramairvā prayojanam /",
    "GP12vampsm_u:1747": " yeṣāmanantakaṃ cittamātmanyeva vyavasthitam // VamPSm_22.23 //",
    "GP12vampsm_u:1748": " ātmā nadī saṃyamapuṇyatīrthā satyodakā śīlamādhiyuktā /",
    "GP12vampsm_u:1749": " tasyāṃ snātaḥ puṇyakarmā punāti na viriṇā suddhyati cāntarātmā // VamPSm_22.24 //",
    "GP12vampsm_u:1750": " etatpradhānaṃ puruṣasya karma yadātmasaṃbodhasukhe praviṣṭam /",
    "GP12vampsm_u:1751": " jñeyaṃ tadeva pravadanti santastatprāpya dehī vijahāti kāmān // VamPSm_22.25 //",
    "GP12vampsm_u:1752": " naitādṛsaṃ brāhmaṇasyāsti vittaṃ yathaikatā samatā satyatā ca /",
    "GP12vampsm_u:1753": " śīle sthitirdaṇḍavidhānavarjanamakrodhanaścoparamaḥ kriyābhyaḥ // VamPSm_22.26 //",
    "GP12vampsm_u:1754": " etad brahma samāsena mayoktaṃ te dvijottama /",
    "GP12vampsm_u:1755": " yajjñātvā brahma paramaṃ prāpsyasi tvaṃ na saṃśayaḥ // VamPSm_22.27 //",
    "GP12vampsm_u:1756": " idānīṃ śṛṇu cotpattiṃ brahmaṇaḥ paramātmanaḥ /",
    "GP12vampsm_u:1757": " imaṃ codāharantyeva ślokaṃ nārāyaṇaṃ prati // VamPSm_22.28 //",
    "GP12vampsm_u:1758": " āpo nārā vai tanava ityevaṃ nāma śuśrumaḥ /",
    "GP12vampsm_u:1759": " tāsu śete sa yasmācca tena nārāyaṇaḥ smṛtaḥ // VamPSm_22.29 //",
    "GP12vampsm_u:1760": " vibuddhaḥ salile tasmin vijñāyāntargataṃ jagat /",
    "GP12vampsm_u:1761": " aṇḍaṃ bibheda bhagavāṃstasmādomityajāyata // VamPSm_22.30 //",
    "GP12vampsm_u:1762": " tato bhūrabhavat tasmād bhuva ityaparaḥ smṛtaḥ /",
    "GP12vampsm_u:1763": " svaḥ śabdaśca tṛtīyo 'bhad bhūrbhuvaḥ sveti saṃjñitaḥ // VamPSm_22.31 //",
    "GP12vampsm_u:1764": " tasmāttejaḥ samabhavat tatsaviturvareṇyaṃ yat /",
    "GP12vampsm_u:1765": " udakaṃ śoṣayāmāsa yattejo 'ṇḍaviniḥsṛtam // VamPSm_22.32 //",
    "GP12vampsm_u:1766": " tejasā śoṣitaṃ śeṣaṃ kalalatvamupāgatam /",
    "GP12vampsm_u:1767": " kalalād budbudaṃ jñeyaṃ tataḥ kāṭhinyatāṃ gatam // VamPSm_22.33 //",
    "GP12vampsm_u:1768": " kāṭhinyād dharaṇī jñeya bhūtānāṃ dhāriṇī iha sā /",
    "GP12vampsm_u:1769": " yasmin stānesthitaṃ hyaṇḍaṃ tasmin saṃnihitaṃsaraḥ // VamPSm_22.34 //",
    "GP12vampsm_u:1770": " yadādyaṃ niḥsṛtaṃ tejastasmādāditya ucyate /",
    "GP12vampsm_u:1771": " aṇḍamadhye samutpanno hrahmā lokapitāmahaḥ // VamPSm_22.35 //",
    "GP12vampsm_u:1772": " ulbaṃ tasyābhavanmerurjarāyuḥ parvatāḥ smṛtāḥ /",
    "GP12vampsm_u:1773": " garbhodakaṃ samudrāśca tathā nadyaḥ sahasraśaḥ // VamPSm_22.36 //",
    "GP12vampsm_u:1774": " nābhisthāne yadudakaṃ brahmaṇo nirmalaṃ mahat /",
    "GP12vampsm_u:1775": " mahatsarastena pūrṇaṃ vimalena varāmbhasā // VamPSm_22.37 //",
    "GP12vampsm_u:1776": " tasmin madhye sthāṇurūpī vṛṭavṛkṣo mahāmanaḥ /",
    "GP12vampsm_u:1777": " tasmād vinirgatā varṇā brāhmaṇāḥ kṣatriyā viśaḥ // VamPSm_22.38 //",
    "GP12vampsm_u:1778": " śūdrāśca tasmādutpannāḥ śuśrūṣārthaṃ dvijanmanām /",
    "GP12vampsm_u:1779": " tataścintayataḥ sṛṣṭiṃ brahmaṇo 'vyaktajanmanaḥ /",
    "GP12vampsm_u:1780": " manasā mānasā jātāḥ sanakādyā maharṣayaḥ // VamPSm_22.39 //",
    "GP12vampsm_u:1781": " punaścintayatastasya prajākāmasya dhīmataḥ /",
    "GP12vampsm_u:1782": " utpannā ṛṣayaḥ sapta te prajāpatayo 'bhavan // VamPSm_22.40 //",
    "GP12vampsm_u:1783": " punaścintayatastasya rajasā mohitasya ca /",
    "GP12vampsm_u:1784": " bālakhilyāḥ samutpannāstapaḥsvādhyāyatatparāḥ // VamPSm_22.41 //",
    "GP12vampsm_u:1785": " te sadā snānaniratā devārcanaparāyaṇāḥ /",
    "GP12vampsm_u:1786": " upavāsairvrataistīvraiḥ śoṣayanti kalevaram // VamPSm_22.42 //",
    "GP12vampsm_u:1787": " vānaprasthena vidhinā agnihotrasamanvitāḥ /",
    "GP12vampsm_u:1788": " tapasā parameṇeha śoṣayanti kalevaram // VamPSm_22.43 //",
    "GP12vampsm_u:1789": " divyaṃ varṣasahasraṃ te kṛśā dhamanisaṃtatāḥ /",
    "GP12vampsm_u:1790": " ārādhayanti deveśaṃ na ca tuṣyati śaṅkaraḥ // VamPSm_22.44 //",
    "GP12vampsm_u:1791": " tataḥ kālena mahatā umayā saha śaṅkaraḥ /",
    "GP12vampsm_u:1792": " ākāśamārgeṇa tadā dṛṣṭvā devī suduḥkhitāḥ // VamPSm_22.45 //",
    "GP12vampsm_u:1793": " prasādya devadeveśaṃ śaṅkaraṃ prāha suvratā /",
    "GP12vampsm_u:1794": " kliśyante te munigaṇā devadāruvanāśrayāḥ // VamPSm_22.46 //",
    "GP12vampsm_u:1795": " teṣāṃ kleśakṣayaṃ deva vidhehi kuru me dayām /",
    "GP12vampsm_u:1796": " kiṃ vedadharmaniṣṭhanāmanantaṃ deva dṛṣkṛtam // VamPSm_22.47 //",
    "GP12vampsm_u:1797": " nādyāpi yena śuddhyanti śuṣkasnāyvasthisoṣitāḥ /",
    "GP12vampsm_u:1798": " tacchrutvā vacanaṃ devyāḥ pinākī pātitāndhakaḥ /",
    "GP12vampsm_u:1799": " provāca prahasan mūrdhni cārucandrāṃśuśobhitaḥ // VamPSm_22.48 //",
    "GP12vampsm_u:1800": " śrīmahādeva uvāca",
    "GP12vampsm_u:1801": " na vetsi devi tattvena dharmasya gahanā gatiḥ /",
    "GP12vampsm_u:1802": " naite dharmaṃ vijānanti na ca kāmavivarjitāḥ // VamPSm_22.49 //",
    "GP12vampsm_u:1803": " na ca krodhena nirmuktāḥ kevalaṃ mūḍhabuddhayaḥ /",
    "GP12vampsm_u:1804": " etacchrutvābravīd devī mā maivaṃ śaṃsitavratān // VamPSm_22.50 //",
    "GP12vampsm_u:1805": " deva pradarśayātmānaṃ paraṃ kautūhalaṃ hi me /",
    "GP12vampsm_u:1806": " sa ityukta uvācedaṃ devīṃ devaḥ smitānanāḥ // VamPSm_22.51 //",
    "GP12vampsm_u:1807": " tiṣṭha tvamatra yāsyāmi yatraite munipuṅgavāḥ /",
    "GP12vampsm_u:1808": " sādhayanti tapo ghoraṃ darśayiṣyāmi ceṣṭitam // VamPSm_22.52 //",
    "GP12vampsm_u:1809": " ityuktā tu tato devī śaṅkareṇa mahātmanā /",
    "GP12vampsm_u:1810": " gacchasvetyāha muditā bhartaraṃ bhuvaneśvaram // VamPSm_22.53 //",
    "GP12vampsm_u:1811": " yatra te munayaḥ sarve kāṣṭhaleṣṭasamāḥ sthitāḥ /",
    "GP12vampsm_u:1812": " adhīyānā mahābhāgāḥ kṛtāgnisadanakriyāḥ // VamPSm_22.54 //",
    "GP12vampsm_u:1813": " tān vilokya tato devo nagnaḥ sarvāṅgasundaraḥ /",
    "GP12vampsm_u:1814": " vanamālākṛtāpīḍo yuvā bhikṣākapālabhṛt // VamPSm_22.55 //",
    "GP12vampsm_u:1815": " āśrame paryaṭan bhikṣāṃ munīnāṃ darśanaṃ prati /",
    "GP12vampsm_u:1816": " dehi bhikṣāṃ tataścoktvā hyāśramādāśramaṃ yayau // VamPSm_22.56 //",
    "GP12vampsm_u:1817": " taṃ vilokyāśramagataṃ yoṣito brahmavādinām /",
    "GP12vampsm_u:1818": " sakautukasvabhāvena tasya rūpema mohitāḥ // VamPSm_22.57 //",
    "GP12vampsm_u:1819": " procuḥ parasparaṃ nārya ehi paśyāma bhiśrukam /",
    "GP12vampsm_u:1820": " parasparamiti coktvā gṛhya mūlaphalaṃ bahu // VamPSm_22.58 //",
    "GP12vampsm_u:1821": " gṛhāṇa bhikṣāmūcustāstaṃ devaṃ muniyoṣitaḥ /",
    "GP12vampsm_u:1822": " sa tu bhikṣākapālaṃ taṃ prasārya bahu sādaram // VamPSm_22.59 //",
    "GP12vampsm_u:1823": " dehi dehi śivaṃ vo 'stu bhavatībhyastapovane /",
    "GP12vampsm_u:1824": " hasamānastu devosastatra devyā nirīkṣitaḥ /",
    "GP12vampsm_u:1825": " tasmai dattvaiva tāṃ bhikṣāṃ papracchustaṃ smarāturāḥ // VamPSm_22.60 //",
    "GP12vampsm_u:1826": " nārya ūcuḥ",
    "GP12vampsm_u:1827": " ko 'sau nāma vratavidhistvayā tāpasa sevyate /",
    "GP12vampsm_u:1828": " yatra nagnena liṅgena vanamālāvibhūṣitaḥ /",
    "GP12vampsm_u:1829": " bhavān vai tāpaso hṛdyo hṛdyāḥ smo yadi manyase // VamPSm_22.61 //",
    "GP12vampsm_u:1830": " ityuktastāpasībhistu provāca hasitānanaḥ /",
    "GP12vampsm_u:1831": " idamīdṛg vrataṃ kiñcinna rahasyaṃ prakāśyate // VamPSm_22.62 //",
    "GP12vampsm_u:1832": " śṛṇvanti bahavo yatra tatra vyākhyā na vidyate /",
    "GP12vampsm_u:1833": " asya vratasya subhagā iti matvā gamiṣyatha // VamPSm_22.63 //",
    "GP12vampsm_u:1834": " evamuktāstadā tena tāḥ pratyūcustadā munim /",
    "GP12vampsm_u:1835": " rahasye hi gamiṣyāmo mune naḥ kaitukaṃ mahat // VamPSm_22.64 //",
    "GP12vampsm_u:1836": " ityuktvā tāstadā taṃ vai jagṛhuḥ pāṇipallavaiḥ /",
    "GP12vampsm_u:1837": " kācit kaṇṭhe sakandarpā bāhubhyāmaparāstathā // VamPSm_22.65 //",
    "GP12vampsm_u:1838": " jānubhyāmaparā nāryaḥ keśeṣu lalitāparāḥ /",
    "GP12vampsm_u:1839": " aparāstu kaṭīrandhre aparāḥ pādayorapi // VamPSm_22.66 //",
    "GP12vampsm_u:1840": " kṣobhaṃ vilokya munaya āśrameṣu svayoṣitām /",
    "GP12vampsm_u:1841": " hanyatāmiti saṃbhāṣya kāṣṭhapāṣāṇapāṇayaḥ // VamPSm_22.67 //",
    "GP12vampsm_u:1842": " pātayanti sma devasya liṅgamuddhṛtya bhīṣaṇam /",
    "GP12vampsm_u:1843": " pātite tu tato liṅge gato 'ntardhānamīśvaraḥ /",
    "GP12vampsm_u:1844": " 22.68 devyā sa bhagavān rudraḥ kailāsaṃ nagamāśritaḥ /",
    "GP12vampsm_u:1845": " patite devadevasya liṅge naṣṭe carācare // VamPSm_22.69 //",
    "GP12vampsm_u:1846": " kṣobho babhūva sumahānṛṣīṇāṃ bhāvitātmanām /",
    "GP12vampsm_u:1847": " evaṃ deve tadā tatra vartati vyākulīkṛte // VamPSm_22.70 //",
    "GP12vampsm_u:1848": " uvācaiko munivarastatra buddhimatāṃ varaḥ /",
    "GP12vampsm_u:1849": " na vayaṃ vidmaḥ sadbhāvaṃ tāpasasya mahātmanaḥ // VamPSm_22.71 //",
    "GP12vampsm_u:1850": " viriñciṃ śaraṇaṃ yāmaḥ sa hi jñāsyati ceṣṭitam /",
    "GP12vampsm_u:1851": " evamuktāḥ sarva eva ṛṣayo lañjitā bhṛśam // VamPSm_22.72 //",
    "GP12vampsm_u:1852": " brahmaṇaḥ sadanaṃ jagmur devaiḥ saha niṣevitam /",
    "GP12vampsm_u:1853": " praṇipatyātha deveśaṃ lañjayādhomukhāḥ sthitāḥ // VamPSm_22.73 //",
    "GP12vampsm_u:1854": " atha tān duḥkhitān dṛṣṭvā brahma vacanamabravīt /",
    "GP12vampsm_u:1855": " aho mugdhā yadā yūyaṃ krodhena kaluṣīkṛtāḥ // VamPSm_22.74 //",
    "GP12vampsm_u:1856": " na dharmasya kriyā kācijjñāyate mūḍhabuddhayaḥ /",
    "GP12vampsm_u:1857": " śruyatāṃ dharmasarvasvaṃ tāpasāḥ krūraceṣṭitaḥ // VamPSm_22.75 //",
    "GP12vampsm_u:1858": " viditvā yad budhaḥ kṣipraṃ dharmasya phalamāpnuyāt /",
    "GP12vampsm_u:1859": " yo 'sāvātmani dehe 'smin vibhurnityovyavasthitaḥ // VamPSm_22.76 //",
    "GP12vampsm_u:1860": " so 'nādiḥ sa mahāsthāṇuḥ pṛthaktve parisūcitaḥ /",
    "GP12vampsm_u:1861": " maṇiryathopadhānena dhatte varṇojjvalo 'pi vai // VamPSm_22.77 //",
    "GP12vampsm_u:1862": " tanmayo bhavate tadvadātmāpi manasā kṛtaḥ /",
    "GP12vampsm_u:1863": " manaso bhedamāśritya karmabhiścopacīyate // VamPSm_22.78 //",
    "GP12vampsm_u:1864": " tataḥ karmavaśād bhuṅkte saṃbhogān svarganārakān /",
    "GP12vampsm_u:1865": " tanmanaḥ śodhayed dhīmān jñānayogādyupakramaiḥ // VamPSm_22.79 //",
    "GP12vampsm_u:1866": " tasmin śuddhe hyantarātmā svayameva nirākulaḥ /",
    "GP12vampsm_u:1867": " na śarīrasya saṃkleśairapi nirdahanātmakaiḥ // VamPSm_22.80 //",
    "GP12vampsm_u:1868": " śuddhimāpnoti puruṣaḥ saṃśuddhaṃ yasya no manaḥ /",
    "GP12vampsm_u:1869": " kriyā hi niyamārthāya pātakebhyaḥ prakīrtitāḥ // VamPSm_22.81 //",
    "GP12vampsm_u:1870": " yasmādatyāvilaṃ dehaṃ na śīghraṃ śuddhyate kila /",
    "GP12vampsm_u:1871": " tena lokeṣu mārgo 'yaṃ satpathasya pravartitaḥ // VamPSm_22.82 //",
    "GP12vampsm_u:1872": " varṇāśramavibhāgo 'yaṃ lokādhyakṣeṇa kenacit /",
    "GP12vampsm_u:1873": " nirmito mohamāhātmyaṃ cihnaṃ cottamabhāginām // VamPSm_22.83 //",
    "GP12vampsm_u:1874": " bhavantaḥ krodhakāmābhyāmabhibhūtāśrame sthitāḥ /",
    "GP12vampsm_u:1875": " jñānināmāśramo veśma anāśramamayoginām // VamPSm_22.84 //",
    "GP12vampsm_u:1876": " kva ca nyastasamastecchā kva ca nārīmayo bhramaḥ /",
    "GP12vampsm_u:1877": " kva krodhamīdṛśaṃ ghoraṃ yenātmānaṃ na jāyatha // VamPSm_22.85 //",
    "GP12vampsm_u:1878": " yatkrodhano yajati yad dadāti yad vā tapastapatila yajjuhoti /",
    "GP12vampsm_u:1879": " na tasya prāpnoti phalaṃ hi loke moghaṃ phalaṃ tasya hi krodhanasya // VamPSm_22.86 //",
    "GP12vampsm_u:1880": " iti śrīvāmanapurāṇe saromāhātmye dvāviśo 'dhyāyaḥ",
    "GP12vampsm_u:1881": " sanatkumāra uvāca /",
    "GP12vampsm_u:1882": " brahmaṇo vacanaṃ śrutvā ṛṣayaḥ sarva eva te /",
    "GP12vampsm_u:1883": " punareva ca papracchurjagataḥ śreyakāraṇam // VamPSm_23.1 //",
    "GP12vampsm_u:1884": " brahmovāca/",
    "GP12vampsm_u:1885": " gacchāmaḥ śaraṇaṃ devaṃ śūlapāṇiṃ trilocanam /",
    "GP12vampsm_u:1886": " prasādād devadevasya bhaviṣyatha yathā purā // VamPSm_23.2 //",
    "GP12vampsm_u:1887": " ityuktā brahmaṇā sārddha kailāsaṃ girimuttamam /",
    "GP12vampsm_u:1888": " dadṛśuste samāsīnamumayā sahitaṃ haram // VamPSm_23.3 //",
    "GP12vampsm_u:1889": " tataḥ stotuṃ samārabdho brahma lokapitāmahaḥ /",
    "GP12vampsm_u:1890": " devādhidevaṃ varadaṃ trailokyasya prabhuṃ śivam // VamPSm_23.4 //",
    "GP12vampsm_u:1891": " brahmovāca/",
    "GP12vampsm_u:1892": " anantāya namastubhyaṃ varadāya pinākine /",
    "GP12vampsm_u:1893": " mahādevāya devāya sthaṇave paramātmane // VamPSm_23.5 //",
    "GP12vampsm_u:1894": " namo 'stu bhuvaneśāya tubhyaṃ tāraka sarvadā /",
    "GP12vampsm_u:1895": " jñānānaṃ dāyako devastvamekaḥ puruṣottamaḥ // VamPSm_23.6 //",
    "GP12vampsm_u:1896": " namaste padmagarbhāya padmeśāya namo namaḥ /",
    "GP12vampsm_u:1897": " ghoraśāntisvarūpāya caṇḍakrodha namo 'stu te // VamPSm_23.7 //",
    "GP12vampsm_u:1898": " namaste deva viśveśa namaste suranāyaka /",
    "GP12vampsm_u:1899": " śūlapāṇe namaste 'stu namaste viśvabhāvana // VamPSm_23.8 //",
    "GP12vampsm_u:1900": " evaṃ stuto mahādevo brahmaṇā ṛṣibhistadā /",
    "GP12vampsm_u:1901": " uvāca mā bhairvrajata liṅgaṃ vo bhavitā punaḥ // VamPSm_23.9 //",
    "GP12vampsm_u:1902": " kriyatāṃ madvayaḥ śīghraṃ yena me prītiruttamā /",
    "GP12vampsm_u:1903": " bhaviṣyati pratiṣṭhāyāṃ liṅgasyātra na saṃśayaḥ // VamPSm_23.10 //",
    "GP12vampsm_u:1904": " ye liṅgaṃ pūjayiṣyanti māmakaṃ bhaktimāśritāḥ /",
    "GP12vampsm_u:1905": " na teṣāṃ durlabhaṃ kicid bhaviṣyati kadācana // VamPSm_23.11 //",
    "GP12vampsm_u:1906": " sarveṣāmeva pāpānāṃ kṛtānāmapi jānatā /",
    "GP12vampsm_u:1907": " śuddhyate liṅgapūjāyāṃ nātra kāryā vicāraṇā // VamPSm_23.12 //",
    "GP12vampsm_u:1908": " yuṣmābhiḥ pātitaṃ liṅgaṃ sārayitvā mahātsaraḥ /",
    "GP12vampsm_u:1909": " sāṃnihatyaṃ tu vikhyātaṃ tasmiñśīghraṃ pratiṣṭhitam // VamPSm_23.13 //",
    "GP12vampsm_u:1910": " yathābhilaṣitaṃ kāmaṃ tataḥ prapsyatha brāhmaṇāḥ /",
    "GP12vampsm_u:1911": " sthāṇurnāmnā hi lokeṣu pūjanīyo divaukasām // VamPSm_23.14 //",
    "GP12vampsm_u:1912": " sthāṇvīsvare sthito yasmātstāṇvīśvarastataḥ smṛtaḥ /",
    "GP12vampsm_u:1913": " ye smaranti sadā sthāṇuṃ te muktāḥ sarvakilbiṣaiḥ // VamPSm_23.15 //",
    "GP12vampsm_u:1914": " bhaviṣyanti śuddhadehā darśanānmokṣagāminaḥ /",
    "GP12vampsm_u:1915": " ityevamuktā devena ṛṣayo brahmaṇā saha // VamPSm_23.16 //",
    "GP12vampsm_u:1916": " tasmād dāruvanālliṅgaṃ netuṃ samupacakramuḥ /",
    "GP12vampsm_u:1917": " na taṃ cālayituṃ śaktāste devā ṛṣibhiḥ saha // VamPSm_23.17 //",
    "GP12vampsm_u:1918": " śrameṇa mahatā yuktā brahmāṇaṃ śaraṇaṃ yayuḥ /",
    "GP12vampsm_u:1919": " teṣāṃ śramābhitaptānāmidaṃ brahmābravīd vacaḥ // VamPSm_23.18 //",
    "GP12vampsm_u:1920": " kiṃ vā śrameṇa mahatā na yūyaṃ vahanakṣamāḥ /",
    "GP12vampsm_u:1921": " svecchayā pātitaṃ liṅgaṃ devadevena śūlinā // VamPSm_23.19 //",
    "GP12vampsm_u:1922": " tasmāt tameva śaraṇaṃ yāsyāmaḥ sahitāḥ surāḥ /",
    "GP12vampsm_u:1923": " prasannaśca mahādevaḥ svayameva nayiṣyati // VamPSm_23.20 //",
    "GP12vampsm_u:1924": " ityevamuktā ṛṣayo devāśca brahmaṇā saha /",
    "GP12vampsm_u:1925": " kailāsaṃ girimāsedū rudradarśanakāṅkṣiṇaḥ // VamPSm_23.21 //",
    "GP12vampsm_u:1926": " na ca paśyanti taṃ devaṃ tataścintāsamanvitāḥ /",
    "GP12vampsm_u:1927": " brahmāṇamūcurmunayaḥ kva sa devo maheśvaraḥ // VamPSm_23.22 //",
    "GP12vampsm_u:1928": " tato brahma ciraṃ dhyātvā jñātvā devaṃ maheśvaram /",
    "GP12vampsm_u:1929": " hastirupeṇa tiṣṭhantaṃ munibhirmānasaiḥ stutam // VamPSm_23.23 //",
    "GP12vampsm_u:1930": " atha te ṛṣayaḥ sarve devāśca brahmaṇā saha /",
    "GP12vampsm_u:1931": " gatā mahatsaraḥ puṇyaṃ yatra devaḥ svayaṃ sthitaḥ // VamPSm_23.24 //",
    "GP12vampsm_u:1932": " na ca paśyanti taṃ devamanviṣyantastatastataḥ /",
    "GP12vampsm_u:1933": " tataścintānvitā devā brahmaṇā sahitā sthitāḥ // VamPSm_23.25 //",
    "GP12vampsm_u:1934": " pasyanti devīṃ suprītāṃ kamaṇḍaluvibhūṣitām /",
    "GP12vampsm_u:1935": " prīyamāṇā tadā devī idaṃ vacanamabravīt // VamPSm_23.26 //",
    "GP12vampsm_u:1936": " śrameṇa mahatā yuktā anviṣyanto maheśvaram /",
    "GP12vampsm_u:1937": " pīyatāmamṛtaṃ devāstato jñāsyatha śaṅkaram /",
    "GP12vampsm_u:1938": " etacchratvā tu vacanaṃ bhavānyā samudāhṛtam // VamPSm_23.27 //",
    "GP12vampsm_u:1939": " sukhopaviṣṭāste devāḥ papustadamṛtaṃ śuci /",
    "GP12vampsm_u:1940": " anantaraṃ sukhāsīnāḥ papracchuḥ parameśvarīm // VamPSm_23.28 //",
    "GP12vampsm_u:1941": " kva sa deva ihāyāto hastirūpadharaḥ sthitaḥ /",
    "GP12vampsm_u:1942": " darśitaśca tadā devyā saromadhye vyavasthitaḥ // VamPSm_23.29 //",
    "GP12vampsm_u:1943": " dṛṣṭvā devaṃ harṣayuktāḥ sarve devāḥ saharṣibhiḥ /",
    "GP12vampsm_u:1944": " brahmaṇamagrataḥ kṛtvā idaṃ vacanamabruvan // VamPSm_23.30 //",
    "GP12vampsm_u:1945": " tvayā tyaktaṃ mahādeva liṅgaṃ trailokyavanditam /",
    "GP12vampsm_u:1946": " tasya cānayane nānyaḥ samarthaḥ syānmaheśvara // VamPSm_23.31 //",
    "GP12vampsm_u:1947": " ityevamukto bhagavān devo brahmādibhirharaḥ /",
    "GP12vampsm_u:1948": " jagāma ṛṣibhiḥ sārddha devadāruvanāśramam // VamPSm_23.32 //",
    "GP12vampsm_u:1949": " tatra gatvā mahādevo hastirūpadharo haraḥ /",
    "GP12vampsm_u:1950": " kareṇa jagrāha tato līlayā parameśvaraḥ // VamPSm_23.33 //",
    "GP12vampsm_u:1951": " tamādāya mahādevaḥ stūyamāno maharṣibhiḥ /",
    "GP12vampsm_u:1952": " niveśayāmāsa tadā saraḥpārśve tu paścime // VamPSm_23.34 //",
    "GP12vampsm_u:1953": " tato devāḥ sarva eva ṛṣayaśca tapodhanāḥ /",
    "GP12vampsm_u:1954": " ātmānaṃ saphalaṃ daṣṭvā stavaṃ cakrurmaheśvare // VamPSm_23.35 //",
    "GP12vampsm_u:1955": " namaste paramātman anantayone lokasākṣin parameṣṭhin bhagavan mahāviriñca mahāvibhūte mahākṣetrajña mahāpuruṣa sarvabhūtāvāsa manonivāsa ādideva mahādeva sadāśiva (5)",
    "GP12vampsm_u:1956": " īśāna durvijñeya durārādhya mahābhūteścara parameśvara mahāyogeśvara tryambaka mahāyogin",
    "GP12vampsm_u:1957": " parabrahman paramajyotiḥ brahmaviduttama oṅkāra vaṣaṭkāra svāhākāra svadhākāra paramakāraṇa",
    "GP12vampsm_u:1958": " sarvagata sarvadarśin sarvaśakte sarvadeva aja (10)",
    "GP12vampsm_u:1959": " sahasrārciḥ pṛṣārciḥ sudhāman haradhāma anantadhāma saṃvarta saṃkarṣaṇa vaḍavānala",
    "GP12vampsm_u:1960": " agnīṣomātmaka pavitra mahāpavitra mahāmegha mahāmāyādhara mahākāma kāmahan haṃsa",
    "GP12vampsm_u:1961": " paramahaṃsa mahārājika maheśvara mahākāmuka mahāhaṃsa bhavakṣayakara surasiddhārcita (15)",
    "GP12vampsm_u:1962": " hiraṇyavāha hiraṇyaretaḥ hiraṇyanābha hiraṇyāgrakeśa",
    "GP12vampsm_u:1963": " muñjakeśin sarvalokavaraprada sarvānugrahakara kamaleśaya kuśeśaya hṛdayeśaya jñānodadhe",
    "GP12vampsm_u:1964": " śaṃbho vibho mahāyajña mahāyājñi ka sarvayajñamaya sarvaya5hṛdaya sarvayajñasaṃstuta nirāśraya (20)",
    "GP12vampsm_u:1965": " samudreśaya atrisaṃbhava bhaktānukampin abhagnayoga yogadhara vāsukimahāmaṇi- vidyotitavigraha",
    "GP12vampsm_u:1966": " haritanayana trilocana jaṭādhara nīlakaṇṭha candrārdhadhara umāśarīrārdhahara gajacarmadhara",
    "GP12vampsm_u:1967": " prasīda bhaktajanavatsala evaṃ stuto devagaṇaiḥ subhaktyā sabrahāmukhyaiśca pitāmahena /",
    "GP12vampsm_u:1968": " tyaktvā tadā hastirūpaṃ mahātmā liṅge tadā saṃnidhānaṃ cakāra // VamPSm_23.36 //",
    "GP12vampsm_u:1969": " iti śrīvāmanapurāṇe saromāhātmye trayoviṃśo 'dhyāyaḥ",
    "GP12vampsm_u:1970": " sanatkumāra uvāca",
    "GP12vampsm_u:1971": " athovāca mahādevo devān brahmapurogamān /",
    "GP12vampsm_u:1972": " ṛṣīṇāṃ caiva praityakṣaṃ tīrthamāhātmyamuttamam // VamPSm_24.1 //",
    "GP12vampsm_u:1973": " etat sāṃnihitaṃ proktaṃ saraḥ puṇyatamaṃ mahat /",
    "GP12vampsm_u:1974": " mayopasevitaṃ yasmāt tasmānmuktipradāyakam // VamPSm_24.2 //",
    "GP12vampsm_u:1975": " iha ye puruṣāḥ kecid brāhmaṇāḥ kṣatriyā viśaḥ /",
    "GP12vampsm_u:1976": " liṅgasya darśanādeva paśyanti paramaṃ padam // VamPSm_24.3 //",
    "GP12vampsm_u:1977": " ahanyahani tīrthāni āsamudrasarāṃsi ca /",
    "GP12vampsm_u:1978": " sthāṇutīrthaṃ sameṣyanti madhyaṃ prāpte divākare // VamPSm_24.4 //",
    "GP12vampsm_u:1979": " stotreṇānena ca naro yo māṃ stoṣyati bhaktitaḥ /",
    "GP12vampsm_u:1980": " tasyāhaṃ sulabho nityaṃ bhaviṣyāmi na saṃśayaḥ // VamPSm_24.5 //",
    "GP12vampsm_u:1981": " ityuktvā bhagavān rudro hyantardhānaṃ gataḥ prabhuḥ /",
    "GP12vampsm_u:1982": " devāśca ṛṣayaḥ sarve svāni sthānāni bhehire // VamPSm_24.6 //",
    "GP12vampsm_u:1983": " tato nirantaraṃ svargaṃ mānuṣairmiśritaṃ kṛtam /",
    "GP12vampsm_u:1984": " sthāṇuliṅgasya māhātmya darśanātsvargamāpnuyāt // VamPSm_24.7 //",
    "GP12vampsm_u:1985": " tato devāḥ sarva eva brahmāṇaṃ śaraṇaṃ yayuḥ /",
    "GP12vampsm_u:1986": " tānuvāca tadā brahmā kimarthamiha cāgatāḥ // VamPSm_24.8 //",
    "GP12vampsm_u:1987": " tato devāḥ sarva eva idaṃ vacanamabruvan /",
    "GP12vampsm_u:1988": " mānuṣebhyo bhayaṃ tīvraṃ rakṣāsmākaṃ pitāmaha // VamPSm_24.9 //",
    "GP12vampsm_u:1989": " tānuvāca tadā brahmā surāṃstridaśanāyakaḥ /",
    "GP12vampsm_u:1990": " pāṃśunā pūryatāṃ śīghraṃ saraḥ śakre hitaṃ kuru // VamPSm_24.10 //",
    "GP12vampsm_u:1991": " tato vavarṣa bhagavān pāṃśunā pākaśāsanaḥ /",
    "GP12vampsm_u:1992": " saptāhaṃ pūrayāmāsa saro devaistadā vṛtaḥ // VamPSm_24.11 //",
    "GP12vampsm_u:1993": " taṃ dṛṣṭvā pāṃśuvarṣaṃ ca devadevo maheśvaraḥ /",
    "GP12vampsm_u:1994": " kareṇa dhārayāmāsa liṅgaṃ tīrthavaṭaṃ tadā // VamPSm_24.12 //",
    "GP12vampsm_u:1995": " tasmāt puṇyatamaṃ tīrthamādyaṃ yatrodakaṃ sthitam /",
    "GP12vampsm_u:1996": " tasmin snātaḥ sarvatīrthaiḥ snāto bhavati mānavaḥ // VamPSm_24.13 //",
    "GP12vampsm_u:1997": " yastatra kurute śrāddhaṃ vaṭaliṅgasya cāntare /",
    "GP12vampsm_u:1998": " tasya prītāśca pitaro dāsyanti bhuvi durlabham // VamPSm_24.14 //",
    "GP12vampsm_u:1999": " pūritaṃ ta caco dṛṣṭvā ṛṣayaḥ sarva eva te /",
    "GP12vampsm_u:2000": " pāṃśunā sarvagātrāṇi spṛśanti śraddhayā yutāḥ // VamPSm_24.15 //",
    "GP12vampsm_u:2001": " te 'pi nirdhūtapāpāste pāṃśunā munayo gatāḥ /",
    "GP12vampsm_u:2002": " pūjyamānāḥ suragaṇaiḥ prayātā brahmaṇaḥ padam // VamPSm_24.16 //",
    "GP12vampsm_u:2003": " ye tu siddhā mahātmānaste liṅgaṃ pūjayanti ca /",
    "GP12vampsm_u:2004": " vrajanti paramāṃ siddhiṃ punarāvṛttidurlabhām // VamPSm_24.17 //",
    "GP12vampsm_u:2005": " evaṃ jñātvā tadā brahmā liṅgaṃ śailamayaṃ tadā /",
    "GP12vampsm_u:2006": " ādyaliṅgaṃ tadā sthāpya tasyopari dadhāra tat // VamPSm_24.18 //",
    "GP12vampsm_u:2007": " tataḥ kālena mahatā tejasā tasya rañjitam /",
    "GP12vampsm_u:2008": " tasyāpi sparśanāt siddhaḥ paraṃ padamavāpnuyāt // VamPSm_24.19 //",
    "GP12vampsm_u:2009": " tato devaiḥ punarbrahmā vijñapto dvijasattama /",
    "GP12vampsm_u:2010": " ete yānti parāṃ siddhiṃ liṅgasya darśanānnarāḥ // VamPSm_24.20 //",
    "GP12vampsm_u:2011": " tacchrutvā bhagavān brahmā devānāṃ hitakāmyayā /",
    "GP12vampsm_u:2012": " uparyupari liṅgāni sapta tatra cakāra ha // VamPSm_24.21 //",
    "GP12vampsm_u:2013": " tato ye miktikāmāśca siddhāḥ śamaparāyaṇāḥ /",
    "GP12vampsm_u:2014": " sevya pāṃśuṃ prayatnena prayātāḥ paramaṃ padam // VamPSm_24.22 //",
    "GP12vampsm_u:2015": " pāṃśavo 'pi kurukṣetre vāyunā samudīritāḥ /",
    "GP12vampsm_u:2016": " mahāduṣkṛtakarmāṇaṃ prayānti paramaṃ padam // VamPSm_24.23 //",
    "GP12vampsm_u:2017": " ajñānājjñānato vāpi striyo vā puruṣasya vā /",
    "GP12vampsm_u:2018": " naśyate duṣkṛtaṃ sarvaṃ sthāṇutīrthaprabhāvataḥ // VamPSm_24.24 //",
    "GP12vampsm_u:2019": " liṅgasya darśanānmuktiḥ sparśanācca vaṭasya ca /",
    "GP12vampsm_u:2020": " tatsaṃnidhau jale snātvā prāpnotyabhimataṃ phalam // VamPSm_24.25 //",
    "GP12vampsm_u:2021": " pitṛṇāṃ tarpaṇaṃ yastu jale tasmin kariṣyati /",
    "GP12vampsm_u:2022": " bindo bindau tu toyasya anantaphalabhāgbhavet // VamPSm_24.26 //",
    "GP12vampsm_u:2023": " yastu kṛṣṇatilaiḥ sārddha liṅgasya paścime sthitaḥ /",
    "GP12vampsm_u:2024": " tarpayecchraddhayā yuktaḥ sa prīṇāti yugatrayam // VamPSm_24.27 //",
    "GP12vampsm_u:2025": " yāvanmanvantaraṃ proktaṃ yāvalliṅgasya saṃsthitiḥ /",
    "GP12vampsm_u:2026": " tāpatprītāśca pitaraḥ pibanti jalamuttamam // VamPSm_24.28 //",
    "GP12vampsm_u:2027": " kṛte yuge sānnihatyaṃ tretāyāṃ vāyusaṃjñitam /",
    "GP12vampsm_u:2028": " kalidvāparayormadhye kūpaṃ rudrahradaṃ smṛtam // VamPSm_24.29 //",
    "GP12vampsm_u:2029": " caitrasya kṛṣṇapakṣe ca caturdaśyāṃ narottamaḥ /",
    "GP12vampsm_u:2030": " snātvā rudrahrade tīrthe paraṃ padamavāpnuyāt // VamPSm_24.30 //",
    "GP12vampsm_u:2031": " yastu vaṭe sthito rātriṃ dhyāyate parameśvaram /",
    "GP12vampsm_u:2032": " sthāṇorvaṭaprasādena manasā cintitaṃ phalam // VamPSm_24.31 //",
    "GP12vampsm_u:2033": " iti śrīvāmanapurāṇe saromāhātmye caturviṃśo 'dhyāyaḥ",
    "GP12vampsm_u:2034": " sanatkumāra uvāca",
    "GP12vampsm_u:2035": " sthāṇorvaṭasyottarataḥ sukratīrthaṃ prakīrtitam /",
    "GP12vampsm_u:2036": " sthāṇorvaṭasya pūrveṇa somatīrthaṃ dvijottama // VamPSm_25.1 //",
    "GP12vampsm_u:2037": " sthāṇorvaṭaṃ dakṣiṇato dakṣatīrthamudāhṛtam /",
    "GP12vampsm_u:2038": " sthāṇorvaṭāt paścimataḥ skandatīrthaṃ pratiṣṭhitam // VamPSm_25.2 //",
    "GP12vampsm_u:2039": " etāni puṇyatīrtāni madhye sthāṇuriti smṛtaḥ /",
    "GP12vampsm_u:2040": " tasya darśanamātreṇa prāpnoti paramaṃ padam // VamPSm_25.3 //",
    "GP12vampsm_u:2041": " aṣṭamyāṃ ca caturdaśyāṃ yastvetāni parikramet /",
    "GP12vampsm_u:2042": " pade pade yajñaphalaṃ sa prāpnoti na śaṃśayaḥ // VamPSm_25.4 //",
    "GP12vampsm_u:2043": " etāni munibhiḥ sādhyairādityairvasubhistadā /",
    "GP12vampsm_u:2044": " marudbhirvahnibhiścaiva sevitāni prayatnataḥ // VamPSm_25.5 //",
    "GP12vampsm_u:2045": " anye ye prāṇinaḥ kecit praviṣṭāḥ sthāṇumuttamam /",
    "GP12vampsm_u:2046": " sarvapāpavinirmuktāḥ prayānti paramāṃ gatim // VamPSm_25.6 //",
    "GP12vampsm_u:2047": " asti tatsaṃnidhau liṅgaṃ devadevasya śūlinaḥ /",
    "GP12vampsm_u:2048": " umā ca liṅgarūpeṇa harapārśvaṃ na muñcati // VamPSm_25.7 //",
    "GP12vampsm_u:2049": " tasya darśanamātreṇa siddhiṃ prāpnoti mānavaḥ /",
    "GP12vampsm_u:2050": " vaṭasya uttare pārśve takṣakeṇa mahātmanā // VamPSm_25.8 //",
    "GP12vampsm_u:2051": " pratiṣṭhitaṃ mahāliṅgaṃ sarvakāmapradāyakam /",
    "GP12vampsm_u:2052": " vaṭasya pūrvadigbhāge viśvakarmakṛtaṃ mahat // VamPSm_25.9 //",
    "GP12vampsm_u:2053": " liṅgaṃ pratyaṅmukhaṃ dṛṣṭvā siddhimāpnoti mānavaḥ /",
    "GP12vampsm_u:2054": " tatraiva liṅgarūpeṇa sthitā devī sarasvatī // VamPSm_25.10 //",
    "GP12vampsm_u:2055": " praṇamya tāṃ prayatnena buddhiṃ medhāṃ ca vindati /",
    "GP12vampsm_u:2056": " vaṭapārśve sthitaṃ liṅgaṃ brahmaṇā tat pratiṣṭhitam // VamPSm_25.11 //",
    "GP12vampsm_u:2057": " dṛṣṭvā vaṭeśvaraṃ devaṃ prayāti paramaṃ padam /",
    "GP12vampsm_u:2058": " tataḥ sthāṇuvaṭaṃ dṛṣṭvā kṛtvā cāpi pradakṣiṇam // VamPSm_25.12 //",
    "GP12vampsm_u:2059": " pradikṣiṇīkṛtā tena saptadvīpā vasuṃdharā /",
    "GP12vampsm_u:2060": " sthāṇoḥ paścimadigbāge nakulīśo gaṇaḥ smṛtaḥ // VamPSm_25.13 //",
    "GP12vampsm_u:2061": " tamabhyarcya prayatnena sarvapāpaiḥ pramucyate /",
    "GP12vampsm_u:2062": " tasya dakṣiṇadigbhāge tīrthaṃ rudrakaraṃ smṛtam // VamPSm_25.14 //",
    "GP12vampsm_u:2063": " tasmin snātaḥ sarvatīrthe snāto bhavati mānavaḥ /",
    "GP12vampsm_u:2064": " tasya cottaradigbhāge rāvaṇena mahātmanā // VamPSm_25.15 //",
    "GP12vampsm_u:2065": " pratiṣṭhitaṃ mahāliṅgaṃ gokarṇaṃ nāma nāmataḥ /",
    "GP12vampsm_u:2066": " āṣāḍhamāse yā kṛṣṇā bhaviṣyati caturdaśī /",
    "GP12vampsm_u:2067": " tasyāṃ yor'cati gokarṇaṃ tasya puṇyaphalaṃ śṛṇu // VamPSm_25.16 //",
    "GP12vampsm_u:2068": " kāmato 'kāmato vāpi yat pāpaṃ tena saṃcitam /",
    "GP12vampsm_u:2069": " tasmād vimucyate pāpāt pūjayitvā haraṃ śuciḥ // VamPSm_25.17 //",
    "GP12vampsm_u:2070": " kaumārabrahmacaryeṇa yatpuṇyaṃ prāpyate naraiḥ /",
    "GP12vampsm_u:2071": " tatpuṇyaṃ sakalaṃ tasya aṣṭamyāṃ yor'cayecchivam // VamPSm_25.18 //",
    "GP12vampsm_u:2072": " yadīcchet paramaṃ rūpaṃ saubhāgyaṃ dhanasaṃpadaḥ /",
    "GP12vampsm_u:2073": " kumāreśvaramāhātmyāt siddhyate nātra saṃśayaḥ / /",
    "GP12vampsm_u:2074": " 25.19 tasya cottaradigbāge liṅgaṃ pūjya vibhīṣaṇaḥ /",
    "GP12vampsm_u:2075": " ajaraścāmaraścaiva kalpayitvā babhūva ha // VamPSm_25.20 //",
    "GP12vampsm_u:2076": " āṣāḍhasya tu māsasya śuklā yā cāṣṭamī bhavet /",
    "GP12vampsm_u:2077": " tasyāṃ pūjya sopavāso hyamṛtatvamavāpnuyāt // VamPSm_25.21 //",
    "GP12vampsm_u:2078": " khareṇa pūjitaṃ liṅgaṃ tasmin sthāne dvijottama /",
    "GP12vampsm_u:2079": " taṃ pūjayitvā yatnena sarvakāmānavāpnuyāt // VamPSm_25.22 //",
    "GP12vampsm_u:2080": " dūṣaṇastriśirāścaiva tatra pūjya maheśvaram /",
    "GP12vampsm_u:2081": " yathābhilaṣitān kāmānāpatustau mudānvitau // VamPSm_25.23 //",
    "GP12vampsm_u:2082": " caitramāse site pakṣe yo narastatra pūjayet /",
    "GP12vampsm_u:2083": " tasya tau varadau devau prayacchete 'bhivāñchitam // VamPSm_25.24 //",
    "GP12vampsm_u:2084": " sthāṇorvaṭasya pūrvoṇa hastipādeśvaraḥ śivaḥ /",
    "GP12vampsm_u:2085": " taṃ dṛṣṭvā mucyate pāpairanyajanmani saṃbhavaiḥ // VamPSm_25.25 //",
    "GP12vampsm_u:2086": " tasya dakṣiṇato liṅgaṃ hārītasya ṛṣeḥ sthitam /",
    "GP12vampsm_u:2087": " yat praṇaṇya prayatnena siddhiṃ prāpnoti mānavaḥ // VamPSm_25.26 //",
    "GP12vampsm_u:2088": " tasya dakṣiṇapārśve tu vāpītasya mahātmanaḥ /",
    "GP12vampsm_u:2089": " lihgaṃ trailokyavikhyātaṃ sarvapāpaharaṃ śivam // VamPSm_25.27 //",
    "GP12vampsm_u:2090": " kaṅgālarūpiṇā cāpi rudreṇa sumahātmanā /",
    "GP12vampsm_u:2091": " pratiṣṭhitaṃ mahāliṅgaṃ sarvapāpapraṇaśanam // VamPSm_25.28 //",
    "GP12vampsm_u:2092": " bhuktidaṃ muktidaṃ proktaṃ sarvakilbiṣanāśanam /",
    "GP12vampsm_u:2093": " liṅgasya darśanāccaiva agniṣṭomaphalaṃ labhet // VamPSm_25.29 //",
    "GP12vampsm_u:2094": " tasya paścimadigbhāge liṅgaṃ siddhapratiṣṭhitam /",
    "GP12vampsm_u:2095": " siddheśvaraṃ tu vikhyātaṃ sarvasiddhipradāyakam // VamPSm_25.30 //",
    "GP12vampsm_u:2096": " tasya dakṣiṇadigbāge mṛkaṇḍena mahātmanā /",
    "GP12vampsm_u:2097": " tatra pratiṣṭhitaṃ liṅgaṃ darśanāt siddhidāyakam // VamPSm_25.31 //",
    "GP12vampsm_u:2098": " tasya pūrve ca digbhāge ādityena mahātmanā /",
    "GP12vampsm_u:2099": " pratiṣṭhitaṃ liṅgavaraṃ sarvakilbiṣanāśanam // VamPSm_25.32 //",
    "GP12vampsm_u:2100": " citrāṅgadastu gandharvo rambhā cāpsarasāṃ varā /",
    "GP12vampsm_u:2101": " parasparaṃ sānurāgau sthāṇudarśanakāṅkṣiṇau // VamPSm_25.33 //",
    "GP12vampsm_u:2102": " dṛṣṭvā sthāṇuṃ pūjayitvā sānurāgau parasparam /",
    "GP12vampsm_u:2103": " ārādhya varadaṃ devaṃ pratiṣṭhāpya maheśvaram // VamPSm_25.34 //",
    "GP12vampsm_u:2104": " citrāṅgadeśvaraṃ dṛṣṭvā tathā rambheśvaraṃ dvija /",
    "GP12vampsm_u:2105": " subhago darśanīyaśca kule janma samāpnuyāt // VamPSm_25.35 //",
    "GP12vampsm_u:2106": " tasya dabhiṇato liṅgaṃ vajriṇā sthāpitaṃ purā /",
    "GP12vampsm_u:2107": " tasya prasādāt prāpnoti manasā cintitaṃ phalam // VamPSm_25.36 //",
    "GP12vampsm_u:2108": " parāśareṇa muninā tataivārādhya śaṅkaram /",
    "GP12vampsm_u:2109": " prāptaṃ kavitvaṃ paramaṃ darśanācchaṅkarasya ca // VamPSm_25.37 //",
    "GP12vampsm_u:2110": " vedavyāsena muninā ārādhya parameśvaram /",
    "GP12vampsm_u:2111": " sarvajñatvaṃ brahmajñānaṃ prāptaṃ devaprasādataḥ // VamPSm_25.38 //",
    "GP12vampsm_u:2112": " sthāṇoḥ paścimadigbhāge vāyunā jagadāyunā /",
    "GP12vampsm_u:2113": " pratiṣṭhitaṃ mahāliṅgaṃ darśanāt pāpanāśanam // VamPSm_25.39 //",
    "GP12vampsm_u:2114": " tasyāpi dakṣiṇe bhāge liṅgaṃ himavateśvaram /",
    "GP12vampsm_u:2115": " pratiṣṭhitaṃ puṇyakṛtāṃ darśanāt siddhikārakam // VamPSm_25.40 //",
    "GP12vampsm_u:2116": " tasyāpi paścime bhāge kārtavīryeṇa sthāpitam /",
    "GP12vampsm_u:2117": " liṅgaṃ pāpaharaṃ sadyo kārtanāt puṇyamāpnuyāt // VamPSm_25.41 //",
    "GP12vampsm_u:2118": " tasyāpyuttaradigbhāgo supārśve sthāpitaṃ punaḥ /",
    "GP12vampsm_u:2119": " ārādhya hanumāṃścāpa siddhiṃ devaprasādataḥ // VamPSm_25.42 //",
    "GP12vampsm_u:2120": " tasyaiva pūrvadigbhāge viṣṇunā prabhaviṣṇunā /",
    "GP12vampsm_u:2121": " ārādhya varadaṃ devaṃ cakraṃ labdhaṃ sudarśanam // VamPSm_25.43 //",
    "GP12vampsm_u:2122": " tasyāpi pūrvādighbhāge mitreṇa varuṇena ca /",
    "GP12vampsm_u:2123": " pratiṣṭhitau liṅgavarau sarvakāmapradāyakau // VamPSm_25.44 //",
    "GP12vampsm_u:2124": " etāni munibhiḥ sādhyairādityairvasubhistathā /",
    "GP12vampsm_u:2125": " sevitāni prayatnena sarvapāpaharāṇi vai // VamPSm_25.45 //",
    "GP12vampsm_u:2126": " kharṇaliṅgasya paścāttu ṛṣibhistattvadarśibhiḥ /",
    "GP12vampsm_u:2127": " pratiṣṭhitāni liṅgāni yeṣāṃ saṃkhyā na vidyate // VamPSm_25.46 //",
    "GP12vampsm_u:2128": " tathā hyuttaratastasya yāvadoghavatī nadī /",
    "GP12vampsm_u:2129": " sahasramekaṃ liṅgānāṃ devapaścimataḥ sthitam // VamPSm_25.47 //",
    "GP12vampsm_u:2130": " tasyāpi pūrvadigbhāge bālakhilyairmahātmabhiḥ /",
    "GP12vampsm_u:2131": " pratiṣṭhitā rudrakoṭiryāvatsaṃnihitaṃ saraḥ // VamPSm_25.48 //",
    "GP12vampsm_u:2132": " dakṣiṇena tu devasya gandharvairyakṣakinnaraiḥ /",
    "GP12vampsm_u:2133": " pratiṣṭhitāni liṅgāni yeṣāṃ saṃkhyā na vidyate // VamPSm_25.49 //",
    "GP12vampsm_u:2134": " tisraḥ koṭyor'dhakoṭī ca liṅgānāṃ vāyurabravīt /",
    "GP12vampsm_u:2135": " asaṃkhyātāḥ sahasrāṇi ye rudrāḥ sthāṇumāśritāḥ // VamPSm_25.50 //",
    "GP12vampsm_u:2136": " etajjñātvā śraddadhānaḥ sthāṇuliṅgaṃ samāśrayet /",
    "GP12vampsm_u:2137": " yasya prasādāt prāpnoti manasā cintitaṃ phalam // VamPSm_25.51 //",
    "GP12vampsm_u:2138": " akāmo vā sakāmo vā praviṣṭaḥ sthāṇumandiram /",
    "GP12vampsm_u:2139": " vimuktaḥ pātakairghoraiḥ prāpnoti paramaṃ padam // VamPSm_25.52 //",
    "GP12vampsm_u:2140": " caitre māse trayodaśyāṃ divyanakṣatrayogataḥ /",
    "GP12vampsm_u:2141": " śukrārkacandrasaṃyoge dine puṇyatame śubhe // VamPSm_25.53 //",
    "GP12vampsm_u:2142": " pratiṣṭhitaṃ sthāṇuliṅgaṃ brahmaṇā lokadhāriṇā /",
    "GP12vampsm_u:2143": " ṛṣibhirdevasaṃghaiśca pūjitaṃ śāśvatīḥ samāḥ // VamPSm_25.54 //",
    "GP12vampsm_u:2144": " tasmin kāle nirāhārā mānavāḥ śraddhayānvitāḥ /",
    "GP12vampsm_u:2145": " pūjayanti śivaṃ ye vai te yānti paramaṃ padam // VamPSm_25.55 //",
    "GP12vampsm_u:2146": " tadārūḍhamidaṃ jñātvā ye kurvanti pradakṣiṇam /",
    "GP12vampsm_u:2147": " pradakṣiṇīkṛtā taistu saptadvīpā vasuṃdharā // VamPSm_25.56 //",
    "GP12vampsm_u:2148": " iti śrīvāmanapurāṇe saromāhātmye pañcaviśo 'dhyāyaḥ",
    "GP12vampsm_u:2149": " mārkaṇḍeya uvāca",
    "GP12vampsm_u:2150": " sthāṇutīrthaprabhāvaṃ tu śrotumicchāmyahaṃ mune /",
    "GP12vampsm_u:2151": " kena siddhiratha prāptā sarvapāpabhayāpahā // VamPSm_26.1 //",
    "GP12vampsm_u:2152": " sanatkumāra uvāca/",
    "GP12vampsm_u:2153": " śṛṇu sarvamaśeṣeṇa sthāṇumāhātmyamuttamam /",
    "GP12vampsm_u:2154": " yacchrutvā sarvapāpebhyo mukto bhavati mānavaḥ // VamPSm_26.2 //",
    "GP12vampsm_u:2155": " ekārṇave jagatyasmin naṣṭe sthāvarajaṅgame /",
    "GP12vampsm_u:2156": " viṣṇornābhisamudbhūtaṃ padmamavyaktajanmanaḥ /",
    "GP12vampsm_u:2157": " tasmin brahma samudbhūtaṃ sarvalokapitāmahaḥ // VamPSm_26.3 //",
    "GP12vampsm_u:2158": " tasmānmarīcirabhavanmarīceḥ kaśyapaḥ sutaḥ /",
    "GP12vampsm_u:2159": " kaśyapādabhavad bhāsvāṃstamānmanurajāyata // VamPSm_26.4 //",
    "GP12vampsm_u:2160": " manostu kṣuvataḥ putra utpanno mukhasaṃbhavaḥ /",
    "GP12vampsm_u:2161": " pṛthivyāṃ caturantāyāṃ rājāsīd dharmarakṣitā // VamPSm_26.5 //",
    "GP12vampsm_u:2162": " tasya patnī babhūvātha bhayā nāma bhayāvahā /",
    "GP12vampsm_u:2163": " mṛtyoḥ sakāśādutpannā kālasya duhitā tadā // VamPSm_26.6 //",
    "GP12vampsm_u:2164": " tasyāṃ samabhavad veno durātmā vedanindakaḥ /",
    "GP12vampsm_u:2165": " sa dṛṣṭvā putravadanaṃ kruddho rājā vanaṃ yayau // VamPSm_26.7 //",
    "GP12vampsm_u:2166": " tatra kṛtvā tapo ghoraṃ dharmeṇāvṛtya rodasī /",
    "GP12vampsm_u:2167": " prāptavān brahmasadanaṃ puranāvṛttidurvabham // VamPSm_26.8 //",
    "GP12vampsm_u:2168": " veno rājā samabhavat samaste kṣitimaṇḍale /",
    "GP12vampsm_u:2169": " sa mātāmahadoṣeṇa tena kālātmajātmajaḥ // VamPSm_26.9 //",
    "GP12vampsm_u:2170": " ghoṣayāmasa nagare durātmā vedanindakaḥ /",
    "GP12vampsm_u:2171": " na dātavyaṃ na yaṣṭavyaṃ na hotavyaṃ kadācana // VamPSm_26.10 //",
    "GP12vampsm_u:2172": " ahameko 'tra vai vandyaḥ pūjyo 'haṃ bhavatāṃ sadā /",
    "GP12vampsm_u:2173": " mayā hi pālitā yūyaṃ nivasadhvaṃ yathāsukham // VamPSm_26.11 //",
    "GP12vampsm_u:2174": " tanmatto 'nyo na devo 'sti yuṣmākaṃ yaḥ parāyaṇam /",
    "GP12vampsm_u:2175": " etacchratvā tu vacanamṛṣayaḥ sarva eva te // VamPSm_26.12 //",
    "GP12vampsm_u:2176": " parasparaṃ samāgamya rājānaṃ vākyamabravan /",
    "GP12vampsm_u:2177": " śrutiḥ pramāṇaṃ dharmasya tato yajñaḥ pratiṣṭhitaḥ // VamPSm_26.13 //",
    "GP12vampsm_u:2178": " yajñairvinā no prīyante devāḥ svarganivāsinaḥ /",
    "GP12vampsm_u:2179": " aprītā na prayacchanti vṛṣṭiṃ sasyasya vṛddhaye // VamPSm_26.14 //",
    "GP12vampsm_u:2180": " tasmād yajñaiśca devaiśca dhāryate sacarācaram /",
    "GP12vampsm_u:2181": " etacchrutvā krodhadṛṣṭirvenaḥ prāha punaḥ punaḥ // VamPSm_26.15 //",
    "GP12vampsm_u:2182": " na yaṣṭavyaṃ na dātavyamityāha krodhamūrcchitaḥ /",
    "GP12vampsm_u:2183": " tataḥ krodhasamāviṣṭā ṛṣayaḥ sarva eva te // VamPSm_26.16 //",
    "GP12vampsm_u:2184": " nijaghnurmantrapūtaiste kuśairvajrasamanvitaiḥ /",
    "GP12vampsm_u:2185": " tatastvarājake loke tamasā saṃvṛte tadā // VamPSm_26.17 //",
    "GP12vampsm_u:2186": " dasyubhiḥ pīḍyamānāstān ṛṣīṃste śaraṇaṃ yayuḥ /",
    "GP12vampsm_u:2187": " tataste ṛṣayaḥ sarve mamanthustasya vai karam // VamPSm_26.18 //",
    "GP12vampsm_u:2188": " savyaṃ tasmāt samuttasthau puruṣo hrasvadarśanaḥ /",
    "GP12vampsm_u:2189": " tamūcurṛṣayaḥ sarve niṣīdatu bhavāniti // VamPSm_26.19 //",
    "GP12vampsm_u:2190": " tasmānniṣādā utpannā venakalmaṣasaṃbhavāḥ /",
    "GP12vampsm_u:2191": " tataste ṛṣayaḥ sarve manmathurdakṣiṇaṃ karam // VamPSm_26.20 //",
    "GP12vampsm_u:2192": " mathyamāne kare tasmin utpannaḥ puruṣo 'paraḥ /",
    "GP12vampsm_u:2193": " bṛhatsālapratīkāśo divyalakṣaṇalakṣitaḥ // VamPSm_26.21 //",
    "GP12vampsm_u:2194": " dhanurbāṇāṅkitakaraścaścakradhvasamanvitaḥ /",
    "GP12vampsm_u:2195": " tamutpannaṃ tadā dṛṣṭvā sarve devāḥ savāsavāḥ // VamPSm_26.22 //",
    "GP12vampsm_u:2196": " abhyaṣiñcan pṛthivyāṃ taṃ rājānaṃ bhūmipālakam /",
    "GP12vampsm_u:2197": " tataḥ sa rañjayāmāsa dharmeṇa pṛthivīṃ tadā // VamPSm_26.23 //",
    "GP12vampsm_u:2198": " pitrāḥ'parañjitā tasya tena sā paripālitā /",
    "GP12vampsm_u:2199": " tatra rājetiśabdo 'sya pṛthivyā rañjanādabhūt // VamPSm_26.24 //",
    "GP12vampsm_u:2200": " sa rājyaṃ pāpya tebhyastu cintayāmāsa pārthivaḥ /",
    "GP12vampsm_u:2201": " pitā mama adharmiṣṭho yajñavyucchittikārakaḥ // VamPSm_26.25 //",
    "GP12vampsm_u:2202": " kathaṃ tasya kriyā kāryā paralokasukhāvahā /",
    "GP12vampsm_u:2203": " ityevaṃ cintayānasya nārado 'bhyājagāma ha // VamPSm_26.26 //",
    "GP12vampsm_u:2204": " tasmai sa cāsanaṃ dattvā praṇipatya ca pṛṣṭavān /",
    "GP12vampsm_u:2205": " bhagavan sarvalokasya jānāsi tvaṃ śubhāśubham // VamPSm_26.27 //",
    "GP12vampsm_u:2206": " pitā mama durācāro devabrāhmaṇanindakaḥ /",
    "GP12vampsm_u:2207": " svakarmarahito vipra paralokamavāptavān // VamPSm_26.28 //",
    "GP12vampsm_u:2208": " tato 'bravīnnāradastaṃ jñātvā divyena cakṣuṣā /",
    "GP12vampsm_u:2209": " mlecchamaghye samutpannaṃ kṣayakuṣṭhasamanvitam // VamPSm_26.29 //",
    "GP12vampsm_u:2210": " tacchrutvā vacanaṃ tasya nāradasya mahātmanaḥ /",
    "GP12vampsm_u:2211": " cintayāmāsa dukhārtaḥ kathaṃ kāryaṃ mayā bhavet // VamPSm_26.30 //",
    "GP12vampsm_u:2212": " ityevaṃ cintayānasya matirjātā mahātmanaḥ /",
    "GP12vampsm_u:2213": " putraḥ sa kathyate loke yaḥ pitṝṃstrāyate bhayāt // VamPSm_26.31 //",
    "GP12vampsm_u:2214": " evaṃ saṃcintya sa tadā nāradaṃ pṛṣṭavān munim /",
    "GP12vampsm_u:2215": " tāraṇaṃ matpitustasya mayā kāryaṃ kathaṃ mune // VamPSm_26.32 //",
    "GP12vampsm_u:2216": " nārada uvāca",
    "GP12vampsm_u:2217": " gaccha tvaṃ tasya taṃ dehaṃ tīrtheṣu kuru nirmalam /",
    "GP12vampsm_u:2218": " yatra sthāṇormahattīrthaṃ saraḥ saṃnihitaṃ prati // VamPSm_26.33 //",
    "GP12vampsm_u:2219": " etacchratvā tu vacanaṃ nāradasya mahātmanaḥ /",
    "GP12vampsm_u:2220": " sacive rājyamādhāya rājā sa tu jagāma ha // VamPSm_26.34 //",
    "GP12vampsm_u:2221": " sa gatvā cottarāṃ bhūmiṃ mlecchamadhye dadarśa ha /",
    "GP12vampsm_u:2222": " kuṣṭharogeṇa mahātā kṣayeṇa ca samanvitam // VamPSm_26.35 //",
    "GP12vampsm_u:2223": " tataḥ śokena mahatā saṃtapto vākyamabravīt /",
    "GP12vampsm_u:2224": " ha mlecchā naumi puruṣaṃ svagṛhaṃ ca nayāmyaham // VamPSm_26.36 //",
    "GP12vampsm_u:2225": " tatrāhamenaṃ nirujaṃ kariṣye yadi manyatha /",
    "GP12vampsm_u:2226": " tatheti sarve te mlecchāḥ puruṣaṃ taṃ dayāparam // VamPSm_26.37 //",
    "GP12vampsm_u:2227": " ūcuḥ praṇatasarvāṅgā yathā jānāsi tatkuru /",
    "GP12vampsm_u:2228": " tata ānīya puruṣān śivikāvāhanocitān // VamPSm_26.38 //",
    "GP12vampsm_u:2229": " dattvā śulkaṃ ca dviguṇaṃ sukhena nayata dvijam /",
    "GP12vampsm_u:2230": " tataḥ śrutvā tu vacanaṃ tasya rājño dayāvataḥ /",
    "GP12vampsm_u:2231": " 26.39 gṛhītvā śivikāṃ kṣipraṃ kurukṣetreṇa yānti te /",
    "GP12vampsm_u:2232": " tatra nītvā sthāṇutīrthe avatārya ca te gatāḥ // VamPSm_26.40 //",
    "GP12vampsm_u:2233": " tataḥ sa rājā madhyāhne taṃ snāpayati vai tadā /",
    "GP12vampsm_u:2234": " tato vāyurantarikṣe idaṃ vacanamabravīt // VamPSm_26.41 //",
    "GP12vampsm_u:2235": " mā tāta sāhasaṃ kārṣistīrtha rakṣa prayatnataḥ /",
    "GP12vampsm_u:2236": " ayaṃ pāpena ghorema atīva pariveṣṭitaḥ // VamPSm_26.42 //",
    "GP12vampsm_u:2237": " vedanindā mahatpāpaṃ yasyānto naiva labhyate /",
    "GP12vampsm_u:2238": " so 'yaṃ snānānmahattīrthaṃ nāśayiṣyati tatkṣaṇāt // VamPSm_26.43 //",
    "GP12vampsm_u:2239": " etad voyarbacaḥ śrutvāduḥkhena mahatānvitaḥ /",
    "GP12vampsm_u:2240": " uvāca śokasaṃtaptastasya duḥkhena duḥkhitaḥ /",
    "GP12vampsm_u:2241": " eṣa ghoreṇa pāpena atīva pariveṣṭitaḥ // VamPSm_26.44 //",
    "GP12vampsm_u:2242": " prāyaścittaṃ kariṣye 'haṃ yadvadiṣyanti devatāḥ /",
    "GP12vampsm_u:2243": " tatastā devatāḥ sarvā idaṃ vacanamabruvan // VamPSm_26.45 //",
    "GP12vampsm_u:2244": " snātvā snātvā ca tīrtheṣu abhiṣiñcasva vāriṇā /",
    "GP12vampsm_u:2245": " ojasā culukaṃ yāvat pratikūle sarasvatīm // VamPSm_26.46 //",
    "GP12vampsm_u:2246": " snātvā muktimavāpnoti puruṣaḥ śraddhayānvitaḥ /",
    "GP12vampsm_u:2247": " eṣa svapoṣaṇaparo devadūṣaṇatatparaḥ // VamPSm_26.47 //",
    "GP12vampsm_u:2248": " brāhmaṇaiśca parityakto naiṣa śuddhyati karhicit /",
    "GP12vampsm_u:2249": " tasmādenaṃ samuddiśya snātvā tīrtheṣu bhaktitaḥ // VamPSm_26.48 //",
    "GP12vampsm_u:2250": " abhiṣiñcasva toyena tataḥ pūto bhaviṣyati /",
    "GP12vampsm_u:2251": " ityetadvacanaṃ śrutvā kṛtvā tasyāśramaṃ tataḥ // VamPSm_26.49 //",
    "GP12vampsm_u:2252": " tīrthayātrāṃ yayau rājā uddiśya janakaṃ svakam /",
    "GP12vampsm_u:2253": " sa teṣu plāvanaṃ kurvastīrtheṣu ca dine dine // VamPSm_26.50 //",
    "GP12vampsm_u:2254": " abhyaṣiḍhcat svapitaraṃ tīrthatoyena nityaśaḥ /",
    "GP12vampsm_u:2255": " etasminneva kāle tu sārameyo jagāma ha // VamPSm_26.51 //",
    "GP12vampsm_u:2256": " sthāṇormaṭhe kaulapatirdevadravyasya rakṣitā /",
    "GP12vampsm_u:2257": " parigrahasya dravyasya paripālayitā sadā // VamPSm_26.52 //",
    "GP12vampsm_u:2258": " priyaśca sarvasokeṣu devakāryaparāyaṇaḥ /",
    "GP12vampsm_u:2259": " tasyaivaṃ vartamānasya dharmamārge sthitasya ca // VamPSm_26.53 //",
    "GP12vampsm_u:2260": " kālena calitā buddhirdevadravyasya nāśene /",
    "GP12vampsm_u:2261": " tenādharmeṇa yuktasya paralokagatasya ca / /",
    "GP12vampsm_u:2262": " 26.54 dṛṣṭvā yamo 'bravīd vākyaṃ śvayoniṃ va3ja mā ciram /",
    "GP12vampsm_u:2263": " tadvākyānantaraṃ jātaḥ śva vai saugandhike vane // VamPSm_26.55 //",
    "GP12vampsm_u:2264": " tataḥ kālena mahatā śvayūthaparivāritaḥ /",
    "GP12vampsm_u:2265": " paribhūtaḥ saramayā duḥkhena mahatā vṛtaḥ // VamPSm_26.56 //",
    "GP12vampsm_u:2266": " tyaktvā dvaitavanaṃ puṇyaṃ sānnihatyaṃ yayau saraḥ /",
    "GP12vampsm_u:2267": " tasmin praviṣṭamātrastu sthāṇoreva prasādataḥ // VamPSm_26.57 //",
    "GP12vampsm_u:2268": " atīva tṛṣayā yuktaḥ sarasvatyāṃ mamañja ha /",
    "GP12vampsm_u:2269": " tatra saṃplutadehastu vimuktaḥ sarvākilbiṣaiḥ // VamPSm_26.58 //",
    "GP12vampsm_u:2270": " āhāralobhena tadā praviveśa kuṭīrakam /",
    "GP12vampsm_u:2271": " praviśantaṃ tadā dṛṣṭvā śvānaṃ bhayasamanvitaḥ // VamPSm_26.59 //",
    "GP12vampsm_u:2272": " sa taṃ pasparśa śanakaiḥ sthāṇutīrthe mamañja ha /",
    "GP12vampsm_u:2273": " patataḥ pūrvatīrtheṣu vipruṣaiḥ pariṣiñcataḥ // VamPSm_26.60 //",
    "GP12vampsm_u:2274": " śuno 'sya gātrasaṃbhūtairabbindubhiḥ sa siñcitaḥ /",
    "GP12vampsm_u:2275": " viraktadṛṣṭiśca śunaḥ kṣepeṇa ca tataḥ param // VamPSm_26.61 //",
    "GP12vampsm_u:2276": " sthāṇutīrthasya māhātmyāt sa putreṇa ca tāritaḥ /",
    "GP12vampsm_u:2277": " niyatastatkṣaṇāñjāto stutiṃ kartuṃ pracakrame // VamPSm_26.62 //",
    "GP12vampsm_u:2278": " vena uvāca",
    "GP12vampsm_u:2279": " prapadye devamīśānaṃ tvāmajaṃ candrabhūṣaṇam /",
    "GP12vampsm_u:2280": " mahādevaṃ mahātmānaṃ viśvasya jagataḥ patim // VamPSm_26.63 //",
    "GP12vampsm_u:2281": " namaste devadeveśa sarvaśatruniṣūdana /",
    "GP12vampsm_u:2282": " deveśa baliviṣṭambhadevadaityaiśca pūjita // VamPSm_26.64 //",
    "GP12vampsm_u:2283": " virūpākṣa sahasrākṣa tryakṣa yakṣeśvarapriya /",
    "GP12vampsm_u:2284": " sarvataḥ pāṇipādānta sarvato 'kṣiśiromukha // VamPSm_26.65 //",
    "GP12vampsm_u:2285": " sarvataḥ śrutimalloke sarvamāvṛtya tiṣṭhasi /",
    "GP12vampsm_u:2286": " śaṅkukarṇa mahākarma kumbhakarṇārṇavālaya // VamPSm_26.66 //",
    "GP12vampsm_u:2287": " gajendrakarṇa gokarṇa pāṇikarṇa namo 'stu te /",
    "GP12vampsm_u:2288": " śatajihva śatāvarta śatodara śatānana // VamPSm_26.67 //",
    "GP12vampsm_u:2289": " gāyanti tvāṃ gāyatriṇo hyarcayantyarkkamarciṇaḥ /",
    "GP12vampsm_u:2290": " brahmāṇaṃ tvā śatakrato udvaṃśamiva menire // VamPSm_26.68 //",
    "GP12vampsm_u:2291": " mūrtau hi te mahāmūrte samudrāmbudharāstathā /",
    "GP12vampsm_u:2292": " devatāḥ sarva evātra goṣṭhe gāva ivāsate // VamPSm_26.69 //",
    "GP12vampsm_u:2293": " śarīre tava paśyāmi somamagniṃ jaleśvaram /",
    "GP12vampsm_u:2294": " nārāyaṇaṃ tathā sūryaṃ brahmāṇaṃ ca bṛhaspatim // VamPSm_26.70 //",
    "GP12vampsm_u:2295": " bhagavān kāraṇaṃ kāryaṃ kriyākāraṇameva tat /",
    "GP12vampsm_u:2296": " prabhavaḥ pralayaścaiva sadasaccāpi daivatam // VamPSm_26.71 //",
    "GP12vampsm_u:2297": " namo bhavāya śarvāya varadāyograrūpiṇe /",
    "GP12vampsm_u:2298": " andhakāsurahantre ca paśūnāṃ pataye namaḥ // VamPSm_26.72 //",
    "GP12vampsm_u:2299": " trijaṭāya triśīrṣāya triśulāsakkapāṇaye /",
    "GP12vampsm_u:2300": " tryambakāya trinetrāya tripuraghra namo 'stu te // VamPSm_26.73 //",
    "GP12vampsm_u:2301": " namo muṇḍāya caṇḍāya aṇḍāyotpattihetave /",
    "GP12vampsm_u:2302": " ḍiṇḍimāsaktahastāya ḍiṇḍimuṇḍāya te namaḥ // VamPSm_26.74 //",
    "GP12vampsm_u:2303": " namordhvakeśadaṃṣṭrāya śuṣkāya vikṛtāya ca /",
    "GP12vampsm_u:2304": " dhūmralohitakṛṣṇāya nīlagrīvāya te namaḥ // VamPSm_26.75 //",
    "GP12vampsm_u:2305": " namo 'stvapratirūpāya virupāya śivāya ca /",
    "GP12vampsm_u:2306": " sūryamālāya sūryāya svarūpadhvajamāline // VamPSm_26.76 //",
    "GP12vampsm_u:2307": " namo mānātimānāya namaḥ paṭutarāya te /",
    "GP12vampsm_u:2308": " namo gaṇendranāthāya vṛṣaskandhāya dhanvine // VamPSm_26.77 //",
    "GP12vampsm_u:2309": " saṃkrandanāya caṇḍāya parṇadhārapuṭāya ca /",
    "GP12vampsm_u:2310": " namo hiraṇyavarṇāya namaḥ kanakavarcase // VamPSm_26.78 //",
    "GP12vampsm_u:2311": " namaḥ stutāya stutyāya stutisthāya namo 'stu te /",
    "GP12vampsm_u:2312": " sarvāya sarvabhakṣāya sarvabhūtaśarīriṇe // VamPSm_26.79 //",
    "GP12vampsm_u:2313": " namo hotre ca hantre ca sitodagrapatākine /",
    "GP12vampsm_u:2314": " namo namyāya namrāya namaḥ kaṭakaṭāya ca // VamPSm_26.80 //",
    "GP12vampsm_u:2315": " namo 'stu kṛśanāśāya śayitāyotthitāya ca /",
    "GP12vampsm_u:2316": " sthitāya dhāvamānāya muṇḍāya kuṭilāya ca // VamPSm_26.81 //",
    "GP12vampsm_u:2317": " namo nartanaśīlāya layavāditraśāline /",
    "GP12vampsm_u:2318": " nāṭyopahāralubdhāya mukhavāditraśāline // VamPSm_26.82 //",
    "GP12vampsm_u:2319": " namo jyoṣṭhāya śreṣṭhāya balatibalaghātine /",
    "GP12vampsm_u:2320": " kālanāśāya kālāya saṃsārakṣayarūpiṇe // VamPSm_26.83 //",
    "GP12vampsm_u:2321": " himavadduhituḥ kānta bhairavāya namo 'stu te /",
    "GP12vampsm_u:2322": " ugrāya ca namo nityaṃ namo 'stu daśabāhave // VamPSm_26.84 //",
    "GP12vampsm_u:2323": " citibhasmapriyāyaiva kapālāsaktapāṇaye /",
    "GP12vampsm_u:2324": " vibhīṣaṇāya bhīṣmāya bhīmavratadharāya ca // VamPSm_26.85 //",
    "GP12vampsm_u:2325": " namo vikṛtavaktrāya namaḥ pūtogradṛṣṭaye /",
    "GP12vampsm_u:2326": " pakvāmamāṃsalubdhāya tambivīṇāpriyāya ca // VamPSm_26.86 //",
    "GP12vampsm_u:2327": " namo vṛṣāṅkavṛkṣāya govṛṣābhirute namaḥ /",
    "GP12vampsm_u:2328": " kaṭaṅkaṭāya bhīmāya namaḥ paraparāya ca // VamPSm_26.87 //",
    "GP12vampsm_u:2329": " namaḥ sarvavariṣṭhāya varāya varadāyine /",
    "GP12vampsm_u:2330": " namo viraktaraktāya bhāvanāyākṣamāline // VamPSm_26.88 //",
    "GP12vampsm_u:2331": " vibhedabhedabhinnāya chāyāyai tapanāya ca /",
    "GP12vampsm_u:2332": " aghoraghorarūpāya ghoraghoratarāya ca // VamPSm_26.89 //",
    "GP12vampsm_u:2333": " namaḥ śivāya śāntāya namaḥ śāntatamāya ca /",
    "GP12vampsm_u:2334": " bahunetrakapālāya ekamūrte namo 'stu te // VamPSm_26.90 //",
    "GP12vampsm_u:2335": " namaḥ kṣudrāya lubdhāya yajñabhāgapriyāya ca /",
    "GP12vampsm_u:2336": " pañcālāya sitāṅgāya namo yamaniyāmine // VamPSm_26.91 //",
    "GP12vampsm_u:2337": " namaścitrorughaṇṭāya ghaṇṭāghaṇṭanighaṇṭine /",
    "GP12vampsm_u:2338": " sahasraśataghaṇṭāya ghaṇṭāmālavibhūṣiṇe // VamPSm_26.92 //",
    "GP12vampsm_u:2339": " praṇasaṃghaṭṭagarvāya namaḥ kilikilipriye /",
    "GP12vampsm_u:2340": " huṃhuṅkārāya pārāya huṃhuṅkārapriyāya ca //VamPSm_26.93 //",
    "GP12vampsm_u:2341": " namaḥ samasame nityaṃ gṛhavṛkṣaniketine /",
    "GP12vampsm_u:2342": " garbhamāṃsaśṛgālāya tārakāya tarāya ca // VamPSm_26.94 //",
    "GP12vampsm_u:2343": " namo yajñāya yajine hutāya prahutāya ca /",
    "GP12vampsm_u:2344": " yajñavāhāya havyāya tapyāya tapanāya ca // VamPSm_26.95 //",
    "GP12vampsm_u:2345": " namastu payase tubhyaṃ tuṇḍānāṃ pataye namaḥ /",
    "GP12vampsm_u:2346": " annadāyānnapataye namo nānānnabhojine // VamPSm_26.96 //",
    "GP12vampsm_u:2347": " namaḥ sahasraśīrṣāya sahasracaraṇāya ca /",
    "GP12vampsm_u:2348": " sahasrodyataśūlāya sahasrābharaṇāya ca // VamPSm_26.97 //",
    "GP12vampsm_u:2349": " bālanucaragoptre ca bālalīlāvilāsine /",
    "GP12vampsm_u:2350": " namo bālāya vṛddhāya kṣubdhāya kṣobhaṇāya ca // VamPSm_26.98 //",
    "GP12vampsm_u:2351": " gaṅgālulitakeśāya muñjakeśāya vai namaḥ /",
    "GP12vampsm_u:2352": " namaḥ ṣaṭkarmatuṣṭāya trikarmaniratāya ca // VamPSm_26.99 //",
    "GP12vampsm_u:2353": " nagnaprāṇāya caṇḍāya kṛśāya sphoṭanāya ca /",
    "GP12vampsm_u:2354": " dharmārthakāmamokṣāṇāṃ kathyāya kathanāya ca // VamPSm_26.100 //",
    "GP12vampsm_u:2355": " sāṅkhyāya sāṅkhyamukhyāya sāṅkhyayogamukhāya ca /",
    "GP12vampsm_u:2356": " namo viratharathyāya catuṣpatharathāya ca // VamPSm_26.101 //",
    "GP12vampsm_u:2357": " kuṣṇājinottarīyāya vyālayajñopavītine /",
    "GP12vampsm_u:2358": " vaktrasaṃdhānakeśāya harikeśa namo 'stu te /",
    "GP12vampsm_u:2359": " tryambikāmbikanāthāyavyaktavyaktāya vedhase // VamPSm_26.102 //",
    "GP12vampsm_u:2360": " kāmakāmadakāmaghna tṛptātṛptavicāriṇe /",
    "GP12vampsm_u:2361": " namaḥ sarvada pāpaghna kalpasaṃkhyāvicāriṇe // VamPSm_26.103 //",
    "GP12vampsm_u:2362": " mahāsattva mahābāho mahābala namo 'stu te /",
    "GP12vampsm_u:2363": " mahāmegha mahāprakhya mahākāla mahādhyute // VamPSm_26.104 //",
    "GP12vampsm_u:2364": " meghāvarta yugāvarta candrārkapataye namaḥ /",
    "GP12vampsm_u:2365": " tvamannamannabhoktā ca pakvabhuk pāvanottama // VamPSm_26.105 //",
    "GP12vampsm_u:2366": " jarāyujāṇḍajāścaiva svedajodbhidajāśca ye /",
    "GP12vampsm_u:2367": " tvameva devadeveśa bhūtagrāmaścaturvidhaḥ // VamPSm_26.106 //",
    "GP12vampsm_u:2368": " sraṣṭā carācarasyāsya pātā hantā tathaiva ca /",
    "GP12vampsm_u:2369": " tvāmāhurbrahya vidvāṃso brahma brahmavidāṃ gatim // VamPSm_26.107 //",
    "GP12vampsm_u:2370": " manasaḥ paramajyotistvaṃ vāyurjyotiṣāmapi /",
    "GP12vampsm_u:2371": " haṃhavṛkṣe madhukaramāhustvaṃ brahmavādinaḥ // VamPSm_26.108 //",
    "GP12vampsm_u:2372": " yajurmayo ṛṅmayastvāmāhuḥ sāmamayastathā /",
    "GP12vampsm_u:2373": " paṭhyase stutibhirnityaṃ vedopaniṣadāṃ gaṇaiḥ // VamPSm_26.109 //",
    "GP12vampsm_u:2374": " brāhmaṇāḥ kṣatriyā vaiśyāḥ śūdrā varṇāvarāśca ye /",
    "GP12vampsm_u:2375": " tvameva meghasaṃghāśca vidyuto 'sanigarjitam // VamPSm_26.110 //",
    "GP12vampsm_u:2376": " saṃvatsarastvamṛtavo māso māsārdhameva ca /",
    "GP12vampsm_u:2377": " yugā nimeṣāḥ kāṣṭhāśca nakṣatrāṇi grahāḥ kalāḥ // VamPSm_26.111 //",
    "GP12vampsm_u:2378": " vṛkṣāṇāṃ kakubho 'si tvaṃ girīṇāṃ himavān giriḥ /",
    "GP12vampsm_u:2379": " vyāghro mṛgāṇāṃ patatāṃ tārkṣyo 'nantaśca bhoginām // VamPSm_26.112 //",
    "GP12vampsm_u:2380": " kṣirodo 'syudadhīnāṃ ca yantrāṇāṃ dhanureva ca /",
    "GP12vampsm_u:2381": " vajraṃ praharaṇānāṃ ca vratānāṃ satyameva ca // VamPSm_26.113 //",
    "GP12vampsm_u:2382": " tvameva dveṣa icchā ca rāgo mohaḥ kṣamākṣame /",
    "GP12vampsm_u:2383": " vyavasāyo dhṛtirlobhaḥ kāmakrodhau jayājayau // VamPSm_26.114 //",
    "GP12vampsm_u:2384": " tvaṃ śarī tvaṃ gadī cāpi khaṭvāṅgī ca śarāsanī /",
    "GP12vampsm_u:2385": " chettā mettā prahartāsi mantā netā sanātanaḥ // VamPSm_26.115 //",
    "GP12vampsm_u:2386": " daśalakṣaṇasaṃyukto dharmor'thaḥ kāma eva ca /",
    "GP12vampsm_u:2387": " samudrāḥ sarito gaṅgā parvatāśca sarāṃsi ca // VamPSm_26.116 //",
    "GP12vampsm_u:2388": " latāvallyastṛṇauṣadhyaḥ paśavo mṛgapakṣiṇaḥ /",
    "GP12vampsm_u:2389": " dravyakarmaguṇārambhaḥ kālapuṣpaphalapradaḥ // VamPSm_26.117 //",
    "GP12vampsm_u:2390": " ādiścantaśca vedānāṃ gāyatrī praṇavastathā /",
    "GP12vampsm_u:2391": " lohito harito nīlaḥ kuṣṇaḥ pītaḥ sitastathā // VamPSm_26.118 //",
    "GP12vampsm_u:2392": " kadruśca kapilaścaiva kapoto mecakastathā /",
    "GP12vampsm_u:2393": " savarṇaścāpyavarṇāśca kartā hartā tvameva hi // VamPSm_26.119 //",
    "GP12vampsm_u:2394": " tvamindraśca yamaścaiva varuṇo dhanado 'nilaḥ /",
    "GP12vampsm_u:2395": " upaplavaścitrabhānuḥ svarbhānureva ca // VamPSm_26.120 //",
    "GP12vampsm_u:2396": " śikṣāhaitraṃ trisauparṇaṃ yajuṣāṃ śatarudriyam /",
    "GP12vampsm_u:2397": " pavitraṃ ca pavitrāṇāṃ maṅgalānāṃ ca maṅgalam // VamPSm_26.121 //",
    "GP12vampsm_u:2398": " tinduko girijo vṛkṣe mudgaṃ cākhilajīvanam /",
    "GP12vampsm_u:2399": " prāṇāḥ sattvaṃ rajaścaiva tamaśca pratipatpitiḥ // VamPSm_26.122 //",
    "GP12vampsm_u:2400": " prāṇo 'pānaḥ masānaśca udāno vyāna eva ca /",
    "GP12vampsm_u:2401": " unmeṣaśca nimeṣaśca kṣutaṃ jṛmbhitameva ca // VamPSm_26.123 //",
    "GP12vampsm_u:2402": " lohitāntargato dṛṣṭirmahāvaktro mahodaraḥ /",
    "GP12vampsm_u:2403": " śuciromā hariśmaśrurūrdhvakeśaścalācalaḥ // VamPSm_26.124 //",
    "GP12vampsm_u:2404": " gītavāditranṛtyajño gītavāditrakapriyaḥ /",
    "GP12vampsm_u:2405": " matsyo jālo jalaukāśca kālaḥ kelikalā kaliḥ // VamPSm_26.125 //",
    "GP12vampsm_u:2406": " akālaśca vikālaśca duṣkālaḥ kāla eva ca /",
    "GP12vampsm_u:2407": " mṛtyuśca mṛtyukartā ca yakṣo yakṣabhayaṅkaraḥ // VamPSm_26.126 //",
    "GP12vampsm_u:2408": " saṃvartako 'ntakaścaiva saṃvartakabalāhakaḥ /",
    "GP12vampsm_u:2409": " ghaṇṭo ghaṇṭī māhaghaṇṭī cirī mālī ca mātaliḥ // VamPSm_26.127 //",
    "GP12vampsm_u:2410": " brahmakālayamāgnīnāṃ daṇḍī muṇḍī trimuṇḍadhṛk /",
    "GP12vampsm_u:2411": " caturyugaścaturvedaścāturhetrapravartakaḥ // VamPSm_26.128 //",
    "GP12vampsm_u:2412": " cāturāśramyanetā ca cāturvarṇyakarastathā /",
    "GP12vampsm_u:2413": " nityamakṣapriyo dhūrto gaṇādhyakṣo gaṇādhipaḥ // VamPSm_26.129 //",
    "GP12vampsm_u:2414": " raktamālyāmbaradharo giriko girikapriyaḥ /",
    "GP12vampsm_u:2415": " śilpaṃ ca śilpināṃ śreṣṭhaḥ sarvaśilpapravartakaḥ // VamPSm_26.130 //",
    "GP12vampsm_u:2416": " bhaganetrāṅkuśaścaṇḍaḥ pūṣṇo dantavināśanaḥ /",
    "GP12vampsm_u:2417": " svāhā svadhā vaṣaṭkāro namaskāro namo namaḥ // VamPSm_26.131 //",
    "GP12vampsm_u:2418": " gūḍhavrato guhyatapāstārakāstārakāmayaḥ /",
    "GP12vampsm_u:2419": " dhātā vidhātā saṃdhātā pṛthivyā dharaṇo 'paraḥ // VamPSm_26.132 //",
    "GP12vampsm_u:2420": " brahma tapaśca satyaṃ ca vratacarya mathārjavam /",
    "GP12vampsm_u:2421": " bhūtātmā bhūtakṛd bhūtirbhūtabhavyabhavodbhavaḥ // VamPSm_26.133 //",
    "GP12vampsm_u:2422": " bhūrbhuvaḥ svarṛtaṃ caiva dhruvo dānto maheśvaraḥ /",
    "GP12vampsm_u:2423": " dīkṣito 'dīkṣitaḥ kānto durdānto dāntasaṃbhavaḥ // VamPSm_26.134 //",
    "GP12vampsm_u:2424": " candrāvarto yugāvartaḥ saṃvartakapravartakaḥ /",
    "GP12vampsm_u:2425": " binduḥ kāmo hyaṇuḥ sthūlaḥ karṇikārasrajapriyaḥ // VamPSm_26.135 //",
    "GP12vampsm_u:2426": " nandīmukho bhīmamukaḥ sumuko durmukhastathā /",
    "GP12vampsm_u:2427": " hiraṇyagarbhaḥ śakunirmahoragapatirvirāṭ / /",
    "GP12vampsm_u:2428": " 26.136 adharmahā mahādevo daṇḍadhāro gaṇotkaṭaḥ /",
    "GP12vampsm_u:2429": " gonarde gopratāraśca govṛṣeśvaravāhanaḥ // VamPSm_26.137 //",
    "GP12vampsm_u:2430": " trailokyagoptā govindo gomārgo mārga eva ca /",
    "GP12vampsm_u:2431": " sthiraḥ śreṣṭhaśca sthāṇuśca vikrośaḥ krośa eva ca // VamPSm_26.138 //",
    "GP12vampsm_u:2432": " durvāraṇo durviṣaho duḥsaho duratikramaḥ /",
    "GP12vampsm_u:2433": " durddharṣo duṣprakāśaśca durdurśo durjayo jayaḥ // VamPSm_26.139 //",
    "GP12vampsm_u:2434": " śaśāṅkānalaśītoṣṇaḥ kṣuttṛṣṇā ca nirāmayaḥ /",
    "GP12vampsm_u:2435": " ādhayo vyādhayaścaiva vyādhihā vyādhināśanaḥ // VamPSm_26.140 //",
    "GP12vampsm_u:2436": " samūhaśca samūhasya hantā devaḥ sanātanaḥ /",
    "GP12vampsm_u:2437": " śikhaṇḍī puṇḍarīkākṣaḥ puṇḍarīkavanālayaḥ // VamPSm_26.141 //",
    "GP12vampsm_u:2438": " tryambako daṇḍadhāraśca ugradaṃṣṭraḥ kulāntakaḥ /",
    "GP12vampsm_u:2439": " viṣāpahaḥ suraśreṣṭhaḥ somapāstvaṃ marutpate /",
    "GP12vampsm_u:2440": " amṛtāśī jagannāto devadeva gaṇeśvaraḥ // VamPSm_26.142 //",
    "GP12vampsm_u:2441": " madhuścyutānāṃ madhupo brahmavāk tvaṃ ghṛtacyutaḥ /",
    "GP12vampsm_u:2442": " sarvalokasya bhoktā tvaṃ sarvalokapitāmahaḥ // VamPSm_26.143 //",
    "GP12vampsm_u:2443": " hiraṇyaretāḥ puruṣastvamekaḥ tvaṃ strī pumāṃstvaṃ hi napuṃsakaṃ ca /",
    "GP12vampsm_u:2444": " bālo yuvā sthaviro devadaṃṣṭrā tvanno girirviśvakṛd viśvahartā // VamPSm_26.144 //",
    "GP12vampsm_u:2445": " tvaṃ vai dhātā viśvakṛtāṃ vareṇyas tvāṃ pūjayanti praṇatāḥ sadaiva /",
    "GP12vampsm_u:2446": " candrādityau cakṣuṣī te bhavān hi tvameva cāgniḥ prapitāmahaśca /",
    "GP12vampsm_u:2447": " ārādhya tvāṃ sarakhatīṃ vāglabhante ahorātre nimiṣonmeṣakartā // VamPSm_26.145 //",
    "GP12vampsm_u:2448": " na brahmā na ca govindaḥ paurāṇā ṛṣayo na te /",
    "GP12vampsm_u:2449": " māhātmyaṃ vedituṃ śaktā yātātathyena śaṅkara // VamPSm_26.146 //",
    "GP12vampsm_u:2450": " puṃsāṃ śatasahasrāṇi yatsamāvṛtya tiṣṭhati /",
    "GP12vampsm_u:2451": " mahatastamasaḥ pāre goptā mantā bhavān sadā // VamPSm_26.147 //",
    "GP12vampsm_u:2452": " yaṃ vinidrā jitaśvāsāḥ sattvasthāḥ saṃyatendriyāḥ /",
    "GP12vampsm_u:2453": " jyotiḥ paśyanti yuñjānāstasmai yogātmane namaḥ // VamPSm_26.148 //",
    "GP12vampsm_u:2454": " yā mūrtayaśca sūkṣmāste na śakyā yā nidarśitum /",
    "GP12vampsm_u:2455": " tābhirmāṃ satataṃ rakṣa pitā putramivaurasam // VamPSm_26.149 //",
    "GP12vampsm_u:2456": " rakṣa māṃ rakṣaṇīyo 'haṃ tavānagha namo 'stu te /",
    "GP12vampsm_u:2457": " bhaktānukampī bhagavān bhaktaścāhaṃ sadā tvayi // VamPSm_26.150 //",
    "GP12vampsm_u:2458": " jaṭine daṇḍine nityaṃ lambodaraśārīriṇe /",
    "GP12vampsm_u:2459": " kamaṇḍaluniṣaṅgāya tasmai rudrātmane namaḥ // VamPSm_26.151 //",
    "GP12vampsm_u:2460": " yasya keśeṣu jīmūtā nadyāḥ sarvāṅgasandhiṣu /",
    "GP12vampsm_u:2461": " kukṣau samudraścatvārastasmai toyātmane namaḥ // VamPSm_26.152 //",
    "GP12vampsm_u:2462": " saṃbhakṣya sarvabhūtāni yugānte paryupasthite /",
    "GP12vampsm_u:2463": " yaḥ śete jalamadhyasthastaṃ prapadye 'mbuśāyinam // VamPSm_26.153 //",
    "GP12vampsm_u:2464": " praviśya vadanaṃ rāhoryaḥ somaṃ pibate niśi /",
    "GP12vampsm_u:2465": " grasatyarkaṃ ca kharbhānū rakṣitastava tejasā // VamPSm_26.154 //",
    "GP12vampsm_u:2466": " ye cātra patitā garbhā rudragandhasya rakṣeṇa /",
    "GP12vampsm_u:2467": " namaste 'stu khadhā khāhā prāpnuvanti tadadbhute // VamPSm_26.155 //",
    "GP12vampsm_u:2468": " ye 'ṅguṣṭhamātrāḥ puruṣā dehasthāḥ sarvadehinām /",
    "GP12vampsm_u:2469": " rakṣantu te hi māṃ nityaṃ te māmāpyāyayantu vai // VamPSm_26.156 //",
    "GP12vampsm_u:2470": " ye nadīṣu samudreṣu parvateṣu guhāsu ca /",
    "GP12vampsm_u:2471": " vṛbhamūleṣu goṣṭheṣu kāntāragahaneṣu ca // VamPSm_26.157 //",
    "GP12vampsm_u:2472": " catuṣpatheṣu rathyāsu catvareṣu sabhāsu ca /",
    "GP12vampsm_u:2473": " hastyaśvarathaśālāsu jīrṇodyānālayeṣu ca // VamPSm_26.158 //",
    "GP12vampsm_u:2474": " ye ca pañcasu bhūteṣu diśāsu vidiśāsu ca /",
    "GP12vampsm_u:2475": " candrārkayormadhyāgatā ye ca candrārkaraśmiṣu // VamPSm_26.159 //",
    "GP12vampsm_u:2476": " rasātalagatā ye ca ye ca tasmāt paraṃ gatāḥ /",
    "GP12vampsm_u:2477": " namastebhyo namastebhyo namastebhyaśca nityaśaḥ // VamPSm_26.160 //",
    "GP12vampsm_u:2478": " yeṣāṃ na vidyate saṃkhyā pramāṇaṃ rūpameva ca /",
    "GP12vampsm_u:2479": " asaṃkhyeyagaṇā rudrā namastebhyo 'stu nityaśaḥ // VamPSm_26.161 //",
    "GP12vampsm_u:2480": " prasīda mama bhadraṃ te tava bhāvagatasya ca /",
    "GP12vampsm_u:2481": " tvayi me hṛdayaṃ deva tvayi buddhirmatistvayi // VamPSm_26.162 //",
    "GP12vampsm_u:2482": " stutvaivaṃ sa mahādevaṃ virarāma dvijottmaḥ // VamPSm_26.163 //",
    "GP12vampsm_u:2483": " iti śrīvāmanapurāṇe saromāhātmye ṣaḍviṃśo 'dhyāyaḥ",
    "GP12vampsm_u:2484": " sanatkumāra uvacā /",
    "GP12vampsm_u:2485": " athainamabravīd devastrailokyādhipatirbhavaḥ /",
    "GP12vampsm_u:2486": " āśvāsanakaraṃ cāsya vākyavid vākyamuttamam // VamPSm_27.1 //",
    "GP12vampsm_u:2487": " aho tuṣṭo 'smi te rājan stavenānena suvrata /",
    "GP12vampsm_u:2488": " bahunātra kimuktena matsamīpe vasiṣyasi // VamPSm_27.2 //",
    "GP12vampsm_u:2489": " uṣitvā suciraṃ kālaṃ mama gātrodbhavaḥ punaḥ /",
    "GP12vampsm_u:2490": " asuro hyandhako nāma bhaviṣyasi surāntakṛt // VamPSm_27.3 //",
    "GP12vampsm_u:2491": " hiraṇyākṣagṛhe janma prāpya vṛddhiṃ gamiṣyasi /",
    "GP12vampsm_u:2492": " pūrvādharmeṇa ghoreṇa vedanindākṛtena ca // VamPSm_27.4 //",
    "GP12vampsm_u:2493": " sābhilāṣo jaganmāturbhaviṣyasi yadā tadā /",
    "GP12vampsm_u:2494": " dehaṃ śulena hatvāhaṃ pāvayiṣyāmi samārbudam // VamPSm_27.5 //",
    "GP12vampsm_u:2495": " tatrāpyakalmaṣo bhūtvā stutvā māṃ bhaktitaḥ punaḥ /",
    "GP12vampsm_u:2496": " khyātogaṇādhipo bhūtvā nāmnā bhṛṅgiriṭiḥ smṛtaḥ // VamPSm_27.6 //",
    "GP12vampsm_u:2497": " matsannidhāne sthitvā tvaṃ tataḥ siddhiṃ gamiṣyasi /",
    "GP12vampsm_u:2498": " venaproktaṃ stavamimaṃ kīrtayed yaḥ śṛṇoti ca // VamPSm_27.7 //",
    "GP12vampsm_u:2499": " nāśubhaṃ prāpnuyāt kiñcid dīrghamāyuravāpnuyāt /",
    "GP12vampsm_u:2500": " yathā sarveṣu deveṣu viśiṣṭo bhagavāñśivaḥ // VamPSm_27.8 //",
    "GP12vampsm_u:2501": " tathā stavo variṣṭho 'yaṃ stavānāṃ venanirmitaḥ /",
    "GP12vampsm_u:2502": " yaśorājyasukhaiśvaryadhanamānāya kīrtitaḥ // VamPSm_27.9 //",
    "GP12vampsm_u:2503": " śrotavyo bhaktimāsthāya vidyākāmaiśca yatnataḥ /",
    "GP12vampsm_u:2504": " vyādhito duḥkhito dīnaścaurarājabhayānvitaḥ // VamPSm_27.10 //",
    "GP12vampsm_u:2505": " rājakāryavimukto vā mucyate mahato bhayāt /",
    "GP12vampsm_u:2506": " anenaiva tu dehena gaṇānāṃ śreṣṭhatāṃ vrajet // VamPSm_27.11 //",
    "GP12vampsm_u:2507": " tejasā yaśasā caiva yukto bhavati nirmalaḥ /",
    "GP12vampsm_u:2508": " na rākṣasāḥ piśācā vā na bhūtā na vināyakāḥ // VamPSm_27.12 //",
    "GP12vampsm_u:2509": " vighnaṃ kuryurgṛhe tatra yatrāyaṃ paṭhyate stavaḥ /",
    "GP12vampsm_u:2510": " śruṇuyād yā stavaṃ nārī anujñāṃ prāpya bhartṛtaḥ // VamPSm_27.13 //",
    "GP12vampsm_u:2511": " mātṛpakṣe pituḥ pakṣe pūjyā bhavati devavat /",
    "GP12vampsm_u:2512": " śruṇuyād yaḥ stavaṃ divyaṃ kīrtayed vā samāhitaḥ // VamPSm_27.14 //",
    "GP12vampsm_u:2513": " tasya sarvāṇi kāryāṇa siddhiṃ gacchanti nityaśaḥ /",
    "GP12vampsm_u:2514": " manasā cintitaṃ yacca yacca vācānukīrtitam // VamPSm_27.15 //",
    "GP12vampsm_u:2515": " sarvaṃ saṃpadyate tasya stavanasyānukīrtanāt /",
    "GP12vampsm_u:2516": " manasā karmaṇā vācā kṛtameno vinaśyati /",
    "GP12vampsm_u:2517": " varaṃ varaya bhadraṃ te yattvayā manasepsitam // VamPSm_27.16 //",
    "GP12vampsm_u:2518": " vena uvāca",
    "GP12vampsm_u:2519": " asya liṅgasya māhātmyāt tathā liṅgasya darśanāt /",
    "GP12vampsm_u:2520": " mukto 'haṃ pātakaiḥ sarvaistava darśanataḥ kila // VamPSm_27.17 //",
    "GP12vampsm_u:2521": " yadi tuṣṭo 'si me deva yadi deyo varo mama /",
    "GP12vampsm_u:2522": " devasvabhakṣaṇāñjātaṃ śvayonau tava sevakam // VamPSm_27.18 //",
    "GP12vampsm_u:2523": " etasyāpi prasādaṃ tvaṃ kartumarhasi śaṅkara /",
    "GP12vampsm_u:2524": " etasyāpi bhayānmadhye saraso 'haṃ nimañjitaḥ // VamPSm_27.19 //",
    "GP12vampsm_u:2525": " devairnivāritaḥ pūrvaṃ tīrthe 'smin snānakāraṇāt /",
    "GP12vampsm_u:2526": " ayaṃ kṛtopakāraśca etadarthe vṛṇomyaham // VamPSm_27.20 //",
    "GP12vampsm_u:2527": " tasyaitad vacanaṃ śrutvā tuṣṭaḥ provāca śaṅkaraḥ /",
    "GP12vampsm_u:2528": " eṣo 'pi pāpinirmukto bhaviṣyati na saṃśayaḥ // VamPSm_27.21 //",
    "GP12vampsm_u:2529": " prasādānme mahābāho śivalokaṃ gamiṣyati /",
    "GP12vampsm_u:2530": " tathā stavamimaṃ śrutvā mucyate sarvapātakaiḥ // VamPSm_27.22 //",
    "GP12vampsm_u:2531": " kurukṣetrasya māhātmyaṃ saraso 'sya mahīpate /",
    "GP12vampsm_u:2532": " mama liṅgasya cotpattiṃ śrutvā pāpaiḥ pramucyate // VamPSm_27.23 //",
    "GP12vampsm_u:2533": " sanatkumāra uvāca",
    "GP12vampsm_u:2534": " ityevamuktvā bhagavān sarvalokanamaskṛtaḥ /",
    "GP12vampsm_u:2535": " paśyatāṃ sarvalokānāṃ tatraivāntaradhīyata // VamPSm_27.24 //",
    "GP12vampsm_u:2536": " sa ca śvā tatkṣaṇādeva smṛtvā janma purātanam /",
    "GP12vampsm_u:2537": " divyamūrtidharo bhūtvā taṃ rājānamupasthitaḥ // VamPSm_27.25 //",
    "GP12vampsm_u:2538": " kṛtvā snānaṃ tato vainyaḥ pitṛdarśanalālasaḥ /",
    "GP12vampsm_u:2539": " sthāṇatīrthe kuṭīṃ śūnyāṃ dṛṣṭvā śokasamanvitaḥ // VamPSm_27.26 //",
    "GP12vampsm_u:2540": " dṛṣṭvā veno 'bravīd vākyaṃ harṣeṇa mahatānvitaḥ /",
    "GP12vampsm_u:2541": " satputreṇa tvayā vatsa trāto 'haṃ narakārmavāt // VamPSm_27.27 //",
    "GP12vampsm_u:2542": " tvayābhiṣiñcito nityaṃ tīrthasthapuline sthitaḥ /",
    "GP12vampsm_u:2543": " asya sādhoḥ prasādena sthāṇordevasya darśanāt // VamPSm_27.28 //",
    "GP12vampsm_u:2544": " muktāpāpaśca svarlokaṃ yāsye yatra śivaḥ sthitaḥ /",
    "GP12vampsm_u:2545": " ityevamuktvā rājānaṃ pratiṣṭhāpya maheśvaram // VamPSm_27.29 //",
    "GP12vampsm_u:2546": " sthāṇutīrthe yayau siddhiṃ tena putreṇa tāritaḥ /",
    "GP12vampsm_u:2547": " sa ca śvā paramāṃ siddhiṃ sthāṇutīrthaprabhāvataḥ // VamPSm_27.30 //",
    "GP12vampsm_u:2548": " vimuktaḥ kaluṣaiḥ sarvairjagāma bhavamandiram /",
    "GP12vampsm_u:2549": " rājā pitṛṛṇairmuktaḥ paripālya vasundharām // VamPSm_27.31 //",
    "GP12vampsm_u:2550": " putrānutpādya dharmeṇa kṛtvā yajñaṃ nirargalam /",
    "GP12vampsm_u:2551": " dattvākāmāṃścaviprebhyo bhuktvā bhogān pṛthagvidhān // VamPSm_27.32 //",
    "GP12vampsm_u:2552": " suhṛdo 'tha ṛṇairmuktvā kāmaiḥ saṃtarpya ca striyaḥ /",
    "GP12vampsm_u:2553": " abhiṣicya sutaṃ rājye kurukṣetraṃ yayau nṛpaḥ // VamPSm_27.33 //",
    "GP12vampsm_u:2554": " tatra taptvā tapo ghoraṃ pūjayitvā ca śaṅkaram /",
    "GP12vampsm_u:2555": " ātmecchayā tanuṃ tyaktvā prayātaḥ paramaṃ padam // VamPSm_27.34 //",
    "GP12vampsm_u:2556": " etatprabhāvaṃ tīrthasya sthāṇoryaḥ śṛṇuyānnaraḥ /",
    "GP12vampsm_u:2557": " sarvapāpavinirmuktaḥ prayāti paramāṃ gatim // VamPSm_27.35 //",
    "GP12vampsm_u:2558": " iti śrīvāmanapurāṇe saromāhātmye saptaviṃśo 'dhyāyaḥ"
}