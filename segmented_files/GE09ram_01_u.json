{
    "GE09ram_01_u:0": "Vālmīki: Rāmāyaṇa, 1. Bālakāṇḍa",
    "GE09ram_01_u:001.001a": "tapaḥsvādhyāyanirataṃ tapasvī vāgvidāṃ varam",
    "GE09ram_01_u:001.001c": "nāradaṃ paripapraccha vālmīkir munipuṃgavam",
    "GE09ram_01_u:001.002a": "ko nv asmin sāmprataṃ loke guṇavān kaś ca vīryavān",
    "GE09ram_01_u:001.002c": "dharmajñaś ca kṛtajñaś ca satyavākyo dṛḍhavrataḥ",
    "GE09ram_01_u:001.003a": "cāritreṇa ca ko yuktaḥ sarvabhūteṣu ko hitaḥ",
    "GE09ram_01_u:001.003c": "vidvān kaḥ kaḥ samarthaś ca kaś caikapriyadarśanaḥ",
    "GE09ram_01_u:001.004a": "ātmavān ko jitakrodho matimān ko 'nasūyakaḥ",
    "GE09ram_01_u:001.004c": "kasya bibhyati devāś ca jātaroṣasya saṃyuge",
    "GE09ram_01_u:001.005a": "etad icchāmy ahaṃ śrotuṃ paraṃ kautūhalaṃ hi me",
    "GE09ram_01_u:001.005c": "maharṣe tvaṃ samartho 'si jñātum evaṃvidhaṃ naram",
    "GE09ram_01_u:001.006a": "śrutvā caitat trilokajño vālmīker nārado vacaḥ",
    "GE09ram_01_u:001.006c": "śrūyatām iti cāmantrya prahṛṣṭo vākyam abravīt",
    "GE09ram_01_u:001.007a": "bahavo durlabhāś caiva ye tvayā kīrtitā guṇāḥ",
    "GE09ram_01_u:001.007c": "mune vakṣyāmy ahaṃ buddhvā tair yuktaḥ śrūyatāṃ naraḥ",
    "GE09ram_01_u:001.008a": "ikṣvākuvaṃśaprabhavo rāmo nāma janaiḥ śrutaḥ",
    "GE09ram_01_u:001.008c": "niyatātmā mahāvīryo dyutimān dhṛtimān vaśī",
    "GE09ram_01_u:001.009a": "buddhimān nītimān vāgmī śrīmāñ śatrunibarhaṇaḥ",
    "GE09ram_01_u:001.009c": "vipulāṃso mahābāhuḥ kambugrīvo mahāhanuḥ",
    "GE09ram_01_u:001.010a": "mahorasko maheṣvāso gūḍhajatrur ariṃdamaḥ",
    "GE09ram_01_u:001.010c": "ājānubāhuḥ suśirāḥ sulalāṭaḥ suvikramaḥ",
    "GE09ram_01_u:001.011a": "samaḥ samavibhaktāṅgaḥ snigdhavarṇaḥ pratāpavān",
    "GE09ram_01_u:001.011c": "pīnavakṣā viśālākṣo lakṣmīvāñ śubhalakṣaṇaḥ",
    "GE09ram_01_u:001.012a": "dharmajñaḥ satyasaṃdhaś ca prajānāṃ ca hite rataḥ",
    "GE09ram_01_u:001.012c": "yaśasvī jñānasaṃpannaḥ śucir vaśyaḥ samādhimān",
    "GE09ram_01_u:001.013a": "rakṣitā jīvalokasya dharmasya parirakṣitā",
    "GE09ram_01_u:001.013c": "vedavedāṅgatattvajño dhanurvede ca niṣṭhitaḥ",
    "GE09ram_01_u:001.014a": "sarvaśāstrārthatattvajño smṛtimān pratibhānavān",
    "GE09ram_01_u:001.014c": "sarvalokapriyaḥ sādhur adīnātmā vicakṣaṇaḥ",
    "GE09ram_01_u:001.015a": "sarvadābhigataḥ sadbhiḥ samudra iva sindhubhiḥ",
    "GE09ram_01_u:001.015c": "āryaḥ sarvasamaś caiva",
    "GE09ram_01_u:001.016a": "sa ca sarvaguṇopetaḥ kausalyānandavardhanaḥ",
    "GE09ram_01_u:001.016c": "samudra iva gāmbhīrye dhairyeṇa himavān iva",
    "GE09ram_01_u:001.017a": "viṣṇunā sadṛśo vīrye somavat priyadarśanaḥ",
    "GE09ram_01_u:001.017c": "kālāgnisadṛśaḥ krodhe kṣamayā pṛthivīsamaḥ",
    "GE09ram_01_u:001.018a": "dhanadena samas tyāge satye dharma ivāparaḥ",
    "GE09ram_01_u:001.018c": "tam evaṃguṇasaṃpannaṃ rāmaṃ satyaparākramam",
    "GE09ram_01_u:001.019a": "jyeṣṭhaṃ śreṣṭhaguṇair yuktaṃ priyaṃ daśarathaḥ sutam",
    "GE09ram_01_u:001.019c": "yauvarājyena saṃyoktum aicchat prītyā mahīpatiḥ",
    "GE09ram_01_u:001.020a": "tasyābhiṣekasaṃbhārān dṛṣṭvā bhāryātha kaikayī",
    "GE09ram_01_u:001.020c": "pūrvaṃ dattavarā devī varam enam ayācata",
    "GE09ram_01_u:001.020e": "vivāsanaṃ ca rāmasya bharatasyābhiṣecanam",
    "GE09ram_01_u:001.021a": "sa satyavacanād rājā dharmapāśena saṃyataḥ",
    "GE09ram_01_u:001.021c": "vivāsayām āsa sutaṃ rāmaṃ daśarathaḥ priyam",
    "GE09ram_01_u:001.022a": "sa jagāma vanaṃ vīraḥ pratijñām anupālayan",
    "GE09ram_01_u:001.022c": "pitur vacananirdeśāt kaikeyyāḥ priyakāraṇāt",
    "GE09ram_01_u:001.023a": "taṃ vrajantaṃ priyo bhrātā lakṣmaṇo 'nujagāma ha",
    "GE09ram_01_u:001.023c": "snehād vinayasaṃpannaḥ sumitrānandavardhanaḥ",
    "GE09ram_01_u:001.024a": "sarvalakṣaṇasaṃpannā nārīṇām uttamā vadhūḥ",
    "GE09ram_01_u:001.024c": "sītāpy anugatā rāmaṃ śaśinaṃ rohiṇī yathā",
    "GE09ram_01_u:001.025a": "paurair anugato dūraṃ pitrā daśarathena ca",
    "GE09ram_01_u:001.025c": "śṛṅgaverapure sūtaṃ gaṅgākūle vyasarjayat",
    "GE09ram_01_u:001.026a": "te vanena vanaṃ gatvā nadīs tīrtvā bahūdakāḥ",
    "GE09ram_01_u:001.026c": "citrakūṭam anuprāpya bharadvājasya śāsanāt",
    "GE09ram_01_u:001.027a": "ramyam āvasathaṃ kṛtvā ramamāṇā vane trayaḥ",
    "GE09ram_01_u:001.027c": "devagandharvasaṃkāśās tatra te nyavasan sukham",
    "GE09ram_01_u:001.028a": "citrakūṭaṃ gate rāme putraśokāturas tadā",
    "GE09ram_01_u:001.028c": "rājā daśarathaḥ svargaṃ jagāma vilapan sutam",
    "GE09ram_01_u:001.029a": "mṛte tu tasmin bharato vasiṣṭhapramukhair dvijaiḥ",
    "GE09ram_01_u:001.029c": "niyujyamāno rājyāya naicchad rājyaṃ mahābalaḥ",
    "GE09ram_01_u:001.029e": "sa jagāma vanaṃ vīro rāmapādaprasādakaḥ",
    "GE09ram_01_u:001.030a": "pāduke cāsya rājyāya nyāsaṃ dattvā punaḥ punaḥ",
    "GE09ram_01_u:001.030c": "nivartayām āsa tato bharataṃ bharatāgrajaḥ",
    "GE09ram_01_u:001.031a": "sa kāmam anavāpyaiva rāmapādāv upaspṛśan",
    "GE09ram_01_u:001.031c": "nandigrāme 'karod rājyaṃ rāmāgamanakāṅkṣayā",
    "GE09ram_01_u:001.032a": "rāmas tu punar ālakṣya nāgarasya janasya ca",
    "GE09ram_01_u:001.032c": "tatrāgamanam ekāgre daṇḍakān praviveśa ha",
    "GE09ram_01_u:001.033a": "virādhaṃ rākṣasaṃ hatvā śarabhaṅgaṃ dadarśa ha",
    "GE09ram_01_u:001.033c": "sutīkṣṇaṃ cāpy agastyaṃ ca agastya bhrātaraṃ tathā",
    "GE09ram_01_u:001.034a": "agastyavacanāc caiva jagrāhaindraṃ śarāsanam",
    "GE09ram_01_u:001.034c": "khaḍgaṃ ca paramaprītas tūṇī cākṣayasāyakau",
    "GE09ram_01_u:001.035a": "vasatas tasya rāmasya vane vanacaraiḥ saha",
    "GE09ram_01_u:001.035c": "ṛṣayo 'bhyāgaman sarve vadhāyāsurarakṣasām",
    "GE09ram_01_u:001.036a": "tena tatraiva vasatā janasthānanivāsinī",
    "GE09ram_01_u:001.036c": "virūpitā śūrpaṇakhā rākṣasī kāmarūpiṇī",
    "GE09ram_01_u:001.037a": "tataḥ śūrpaṇakhāvākyād udyuktān sarvarākṣasān",
    "GE09ram_01_u:001.037c": "kharaṃ triśirasaṃ caiva dūṣaṇaṃ caiva rākṣasaṃ",
    "GE09ram_01_u:001.038a": "nijaghāna raṇe rāmas teṣāṃ caiva padānugān",
    "GE09ram_01_u:001.038c": "rakṣasāṃ nihatāny āsan sahasrāṇi caturdaśa",
    "GE09ram_01_u:001.039a": "tato jñātivadhaṃ śrutvā rāvaṇaḥ krodhamūrchitaḥ",
    "GE09ram_01_u:001.039c": "sahāyaṃ varayām āsa mārīcaṃ nāma rākṣasaṃ",
    "GE09ram_01_u:001.040a": "vāryamāṇaḥ subahuśo mārīcena sa rāvaṇaḥ",
    "GE09ram_01_u:001.040c": "na virodho balavatā kṣamo rāvaṇa tena te",
    "GE09ram_01_u:001.041a": "anādṛtya tu tad vākyaṃ rāvaṇaḥ kālacoditaḥ",
    "GE09ram_01_u:001.041c": "jagāma sahamarīcas tasyāśramapadaṃ tadā",
    "GE09ram_01_u:001.042a": "tena māyāvinā dūram apavāhya nṛpātmajau",
    "GE09ram_01_u:001.042c": "jahāra bhāryāṃ rāmasya gṛdhraṃ hatvā jaṭāyuṣam",
    "GE09ram_01_u:001.043a": "gṛdhraṃ ca nihataṃ dṛṣṭvā hṛtāṃ śrutvā ca maithilīm",
    "GE09ram_01_u:001.043c": "rāghavaḥ śokasaṃtapto",
    "GE09ram_01_u:001.044a": "tatas tenaiva śokena gṛdhraṃ dagdhvā jaṭāyuṣam",
    "GE09ram_01_u:001.044c": "mārgamāṇo vane sītāṃ rākṣasaṃ saṃdadarśa ha",
    "GE09ram_01_u:001.045a": "kabandhaṃ nāma rūpeṇa vikṛtaṃ ghoradarśanam",
    "GE09ram_01_u:001.045c": "taṃ nihatya mahābāhur dadāha svargataś ca saḥ",
    "GE09ram_01_u:001.046a": "sa cāsya kathayām āsa śabarīṃ dharmacāriṇīm",
    "GE09ram_01_u:001.046c": "śramaṇīṃ dharmanipuṇām abhigaccheti rāghava",
    "GE09ram_01_u:001.046e": "so 'bhyagacchan mahātejāḥ śabarīṃ śatrusūdanaḥ",
    "GE09ram_01_u:001.047a": "śabaryā pūjitaḥ samyag rāmo daśarathātmajaḥ",
    "GE09ram_01_u:001.047c": "pampātīre hanumatā saṃgato vānareṇa ha",
    "GE09ram_01_u:001.048a": "hanumadvacanāc caiva sugrīveṇa samāgataḥ",
    "GE09ram_01_u:001.048c": "sugrīvāya ca tat sarvaṃ śaṃsad rāmo mahābalaḥ",
    "GE09ram_01_u:001.049a": "tato vānararājena vairānukathanaṃ prati",
    "GE09ram_01_u:001.049c": "rāmāyāveditaṃ sarvaṃ praṇayād duḥkhitena ca",
    "GE09ram_01_u:001.049e": "vālinaś ca balaṃ tatra kathayām āsa vānaraḥ",
    "GE09ram_01_u:001.050a": "pratijñātaṃ ca rāmeṇa tadā vālivadhaṃ prati",
    "GE09ram_01_u:001.050c": "sugrīvaḥ śaṅkitaś cāsīn nityaṃ vīryeṇa rāghave",
    "GE09ram_01_u:001.051a": "rāghavaḥ pratyayārthaṃ tu dundubheḥ kāyam uttamam",
    "GE09ram_01_u:001.051c": "pādāṅguṣṭhena cikṣepa saṃpūrṇaṃ daśayojanam",
    "GE09ram_01_u:001.052a": "bibheda ca punaḥ sālān saptaikena maheṣuṇā",
    "GE09ram_01_u:001.052c": "giriṃ rasātalaṃ caiva janayan pratyayaṃ tadā",
    "GE09ram_01_u:001.053a": "tataḥ prītamanās tena viśvastaḥ sa mahākapiḥ",
    "GE09ram_01_u:001.053c": "kiṣkindhāṃ rāmasahito jagāma ca guhāṃ tadā",
    "GE09ram_01_u:001.054a": "tato 'garjad dharivaraḥ sugrīvo hemapiṅgalaḥ",
    "GE09ram_01_u:001.054c": "tena nādena mahatā nirjagāma harīśvaraḥ",
    "GE09ram_01_u:001.055a": "tataḥ sugrīvavacanād dhatvā vālinam āhave",
    "GE09ram_01_u:001.055c": "sugrīvam eva tad rājye rāghavaḥ pratyapādayat",
    "GE09ram_01_u:001.056a": "sa ca sarvān samānīya vānarān vānararṣabhaḥ",
    "GE09ram_01_u:001.056c": "diśaḥ prasthāpayām āsa didṛkṣur janakātmajām",
    "GE09ram_01_u:001.057a": "tato gṛdhrasya vacanāt saṃpāter hanumān balī",
    "GE09ram_01_u:001.057c": "śatayojanavistīrṇaṃ pupluve lavaṇārṇavam",
    "GE09ram_01_u:001.058a": "tatra laṅkāṃ samāsādya purīṃ rāvaṇapālitām",
    "GE09ram_01_u:001.058c": "dadarśa sītāṃ dhyāyantīm aśokavanikāṃ gatām",
    "GE09ram_01_u:001.059a": "nivedayitvābhijñānaṃ pravṛttiṃ ca nivedya ca",
    "GE09ram_01_u:001.059c": "samāśvāsya ca vaidehīṃ mardayām āsa toraṇam",
    "GE09ram_01_u:001.060a": "pañca senāgragān hatvā sapta mantrisutān api",
    "GE09ram_01_u:001.060c": "śūram akṣaṃ ca niṣpiṣya grahaṇaṃ samupāgamat",
    "GE09ram_01_u:001.061a": "astreṇonmuham ātmānaṃ jñātvā paitāmahād varāt",
    "GE09ram_01_u:001.061c": "marṣayan rākṣasān vīro yantriṇas tān yadṛcchayā",
    "GE09ram_01_u:001.062a": "tato dagdhvā purīṃ laṅkām ṛte sītāṃ ca maithilīm",
    "GE09ram_01_u:001.062c": "rāmāya priyam ākhyātuṃ punar āyān mahākapiḥ",
    "GE09ram_01_u:001.063a": "so 'bhigamya mahātmānaṃ kṛtvā rāmaṃ pradakṣiṇam",
    "GE09ram_01_u:001.063c": "nyavedayad ameyātmā dṛṣṭā sīteti tattvataḥ",
    "GE09ram_01_u:001.064a": "tataḥ sugrīvasahito gatvā tīraṃ mahodadheḥ",
    "GE09ram_01_u:001.064c": "samudraṃ kṣobhayām āsa śarair ādityasaṃnibhaiḥ",
    "GE09ram_01_u:001.065a": "darśayām āsa cātmānaṃ samudraḥ saritāṃ patiḥ",
    "GE09ram_01_u:001.065c": "samudravacanāc caiva nalaṃ setum akārayat",
    "GE09ram_01_u:001.066a": "tena gatvā purīṃ laṅkāṃ hatvā rāvaṇam āhave",
    "GE09ram_01_u:001.066c": "abhyaṣiñcat sa laṅkāyāṃ rākṣasendraṃ vibhīṣaṇam",
    "GE09ram_01_u:001.067a": "karmaṇā tena mahatā trailokyaṃ sacarācaram",
    "GE09ram_01_u:001.067c": "sadevarṣigaṇaṃ tuṣṭaṃ rāghavasya mahātmanaḥ",
    "GE09ram_01_u:001.068a": "tathā paramasaṃtuṣṭaiḥ pūjitaḥ sarvadaivataiḥ",
    "GE09ram_01_u:001.068c": "kṛtakṛtyas tadā rāmo vijvaraḥ pramumoda ha",
    "GE09ram_01_u:001.069a": "devatābhyo varān prāpya samutthāpya ca vānarān",
    "GE09ram_01_u:001.069c": "puṣpakaṃ tat samāruhya nandigrāmaṃ yayau tadā",
    "GE09ram_01_u:001.070a": "nandigrāme jaṭāṃ hitvā bhrātṛbhiḥ sahito 'naghaḥ",
    "GE09ram_01_u:001.070c": "rāmaḥ sītām anuprāpya rājyaṃ punar avāptavān",
    "GE09ram_01_u:001.071a": "prahṛṣṭamudito lokas tuṣṭaḥ puṣṭaḥ sudhārmikaḥ",
    "GE09ram_01_u:001.071c": "nirāyamo arogaś ca",
    "GE09ram_01_u:001.072a": "na putramaraṇaṃ ke cid drakṣyanti puruṣāḥ kva cit",
    "GE09ram_01_u:001.072c": "nāryaś cāvidhavā nityaṃ bhaviṣyanti pativratāḥ",
    "GE09ram_01_u:001.073a": "na vātajaṃ bhayaṃ kiṃ cin nāpsu majjanti jantavaḥ",
    "GE09ram_01_u:001.073c": "na cāgrijaṃ bhayaṃ kiṃ cid yathā kṛtayuge tathā",
    "GE09ram_01_u:001.074a": "aśvamedhaśatair iṣṭvā tathā bahusuvarṇakaiḥ",
    "GE09ram_01_u:001.074c": "gavāṃ koṭyayutaṃ dattvā vidvadbhyo vidhipūrvakam",
    "GE09ram_01_u:001.075a": "rājavaṃśāñ śataguṇān sthāpayiṣyati rāghavaḥ",
    "GE09ram_01_u:001.075c": "cāturvarṇyaṃ ca loke 'smin sve sve dharme niyokṣyati",
    "GE09ram_01_u:001.076a": "daśavarṣasahasrāṇi daśavarṣaśatāni ca",
    "GE09ram_01_u:001.076c": "rāmo rājyam upāsitvā brahmalokaṃ gamiṣyati",
    "GE09ram_01_u:001.077a": "idaṃ pavitraṃ pāpaghnaṃ puṇyaṃ vedaiś ca saṃmitam",
    "GE09ram_01_u:001.077c": "yaḥ paṭhed rāmacaritaṃ sarvapāpaiḥ pramucyate",
    "GE09ram_01_u:001.078a": "etad ākhyānam āyuṣyaṃ paṭhan rāmāyaṇaṃ naraḥ",
    "GE09ram_01_u:001.078c": "saputrapautraḥ sagaṇaḥ pretya svarge mahīyate",
    "GE09ram_01_u:001.079a": "paṭhan dvijo vāgṛṣabhatvam īyāt; syāt kṣatriyo bhūmipatitvam īyāt",
    "GE09ram_01_u:001.079c": "vaṇigjanaḥ paṇyaphalatvam īyāj; janaś ca śūdro 'pi mahattvam īyāt",
    "GE09ram_01_u:002.001a": "nāradasya tu tad vākyaṃ śrutvā vākyaviśāradaḥ",
    "GE09ram_01_u:002.001c": "pūjayām āsa dharmātmā sahaśiṣyo mahāmuniḥ",
    "GE09ram_01_u:002.002a": "yathāvat pūjitas tena devarṣir nāradas tadā",
    "GE09ram_01_u:002.002c": "āpṛṣṭvaivābhyanujñātaḥ sa jagāma vihāyasaṃ",
    "GE09ram_01_u:002.003a": "sa muhūtaṃ gate tasmin devalokaṃ munis tadā",
    "GE09ram_01_u:002.003c": "jagāma tamasātīraṃ jāhnavyās tv avidūrataḥ",
    "GE09ram_01_u:002.004a": "sa tu tīraṃ samāsādya tamasāyā mahāmuniḥ",
    "GE09ram_01_u:002.004c": "śiṣyam āha sthitaṃ pārśve dṛṣṭvā tīrtham akardamam",
    "GE09ram_01_u:002.005a": "akardamam idaṃ tīrthaṃ bharadvāja niśāmaya",
    "GE09ram_01_u:002.005c": "ramaṇīyaṃ prasannāmbu sanmanuṣyamano yathā",
    "GE09ram_01_u:002.006a": "nyasyatāṃ kalaśas tāta dīyatāṃ valkalaṃ mama",
    "GE09ram_01_u:002.006c": "idam evāvagāhiṣye tamasātīrtham uttamam",
    "GE09ram_01_u:002.007a": "evam ukto bharadvājo vālmīkena mahātmanā",
    "GE09ram_01_u:002.007c": "prāyacchata munes tasya valkalaṃ niyato guroḥ",
    "GE09ram_01_u:002.008a": "sa śiṣyahastād ādāya valkalaṃ niyatendriyaḥ",
    "GE09ram_01_u:002.008c": "vicacāra ha paśyaṃs tat sarvato vipulaṃ vanam",
    "GE09ram_01_u:002.009a": "tasyābhyāśe tu mithunaṃ carantam anapāyinam",
    "GE09ram_01_u:002.009c": "dadarśa bhagavāṃs tatra krauñcayoś cāruniḥsvanam",
    "GE09ram_01_u:002.010a": "tasmāt tu mithunād ekaṃ pumāṃsaṃ pāpaniścayaḥ",
    "GE09ram_01_u:002.010c": "jaghāna vairanilayo niṣādas tasya paśyataḥ",
    "GE09ram_01_u:002.011a": "taṃ śoṇitaparītāṅgaṃ veṣṭamānaṃ",
    "GE09ram_01_u:002.011c": "bhāryā tu nihataṃ dṛṣṭvā rurāva karuṇāṃ giram",
    "GE09ram_01_u:002.012a": "tathā tu taṃ dvijaṃ dṛṣṭvā niṣādena nipātitam",
    "GE09ram_01_u:002.012c": "ṛṣer dharmātmanas tasya kāruṇyaṃ samapadyata",
    "GE09ram_01_u:002.013a": "tataḥ karuṇaveditvād adharmo 'yam iti dvijaḥ",
    "GE09ram_01_u:002.013c": "niśāmya rudatīṃ krauñcīm idaṃ vacanam abravīt",
    "GE09ram_01_u:002.014a": "mā niṣāda pratiṣṭhāṃ tvam agamaḥ śāśvatīṃ samāḥ",
    "GE09ram_01_u:002.014c": "yat krauñcamithunād ekam avadhīḥ kāmamohitam",
    "GE09ram_01_u:002.015a": "tasyaivaṃ bruvataś cintā babhūva hṛdi vīkṣataḥ",
    "GE09ram_01_u:002.015c": "śokārtenāsya śakuneḥ kim idaṃ vyāhṛtaṃ mayā",
    "GE09ram_01_u:002.016a": "cintayan sa mahāprājñaś cakāra matimān matim",
    "GE09ram_01_u:002.016c": "śiṣyaṃ caivābravīd vākyam idaṃ sa munipuṃgavaḥ",
    "GE09ram_01_u:002.017a": "pādabaddho 'kṣarasamas tantrīlayasamanvitaḥ",
    "GE09ram_01_u:002.017c": "śokārtasya pravṛtto me śloko bhavatu nānyathā",
    "GE09ram_01_u:002.018a": "śiṣyas tu tasya bruvato muner vākyam anuttamam",
    "GE09ram_01_u:002.018c": "pratijagrāha saṃhṛṣṭas tasya tuṣṭo 'bhavad guruḥ",
    "GE09ram_01_u:002.019a": "so 'bhiṣekaṃ tataḥ kṛtvā tīrthe tasmin yathāvidhi",
    "GE09ram_01_u:002.019c": "tam eva cintayann artham upāvartata vai muniḥ",
    "GE09ram_01_u:002.020a": "bharadvājas tataḥ śiṣyo vinītaḥ śrutavān guroḥ",
    "GE09ram_01_u:002.020c": "kalaśaṃ pūrṇam ādāya pṛṣṭhato 'nujagāma ha",
    "GE09ram_01_u:002.021a": "sa praviśyāśramapadaṃ śiṣyeṇa saha dharmavit",
    "GE09ram_01_u:002.021c": "upaviṣṭaḥ kathāś cānyāś cakāra dhyānam āsthitaḥ",
    "GE09ram_01_u:002.022a": "ājagāma tato brahmā lokakartā svayaṃprabhuḥ",
    "GE09ram_01_u:002.022c": "caturmukho mahātejā draṣṭuṃ taṃ munipuṃgavam",
    "GE09ram_01_u:002.023a": "vālmīkir atha taṃ dṛṣṭvā sahasotthāya vāg yataḥ",
    "GE09ram_01_u:002.023c": "prāñjaliḥ prayato bhūtvā tasthau paramavismitaḥ",
    "GE09ram_01_u:002.024a": "pūjayām āsa taṃ devaṃ pādyārghyāsanavandanaiḥ",
    "GE09ram_01_u:002.024c": "praṇamya vidhivac cainaṃ pṛṣṭvānāmayam avyayam",
    "GE09ram_01_u:002.025a": "athopaviśya bhagavān āsane paramārcite",
    "GE09ram_01_u:002.025c": "vālmīkaye maharṣaye saṃdideśāsanaṃ tataḥ",
    "GE09ram_01_u:002.026a": "upaviṣṭe tadā tasmin sākṣāl lokapitāmahe",
    "GE09ram_01_u:002.026c": "tad gatenaiva manasā vālmīkir dhyānam āsthitaḥ",
    "GE09ram_01_u:002.027a": "pāpātmanā kṛtaṃ kaṣṭaṃ vairagrahaṇabuddhinā",
    "GE09ram_01_u:002.027c": "yas tādṛśaṃ cāruravaṃ krauñcaṃ hanyād akāraṇāt",
    "GE09ram_01_u:002.028a": "śocann eva muhuḥ krauñcīm upaślokam imaṃ punaḥ",
    "GE09ram_01_u:002.028c": "jagāv antargatamanā bhūtvā śokaparāyaṇaḥ",
    "GE09ram_01_u:002.029a": "tam uvāca tato brahmā prahasan munipuṃgavam",
    "GE09ram_01_u:002.029c": "śloka eva tvayā baddho nātra kāryā vicāraṇā",
    "GE09ram_01_u:002.030a": "macchandād eva te brahman pravṛtteyaṃ sarasvatī",
    "GE09ram_01_u:002.030c": "rāmasya caritaṃ kṛtsnaṃ kuru tvam ṛṣisattama",
    "GE09ram_01_u:002.031a": "dharmātmano guṇavato loke rāmasya dhīmataḥ",
    "GE09ram_01_u:002.031c": "vṛttaṃ kathaya dhīrasya yathā te nāradāc chrutam",
    "GE09ram_01_u:002.032a": "rahasyaṃ ca prakāśaṃ ca yad vṛttaṃ tasya dhīmataḥ",
    "GE09ram_01_u:002.032c": "rāmasya saha saumitre rākṣasānāṃ ca sarvaśaḥ",
    "GE09ram_01_u:002.033a": "vaidehyāś caiva yad vṛttaṃ prakāśaṃ yadi vā rahaḥ",
    "GE09ram_01_u:002.033c": "tac cāpy aviditaṃ sarvaṃ viditaṃ te bhaviṣyati",
    "GE09ram_01_u:002.034a": "na te vāg anṛtā kāvye kā cid atra bhaviṣyati",
    "GE09ram_01_u:002.034c": "kuru rāma kathāṃ puṇyāṃ ślokabaddhāṃ manoramām",
    "GE09ram_01_u:002.035a": "yāvat sthāsyanti girayaḥ saritaś ca mahītale",
    "GE09ram_01_u:002.035c": "tāvad rāmāyaṇakathā lokeṣu pracariṣyati",
    "GE09ram_01_u:002.036a": "yāvad rāmasya ca kathā tvatkṛtā pracariṣyati",
    "GE09ram_01_u:002.036c": "tāvad ūrdhvam adhaś ca tvaṃ mallokeṣu nivatsyasi",
    "GE09ram_01_u:002.037a": "ity uktvā bhagavān brahmā tatraivāntaradhīyata",
    "GE09ram_01_u:002.037c": "tataḥ saśiṣyo vālmīkir munir vismayam āyayau",
    "GE09ram_01_u:002.038a": "tasya śiṣyās tataḥ sarve jaguḥ ślokam imaṃ punaḥ",
    "GE09ram_01_u:002.038c": "muhur muhuḥ prīyamāṇāḥ prāhuś ca bhṛśavismitāḥ",
    "GE09ram_01_u:002.039a": "samākṣaraiś caturbhir yaḥ pādair gīto maharṣiṇā",
    "GE09ram_01_u:002.039c": "so 'nuvyāharaṇād bhūyaḥ śokaḥ ślokatvam āgataḥ",
    "GE09ram_01_u:002.040a": "tasya buddhir iyaṃ jātā vālmīker bhāvitātmanaḥ",
    "GE09ram_01_u:002.040c": "kṛtsnaṃ rāmāyaṇaṃ kāvyam īdṛśaiḥ karavāṇy aham",
    "GE09ram_01_u:002.041a": "udāravṛttārthapadair manoramais; tadāsya rāmasya cakāra kīrtimān",
    "GE09ram_01_u:002.041c": "samākṣaraiḥ ślokaśatair yaśasvino; yaśaskaraṃ kāvyam udāradhīr muniḥ",
    "GE09ram_01_u:003.001a": "śrutvā vas tu samagraṃ tad dharmātmā dharmasaṃhitam",
    "GE09ram_01_u:003.001c": "vyaktam anveṣate bhūyo yad vṛttaṃ tasya dhīmataḥ",
    "GE09ram_01_u:003.002a": "upaspṛśyodakaṃ saṃyan muniḥ sthitvā kṛtāñjaliḥ",
    "GE09ram_01_u:003.002c": "prācīnāgreṣu darbheṣu dharmeṇānveṣate gatim",
    "GE09ram_01_u:003.003a": "janma rāmasya sumahad vīryaṃ sarvānukūlatām",
    "GE09ram_01_u:003.003c": "lokasya priyatāṃ kṣāntiṃ saumyatāṃ satyaśīlatām",
    "GE09ram_01_u:003.004a": "nānācitrāḥ kathāś cānyā viśvāmitrasahāyane",
    "GE09ram_01_u:003.004c": "jānakyāś ca vivāhaṃ ca dhanuṣaś ca vibhedanam",
    "GE09ram_01_u:003.005a": "rāmarāmavivādaṃ ca guṇān dāśarathes tathā",
    "GE09ram_01_u:003.005c": "tathābhiṣekaṃ rāmasya kaikeyyā",
    "GE09ram_01_u:003.006a": "vyāghātaṃ cābhiṣekasya rāmasya ca vivāsanam",
    "GE09ram_01_u:003.006c": "rājñaḥ śokaṃ vilāpaṃ ca paralokasya cāśrayam",
    "GE09ram_01_u:003.007a": "prakṛtīnāṃ viṣādaṃ ca prakṛtīnāṃ visarjanam",
    "GE09ram_01_u:003.007c": "niṣādādhipasaṃvādaṃ sūtopāvartanaṃ",
    "GE09ram_01_u:003.008a": "gaṅgāyāś cābhisaṃtāraṃ bharadvājasya darśanam",
    "GE09ram_01_u:003.008c": "bharadvājābhyanujñānāc citrakūṭasya darśanam",
    "GE09ram_01_u:003.009a": "vāstukarmaniveśaṃ ca bharatāgamanaṃ tathā",
    "GE09ram_01_u:003.009c": "prasādanaṃ ca rāmasya pituś ca salilakriyām",
    "GE09ram_01_u:003.010a": "pādukāgryābhiṣekaṃ ca nandigrāma nivāsanam",
    "GE09ram_01_u:003.010c": "daṇḍakāraṇyagamanaṃ sutīkṣṇena samāgamam",
    "GE09ram_01_u:003.011a": "anasūyāsamasyāṃ ca aṅgarāgasya cārpaṇam",
    "GE09ram_01_u:003.011c": "śūrpaṇakhyāś ca saṃvādaṃ virūpakaraṇaṃ tathā",
    "GE09ram_01_u:003.012a": "vadhaṃ kharatriśirasor utthānaṃ rāvaṇasya ca",
    "GE09ram_01_u:003.012c": "mārīcasya vadhaṃ caiva vaidehyā haraṇaṃ tathā",
    "GE09ram_01_u:003.013a": "rāghavasya vilāpaṃ ca gṛdhrarājanibarhaṇam",
    "GE09ram_01_u:003.013c": "kabandhadarśanaṃ caiva pampāyāś cāpi darśanam",
    "GE09ram_01_u:003.014a": "śarbaryā darśanaṃ caiva hanūmaddarśanaṃ tathā",
    "GE09ram_01_u:003.014c": "vilāpaṃ caiva pampāyāṃ rāghavasya mahātmanaḥ",
    "GE09ram_01_u:003.015a": "ṛṣyamūkasya gamanaṃ sugrīveṇa samāgamam",
    "GE09ram_01_u:003.015c": "pratyayotpādanaṃ sakhyaṃ vālisugrīvavigraham",
    "GE09ram_01_u:003.016a": "vālipramathanaṃ caiva sugrīvapratipādanam",
    "GE09ram_01_u:003.016c": "tārāvilāpasamayaṃ varṣarātrinivāsanam",
    "GE09ram_01_u:003.017a": "kopaṃ rāghavasiṃhasya balānām",
    "GE09ram_01_u:003.017c": "diśaḥ prasthāpanaṃ caiva pṛthivyāś ca nivedanam",
    "GE09ram_01_u:003.018a": "aṅgulīyakadānaṃ ca ṛkṣasya biladarśanam",
    "GE09ram_01_u:003.018c": "prāyopaveśanaṃ caiva saṃpāteś cāpi darśanam",
    "GE09ram_01_u:003.019a": "parvatārohaṇaṃ caiva sāgarasya ca laṅghanam",
    "GE09ram_01_u:003.019c": "rātrau laṅkāpraveśaṃ ca ekasyāpi vicintanam",
    "GE09ram_01_u:003.020a": "āpānabhūmigamanam avarodhasya darśanam",
    "GE09ram_01_u:003.020c": "aśokavanikāyānaṃ sītāyāś cāpi darśanam",
    "GE09ram_01_u:003.021a": "abhijñānapradānaṃ ca sītāyāś cāpi bhāṣaṇam",
    "GE09ram_01_u:003.021c": "rākṣasītarjanaṃ caiva",
    "GE09ram_01_u:003.022a": "maṇipradānaṃ sītāyā vṛkṣabhaṅgaṃ tathaiva ca",
    "GE09ram_01_u:003.022c": "rākṣasīvidravaṃ caiva kiṃkarāṇāṃ nibarhaṇam",
    "GE09ram_01_u:003.023a": "grahaṇaṃ vāyusūnoś ca laṅkādāhābhigarjanam",
    "GE09ram_01_u:003.023c": "pratiplavanam evātha madhūnāṃ haraṇaṃ tathā",
    "GE09ram_01_u:003.024a": "rāghavāśvāsanaṃ caiva maṇiniryātanaṃ tathā",
    "GE09ram_01_u:003.024c": "saṃgamaṃ ca samudrasya nalasetoś ca bandhanam",
    "GE09ram_01_u:003.025a": "pratāraṃ ca samudrasya rātrau laṅkāvarodhanam",
    "GE09ram_01_u:003.025c": "vibhīṣaṇena saṃsargaṃ",
    "GE09ram_01_u:003.026a": "kumbhakarṇasya nidhanaṃ meghanādanibarhaṇam",
    "GE09ram_01_u:003.026c": "rāvaṇasya vināśaṃ ca sītāvāptim areḥ pure",
    "GE09ram_01_u:003.027a": "bibhīṣaṇābhiṣekaṃ ca puṣpakasya ca darśanam",
    "GE09ram_01_u:003.027c": "ayodhyāyāś ca gamanaṃ bharatena samāgamam",
    "GE09ram_01_u:003.028a": "rāmābhiṣekābhyudayaṃ sarvasainyavisarjanam",
    "GE09ram_01_u:003.028c": "svarāṣṭrarañjanaṃ caiva vaidehyāś ca visarjanam",
    "GE09ram_01_u:003.029a": "anāgataṃ ca yat kiṃ cid rāmasya vasudhātale",
    "GE09ram_01_u:003.029c": "tac cakārottare kāvye vālmīkir bhagavān ṛṣiḥ",
    "GE09ram_01_u:004.001a": "prāptarājyasya rāmasya vālmīkir bhagavān ṛṣiḥ",
    "GE09ram_01_u:004.001c": "cakāra caritaṃ kṛtsnaṃ vicitrapadam ātmavān",
    "GE09ram_01_u:004.002a": "kṛtvā tu tan mahāprājñaḥ sabhaviṣyaṃ sahottaram",
    "GE09ram_01_u:004.002c": "cintayām āsa ko nv etat prayuñjīyād iti prabhuḥ",
    "GE09ram_01_u:004.003a": "tasya cintayamānasya maharṣer bhāvitātmanaḥ",
    "GE09ram_01_u:004.003c": "agṛhṇītāṃ tataḥ pādau muniveṣau kuśīlavau",
    "GE09ram_01_u:004.004a": "kuśīlavau tu dharmajñau rājaputrau yaśasvinau",
    "GE09ram_01_u:004.004c": "bhrātarau svarasaṃpannau dadarśāśramavāsinau",
    "GE09ram_01_u:004.005a": "sa tu medhāvinau dṛṣṭvā vedeṣu pariniṣṭhitau",
    "GE09ram_01_u:004.005c": "vedopabṛhmaṇārthāya tāv agrāhayata prabhuḥ",
    "GE09ram_01_u:004.006a": "kāvyaṃ rāmāyaṇaṃ kṛtsnaṃ sītāyāś caritaṃ mahat",
    "GE09ram_01_u:004.006c": "paulastya vadham ity eva cakāra caritavrataḥ",
    "GE09ram_01_u:004.007a": "pāṭhye geye ca madhuraṃ pramāṇais tribhir anvitam",
    "GE09ram_01_u:004.007c": "jātibhiḥ saptabhir yuktaṃ tantrīlayasamanvitam",
    "GE09ram_01_u:004.008a": "hāsyaśṛṅgārakāruṇyaraudravīrabhayānakaiḥ",
    "GE09ram_01_u:004.008c": "bībhatsādirasair yuktaṃ kāvyam etad agāyatām",
    "GE09ram_01_u:004.009a": "tau tu gāndharvatattvajñau sthāna mūrcchana kovidau",
    "GE09ram_01_u:004.009c": "bhrātarau svarasaṃpannau gandharvāv iva rūpiṇau",
    "GE09ram_01_u:004.010a": "rūpalakṣaṇasaṃpannau madhurasvarabhāṣiṇau",
    "GE09ram_01_u:004.010c": "bimbād ivoddhṛtau bimbau rāmadehāt tathāparau",
    "GE09ram_01_u:004.011a": "tau rājaputrau kārtsnyena dharmyam ākhyānam uttamam",
    "GE09ram_01_u:004.011c": "vāco vidheyaṃ tat sarvaṃ kṛtvā kāvyam aninditau",
    "GE09ram_01_u:004.012a": "ṛṣīṇāṃ ca dvijātīnāṃ sādhūnāṃ ca samāgame",
    "GE09ram_01_u:004.012c": "yathopadeśaṃ tattvajñau jagatus tau samāhitau",
    "GE09ram_01_u:004.012e": "mahātmānau mahābhāgau",
    "GE09ram_01_u:004.013a": "tau kadā cit sametānām ṛṣīṇāṃ bhāvitātmanām",
    "GE09ram_01_u:004.013c": "āsīnānāṃ samīpasthāv idaṃ kāvyam agāyatām",
    "GE09ram_01_u:004.014a": "tac chrutvā munayaḥ sarve bāṣpaparyākulekṣaṇāḥ",
    "GE09ram_01_u:004.014c": "sādhu sādhv ity tāv ūcatuḥ paraṃ vismayam āgatāḥ",
    "GE09ram_01_u:004.015a": "te prītamanasaḥ sarve munayo dharmavatsalāḥ",
    "GE09ram_01_u:004.015c": "praśaśaṃsuḥ praśastavyau gāyamānau kuśīlavau",
    "GE09ram_01_u:004.016a": "aho gītasya mādhuryaṃ ślokānāṃ ca viśeṣataḥ",
    "GE09ram_01_u:004.016c": "ciranirvṛttam apy etat pratyakṣam iva darśitam",
    "GE09ram_01_u:004.017a": "praviśya tāv ubhau suṣṭhu tadā bhāvam agāyatām",
    "GE09ram_01_u:004.017c": "sahitau madhuraṃ raktaṃ saṃpannaṃ svarasaṃpadā",
    "GE09ram_01_u:004.018a": "evaṃ praśasyamānau tau tapaḥślāghyair maharṣibhiḥ",
    "GE09ram_01_u:004.018c": "saṃraktataram atyarthaṃ madhuraṃ tāv agāyatām",
    "GE09ram_01_u:004.019a": "prītaḥ kaś cin munis tābhyāṃ saṃsthitaḥ kalaśaṃ dadau",
    "GE09ram_01_u:004.019c": "prasanno valkalaṃ kaś cid dadau tābhyāṃ mahāyaśāḥ",
    "GE09ram_01_u:004.020a": "āścaryam idam ākhyānaṃ muninā saṃprakīrtitam",
    "GE09ram_01_u:004.020c": "paraṃ kavīnām ādhāraṃ samāptaṃ ca yathākramam",
    "GE09ram_01_u:004.021a": "praśasyamānau sarvatra kadā cit tatra gāyakau",
    "GE09ram_01_u:004.021c": "rathyāsu rājamārgeṣu dadarśa bharatāgrajaḥ",
    "GE09ram_01_u:004.022a": "svaveśma cānīya tato bhrātarau sakuśīlavau",
    "GE09ram_01_u:004.022c": "pūjayām āsa pūjārhau rāmaḥ śatrunibarhaṇaḥ",
    "GE09ram_01_u:004.023a": "āsīnaḥ kāñcane divye sa ca siṃhāsane prabhuḥ",
    "GE09ram_01_u:004.023c": "upopaviṣṭaiḥ sacivair bhrātṛbhiś ca paraṃtapaḥ",
    "GE09ram_01_u:004.024a": "dṛṣṭvā tu rūpasaṃpannau tāv ubhau vīṇinau tataḥ",
    "GE09ram_01_u:004.024c": "uvāca lakṣmaṇaṃ rāmaḥ śatrughnaṃ bharataṃ tathā",
    "GE09ram_01_u:004.025a": "śrūyatām idam ākhyānam anayor devavarcasoḥ",
    "GE09ram_01_u:004.025c": "vicitrārthapadaṃ samyag gāyator madhurasvaram",
    "GE09ram_01_u:004.026a": "imau munī pārthivalakṣmaṇānvitau; kuśīlavau caiva mahātapasvinau",
    "GE09ram_01_u:004.026c": "mamāpi tad bhūtikaraṃ pracakṣate; mahānubhāvaṃ caritaṃ nibodhata",
    "GE09ram_01_u:004.027a": "tatas tu tau rāmavacaḥ pracoditāv; agāyatāṃ mārgavidhānasaṃpadā",
    "GE09ram_01_u:004.027c": "sa cāpi rāmaḥ pariṣadgataḥ śanair; bubhūṣayāsaktamanā babhūva",
    "GE09ram_01_u:005.001a": "sarvāpūrvam iyaṃ yeṣām āsīt kṛtsnā vasuṃdharā",
    "GE09ram_01_u:005.001c": "prajāpatim upādāya nṛpāṇāṃ jayaśālinām",
    "GE09ram_01_u:005.002a": "yeṣāṃ sa sagaro nāma sāgaro yena khānitaḥ",
    "GE09ram_01_u:005.002c": "ṣaṣṭiḥ putrasahasrāṇi yaṃ yāntaṃ paryavārayan",
    "GE09ram_01_u:005.003a": "ikṣvākūṇām idaṃ teṣāṃ rājñāṃ vaṃśe mahātmanām",
    "GE09ram_01_u:005.003c": "mahad utpannam ākhyānaṃ rāmāyaṇam iti śrutam",
    "GE09ram_01_u:005.004a": "tad idaṃ vartayiṣyāmi sarvaṃ nikhilam āditaḥ",
    "GE09ram_01_u:005.004c": "dharmakāmārthasahitaṃ śrotavyam anasūyayā",
    "GE09ram_01_u:005.005a": "kosalo nāma muditaḥ sphīto janapado mahān",
    "GE09ram_01_u:005.005c": "niviṣṭaḥ sarayūtīre prabhūtadhanadhānyavān",
    "GE09ram_01_u:005.006a": "ayodhyā nāma nagarī tatrāsīl lokaviśrutā",
    "GE09ram_01_u:005.006c": "manunā mānavendreṇa yā purī nirmitā svayam",
    "GE09ram_01_u:005.007a": "āyatā daśa ca dve ca yojanāni mahāpurī",
    "GE09ram_01_u:005.007c": "śrīmatī trīṇi vistīrṇā suvibhaktamahāpathā",
    "GE09ram_01_u:005.008a": "rājamārgeṇa mahatā suvibhaktena śobhitā",
    "GE09ram_01_u:005.008c": "muktapuṣpāvakīrṇena jalasiktena nityaśaḥ",
    "GE09ram_01_u:005.009a": "tāṃ tu rājā daśaratho mahārāṣṭravivardhanaḥ",
    "GE09ram_01_u:005.009c": "purīm āvāsayām āsa divi devapatir yathā",
    "GE09ram_01_u:005.010a": "kapāṭatoraṇavatīṃ suvibhaktāntarāpaṇām",
    "GE09ram_01_u:005.010c": "sarvayantrāyudhavatīm upetāṃ",
    "GE09ram_01_u:005.011a": "sūtamāgadhasaṃbādhāṃ śrīmatīm atulaprabhām",
    "GE09ram_01_u:005.011c": "uccāṭṭāladhvajavatīṃ śataghnīśatasaṃkulām",
    "GE09ram_01_u:005.012a": "vadhūnāṭakasaṅghaiś ca saṃyuktāṃ sarvataḥ purīm",
    "GE09ram_01_u:005.012c": "udyānāmravaṇopetāṃ mahatīṃ sālamekhalām",
    "GE09ram_01_u:005.013a": "durgagambhīraparighāṃ durgām anyair durāsadām",
    "GE09ram_01_u:005.013c": "vājivāraṇasaṃpūrṇāṃ gobhir uṣṭraiḥ kharais tathā",
    "GE09ram_01_u:005.014a": "sāmantarājasaṅghaiś ca balikarmabhir āvṛtām",
    "GE09ram_01_u:005.014c": "nānādeśanivāsaiś ca vaṇigbhir upaśobhitām",
    "GE09ram_01_u:005.015a": "prasādai ratnavikṛtaiḥ parvatair upaśobhitām",
    "GE09ram_01_u:005.015c": "kūṭāgāraiś ca saṃpūrṇām indrasyevāmarāvatīm",
    "GE09ram_01_u:005.016a": "citrām aṣṭāpadākārāṃ varanārīgaṇair yutām",
    "GE09ram_01_u:005.016c": "sarvaratnasamākīrṇāṃ vimānagṛhaśobhitām",
    "GE09ram_01_u:005.017a": "gṛhagāḍhām avicchidrāṃ samabhūmau",
    "GE09ram_01_u:005.017c": "śālitaṇḍulasaṃpūrṇām ikṣukāṇḍarasodakām",
    "GE09ram_01_u:005.018a": "dundubhībhir mṛdaṅgaiś ca vīṇābhiḥ paṇavais tathā",
    "GE09ram_01_u:005.018c": "nāditāṃ bhṛśam atyarthaṃ pṛthivyāṃ tām anuttamām",
    "GE09ram_01_u:005.019a": "vimānam iva siddhānāṃ tapasādhigataṃ divi",
    "GE09ram_01_u:005.019c": "suniveśitaveśmāntāṃ narottamasamāvṛtām",
    "GE09ram_01_u:005.020a": "ye ca bāṇair na vidhyanti viviktam aparāparam",
    "GE09ram_01_u:005.020c": "śabdavedhyaṃ ca vitataṃ laghuhastā viśāradāḥ",
    "GE09ram_01_u:005.021a": "siṃhavyāghravarāhāṇāṃ mattānāṃ nadatāṃ vane",
    "GE09ram_01_u:005.021c": "hantāro niśitaiḥ śastrair balād bāhubalair api",
    "GE09ram_01_u:005.022a": "tādṛśānāṃ sahasrais tām abhipūrṇāṃ mahārathaiḥ",
    "GE09ram_01_u:005.022c": "purīm āvāsayām āsa rājā daśarathas tadā",
    "GE09ram_01_u:005.023a": "tām agnimadbhir guṇavadbhir āvṛtāṃ; dvijottamair vedaṣaḍaṅgapāragaiḥ",
    "GE09ram_01_u:005.023c": "sahasradaiḥ satyaratair mahātmabhir; maharṣikalpair ṛṣibhiś ca kevalaiḥ",
    "GE09ram_01_u:006.001a": "puryāṃ tasyām ayodhyāyāṃ vedavit sarvasaṃgrahaḥ",
    "GE09ram_01_u:006.001c": "dīrghadarśī mahātejāḥ",
    "GE09ram_01_u:006.002a": "ikṣvākūṇām atiratho yajvā dharmarato vaśī",
    "GE09ram_01_u:006.002c": "maharṣikalpo rājarṣis triṣu lokṛṣu viśrutaḥ",
    "GE09ram_01_u:006.003a": "balavān nihatāmitro mitravān vijitendriyaḥ",
    "GE09ram_01_u:006.003c": "dhanaiś ca saṃcayaiś cānyaiḥ śakravaiśravaṇopamaḥ",
    "GE09ram_01_u:006.004a": "yathā manur mahātejā lokasya parirakṣitā",
    "GE09ram_01_u:006.004c": "tathā daśaratho rājā vasañ jagad apālayat",
    "GE09ram_01_u:006.005a": "tena satyābhisaṃdhena trivargam anutiṣṭhatā",
    "GE09ram_01_u:006.005c": "pālitā sā purī śreṣṭhendreṇa ivāmarāvatī",
    "GE09ram_01_u:006.006a": "tasmin puravare hṛṣṭā dharmātmanā bahu śrutāḥ",
    "GE09ram_01_u:006.006c": "narās tuṣṭādhanaiḥ svaiḥ svair alubdhāḥ satyavādinaḥ",
    "GE09ram_01_u:006.007a": "nālpasaṃnicayaḥ kaś cid āsīt tasmin purottame",
    "GE09ram_01_u:006.007c": "kuṭumbī yo hy asiddhārtho 'gavāśvadhanadhānyavān",
    "GE09ram_01_u:006.008a": "kāmī vā na kadaryo vā nṛśaṃsaḥ puruṣaḥ kva cit",
    "GE09ram_01_u:006.008c": "draṣṭuṃ śakyam ayodhyāyāṃ nāvidvān na ca nāstikaḥ",
    "GE09ram_01_u:006.009a": "sarve narāś ca nāryaś ca dharmaśīlāḥ susaṃyatāḥ",
    "GE09ram_01_u:006.009c": "muditāḥ śīlavṛttābhyāṃ maharṣaya ivāmalāḥ",
    "GE09ram_01_u:006.010a": "nākuṇḍalī nāmukuṭī nāsragvī nālpabhogavān",
    "GE09ram_01_u:006.010c": "nāmṛṣṭo nānuliptāṅgo nāsugandhaś ca vidyate",
    "GE09ram_01_u:006.011a": "nāmṛṣṭabhojī nādātā nāpy",
    "GE09ram_01_u:006.011c": "nāhastābharaṇo vāpi dṛśyate nāpy anātmavān",
    "GE09ram_01_u:006.012a": "nānāhitāgnir nāyajvā vipro nāpy asahasradaḥ",
    "GE09ram_01_u:006.012c": "kaś cid āsīd ayodhyāyāṃ na ca nirvṛttasaṃkaraḥ",
    "GE09ram_01_u:006.013a": "svakarmaniratā nityaṃ brāhmaṇā vijitendriyāḥ",
    "GE09ram_01_u:006.013c": "dānādhyayanaśīlāś ca saṃyatāś ca pratigrahe",
    "GE09ram_01_u:006.014a": "na nāstiko nānṛtako na kaś cid abahuśrutaḥ",
    "GE09ram_01_u:006.014c": "nāsūyako na cāśakto nāvidvān vidyate tadā",
    "GE09ram_01_u:006.015a": "na dīnaḥ kṣiptacitto vā vyathito vāpi kaś cana",
    "GE09ram_01_u:006.015c": "kaś cin naro vā nārī vā nāśrīmān nāpy arūpavān",
    "GE09ram_01_u:006.015e": "draṣṭuṃ śakyam ayodhyāyāṃ nāpi rājanyabhaktimān",
    "GE09ram_01_u:006.016a": "varṇeṣv agryacaturtheṣu",
    "GE09ram_01_u:006.016c": "dīrghāyuṣo narāḥ sarve dharmaṃ satyaṃ ca saṃśritāḥ",
    "GE09ram_01_u:006.017a": "kṣatraṃ brahmamukhaṃ cāsīd vaiśyāḥ kṣatram anuvratāḥ",
    "GE09ram_01_u:006.017c": "śūdrāḥ svadharmaniratās trīn varṇān upacāriṇaḥ",
    "GE09ram_01_u:006.018a": "sā tenekṣvākunāthena purī suparirakṣitā",
    "GE09ram_01_u:006.018c": "yathā purastān manunā mānavendreṇa dhīmatā",
    "GE09ram_01_u:006.019a": "yodhānām agnikalpānāṃ peśalānām amarṣiṇām",
    "GE09ram_01_u:006.019c": "saṃpūrṇākṛtavidyānāṃ guhākesariṇām iva",
    "GE09ram_01_u:006.020a": "kāmbojaviṣaye jātair bāhlīkaiś ca hayottamaiḥ",
    "GE09ram_01_u:006.020c": "vanāyujair nadījaiś ca pūrṇāharihayopamaiḥ",
    "GE09ram_01_u:006.021a": "vindhyaparvapajair mattaiḥ pūrṇā haimavatair api",
    "GE09ram_01_u:006.021c": "madānvitair atibalair mātaṅgaiḥ parvatopamaiḥ",
    "GE09ram_01_u:006.022a": "añjanād api niṣkrāntair vāmanād api ca dvipaiḥ",
    "GE09ram_01_u:006.022c": "bhadramandrair bhadramṛgair mṛgamandraiś ca sā purī",
    "GE09ram_01_u:006.023a": "nityamattaiḥ sadā pūrṇā nāgair acalasaṃnibhaiḥ",
    "GE09ram_01_u:006.023c": "sā yojane ca dve bhūyaḥ satyanāmā prakāśate",
    "GE09ram_01_u:006.024a": "tāṃ satyanāmāṃ dṛḍhatoraṇārgalām; gṛhair vicitrair upaśobhitāṃ śivām",
    "GE09ram_01_u:006.024c": "purīm ayodhyāṃ nṛsahasrasaṃkulāṃ; śaśāsa vai śakrasamo mahīpatiḥ",
    "GE09ram_01_u:007.001a": "aṣṭau babhūvur vīrasya tasyāmātyā yaśasvinaḥ",
    "GE09ram_01_u:007.001c": "śucayaś cānuraktāś ca rājakṛtyeṣu nityaśaḥ",
    "GE09ram_01_u:007.002a": "dhṛṣṭir jayanto vijayaḥ siddhārtho arthasādhakaḥ",
    "GE09ram_01_u:007.002c": "aśoko mantrapālaś ca sumantraś cāṣṭamo 'bhavat",
    "GE09ram_01_u:007.003a": "ṛtvijau dvāv abhimatau tasyāstām ṛṣisattamau",
    "GE09ram_01_u:007.003c": "vasiṣṭho vāmadevaś ca mantriṇaś ca tathāpare",
    "GE09ram_01_u:007.004a": "śrīmantaś ca mahātmānaḥ śāstrajñā dṛḍhavikramāḥ",
    "GE09ram_01_u:007.004c": "kīrtimantaḥ praṇihitā yathā vacanakāriṇaḥ",
    "GE09ram_01_u:007.005a": "tejaḥkṣamāyaśaḥprāptāḥ smitapūrvābhibhāṣiṇaḥ",
    "GE09ram_01_u:007.005c": "krodhāt kāmārthahetor vā na brūyur anṛtaṃ vacaḥ",
    "GE09ram_01_u:007.006a": "teṣām aviditaṃ kiṃ cit sveṣu nāsti pareṣu vā",
    "GE09ram_01_u:007.006c": "kriyamāṇaṃ kṛtaṃ vāpi cāreṇāpi cikīrṣitam",
    "GE09ram_01_u:007.007a": "kuśalā vyavahāreṣu sauhṛdeṣu parīkṣitāḥ",
    "GE09ram_01_u:007.007c": "prāptakālaṃ yathā daṇḍaṃ dhārayeyuḥ suteṣv api",
    "GE09ram_01_u:007.008a": "kośasaṃgrahaṇe yuktā balasya ca parigrahe",
    "GE09ram_01_u:007.008c": "ahitaṃ cāpi puruṣaṃ na vihiṃsyur adūṣakam",
    "GE09ram_01_u:007.009a": "vīrāṃś ca niyatotsāhā rāja śāstram anuṣṭhitāḥ",
    "GE09ram_01_u:007.009c": "śucīnāṃ rakṣitāraś ca nityaṃ viṣayavāsinām",
    "GE09ram_01_u:007.010a": "brahmakṣatram ahiṃsantas te kośaṃ samapūrayan",
    "GE09ram_01_u:007.010c": "sutīkṣṇadaṇḍāḥ saṃprekṣya puruṣasya balābalam",
    "GE09ram_01_u:007.011a": "śucīnām ekabuddhīnāṃ sarveṣāṃ saṃprajānatām",
    "GE09ram_01_u:007.011c": "nāsīt pure vā rāṣṭre vā mṛṣāvādī naraḥ kva cit",
    "GE09ram_01_u:007.012a": "kaś cin na duṣṭas tatrāsīt paradāraratir naraḥ",
    "GE09ram_01_u:007.012c": "praśāntaṃ sarvam evāsīd rāṣṭraṃ puravaraṃ ca tat",
    "GE09ram_01_u:007.013a": "suvāsasaḥ suveśāś ca te ca sarve suśīlinaḥ",
    "GE09ram_01_u:007.013c": "hitārthaṃ ca narendrasya jāgrato nayacakṣuṣā",
    "GE09ram_01_u:007.014a": "gurau guṇagṛhītāś ca prakhyātāś ca parākramaiḥ",
    "GE09ram_01_u:007.014c": "videśeṣv api vijñātāḥ sarvato buddhiniścayāt",
    "GE09ram_01_u:007.015a": "īdṛśais tair amātyais tu rājā daśaratho 'naghaḥ",
    "GE09ram_01_u:007.015c": "upapanno guṇopetair anvaśāsad vasuṃdharām",
    "GE09ram_01_u:007.016a": "avekṣamāṇaś cāreṇa prajā dharmeṇa rañjayan",
    "GE09ram_01_u:007.016c": "nādhyagacchad viśiṣṭaṃ vā tulyaṃ vā śatrum ātmanaḥ",
    "GE09ram_01_u:007.017a": "tair mantribhir mantrahitair niviṣṭair; vṛto 'nuraktaiḥ kuśalaiḥ samarthaiḥ",
    "GE09ram_01_u:007.017c": "sa pārthivo dīptim avāpa yuktas; tejomayair gobhir ivodito 'rkaḥ",
    "GE09ram_01_u:008.001a": "tasya tv evaṃ prabhāvasya dharmajñasya mahātmanaḥ",
    "GE09ram_01_u:008.001c": "sutārthaṃ tapyamānasya nāsīd vaṃśakaraḥ sutaḥ",
    "GE09ram_01_u:008.002a": "cintayānasya tasyaivaṃ buddhir āsīn mahātmanaḥ",
    "GE09ram_01_u:008.002c": "sutārthaṃ vājimedhena kimarthaṃ na yajāmy aham",
    "GE09ram_01_u:008.003a": "sa niścitāṃ matiṃ kṛtvā yaṣṭavyam iti buddhimān",
    "GE09ram_01_u:008.003c": "mantribhiḥ saha dharmātmā sarvair eva kṛtātmabhiḥ",
    "GE09ram_01_u:008.004a": "tato 'bravīd idaṃ rājā sumantraṃ mantrisattamam",
    "GE09ram_01_u:008.004c": "śīghram ānaya me sarvān gurūṃs tān sapurohitān",
    "GE09ram_01_u:008.005a": "etac chrutvā rahaḥ sūto rājānam idam abravīt",
    "GE09ram_01_u:008.005c": "ṛtvigbhir upadiṣṭo 'yaṃ purāvṛtto mayā śrutaḥ",
    "GE09ram_01_u:008.006a": "sanatkumāro bhagavān pūrvaṃ kathitavān kathām",
    "GE09ram_01_u:008.006c": "ṛṣīṇāṃ saṃnidhau rājaṃs tava putrāgamaṃ prati",
    "GE09ram_01_u:008.007a": "kāśyapasya tu putro 'sti vibhāṇḍaka iti śrutaḥ",
    "GE09ram_01_u:008.007c": "ṛṣyaśṛṅga iti khyātas tasya putro bhaviṣyati",
    "GE09ram_01_u:008.008a": "sa vane nityasaṃvṛddho munir vanacaraḥ sadā",
    "GE09ram_01_u:008.008c": "nānyaṃ jānāti viprendro nityaṃ pitranuvartanāt",
    "GE09ram_01_u:008.009a": "dvaividhyaṃ brahmacaryasya bhaviṣyati mahātmanaḥ",
    "GE09ram_01_u:008.009c": "lokeṣu prathitaṃ rājan vipraiś ca kathitaṃ sadā",
    "GE09ram_01_u:008.010a": "tasyaivaṃ vartamānasya kālaḥ samabhivartata",
    "GE09ram_01_u:008.010c": "agniṃ śuśrūṣamāṇasya pitaraṃ ca yaśasvinam",
    "GE09ram_01_u:008.011a": "etasminn eva kāle tu romapādaḥ",
    "GE09ram_01_u:008.011c": "aṅgeṣu prathitā rājā bhaviṣyati mahābalaḥ",
    "GE09ram_01_u:008.012a": "tasya vyatikramād rājño bhaviṣyati sudāruṇā",
    "GE09ram_01_u:008.012c": "anāvṛṣṭiḥ sughorā vai sarvabhūtabhayāvahā",
    "GE09ram_01_u:008.013a": "anāvṛṣṭyāṃ tu vṛttāyāṃ rājā duḥkhasamanvitaḥ",
    "GE09ram_01_u:008.013c": "brāhmaṇāñ śrutavṛddhāṃś ca samānīya pravakṣyati",
    "GE09ram_01_u:008.014a": "bhavantaḥ śrutadharmāṇo loke cāritravedinaḥ",
    "GE09ram_01_u:008.014c": "samādiśantu niyamaṃ prāyaścittaṃ yathā bhavet",
    "GE09ram_01_u:008.015a": "vakṣyanti te mahīpālaṃ brāhmaṇā vedapāragāḥ",
    "GE09ram_01_u:008.015c": "vibhāṇḍakasutaṃ rājan sarvopāyair ihānaya",
    "GE09ram_01_u:008.016a": "ānāyya ca mahīpāla ṛṣyaśṛṅgaṃ susatkṛtam",
    "GE09ram_01_u:008.016c": "prayaccha kanyāṃ śāntāṃ vai vidhinā susamāhitaḥ",
    "GE09ram_01_u:008.017a": "teṣāṃ tu vacanaṃ śrutvā rājā cintāṃ prapatsyate",
    "GE09ram_01_u:008.017c": "kenopāyena vai śakyam ihānetuṃ sa vīryavān",
    "GE09ram_01_u:008.018a": "tato rājā viniścitya saha mantribhir ātmavān",
    "GE09ram_01_u:008.018c": "purohitam amātyāṃś ca preṣayiṣyati satkṛtān",
    "GE09ram_01_u:008.019a": "te tu rājño vacaḥ śrutvā vyathitā vanatānanāḥ",
    "GE09ram_01_u:008.019c": "na gacchema ṛṣer bhītā anuneṣyanti taṃ nṛpam",
    "GE09ram_01_u:008.020a": "vakṣyanti cintayitvā te tasyopāyāṃś ca tān kṣamān",
    "GE09ram_01_u:008.020c": "āneṣyāmo vayaṃ vipraṃ na ca doṣo bhaviṣyati",
    "GE09ram_01_u:008.021a": "evam aṅgādhipenaiva gaṇikābhir ṛṣeḥ sutaḥ",
    "GE09ram_01_u:008.021c": "ānīto 'varṣayad devaḥ śāntā cāsmai pradīyate",
    "GE09ram_01_u:008.022a": "ṛṣyaśṛṅgas tu jāmātā putrāṃs tava vidhāsyati",
    "GE09ram_01_u:008.022c": "sanatkumārakathitam etāvad vyāhṛtaṃ mayā",
    "GE09ram_01_u:008.023a": "atha hṛṣṭo daśarathaḥ sumantraṃ pratyabhāṣata",
    "GE09ram_01_u:008.023c": "yatharṣyaśṛṅgas tv ānīto vistareṇa tvayocyatām",
    "GE09ram_01_u:009.001a": "sumantraś codito rājñā provācedaṃ vacas tadā",
    "GE09ram_01_u:009.001c": "yatharṣyaśṛṅgas tv ānītaḥ śṛṇu me mantribhiḥ saha",
    "GE09ram_01_u:009.002a": "romapādam uvācedaṃ sahāmātyaḥ purohitaḥ",
    "GE09ram_01_u:009.002c": "upāyo nirapāyo 'yam asmābhir abhicintitaḥ",
    "GE09ram_01_u:009.003a": "ṛṣyaśṛṅgo vanacaras tapaḥsvādhyāyane",
    "GE09ram_01_u:009.003c": "anabhijñaḥ sa nārīṇāṃ viṣayāṇāṃ sukhasya ca",
    "GE09ram_01_u:009.004a": "indriyārthair abhimatair naracitta pramāthibhiḥ",
    "GE09ram_01_u:009.004c": "puram ānāyayiṣyāmaḥ kṣipraṃ cādhyavasīyatām",
    "GE09ram_01_u:009.005a": "gaṇikās tatra gacchantu rūpavatyaḥ svalaṃkṛtāḥ",
    "GE09ram_01_u:009.005c": "pralobhya vividhopāyair āneṣyantīha satkṛtāḥ",
    "GE09ram_01_u:009.006a": "śrutvā tatheti rājā ca pratyuvāca purohitam",
    "GE09ram_01_u:009.006c": "purohito mantriṇaś ca tathā cakruś ca te tadā",
    "GE09ram_01_u:009.007a": "vāramukhyās tu tac chrutvā vanaṃ praviviśur mahat",
    "GE09ram_01_u:009.007c": "āśramasyāvidūre 'smin yatnaṃ kurvanti darśane",
    "GE09ram_01_u:009.008a": "ṛṣiputrasya ghorasya nityam āśramavāsinaḥ",
    "GE09ram_01_u:009.008c": "pituḥ sa nityasaṃtuṣṭo nāticakrāma cāśramāt",
    "GE09ram_01_u:009.009a": "na tena janmaprabhṛti dṛṣṭapūrvaṃ tapasvinā",
    "GE09ram_01_u:009.009c": "strī vā pumān vā yac cānyat sattvaṃ nagara rāṣṭrajam",
    "GE09ram_01_u:009.010a": "tataḥ kadā cit taṃ deśam ājagāma yadṛcchayā",
    "GE09ram_01_u:009.010c": "vibhāṇḍakasutas tatra tāś cāpaśyad varāṅganāḥ",
    "GE09ram_01_u:009.011a": "tāś citraveṣāḥ pramadā gāyantyo madhurasvaraiḥ",
    "GE09ram_01_u:009.011c": "ṛṣiputram upāgamya sarvā vacanam abruvan",
    "GE09ram_01_u:009.012a": "kas tvaṃ kiṃ vartase brahmañ jñātum icchāmahe vayam",
    "GE09ram_01_u:009.012c": "ekas tvaṃ vijane ghore vane carasi śaṃsa naḥ",
    "GE09ram_01_u:009.013a": "adṛṣṭarūpās tās tena kāmyarūpā vane striyaḥ",
    "GE09ram_01_u:009.013c": "hārdāt tasya matir jātā ākhyātuṃ pitaraṃ svakam",
    "GE09ram_01_u:009.014a": "pitā vibhāṇḍako 'smākaṃ tasyāhaṃ suta aurasaḥ",
    "GE09ram_01_u:009.014c": "ṛṣyaśṛṅga iti khyātaṃ nāma karma ca me bhuvi",
    "GE09ram_01_u:009.015a": "ihāśramapado 'smākaṃ samīpe śubhadarśanāḥ",
    "GE09ram_01_u:009.015c": "kariṣye vo 'tra pūjāṃ vai sarveṣāṃ vidhipūrvakam",
    "GE09ram_01_u:009.016a": "ṛṣiputravacaḥ śrutvā sarvāsāṃ matir āsa vai",
    "GE09ram_01_u:009.016c": "tad āśramapadaṃ draṣṭuṃ jagmuḥ sarvāś ca tena ha",
    "GE09ram_01_u:009.017a": "gatānāṃ tu tataḥ pūjām ṛṣiputraś cakāra ha",
    "GE09ram_01_u:009.017c": "idam arghyam idaṃ pādyam idaṃ mūlaṃ phalaṃ ca naḥ",
    "GE09ram_01_u:009.018a": "pratigṛhya tu tāṃ pūjāṃ sarvā eva samutsukāḥ",
    "GE09ram_01_u:009.018c": "ṛṣer bhītāś ca śīghraṃ tu gamanāya matiṃ dadhuḥ",
    "GE09ram_01_u:009.019a": "asmākam api mukhyāni phalānīmāni vai dvija",
    "GE09ram_01_u:009.019c": "gṛhāṇa prati bhadraṃ te bhakṣayasva ca mā ciram",
    "GE09ram_01_u:009.020a": "tatas tās taṃ samāliṅgya sarvā harṣasamanvitāḥ",
    "GE09ram_01_u:009.020c": "modakān pradadus tasmai bhakṣyāṃś ca vividhāñ śubhān",
    "GE09ram_01_u:009.021a": "tāni cāsvādya tejasvī phalānīti sma manyate",
    "GE09ram_01_u:009.021c": "anāsvāditapūrvāṇi vane nityanivāsinām",
    "GE09ram_01_u:009.022a": "āpṛcchya ca tadā vipraṃ vratacaryāṃ nivedya ca",
    "GE09ram_01_u:009.022c": "gacchanti smāpadeśāt tā bhītās tasya pituḥ striyaḥ",
    "GE09ram_01_u:009.023a": "gatāsu tāsu sarvāsu kāśyapasyātmajo dvijaḥ",
    "GE09ram_01_u:009.023c": "asvasthahṛdayaś cāsīd duḥkhaṃ sma parivartate",
    "GE09ram_01_u:009.024a": "tato 'paredyus taṃ deśam ājagāma sa vīryavān",
    "GE09ram_01_u:009.024c": "manojñā yatra tā dṛṣṭā vāramukhyāḥ svalaṃkṛtāḥ",
    "GE09ram_01_u:009.025a": "dṛṣṭvaiva ca tadā vipram āyāntaṃ hṛṣṭa mānasāḥ",
    "GE09ram_01_u:009.025c": "upasṛtya tataḥ sarvās tās tam ūcur idaṃ vacaḥ",
    "GE09ram_01_u:009.026a": "ehy āśramapadaṃ saumya asmākam iti cābruvan",
    "GE09ram_01_u:009.026c": "tatrāpy eṣa vidhiḥ śrīmān viśeṣeṇa bhaviṣyati",
    "GE09ram_01_u:009.027a": "śrutvā tu vacanaṃ tāsāṃ sarvāsāṃ hṛdayaṃgamam",
    "GE09ram_01_u:009.027c": "gamanāya matiṃ cakre taṃ ca ninyus tadā striyaḥ",
    "GE09ram_01_u:009.028a": "tatra cānīyamāne tu vipre tasmin mahātmani",
    "GE09ram_01_u:009.028c": "vavarṣa sahasā devo jagat prahlādayaṃs tadā",
    "GE09ram_01_u:009.029a": "varṣeṇaivāgataṃ vipraṃ viṣayaṃ svaṃ narādhipaḥ",
    "GE09ram_01_u:009.029c": "pratyudgamya muniṃ prahvaḥ śirasā ca mahīṃ gataḥ",
    "GE09ram_01_u:009.030a": "arghyaṃ ca pradadau tasmai nyāyataḥ susamāhitaḥ",
    "GE09ram_01_u:009.030c": "vavre prasādaṃ viprendrān mā vipraṃ manyur āviśet",
    "GE09ram_01_u:009.031a": "antaḥpuraṃ praviśyāsmai kanyāṃ dattvā yathāvidhi",
    "GE09ram_01_u:009.031c": "śāntāṃ śāntena manasā rājā harṣam avāpa saḥ",
    "GE09ram_01_u:009.032a": "evaṃ sa nyavasat tatra sarvakāmaiḥ supūjitaḥ",
    "GE09ram_01_u:009.032c": "ṛṣyaśṛṅgo mahātejāḥ śāntayā saha bhāryayā",
    "GE09ram_01_u:010.001a": "bhūya eva ca rājendra śṛṇu me vacanaṃ hitam",
    "GE09ram_01_u:010.001c": "yathā sa devapravaraḥ kathayām āsa buddhimān",
    "GE09ram_01_u:010.002a": "ikṣvākūṇāṃ kule jāto bhaviṣyati sudhārmikaḥ",
    "GE09ram_01_u:010.002c": "rājā daśaratho nāmnā śrīmān satyapratiśravaḥ",
    "GE09ram_01_u:010.003a": "aṅgarājena sakhyaṃ ca tasya rājño bhaviṣyati",
    "GE09ram_01_u:010.003c": "kanyā cāsya mahābhāgā śāntā nāma bhaviṣyati",
    "GE09ram_01_u:010.004a": "putras tv aṅgasya rājñas tu romapāda iti śrutaḥ",
    "GE09ram_01_u:010.004c": "taṃ sa rājā daśaratho gamiṣyati mahāyaśāḥ",
    "GE09ram_01_u:010.005a": "anapatyo 'smi dharmātmañ śāntā bhāryā mama kratum",
    "GE09ram_01_u:010.005c": "āhareta tvayājñaptaḥ saṃtānārthaṃ kulasya ca",
    "GE09ram_01_u:010.006a": "śrutvā rājño 'tha tad vākyaṃ manasā sa vicintya ca",
    "GE09ram_01_u:010.006c": "pradāsyate putravantaṃ śāntā bhartāram ātmavān",
    "GE09ram_01_u:010.007a": "pratigṛhya ca taṃ vipraṃ sa rājā vigatajvaraḥ",
    "GE09ram_01_u:010.007c": "āhariṣyati taṃ yajñaṃ prahṛṣṭenāntarātmanā",
    "GE09ram_01_u:010.008a": "taṃ ca rājā daśaratho yaṣṭukāmaḥ kṛtāñjaliḥ",
    "GE09ram_01_u:010.008c": "ṛṣyaśṛṅgaṃ dvijaśreṣṭhaṃ varayiṣyati dharmavit",
    "GE09ram_01_u:010.009a": "yajñārthaṃ prasavārthaṃ ca svargārthaṃ ca nareśvaraḥ",
    "GE09ram_01_u:010.009c": "labhate ca sa taṃ kāmaṃ dvija mukhyād viśāṃ patiḥ",
    "GE09ram_01_u:010.010a": "putrāś cāsya bhaviṣyanti catvāro 'mitavikramāḥ",
    "GE09ram_01_u:010.010c": "vaṃśapratiṣṭhānakarāḥ sarvalokeṣu viśrutāḥ",
    "GE09ram_01_u:010.011a": "evaṃ sa devapravaraḥ pūrvaṃ kathitavān kathām",
    "GE09ram_01_u:010.011c": "sanatkumāro bhagavān purā devayuge prabhuḥ",
    "GE09ram_01_u:010.012a": "sa tvaṃ puruṣaśārdūla tam ānaya susatkṛtam",
    "GE09ram_01_u:010.012c": "svayam eva mahārāja gatvā sabalavāhanaḥ",
    "GE09ram_01_u:010.013a": "anumānya vasiṣṭhaṃ ca sūtavākyaṃ niśamya ca",
    "GE09ram_01_u:010.013c": "sāntaḥpuraḥ sahāmātyaḥ prayayau yatra sa dvijaḥ",
    "GE09ram_01_u:010.014a": "vanāni saritaś caiva vyatikramya śanaiḥ śanaiḥ",
    "GE09ram_01_u:010.014c": "abhicakrāma taṃ deśaṃ yatra vai munipuṃgavaḥ",
    "GE09ram_01_u:010.015a": "āsādya taṃ dvijaśreṣṭhaṃ romapādasamīpagam",
    "GE09ram_01_u:010.015c": "ṛṣiputraṃ dadarśādau dīpyamānam ivānalam",
    "GE09ram_01_u:010.016a": "tato rājā yathānyāyaṃ pūjāṃ cakre viśeṣataḥ",
    "GE09ram_01_u:010.016c": "sakhitvāt tasya vai rājñaḥ prahṛṣṭenāntarātmanā",
    "GE09ram_01_u:010.017a": "romapādena cākhyātam ṛṣiputrāya dhīmate",
    "GE09ram_01_u:010.017c": "sakhyaṃ saṃbandhakaṃ caiva tadā taṃ pratyapūjayat",
    "GE09ram_01_u:010.018a": "evaṃ susatkṛtas tena sahoṣitvā nararṣabhaḥ",
    "GE09ram_01_u:010.018c": "saptāṣṭadivasān rājā rājānam idam abravīt",
    "GE09ram_01_u:010.019a": "śāntā tava sutā rājan saha bhartrā viśāmpate",
    "GE09ram_01_u:010.019c": "madīyaṃ nagaraṃ yātu kāryaṃ hi mahad udyatam",
    "GE09ram_01_u:010.020a": "tatheti rājā saṃśrutya gamanaṃ tasya dhīmataḥ",
    "GE09ram_01_u:010.020c": "uvāca vacanaṃ vipraṃ gaccha tvaṃ saha bhāryayā",
    "GE09ram_01_u:010.021a": "ṛṣiputraḥ pratiśrutya tathety āha nṛpaṃ tadā",
    "GE09ram_01_u:010.021c": "sa nṛpeṇābhyanujñātaḥ prayayau saha bhāryayā",
    "GE09ram_01_u:010.022a": "tāv anyonyāñjaliṃ kṛtvā snehāt saṃśliṣya corasā",
    "GE09ram_01_u:010.022c": "nanandatur daśaratho romapādaś ca vīryavān",
    "GE09ram_01_u:010.023a": "tataḥ suhṛdam āpṛcchya prasthito raghunandanaḥ",
    "GE09ram_01_u:010.023c": "paurebhyaḥ preṣayām āsa dūtān vai śīghragāminaḥ",
    "GE09ram_01_u:010.023e": "kriyatāṃ nagaraṃ sarvaṃ kṣipram eva svalaṃkṛtam",
    "GE09ram_01_u:010.024a": "tataḥ prahṛṣṭāḥ paurās te śrutvā rājānam āgatam",
    "GE09ram_01_u:010.024c": "tathā pracakrus tat sarvaṃ rājñā yat preṣitaṃ tadā",
    "GE09ram_01_u:010.025a": "tataḥ svalaṃkṛtaṃ rājā nagaraṃ praviveśa ha",
    "GE09ram_01_u:010.025c": "śaṅkhadundubhinirghoṣaiḥ puraskṛtya dvijarṣabham",
    "GE09ram_01_u:010.026a": "tataḥ pramuditāḥ sarve dṛṣṭvā vai nāgarā dvijam",
    "GE09ram_01_u:010.026c": "praveśyamānaṃ satkṛtya narendreṇendrakarmaṇā",
    "GE09ram_01_u:010.027a": "antaḥpuraṃ praveśyainaṃ pūjāṃ kṛtvā tu śāstrataḥ",
    "GE09ram_01_u:010.027c": "kṛtakṛtyaṃ tadātmānaṃ mene tasyopavāhanāt",
    "GE09ram_01_u:010.028a": "antaḥpurāṇi sarvāṇi śāntāṃ dṛṣṭvā tathāgatām",
    "GE09ram_01_u:010.028c": "saha bhartrā viśālākṣīṃ prītyānandam upāgaman",
    "GE09ram_01_u:010.029a": "pūjyamānā ca tābhiḥ sā rājñā caiva viśeṣataḥ",
    "GE09ram_01_u:010.029c": "uvāsa tatra sukhitā kaṃ cit kālaṃ saha dvijā",
    "GE09ram_01_u:011.001a": "tataḥ kāle bahutithe kasmiṃś cit sumanohare",
    "GE09ram_01_u:011.001c": "vasante samanuprāpte rājño yaṣṭuṃ mano 'bhavat",
    "GE09ram_01_u:011.002a": "tataḥ prasādya śirasā taṃ vipraṃ devavarṇinam",
    "GE09ram_01_u:011.002c": "yajñāya varayām āsa saṃtānārthaṃ kulasya ca",
    "GE09ram_01_u:011.003a": "tatheti ca sa rājānam uvāca ca susatkṛtaḥ",
    "GE09ram_01_u:011.003c": "saṃbhārāḥ saṃbhriyantāṃ te turagaś ca vimucyatām",
    "GE09ram_01_u:011.004a": "tato rājābravīd vākyaṃ sumantraṃ mantrisattamam",
    "GE09ram_01_u:011.004c": "sumantrāvāhaya kṣipram ṛtvijo brahmavādinaḥ",
    "GE09ram_01_u:011.005a": "tataḥ sumantras tvaritaṃ gatvā tvaritavikramaḥ",
    "GE09ram_01_u:011.005c": "samānayat sa tān viprān samastān vedapāragān",
    "GE09ram_01_u:011.006a": "suyajñaṃ vāmadevaṃ ca jābālim atha kāśyapam",
    "GE09ram_01_u:011.006c": "purohitaṃ vasiṣṭhaṃ ca ye cānye dvijasattamāḥ",
    "GE09ram_01_u:011.007a": "tān pūjayitvā dharmātmā rājā daśarathas tadā",
    "GE09ram_01_u:011.007c": "idaṃ dharmārthasahitaṃ ślakṣṇaṃ vacanam abravīt",
    "GE09ram_01_u:011.008a": "mama lālapyamānasya putrārthaṃ nāsti vai sukham",
    "GE09ram_01_u:011.008c": "tadarthaṃ hayamedhena yakṣyāmīti matir mama",
    "GE09ram_01_u:011.009a": "tad ahaṃ yaṣṭum icchāmi śāstradṛṣṭena karmaṇā",
    "GE09ram_01_u:011.009c": "ṛṣiputraprabhāvena kāmān prāpsyāmi cāpy aham",
    "GE09ram_01_u:011.010a": "tataḥ sādhv iti tad vākyaṃ brāhmaṇāḥ pratyapūjayan",
    "GE09ram_01_u:011.010c": "vasiṣṭhapramukhāḥ sarve pārthivasya mukhāc cyutam",
    "GE09ram_01_u:011.011a": "ṛṣyaśṛṅgapurogāś ca pratyūcur nṛpatiṃ tadā",
    "GE09ram_01_u:011.011c": "saṃbhārāḥ saṃbhriyantāṃ te turagaś ca vimucyatām",
    "GE09ram_01_u:011.012a": "sarvathā prāpyase putrāṃś caturo 'mitavikramān",
    "GE09ram_01_u:011.012c": "yasya te dhārmikī buddhir iyaṃ putrārtham āgatāḥ",
    "GE09ram_01_u:011.013a": "tataḥ prīto 'bhavad rājā śrutvā tad dvijabhāṣitam",
    "GE09ram_01_u:011.013c": "amātyāṃś cābravīd rājā harṣeṇedaṃ śubhākṣaram",
    "GE09ram_01_u:011.014a": "gurūṇāṃ vacanāc chīghraṃ saṃbhārāḥ saṃbhriyantu me",
    "GE09ram_01_u:011.014c": "samarthādhiṣṭhitaś cāśvaḥ sopādhyāyo vimucyatām",
    "GE09ram_01_u:011.015a": "sarayvāś cottare tīre yajñabhūmir vidhīyatām",
    "GE09ram_01_u:011.015c": "śāntayaś cābhivardhantāṃ yathākalpaṃ yathāvidhi",
    "GE09ram_01_u:011.016a": "śakyaḥ kartum ayaṃ yajñaḥ sarveṇāpi mahīkṣitā",
    "GE09ram_01_u:011.016c": "nāparādho bhavet kaṣṭo yady asmin kratusattame",
    "GE09ram_01_u:011.017a": "chidraṃ hi mṛgayante 'tra vidvāṃso brahmarākṣasāḥ",
    "GE09ram_01_u:011.017c": "vidhihīnasya yajñasya sadyaḥ kartā vinaśyati",
    "GE09ram_01_u:011.018a": "tad yathāvidhi pūrvaṃ me kratur eṣa samāpyate",
    "GE09ram_01_u:011.018c": "tathāvidhānaṃ kriyatāṃ samarthāḥ karaṇeṣv iha",
    "GE09ram_01_u:011.019a": "tatheti ca tataḥ sarve mantriṇaḥ pratyapūjayan",
    "GE09ram_01_u:011.019c": "pārthivendrasya tad vākyaṃ yathājñaptam akurvata",
    "GE09ram_01_u:011.020a": "tato dvijās te dharmajñam astuvan pārthivarṣabham",
    "GE09ram_01_u:011.020c": "anujñātās tataḥ sarve punar jagmur yathāgatam",
    "GE09ram_01_u:011.021a": "gatānāṃ tu dvijātīnāṃ mantriṇas tān narādhipaḥ",
    "GE09ram_01_u:011.021c": "visarjayitvā svaṃ veśma praviveśa mahā dyutiḥ",
    "GE09ram_01_u:012.001a": "punaḥ prāpte vasante tu pūrṇaḥ saṃvatsaro 'bhavat",
    "GE09ram_01_u:012.001c": "abhivādya vasiṣṭhaṃ ca nyāyataḥ pratipūjya ca",
    "GE09ram_01_u:012.002a": "abravīt praśritaṃ vākyaṃ prasavārthaṃ dvijottamam",
    "GE09ram_01_u:012.002c": "yajño me kriyatāṃ vipra yathoktaṃ munipuṃgava",
    "GE09ram_01_u:012.003a": "yathā na vighnaḥ kriyate yajñāṅgeṣu vidhīyatām",
    "GE09ram_01_u:012.003c": "bhavān snigdhaḥ suhṛn mahyaṃ guruś ca paramo bhavān",
    "GE09ram_01_u:012.004a": "voḍhavyo bhavatā caiva bhāro yajñasya codyataḥ",
    "GE09ram_01_u:012.004c": "tatheti ca sa rājānam abravīd dvijasattamaḥ",
    "GE09ram_01_u:012.005a": "kariṣye sarvam evaitad bhavatā yat samarthitam",
    "GE09ram_01_u:012.005c": "tato 'bravīd dvijān vṛddhān yajñakarmasu niṣṭhitān",
    "GE09ram_01_u:012.006a": "sthāpatye niṣṭhitāṃś caiva vṛddhān paramadhārmikān",
    "GE09ram_01_u:012.006c": "karmāntikāñ śilpakārān vardhakīn khanakān api",
    "GE09ram_01_u:012.007a": "gaṇakāñ śilpinaś caiva tathaiva naṭanartakān",
    "GE09ram_01_u:012.007c": "tathā śucīñ śāstravidaḥ puruṣān subahuśrutān",
    "GE09ram_01_u:012.008a": "yajñakarma samīhantāṃ bhavanto rājaśāsanāt",
    "GE09ram_01_u:012.008c": "iṣṭakā bahusāhasrī śīghram ānīyatām iti",
    "GE09ram_01_u:012.009a": "aupakāryāḥ kriyantāṃ ca rājñāṃ bahuguṇānvitāḥ",
    "GE09ram_01_u:012.009c": "brāhmaṇāvasathāś caiva kartavyāḥ śataśaḥ śubhāḥ",
    "GE09ram_01_u:012.010a": "bhakṣyānnapānair bahubhiḥ samupetāḥ suniṣṭhitāḥ",
    "GE09ram_01_u:012.010c": "tathā paurajanasyāpi kartavyā bahuvistarāḥ",
    "GE09ram_01_u:012.011a": "āvāsā bahubhakṣyā vai sarvakāmair upasthitāḥ",
    "GE09ram_01_u:012.011c": "tathā jānapadasyāpi janasya bahuśobhanam",
    "GE09ram_01_u:012.012a": "dātavyam annaṃ vidhivat satkṛtya na tu līlayā",
    "GE09ram_01_u:012.012c": "sarvavarṇā yathā pūjāṃ prāpnuvanti susatkṛtāḥ",
    "GE09ram_01_u:012.013a": "na cāvajñā prayoktavyā kāmakrodhavaśād api",
    "GE09ram_01_u:012.013c": "yajñakarmasu ye 'vyagrāḥ puruṣāḥ śilpinas tathā",
    "GE09ram_01_u:012.014a": "teṣām api viśeṣeṇa pūjā kāryā yathākramam",
    "GE09ram_01_u:012.014c": "yathā sarvaṃ suvihitaṃ na kiṃ cit parihīyate",
    "GE09ram_01_u:012.015a": "tathā bhavantaḥ kurvantu prītisnigdhena cetasā",
    "GE09ram_01_u:012.015c": "tataḥ sarve samāgamya vasiṣṭham idam abruvan",
    "GE09ram_01_u:012.016a": "yathoktaṃ tat kariṣyāmo na kiṃ cit parihāsyate",
    "GE09ram_01_u:012.016c": "tataḥ sumantram āhūya vasiṣṭho vākyam abravīt",
    "GE09ram_01_u:012.017a": "nimantrayasya nṛpatīn pṛthivyāṃ ye ca dhārmikāḥ",
    "GE09ram_01_u:012.017c": "brāhmaṇān kṣatriyān vaiśyāñ śūdrāṃś caiva sahasraśaḥ",
    "GE09ram_01_u:012.018a": "samānayasva satkṛtya sarvadeśeṣu mānavān",
    "GE09ram_01_u:012.018c": "mithilādhipatiṃ śūraṃ janakaṃ satyavikramam",
    "GE09ram_01_u:012.019a": "niṣṭhitaṃ sarvaśāstreṣu tathā vedeṣu niṣṭhitam",
    "GE09ram_01_u:012.019c": "tam ānaya mahābhāgaṃ svayam eva susatkṛtam",
    "GE09ram_01_u:012.019e": "pūrvasaṃbandhinaṃ jñātvā tataḥ pūrvaṃ bravīmi te",
    "GE09ram_01_u:012.020a": "tathā kāśipatiṃ snigdhaṃ satataṃ priyavādinam",
    "GE09ram_01_u:012.020c": "sadvṛttaṃ devasaṃkāśaṃ svayam evānayasva ha",
    "GE09ram_01_u:012.021a": "tathā kekayarājānaṃ vṛddhaṃ paramadhārmikam",
    "GE09ram_01_u:012.021c": "śvaśuraṃ rājasiṃhasya saputraṃ tam ihānaya",
    "GE09ram_01_u:012.022a": "aṅgeśvaraṃ mahābhāgaṃ romapādaṃ susatkṛtam",
    "GE09ram_01_u:012.022c": "vayasyaṃ rājasiṃhasya tam ānaya yaśasvinam",
    "GE09ram_01_u:012.023a": "prācīnān sindhusauvīrān saurāṣṭhreyāṃś ca pārthivān",
    "GE09ram_01_u:012.023c": "dākṣiṇātyān narendrāṃś ca samastān ānayasva ha",
    "GE09ram_01_u:012.024a": "santi snigdhāś ca ye cānye rājānaḥ pṛthivītale",
    "GE09ram_01_u:012.024c": "tān ānaya yathākṣipraṃ sānugān sahabāndhavān",
    "GE09ram_01_u:012.025a": "vasiṣṭhavākyaṃ tac chrutvā sumantras tvaritas tadā",
    "GE09ram_01_u:012.025c": "vyādiśat puruṣāṃs tatra rājñām ānayane śubhān",
    "GE09ram_01_u:012.026a": "svayam eva hi dharmātmā prayayau muniśāsanāt",
    "GE09ram_01_u:012.026c": "sumantras tvarito bhūtvā samānetuṃ mahīkṣitaḥ",
    "GE09ram_01_u:012.027a": "te ca karmāntikāḥ sarve vasiṣṭhāya ca dhīmate",
    "GE09ram_01_u:012.027c": "sarvaṃ nivedayanti sma yajñe yad upakalpitam",
    "GE09ram_01_u:012.028a": "tataḥ prīto dvijaśreṣṭhas tān sarvān punar abravīt",
    "GE09ram_01_u:012.028c": "avajñayā na dātavyaṃ kasya cil līlayāpi vā",
    "GE09ram_01_u:012.028e": "avajñayā kṛtaṃ hanyād dātāraṃ nātra saṃśayaḥ",
    "GE09ram_01_u:012.029a": "tataḥ kaiś cid ahorātrair upayātā mahīkṣitaḥ",
    "GE09ram_01_u:012.029c": "bahūni ratnāny ādāya rājño daśarathasya ha",
    "GE09ram_01_u:012.030a": "tato vasiṣṭhaḥ suprīto rājānam idam abravīt",
    "GE09ram_01_u:012.030c": "upayātā naravyāghra rājānas tava śāsanāt",
    "GE09ram_01_u:012.031a": "mayāpi satkṛtāḥ sarve yathārhaṃ rājasattamāḥ",
    "GE09ram_01_u:012.031c": "yajñiyaṃ ca kṛtaṃ rājan puruṣaiḥ susamāhitaiḥ",
    "GE09ram_01_u:012.032a": "niryātu ca bhavān yaṣṭuṃ yajñāyatanam antikāt",
    "GE09ram_01_u:012.032c": "sarvakāmair upahṛtair upetaṃ vai samantataḥ",
    "GE09ram_01_u:012.033a": "tathā vasiṣṭhavacanād ṛṣyaśṛṅgasya cobhayoḥ",
    "GE09ram_01_u:012.033c": "śubhe divasa nakṣatre niryāto jagatīpatiḥ",
    "GE09ram_01_u:012.034a": "tato vasiṣṭhapramukhāḥ sarva eva dvijottamāḥ",
    "GE09ram_01_u:012.034c": "ṛṣyaśṛṅgaṃ puraskṛtya yajñakarmārabhaṃs tadā",
    "GE09ram_01_u:013.001a": "atha saṃvatsare pūrṇe tasmin prāpte turaṅgame",
    "GE09ram_01_u:013.001c": "sarayvāś cottare tīre rājño yajño 'bhyavartata",
    "GE09ram_01_u:013.002a": "ṛṣyaśṛṅgaṃ puraskṛtya karma cakrur dvijarṣabhāḥ",
    "GE09ram_01_u:013.002c": "aśvamedhe mahāyajñe rājño 'sya sumahātmanaḥ",
    "GE09ram_01_u:013.003a": "karma kurvanti vidhivad yājakā vedapāragāḥ",
    "GE09ram_01_u:013.003c": "yathāvidhi yathānyāyaṃ parikrāmanti śāstrataḥ",
    "GE09ram_01_u:013.004a": "pravargyaṃ śāstrataḥ kṛtvā tathaivopasadaṃ dvijāḥ",
    "GE09ram_01_u:013.004c": "cakruś ca vidhivat sarvam adhikaṃ karma śāstrataḥ",
    "GE09ram_01_u:013.005a": "abhipūjya tato hṛṣṭāḥ sarve cakrur yathāvidhi",
    "GE09ram_01_u:013.005c": "prātaḥsavanapūrvāṇi karmāṇi munipuṃgavāḥ",
    "GE09ram_01_u:013.006a": "na cāhutam abhūt tatra skhalitaṃ vāpi kiṃ cana",
    "GE09ram_01_u:013.006c": "dṛśyate brahmavat sarvaṃ kṣemayuktaṃ hi cakrire",
    "GE09ram_01_u:013.007a": "na teṣv ahaḥsu śrānto vā kṣudhito vāpi dṛśyate",
    "GE09ram_01_u:013.007c": "nāvidvān brāhmaṇas tatra nāśatānucaras tathā",
    "GE09ram_01_u:013.008a": "brāhmaṇā bhuñjate nityaṃ nāthavantaś ca bhuñjate",
    "GE09ram_01_u:013.008c": "tāpasā bhujate cāpi śramaṇā bhuñjate tathā",
    "GE09ram_01_u:013.009a": "vṛddhāś ca vyādhitāś caiva striyo bālās tathaiva ca",
    "GE09ram_01_u:013.009c": "aniśaṃ bhuñjamānānāṃ na tṛptir upalabhyate",
    "GE09ram_01_u:013.010a": "dīyatāṃ dīyatām annaṃ vāsāṃsi vividhāni ca",
    "GE09ram_01_u:013.010c": "iti saṃcoditās tatra tathā cakrur anekaśaḥ",
    "GE09ram_01_u:013.011a": "annakūṭāś ca bahavo dṛśyante parvatopamāḥ",
    "GE09ram_01_u:013.011c": "divase divase tatra siddhasya vidhivat tadā",
    "GE09ram_01_u:013.012a": "annaṃ hi vidhivat svādu praśaṃsanti dvijarṣabhāḥ",
    "GE09ram_01_u:013.012c": "aho tṛptāḥ sma bhadraṃ te iti śuśrāva rāghavaḥ",
    "GE09ram_01_u:013.013a": "svalaṃkṛtāś ca puruṣā brāhmaṇān paryaveṣayan",
    "GE09ram_01_u:013.013c": "upāsate ca tān anye sumṛṣṭamaṇikuṇḍalāḥ",
    "GE09ram_01_u:013.014a": "karmāntare tadā viprā hetuvādān bahūn api",
    "GE09ram_01_u:013.014c": "prāhuḥ suvāgmino dhīrāḥ parasparajigīṣayā",
    "GE09ram_01_u:013.015a": "divase divase tatra saṃstare kuśalā dvijāḥ",
    "GE09ram_01_u:013.015c": "sarvakarmāṇi cakrus te yathāśāstraṃ pracoditāḥ",
    "GE09ram_01_u:013.016a": "nāṣaḍaṅgavid atrāsīn nāvrato nābahuśrutaḥ",
    "GE09ram_01_u:013.016c": "sadasyas tasya vai rājño nāvādakuśalo dvijaḥ",
    "GE09ram_01_u:013.017a": "prāpte yūpocchraye tasmin ṣaḍ bailvāḥ khādirās tathā",
    "GE09ram_01_u:013.017c": "tāvanto bilvasahitāḥ parṇinaś ca tathāpare",
    "GE09ram_01_u:013.018a": "śleṣmātakamayo diṣṭo devadārumayas",
    "GE09ram_01_u:013.018c": "dvāv eva tatra vihitau bāhuvyastaparigrahau",
    "GE09ram_01_u:013.019a": "kāritāḥ sarva evaite śāstrajñair yajñakovidaiḥ",
    "GE09ram_01_u:013.019c": "śobhārthaṃ tasya yajñasya kāñcanālaṃkṛtā bhavan",
    "GE09ram_01_u:013.020a": "vinyastā vidhivat sarve śilpibhiḥ sukṛtā dṛḍhāḥ",
    "GE09ram_01_u:013.020c": "aṣṭāśrayaḥ sarva eva ślakṣṇarūpasamanvitāḥ",
    "GE09ram_01_u:013.021a": "ācchāditās te vāsobhiḥ puṣpair gandhaiś ca bhūṣitāḥ",
    "GE09ram_01_u:013.021c": "saptarṣayo dīptimanto virājante yathā divi",
    "GE09ram_01_u:013.022a": "iṣṭakāś ca yathānyāyaṃ kāritāś ca pramāṇataḥ",
    "GE09ram_01_u:013.022c": "cito 'gnir brāhmaṇais tatra kuśalaiḥ śulbakarmaṇi",
    "GE09ram_01_u:013.022e": "sa cityo rājasiṃhasya saṃcitaḥ kuśalair dvijaiḥ",
    "GE09ram_01_u:013.023a": "garuḍo rukmapakṣo vai triguṇo 'ṣṭādaśātmakaḥ",
    "GE09ram_01_u:013.023c": "niyuktās tatra paśavas tat tad uddiśya daivatam",
    "GE09ram_01_u:013.024a": "uragāḥ pakṣiṇaś caiva yathāśāstraṃ pracoditāḥ",
    "GE09ram_01_u:013.024c": "śāmitre tu hayas tatra tathā jala carāś ca ye",
    "GE09ram_01_u:013.025a": "ṛtvigbhiḥ sarvam evaitan niyuktaṃ śāstratas tadā",
    "GE09ram_01_u:013.025c": "paśūnāṃ triśataṃ tatra yūpeṣu niyataṃ tadā",
    "GE09ram_01_u:013.025e": "aśvaratnottamaṃ tasya rājño daśarathasya ha",
    "GE09ram_01_u:013.026a": "kausalyā taṃ hayaṃ tatra paricarya samantataḥ",
    "GE09ram_01_u:013.026c": "kṛpāṇair viśaśāsainaṃ tribhiḥ paramayā mudā",
    "GE09ram_01_u:013.027a": "patatriṇā tadā sārdhaṃ susthitena ca cetasā",
    "GE09ram_01_u:013.027c": "avasad rajanīm ekāṃ kausalyā dharmakāmyayā",
    "GE09ram_01_u:013.028a": "hotādhvaryus tathodgātā hayena samayojayan",
    "GE09ram_01_u:013.028c": "mahiṣyā parivṛtthyātha vāvātām aparāṃ tathā",
    "GE09ram_01_u:013.029a": "patatriṇas tasya vapām uddhṛtya niyatendriyaḥ",
    "GE09ram_01_u:013.029c": "ṛtvik parama saṃpannaḥ śrapayām āsa śāstrataḥ",
    "GE09ram_01_u:013.030a": "dhūmagandhaṃ vapāyās tu jighrati sma narādhipaḥ",
    "GE09ram_01_u:013.030c": "yathākālaṃ yathānyāyaṃ nirṇudan pāpam ātmanaḥ",
    "GE09ram_01_u:013.031a": "hayasya yāni cāṅgāni tāni sarvāṇi brāhmaṇāḥ",
    "GE09ram_01_u:013.031c": "agnau prāsyanti vidhivat samastāḥ ṣoḍaśartvijaḥ",
    "GE09ram_01_u:013.032a": "plakṣaśākhāsu yajñānām anyeṣāṃ kriyate haviḥ",
    "GE09ram_01_u:013.032c": "aśvamedhasya caikasya vaitaso bhāga iṣyate",
    "GE09ram_01_u:013.033a": "tryaho 'śvamedhaḥ saṃkhyātaḥ kalpasūtreṇa brāhmaṇaiḥ",
    "GE09ram_01_u:013.033c": "catuṣṭomam ahas tasya prathamaṃ parikalpitam",
    "GE09ram_01_u:013.034a": "ukthyaṃ dvitīyaṃ saṃkhyātam atirātraṃ tathottaram",
    "GE09ram_01_u:013.034c": "kāritās tatra bahavo vihitāḥ śāstradarśanāt",
    "GE09ram_01_u:013.035a": "jyotiṣṭomāyuṣī caiva atirātrau ca nirmitau",
    "GE09ram_01_u:013.035c": "abhijid viśvajic caiva aptoryāmo mahākratuḥ",
    "GE09ram_01_u:013.036a": "prācīṃ hotre dadau rājā diśaṃ svakulavardhanaḥ",
    "GE09ram_01_u:013.036c": "adhvaryave pratīcīṃ tu brahmaṇe dakṣiṇāṃ diśam",
    "GE09ram_01_u:013.037a": "udgātre tu tathodīcīṃ dakṣiṇaiṣā vinirmitā",
    "GE09ram_01_u:013.037c": "aśvamedhe mahāyajñe svayambhuvihite",
    "GE09ram_01_u:013.038a": "kratuṃ samāpya tu tadā nyāyataḥ puruṣarṣabhaḥ",
    "GE09ram_01_u:013.038c": "ṛtvigbhyo hi dadau rājā dharāṃ tāṃ kratuvardhanaḥ",
    "GE09ram_01_u:013.039a": "ṛtvijas tv abruvan sarve rājānaṃ gatakalmaṣam",
    "GE09ram_01_u:013.039c": "bhavān eva mahīṃ kṛtsnām eko rakṣitum arhati",
    "GE09ram_01_u:013.040a": "na bhūmyā kāryam asmākaṃ na hi śaktāḥ sma pālane",
    "GE09ram_01_u:013.040c": "ratāḥ svādhyāyakaraṇe vayaṃ nityaṃ hi bhūmipa",
    "GE09ram_01_u:013.040e": "niṣkrayaṃ kiṃ cid eveha prayacchatu bhavān iti",
    "GE09ram_01_u:013.041a": "gavāṃ śatasahasrāṇi daśa tebhyo dadau nṛpaḥ",
    "GE09ram_01_u:013.041c": "daśakoṭiṃ suvarṇasya rajatasya caturguṇam",
    "GE09ram_01_u:013.042a": "ṛtvijas tu tataḥ sarve pradaduḥ sahitā vasu",
    "GE09ram_01_u:013.042c": "ṛṣyaśṛṅgāya munaye vasiṣṭhāya ca dhīmate",
    "GE09ram_01_u:013.043a": "tatas te nyāyataḥ kṛtvā pravibhāgaṃ dvijottamāḥ",
    "GE09ram_01_u:013.043c": "suprītamanasaḥ sarve pratyūcur muditā bhṛśam",
    "GE09ram_01_u:013.044a": "tataḥ prītamanā rājā prāpya yajñam anuttamam",
    "GE09ram_01_u:013.044c": "pāpāpahaṃ svarnayanaṃ dustaraṃ pārthivarṣabhaiḥ",
    "GE09ram_01_u:013.045a": "tato 'bravīd ṛṣyaśṛṅgaṃ rājā daśarathas tadā",
    "GE09ram_01_u:013.045c": "kulasya vardhanaṃ tat tu kartum arhasi suvrata",
    "GE09ram_01_u:013.046a": "tatheti ca sa rājānam uvāca dvijasattamaḥ",
    "GE09ram_01_u:013.046c": "bhaviṣyanti sutā rājaṃś catvāras te kulodvahāḥ",
    "GE09ram_01_u:014.001a": "medhāvī tu tato dhyātvā sa kiṃ cid idam uttamam",
    "GE09ram_01_u:014.001c": "labdhasaṃjñas tatas taṃ tu vedajño nṛpam abravīt",
    "GE09ram_01_u:014.002a": "iṣṭiṃ te 'haṃ kariṣyāmi putrīyāṃ putrakāraṇāt",
    "GE09ram_01_u:014.002c": "atharvaśirasi proktair mantraiḥ siddhāṃ vidhānataḥ",
    "GE09ram_01_u:014.003a": "tataḥ prākramad iṣṭiṃ tāṃ putrīyāṃ putra kāraṇāt",
    "GE09ram_01_u:014.003c": "juhāva cāgnau tejasvī mantradṛṣṭena karmaṇā",
    "GE09ram_01_u:014.004a": "tato devāḥ sagandharvāḥ siddhāś ca paramarṣayaḥ",
    "GE09ram_01_u:014.004c": "bhāgapratigrahārthaṃ vai samavetā yathāvidhi",
    "GE09ram_01_u:014.005a": "tāḥ sametya yathānyāyaṃ tasmin sadasi devatāḥ",
    "GE09ram_01_u:014.005c": "abruvaṃl lokakartāraṃ brahmāṇaṃ vacanaṃ mahat",
    "GE09ram_01_u:014.006a": "bhagavaṃs tvatprasādena rāvaṇo nāma rākṣasaḥ",
    "GE09ram_01_u:014.006c": "sarvānno bādhate vīryāc chāsituṃ taṃ na śaknumaḥ",
    "GE09ram_01_u:014.007a": "tvayā tasmai varo dattaḥ prītena bhagavan purā",
    "GE09ram_01_u:014.007c": "mānayantaś ca taṃ nityaṃ sarvaṃ tasya kṣamāmahe",
    "GE09ram_01_u:014.008a": "udvejayati lokāṃs trīn ucchritān dveṣṭi durmatiḥ",
    "GE09ram_01_u:014.008c": "śakraṃ tridaśarājānaṃ pradharṣayitum icchati",
    "GE09ram_01_u:014.009a": "ṛṣīn yakṣān sagandharvān asurān brāhmaṇāṃs tathā",
    "GE09ram_01_u:014.009c": "atikrāmati durdharṣo varadānena mohitaḥ",
    "GE09ram_01_u:014.010a": "nainaṃ sūryaḥ pratapati pārśve vāti na mārutaḥ",
    "GE09ram_01_u:014.010c": "calormimālī taṃ dṛṣṭvā samudro 'pi na kampate",
    "GE09ram_01_u:014.011a": "tan manan no bhayaṃ tasmād rākṣasād ghoradarśanāt",
    "GE09ram_01_u:014.011c": "vadhārthaṃ tasya bhagavann upāyaṃ kartum arhasi",
    "GE09ram_01_u:014.012a": "evam uktaḥ suraiḥ sarvaiś cintayitvā tato 'bravīt",
    "GE09ram_01_u:014.012c": "hantāyaṃ vihitas tasya vadhopāyo durātmanaḥ",
    "GE09ram_01_u:014.013a": "tena gandharvayakṣāṇāṃ",
    "GE09ram_01_u:014.013c": "avadhyo 'smīti vāg uktā tathety uktaṃ ca tan mayā",
    "GE09ram_01_u:014.014a": "nākīrtayad avajñānāt tad rakṣo mānuṣāṃs tadā",
    "GE09ram_01_u:014.014c": "tasmāt sa mānuṣād vadhyo mṛtur nānyo 'sya vidyate",
    "GE09ram_01_u:014.015a": "etac chrutvā priyaṃ vākyaṃ brahmaṇā samudāhṛtam",
    "GE09ram_01_u:014.015c": "devā maharṣayaḥ sarve prahṛṣṭās te 'bhavaṃs tadā",
    "GE09ram_01_u:014.016a": "etasminn antare viṣṇur upayāto mahādyutiḥ",
    "GE09ram_01_u:014.016c": "brahmaṇā ca samāgamya tatra tasthau samāhitaḥ",
    "GE09ram_01_u:014.017a": "tam abruvan surāḥ sarve samabhiṣṭūya saṃnatāḥ",
    "GE09ram_01_u:014.017c": "tvāṃ niyokṣyāmahe viṣṇo lokānāṃ hitakāmyayā",
    "GE09ram_01_u:014.018a": "rājño daśarathasya tvam ayodhyādhipater vibho",
    "GE09ram_01_u:014.018c": "dharmajñasya vadānyasya maharṣisamatejasaḥ",
    "GE09ram_01_u:014.018e": "tasya bhāryāsu tisṛṣu hrīśrīkīrtyupamāsu ca",
    "GE09ram_01_u:014.018g": "viṣṇo putratvam āgaccha kṛtvātmānaṃ caturvidham",
    "GE09ram_01_u:014.019a": "tatra tvaṃ mānuṣo bhūtvā pravṛddhaṃ lokakaṇṭakam",
    "GE09ram_01_u:014.019c": "avadhyaṃ daivatair viṣṇo samare jahi rāvaṇam",
    "GE09ram_01_u:014.020a": "sa hi devān sagandharvān siddhāṃś ca ṛṣisattamān",
    "GE09ram_01_u:014.020c": "rākṣaso rāvaṇo mūrkho vīryotsekena bādhate",
    "GE09ram_01_u:014.021a": "tad uddhataṃ rāvaṇam ṛddhatejasaṃ; pravṛddhadarpaṃ tridaśeśvaradviṣam",
    "GE09ram_01_u:014.021c": "virāvaṇaṃ sādhu tapasvikaṇṭakaṃ; tapasvinām uddhara taṃ bhayāvaham",
    "GE09ram_01_u:015.001a": "tato nārāyaṇo viṣṇur niyuktaḥ surasattamaiḥ",
    "GE09ram_01_u:015.001c": "jānann api surān evaṃ ślakṣṇaṃ vacanam abravīt",
    "GE09ram_01_u:015.002a": "upāyaḥ ko vadhe tasya rākṣasādhipateḥ surāḥ",
    "GE09ram_01_u:015.002c": "yam ahaṃ taṃ samāsthāya nihanyām ṛṣikaṇṭakam",
    "GE09ram_01_u:015.003a": "evam uktāḥ surāḥ sarve pratyūcur viṣṇum avyayam",
    "GE09ram_01_u:015.003c": "mānuṣīṃ tanum āsthāya rāvaṇaṃ jahi saṃyuge",
    "GE09ram_01_u:015.004a": "sa hi tepe tapas tīvraṃ dīrghakālam ariṃdama",
    "GE09ram_01_u:015.004c": "yena tuṣṭo 'bhavad brahmā lokakṛl lokapūjitaḥ",
    "GE09ram_01_u:015.005a": "saṃtuṣṭaḥ pradadau tasmai rākṣasāya varaṃ prabhuḥ",
    "GE09ram_01_u:015.005c": "nānāvidhebhyo bhūtebhyo bhayaṃ nānyatra mānuṣāt",
    "GE09ram_01_u:015.006a": "avajñātāḥ purā tena varadānena mānavāḥ",
    "GE09ram_01_u:015.006c": "tasmāt tasya vadho dṛṣṭo mānuṣebhyaḥ paraṃtapa",
    "GE09ram_01_u:015.007a": "ity etad vacanaṃ śrutvā surāṇāṃ viṣṇur ātmavān",
    "GE09ram_01_u:015.007c": "pitaraṃ rocayām āsa tadā daśarathaṃ nṛpam",
    "GE09ram_01_u:015.008a": "sa cāpy aputro nṛpatis tasmin kāle mahādyutiḥ",
    "GE09ram_01_u:015.008c": "ayajat putriyām iṣṭiṃ putrepsur arisūdanaḥ",
    "GE09ram_01_u:015.009a": "tato vai yajamānasya pāvakād atulaprabham",
    "GE09ram_01_u:015.009c": "prādurbhūtaṃ mahad bhūtaṃ mahāvīryaṃ mahābalam",
    "GE09ram_01_u:015.010a": "kṛṣṇaṃ raktāmbaradharaṃ raktāsyaṃ dundubhisvanam",
    "GE09ram_01_u:015.010c": "snigdhaharyakṣatanujaśmaśrupravaramūrdhajam",
    "GE09ram_01_u:015.011a": "śubhalakṣaṇasaṃpannaṃ divyābharaṇabhūṣitam",
    "GE09ram_01_u:015.011c": "śailaśṛṅgasamutsedhaṃ dṛptaśārdūlavikramam",
    "GE09ram_01_u:015.012a": "divākarasamākāraṃ dīptānalaśikhopamam",
    "GE09ram_01_u:015.012c": "taptajāmbūnadamayīṃ rājatāntaparicchadām",
    "GE09ram_01_u:015.013a": "divyapāyasasaṃpūrṇāṃ pātrīṃ patnīm iva priyām",
    "GE09ram_01_u:015.013c": "pragṛhya vipulāṃ dorbhyāṃ svayaṃ māyāmayīm iva",
    "GE09ram_01_u:015.014a": "samavekṣyābravīd vākyam idaṃ daśarathaṃ nṛpam",
    "GE09ram_01_u:015.014c": "prājāpatyaṃ naraṃ viddhi mām ihābhyāgataṃ nṛpa",
    "GE09ram_01_u:015.015a": "tataḥ paraṃ tadā rājā pratyuvāca kṛtāñjaliḥ",
    "GE09ram_01_u:015.015c": "bhagavan svāgataṃ te 'stu kim ahaṃ karavāṇi te",
    "GE09ram_01_u:015.016a": "atho punar idaṃ vākyaṃ prājāpatyo naro 'bravīt",
    "GE09ram_01_u:015.016c": "rājann arcayatā devān adya prāptam idaṃ tvayā",
    "GE09ram_01_u:015.017a": "idaṃ tu naraśārdūla pāyasaṃ devanirmitam",
    "GE09ram_01_u:015.017c": "prajākaraṃ gṛhāṇa tvaṃ dhanyam ārogyavardhanam",
    "GE09ram_01_u:015.018a": "bhāryāṇām anurūpāṇām aśnīteti prayaccha vai",
    "GE09ram_01_u:015.018c": "tāsu tvaṃ lapsyase putrān yadarthaṃ yajase nṛpa",
    "GE09ram_01_u:015.019a": "tatheti nṛpatiḥ prītaḥ śirasā pratigṛhyatām",
    "GE09ram_01_u:015.019c": "pātrīṃ devānnasaṃpūrṇāṃ devadattāṃ hiraṇmayīm",
    "GE09ram_01_u:015.020a": "abhivādya ca tad bhūtam adbhutaṃ priyadarśanam",
    "GE09ram_01_u:015.020c": "mudā paramayā yuktaś cakārābhipradakṣiṇam",
    "GE09ram_01_u:015.021a": "tato daśarathaḥ prāpya pāyasaṃ devanirmitam",
    "GE09ram_01_u:015.021c": "babhūva paramaprītaḥ prāpya vittam ivādhanaḥ",
    "GE09ram_01_u:015.022a": "tatas tad adbhutaprakhyaṃ bhūtaṃ paramabhāsvaram",
    "GE09ram_01_u:015.022c": "saṃvartayitvā tat karma tatraivāntaradhīyata",
    "GE09ram_01_u:015.023a": "harṣaraśmibhir udyotaṃ tasyāntaḥpuram ābabhau",
    "GE09ram_01_u:015.023c": "śāradasyābhirāmasya candrasyeva nabho'ṃśubhiḥ",
    "GE09ram_01_u:015.024a": "so 'ntaḥpuraṃ praviśyaiva kausalyām idam abravīt",
    "GE09ram_01_u:015.024c": "pāyasaṃ pratigṛhṇīṣva putrīyaṃ tv idam ātmanaḥ",
    "GE09ram_01_u:015.025a": "kausalyāyai narapatiḥ pāyasārdhaṃ dadau tadā",
    "GE09ram_01_u:015.025c": "ardhād ardhaṃ dadau cāpi sumitrāyai narādhipaḥ",
    "GE09ram_01_u:015.026a": "kaikeyyai cāvaśiṣṭārdhaṃ dadau putrārthakāraṇāt",
    "GE09ram_01_u:015.026c": "pradadau cāvaśiṣṭārdhaṃ pāyasasyāmṛtopamam",
    "GE09ram_01_u:015.027a": "anucintya sumitrāyai punar eva mahīpatiḥ",
    "GE09ram_01_u:015.027c": "evaṃ tāsāṃ dadau rājā bhāryāṇāṃ pāyasaṃ pṛthak",
    "GE09ram_01_u:015.028a": "tās tv etat pāyasaṃ prāpya narendrasyottamāḥ striyaḥ",
    "GE09ram_01_u:015.028c": "saṃmānaṃ menire sarvāḥ praharṣoditacetasaḥ",
    "GE09ram_01_u:016.001a": "putratvaṃ tu gate viṣṇau rājñas tasya mahātmanaḥ",
    "GE09ram_01_u:016.001c": "uvāca devatāḥ sarvāḥ svayambhūr bhagavān idam",
    "GE09ram_01_u:016.002a": "satyasaṃdhasya vīrasya sarveṣāṃ no hitaiṣiṇaḥ",
    "GE09ram_01_u:016.002c": "viṣṇoḥ sahāyān balinaḥ sṛjadhvaṃ kāmarūpiṇaḥ",
    "GE09ram_01_u:016.003a": "māyāvidaś ca śūrāṃś ca vāyuvegasamāñjave",
    "GE09ram_01_u:016.003c": "nayajñān buddhisaṃpannān viṣṇutulyaparākramān",
    "GE09ram_01_u:016.004a": "asaṃhāryān upāyajñān divyasaṃhananānvitān",
    "GE09ram_01_u:016.004c": "sarvāstraguṇasaṃpannān amṛtaprāśanān iva",
    "GE09ram_01_u:016.005a": "apsaraḥsu ca mukhyāsu gandharvīṇāṃ tanūṣu ca",
    "GE09ram_01_u:016.005c": "yakṣapannagakanyāsu ṛṣkavidyādharīṣu ca",
    "GE09ram_01_u:016.006a": "kiṃnarīṇāṃ ca gātreṣu vānarīṇāṃ tanūṣu ca",
    "GE09ram_01_u:016.006c": "sṛjadhvaṃ harirūpeṇa putrāṃs tulyaparākramān",
    "GE09ram_01_u:016.007a": "te tathoktā bhagavatā tat pratiśrutya śāsanam",
    "GE09ram_01_u:016.007c": "janayām āsur evaṃ te putrān vānararūpiṇaḥ",
    "GE09ram_01_u:016.008a": "ṛṣayaś ca mahātmānaḥ siddhavidyādharoragāḥ",
    "GE09ram_01_u:016.008c": "cāraṇāś ca sutān vīrān sasṛjur vanacāriṇaḥ",
    "GE09ram_01_u:016.009a": "te sṛṣṭā bahusāhasrā daśagrīvavadhodyatāḥ",
    "GE09ram_01_u:016.009c": "aprameyabalā vīrā vikrāntāḥ kāmarūpiṇaḥ",
    "GE09ram_01_u:016.010a": "te gajācalasaṃkāśā vapuṣmanto mahābalāḥ",
    "GE09ram_01_u:016.010c": "ṛkṣavānaragopucchāḥ kṣipram evābhijajñire",
    "GE09ram_01_u:016.011a": "yasya devasya yad rūpaṃ veṣo yaś ca parākramaḥ",
    "GE09ram_01_u:016.011c": "ajāyata samastena tasya tasya sutaḥ pṛthak",
    "GE09ram_01_u:016.012a": "golāṅgūlīṣu cotpannāḥ ke cit saṃmatavikramāḥ",
    "GE09ram_01_u:016.012c": "ṛkṣīṣu ca tathā jātā vānarāḥ kiṃnarīṣu ca",
    "GE09ram_01_u:016.013a": "śilāpraharaṇāḥ sarve sarve pādapayodhinaḥ",
    "GE09ram_01_u:016.013c": "nakhadaṃṣṭrāyudhāḥ sarve sarve sarvāstrakovidāḥ",
    "GE09ram_01_u:016.014a": "vicālayeyuḥ śailendrān bhedayeyuḥ sthirān drumān",
    "GE09ram_01_u:016.014c": "kṣobhayeyuś ca vegena samudraṃ saritāṃ patim",
    "GE09ram_01_u:016.015a": "dārayeyuḥ kṣitiṃ padbhyām āplaveyur mahārṇavam",
    "GE09ram_01_u:016.015c": "nabhastalaṃ viśeyuś ca gṛhṇīyur api toyadān",
    "GE09ram_01_u:016.016a": "gṛhṇīyur api mātaṅgān mattān pravrajato vane",
    "GE09ram_01_u:016.016c": "nardamānāṃś ca nādena pātayeyur vihaṃgamān",
    "GE09ram_01_u:016.017a": "īdṛśānāṃ prasūtāni harīṇāṃ",
    "GE09ram_01_u:016.017c": "śataṃ śatasahasrāṇi yūthapānāṃ mahātmanām",
    "GE09ram_01_u:016.017e": "babhūvur yūthapaśreṣṭhā vīrāṃś cājanayan harīn",
    "GE09ram_01_u:016.018a": "anye ṛkṣavataḥ prasthān upatasthuḥ sahasraśaḥ",
    "GE09ram_01_u:016.018c": "anye nānāvidhāñ śailān kānanāni ca bhejire",
    "GE09ram_01_u:016.019a": "sūryaputraṃ ca sugrīvaṃ śakraputraṃ ca vālinam",
    "GE09ram_01_u:016.019c": "bhrātarāv upatasthus te sarva eva harīśvarāḥ",
    "GE09ram_01_u:016.020a": "tair meghavṛndācalatulyakāyair; mahābalair vānarayūthapālaiḥ",
    "GE09ram_01_u:016.020c": "babhūva bhūr bhīmaśarīrarūpaiḥ; samāvṛtā rāmasahāyahetoḥ",
    "GE09ram_01_u:017.001a": "nirvṛtte tu kratau tasmin hayamedhe mahātmanaḥ",
    "GE09ram_01_u:017.001c": "pratigṛhya surā bhāgān pratijagmur yathāgatam",
    "GE09ram_01_u:017.002a": "samāptadīkṣāniyamaḥ patnīgaṇasamanvitaḥ",
    "GE09ram_01_u:017.002c": "praviveśa purīṃ rājā sabhṛtyabalavāhanaḥ",
    "GE09ram_01_u:017.003a": "yathārhaṃ pūjitās tena rājñā vai pṛthivīśvarāḥ",
    "GE09ram_01_u:017.003c": "muditāḥ prayayur deśān praṇamya munipuṃgavam",
    "GE09ram_01_u:017.004a": "gateṣu pṛthivīśeṣu rājā daśarathaḥ punaḥ",
    "GE09ram_01_u:017.004c": "praviveśa purīṃ śrīmān puraskṛtya dvijottamān",
    "GE09ram_01_u:017.005a": "śāntayā prayayau sārdham ṛṣyaśṛṅgaḥ supūjitaḥ",
    "GE09ram_01_u:017.005c": "anvīyamāno rājñātha sānuyātreṇa dhīmatā",
    "GE09ram_01_u:017.006a": "kausalyājanayad rāmaṃ divyalakṣaṇasaṃyutam",
    "GE09ram_01_u:017.006c": "viṣṇor ardhaṃ mahābhāgaṃ putram ikṣvākunandanam",
    "GE09ram_01_u:017.007a": "kausalyā śuśubhe tena putreṇāmitatejasā",
    "GE09ram_01_u:017.007c": "yathā vareṇa devānām aditir vajrapāṇinā",
    "GE09ram_01_u:017.008a": "bharato nāma kaikeyyāṃ jajñe satyaparākramaḥ",
    "GE09ram_01_u:017.008c": "sākṣād viṣṇoś caturbhāgaḥ sarvaiḥ samudito guṇaiḥ",
    "GE09ram_01_u:017.009a": "atha lakṣmaṇaśatrughnau sumitrājanayat sutau",
    "GE09ram_01_u:017.009c": "vīrau sarvāstrakuśalau viṣṇor ardhasamanvitau",
    "GE09ram_01_u:017.010a": "rājñaḥ putrā mahātmānaś catvāro jajñire pṛthak",
    "GE09ram_01_u:017.010c": "guṇavanto 'nurūpāś ca rucyā proṣṭhapadopamāḥ",
    "GE09ram_01_u:017.011a": "atītyaikādaśāhaṃ tu nāma karma tathākarot",
    "GE09ram_01_u:017.011c": "jyeṣṭhaṃ rāmaṃ mahātmānaṃ bharataṃ kaikayīsutam",
    "GE09ram_01_u:017.012a": "saumitriṃ lakṣmaṇam iti śatrughnam aparaṃ tathā",
    "GE09ram_01_u:017.012c": "vasiṣṭhaḥ paramaprīto nāmāni kṛtavāṃs tadā",
    "GE09ram_01_u:017.012e": "teṣāṃ janmakriyādīni sarvakarmāṇy",
    "GE09ram_01_u:017.013a": "teṣāṃ ketur iva jyeṣṭho rāmo ratikaraḥ pituḥ",
    "GE09ram_01_u:017.013c": "babhūva bhūyo bhūtānāṃ svayambhūr iva saṃmataḥ",
    "GE09ram_01_u:017.014a": "sarve vedavidaḥ śūrāḥ sarve lokahite ratāḥ",
    "GE09ram_01_u:017.014c": "sarve jñānopasaṃpannāḥ sarve samuditā guṇaiḥ",
    "GE09ram_01_u:017.015a": "teṣām api mahātejā rāmaḥ satyaparākramaḥ",
    "GE09ram_01_u:017.015c": "bālyāt prabhṛti susnigdho lakṣmaṇo lakṣmivardhanaḥ",
    "GE09ram_01_u:017.016a": "rāmasya lokarāmasya bhrātur jyeṣṭhasya nityaśaḥ",
    "GE09ram_01_u:017.016c": "sarvapriyakaras tasya rāmasyāpi śarīrataḥ",
    "GE09ram_01_u:017.017a": "lakṣmaṇo lakṣmisaṃpanno bahiḥprāṇa ivāparaḥ",
    "GE09ram_01_u:017.017c": "na ca tena vinā nidrāṃ labhate puruṣottamaḥ",
    "GE09ram_01_u:017.017e": "mṛṣṭam annam upānītam aśnāti na hi taṃ vinā",
    "GE09ram_01_u:017.018a": "yadā hi hayam ārūḍho mṛgayāṃ yāti rāghavaḥ",
    "GE09ram_01_u:017.018c": "tadainaṃ pṛṣṭhato 'bhyeti sadhanuḥ paripālayan",
    "GE09ram_01_u:017.019a": "bharatasyāpi śatrughno lakṣmaṇāvarajo hi saḥ",
    "GE09ram_01_u:017.019c": "prāṇaiḥ priyataro nityaṃ tasya cāsīt tathā priyaḥ",
    "GE09ram_01_u:017.020a": "sa caturbhir mahābhāgaiḥ putrair daśarathaḥ priyaiḥ",
    "GE09ram_01_u:017.020c": "babhūva paramaprīto devair iva pitāmahaḥ",
    "GE09ram_01_u:017.021a": "te yadā jñānasaṃpannāḥ sarve samuditā guṇaiḥ",
    "GE09ram_01_u:017.021c": "hrīmantaḥ kīrtimantaś ca sarvajñā dīrghadarśinaḥ",
    "GE09ram_01_u:017.022a": "atha rājā daśarathas teṣāṃ dārakriyāṃ prati",
    "GE09ram_01_u:017.022c": "cintayām āsa dharmātmā sopādhyāyaḥ sabāndhavaḥ",
    "GE09ram_01_u:017.023a": "tasya cintayamānasya mantrimadhye mahātmanaḥ",
    "GE09ram_01_u:017.023c": "abhyāgacchan mahātejo viśvāmitro mahāmuniḥ",
    "GE09ram_01_u:017.024a": "sa rājño darśanākāṅkṣī dvārādhyakṣān uvāca ha",
    "GE09ram_01_u:017.024c": "śīghram ākhyāta māṃ prāptaṃ kauśikaṃ gādhinaḥ sutam",
    "GE09ram_01_u:017.025a": "tac chrutvā vacanaṃ tasya rājaveśma pradudruvuḥ",
    "GE09ram_01_u:017.025c": "saṃbhrāntamanasaḥ sarve tena vākyena coditāḥ",
    "GE09ram_01_u:017.026a": "te gatvā rājabhavanaṃ viśvāmitram ṛṣiṃ tadā",
    "GE09ram_01_u:017.026c": "prāptam āvedayām āsur nṛpāyekṣvākave tadā",
    "GE09ram_01_u:017.027a": "teṣāṃ tad vacanaṃ śrutvā sapurodhāḥ samāhitaḥ",
    "GE09ram_01_u:017.027c": "pratyujjagāma saṃhṛṣṭo brahmāṇam iva vāsavaḥ",
    "GE09ram_01_u:017.028a": "sa dṛṣṭvā jvalitaṃ dīptyā tāpasaṃ saṃśitavratam",
    "GE09ram_01_u:017.028c": "prahṛṣṭavadano rājā tato 'rghyam upahārayat",
    "GE09ram_01_u:017.029a": "sa rājñaḥ pratigṛhyārghyaṃ śāstradṛṣṭtena karmaṇā",
    "GE09ram_01_u:017.029c": "kuśalaṃ cāvyayaṃ caiva paryapṛcchan narādhipam",
    "GE09ram_01_u:017.030a": "vasiṣṭhaṃ ca samāgamya kuśalaṃ munipuṃgavaḥ",
    "GE09ram_01_u:017.030c": "ṛṣīṃś ca tān yathā nyāyaṃ mahābhāgān uvāca ha",
    "GE09ram_01_u:017.031a": "te sarve hṛṣṭamanasas tasya rājño niveśanam",
    "GE09ram_01_u:017.031c": "viviśuḥ pūjitās tatra niṣeduś ca yathārthataḥ",
    "GE09ram_01_u:017.032a": "atha hṛṣṭamanā rājā viśvāmitraṃ mahāmunim",
    "GE09ram_01_u:017.032c": "uvāca paramodāro hṛṣṭas tam abhipūjayan",
    "GE09ram_01_u:017.033a": "yathāmṛtasya saṃprāptir yathā varṣam anūdake",
    "GE09ram_01_u:017.033c": "yathā sadṛśadāreṣu putrajanmāprajasya ca",
    "GE09ram_01_u:017.033e": "pranaṣṭasya yathā lābho yathā harṣo mahodaye",
    "GE09ram_01_u:017.033g": "tathaivāgamanaṃ manye svāgataṃ te mahāmune",
    "GE09ram_01_u:017.034a": "kaṃ ca te paramaṃ kāmaṃ karomi kim u harṣitaḥ",
    "GE09ram_01_u:017.034c": "pātrabhūto 'si me vipra diṣṭyā prāpto 'si dhārmika",
    "GE09ram_01_u:017.034e": "adya me saphalaṃ janma jīvitaṃ ca sujīvitam",
    "GE09ram_01_u:017.035a": "pūrvaṃ rājarṣiśabdena tapasā dyotitaprabhaḥ",
    "GE09ram_01_u:017.035c": "brahmarṣitvam anuprāptaḥ pūjyo 'si bahudhā mayā",
    "GE09ram_01_u:017.036a": "tad adbhutam idaṃ vipra pavitraṃ paramaṃ mama",
    "GE09ram_01_u:017.036c": "śubhakṣetragataś cāhaṃ tava saṃdarśanāt prabho",
    "GE09ram_01_u:017.037a": "brūhi yat prārthitaṃ tubhyaṃ kāryam āgamanaṃ prati",
    "GE09ram_01_u:017.037c": "icchāmy anugṛhīto 'haṃ tvadarthaparivṛddhaye",
    "GE09ram_01_u:017.038a": "kāryasya na vimarśaṃ ca gantum arhasi kauśika",
    "GE09ram_01_u:017.038c": "kartā cāham aśeṣeṇa daivataṃ hi bhavān mama",
    "GE09ram_01_u:017.039a": "iti hṛdayasukhaṃ niśamya vākyaṃ; śrutisukham ātmavatā vinītam uktam",
    "GE09ram_01_u:017.039c": "prathitaguṇayaśā guṇair viśiṣṭaḥ; parama ṛṣiḥ paramaṃ jagāma harṣam",
    "GE09ram_01_u:018.001a": "tac chrutvā rājasiṃhasya vākyam adbhutavistaram",
    "GE09ram_01_u:018.001c": "hṛṣṭaromā mahātejā viśvāmitro 'bhyabhāṣata",
    "GE09ram_01_u:018.002a": "sadṛśaṃ rājaśārdūla tavaitad bhuvi nānyataḥ",
    "GE09ram_01_u:018.002c": "mahāvaṃśaprasūtasya vasiṣṭhavyapadeśinaḥ",
    "GE09ram_01_u:018.003a": "yat tu me hṛdgataṃ vākyaṃ tasya kāryasya niścayam",
    "GE09ram_01_u:018.003c": "kuruṣva rājaśārdūla bhava satyapratiśravaḥ",
    "GE09ram_01_u:018.004a": "ahaṃ niyamam ātiṣṭha siddhyarthaṃ puruṣarṣabha",
    "GE09ram_01_u:018.004c": "tasya vighnakarau dvau tu rākṣasau kāmarūpiṇau",
    "GE09ram_01_u:018.005a": "vrate me bahuśaś cīrṇe samāptyāṃ rākṣasāv imau",
    "GE09ram_01_u:018.005c": "mārīcaś ca subāhuś ca vīryavantau suśikṣitau",
    "GE09ram_01_u:018.005e": "tau māṃsarudhiraugheṇa vediṃ tām abhyavarṣatām",
    "GE09ram_01_u:018.006a": "avadhūte tathā bhūte tasmin niyamaniścaye",
    "GE09ram_01_u:018.006c": "kṛtaśramo nirutsāhas tasmād deśād apākrame",
    "GE09ram_01_u:018.007a": "na ca me krodham utsraṣṭuṃ buddhir bhavati pārthiva",
    "GE09ram_01_u:018.007c": "tathābhūtā hi sā caryā na śāpas tatra mucyate",
    "GE09ram_01_u:018.008a": "svaputraṃ rājaśārdūla rāmaṃ satyaparākramam",
    "GE09ram_01_u:018.008c": "kākapakṣadharaṃ śūraṃ jyeṣṭhaṃ me dātum arhasi",
    "GE09ram_01_u:018.009a": "śakto hy eṣa mayā gupto divyena svena tejasā",
    "GE09ram_01_u:018.009c": "rākṣasā ye vikartāras teṣām api vināśane",
    "GE09ram_01_u:018.010a": "śreyaś cāsmai pradāsyāmi bahurūpaṃ na saṃśayaḥ",
    "GE09ram_01_u:018.010c": "trayāṇām api lokānāṃ yena khyātiṃ gamiṣyati",
    "GE09ram_01_u:018.011a": "na ca tau rāmam āsādya śaktau sthātuṃ kathaṃ cana",
    "GE09ram_01_u:018.011c": "na ca tau rāghavād anyo hantum utsahate pumān",
    "GE09ram_01_u:018.012a": "vīryotsiktau hi tau pāpau kālapāśavaśaṃ gatau",
    "GE09ram_01_u:018.012c": "rāmasya rājaśārdūla na paryāptau mahātmanaḥ",
    "GE09ram_01_u:018.013a": "na ca putrakṛtaṃ snehaṃ kartum arhasi pārthiva",
    "GE09ram_01_u:018.013c": "ahaṃ te pratijānāmi hatau tau viddhi rākṣasau",
    "GE09ram_01_u:018.014a": "ahaṃ vedmi mahātmānaṃ rāmaṃ satyaparākramam",
    "GE09ram_01_u:018.014c": "vasiṣṭho 'pi mahātejā ye ceme tapasi sthitāḥ",
    "GE09ram_01_u:018.015a": "yadi te dharmalābhaṃ ca yaśaś ca paramaṃ bhuvi",
    "GE09ram_01_u:018.015c": "sthiram icchasi rājendra rāmaṃ me dātum arhasi",
    "GE09ram_01_u:018.016a": "yady abhyanujñāṃ kākutstha dadate tava mantriṇaḥ",
    "GE09ram_01_u:018.016c": "vasiṣṭha pramukhāḥ sarve tato rāmaṃ visarjaya",
    "GE09ram_01_u:018.017a": "abhipretam asaṃsaktam ātmajaṃ dātum arhasi",
    "GE09ram_01_u:018.017c": "daśarātraṃ hi yajñasya rāmaṃ rājīvalocanam",
    "GE09ram_01_u:018.018a": "nātyeti kālo yajñasya yathāyaṃ mama rāghava",
    "GE09ram_01_u:018.018c": "tathā kuruṣva bhadraṃ te mā ca śoke manaḥ kṛthāḥ",
    "GE09ram_01_u:018.019a": "ity evam uktvā dharmātmā dharmārthasahitaṃ vacaḥ",
    "GE09ram_01_u:018.019c": "virarāma mahātejā viśvāmitro mahāmuniḥ",
    "GE09ram_01_u:018.020a": "iti hṛdayamanovidāraṇaṃ; munivacanaṃ tad atīva śuśruvān",
    "GE09ram_01_u:018.020c": "narapatir agamad bhayaṃ mahad; vyathitamanāḥ pracacāla cāsanāt",
    "GE09ram_01_u:019.001a": "tac chrutvā rājaśārdūla viśvāmitrasya bhāṣitam",
    "GE09ram_01_u:019.001c": "muhūrtam iva niḥsaṃjñaḥ saṃjñāvān idam abravīt",
    "GE09ram_01_u:019.002a": "ūnaṣoḍaśavarṣo me rāmo rājīvalocanaḥ",
    "GE09ram_01_u:019.002c": "na yuddhayogyatām asya paśyāmi saha rākṣasaiḥ",
    "GE09ram_01_u:019.003a": "iyam akṣauhiṇī pūrṇā yasyāhaṃ patir īśvaraḥ",
    "GE09ram_01_u:019.003c": "anayā saṃvṛto gatvā yodhāhaṃ tair niśācaraiḥ",
    "GE09ram_01_u:019.004a": "ime śūrāś ca vikrāntā bhṛtyā me 'straviśāradāḥ",
    "GE09ram_01_u:019.004c": "yogyā rakṣogaṇair yoddhuṃ na rāmaṃ netum arhasi",
    "GE09ram_01_u:019.005a": "aham eva dhanuṣpāṇir goptā samaramūrdhani",
    "GE09ram_01_u:019.005c": "yāvat prāṇān dhariṣyāmi tāvad yotsye niśācaraiḥ",
    "GE09ram_01_u:019.006a": "nirvighnā vratavaryā sā bhaviṣyati surakṣitā",
    "GE09ram_01_u:019.006c": "ahaṃ tatra gamiṣyāmil na rāma netum arhasi",
    "GE09ram_01_u:019.007a": "bālo hy akṛtavidyaś ca na ca vetti balābalam",
    "GE09ram_01_u:019.007c": "na cāstrabalasaṃyukto na ca yuddhaviśāradaḥ",
    "GE09ram_01_u:019.007e": "na cāsau rakṣasāṃ yogyaḥ kūṭayuddhā hi te dhruvam",
    "GE09ram_01_u:019.008a": "viprayukto hi rāmeṇa muhūrtam api notsahe",
    "GE09ram_01_u:019.008c": "jīvituṃ muniśārdūla na rāmaṃ netum arhasi",
    "GE09ram_01_u:019.009a": "yadi vā rāghavaṃ brahman netum icchasi suvrata",
    "GE09ram_01_u:019.009c": "caturaṅgasamāyuktaṃ mayā saha ca taṃ naya",
    "GE09ram_01_u:019.010a": "ṣaṣṭir varṣasahasrāṇi jātasya mama kauśikaḥ",
    "GE09ram_01_u:019.010c": "duḥkhenotpāditaś cāyaṃ na rāmaṃ netum arhasi",
    "GE09ram_01_u:019.011a": "caturṇām ātmajānāṃ hi prītiḥ paramikā mama",
    "GE09ram_01_u:019.011c": "jyeṣṭhaṃ dharmapradhānaṃ ca na rāmaṃ netum arhasi",
    "GE09ram_01_u:019.012a": "kiṃ vīryā rākṣasās te ca kasya putrāś ca ke ca te",
    "GE09ram_01_u:019.012c": "kathaṃ pramāṇāḥ ke caitān rakṣanti munipuṃgava",
    "GE09ram_01_u:019.013a": "kathaṃ ca pratikartavyaṃ teṣāṃ rāmeṇa rakṣasām",
    "GE09ram_01_u:019.013c": "māmakair vā balair brahman mayā vā kūṭayodhinām",
    "GE09ram_01_u:019.014a": "sarvaṃ me śaṃsa bhagavan kathaṃ teṣāṃ mayā raṇe",
    "GE09ram_01_u:019.014c": "sthātavyaṃ duṣṭabhāvānāṃ vīryotsiktā hi rākṣasāḥ",
    "GE09ram_01_u:019.015a": "tasya tad vacanaṃ śrutvā viśvāmitro 'bhyabhāṣata",
    "GE09ram_01_u:019.015c": "paulastyavaṃśaprabhavo rāvaṇo nāma rākṣasaḥ",
    "GE09ram_01_u:019.016a": "sa brahmaṇā dattavaras trailokyaṃ bādhate bhṛśam",
    "GE09ram_01_u:019.016c": "mahābalo mahāvīryo rākṣasair bahubhir vṛtaḥ",
    "GE09ram_01_u:019.017a": "śrūyate hi mahāvīryo rāvaṇo rākṣasādhipaḥ",
    "GE09ram_01_u:019.017c": "sākṣād vaiśravaṇabhrātā putro viśvaraso muneḥ",
    "GE09ram_01_u:019.018a": "yadā svayaṃ na yajñasya vighnakartā mahābalaḥ",
    "GE09ram_01_u:019.018c": "tena saṃcoditau tau tu rākṣasau sumahā balau",
    "GE09ram_01_u:019.018e": "mārīcaś ca subāhuś ca yajñavighnaṃ kariṣyataḥ",
    "GE09ram_01_u:019.019a": "ity ukto muninā tena rājovāca muniṃ tadā",
    "GE09ram_01_u:019.019c": "na hi śakto 'smi saṃgrāme sthātuṃ tasya durātmanaḥ",
    "GE09ram_01_u:019.020a": "sa tvaṃ prasādaṃ dharmajña kuruṣva mama putrake",
    "GE09ram_01_u:019.020c": "devadānavagandharvā yakṣāḥ pataga pannagāḥ",
    "GE09ram_01_u:019.021a": "na śaktā rāvaṇaṃ soḍhuṃ kiṃ punar mānavā yudhi",
    "GE09ram_01_u:019.021c": "sa hi vīryavatāṃ vīryam ādatte yudhi rākṣasaḥ",
    "GE09ram_01_u:019.022a": "tena cāhaṃ na śakto 'smi saṃyoddhuṃ tasya vā balaiḥ",
    "GE09ram_01_u:019.022c": "sabalo vā muniśreṣṭha sahito vā mamātmajaiḥ",
    "GE09ram_01_u:019.023a": "katham apy amaraprakhyaṃ saṃgrāmāṇām akovidam",
    "GE09ram_01_u:019.023c": "bālaṃ me tanayaṃ brahman naiva dāsyāmi putrakam",
    "GE09ram_01_u:019.024a": "atha kālopamau yuddhe sutau sundopasundayoḥ",
    "GE09ram_01_u:019.024c": "yajñavighnakarau tau te naiva dāsyāmi putrakam",
    "GE09ram_01_u:019.025a": "mārīcaś ca subāhuś ca vīryavantau suśikṣitau",
    "GE09ram_01_u:019.025c": "tayor anyatareṇāhaṃ yoddhā syāṃ sasuhṛdgaṇaḥ",
    "GE09ram_01_u:020.001a": "tac chrutvā vacanaṃ tasya snehaparyākulākṣaram",
    "GE09ram_01_u:020.001c": "samanyuḥ kauśiko vākyaṃ pratyuvaca mahīpatim",
    "GE09ram_01_u:020.002a": "pūrvam arthaṃ pratiśrutya pratijñāṃ hātum icchasi",
    "GE09ram_01_u:020.002c": "rāgavāṇām ayukto 'yaṃ kulasyāsya viparyayaḥ",
    "GE09ram_01_u:020.003a": "yad idaṃ te kṣamaṃ rājan gamiṣyāmi yathāgatam",
    "GE09ram_01_u:020.003c": "mithyāpratijñaḥ kākutstha sukhī bhava sabāndhavaḥ",
    "GE09ram_01_u:020.004a": "tasya roṣaparītasya viśvāmitrasya dhīmataḥ",
    "GE09ram_01_u:020.004c": "cacāla vasudhā kṛtsnā viveśa ca bhayaṃ surān",
    "GE09ram_01_u:020.005a": "trastarūpaṃ tu vijñāya jagat sarvaṃ mahān ṛṣiḥ",
    "GE09ram_01_u:020.005c": "nṛpatiṃ suvrato dhīro vasiṣṭho vākyam abravīt",
    "GE09ram_01_u:020.006a": "ikṣvākūṇāṃ kule jātaḥ sākṣād dharma ivāparaḥ",
    "GE09ram_01_u:020.006c": "dhṛtimānsuvrataḥ śrīmān na dharmaṃ hātum arhasi",
    "GE09ram_01_u:020.007a": "triṣu lokeṣu vikhyāto dharmātmā iti rāghavaḥ",
    "GE09ram_01_u:020.007c": "svadharmaṃ pratipadyasva nādharmaṃ voḍhum arhasi",
    "GE09ram_01_u:020.008a": "saṃśrutyaivaṃ kariṣyāmīty akurvāṇasya rāghava",
    "GE09ram_01_u:020.008c": "iṣṭāpūrtavadho bhūyāt tasmād rāmaṃ visarjaya",
    "GE09ram_01_u:020.009a": "kṛtāstram akṛtāstraṃ vā nainaṃ śakṣyanti rākṣasāḥ",
    "GE09ram_01_u:020.009c": "guptaṃ kuśikaputreṇa jvalanenāmṛtaṃ yathā",
    "GE09ram_01_u:020.010a": "eṣa vigrahavān dharma eṣa vīryavatāṃ varaḥ",
    "GE09ram_01_u:020.010c": "eṣa buddhyādhiko loke tapasaś ca parāyaṇam",
    "GE09ram_01_u:020.011a": "eṣo 'strān vividhān vetti trailokye sacarācare",
    "GE09ram_01_u:020.011c": "nainam anyaḥ pumān vetti na ca vetsyanti ke cana",
    "GE09ram_01_u:020.012a": "na devā narṣayaḥ ke cin nāsurā na ca rākṣasāḥ",
    "GE09ram_01_u:020.012c": "gandharvayakṣapravarāḥ sakiṃnaramahoragāḥ",
    "GE09ram_01_u:020.013a": "sarvāstrāṇi kṛśāśvasya putrāḥ paramadhārmikāḥ",
    "GE09ram_01_u:020.013c": "kauśikāya purā dattā yadā rājyaṃ praśāsati",
    "GE09ram_01_u:020.014a": "te 'pi putrāḥ kṛśāśvasya prajāpatisutāsutāḥ",
    "GE09ram_01_u:020.014c": "nakarūpā mahāvīryā dīptimanto jayāvahāḥ",
    "GE09ram_01_u:020.015a": "jayā ca suprabhā caiva dakṣakanye sumadhyame",
    "GE09ram_01_u:020.015c": "te suvāte 'straśastrāṇi śataṃ parama bhāsvaram",
    "GE09ram_01_u:020.016a": "pañcāśataṃ sutāṃl lebhe jayā nāma varān purā",
    "GE09ram_01_u:020.016c": "vadhāyāsurasainyānām ameyān kāmarūpiṇaḥ",
    "GE09ram_01_u:020.017a": "suprabhājanayac cāpi putrān pañcāśataṃ punaḥ",
    "GE09ram_01_u:020.017c": "saṃhārān nāma durdharṣān durākrāmān balīyasaḥ",
    "GE09ram_01_u:020.018a": "tāni cāstrāṇi vetty eṣa yathāvat kuśikātmajaḥ",
    "GE09ram_01_u:020.018c": "apūrvāṇāṃ ca janane śakto bhūyaś ca dharmavit",
    "GE09ram_01_u:020.019a": "evaṃ vīryo mahātejā viśvāmitro mahātapāḥ",
    "GE09ram_01_u:020.019c": "na rāmagamane rājan saṃśayaṃ gantum arhasi",
    "GE09ram_01_u:021.001a": "tathā vasiṣṭhe bruvati rājā daśarathaḥ sutam",
    "GE09ram_01_u:021.001c": "prahṛṣṭavadano rāmam ājuhāva salakṣmaṇam",
    "GE09ram_01_u:021.002a": "kṛtasvastyayanaṃ mātrā pitrā daśarathena ca",
    "GE09ram_01_u:021.002c": "purodhasā vasiṣṭhena maṅgalair abhimantritam",
    "GE09ram_01_u:021.003a": "sa putraṃ mūrdhny upāghrāya rājā daśarathaḥ priyam",
    "GE09ram_01_u:021.003c": "dadau kuśikaputrāya suprītenāntarātmanā",
    "GE09ram_01_u:021.004a": "tato vāyuḥ sukhasparśo virajasko vavau tadā",
    "GE09ram_01_u:021.004c": "viśvāmitragataṃ rāmaṃ dṛṣṭvā rājīvalocanam",
    "GE09ram_01_u:021.005a": "puṣpavṛṣṭir mahaty āsīd devadundubhinisvanaḥ",
    "GE09ram_01_u:021.005c": "śaṅkhadundubhinirghoṣaḥ prayāte tu mahātmani",
    "GE09ram_01_u:021.006a": "viśvāmitro yayāv agre tato rāmo mahāyaśāḥ",
    "GE09ram_01_u:021.006c": "kākapakṣadharo dhanvī taṃ ca saumitrir anvagāt",
    "GE09ram_01_u:021.007a": "kalāpinau dhanuṣpāṇī śobhayānau diśo daśa",
    "GE09ram_01_u:021.007c": "viśvāmitraṃ mahātmānaṃ triśīrṣāv iva pannagau",
    "GE09ram_01_u:021.007e": "anujagmatur akṣudrau pitāmaham ivāśvinau",
    "GE09ram_01_u:021.008a": "baddhagodhāṅgulitrāṇau khaḍgavantau mahādyutī",
    "GE09ram_01_u:021.008c": "sthāṇuṃ devam ivācintyaṃ kumārāv iva pāvakī",
    "GE09ram_01_u:021.009a": "adhyardhayojanaṃ gatvā sarayvā dakṣiṇe taṭe",
    "GE09ram_01_u:021.009c": "rāmeti madhurā vāṇīṃ viśvāmitro 'bhyabhāṣata",
    "GE09ram_01_u:021.010a": "gṛhāṇa vatsa salilaṃ mā bhūt kālasya paryayaḥ",
    "GE09ram_01_u:021.010c": "mantragrāmaṃ gṛhāṇa tvaṃ balām atibalāṃ tathā",
    "GE09ram_01_u:021.011a": "na śramo na jvaro vā te na rūpasya viparyayaḥ",
    "GE09ram_01_u:021.011c": "na ca suptaṃ pramattaṃ vā dharṣayiṣyanti nairṛtāḥ",
    "GE09ram_01_u:021.012a": "na bāhvoḥ sadṛśo vīrye pṛthivyām asti kaś cana",
    "GE09ram_01_u:021.012c": "triṣu lokeṣu vā rāma na bhavet sadṛśas tava",
    "GE09ram_01_u:021.013a": "na saubhāgye na dākṣiṇye na jñāne buddhiniścaye",
    "GE09ram_01_u:021.013c": "nottare pratipattavyo samo loke tavānagha",
    "GE09ram_01_u:021.014a": "etadvidyādvaye labdhe bhavitā nāsti te samaḥ",
    "GE09ram_01_u:021.014c": "balā cātibalā caiva sarvajñānasya mātarau",
    "GE09ram_01_u:021.015a": "kṣutpipāse na te rāma bhaviṣyete",
    "GE09ram_01_u:021.015c": "balām atibalāṃ caiva paṭhataḥ pathi rāghava",
    "GE09ram_01_u:021.015e": "vidyādvayam adhīyāne yaśaś cāpy atulaṃ bhuvi",
    "GE09ram_01_u:021.016a": "pitāmahasute hy ete vidye tejaḥsamanvite",
    "GE09ram_01_u:021.016c": "pradātuṃ tava kākutstha sadṛśas tvaṃ hi dhārmika",
    "GE09ram_01_u:021.017a": "kāmaṃ bahuguṇāḥ sarve tvayy ete nātra saṃśayaḥ",
    "GE09ram_01_u:021.017c": "tapasā saṃbhṛte caite bahurūpe bhaviṣyataḥ",
    "GE09ram_01_u:021.018a": "tato rāmo jalaṃ spṛṣṭvā prahṛṣṭavadanaḥ śuciḥ",
    "GE09ram_01_u:021.018c": "pratijagrāha te vidye maharṣer bhāvitātmanaḥ",
    "GE09ram_01_u:021.018e": "vidyāsamudito rāmaḥ śuśubhe bhūrivikramaḥ",
    "GE09ram_01_u:021.019a": "gurukāryāṇi sarvāṇi niyujya kuśikātmaje",
    "GE09ram_01_u:021.019c": "ūṣus tāṃ rajanīṃ tatra sarayvāṃ susukhaṃ trayaḥ",
    "GE09ram_01_u:022.001a": "prabhātāyāṃ tu śarvaryāṃ viśvāmitro mahāmuniḥ",
    "GE09ram_01_u:022.001c": "abhyabhāṣata kākutsthaṃ śayānaṃ parṇasaṃstare",
    "GE09ram_01_u:022.002a": "kausalyā suprajā rāma pūrvā saṃdhyā pravartate",
    "GE09ram_01_u:022.002c": "uttiṣṭha naraśārdūla kartavyaṃ daivam āhnikam",
    "GE09ram_01_u:022.003a": "tasyarṣeḥ paramodāraṃ vacaḥ śrutvā nṛpātmajau",
    "GE09ram_01_u:022.003c": "snātvā kṛtodakau vīrau jepatuḥ paramaṃ japam",
    "GE09ram_01_u:022.004a": "kṛtāhnikau mahāvīryau viśvāmitraṃ tapodhanam",
    "GE09ram_01_u:022.004c": "abhivādyābhisaṃhṛṣṭau gamanāyopatasthatuḥ",
    "GE09ram_01_u:022.005a": "tau prayāte mahāvīryau divyaṃ tripathagāṃ nadīm",
    "GE09ram_01_u:022.005c": "dadṛśāte tatas tatra sarayvāḥ saṃgame śubhe",
    "GE09ram_01_u:022.006a": "tatrāśramapadaṃ puṇyam ṛṣīṇām ugratejasām",
    "GE09ram_01_u:022.006c": "bahuvarṣasahasrāṇi tapyatāṃ paramaṃ tapaḥ",
    "GE09ram_01_u:022.007a": "taṃ dṛṣṭvā paramaprītau rāghavau puṇyam āśramam",
    "GE09ram_01_u:022.007c": "ūcatus taṃ mahātmānaṃ viśvāmitram idaṃ vacaḥ",
    "GE09ram_01_u:022.008a": "kasyāyam āśramaḥ puṇyaḥ ko nv asmin vasate pumān",
    "GE09ram_01_u:022.008c": "bhagavañ śrotum icchāvaḥ paraṃ kautūhalaṃ hi nau",
    "GE09ram_01_u:022.009a": "tayos tad vacanaṃ śrutvā prahasya munipuṃgavaḥ",
    "GE09ram_01_u:022.009c": "abravīc chrūyatāṃ rāma yasyāyaṃ pūrva āśramaḥ",
    "GE09ram_01_u:022.010a": "kandarpo mūrtimān āsīt kāma ity ucyate budhaiḥ",
    "GE09ram_01_u:022.011a": "tapasyantam iha sthāṇuṃ niyamena samāhitam",
    "GE09ram_01_u:022.011c": "kṛtodvāhaṃ tu deveśaṃ gacchantaṃ samarudgaṇam",
    "GE09ram_01_u:022.011e": "dharṣayām āsa durmedhā huṃkṛtaś ca mahātmanā",
    "GE09ram_01_u:022.012a": "dagdhasya tasya raudreṇa cakṣuṣā raghunandana",
    "GE09ram_01_u:022.012c": "vyaśīryanta śarīrāt svāt sarvagātrāṇi durmateḥ",
    "GE09ram_01_u:022.013a": "tasya gātraṃ hataṃ tatra nirdagdhasya mahātmanā",
    "GE09ram_01_u:022.013c": "aśarīraḥ kṛtaḥ kāmaḥ krodhād deveśvareṇa ha",
    "GE09ram_01_u:022.014a": "anaṅga iti vikhyātas tadā prabhṛti rāghava",
    "GE09ram_01_u:022.014c": "sa cāṅgaviṣayaḥ śrīmān yatrāṅgaṃ sa mumoca ha",
    "GE09ram_01_u:022.015a": "tasyāyam āśramaḥ puṇyas tasyeme munayaḥ purā",
    "GE09ram_01_u:022.015c": "śiṣyā dharmaparā vīra teṣāṃ pāpaṃ na vidyate",
    "GE09ram_01_u:022.016a": "ihādya rajanīṃ rāma vasema śubhadarśana",
    "GE09ram_01_u:022.016c": "puṇyayoḥ saritor madhye śvas tariṣyāmahe vayam",
    "GE09ram_01_u:022.017a": "teṣāṃ saṃvadatāṃ tatra tapo dīrgheṇa cakṣuṣā",
    "GE09ram_01_u:022.017c": "vijñāya paramaprītā munayo harṣam āgaman",
    "GE09ram_01_u:022.018a": "arghyaṃ pādyaṃ tathātithyaṃ",
    "GE09ram_01_u:022.018c": "rāmalakṣmaṇayoḥ paścād akurvann atithikriyām",
    "GE09ram_01_u:022.019a": "satkāraṃ samanuprāpya kathābhir abhirañjayan",
    "GE09ram_01_u:022.019c": "nyavasan susukhaṃ tatra kāmāśramapade tadā",
    "GE09ram_01_u:023.001a": "tataḥ prabhāte vimale kṛtāhnikam ariṃdamau",
    "GE09ram_01_u:023.001c": "viśvāmitraṃ puraskṛtya nadyās tīram upāgatau",
    "GE09ram_01_u:023.002a": "te ca sarve mahātmāno munayaḥ saṃśitavratāḥ",
    "GE09ram_01_u:023.002c": "upasthāpya śubhāṃ nāvaṃ viśvāmitram athābruvan",
    "GE09ram_01_u:023.003a": "ārohatu bhavān nāvaṃ",
    "GE09ram_01_u:023.003c": "ariṣṭaṃ gaccha panthānaṃ mā bhūt kālasya paryayaḥ",
    "GE09ram_01_u:023.004a": "viśvāmitras tathety uktvā tān ṛṣīn abhipūjya ca",
    "GE09ram_01_u:023.004c": "tatāra sahitas tābhyāṃ saritaṃ sāgaraṃ gamām",
    "GE09ram_01_u:023.005a": "atha rāmaḥ sarinmadhye papraccha munipuṅgavam",
    "GE09ram_01_u:023.005c": "vāriṇo bhidyamānasya kim ayaṃ tumulo dhvaniḥ",
    "GE09ram_01_u:023.006a": "rāghavasya vacaḥ śrutvā kautūhala samanvitam",
    "GE09ram_01_u:023.006c": "kathayām āsa dharmātmā tasya śabdasya niścayam",
    "GE09ram_01_u:023.007a": "kailāsaparvate rāma manasā nirmitaṃ saraḥ",
    "GE09ram_01_u:023.007c": "brahmaṇā naraśārdūla tenedaṃ mānasaṃ saraḥ",
    "GE09ram_01_u:023.008a": "tasmāt susrāva sarasaḥ sāyodhyām upagūhate",
    "GE09ram_01_u:023.008c": "saraḥpravṛttā sarayūḥ puṇyā brahmasaraścyutā",
    "GE09ram_01_u:023.009a": "tasyāyam atulaḥ śabdo jāhnavīm abhivartate",
    "GE09ram_01_u:023.009c": "vārisaṃkṣobhajo rāma praṇāmaṃ niyataḥ kuru",
    "GE09ram_01_u:023.010a": "tābhyāṃ tu tāv ubhau kṛtvā praṇāmam atidhārmikau",
    "GE09ram_01_u:023.010c": "tīraṃ dakṣiṇam āsādya jagmatur laghuvikramau",
    "GE09ram_01_u:023.011a": "sa vanaṃ ghorasaṃkāśaṃ dṛṣṭvā nṛpavarātmajaḥ",
    "GE09ram_01_u:023.011c": "aviprahatam aikṣvākaḥ papraccha munipuṃgavam",
    "GE09ram_01_u:023.012a": "aho vanam idaṃ durgaṃ jhillikāgaṇanāditam",
    "GE09ram_01_u:023.012c": "bhairavaiḥ śvāpadaiḥ kīrṇaṃ śakuntair dāruṇāravaiḥ",
    "GE09ram_01_u:023.013a": "nānāprakāraiḥ śakunair vāśyadbhir bhairavasvanaiḥ",
    "GE09ram_01_u:023.013c": "siṃhavyāghravarāhaiś ca vāraṇaiś cāpi śobhitam",
    "GE09ram_01_u:023.014a": "dhavāśvakarṇakakubhair bilvatindukapāṭalaiḥ",
    "GE09ram_01_u:023.014c": "saṃkīrṇaṃ badarībhiś ca kiṃ nv idaṃ dāruṇaṃ vanam",
    "GE09ram_01_u:023.015a": "tam uvāca mahātejā viśvāmitro mahāmuniḥ",
    "GE09ram_01_u:023.015c": "śrūyatāṃ vatsa kākutstha yasyaitad dāruṇaṃ vanam",
    "GE09ram_01_u:023.016a": "etau janapadau sphītau pūrvam āstāṃ narottama",
    "GE09ram_01_u:023.016c": "maladāś ca karūṣāś ca devanirmāṇa nirmitau",
    "GE09ram_01_u:023.017a": "purā vṛtravadhe rāma malena samabhiplutam",
    "GE09ram_01_u:023.017c": "kṣudhā caiva sahasrākṣaṃ brahmahatyā yadāviśat",
    "GE09ram_01_u:023.018a": "tam indraṃ snāpayan devā ṛṣayaś ca tapodhanāḥ",
    "GE09ram_01_u:023.018c": "kalaśaiḥ snāpayām āsur malaṃ cāsya pramocayan",
    "GE09ram_01_u:023.019a": "iha bhūmyāṃ malaṃ dattvā dattvā kāruṣam eva ca",
    "GE09ram_01_u:023.019c": "śarīrajaṃ mahendrasya tato harṣaṃ prapedire",
    "GE09ram_01_u:023.020a": "nirmalo niṣkarūṣaś ca śucir indro yadābhavat",
    "GE09ram_01_u:023.020c": "dadau deśasya suprīto varaṃ prabhur anuttamam",
    "GE09ram_01_u:023.021a": "imau janapadau sthītau khyātiṃ loke gamiṣyataḥ",
    "GE09ram_01_u:023.021c": "maladāś ca karūṣāś ca mamāṅgamaladhāriṇau",
    "GE09ram_01_u:023.022a": "sādhu sādhv iti taṃ devāḥ pākaśāsanam abruvan",
    "GE09ram_01_u:023.022c": "deśasya pūjāṃ tāṃ dṛṣṭvā kṛtāṃ śakreṇa dhīmatā",
    "GE09ram_01_u:023.023a": "etau janapadau sthītau dīrghakālam ariṃdama",
    "GE09ram_01_u:023.023c": "maladāś ca karūṣāś ca muditau dhanadhānyataḥ",
    "GE09ram_01_u:023.024a": "kasya cit tv atha kālasya yakṣī vai kāmarūpiṇī",
    "GE09ram_01_u:023.024c": "balaṃ nāgasahasrasya dhārayantī tadā hy abhūt",
    "GE09ram_01_u:023.025a": "tāṭakā nāma bhadraṃ te bhāryā sundasya dhīmataḥ",
    "GE09ram_01_u:023.025c": "mārīco rākṣasaḥ putro yasyāḥ śakraparākramaḥ",
    "GE09ram_01_u:023.026a": "imau janapadau nityaṃ vināśayati rāghava",
    "GE09ram_01_u:023.026c": "maladāṃś ca karūṣāṃś ca tāṭakā duṣṭacāriṇī",
    "GE09ram_01_u:023.027a": "seyaṃ panthānam āvārya vasaty atyardhayojane",
    "GE09ram_01_u:023.027c": "ata eva ca gantavyaṃ tāṭakāyā vanaṃ yataḥ",
    "GE09ram_01_u:023.028a": "svabāhubalam āśritya jahīmāṃ duṣṭacāriṇīm",
    "GE09ram_01_u:023.028c": "manniyogād imaṃ deśaṃ kuru niṣkaṇṭakaṃ punaḥ",
    "GE09ram_01_u:023.029a": "na hi kaś cid imaṃ deśaṃ śakroty āgantum īdṛśam",
    "GE09ram_01_u:023.029c": "yakṣiṇyā ghorayā rāma utsāditam asahyayā",
    "GE09ram_01_u:023.030a": "etat te sarvam ākhyātaṃ yathaitad daruṇaṃ vanam",
    "GE09ram_01_u:023.030c": "yakṣyā cotsāditaṃ sarvam adyāpi na nivartate",
    "GE09ram_01_u:024.001a": "atha tasyāprameyasya muner vacanam uttamam",
    "GE09ram_01_u:024.001c": "śrutvā puruṣaśārdūlaḥ pratyuvāca śubhāṃ giram",
    "GE09ram_01_u:024.002a": "alpavīryā yadā yakṣāḥ śrūyante munipuṃgava",
    "GE09ram_01_u:024.002c": "kathaṃ nāgasahasrasya dhārayaty abalā balam",
    "GE09ram_01_u:024.003a": "viśvāmitro 'bravīd vākyaṃ śṛṇu yena balottarā",
    "GE09ram_01_u:024.003c": "varadānakṛtaṃ vīryaṃ dhārayaty abalā balam",
    "GE09ram_01_u:024.004a": "pūrvam āsīn mahāyakṣaḥ suketur nāma vīryavān",
    "GE09ram_01_u:024.004c": "anapatyaḥ śubhācāraḥ sa ca tepe mahat tapaḥ",
    "GE09ram_01_u:024.005a": "pitāmahas tu suprītas tasya yakṣapates tadā",
    "GE09ram_01_u:024.005c": "kanyāratnaṃ dadau rāma tāṭakāṃ nāma nāmataḥ",
    "GE09ram_01_u:024.006a": "dadau nāgasahasrasya balaṃ cāsyāḥ pitāmahaḥ",
    "GE09ram_01_u:024.006c": "na tv eva putraṃ yakṣāya dadau brahmā mahāyaśāḥ",
    "GE09ram_01_u:024.007a": "tāṃ tu jātāṃ vivardhantīṃ rūpayauvanaśālinīm",
    "GE09ram_01_u:024.007c": "jambhaputrāya sundāya dadau bhāryāṃ yaśasvinīm",
    "GE09ram_01_u:024.008a": "kasya cit tv atha kālalsya yakṣī putraṃ vyajāyata",
    "GE09ram_01_u:024.008c": "mārīcaṃ nāma durdharṣaṃ yaḥ śāpād rākṣaso 'bhavat",
    "GE09ram_01_u:024.009a": "sunde tu nihate rāma agastyam ṛṣisattamam",
    "GE09ram_01_u:024.009c": "tāṭakā saha putreṇa pradharṣayitum icchati",
    "GE09ram_01_u:024.010a": "rākṣasatvaṃ bhajasveti mārīcaṃ vyājahāra saḥ",
    "GE09ram_01_u:024.010c": "agastyaḥ paramakruddhas tāṭakām api śaptavān",
    "GE09ram_01_u:024.011a": "puruṣādī mahāyakṣī virūpā vikṛtānanā",
    "GE09ram_01_u:024.011c": "idaṃ rūpam apahāya dāruṇaṃ rūpam astu te",
    "GE09ram_01_u:024.012a": "saiṣā śāpakṛtāmarṣā tāṭakā krodhamūrchitā",
    "GE09ram_01_u:024.012c": "deśam utsādayaty enam agastyacaritaṃ śubham",
    "GE09ram_01_u:024.013a": "enāṃ rāghava durvṛttāṃ yakṣīṃ paramadāruṇām",
    "GE09ram_01_u:024.013c": "gobrāhmaṇahitārthāya jahi duṣṭaparākramām",
    "GE09ram_01_u:024.014a": "na hy enāṃ śāpasaṃsṛṣṭāṃ kaś cid utsahate pumān",
    "GE09ram_01_u:024.014c": "nihantuṃ triṣu lokeṣu tvām ṛte raghunandana",
    "GE09ram_01_u:024.015a": "na hi te strīvadhakṛte ghṛṇā kāryā narottama",
    "GE09ram_01_u:024.015c": "cāturvarṇyahitārthāya kartavyaṃ rājasūnunā",
    "GE09ram_01_u:024.016a": "rājyabhāraniyuktānām eṣa dharmaḥ sanātanaḥ",
    "GE09ram_01_u:024.016c": "adharmyāṃ jahi kākutsha dharmo hy asyā na vidyate",
    "GE09ram_01_u:024.017a": "śrūyate hi purā śakro virocanasutāṃ nṛpa",
    "GE09ram_01_u:024.017c": "pṛthivīṃ hantum icchantīṃ mantharām abhyasūdayat",
    "GE09ram_01_u:024.018a": "viṣṇunā ca purā rāma bhṛgupatnī dṛḍhavratā",
    "GE09ram_01_u:024.018c": "anindraṃ lokam icchantī kāvyamātā niṣūditā",
    "GE09ram_01_u:024.019a": "etaiś cānyaiś ca bahubhī rājaputramahātmabhiḥ",
    "GE09ram_01_u:024.019c": "adharmaniratā nāryo hatāḥ puruṣasattamaiḥ",
    "GE09ram_01_u:025.001a": "muner vacanam aklībaṃ śrutvā naravarātmajaḥ",
    "GE09ram_01_u:025.001c": "rāghavaḥ prāñjalir bhūtvā pratyuvāca dṛḍhavrataḥ",
    "GE09ram_01_u:025.002a": "pitur vacananirdeśāt pitur vacanagauravāt",
    "GE09ram_01_u:025.002c": "vacanaṃ kauśikasyeti kartavyam aviśaṅkayā",
    "GE09ram_01_u:025.003a": "anuśiṣṭo 'smy ayodhyāyāṃ gurumadhye mahātmanā",
    "GE09ram_01_u:025.003c": "pitrā daśarathenāhaṃ nāvajñeyaṃ ca tad vacaḥ",
    "GE09ram_01_u:025.004a": "so 'haṃ pitur vacaḥ śrutvā śāsanād brahma vādinaḥ",
    "GE09ram_01_u:025.004c": "kariṣyāmi na saṃdehas tāṭakāvadham uttamam",
    "GE09ram_01_u:025.005a": "gobrāhmaṇahitārthāya deśasyāsya sukhāya ca",
    "GE09ram_01_u:025.005c": "tava caivāprameyasya vacanaṃ kartum udyataḥ",
    "GE09ram_01_u:025.006a": "evam uktvā dhanurmadhye baddhvā muṣṭim ariṃdamaḥ",
    "GE09ram_01_u:025.006c": "jyāśabdam akarot tīvraṃ diśaḥ śabdena pūrayan",
    "GE09ram_01_u:025.007a": "tena śabdena vitrastās tāṭakā vanavāsinaḥ",
    "GE09ram_01_u:025.007c": "tāṭakā ca susaṃkruddhā tena śabdena mohitā",
    "GE09ram_01_u:025.008a": "taṃ śabdam abhinidhyāya rākṣasī krodhamūrchitā",
    "GE09ram_01_u:025.008c": "śrutvā cābhyadravad vegād yataḥ śabdo viniḥsṛtaḥ",
    "GE09ram_01_u:025.009a": "tāṃ dṛṣṭvā rāghavaḥ kruddhāṃ vikṛtāṃ vikṛtānanām",
    "GE09ram_01_u:025.009c": "pramāṇenātivṛddhāṃ ca lakṣmaṇaṃ so 'bhyabhāṣata",
    "GE09ram_01_u:025.010a": "paśya lakṣmaṇa yakṣiṇyā bhairavaṃ dāruṇaṃ vapuḥ",
    "GE09ram_01_u:025.010c": "bhidyeran darśanād asyā bhīrūṇāṃ hṛdayāni ca",
    "GE09ram_01_u:025.011a": "enāṃ paśya durādharṣāṃ māyā balasamanvitām",
    "GE09ram_01_u:025.011c": "vinivṛttāṃ karomy adya",
    "GE09ram_01_u:025.012a": "na hy enām utsahe hantuṃ strīsvabhāvena rakṣitām",
    "GE09ram_01_u:025.012c": "vīryaṃ cāsyā gatiṃ cāpi haniṣyāmīti me matiḥ",
    "GE09ram_01_u:025.013a": "evaṃ bruvāṇe rāme tu tāṭakā krodhamūrchitā",
    "GE09ram_01_u:025.013c": "udyamya bāhū garjantī rāmam evābhyadhāvata",
    "GE09ram_01_u:025.014a": "tām āpatantīṃ vegena vikrāntām aśanīm iva",
    "GE09ram_01_u:025.014c": "śareṇorasi vivyādha sā papāta mamāra ca",
    "GE09ram_01_u:025.015a": "tāṃ hatāṃ bhīmasaṃkāśāṃ dṛṣṭvā surapatis tadā",
    "GE09ram_01_u:025.015c": "sādhu sādhv iti kākutsthaṃ surāś ca samapūjayan",
    "GE09ram_01_u:025.016a": "uvāca paramaprītaḥ sahasrākṣaḥ puraṃdaraḥ",
    "GE09ram_01_u:025.016c": "surāś ca sarve saṃhṛṣṭā viśvāmitram athābruvan",
    "GE09ram_01_u:025.017a": "mune kauśike bhadraṃ te sendrāḥ sarve marudgaṇāḥ",
    "GE09ram_01_u:025.017c": "toṣitāḥ karmaṇānena snehaṃ darśaya rāghave",
    "GE09ram_01_u:025.018a": "prajāpater bhṛśāśvasya putrān satyaparākramān",
    "GE09ram_01_u:025.018c": "tapobalabhṛtān brahman rāghavāya nivedaya",
    "GE09ram_01_u:025.019a": "pātrabhūtaś ca te brahmaṃs tavānugamane dhṛtaḥ",
    "GE09ram_01_u:025.019c": "kartavyaṃ ca mahat karma surāṇāṃ rājasūnunā",
    "GE09ram_01_u:025.020a": "evam uktvā surāḥ sarve hṛṣṭā jagmur yathāgatam",
    "GE09ram_01_u:025.020c": "viśvāmitraṃ pūjayitvā tataḥ saṃdhyā pravartate",
    "GE09ram_01_u:025.021a": "tato munivaraḥ prītis tāṭakā vadhatoṣitaḥ",
    "GE09ram_01_u:025.021c": "mūrdhni rāmam upāghrāya idaṃ vacanam abravīt",
    "GE09ram_01_u:025.022a": "ihādya rajanīṃ rāma vasema śubhadarśana",
    "GE09ram_01_u:025.022c": "śvaḥ prabhāte gamiṣyāmas tad āśramapadaṃ mama",
    "GE09ram_01_u:026.001a": "atha tāṃ rajanīm uṣya viśvāmiro mahāyaśāḥ",
    "GE09ram_01_u:026.001c": "prahasya rāghavaṃ vākyam uvāca madhurākṣaram",
    "GE09ram_01_u:026.002a": "patituṣṭo 'smi bhadraṃ te rājaputra mahāyaśaḥ",
    "GE09ram_01_u:026.002c": "prītyā paramayā yukto dadāmy astrāṇi sarvaśaḥ",
    "GE09ram_01_u:026.003a": "devāsuragaṇān vāpi sagandharvoragān api",
    "GE09ram_01_u:026.003c": "yair amitrān prasahyājau vaśīkṛtya jayiṣyasi",
    "GE09ram_01_u:026.004a": "tāni divyāni bhadraṃ te dadāmy astrāṇi sarvaśaḥ",
    "GE09ram_01_u:026.004c": "daṇḍacakraṃ mahad divyaṃ tava dāsyāmi rāghava",
    "GE09ram_01_u:026.005a": "dharmacakraṃ tato vīra kālacakraṃ tathaiva ca",
    "GE09ram_01_u:026.005c": "viṣṇucakraṃ tathātyugram aindraṃ cakraṃ tathaiva ca",
    "GE09ram_01_u:026.006a": "vajram astraṃ naraśreṣṭha śaivaṃ śūlavaraṃ tathā",
    "GE09ram_01_u:026.006c": "astraṃ brahmaśiraś caiva aiṣīkam api rāghava",
    "GE09ram_01_u:026.007a": "dadāmi te mahābāho brāhmam astram anuttamam",
    "GE09ram_01_u:026.007c": "gade dve caiva kākutstha modakī śikharī ubhe",
    "GE09ram_01_u:026.008a": "pradīpte naraśārdūla prayacchāmi nṛpātmaja",
    "GE09ram_01_u:026.008c": "dharmapāśam ahaṃ rāma kālapāśaṃ tathaiva ca",
    "GE09ram_01_u:026.009a": "vāruṇaṃ pāśam astraṃ ca dadāny aham anuttamam",
    "GE09ram_01_u:026.009c": "aśanī dve prayacchāmi śuṣkārdre raghunandana",
    "GE09ram_01_u:026.010a": "dadāmi cāstraṃ painākam astraṃ nārāyaṇaṃ tathā",
    "GE09ram_01_u:026.010c": "āgneyam astra dayitaṃ śikharaṃ nāma nāmataḥ",
    "GE09ram_01_u:026.011a": "vāyavyaṃ prathamaṃ nāma dadāmi tava rāghava",
    "GE09ram_01_u:026.011c": "astraṃ hayaśiro nāma krauñcam astraṃ tathaiva ca",
    "GE09ram_01_u:026.012a": "śakti dvayaṃ ca kākutstha dadāmi tava cānagha",
    "GE09ram_01_u:026.012c": "kaṅkālaṃ musalaṃ ghoraṃ kāpālam atha kaṅkaṇam",
    "GE09ram_01_u:026.013a": "dhārayanty asurā yāni dadāmy etāni sarvaśaḥ",
    "GE09ram_01_u:026.013c": "vaidyādharaṃ mahāstraṃ ca nandanaṃ nāma nāmataḥ",
    "GE09ram_01_u:026.014a": "asiratnaṃ mahābāho dadāmi nṛvarātmaja",
    "GE09ram_01_u:026.014c": "gāndharvam astraṃ dayitaṃ mānavaṃ nāma nāmataḥ",
    "GE09ram_01_u:026.015a": "prasvāpanapraśamane dadmi sauraṃ ca rāghava",
    "GE09ram_01_u:026.015c": "darpaṇaṃ śoṣaṇaṃ caiva",
    "GE09ram_01_u:026.016a": "madanaṃ caiva durdharṣaṃ kandarpadayitaṃ tathā",
    "GE09ram_01_u:026.016c": "paiśācam astraṃ dayitaṃ mohanaṃ nāma nāmataḥ",
    "GE09ram_01_u:026.016e": "pratīccha naraśārdūla rājaputra mahāyaśaḥ",
    "GE09ram_01_u:026.017a": "tāmasaṃ naraśārdūla saumanaṃ ca mahābalam",
    "GE09ram_01_u:026.017c": "saṃvartaṃ caiva durdharṣaṃ mausalaṃ ca nṛpātmaja",
    "GE09ram_01_u:026.018a": "satyam astraṃ mahābāho tathā māyādharaṃ param",
    "GE09ram_01_u:026.018c": "ghoraṃ tejaḥprabhaṃ nāma paratejo'pakarṣaṇam",
    "GE09ram_01_u:026.019a": "somāstraṃ śiśiraṃ nāma tvāṣṭram astraṃ sudāmanam",
    "GE09ram_01_u:026.019c": "dāruṇaṃ ca bhagasyāpi śīteṣum atha mānavam",
    "GE09ram_01_u:026.020a": "etān nāma mahābāho kāmarūpān mahābalān",
    "GE09ram_01_u:026.020c": "gṛhāṇa paramodārān kṣipram eva nṛpātmaja",
    "GE09ram_01_u:026.021a": "sthitas tu prāṅmukho bhūtvā śucir nivaratas tadā",
    "GE09ram_01_u:026.021c": "dadau rāmāya suprīto mantragrāmam anuttamam",
    "GE09ram_01_u:026.022a": "japatas tu munes tasya viśvāmitrasya dhīmataḥ",
    "GE09ram_01_u:026.022c": "upatasthur mahārhāṇi sarvāṇy astrāṇi rāghavam",
    "GE09ram_01_u:026.023a": "ūcuś ca muditā rāmaṃ sarve prāñjalayas tadā",
    "GE09ram_01_u:026.023c": "ime sma paramodāra kiṃkarās tava rāghava",
    "GE09ram_01_u:026.024a": "pratigṛhya ca kākutsthaḥ samālabhya ca pāṇinā",
    "GE09ram_01_u:026.024c": "manasā me bhaviṣyadhvam iti tāny abhyacodayat",
    "GE09ram_01_u:026.025a": "tataḥ prītamanā rāmo viśvāmitraṃ mahāmunim",
    "GE09ram_01_u:026.025c": "abhivādya mahātejā gamanāyopacakrame",
    "GE09ram_01_u:027.001a": "pratigṛhya tato 'strāṇi prahṛṣṭavadanaḥ śuciḥ",
    "GE09ram_01_u:027.001c": "gacchann eva ca kākutstho viśvāmitram athābravīt",
    "GE09ram_01_u:027.002a": "gṛhītāstro 'smi bhagavan durādharṣaḥ surair api",
    "GE09ram_01_u:027.002c": "astrāṇāṃ tv aham icchāmi saṃhāraṃ munipuṃgava",
    "GE09ram_01_u:027.003a": "evaṃ bruvati kākutsthe viśvāmitro mahāmuniḥ",
    "GE09ram_01_u:027.003c": "saṃhāraṃ vyājahārātha dhṛtimān suvrataḥ śuciḥ",
    "GE09ram_01_u:027.004a": "satyavantaṃ satyakīrtiṃ dhṛṣṭaṃ rabhasam eva ca",
    "GE09ram_01_u:027.004c": "pratihārataraṃ nāma parāṅmukham avāṅmukham",
    "GE09ram_01_u:027.005a": "lakṣākṣaviṣamau caiva dṛḍhanābhasunābhakau",
    "GE09ram_01_u:027.005c": "daśākṣaśatavaktrau ca daśaśīrṣaśatodarau",
    "GE09ram_01_u:027.006a": "padmanābhamahānābhau dundunābhasunābhakau",
    "GE09ram_01_u:027.006c": "jyotiṣaṃ kṛśanaṃ caiva nairāśya vimalāv ubhau",
    "GE09ram_01_u:027.007a": "yaugandharaharidrau ca daityapramathanau tathā",
    "GE09ram_01_u:027.007c": "pitryaṃ saumanasaṃ caiva vidhūtamakarāv ubhau",
    "GE09ram_01_u:027.008a": "karavīrakaraṃ caiva dhanadhānyau ca rāghava",
    "GE09ram_01_u:027.008c": "kāmarūpaṃ kāmaruciṃ moham āvaraṇaṃ tathā",
    "GE09ram_01_u:027.009a": "jṛmbhakaṃ sarvanābhaṃ ca santānavaraṇau tathā",
    "GE09ram_01_u:027.009c": "bhṛśāśvatanayān rāma bhāsvarān kāmarūpiṇaḥ",
    "GE09ram_01_u:027.010a": "pratīccha mama bhadraṃ te pātrabhūto 'si rāghava",
    "GE09ram_01_u:027.010c": "divyabhāsvaradehāś ca mūrtimantaḥ sukhapradāḥ",
    "GE09ram_01_u:027.011a": "rāmaṃ prāñjalayo bhūtvābruvan madhurabhāṣiṇaḥ",
    "GE09ram_01_u:027.011c": "ime sma naraśārdūla śādhi kiṃ karavāma te",
    "GE09ram_01_u:027.012a": "gamyatām iti tān āha yatheṣṭaṃ raghunandanaḥ",
    "GE09ram_01_u:027.012c": "mānasāḥ kāryakāleṣu sāhāyyaṃ me kariṣyatha",
    "GE09ram_01_u:027.013a": "atha te rāmam āmantrya kṛtvā cāpi pradakṣiṇam",
    "GE09ram_01_u:027.013c": "evam astv iti kākutstham uktvā jagmur yathāgatam",
    "GE09ram_01_u:027.014a": "sa ca tān rāghavo jñātvā viśvāmitraṃ mahāmunim",
    "GE09ram_01_u:027.014c": "gacchann evātha madhuraṃ ślakṣṇaṃ vacanam abravīt",
    "GE09ram_01_u:027.015a": "kiṃ nv etan meghasaṃkāśaṃ parvatasyāvidūrataḥ",
    "GE09ram_01_u:027.015c": "vṛkṣaṣaṇḍam ito bhāti paraṃ kautūhalaṃ hi me",
    "GE09ram_01_u:027.016a": "darśanīyaṃ mṛgākīrṇaṃ manoharam atīva ca",
    "GE09ram_01_u:027.016c": "nānāprakāraiḥ śakunair valgubhāṣair",
    "GE09ram_01_u:027.017a": "niḥsṛtāḥ sma muniśreṣṭha kāntārād romaharṣaṇāt",
    "GE09ram_01_u:027.017c": "anayā tv avagacchāmi deśasya sukhavattayā",
    "GE09ram_01_u:027.018a": "sarvaṃ me śaṃsa bhagavan kasyāśramapadaṃ tv idam",
    "GE09ram_01_u:027.018c": "saṃprāptā yatra te pāpā brahmaghnā duṣṭacāriṇaḥ",
    "GE09ram_01_u:028.001a": "atha tasyāprameyasya tad vanaṃ paripṛcchataḥ",
    "GE09ram_01_u:028.001c": "viśvāmitro mahātejā vyākhyātum upacakrame",
    "GE09ram_01_u:028.002a": "eṣa pūrvāśramo rāma vāmanasya mahātmanaḥ",
    "GE09ram_01_u:028.002c": "siddhāśrama iti khyātaḥ siddho hy atra mahātapāḥ",
    "GE09ram_01_u:028.003a": "etasminn eva kāle tu rājā vairocanir baliḥ",
    "GE09ram_01_u:028.003c": "nirjitya daivatagaṇān sendrāṃś ca samarudgaṇān",
    "GE09ram_01_u:028.003e": "kārayām āsa tad rājyaṃ triṣu lokeṣu viśrutaḥ",
    "GE09ram_01_u:028.004a": "bales tu yajamānasya devāḥ sāgnipurogamāḥ",
    "GE09ram_01_u:028.004c": "samāgamya svayaṃ caiva viṣṇum ūcur ihāśrame",
    "GE09ram_01_u:028.005a": "balir vairocanir viṣṇo yajate yajñam uttamam",
    "GE09ram_01_u:028.005c": "asamāpte kratau tasmin svakāryam abhipadyatām",
    "GE09ram_01_u:028.006a": "ye cainam abhivartante yācitāra itas tataḥ",
    "GE09ram_01_u:028.006c": "yac ca yatra yathāvac ca sarvaṃ tebhyaḥ prayacchati",
    "GE09ram_01_u:028.007a": "sa tvaṃ surahitārthāya māyāyogam upāśritaḥ",
    "GE09ram_01_u:028.007c": "vāmanatvaṃ gato viṣṇo kuru kalyāṇam uttamam",
    "GE09ram_01_u:028.008a": "ayaṃ siddhāśramo nāma prasādāt te bhaviṣyati",
    "GE09ram_01_u:028.008c": "siddhe karmaṇi deveśa uttiṣṭha bhagavann itaḥ",
    "GE09ram_01_u:028.009a": "atha viṣṇur mahātejā adityāṃ samajāyata",
    "GE09ram_01_u:028.009c": "vāmanaṃ rūpam āsthāya vairocanim upāgamat",
    "GE09ram_01_u:028.010a": "trīn kramān atha bhikṣitvā pratigṛhya ca mānataḥ",
    "GE09ram_01_u:028.010c": "ākramya lokāṃl lokātmā sarvabhūtahite rataḥ",
    "GE09ram_01_u:028.011a": "mahendrāya punaḥ prādān niyamya balim ojasā",
    "GE09ram_01_u:028.011c": "trailokyaṃ sa mahātejāś cakre śakravaśaṃ punaḥ",
    "GE09ram_01_u:028.012a": "tenaiṣa pūrvam ākrānta āśramaḥ śramanāśanaḥ",
    "GE09ram_01_u:028.012c": "mayāpi bhaktyā tasyaiṣa",
    "GE09ram_01_u:028.013a": "etam āśramam āyānti rākṣasā vighnakāriṇaḥ",
    "GE09ram_01_u:028.013c": "atra te puruṣavyāghra hantavyā duṣṭacāriṇaḥ",
    "GE09ram_01_u:028.014a": "adya gacchāmahe rāma siddhāśramam anuttamam",
    "GE09ram_01_u:028.014c": "tad āśramapadaṃ tāta tavāpy etad yathā mama",
    "GE09ram_01_u:028.015a": "taṃ dṛṣṭvā munayaḥ sarve siddhāśramanivāsinaḥ",
    "GE09ram_01_u:028.015c": "utpatyotpatya sahasā viśvāmitram apūjayan",
    "GE09ram_01_u:028.016a": "yathārhaṃ cakrire pūjāṃ viśvāmitrāya dhīmate",
    "GE09ram_01_u:028.016c": "tathaiva rājaputrābhyām akurvann atithikriyām",
    "GE09ram_01_u:028.017a": "muhūrtam atha viśrāntau rājaputrāv ariṃdamau",
    "GE09ram_01_u:028.017c": "prāñjalī muniśārdūlam ūcatū raghunandanau",
    "GE09ram_01_u:028.018a": "adyaiva dīkṣāṃ praviśa bhadraṃ te munipuṃgava",
    "GE09ram_01_u:028.018c": "siddhāśramo 'yaṃ siddhaḥ syāt satyam astu vacas tava",
    "GE09ram_01_u:028.019a": "evam ukto mahātejā viśvāmitro mahāmuniḥ",
    "GE09ram_01_u:028.019c": "praviveśa tadā dīkṣāṃ niyato niyatendriyaḥ",
    "GE09ram_01_u:028.020a": "kumārāv api tāṃ rātrim uṣitvā susamāhitau",
    "GE09ram_01_u:028.020c": "prabhātakāle cotthāya viśvāmitram avandatām",
    "GE09ram_01_u:029.001a": "atha tau deśakālajñau rājaputrāv ariṃdamau",
    "GE09ram_01_u:029.001c": "deśe kāle ca vākyajñāv abrūtāṃ kauśikaṃ vacaḥ",
    "GE09ram_01_u:029.002a": "bhagavañ śrotum icchāvo yasmin kāle niśācarau",
    "GE09ram_01_u:029.002c": "saṃrakṣaṇīyau tau brahman nātivarteta tatkṣaṇam",
    "GE09ram_01_u:029.003a": "evaṃ bruvāṇau kākutsthau tvaramāṇau yuyutsayā",
    "GE09ram_01_u:029.003c": "sarve te munayaḥ prītāḥ praśaśaṃsur nṛpātmajau",
    "GE09ram_01_u:029.004a": "adya prabhṛti ṣaḍrātraṃ rakṣataṃ rāghavau yuvām",
    "GE09ram_01_u:029.004c": "dīkṣāṃ gato hy eṣa munir maunitvaṃ ca gamiṣyati",
    "GE09ram_01_u:029.005a": "tau tu tad vacanaṃ śrutvā rājaputrau yaśasvinau",
    "GE09ram_01_u:029.005c": "anidrau ṣaḍahorātraṃ tapovanam arakṣatām",
    "GE09ram_01_u:029.006a": "upāsāṃ cakratur vīrau yattau paramadhanvinau",
    "GE09ram_01_u:029.006c": "rarakṣatur munivaraṃ viśvāmitram ariṃdamau",
    "GE09ram_01_u:029.007a": "atha kāle gate tasmin ṣaṣṭhe 'hani samāgate",
    "GE09ram_01_u:029.007c": "saumitram abravīd rāmo yatto bhava samāhitaḥ",
    "GE09ram_01_u:029.008a": "rāmasyaivaṃ bruvāṇasya tvaritasya yuyutsayā",
    "GE09ram_01_u:029.008c": "prajajvāla tato vediḥ sopādhyāyapurohitā",
    "GE09ram_01_u:029.009a": "mantravac ca yathānyāyaṃ yajño 'sau saṃpravartate",
    "GE09ram_01_u:029.009c": "ākāśe ca mahāñ śabdaḥ prādur āsīd bhayānakaḥ",
    "GE09ram_01_u:029.010a": "āvārya gaganaṃ megho yathā prāvṛṣi nirgataḥ",
    "GE09ram_01_u:029.010c": "tathā māyāṃ vikurvāṇau rākṣasāv abhyadhāvatām",
    "GE09ram_01_u:029.011a": "mārīcaś ca subāhuś ca tayor anucarās tathā",
    "GE09ram_01_u:029.011c": "āgamya bhīmasaṃkāśā rudhiraughān avāsṛjan",
    "GE09ram_01_u:029.012a": "tāv āpatantau sahasā dṛṣṭvā rājīvalocanaḥ",
    "GE09ram_01_u:029.012c": "lakṣmaṇaṃ tv abhisaṃprekṣya rāmo vacanam abravīt",
    "GE09ram_01_u:029.013a": "paśya lakṣmaṇa durvṛttān rākṣasān piśitāśanān",
    "GE09ram_01_u:029.013c": "mānavāstrasamādhūtān anilena yathāghanān",
    "GE09ram_01_u:029.014a": "mānavaṃ paramodāram astraṃ paramabhāsvaram",
    "GE09ram_01_u:029.014c": "cikṣepa paramakruddho mārīcor asi rāghavaḥ",
    "GE09ram_01_u:029.015a": "sa tena paramāstreṇa mānavena samāhitaḥ",
    "GE09ram_01_u:029.015c": "saṃpūrṇaṃ yojanaśataṃ kṣiptaḥ sāgarasaṃplave",
    "GE09ram_01_u:029.016a": "vicetanaṃ vighūrṇantaṃ śīteṣubalapīḍitam",
    "GE09ram_01_u:029.016c": "nirastaṃ dṛśya mārīcaṃ rāmo lakṣmaṇam abravīt",
    "GE09ram_01_u:029.017a": "paśya lakṣmaṇa śīteṣuṃ mānavaṃ dharmasaṃhitam",
    "GE09ram_01_u:029.017c": "mohayitvā nayaty enaṃ na ca prāṇair viyujyate",
    "GE09ram_01_u:029.018a": "imān api vadhiṣyāmi nirghṛṇān duṣṭacāriṇaḥ",
    "GE09ram_01_u:029.018c": "rākṣasān pāpakarmasthān yajñaghnān rudhirāśanān",
    "GE09ram_01_u:029.019a": "vigṛhya sumahac cāstram āgneyaṃ raghunandanaḥ",
    "GE09ram_01_u:029.019c": "subāhur asi cikṣepa sa viddhaḥ prāpatad bhuvi",
    "GE09ram_01_u:029.020a": "śeṣān vāyavyam ādāya nijaghāna mahāyaśāḥ",
    "GE09ram_01_u:029.020c": "rāghavaḥ paramodāro munīnāṃ mudam āvahan",
    "GE09ram_01_u:029.021a": "sa hatvā rākṣasān sarvān yajñaghnān raghunandanaḥ",
    "GE09ram_01_u:029.021c": "ṛṣibhiḥ pūjitas tatra yathendro vijaye purā",
    "GE09ram_01_u:029.022a": "atha yajñe samāpte tu viśvāmitro mahāmuniḥ",
    "GE09ram_01_u:029.022c": "nirītikā diśo dṛṣṭvā kākutstham idam abravīt",
    "GE09ram_01_u:029.023a": "kṛtārtho 'smi mahābāho kṛtaṃ guruvacas tvayā",
    "GE09ram_01_u:029.023c": "siddhāśramam idaṃ satyaṃ kṛtaṃ rāma mahāyaśaḥ",
    "GE09ram_01_u:030.001a": "atha tāṃ rajanīṃ tatra kṛtārthau rāmalakṣaṇau",
    "GE09ram_01_u:030.001c": "ūṣatur muditau vīrau prahṛṣṭenāntarātmanā",
    "GE09ram_01_u:030.002a": "prabhātāyāṃ tu śarvaryāṃ kṛtapaurvāhṇikakriyau",
    "GE09ram_01_u:030.002c": "viśvāmitram ṛṣīṃś cānyān sahitāv abhijagmatuḥ",
    "GE09ram_01_u:030.003a": "abhivādya muniśreṣṭhaṃ jvalantam iva pāvakam",
    "GE09ram_01_u:030.003c": "ūcatur madhurodāraṃ vākyaṃ madhurabhāṣiṇau",
    "GE09ram_01_u:030.004a": "imau svo muniśārdūla kiṃkarau samupasthitau",
    "GE09ram_01_u:030.004c": "ājñāpaya yatheṣṭaṃ vai śāsanaṃ karavāva kim",
    "GE09ram_01_u:030.005a": "evam ukte tatas tābhyāṃ sarva eva maharṣayaḥ",
    "GE09ram_01_u:030.005c": "viśvāmitraṃ puraskṛtya rāmaṃ vacanam abruvan",
    "GE09ram_01_u:030.006a": "maithilasya naraśreṣṭha janakasya bhaviṣyati",
    "GE09ram_01_u:030.006c": "yajñaḥ paramadharmiṣṭhas tatra yāsyāmahe vayam",
    "GE09ram_01_u:030.007a": "tvaṃ caiva naraśārdūla sahāsmābhir gamiṣyasi",
    "GE09ram_01_u:030.007c": "adbhutaṃ ca dhanūratnaṃ tatra tvaṃ draṣṭum arhasi",
    "GE09ram_01_u:030.008a": "tad dhi pūrvaṃ naraśreṣṭha dattaṃ sadasi daivataiḥ",
    "GE09ram_01_u:030.008c": "aprameyabalaṃ ghoraṃ makhe paramabhāsvaram",
    "GE09ram_01_u:030.009a": "nāsya devā na gandharvā nāsurā na ca rākṣasāḥ",
    "GE09ram_01_u:030.009c": "kartum āropaṇaṃ śaktā na kathaṃ cana mānuṣāḥ",
    "GE09ram_01_u:030.010a": "dhanuṣas tasya vīryaṃ hi jijñāsanto mahīkṣitaḥ",
    "GE09ram_01_u:030.010c": "na śekur āropayituṃ rājaputrā mahābalāḥ",
    "GE09ram_01_u:030.011a": "tad dhanur naraśārdūla maithilasya mahātmanaḥ",
    "GE09ram_01_u:030.011c": "tatra drakṣyasi kākutstha yajñaṃ cādbhutadarśanam",
    "GE09ram_01_u:030.012a": "tad dhi yajñaphalaṃ tena maithilenottamaṃ dhanuḥ",
    "GE09ram_01_u:030.012c": "yācitaṃ naraśārdūla sunābhaṃ sarvadaivataiḥ",
    "GE09ram_01_u:030.013a": "evam uktvā munivaraḥ prasthānam akarot tadā",
    "GE09ram_01_u:030.013c": "sarṣisaṃghaḥ sakākutstha āmantrya vanadevatāḥ",
    "GE09ram_01_u:030.014a": "svasti vo 'stu gamiṣyāmi siddhaḥ siddhāśramād aham",
    "GE09ram_01_u:030.014c": "uttare jāhnavītīre himavantaṃ śiloccayam",
    "GE09ram_01_u:030.015a": "pradakṣiṇaṃ tataḥ kṛtvā siddhāśramam anuttamam",
    "GE09ram_01_u:030.015c": "uttarāṃ diśam uddiśya prasthātum upacakrame",
    "GE09ram_01_u:030.016a": "taṃ vrajantaṃ munivaram anvagād anusāriṇām",
    "GE09ram_01_u:030.016c": "śakaṭī śatamātraṃ tu prayāṇe brahmavādinām",
    "GE09ram_01_u:030.017a": "mṛgapakṣigaṇāś caiva siddhāśramanivāsinaḥ",
    "GE09ram_01_u:030.017c": "anujagmur mahātmānaṃ viśvāmitraṃ mahāmunim",
    "GE09ram_01_u:030.018a": "te gatvā dūram adhvānaṃ lambamāne divākare",
    "GE09ram_01_u:030.018c": "vāsaṃ cakrur munigaṇāḥ śoṇākūle samāhitāḥ",
    "GE09ram_01_u:030.019a": "te 'staṃ gate dinakare snātvā hutahutāśanāḥ",
    "GE09ram_01_u:030.019c": "viśvāmitraṃ puraskṛtya niṣedur amitaujasaḥ",
    "GE09ram_01_u:030.020a": "rāmo 'pi sahasaumitrir munīṃs tān abhipūjya ca",
    "GE09ram_01_u:030.020c": "agrato niṣasādātha viśvāmitrasya dhīmataḥ",
    "GE09ram_01_u:030.021a": "atha rāmo mahātejā viśvāmitraṃ mahāmunim",
    "GE09ram_01_u:030.021c": "papraccha muniśārdūlaṃ kautūhalasamanvitaḥ",
    "GE09ram_01_u:030.022a": "bhagavan ko nv ayaṃ deśaḥ samṛddhavanaśobhitaḥ",
    "GE09ram_01_u:030.022c": "śrotum icchāmi bhadraṃ te vaktum arhasi tattvataḥ",
    "GE09ram_01_u:030.023a": "codito rāmavākyena kathayām āsa suvrataḥ",
    "GE09ram_01_u:030.023c": "tasya deśasya nikhilam ṛṣimadhye mahātapāḥ",
    "GE09ram_01_u:031.001a": "brahmayonir mahān āsīt kuśo nāma mahātapāḥ",
    "GE09ram_01_u:031.001c": "vaidarbhyāṃ janayām āsa caturaḥ sadṛśān sutān",
    "GE09ram_01_u:031.002a": "kuśāmbaṃ kuśanābhaṃ ca ādhūrta rajasaṃ vasum",
    "GE09ram_01_u:031.002c": "dīptiyuktān mahotsāhān kṣatradharmacikīrṣayā",
    "GE09ram_01_u:031.002e": "tān uvāca kuśaḥ putrān dharmiṣṭhān satyavādinaḥ",
    "GE09ram_01_u:031.003a": "kuśasya vacanaṃ śrutvā catvāro lokasaṃmatāḥ",
    "GE09ram_01_u:031.003c": "niveśaṃ cakrire sarve purāṇāṃ nṛvarās tadā",
    "GE09ram_01_u:031.004a": "kuśāmbas tu mahātejāḥ kauśāmbīm akarot purīm",
    "GE09ram_01_u:031.004c": "kuśanābhas tu dharmātmā paraṃ cakre mahodayam",
    "GE09ram_01_u:031.005a": "ādhūrtarajaso rāma dharmāraṇyaṃ mahīpatiḥ",
    "GE09ram_01_u:031.005c": "cakre puravaraṃ rājā vasuś cakre girivrajam",
    "GE09ram_01_u:031.006a": "eṣā vasumatī rāma vasos tasya mahātmanaḥ",
    "GE09ram_01_u:031.006c": "ete śailavarāḥ pañca prakāśante samantataḥ",
    "GE09ram_01_u:031.007a": "sumāgadhī nadī ramyā māgadhān viśrutāyayau",
    "GE09ram_01_u:031.007c": "pañcānāṃ śailamukhyānāṃ madhye māleva śobhate",
    "GE09ram_01_u:031.008a": "saiṣā hi māgadhī rāma vasos tasya mahātmanaḥ",
    "GE09ram_01_u:031.008c": "pūrvābhicaritā rāma sukṣetrā sasyamālinī",
    "GE09ram_01_u:031.009a": "kuśanābhas tu rājarṣiḥ kanyāśatam anuttamam",
    "GE09ram_01_u:031.009c": "janayām āsa dharmātmā ghṛtācyāṃ raghunandana",
    "GE09ram_01_u:031.010a": "tās tu yauvanaśālinyo rūpavatyaḥ svalaṃkṛtāḥ",
    "GE09ram_01_u:031.010c": "udyānabhūmim āgamya prāvṛṣīva śatahradāḥ",
    "GE09ram_01_u:031.011a": "gāyantyo nṛtyamānāś ca vādayantyaś ca rāghava",
    "GE09ram_01_u:031.011c": "āmodaṃ paramaṃ jagmur varābharaṇabhūṣitāḥ",
    "GE09ram_01_u:031.012a": "atha tāś cārusarvāṅgyo rūpeṇāpratimā bhuvi",
    "GE09ram_01_u:031.012c": "udyānabhūmim āgamya tārā iva ghanāntare",
    "GE09ram_01_u:031.013a": "tāḥ sarvaguṇasaṃpannā rūpayauvanasaṃyutāḥ",
    "GE09ram_01_u:031.013c": "dṛṣṭvā sarvātmako vāyur idaṃ vacanam abravīt",
    "GE09ram_01_u:031.014a": "ahaṃ vaḥ kāmaye sarvā bhāryā mama bhaviṣyatha",
    "GE09ram_01_u:031.014c": "mānuṣas tyajyatāṃ bhāvo dīrgham āyur avāpsyatha",
    "GE09ram_01_u:031.015a": "tasya tad vacanaṃ śrutvā vāyor akliṣṭakarmaṇaḥ",
    "GE09ram_01_u:031.015c": "apahāsya tato vākyaṃ kanyāśatam athābravīt",
    "GE09ram_01_u:031.016a": "antaś carasi bhūtānāṃ sarveṣāṃ tvaṃ surottama",
    "GE09ram_01_u:031.016c": "prabhāvajñāś ca te sarvāḥ kim asmān avamanyase",
    "GE09ram_01_u:031.017a": "kuśanābhasutāḥ sarvāḥ samarthās tvāṃ surottama",
    "GE09ram_01_u:031.017c": "sthānāc cyāvayituṃ devaṃ rakṣāmas tu tapo vayam",
    "GE09ram_01_u:031.018a": "mā bhūt sa kālo durmedhaḥ pitaraṃ satyavādinam",
    "GE09ram_01_u:031.018c": "nāvamanyasva dharmeṇa svayaṃvaram upāsmahe",
    "GE09ram_01_u:031.019a": "pitā hi prabhur asmākaṃ daivataṃ paramaṃ hi saḥ",
    "GE09ram_01_u:031.019c": "yasya no dāsyati pitā sa no bhartā bhaviṣyati",
    "GE09ram_01_u:031.020a": "tāsāṃ tad vacanaṃ śrutvā vāyuḥ paramakopanaḥ",
    "GE09ram_01_u:031.020c": "praviśya sarvagātrāṇi babhañja bhagavān prabhuḥ",
    "GE09ram_01_u:031.021a": "tāḥ kanyā vāyunā bhagnā viviśur nṛpater gṛham",
    "GE09ram_01_u:031.021c": "dṛṣṭvā bhagnās tadā rājā saṃbhrānta idam abravīt",
    "GE09ram_01_u:031.022a": "kim idaṃ kathyatāṃ putryaḥ ko dharmam avamanyate",
    "GE09ram_01_u:031.022c": "kubjāḥ kena kṛtāḥ sarvā veṣṭantyo nābhibhāṣatha",
    "GE09ram_01_u:032.001a": "tasya tad vacanaṃ śrutvā kuśanābhasya dhīmataḥ",
    "GE09ram_01_u:032.001c": "śirobhiś caraṇau spṛṣṭvā kanyāśatam abhāṣata",
    "GE09ram_01_u:032.002a": "vāyuḥ sarvātmako rājan pradharṣayitum icchati",
    "GE09ram_01_u:032.002c": "aśubhaṃ mārgam āsthāya na dharmaṃ pratyavekṣate",
    "GE09ram_01_u:032.003a": "pitṛmatyaḥ sma bhadraṃ te svacchande na vayaṃ sthitāḥ",
    "GE09ram_01_u:032.003c": "pitaraṃ no vṛṇīṣva tvaṃ yadi no dāsyate tava",
    "GE09ram_01_u:032.004a": "tena pāpānubandhena vacanaṃ na pratīcchatā",
    "GE09ram_01_u:032.004c": "evaṃ bruvantyaḥ sarvāḥ sma vāyunā nihatā bhṛṣam",
    "GE09ram_01_u:032.005a": "tāsāṃ tadvacanaṃ śrutvā rājā paramadhārmikaḥ",
    "GE09ram_01_u:032.005c": "pratyuvāca mahātejāḥ kanyāśatam anuttamam",
    "GE09ram_01_u:032.006a": "kṣāntaṃ kṣamāvatāṃ putryaḥ kartavyaṃ sumahat kṛtam",
    "GE09ram_01_u:032.006c": "aikamatyam upāgamya kulaṃ cāvekṣitaṃ mama",
    "GE09ram_01_u:032.007a": "alaṃkāro hi nārīṇāṃ kṣamā tu puruṣasya vā",
    "GE09ram_01_u:032.007c": "duṣkaraṃ tac ca vaḥ kṣāntaṃ tridaśeṣu viśeṣataḥ",
    "GE09ram_01_u:032.008a": "yādṛśīr vaḥ kṣamā putryaḥ sarvāsām aviśeṣataḥ",
    "GE09ram_01_u:032.008c": "kṣamā dānaṃ kṣamā yajñaḥ kṣamā satyaṃ ca putrikāḥ",
    "GE09ram_01_u:032.009a": "kṣamā yaśaḥ kṣamā dharmaḥ kṣamāyāṃ viṣṭhitaṃ jagat",
    "GE09ram_01_u:032.009c": "visṛjya kanyāḥ kākutstha rājā tridaśavikramaḥ",
    "GE09ram_01_u:032.010a": "mantrajño mantrayām āsa pradānaṃ saha mantribhiḥ",
    "GE09ram_01_u:032.010c": "deśe kāle pradānasya sadṛśe pratipādanam",
    "GE09ram_01_u:032.011a": "etasminn eva kāle tu cūlī nāma mahāmuniḥ",
    "GE09ram_01_u:032.011c": "ūrdhvaretāḥ śubhācāro brāhmaṃ tapa upāgamat",
    "GE09ram_01_u:032.012a": "tapyantaṃ tam ṛṣiṃ tatra gandharvī paryupāsate",
    "GE09ram_01_u:032.012c": "somadā nāma bhadraṃ te ūrmilā tanayā tadā",
    "GE09ram_01_u:032.013a": "sā ca taṃ praṇatā bhūtvā śuśrūṣaṇaparāyaṇā",
    "GE09ram_01_u:032.013c": "uvāsa kāle dharmiṣṭhā tasyās tuṣṭo 'bhavad guruḥ",
    "GE09ram_01_u:032.014a": "sa ca tāṃ kālayogena provāca raghunandana",
    "GE09ram_01_u:032.014c": "parituṣṭo 'smi bhadraṃ te kiṃ karomi tava priyam",
    "GE09ram_01_u:032.015a": "parituṣṭaṃ muniṃ jñātvā gandharvī madhurasvaram",
    "GE09ram_01_u:032.015c": "uvāca paramaprītā vākyajñā vākyakovidam",
    "GE09ram_01_u:032.016a": "lakṣmyā samudito brāhmyā brahmabhūto mahātapāḥ",
    "GE09ram_01_u:032.016c": "brāhmeṇa tapasā yuktaṃ putram icchāmi dhārmikam",
    "GE09ram_01_u:032.017a": "apatiś cāsmi bhadraṃ te bhāryā cāsmi na kasya cit",
    "GE09ram_01_u:032.017c": "brāhmeṇopagatāyāś ca dātum arhasi me sutam",
    "GE09ram_01_u:032.018a": "tasyāḥ prasanno brahmarṣir dadau putram anuttamam",
    "GE09ram_01_u:032.018c": "brahmadatta iti khyātaṃ mānasaṃ cūlinaḥ sutam",
    "GE09ram_01_u:032.019a": "sa rājā brahmadattas tu purīm adhyavasat tadā",
    "GE09ram_01_u:032.019c": "kāmpilyāṃ parayā lakṣmyā devarājo yathā divam",
    "GE09ram_01_u:032.020a": "sa buddhiṃ kṛtavān rājā kuśanābhaḥ sudhārmikaḥ",
    "GE09ram_01_u:032.020c": "brahmadattāya kākutstha dātuṃ kanyāśataṃ tadā",
    "GE09ram_01_u:032.021a": "tam āhūya mahātejā brahmadattaṃ mahīpatiḥ",
    "GE09ram_01_u:032.021c": "dadau kanyāśataṃ rājā suprītenāntarātmanā",
    "GE09ram_01_u:032.022a": "yathākramaṃ tataḥ pāṇiṃ jagrāha raghunandana",
    "GE09ram_01_u:032.022c": "brahmadatto mahī pālas tāsāṃ devapatir yathā",
    "GE09ram_01_u:032.023a": "spṛṣṭamātre tataḥ pāṇau vikubjā vigatajvarāḥ",
    "GE09ram_01_u:032.023c": "yuktāḥ paramayā lakṣmyā babhuḥ kanyāśataṃ tadā",
    "GE09ram_01_u:032.024a": "sa dṛṣṭvā vāyunā muktāḥ kuśanābho mahīpatiḥ",
    "GE09ram_01_u:032.024c": "babhūva paramaprīto harṣaṃ lebhe punaḥ punaḥ",
    "GE09ram_01_u:032.025a": "kṛtodvāhaṃ tu rājānaṃ brahmadattaṃ mahīpatiḥ",
    "GE09ram_01_u:032.025c": "sadāraṃ preṣayām āsa sopādhyāya gaṇaṃ tadā",
    "GE09ram_01_u:032.026a": "somadāpi susaṃhṛṣṭā putrasya sadṛśīṃ kriyām",
    "GE09ram_01_u:032.026c": "yathānyāyaṃ ca gandharvī snuṣās tāḥ pratyanandata",
    "GE09ram_01_u:033.001a": "kṛtodvāhe gate tasmin brahmadatte ca rāghava",
    "GE09ram_01_u:033.001c": "aputraḥ putralābhāya pautrīm iṣṭim akalpayat",
    "GE09ram_01_u:033.002a": "iṣṭyāṃ tu vartamānāyāṃ kuśanābhaṃ mahīpatim",
    "GE09ram_01_u:033.002c": "uvāca paramaprītaḥ kuśo brahmasutas tadā",
    "GE09ram_01_u:033.003a": "putras te sadṛśaḥ putra bhaviṣyati sudhārmikaḥ",
    "GE09ram_01_u:033.003c": "gādhiṃ prāpsyasi tena tvaṃ kīrtiṃ loke ca śāśvatīm",
    "GE09ram_01_u:033.004a": "evam uktvā kuśo rāma kuśanābhaṃ mahīpatim",
    "GE09ram_01_u:033.004c": "jagāmākāśam āviśya brahmalokaṃ sanātanam",
    "GE09ram_01_u:033.005a": "kasya cit tv atha kālasya kuśanābhasya dhīmataḥ",
    "GE09ram_01_u:033.005c": "jajñe paramadharmiṣṭho gādhir ity eva nāmataḥ",
    "GE09ram_01_u:033.006a": "sa pitā mama kākutstha gādhiḥ paramadhārmikaḥ",
    "GE09ram_01_u:033.006c": "kuśavaṃśaprasūto 'smi kauśiko raghunandana",
    "GE09ram_01_u:033.007a": "pūrvajā bhaginī cāpi mama rāghava suvratā",
    "GE09ram_01_u:033.007c": "nāmnā satyavatī nāma ṛcīke pratipāditā",
    "GE09ram_01_u:033.008a": "saśarīrā gatā svargaṃ bhartāram anuvartinī",
    "GE09ram_01_u:033.008c": "kauśikī paramodārā sā pravṛttā mahānadī",
    "GE09ram_01_u:033.009a": "divyā puṇyodakā ramyā himavantam upāśritā",
    "GE09ram_01_u:033.009c": "lokasya hitakāmārthaṃ pravṛttā bhaginī mama",
    "GE09ram_01_u:033.010a": "tato 'haṃ himavatpārśve vasāmi niyataḥ sukham",
    "GE09ram_01_u:033.010c": "bhaginyāḥ snehasaṃyuktaḥ kauśikyā raghunandana",
    "GE09ram_01_u:033.011a": "sā tu satyavatī puṇyā satye dharme pratiṣṭhitā",
    "GE09ram_01_u:033.011c": "pativratā mahābhāgā kauśikī saritāṃ varā",
    "GE09ram_01_u:033.012a": "ahaṃ hi niyamād rāma hitvā tāṃ samupāgataḥ",
    "GE09ram_01_u:033.012c": "siddhāśramam anuprāpya siddho 'smi tava tejasā",
    "GE09ram_01_u:033.013a": "eṣā rāma mamotpattiḥ svasya vaṃśasya kīrtitā",
    "GE09ram_01_u:033.013c": "deśasya ca mahābāho yan māṃ tvaṃ paripṛcchasi",
    "GE09ram_01_u:033.014a": "gato 'rdharātraḥ kākutstha kathāḥ kathayato mama",
    "GE09ram_01_u:033.014c": "nidrām abhyehi bhadraṃ te mā bhūd vighno 'dhvanīha naḥ",
    "GE09ram_01_u:033.015a": "niṣpandās taravaḥ sarve nilīnā mṛgapakṣiṇaḥ",
    "GE09ram_01_u:033.015c": "naiśena tamasā vyāptā diśaś ca raghunandana",
    "GE09ram_01_u:033.016a": "śanair viyujyate saṃdhyā nabho netrair ivāvṛtam",
    "GE09ram_01_u:033.016c": "nakṣatratārāgahanaṃ jyotirbhir avabhāsate",
    "GE09ram_01_u:033.017a": "uttiṣṭhati ca śītāṃśuḥ śaśī lokatamonudaḥ",
    "GE09ram_01_u:033.017c": "hlādayan prāṇināṃ loke manāṃsi prabhayā vibho",
    "GE09ram_01_u:033.018a": "naiśāni sarvabhūtāni pracaranti tatas tataḥ",
    "GE09ram_01_u:033.018c": "yakṣarākṣasasaṃghāś ca raudrāś ca piśitāśanāḥ",
    "GE09ram_01_u:033.019a": "evam uktvā mahātejā virarāma mahāmuniḥ",
    "GE09ram_01_u:033.019c": "sādhu sādhv iti taṃ sarve munayo hy abhyapūjayan",
    "GE09ram_01_u:033.020a": "rāmo 'pi saha saumitriḥ kiṃ cid āgatavismayaḥ",
    "GE09ram_01_u:033.020c": "praśasya muniśārdūlaṃ nidrāṃ samupasevate",
    "GE09ram_01_u:034.001a": "upāsya rātriśeṣaṃ tu śoṇākūle maharṣibhiḥ",
    "GE09ram_01_u:034.001c": "niśāyāṃ suprabhātāyāṃ viśvāmitro",
    "GE09ram_01_u:034.002a": "suprabhātā niśā rāma pūrvā saṃdhyā pravartate",
    "GE09ram_01_u:034.002c": "uttiṣṭhottiṣṭha bhadraṃ te gamanāyābhirocaya",
    "GE09ram_01_u:034.003a": "tac chrutvā vacanaṃ tasya kṛtvā paurvāhṇikīṃ kriyām",
    "GE09ram_01_u:034.003c": "gamanaṃ rocayām āsa vākyaṃ cedam uvāca ha",
    "GE09ram_01_u:034.004a": "ayaṃ śoṇaḥ śubhajalo gādhaḥ pulinamaṇḍitaḥ",
    "GE09ram_01_u:034.004c": "katareṇa pathā brahman saṃtariṣyāmahe vayam",
    "GE09ram_01_u:034.005a": "evam uktas tu rāmeṇa viśvāmitro 'bravīd idam",
    "GE09ram_01_u:034.005c": "eṣa panthā mayoddiṣṭo yena yānti maharṣayaḥ",
    "GE09ram_01_u:034.006a": "te gatvā dūram adhvānaṃ gate 'rdhadivase tadā",
    "GE09ram_01_u:034.006c": "jāhnavīṃ saritāṃ śreṣṭhāṃ dadṛśur munisevitām",
    "GE09ram_01_u:034.007a": "tāṃ dṛṣṭvā puṇyasalilāṃ",
    "GE09ram_01_u:034.007c": "babhūvur muditāḥ sarve munayaḥ saharāghavāḥ",
    "GE09ram_01_u:034.007e": "tasyās tīre tataś cakrus te āvāsaparigraham",
    "GE09ram_01_u:034.008a": "tataḥ snātvā yathānyāyaṃ saṃtarpya pitṛdevatāḥ",
    "GE09ram_01_u:034.008c": "hutvā caivāgnihotrāṇi prāśya cāmṛtavad dhaviḥ",
    "GE09ram_01_u:034.009a": "viviśur jāhnavītīre śucau muditamānasāḥ",
    "GE09ram_01_u:034.009c": "viśvāmitraṃ mahātmānaṃ parivārya samantataḥ",
    "GE09ram_01_u:034.010a": "saṃprahṛṣṭamanā rāmo viśvāmitram athābravīt",
    "GE09ram_01_u:034.010c": "bhagavañ śrotum icchāmi gaṅgāṃ tripathagāṃ nadīm",
    "GE09ram_01_u:034.010e": "trailokyaṃ katham ākramya gatā nadanadīpatim",
    "GE09ram_01_u:034.011a": "codito rāma vākyena viśvāmitro mahāmuniḥ",
    "GE09ram_01_u:034.011c": "vṛddhiṃ janma ca gaṅgāyā vaktum evopacakrame",
    "GE09ram_01_u:034.012a": "śailendro himavān nāma dhātūnām ākaro mahān",
    "GE09ram_01_u:034.012c": "tasya kanyā dvayaṃ rāma rūpeṇāpratimaṃ bhuvi",
    "GE09ram_01_u:034.013a": "yā meruduhitā rāma tayor mātā sumadhyamā",
    "GE09ram_01_u:034.013c": "nāmnā menā manojñā vai patnī himavataḥ priyā",
    "GE09ram_01_u:034.014a": "tasyāṃ gaṅgeyam abhavaj jyeṣṭhā himavataḥ sutā",
    "GE09ram_01_u:034.014c": "umā nāma dvitīyābhūt kanyā tasyaiva rāghava",
    "GE09ram_01_u:034.015a": "atha jyeṣṭhāṃ surāḥ sarve devatārthacikīrṣayā",
    "GE09ram_01_u:034.015c": "śailendraṃ varayām āsur gaṅgāṃ tripathagāṃ nadīm",
    "GE09ram_01_u:034.016a": "dadau dharmeṇa himavāṃs tanayāṃ lokapāvanīm",
    "GE09ram_01_u:034.016c": "svacchandapathagāṃ gaṅgāṃ",
    "GE09ram_01_u:034.017a": "pratigṛhya trilokārthaṃ trilokahitakāriṇaḥ",
    "GE09ram_01_u:034.017c": "gaṅgām ādāya te 'gacchan kṛtārthenāntarātmanā",
    "GE09ram_01_u:034.018a": "yā cānyā śailaduhitā kanyāsīd raghunandana",
    "GE09ram_01_u:034.018c": "ugraṃ sā vratam āsthāya tapas tepe tapodhanā",
    "GE09ram_01_u:034.019a": "ugreṇa tapasā yuktāṃ dadau śailavaraḥ sutām",
    "GE09ram_01_u:034.019c": "rudrāyāpratirūpāya umāṃ lokanamaskṛtām",
    "GE09ram_01_u:034.020a": "ete te śaila rājasya sute lokanamaskṛte",
    "GE09ram_01_u:034.020c": "gaṅgā ca saritāṃ śreṣṭhā umā devī ca rāghava",
    "GE09ram_01_u:034.021a": "etat te dharmam ākhyātaṃ yathā tripathagā nadī",
    "GE09ram_01_u:034.021c": "khaṃ gatā prathamaṃ tāta gatiṃ gatimatāṃ vara",
    "GE09ram_01_u:035.001a": "ukta vākye munau tasminn ubhau rāghavalakṣmaṇau",
    "GE09ram_01_u:035.001c": "pratinandya kathāṃ vīrāv ūcatur munipuṃgavam",
    "GE09ram_01_u:035.002a": "dharmayuktam idaṃ brahman kathitaṃ paramaṃ tvayā",
    "GE09ram_01_u:035.002c": "duhituḥ śailarājasya jyeṣṭhāya vaktum arhasi",
    "GE09ram_01_u:035.003a": "vistaraṃ vistarajño 'si divyamānuṣasaṃbhavam",
    "GE09ram_01_u:035.003c": "trīn patho hetunā kena pāvayel lokapāvanī",
    "GE09ram_01_u:035.004a": "kathaṃ gaṅgāṃ tripathagā viśrutā sariduttamā",
    "GE09ram_01_u:035.004c": "triṣu lokeṣu dharmajña karmabhiḥ kaiḥ samanvitā",
    "GE09ram_01_u:035.005a": "tathā bruvati kākutsthe viśvāmitras tapodhanaḥ",
    "GE09ram_01_u:035.005c": "nikhilena kathāṃ sarvām ṛṣimadhye nyavedayat",
    "GE09ram_01_u:035.006a": "purā rāma kṛtodvāhaḥ śitikaṇṭho mahātapāḥ",
    "GE09ram_01_u:035.006c": "dṛṣṭvā ca spṛhayā devīṃ maithunāyopacakrame",
    "GE09ram_01_u:035.007a": "śitikaṇṭhasya devasya divyaṃ varṣaśataṃ gatam",
    "GE09ram_01_u:035.007c": "na cāpi tanayo rāma tasyām āsīt paraṃtapa",
    "GE09ram_01_u:035.008a": "tato devāḥ samudvignāḥ pitāmahapurogamāḥ",
    "GE09ram_01_u:035.008c": "yad ihotpadyate bhūtaṃ kas tat pratisahiṣyate",
    "GE09ram_01_u:035.009a": "abhigamya surāḥ sarve praṇipatyedam abruvan",
    "GE09ram_01_u:035.009c": "devadeva mahādeva lokasyāsya hite rata",
    "GE09ram_01_u:035.009e": "surāṇāṃ praṇipātena prasādaṃ kartum arhasi",
    "GE09ram_01_u:035.010a": "na lokā dhārayiṣyanti tava tejaḥ surottama",
    "GE09ram_01_u:035.010c": "brāhmeṇa tapasā yukto devyā saha tapaś cara",
    "GE09ram_01_u:035.011a": "trailokyahitakāmārthaṃ tejas tejasi dhāraya",
    "GE09ram_01_u:035.011c": "rakṣa sarvān imāṃl lokān nālokaṃ kartum arhasi",
    "GE09ram_01_u:035.012a": "devatānāṃ vacaḥ śrutvā sarvalokamaheśvaraḥ",
    "GE09ram_01_u:035.012c": "bāḍham ity abravīt sarvān punaś cedam uvāca ha",
    "GE09ram_01_u:035.013a": "dhārayiṣyāmy ahaṃ tejas tejasy eva sahomayā",
    "GE09ram_01_u:035.013c": "tridaśāḥ pṛthivī caiva nirvāṇam adhigacchatu",
    "GE09ram_01_u:035.014a": "yad idaṃ kṣubhitaṃ sthānān mama tejo hy anuttamam",
    "GE09ram_01_u:035.014c": "dhārayiṣyati kas tan me bruvantu surasattamāḥ",
    "GE09ram_01_u:035.015a": "evam uktās tato devāḥ pratyūcur vṛṣabhadhvajam",
    "GE09ram_01_u:035.015c": "yat tejaḥ kṣubhitaṃ hy etat tad dharā dhārayiṣyati",
    "GE09ram_01_u:035.016a": "evam uktaḥ surapatiḥ pramumoca mahītale",
    "GE09ram_01_u:035.016c": "tejasā pṛthivī yena vyāptā sagirikānanā",
    "GE09ram_01_u:035.017a": "tato devāḥ punar idam ūcuś cātha hutāśanam",
    "GE09ram_01_u:035.017c": "praviśa tvaṃ mahātejo raudraṃ vāyusamanvitaḥ",
    "GE09ram_01_u:035.018a": "tad agninā punar vyāptaṃ saṃjātaḥ śvetaparvataḥ",
    "GE09ram_01_u:035.018c": "divyaṃ śaravaṇaṃ caiva pāvakādityasaṃnibham",
    "GE09ram_01_u:035.018e": "yatra jāto mahātejāḥ kārtikeyo 'gnisaṃbhavaḥ",
    "GE09ram_01_u:035.019a": "athomāṃ ca śivaṃ caiva devāḥ sarṣi gaṇās tadā",
    "GE09ram_01_u:035.019c": "pūjayām āsur atyarthaṃ suprītamanasas tataḥ",
    "GE09ram_01_u:035.020a": "atha śaila sutā rāma tridaśān idam abravīt",
    "GE09ram_01_u:035.020c": "samanyur aśapat sarvān krodhasaṃraktalocanā",
    "GE09ram_01_u:035.021a": "yasmān nivāritā caiva saṃgatā putrakāmyayā",
    "GE09ram_01_u:035.021c": "apatyaṃ sveṣu dāreṣu notpādayitum arhatha",
    "GE09ram_01_u:035.021e": "adya prabhṛti yuṣmākam aprajāḥ santu patnayaḥ",
    "GE09ram_01_u:035.022a": "evam uktvā surān sarvāñ śaśāpa pṛthivīm api",
    "GE09ram_01_u:035.022c": "avane naikarūpā tvaṃ bahubhāryā bhaviṣyasi",
    "GE09ram_01_u:035.023a": "na ca putrakṛtāṃ prītiṃ matkrodhakaluṣī kṛtā",
    "GE09ram_01_u:035.023c": "prāpsyasi tvaṃ sudurmedhe mama putram anicchatī",
    "GE09ram_01_u:035.024a": "tān sarvān vrīḍitān dṛṣṭvā surān surapatis tadā",
    "GE09ram_01_u:035.024c": "gamanāyopacakrāma diśaṃ varuṇapālitām",
    "GE09ram_01_u:035.025a": "sa gatvā tapa ātiṣṭhat pārśve tasyottare gireḥ",
    "GE09ram_01_u:035.025c": "himavatprabhave śṛṅge saha devyā maheśvaraḥ",
    "GE09ram_01_u:035.026a": "eṣa te vistaro rāma śailaputryā",
    "GE09ram_01_u:035.026c": "gaṅgāyāḥ prabhavaṃ caiva śṛṇu me sahalakṣmaṇaḥ",
    "GE09ram_01_u:036.001a": "tapyamāne tapo deve devāḥ sarṣigaṇāḥ purā",
    "GE09ram_01_u:036.001c": "senāpatim abhīpsantaḥ pitāmaham upāgaman",
    "GE09ram_01_u:036.002a": "tato 'bruvan surāḥ sarve bhagavantaṃ pitāmaham",
    "GE09ram_01_u:036.002c": "praṇipatya śubhaṃ vākyaṃ sendrāḥ sāgnipurogamāḥ",
    "GE09ram_01_u:036.003a": "yo naḥ senāpatir deva datto bhagavatā purā",
    "GE09ram_01_u:036.003c": "sa tapaḥ param āsthāya tapyate sma sahomayā",
    "GE09ram_01_u:036.004a": "yad atrānantaraṃ kāryaṃ lokānāṃ hitakāmyayā",
    "GE09ram_01_u:036.004c": "saṃvidhatsva vidhānajña tvaṃ hi naḥ paramā gatiḥ",
    "GE09ram_01_u:036.005a": "devatānāṃ vacaḥ śrutvā sarvalokapitāmahaḥ",
    "GE09ram_01_u:036.005c": "sāntvayan madhurair vākyais tridaśān idam abravīt",
    "GE09ram_01_u:036.006a": "śailaputryā yad uktaṃ tan na prajāsyatha patniṣu",
    "GE09ram_01_u:036.006c": "tasyā vacanam akliṣṭaṃ satyam eva na saṃśayaḥ",
    "GE09ram_01_u:036.007a": "iyam ākāśagā gaṅgā yasyāṃ putraṃ hutāśanaḥ",
    "GE09ram_01_u:036.007c": "janayiṣyati devānāṃ senāpatim ariṃdamam",
    "GE09ram_01_u:036.008a": "jyeṣṭhā śailendraduhitā mānayiṣyati taṃ sutam",
    "GE09ram_01_u:036.008c": "umāyās tad bahumataṃ bhaviṣyati na saṃśayaḥ",
    "GE09ram_01_u:036.009a": "tac chrutvā vacanaṃ tasya kṛtārthā raghunandana",
    "GE09ram_01_u:036.009c": "praṇipatya surāḥ sarve pitāmaham apūjayan",
    "GE09ram_01_u:036.010a": "te gatvā parvataṃ rāma kailāsaṃ dhātumaṇḍitam",
    "GE09ram_01_u:036.010c": "agniṃ niyojayām āsuḥ putrārthaṃ sarvadevatāḥ",
    "GE09ram_01_u:036.011a": "devakāryam idaṃ deva samādhatsva hutāśana",
    "GE09ram_01_u:036.011c": "śailaputryāṃ mahātejo gaṅgāyāṃ teja utsṛja",
    "GE09ram_01_u:036.012a": "devatānāṃ pratijñāya gaṅgām abhyetya pāvakaḥ",
    "GE09ram_01_u:036.012c": "garbhaṃ dhāraya vai devi devatānām idaṃ priyam",
    "GE09ram_01_u:036.013a": "ity etad vacanaṃ śrutvā divyaṃ rūpam adhārayat",
    "GE09ram_01_u:036.013c": "sa tasyā mahimāṃ dṛṣṭvā samantād avakīryata",
    "GE09ram_01_u:036.014a": "samantatas tadā devīm abhyaṣiñcata pāvakaḥ",
    "GE09ram_01_u:036.014c": "sarvasrotāṃsi pūrṇāni gaṅgāyā raghunandana",
    "GE09ram_01_u:036.015a": "tam uvāca tato gaṅgā sarvadevapurohitam",
    "GE09ram_01_u:036.015c": "aśaktā dhāraṇe deva tava tejaḥ samuddhatam",
    "GE09ram_01_u:036.015e": "dahyamānāgninā tena saṃpravyathitacetanā",
    "GE09ram_01_u:036.016a": "athābravīd idaṃ gaṅgāṃ sarvadevahutāśanaḥ",
    "GE09ram_01_u:036.016c": "iha haimavate pāde garbho 'yaṃ saṃniveśyatām",
    "GE09ram_01_u:036.017a": "śrutvā tv agnivaco gaṅgā taṃ garbham atibhāsvaram",
    "GE09ram_01_u:036.017c": "utsasarja mahātejāḥ srotobhyo hi tadānagha",
    "GE09ram_01_u:036.018a": "yad asyā nirgataṃ tasmāt taptajāmbūnadaprabham",
    "GE09ram_01_u:036.018c": "kāñcanaṃ dharaṇīṃ prāptaṃ hiraṇyam amalaṃ śubham",
    "GE09ram_01_u:036.019a": "tāmraṃ kārṣṇāyasaṃ caiva taikṣṇyād evābhijāyata",
    "GE09ram_01_u:036.019c": "malaṃ tasyābhavat tatra trapusīsakam eva ca",
    "GE09ram_01_u:036.020a": "tad etad dharaṇīṃ prāpya nānādhātur avardhata",
    "GE09ram_01_u:036.021a": "nikṣiptamātre garbhe tu tejobhir abhirañjitam",
    "GE09ram_01_u:036.021c": "sarvaṃ parvatasaṃnaddhaṃ sauvarṇam abhavad vanam",
    "GE09ram_01_u:036.022a": "jātarūpam iti khyātaṃ tadā prabhṛti rāghava",
    "GE09ram_01_u:036.022c": "suvarṇaṃ puruṣavyāghra hutāśanasamaprabham",
    "GE09ram_01_u:036.023a": "taṃ kumāraṃ tato jātaṃ sendrāḥ sahamarudgaṇāḥ",
    "GE09ram_01_u:036.023c": "kṣīrasaṃbhāvanārthāya kṛttikāḥ samayojayan",
    "GE09ram_01_u:036.024a": "tāḥ kṣīraṃ jātamātrasya kṛtvā samayam uttamam",
    "GE09ram_01_u:036.024c": "daduḥ putro 'yam asmākaṃ sarvāsām iti niścitāḥ",
    "GE09ram_01_u:036.025a": "tatas tu devatāḥ sarvāḥ kārtikeya iti bruvan",
    "GE09ram_01_u:036.025c": "putras trailokya vikhyāto bhaviṣyati na saṃśayaḥ",
    "GE09ram_01_u:036.026a": "teṣāṃ tad vacanaṃ śrutvā skannaṃ garbhaparisrave",
    "GE09ram_01_u:036.026c": "snāpayan parayā lakṣmyā dīpyamānam ivānalam",
    "GE09ram_01_u:036.027a": "skanda ity abruvan devāḥ skannaṃ garbhaparisravāt",
    "GE09ram_01_u:036.027c": "kārtikeyaṃ mahābhāgaṃ kākutsthajvalanopamam",
    "GE09ram_01_u:036.028a": "prādurbhūtaṃ tataḥ kṣīraṃ kṛttikānām anuttamam",
    "GE09ram_01_u:036.028c": "ṣaṇṇāṃ ṣaḍānano bhūtvā jagrāha stanajaṃ payaḥ",
    "GE09ram_01_u:036.029a": "gṛhītvā kṣīram ekāhnā sukumāra vapus tadā",
    "GE09ram_01_u:036.029c": "ajayat svena vīryeṇa daityasainyagaṇān vibhuḥ",
    "GE09ram_01_u:036.030a": "surasenāgaṇapatiṃ tatas tam amaladyutim",
    "GE09ram_01_u:036.030c": "abhyaṣiñcan suragaṇāḥ sametyāgnipurogamāḥ",
    "GE09ram_01_u:036.031a": "eṣa te rāma gaṅgāyā vistaro 'bhihito mayā",
    "GE09ram_01_u:036.031c": "kumārasaṃbhavaś caiva dhanyaḥ puṇyas tathaiva ca",
    "GE09ram_01_u:037.001a": "tāṃ kathāṃ kauśiko rāme nivedya madhurākṣaram",
    "GE09ram_01_u:037.001c": "punar evāparaṃ vākyaṃ kākutstham idam abravīt",
    "GE09ram_01_u:037.002a": "ayodhyādhipatiḥ śūraḥ pūrvam āsīn narādhipaḥ",
    "GE09ram_01_u:037.002c": "sagaro nāma dharmātmā prajākāmaḥ sa cāprajaḥ",
    "GE09ram_01_u:037.003a": "vaidarbhaduhitā rāma keśinī nāma nāmataḥ",
    "GE09ram_01_u:037.003c": "jyeṣṭhā sagarapatnī sā dharmiṣṭhā satyavādinī",
    "GE09ram_01_u:037.004a": "ariṣṭanemiduhitā rūpeṇāpratimā bhuvi",
    "GE09ram_01_u:037.004c": "dvitīyā sagarasyāsīt patnī sumatisaṃjñitā",
    "GE09ram_01_u:037.005a": "tābhyāṃ saha tadā rājā patnībhyāṃ taptavāṃs tapaḥ",
    "GE09ram_01_u:037.005c": "himavantaṃ samāsādya bhṛguprasravaṇe girau",
    "GE09ram_01_u:037.006a": "atha varṣa śate pūrṇe tapasārādhito muniḥ",
    "GE09ram_01_u:037.006c": "sagarāya varaṃ prādād bhṛguḥ satyavatāṃ varaḥ",
    "GE09ram_01_u:037.007a": "apatyalābhaḥ sumahān bhaviṣyati tavānagha",
    "GE09ram_01_u:037.007c": "kīrtiṃ cāpratimāṃ loke prāpsyase puruṣarṣabha",
    "GE09ram_01_u:037.008a": "ekā janayitā tāta putraṃ vaṃśakaraṃ tava",
    "GE09ram_01_u:037.008c": "ṣaṣṭiṃ putrasahasrāṇi aparā janayiṣyati",
    "GE09ram_01_u:037.009a": "bhāṣamāṇaṃ naravyāghraṃ rājapatnyau prasādya tam",
    "GE09ram_01_u:037.009c": "ūcatuḥ paramaprīte kṛtāñjalipuṭe tadā",
    "GE09ram_01_u:037.010a": "ekaḥ kasyāḥ suto brahman kā bahūñ janayiṣyati",
    "GE09ram_01_u:037.010c": "śrotum icchāvahe brahman satyam astu vacas tava",
    "GE09ram_01_u:037.011a": "tayos tad vacanaṃ śrutvā bhṛguḥ parama dhārmikaḥ",
    "GE09ram_01_u:037.011c": "uvāca paramāṃ vāṇīṃ svacchando 'tra vidhīyatām",
    "GE09ram_01_u:037.012a": "eko vaṃśakaro vāstu bahavo vā mahābalāḥ",
    "GE09ram_01_u:037.012c": "kīrtimanto mahotsāhāḥ kā vā kaṃ varam icchati",
    "GE09ram_01_u:037.013a": "munes tu vacanaṃ śrutvā keśinī raghunandana",
    "GE09ram_01_u:037.013c": "putraṃ vaṃśakaraṃ rāma jagrāha nṛpasaṃnidhau",
    "GE09ram_01_u:037.014a": "ṣaṣṭiṃ putrasahasrāṇi suparṇabhaginī tadā",
    "GE09ram_01_u:037.014c": "mahotsāhān kīrtimato jagrāha sumatiḥ sutān",
    "GE09ram_01_u:037.015a": "pradakṣiṇam ṛṣiṃ kṛtvā śirasābhipraṇamya ca",
    "GE09ram_01_u:037.015c": "jagāma svapuraṃ rājā sabhāryā raghunandana",
    "GE09ram_01_u:037.016a": "atha kāle gate tasmiñ jyeṣṭhā putraṃ vyajāyata",
    "GE09ram_01_u:037.016c": "asamañja iti khyātaṃ keśinī sagarātmajam",
    "GE09ram_01_u:037.017a": "sumatis tu naravyāghra garbhatumbaṃ vyajāyata",
    "GE09ram_01_u:037.017c": "ṣaṣṭiḥ putrasahasrāṇi tumbabhedād viniḥsṛtāḥ",
    "GE09ram_01_u:037.018a": "ghṛtapūrṇeṣu kumbheṣu dhātryas tān samavardhayan",
    "GE09ram_01_u:037.018c": "kālena mahatā sarve yauvanaṃ pratipedire",
    "GE09ram_01_u:037.019a": "atha dīrgheṇa kālena rūpayauvanaśālinaḥ",
    "GE09ram_01_u:037.019c": "ṣaṣṭiḥ putrasahasrāṇi sagarasyābhavaṃs tadā",
    "GE09ram_01_u:037.020a": "sa ca jyeṣṭho naraśreṣṭha sagarasyātmasaṃbhavaḥ",
    "GE09ram_01_u:037.020c": "bālān gṛhītvā tu jale sarayvā raghunandana",
    "GE09ram_01_u:037.020e": "prakṣipya prahasan nityaṃ majjatas tān nirīkṣya vai",
    "GE09ram_01_u:037.021a": "paurāṇām ahite yuktaḥ pitrā nirvāsitaḥ purāt",
    "GE09ram_01_u:037.022a": "tasya putro 'ṃśumān nāma asamañjasya vīryavān",
    "GE09ram_01_u:037.022c": "saṃmataḥ sarvalokasya sarvasyāpi priyaṃvadaḥ",
    "GE09ram_01_u:037.023a": "tataḥ kālena mahatā matiḥ samabhijāyata",
    "GE09ram_01_u:037.023c": "sagarasya naraśreṣṭha yajeyam iti niścitā",
    "GE09ram_01_u:037.024a": "sa kṛtvā niścayaṃ rājā sopādhyāyagaṇas tadā",
    "GE09ram_01_u:037.024c": "yajñakarmaṇi vedajño yaṣṭuṃ samupacakrame",
    "GE09ram_01_u:038.001a": "viśvāmitravacaḥ śrutvā kathānte raghunandana",
    "GE09ram_01_u:038.001c": "uvāca paramaprīto muniṃ dīptam ivānalam",
    "GE09ram_01_u:038.002a": "śrotum ichāmi bhadraṃ te vistareṇa kathām imām",
    "GE09ram_01_u:038.002c": "pūrvako me kathaṃ brahman yajñaṃ vai samupāharat",
    "GE09ram_01_u:038.003a": "viśvāmitras tu kākutstham uvāca prahasann iva",
    "GE09ram_01_u:038.003c": "śrūyatāṃ vistaro rāma sagarasya mahātmanaḥ",
    "GE09ram_01_u:038.004a": "śaṃkaraśvaśuro nāma himavān",
    "GE09ram_01_u:038.004c": "vindhyaparvatam āsādya nirīkṣete parasparam",
    "GE09ram_01_u:038.005a": "tayor madhye pravṛtto 'bhūd yajñaḥ sa puruṣottama",
    "GE09ram_01_u:038.005c": "sa hi deśo naravyāghra praśasto yajñakarmaṇi",
    "GE09ram_01_u:038.006a": "tasyāśvacaryāṃ kākutstha dṛḍhadhanvā mahārathaḥ",
    "GE09ram_01_u:038.006c": "aṃśumān akarot tāta sagarasya mate sthitaḥ",
    "GE09ram_01_u:038.007a": "tasya parvaṇi taṃ yajñaṃ yajamānasya vāsavaḥ",
    "GE09ram_01_u:038.007c": "rākṣasīṃ tanum āsthāya yajñiyāśvam apāharat",
    "GE09ram_01_u:038.008a": "hriyamāṇe tu kākutstha tasminn aśve mahātmanaḥ",
    "GE09ram_01_u:038.008c": "upādhyāya gaṇāḥ sarve yajamānam athābruvan",
    "GE09ram_01_u:038.009a": "ayaṃ parvaṇi vegena yajñiyāśvo",
    "GE09ram_01_u:038.009c": "hartāraṃ jahi kākutstha hayaś caivopanīyatām",
    "GE09ram_01_u:038.010a": "yajñac chidraṃ bhavaty etat sarveṣām aśivāya naḥ",
    "GE09ram_01_u:038.010c": "tat tathā kriyatāṃ rājan yathāchidraḥ kratur bhavet",
    "GE09ram_01_u:038.011a": "upādhyāya vacaḥ śrutvā tasmin sadasi pārthivaḥ",
    "GE09ram_01_u:038.011c": "ṣaṣṭiṃ putrasahasrāṇi vākyam etad uvāca ha",
    "GE09ram_01_u:038.012a": "gatiṃ putrā na paśyāmi rakṣasāṃ puruṣarṣabhāḥ",
    "GE09ram_01_u:038.012c": "mantrapūtair mahābhāgair āsthito hi mahākratuḥ",
    "GE09ram_01_u:038.013a": "tad gacchata vicinvadhvaṃ putrakā bhadram astu vaḥ",
    "GE09ram_01_u:038.013c": "samudramālinīṃ sarvāṃ pṛthivīm anugacchata",
    "GE09ram_01_u:038.014a": "ekaikaṃ yojanaṃ putrā vistāram abhigacchata",
    "GE09ram_01_u:038.015a": "yāvat turagasaṃdarśas tāvat khanata medinīm",
    "GE09ram_01_u:038.015c": "tam eva hayahartāraṃ mārgamāṇā mamājñayā",
    "GE09ram_01_u:038.016a": "dīkṣitaḥ pautrasahitaḥ sopādhyāyagaṇo hy aham",
    "GE09ram_01_u:038.016c": "iha sthāsyāmi bhadraṃ vo yāvat turagadarśanam",
    "GE09ram_01_u:038.017a": "ity uktvā hṛṣṭamanaso rājaputrā mahābalāḥ",
    "GE09ram_01_u:038.017c": "jagmur mahītalaṃ rāma pitur vacanayantritāḥ",
    "GE09ram_01_u:038.018a": "yojanāyām avistāram ekaiko dharaṇītalam",
    "GE09ram_01_u:038.018c": "bibhiduḥ puruṣavyāghra vajrasparśasamair bhujaiḥ",
    "GE09ram_01_u:038.019a": "śūlair aśanikalpaiś ca halaiś cāpi sudāruṇaiḥ",
    "GE09ram_01_u:038.019c": "bhidyamānā vasumatī nanāda raghunandana",
    "GE09ram_01_u:038.020a": "nāgānāṃ vadhyamānānām asurāṇāṃ ca rāghava",
    "GE09ram_01_u:038.020c": "rākṣasānāṃ ca durdharṣaḥ sattvānāṃ ninado 'bhavat",
    "GE09ram_01_u:038.021a": "yojanānāṃ sahasrāṇi ṣaṣṭiṃ tu raghunandana",
    "GE09ram_01_u:038.021c": "bibhidur dharaṇīṃ vīrā rasātalam anuttamam",
    "GE09ram_01_u:038.022a": "evaṃ parvatasaṃbādhaṃ jambūdvīpaṃ nṛpātmajāḥ",
    "GE09ram_01_u:038.022c": "khananto nṛpaśārdūla sarvataḥ paricakramuḥ",
    "GE09ram_01_u:038.023a": "tato devāḥ sagandharvāḥ sāsurāḥ sahapannagāḥ",
    "GE09ram_01_u:038.023c": "saṃbhrāntamanasaḥ sarve pitāmaham upāgaman",
    "GE09ram_01_u:038.024a": "te prasādya mahātmānaṃ viṣaṇṇavadanās tadā",
    "GE09ram_01_u:038.024c": "ūcuḥ paramasaṃtrastāḥ pitāmaham idaṃ vacaḥ",
    "GE09ram_01_u:038.025a": "bhagavan pṛthivī sarvā khanyate sagarātmajaiḥ",
    "GE09ram_01_u:038.025c": "bahavaś ca mahātmāno vadhyante jalacāriṇaḥ",
    "GE09ram_01_u:038.026a": "ayaṃ yajñahano 'smākam anenāśvo 'panīyate",
    "GE09ram_01_u:038.026c": "iti te sarvabhūtāni nighnanti sagarātmajaḥ",
    "GE09ram_01_u:039.001a": "devatānāṃ vacaḥ śrutvā bhagavān vai pitāmahaḥ",
    "GE09ram_01_u:039.001c": "pratyuvāca susaṃtrastān kṛtāntabalamohitān",
    "GE09ram_01_u:039.002a": "yasyeyaṃ vasudhā kṛtsnā vāsudevasya dhīmataḥ",
    "GE09ram_01_u:039.002c": "kāpilaṃ rūpam āsthāya dhārayaty aniśaṃ dharām",
    "GE09ram_01_u:039.003a": "pṛthivyāś cāpi nirbhedo dṛṣṭa eva sanātanaḥ",
    "GE09ram_01_u:039.003c": "sagarasya ca putrāṇāṃ vināśo 'dīrghajīvinām",
    "GE09ram_01_u:039.004a": "pitāmahavacaḥ śrutvā trayas triṃśad ariṃdamaḥ",
    "GE09ram_01_u:039.004c": "devāḥ paramasaṃhṛṣṭāḥ punar jagmur yathāgatam",
    "GE09ram_01_u:039.005a": "sagarasya ca putrāṇāṃ prādur āsīn mahātmanām",
    "GE09ram_01_u:039.005c": "pṛthivyāṃ bhidyamānāyāṃ nirghāta sama niḥsvanaḥ",
    "GE09ram_01_u:039.006a": "tato bhittvā mahīṃ sarvāṃ kṛtvā cāpi pradakṣiṇam",
    "GE09ram_01_u:039.006c": "sahitāḥ sagarāḥ sarve pitaraṃ vākyam abruvan",
    "GE09ram_01_u:039.007a": "parikrāntā mahī sarvā sattvavantaś ca sūditāḥ",
    "GE09ram_01_u:039.007c": "devadānavarakṣāṃsi piśācoragakiṃnarāḥ",
    "GE09ram_01_u:039.008a": "na ca paśyāmahe 'śvaṃ tam aśvahartāram eva ca",
    "GE09ram_01_u:039.008c": "kiṃ kariṣyāma bhadraṃ te buddhir atra vicāryatām",
    "GE09ram_01_u:039.009a": "teṣāṃ tad vacanaṃ śrutvā putrāṇāṃ rājasattamaḥ",
    "GE09ram_01_u:039.009c": "samanyur abravīd vākyaṃ sagaro raghunandana",
    "GE09ram_01_u:039.010a": "bhūyaḥ khanata bhadraṃ vo nirbhidya vasudhātalam",
    "GE09ram_01_u:039.010c": "aśvahartāram āsādya kṛtārthāś ca nivartatha",
    "GE09ram_01_u:039.011a": "pitur vacanam āsthāya sagarasya mahātmanaḥ",
    "GE09ram_01_u:039.011c": "ṣaṣṭiḥ putrasahasrāṇi rasātalam abhidravan",
    "GE09ram_01_u:039.012a": "khanyamāne tatas tasmin dadṛśuḥ parvatopamam",
    "GE09ram_01_u:039.012c": "diśāgajaṃ virūpākṣaṃ dhārayantaṃ mahītalam",
    "GE09ram_01_u:039.013a": "saparvatavanāṃ kṛtsnāṃ pṛthivīṃ raghunandana",
    "GE09ram_01_u:039.013c": "śirasā dhārayām āsa virūpākṣo mahāgajaḥ",
    "GE09ram_01_u:039.014a": "yadā parvaṇi kākutstha viśramārthaṃ mahāgajaḥ",
    "GE09ram_01_u:039.014c": "khedāc cālayate śīrṣaṃ bhūmikampas tadhā bhavet",
    "GE09ram_01_u:039.015a": "taṃ te pradakṣiṇaṃ kṛtvā diśāpālaṃ mahāgajam",
    "GE09ram_01_u:039.015c": "mānayanto hi te rāma jagmur bhittvā rasātalam",
    "GE09ram_01_u:039.016a": "tataḥ pūrvāṃ diśaṃ bhittvā dakṣiṇāṃ bibhiduḥ punaḥ",
    "GE09ram_01_u:039.016c": "dakṣiṇasyām api diśi dadṛśus te mahāgajam",
    "GE09ram_01_u:039.017a": "mahāpadmaṃ mahātmānaṃ sumahāparvatopamam",
    "GE09ram_01_u:039.017c": "śirasā dhārayantaṃ te vismayaṃ jagmur uttamam",
    "GE09ram_01_u:039.018a": "tataḥ pradakṣiṇaṃ kṛtvā sagarasya mahātmanaḥ",
    "GE09ram_01_u:039.018c": "ṣaṣṭiḥ putrasahasrāṇi paścimāṃ bibhidur diśam",
    "GE09ram_01_u:039.019a": "paścimāyām api diśi mahāntam acalopamam",
    "GE09ram_01_u:039.019c": "diśāgajaṃ saumanasaṃ dadṛśus te mahābalāḥ",
    "GE09ram_01_u:039.020a": "taṃ te pradakṣiṇaṃ kṛtvā pṛṣṭvā cāpi nirāmayam",
    "GE09ram_01_u:039.020c": "khanantaḥ samupakrāntā diśaṃ somavatīṃ tadā",
    "GE09ram_01_u:039.021a": "uttarasyāṃ raghuśreṣṭha dadṛśur himapāṇḍuram",
    "GE09ram_01_u:039.021c": "bhadraṃ bhadreṇa vapuṣā dhārayantaṃ mahīm imām",
    "GE09ram_01_u:039.022a": "samālabhya tataḥ sarve kṛtvā cainaṃ pradakṣiṇam",
    "GE09ram_01_u:039.022c": "ṣaṣṭiḥ putrasahasrāṇi bibhidur vasudhātalam",
    "GE09ram_01_u:039.023a": "tataḥ prāguttarāṃ gatvā sāgarāḥ prathitāṃ diśam",
    "GE09ram_01_u:039.023c": "roṣād abhyakhanan sarve pṛthivīṃ sagarātmajāḥ",
    "GE09ram_01_u:039.024a": "dadṛśuḥ kapilaṃ tatra vāsudevaṃ sanātanam",
    "GE09ram_01_u:039.024c": "hayaṃ ca tasya devasya carantam avidūrataḥ",
    "GE09ram_01_u:039.025a": "te taṃ yajñahanaṃ jñātvā krodhaparyākulekṣaṇāḥ",
    "GE09ram_01_u:039.025c": "abhyadhāvanta saṃkruddhās tiṣṭha tiṣṭheti cābruvan",
    "GE09ram_01_u:039.026a": "asmākaṃ tvaṃ hi turagaṃ yajñiyaṃ hṛtavān asi",
    "GE09ram_01_u:039.026c": "durmedhas tvaṃ hi saṃprāptān viddhi naḥ sagarātmajān",
    "GE09ram_01_u:039.027a": "śrutvā tad vacanaṃ teṣāṃ kapilo raghunandana",
    "GE09ram_01_u:039.027c": "roṣeṇa mahatāviṣṭo huṃkāram akarot tadā",
    "GE09ram_01_u:039.028a": "tatas tenāprameyena kapilena",
    "GE09ram_01_u:039.028c": "bhasmarāśīkṛtāḥ sarve kākutstha sagarātmajāḥ",
    "GE09ram_01_u:040.001a": "putrāṃś ciragatāñ jñātvā sagaro raghunandana",
    "GE09ram_01_u:040.001c": "naptāram abravīd rājā dīpyamānaṃ svatejasā",
    "GE09ram_01_u:040.002a": "śūraś ca kṛtavidyaś ca pūrvais tulyo 'si tejasā",
    "GE09ram_01_u:040.002c": "pitḥṇāṃ gatim anviccha yena cāśvo 'pahāritaḥ",
    "GE09ram_01_u:040.003a": "antarbhaumāni sattvāni vīryavanti mahānti ca",
    "GE09ram_01_u:040.003c": "teṣāṃ tvaṃ pratighātārthaṃ sāsiṃ gṛhṇīṣva kārmukam",
    "GE09ram_01_u:040.004a": "abhivādyābhivādyāṃs tvaṃ hatvā vighnakarān api",
    "GE09ram_01_u:040.004c": "siddhārthaḥ saṃnivartasva mama yajñasya pāragaḥ",
    "GE09ram_01_u:040.005a": "evam ukto 'ṃśumān samyak sagareṇa mahātmanā",
    "GE09ram_01_u:040.005c": "dhanur ādāya khaḍgaṃ ca jagāma laghuvikramaḥ",
    "GE09ram_01_u:040.006a": "sa khātaṃ pitṛbhir mārgam antarbhaumaṃ mahātmabhiḥ",
    "GE09ram_01_u:040.006c": "prāpadyata naraśreṣṭha tena rājñābhicoditaḥ",
    "GE09ram_01_u:040.007a": "daityadānavarakṣobhiḥ piśācapatagoragaiḥ",
    "GE09ram_01_u:040.007c": "pūjyamānaṃ mahātejā diśāgajam",
    "GE09ram_01_u:040.008a": "sa taṃ pradakṣiṇaṃ kṛtvā pṛṣṭvā caiva nirāmayam",
    "GE09ram_01_u:040.008c": "pitḥn sa paripapraccha vājihartāram eva ca",
    "GE09ram_01_u:040.009a": "diśāgajas tu tac chrutvā prītyāhāṃśumato vacaḥ",
    "GE09ram_01_u:040.009c": "āsamañjakṛtārthas tvaṃ sahāśvaḥ śīghram eṣyasi",
    "GE09ram_01_u:040.010a": "tasya tad vacanaṃ śrutvā sarvān eva diśāgajān",
    "GE09ram_01_u:040.010c": "yathākramaṃ yathānyāyaṃ praṣṭuṃ samupacakrame",
    "GE09ram_01_u:040.011a": "taiś ca sarvair diśāpālair vākyajñair vākyakovidaiḥ",
    "GE09ram_01_u:040.011c": "pūjitaḥ sahayaś caiva gantāsīty abhicoditaḥ",
    "GE09ram_01_u:040.012a": "teṣāṃ tad vacanaṃ śrutvā jagāma laghuvikramaḥ",
    "GE09ram_01_u:040.012c": "bhasmarāśīkṛtā yatra pitaras tasya sāgarāḥ",
    "GE09ram_01_u:040.013a": "sa duḥkhavaśam āpannas tv asamañjasutas tadā",
    "GE09ram_01_u:040.013c": "cukrośa paramārtas tu vadhāt teṣāṃ suduḥkhitaḥ",
    "GE09ram_01_u:040.014a": "yajñiyaṃ ca hayaṃ tatra carantam avidūrataḥ",
    "GE09ram_01_u:040.014c": "dadarśa puruṣavyāghro duḥkhaśokasamanvitaḥ",
    "GE09ram_01_u:040.015a": "dadarśa puruṣavyāghro kartukāmo jalakriyām",
    "GE09ram_01_u:040.015c": "salilārthī mahātejā na cāpaśyaj jalāśayam",
    "GE09ram_01_u:040.016a": "visārya nipuṇāṃ dṛṣṭiṃ tato 'paśyat khagādhipam",
    "GE09ram_01_u:040.016c": "pitḥṇāṃ mātulaṃ rāma suparṇam anilopamam",
    "GE09ram_01_u:040.017a": "sa cainam abravīd vākyaṃ vainateyo mahābalaḥ",
    "GE09ram_01_u:040.017c": "mā śucaḥ puruṣavyāghra vadho 'yaṃ lokasaṃmataḥ",
    "GE09ram_01_u:040.018a": "kapilenāprameyena dagdhā hīme mahābalāḥ",
    "GE09ram_01_u:040.018c": "salilaṃ nārhasi prājña dātum eṣāṃ hi laukikam",
    "GE09ram_01_u:040.019a": "gaṅgā himavato jyeṣṭhā duhitā puruṣarṣabha",
    "GE09ram_01_u:040.019c": "bhasmarāśīkṛtān etān pāvayel",
    "GE09ram_01_u:040.020a": "tayā klinnam idaṃ bhasma gaṅgayā lokakāntayā",
    "GE09ram_01_u:040.020c": "ṣaṣṭiṃ putrasahasrāṇi svargalokaṃ nayiṣyati",
    "GE09ram_01_u:040.021a": "gaccha cāśvaṃ mahābhāga saṃgṛhya puruṣarṣabha",
    "GE09ram_01_u:040.021c": "yajñaṃ paitāmahaṃ vīra nirvartayitum arhasi",
    "GE09ram_01_u:040.022a": "suparṇavacanaṃ śrutvā so 'ṃśumān ativīryavān",
    "GE09ram_01_u:040.022c": "tvaritaṃ hayam ādāya punar āyān mahāyaśāḥ",
    "GE09ram_01_u:040.023a": "tato rājānam āsādya dīkṣitaṃ raghunandana",
    "GE09ram_01_u:040.023c": "nyavedayad yathāvṛttaṃ suparṇavacanaṃ tathā",
    "GE09ram_01_u:040.024a": "tac chrutvā ghorasaṃkāśaṃ vākyam aṃśumato nṛpaḥ",
    "GE09ram_01_u:040.024c": "yajñaṃ nirvartayām āsa yathākalpaṃ yathāvidhi",
    "GE09ram_01_u:040.025a": "svapuraṃ cāgamac chrīmān iṣṭayajño mahīpatiḥ",
    "GE09ram_01_u:040.025c": "gaṅgāyāś cāgame rājā niścayaṃ nādhyagacchata",
    "GE09ram_01_u:040.026a": "agatvā niścayaṃ rājā kālena mahatā mahān",
    "GE09ram_01_u:040.026c": "triṃśadvarṣasahasrāṇi rājyaṃ kṛtvā divaṃ gataḥ",
    "GE09ram_01_u:041.001a": "kāladharmaṃ gate rāma sagare prakṛtījanāḥ",
    "GE09ram_01_u:041.001c": "rājānaṃ rocayām āsur aṃśumantaṃ sudhārmikam",
    "GE09ram_01_u:041.002a": "sa rājā sumahān āsīd aṃśumān raghunandana",
    "GE09ram_01_u:041.002c": "tasya putro mahān āsīd dilīpa iti viśrutaḥ",
    "GE09ram_01_u:041.003a": "tasmin rājyaṃ samāveśya dilīpe raghunandana",
    "GE09ram_01_u:041.003c": "himavacchikhare ramye tapas tepe sudāruṇam",
    "GE09ram_01_u:041.004a": "dvādtriṃśac ca sahasrāṇi varṣāṇi sumahāyaśāḥ",
    "GE09ram_01_u:041.004c": "tapovanagato rājā svargaṃ lebhe tapodhanaḥ",
    "GE09ram_01_u:041.005a": "dilīpas tu mahātejāḥ śrutvā paitāmahaṃ vadham",
    "GE09ram_01_u:041.005c": "duḥkhopahatayā buddhyā niścayaṃ nādhyagacchata",
    "GE09ram_01_u:041.006a": "kathaṃ gaṅgāvataraṇaṃ kathaṃ teṣāṃ jalakriyā",
    "GE09ram_01_u:041.006c": "tārayeyaṃ kathaṃ caitān iti cintā paro 'bhavat",
    "GE09ram_01_u:041.007a": "tasya cintayato nityaṃ dharmeṇa viditātmanaḥ",
    "GE09ram_01_u:041.007c": "putro bhagīratho nāma jajñe paramadhārmikaḥ",
    "GE09ram_01_u:041.008a": "dilīpas tu mahātejā yajñair bahubhir iṣṭavān",
    "GE09ram_01_u:041.008c": "triṃśadvarṣasahasrāṇi rājā rājyam akārayat",
    "GE09ram_01_u:041.009a": "agatvā niścayaṃ rājā teṣām uddharaṇaṃ prati",
    "GE09ram_01_u:041.009c": "vyādhinā naraśārdūla kāladharmam upeyivān",
    "GE09ram_01_u:041.010a": "indralokaṃ gato rājā svārjitenaiva karmaṇā",
    "GE09ram_01_u:041.010c": "ramye bhagīrathaṃ putram abhiṣicya nararṣabhaḥ",
    "GE09ram_01_u:041.011a": "bhagīrathas tu rājarṣir dhārmiko raghunandana",
    "GE09ram_01_u:041.011c": "anapatyo mahātejāḥ prajākāmaḥ sa cāprajaḥ",
    "GE09ram_01_u:041.012a": "sa tapo dīrgham ātiṣṭhad gokarṇe raghunandana",
    "GE09ram_01_u:041.012c": "ūrdhvabāhuḥ pañcatapā māsāhāro jitendriyaḥ",
    "GE09ram_01_u:041.013a": "tasya varṣasahasrāṇi ghore tapasi tiṣṭhataḥ",
    "GE09ram_01_u:041.013c": "suprīto bhagavān brahmā prajānāṃ patir īśvaraḥ",
    "GE09ram_01_u:041.014a": "tataḥ suragaṇaiḥ sārdham upāgamya pitāmahaḥ",
    "GE09ram_01_u:041.014c": "bhagīrathaṃ mahātmānaṃ tapyamānam athābravīt",
    "GE09ram_01_u:041.015a": "bhagīratha mahābhāga prītas te 'haṃ janeśvara",
    "GE09ram_01_u:041.015c": "tapasā ca sutaptena varaṃ varaya suvrata",
    "GE09ram_01_u:041.016a": "tam uvāca mahātejāḥ sarvalokapitāmaham",
    "GE09ram_01_u:041.016c": "bhagīratho mahābhāgaḥ kṛtāñjalir avasthitaḥ",
    "GE09ram_01_u:041.017a": "yṛadi me bhagavān prīto yady asti tapasaḥ phalam",
    "GE09ram_01_u:041.017c": "sagarasyātmajāḥ sarve mattaḥ salilam āpnuyuḥ",
    "GE09ram_01_u:041.018a": "gaṅgāyāḥ salilaklinne bhasmany eṣāṃ mahātmanām",
    "GE09ram_01_u:041.018c": "svargaṃ gaccheyur atyantaṃ sarve me prapitāmahāḥ",
    "GE09ram_01_u:041.019a": "deyā ca saṃtator deva nāvasīdet kulaṃ ca naḥ",
    "GE09ram_01_u:041.019c": "ikṣvākūṇāṃ kule deva eṣa me 'stu varaḥ paraḥ",
    "GE09ram_01_u:041.020a": "uktavākyaṃ tu rājānaṃ sarvalokapitāmahaḥ",
    "GE09ram_01_u:041.020c": "pratyuvāca śubhāṃ vāṇīṃ madhurāṃ madhurākṣarām",
    "GE09ram_01_u:041.021a": "manoratho mahān eṣa bhagīratha mahāratha",
    "GE09ram_01_u:041.021c": "evaṃ bhavatu bhadraṃ te ikṣvākukulavardhana",
    "GE09ram_01_u:041.022a": "iyaṃ haimavatī gaṅgā jyeṣṭhā himavataḥ sutā",
    "GE09ram_01_u:041.022c": "tāṃ vai dhārayituṃ rājan haras tatra niyujyatām",
    "GE09ram_01_u:041.023a": "gaṅgāyāḥ patanaṃ rājan pṛthivī na sahiṣyate",
    "GE09ram_01_u:041.023c": "tau vai dhārayituṃ vīra nānyaṃ paśyāmi śūlinaḥ",
    "GE09ram_01_u:041.024a": "tam evam uktvā rājānaṃ gaṅgāṃ cābhāṣya lokakṛt",
    "GE09ram_01_u:041.024c": "jagāma tridivaṃ devaḥ saha sarvair marudgaṇaiḥ",
    "GE09ram_01_u:042.001a": "devadeve gate tasmin so 'ṅguṣṭhāgranipīḍitām",
    "GE09ram_01_u:042.001c": "kṛtvā vasumatīṃ rāma saṃvatsaram upāsata",
    "GE09ram_01_u:042.002a": "atha saṃvatsare pūrṇe sarvalokanamaskṛtaḥ",
    "GE09ram_01_u:042.002c": "umāpatiḥ paśupatī rājānam idam abravīt",
    "GE09ram_01_u:042.003a": "prītas te 'haṃ naraśreṣṭha kariṣyāmi tava priyam",
    "GE09ram_01_u:042.003c": "śirasā dhārayiṣyāmi śailarājasutām aham",
    "GE09ram_01_u:042.004a": "tato haimavatī jyeṣṭhā sarvalokanamaskṛtā",
    "GE09ram_01_u:042.004c": "tadā sātimahad rūpaṃ kṛtvā vegaṃ ca duḥsaham",
    "GE09ram_01_u:042.004e": "ākāśād apatad rāma śive śivaśirasy uta",
    "GE09ram_01_u:042.005a": "naiva sā nirgamaṃ lekhe jaṭāmaṇḍalamohitā",
    "GE09ram_01_u:042.005c": "tatraivābabhramad devī saṃvatsaragaṇān bahūn",
    "GE09ram_01_u:042.006a": "anena toṣitaś cāsīd atyarthaṃ raghunandana",
    "GE09ram_01_u:042.006c": "visasarja tato gaṅgāṃ haro bindusaraḥ prati",
    "GE09ram_01_u:042.007a": "gaganāc chaṃkaraśiras tato dharaṇim āgatā",
    "GE09ram_01_u:042.007c": "vyasarpata jalaṃ tatra",
    "GE09ram_01_u:042.008a": "tato devarṣigandharvā yakṣāḥ siddhagaṇās tathā",
    "GE09ram_01_u:042.008c": "vyalokayanta te tatra gaganād gāṃ gatāṃ tadā",
    "GE09ram_01_u:042.009a": "vimānair nagarākārair hayair gajavarais tathā",
    "GE09ram_01_u:042.009c": "pāriplavagatāś cāpi devatās tatra viṣṭhitāḥ",
    "GE09ram_01_u:042.010a": "tad adbhutatamaṃ loke gaṅgā patanam uttamam",
    "GE09ram_01_u:042.010c": "didṛkṣavo devagaṇāḥ sameyur amitaujasaḥ",
    "GE09ram_01_u:042.011a": "saṃpatadbhiḥ suragaṇais teṣāṃ cābharaṇaujasā",
    "GE09ram_01_u:042.011c": "śatādityam ivābhāti gaganaṃ gatatoyadam",
    "GE09ram_01_u:042.012a": "śiṃśumāroragagaṇair mīnair api ca cañcalaiḥ",
    "GE09ram_01_u:042.012c": "vidyudbhir iva vikṣiptair ākāśam abhavat tadā",
    "GE09ram_01_u:042.013a": "pāṇḍuraiḥ salilotpīḍaiḥ kīryamāṇaiḥ sahasradhā",
    "GE09ram_01_u:042.013c": "śāradābhrair ivākrītṇaṃ gaganaṃ haṃsasaṃplavaiḥ",
    "GE09ram_01_u:042.014a": "kva cid drutataraṃ yāti kuṭilaṃ kva cid āyatam",
    "GE09ram_01_u:042.014c": "vinataṃ kva cid uddhūtaṃ kva cid yāti śanaiḥ śanaiḥ",
    "GE09ram_01_u:042.015a": "salilenaiva salilaṃ kva cid abhyāhataṃ punaḥ",
    "GE09ram_01_u:042.015c": "muhur ūrdhvapathaṃ gatvā papāta vasudhāṃ punaḥ",
    "GE09ram_01_u:042.016a": "tac chaṃkaraśirobhraṣṭaṃ bhraṣṭaṃ bhūmitale punaḥ",
    "GE09ram_01_u:042.016c": "vyarocata tadā toyaṃ nirmalaṃ gatakalmaṣam",
    "GE09ram_01_u:042.017a": "tatrarṣigaṇagandharvā vasudhātalavāsinaḥ",
    "GE09ram_01_u:042.017c": "bhavāṅgapatitaṃ toyaṃ pavitram iti paspṛśuḥ",
    "GE09ram_01_u:042.018a": "śāpāt prapatitā ye ca gaganād vasudhātalam",
    "GE09ram_01_u:042.018c": "kṛtvā tatrābhiṣekaṃ te babhūvur gatakalmaṣāḥ",
    "GE09ram_01_u:042.019a": "dhūpapāpāḥ punas tena toyenātha subhāsvatā",
    "GE09ram_01_u:042.019c": "punar ākāśam āviśya svāṃl lokān pratipedire",
    "GE09ram_01_u:042.020a": "mumude mudito lokas tena toyena bhāsvatā",
    "GE09ram_01_u:042.020c": "kṛtābhiṣeko gaṅgāyāṃ babhūva vigataklamaḥ",
    "GE09ram_01_u:042.021a": "bhagīratho 'pi rājarṣir divyaṃ syandanam āsthitaḥ",
    "GE09ram_01_u:042.021c": "prāyād agre mahātejās taṃ gaṅgā pṛṣṭhato 'nvagāt",
    "GE09ram_01_u:042.022a": "devāḥ sarṣigaṇāḥ sarve daityadānavarākṣasāḥ",
    "GE09ram_01_u:042.022c": "gandharvayakṣapravarāḥ sakiṃnaramahoragāḥ",
    "GE09ram_01_u:042.023a": "sarvāś cāpsaraso rāma bhagīratharathānugāḥ",
    "GE09ram_01_u:042.023c": "gaṅgām anvagaman prītāḥ sarve jalacarāś ca ye",
    "GE09ram_01_u:042.024a": "yato bhagīratho rājā tato gaṅgā yaśasvinī",
    "GE09ram_01_u:042.024c": "jagāma saritāṃ śreṣṭhā sarvapāpavināśinī",
    "GE09ram_01_u:043.001a": "sa gatvā sāgaraṃ rājā gaṅgayānugatas tadā",
    "GE09ram_01_u:043.001c": "praviveśa talaṃ bhūmer yatra te bhasmasātkṛtāḥ",
    "GE09ram_01_u:043.002a": "bhasmany athāplute rāma gaṅgāyāḥ salilena vai",
    "GE09ram_01_u:043.002c": "sarva lokaprabhur brahmā rājānam idam abravīt",
    "GE09ram_01_u:043.003a": "tāritā naraśārdūla divaṃ yātāś ca devavat",
    "GE09ram_01_u:043.003c": "ṣaṣṭiḥ putrasahasrāṇi sagarasya mahātmanaḥ",
    "GE09ram_01_u:043.004a": "sāgarasya jalaṃ loke yāvat sthāsyati pārthiva",
    "GE09ram_01_u:043.004c": "sagarasyātmajās tāvat svarge sthāsyanti devavat",
    "GE09ram_01_u:043.005a": "iyaṃ ca duhitā jyeṣṭhā tava gaṅgā bhaviṣyati",
    "GE09ram_01_u:043.005c": "tvatkṛtena ca nāmnā vai loke sthāsyati viśrutā",
    "GE09ram_01_u:043.006a": "gaṅgā tripathagā nāma divyā bhāgīrathīti ca",
    "GE09ram_01_u:043.006c": "tripatho bhāvayantīti tatas tripathagā smṛtā",
    "GE09ram_01_u:043.007a": "pitāmahānāṃ sarveṣāṃ tvam atra manujādhipa",
    "GE09ram_01_u:043.007c": "kuruṣva salilaṃ rājan pratijñām apavarjaya",
    "GE09ram_01_u:043.008a": "pūrvakeṇa hi te rājaṃs tenātiyaśasā tadā",
    "GE09ram_01_u:043.008c": "dharmiṇāṃ pravareṇātha naiṣa prāpto manorathaḥ",
    "GE09ram_01_u:043.009a": "tathaivāṃśumatā tāta loke 'pratimatejasā",
    "GE09ram_01_u:043.009c": "gaṅgāṃ prārthayatā netuṃ pratijñā nāpavarjitā",
    "GE09ram_01_u:043.010a": "rājarṣiṇā guṇavatā",
    "GE09ram_01_u:043.010c": "mattulyatapasā caiva kṣatradharmasthitena ca",
    "GE09ram_01_u:043.011a": "dilīpena mahābhāga tava pitrātitejasā",
    "GE09ram_01_u:043.011c": "punar na śaṅkitā netuṃ gaṅgāṃ prārthayatānagha",
    "GE09ram_01_u:043.012a": "sā tvayā samatikrāntā pratijñā puruṣarṣabha",
    "GE09ram_01_u:043.012c": "prāpto 'si paramaṃ loke yaśaḥ paramasaṃmatam",
    "GE09ram_01_u:043.013a": "yac ca gaṅgāvataraṇaṃ tvayā kṛtam ariṃdama",
    "GE09ram_01_u:043.013c": "anena ca bhavān prāpto dharmasyāyatanaṃ mahat",
    "GE09ram_01_u:043.014a": "plāvayasva tvam ātmānaṃ narottama sadocite",
    "GE09ram_01_u:043.014c": "salile puruṣavyāghra śuciḥ puṇyaphalo bhava",
    "GE09ram_01_u:043.015a": "pitāmahānāṃ sarveṣāṃ kuruṣva salilakriyām",
    "GE09ram_01_u:043.015c": "svasti te 'stu gamiṣyāmi svaṃ lokaṃ gamyatāṃ nṛpa",
    "GE09ram_01_u:043.016a": "ity evam uktvā deveśaḥ sarvalokapitāmahaḥ",
    "GE09ram_01_u:043.016c": "yathāgataṃ tathāgacchad devalokaṃ mahāyaśāḥ",
    "GE09ram_01_u:043.017a": "bhagīratho 'pi rājarṣiḥ kṛtvā salilam uttamam",
    "GE09ram_01_u:043.017c": "yathākramaṃ yathānyāyaṃ sāgarāṇāṃ mahāyaśāḥ",
    "GE09ram_01_u:043.017e": "kṛtodakaḥ śucī rājā svapuraṃ praviveśa ha",
    "GE09ram_01_u:043.018a": "samṛddhārtho naraśreṣṭha svarājyaṃ praśaśāsa ha",
    "GE09ram_01_u:043.018c": "pramumoda ca lokas taṃ nṛpam āsādya rāghava",
    "GE09ram_01_u:043.018e": "naṣṭaśokaḥ samṛddhārtho babhūva vigatajvaraḥ",
    "GE09ram_01_u:043.019a": "eṣa te rāma gaṅgāyā vistaro 'bhihito mayā",
    "GE09ram_01_u:043.019c": "svasti prāpnuhi bhadraṃ te saṃdhyākālo 'tivartate",
    "GE09ram_01_u:043.020a": "dhanyaṃ yaśasyam āyuṣyaṃ svargyaṃ putryam athāpi ca",
    "GE09ram_01_u:043.020c": "idam ākhyānam ākhyātaṃ gaṅgāvataraṇaṃ mayā",
    "GE09ram_01_u:044.001a": "viśvāmitravacaḥ śrutvā rāghavaḥ sahalakṣmaṇaḥ",
    "GE09ram_01_u:044.001c": "vismayaṃ paramaṃ gatvā viśvāmitram athābravīt",
    "GE09ram_01_u:044.002a": "atyadbhutam idaṃ brahman kathitaṃ paramaṃ tvayā",
    "GE09ram_01_u:044.002c": "gaṅgāvataraṇaṃ puṇyaṃ sāgarasya ca pūraṇam",
    "GE09ram_01_u:044.003a": "tasya sā śarvarī sarvā saha saumitriṇā tadā",
    "GE09ram_01_u:044.003c": "jagāma cintayānasya viśvāmitrakathāṃ śubhām",
    "GE09ram_01_u:044.004a": "tataḥ prabhāte vimale viśvāmitraṃ mahāmunim",
    "GE09ram_01_u:044.004c": "uvāca rāghavo vākyaṃ kṛtāhnikam ariṃdamaḥ",
    "GE09ram_01_u:044.005a": "gatā bhagavatī rātriḥ śrotavyaṃ paramaṃ śrutam",
    "GE09ram_01_u:044.005c": "kṣaṇabhūteva sā rātriḥ saṃvṛtteyaṃ mahātapaḥ",
    "GE09ram_01_u:044.005e": "imāṃ cintayataḥ sarvāṃ nikhilena kathāṃ tava",
    "GE09ram_01_u:044.006a": "tarāma saritāṃ śreṣṭhāṃ puṇyāṃ tripathagāṃ nadīm",
    "GE09ram_01_u:044.006c": "naur eṣā hi sukhāstīrṇā ṛṣīṇāṃ puṇyakarmaṇām",
    "GE09ram_01_u:044.006e": "bhagavantam iha prāptaṃ jñātvā tvaritam āgatā",
    "GE09ram_01_u:044.007a": "tasya tad vacanaṃ śrutvā rāghavasya mahātmanaḥ",
    "GE09ram_01_u:044.007c": "saṃtāraṃ kārayām āsa sarṣisaṃghaḥ sarāghavaḥ",
    "GE09ram_01_u:044.008a": "uttaraṃ tīram āsādya saṃpūjyarṣigaṇaṃ tatha",
    "GE09ram_01_u:044.008c": "gaṅgākūle niviṣṭās te viśālāṃ dadṛśuḥ purīm",
    "GE09ram_01_u:044.009a": "tato munivaras tūrṇaṃ jagāma saharāghavaḥ",
    "GE09ram_01_u:044.009c": "viśālāṃ nagarīṃ ramyāṃ divyāṃ svargopamāṃ tadā",
    "GE09ram_01_u:044.010a": "atha rāmo mahāprājño viśvāmitraṃ mahāmunim",
    "GE09ram_01_u:044.010c": "papraccha prāñjalir bhūtvā viśālām uttamāṃ purīm",
    "GE09ram_01_u:044.011a": "kataro rājavaṃśo 'yaṃ viśālāyāṃ mahāmune",
    "GE09ram_01_u:044.011c": "śrotum icchāmi bhadraṃ te paraṃ kautūhalaṃ hi me",
    "GE09ram_01_u:044.012a": "tasya tad vacanaṃ śrutvā rāmasya munipuṃgavaḥ",
    "GE09ram_01_u:044.012c": "ākhyātuṃ tat samārebhe viśālasya purātanam",
    "GE09ram_01_u:044.013a": "śrūyatāṃ rāma śakrasya kathāṃ kathayataḥ śubhām",
    "GE09ram_01_u:044.013c": "asmin deśe hi yad vṛttaṃ śṛṇu tattvena rāghava",
    "GE09ram_01_u:044.014a": "pūrvaṃ kṛtayuge rāma diteḥ putrā mahābalāḥ",
    "GE09ram_01_u:044.014c": "aditeś ca mahābhāgā vīryavantaḥ sudhārmikāḥ",
    "GE09ram_01_u:044.015a": "tatas teṣāṃ naraśreṣṭha buddhir āsīn mahātmanām",
    "GE09ram_01_u:044.015c": "amarā nirjarāś caiva kathaṃ syāma nirāmayāḥ",
    "GE09ram_01_u:044.016a": "teṣāṃ cintayatāṃ rāma buddhir āsīd vipaścitām",
    "GE09ram_01_u:044.016c": "kṣīrodamathanaṃ kṛtvā rasaṃ prāpsyāma tatra vai",
    "GE09ram_01_u:044.017a": "tato niścitya mathanaṃ yoktraṃ kṛtvā ca vāsukim",
    "GE09ram_01_u:044.017c": "manthānaṃ mandaraṃ kṛtvā mamanthur amitaujasaḥ",
    "GE09ram_01_u:044.018a": "atha dhanvantarir nāma apsarāś ca suvarcasaḥ",
    "GE09ram_01_u:044.018c": "apsu nirmathanād eva rasāt tasmād varastriyaḥ",
    "GE09ram_01_u:044.018e": "utpetur manujaśreṣṭha tasmād apsaraso 'bhavan",
    "GE09ram_01_u:044.019a": "ṣaṣṭiḥ koṭyo 'bhavaṃs tāsām apsarāṇāṃ suvarcasām",
    "GE09ram_01_u:044.019c": "asaṃkhyeyās tu kākutstha yās tāsāṃ paricārikāḥ",
    "GE09ram_01_u:044.020a": "na tāḥ sma pratigṛhṇanti sarve te devadānavāḥ",
    "GE09ram_01_u:044.020c": "apratigrahaṇāc caiva tena sādhāraṇāḥ smṛtāḥ",
    "GE09ram_01_u:044.021a": "varuṇasya tataḥ kanyā vāruṇī raghunandana",
    "GE09ram_01_u:044.021c": "utpapāta mahābhāgā mārgamāṇā parigraham",
    "GE09ram_01_u:044.022a": "diteḥ putrā na tāṃ rāma jagṛhur varuṇātmajām",
    "GE09ram_01_u:044.022c": "adites tu sutā vīra jagṛhus tām aninditām",
    "GE09ram_01_u:044.023a": "asurās tena daiteyāḥ surās tenāditeḥ sutāḥ",
    "GE09ram_01_u:044.023c": "hṛṣṭāḥ pramuditāś cāsan vāruṇī grahaṇāt surāḥ",
    "GE09ram_01_u:044.024a": "uccaiḥśravā hayaśreṣṭho maṇiratnaṃ ca kaustubham",
    "GE09ram_01_u:044.024c": "udatiṣṭhan naraśreṣṭha tathaivāmṛtam uttamam",
    "GE09ram_01_u:044.025a": "atha tasya kṛte rāma mahān āsīt kulakṣayaḥ",
    "GE09ram_01_u:044.025c": "adites tu tataḥ putrā diteḥ putrāṇa sūdayan",
    "GE09ram_01_u:044.026a": "aditer ātmajā vīrā diteḥ putrān nijaghnire",
    "GE09ram_01_u:044.026c": "tasmin ghore mahāyuddhe daiteyādityayor bhṛśam",
    "GE09ram_01_u:044.027a": "nihatya ditiputrāṃs tu rājyaṃ prāpya puraṃdaraḥ",
    "GE09ram_01_u:044.027c": "śaśāsa mudito lokān sarṣisaṃghān sacāraṇān",
    "GE09ram_01_u:045.001a": "hateṣu teṣu putreṣu ditiḥ paramaduḥkhitā",
    "GE09ram_01_u:045.001c": "mārīcaṃ kāśyapaṃ rāma bhartāram idam abravīt",
    "GE09ram_01_u:045.002a": "hataputrāsmi bhagavaṃs tava putrair mahābalaiḥ",
    "GE09ram_01_u:045.002c": "śakrahantāram icchāmi putraṃ dīrghatapo'rjitam",
    "GE09ram_01_u:045.003a": "sāhaṃ tapaś cariṣyāmi garbhaṃ me dātum arhasi",
    "GE09ram_01_u:045.003c": "īdṛśaṃ śakrahantāraṃ tvam anujñātum arhasi",
    "GE09ram_01_u:045.004a": "tasyās tadvacanaṃ śrutvā mārīcaḥ kāśyapas tadā",
    "GE09ram_01_u:045.004c": "pratyuvāca mahātejā ditiṃ paramaduḥkhitām",
    "GE09ram_01_u:045.005a": "evaṃ bhavatu bhadraṃ te śucir bhava tapodhane",
    "GE09ram_01_u:045.005c": "janayiṣyasi putraṃ tvaṃ śakra hantāram āhave",
    "GE09ram_01_u:045.006a": "pūrṇe varṣasahasre tu śucir yadi bhaviṣyasi",
    "GE09ram_01_u:045.006c": "putraṃ trailokya hantāraṃ mattas tvaṃ janayiṣyasi",
    "GE09ram_01_u:045.007a": "evam uktvā mahātejāḥ pāṇinā sa mamārja tām",
    "GE09ram_01_u:045.007c": "samālabhya tataḥ svastīty uktvā sa tapase yayau",
    "GE09ram_01_u:045.008a": "gate tasmin naraśreṣṭha ditiḥ paramaharṣitā",
    "GE09ram_01_u:045.008c": "kuśaplavanam āsādya tapas tepe sudāruṇam",
    "GE09ram_01_u:045.009a": "tapas tasyāṃ hi kurvatyāṃ paricaryāṃ cakāra ha",
    "GE09ram_01_u:045.009c": "sahasrākṣo naraśreṣṭha parayā guṇasaṃpadā",
    "GE09ram_01_u:045.010a": "agniṃ kuśān kāṣṭham apaḥ phalaṃ mūlaṃ tathaiva ca",
    "GE09ram_01_u:045.010c": "nyavedayat sahasrākṣo yac cānyad api kāṅkṣitam",
    "GE09ram_01_u:045.011a": "gātrasaṃvāhanaiś caiva śramāpanayanais tathā",
    "GE09ram_01_u:045.011c": "śakraḥ sarveṣu kāleṣu ditiṃ paricacāra ha",
    "GE09ram_01_u:045.012a": "atha varṣasahasretu daśone raghu nandana",
    "GE09ram_01_u:045.012c": "ditiḥ paramasaṃprītā sahasrākṣam",
    "GE09ram_01_u:045.013a": "tapaś carantyā varṣāṇi daśa vīryavatāṃ vara",
    "GE09ram_01_u:045.013c": "avaśiṣṭāni bhadraṃ te bhrātaraṃ drakṣyase tataḥ",
    "GE09ram_01_u:045.014a": "tam ahaṃ tvatkṛte putra samādhāsye jayotsukam",
    "GE09ram_01_u:045.014c": "trailokyavijayaṃ putra saha bhokṣyasi vijvaraḥ",
    "GE09ram_01_u:045.015a": "evam uktvā ditiḥ śakraṃ prāpte madhyaṃ divākare",
    "GE09ram_01_u:045.015c": "nidrayāpahṛtā devī pādau kṛtvātha śīrṣataḥ",
    "GE09ram_01_u:045.016a": "dṛṣṭvā tām aśuciṃ śakraḥ pādataḥ kṛtamūrdhajām",
    "GE09ram_01_u:045.016c": "śiraḥsthāne kṛtau pādau jahāsa ca mumoda ca",
    "GE09ram_01_u:045.017a": "tasyāḥ śarīravivaraṃ viveśa ca puraṃdaraḥ",
    "GE09ram_01_u:045.017c": "garbhaṃ ca saptadhā rāma bibheda paramātmavān",
    "GE09ram_01_u:045.018a": "bidhyamānas tato garbho vajreṇa śataparvaṇā",
    "GE09ram_01_u:045.018c": "ruroda susvaraṃ rāma tato ditir abudhyata",
    "GE09ram_01_u:045.019a": "mā rudo mā rudaś ceti garbhaṃ śakro 'bhyabhāṣata",
    "GE09ram_01_u:045.019c": "bibheda ca mahātejā rudantam api vāsavaḥ",
    "GE09ram_01_u:045.020a": "na hantavyo na hantavya ity evaṃ ditir abravīt",
    "GE09ram_01_u:045.020c": "niṣpapāta tataḥ śakro mātur vacanagauravāt",
    "GE09ram_01_u:045.021a": "prāñjalir vajrasahito ditiṃ śakro 'bhyabhāṣata",
    "GE09ram_01_u:045.021c": "aśucir devi suptāsi pādayoḥ kṛtamūrdhajā",
    "GE09ram_01_u:045.022a": "tadantaram ahaṃ labdhvā śakrahantāram āhave",
    "GE09ram_01_u:045.022c": "abhindaṃ saptadhā devi tan me tvaṃ kṣantum arhasi",
    "GE09ram_01_u:046.001a": "saptadhā tu kṛte garbhe ditiḥ paramaduḥkhitā",
    "GE09ram_01_u:046.001c": "sahasrākṣaṃ durādharṣaṃ vākyaṃ sānunayābravīt",
    "GE09ram_01_u:046.002a": "mamāparādhād garbho 'yaṃ saptadhā viphalīkṛtaḥ",
    "GE09ram_01_u:046.002c": "nāparādho 'sti deveśa tavātra balasūdana",
    "GE09ram_01_u:046.003a": "priyaṃ tu kṛtam icchāmi mama garbhaviparyaye",
    "GE09ram_01_u:046.003c": "marutāṃ saptaṃ saptānāṃ sthānapālā bhavantv ime",
    "GE09ram_01_u:046.004a": "vātaskandhā ime sapta carantu divi putrakāḥ",
    "GE09ram_01_u:046.004c": "mārutā iti vikhyātā divyarūpā mamātmajāḥ",
    "GE09ram_01_u:046.005a": "brahmalokaṃ caratv eka indralokaṃ tathāparaḥ",
    "GE09ram_01_u:046.005c": "divi vāyur iti khyātas tṛtīyo 'pi mahāyaśāḥ",
    "GE09ram_01_u:046.006a": "catvāras tu suraśreṣṭha diśo vai tava śāsanāt",
    "GE09ram_01_u:046.006c": "saṃcariṣyanti bhadraṃ te devabhūtā mamātmajāḥ",
    "GE09ram_01_u:046.006e": "tvatkṛtenaiva nāmnā ca mārutā iti viśrutāḥ",
    "GE09ram_01_u:046.007a": "tasyās tadvacanaṃ śrutvā sahasrākṣaḥ puraṃdaraḥ",
    "GE09ram_01_u:046.007c": "uvāca prāñjalir vākyaṃ ditiṃ balaniṣūdanaḥ",
    "GE09ram_01_u:046.008a": "sarvam etad yathoktaṃ te bhaviṣyati na saṃśayaḥ",
    "GE09ram_01_u:046.008c": "vicariṣyanti bhadraṃ te devabhūtās tavātmajāḥ",
    "GE09ram_01_u:046.009a": "evaṃ tau niścayaṃ kṛtvā mātāputrau tapovane",
    "GE09ram_01_u:046.009c": "jagmatus tridivaṃ rāma kṛtārthāv iti naḥ śrutam",
    "GE09ram_01_u:046.010a": "eṣa deśaḥ sa kākutstha mahendrādhyuṣitaḥ purā",
    "GE09ram_01_u:046.010c": "ditiṃ yatra tapaḥ siddhām evaṃ paricacāra saḥ",
    "GE09ram_01_u:046.011a": "ikṣvākos tu naravyāghra putraḥ paramadhārmikaḥ",
    "GE09ram_01_u:046.011c": "alambuṣāyām utpanno viśāla iti viśrutaḥ",
    "GE09ram_01_u:046.012a": "tena cāsīd iha sthāne viśāleti purī kṛtā",
    "GE09ram_01_u:046.013a": "viśālasya suto rāma hemacandro mahābalaḥ",
    "GE09ram_01_u:046.013c": "sucandra iti vikhyāto hemacandrād anantaraḥ",
    "GE09ram_01_u:046.014a": "sucandratanayo rāma dhūmrāśva iti viśrutaḥ",
    "GE09ram_01_u:046.014c": "dhūmrāśvatanayaś cāpi sṛñjayaḥ samapadyata",
    "GE09ram_01_u:046.015a": "sṛñjayasya sutaḥ śrīmān sahadevaḥ pratāpavān",
    "GE09ram_01_u:046.015c": "kuśāśvaḥ sahadevasya putraḥ paramadhārmikaḥ",
    "GE09ram_01_u:046.016a": "kuśāśvasya mahātejāḥ somadattaḥ pratāpavān",
    "GE09ram_01_u:046.016c": "somadattasya putras tu kākutstha iti viśrutaḥ",
    "GE09ram_01_u:046.017a": "tasya putro mahātejāḥ saṃpraty eṣa purīm imām",
    "GE09ram_01_u:046.017c": "āvasaty amaraprakhyaḥ sumatir nāma durjayaḥ",
    "GE09ram_01_u:046.018a": "ikṣvākos tu prasādena sarve vaiśālikā nṛpāḥ",
    "GE09ram_01_u:046.018c": "dīrghāyuṣo mahātmāno vīryavantaḥ sudhārmikāḥ",
    "GE09ram_01_u:046.019a": "ihādya rajanīṃ rāma sukhaṃ vatsyāmahe vayam",
    "GE09ram_01_u:046.019c": "śvaḥ prabhāte naraśreṣṭha janakaṃ draṣṭum arhasi",
    "GE09ram_01_u:046.020a": "sumatis tu mahātejā viśvāmitram upāgatam",
    "GE09ram_01_u:046.020c": "śrutvā naravaraśreṣṭhaḥ pratyudgacchan mahāyaśāḥ",
    "GE09ram_01_u:046.021a": "pūjāṃ ca paramāṃ kṛtvā sopādhyāyaḥ sabāndhavaḥ",
    "GE09ram_01_u:046.021c": "prāñjaliḥ kuśalaṃ pṛṣṭvā viśvāmitram athābravīt",
    "GE09ram_01_u:046.022a": "dhanyo 'smy anugṛhīto 'smi yasya me viṣayaṃ mune",
    "GE09ram_01_u:046.022c": "saṃprāpto darśanaṃ caiva nāsti dhanyataro mama",
    "GE09ram_01_u:047.001a": "pṛṣṭvā tu kuśalaṃ tatra parasparasamāgame",
    "GE09ram_01_u:047.001c": "kathānte sumatir vākyaṃ vyājahāra mahāmunim",
    "GE09ram_01_u:047.002a": "imau kumārau bhadraṃ te devatulyaparākramau",
    "GE09ram_01_u:047.002c": "gajasiṃhagatī vīrau śārdūlavṛṣabhopamau",
    "GE09ram_01_u:047.003a": "padmapatraviśālākṣau khaḍgatūṇīdhanurdharau",
    "GE09ram_01_u:047.003c": "aśvināv iva rūpeṇa samupasthitayauvanau",
    "GE09ram_01_u:047.004a": "yadṛcchayaiva gāṃ prāptau devalokād ivāmarau",
    "GE09ram_01_u:047.004c": "kathaṃ padbhyām iha prāptau kimarthaṃ kasya vā mune",
    "GE09ram_01_u:047.005a": "bhūṣayantāv imaṃ deśaṃ candrasūryāv ivāmbaram",
    "GE09ram_01_u:047.005c": "parasparasya sadṛśau pramāṇeṅgitaceṣṭitaiḥ",
    "GE09ram_01_u:047.006a": "kimarthaṃ ca naraśreṣṭhau saṃprāptau durgame pathi",
    "GE09ram_01_u:047.006c": "varāyudhadharau vīrau śrotum icchāmi tattvataḥ",
    "GE09ram_01_u:047.007a": "tasya tad vacanaṃ śrutvā yathāvṛtthaṃ nyavedayat",
    "GE09ram_01_u:047.007c": "siddhāśramanivāsaṃ ca rākṣasānāṃ vadhaṃ tathā",
    "GE09ram_01_u:047.008a": "viśvāmitravacaḥ śrutvā rājā paramaharṣitaḥ",
    "GE09ram_01_u:047.008c": "atithī paramau prāptau putrau daśarathasya tau",
    "GE09ram_01_u:047.008e": "pūjayām āsa vidhivat satkārārhau mahābalau",
    "GE09ram_01_u:047.009a": "tataḥ paramasatkāraṃ sumateḥ prāpya rāghavau",
    "GE09ram_01_u:047.009c": "uṣya tatra niśām ekāṃ jagmatur mithilāṃ tataḥ",
    "GE09ram_01_u:047.010a": "tāṃ dṛṣṭvā munayaḥ sarve janakasya purīṃ śubhām",
    "GE09ram_01_u:047.010c": "sādhu sādhv iti śaṃsanto mithilāṃ samapūjayan",
    "GE09ram_01_u:047.011a": "mithilopavane tatra āśramaṃ dṛśya rāghavaḥ",
    "GE09ram_01_u:047.011c": "purāṇaṃ nirjanaṃ ramyaṃ papraccha munipuṃgavam",
    "GE09ram_01_u:047.012a": "śrīmadāśramasaṃkāśaṃ kiṃ nv idaṃ munivarjitam",
    "GE09ram_01_u:047.012c": "śrotum icchāmi bhagavan kasyāyaṃ pūrva āśramaḥ",
    "GE09ram_01_u:047.013a": "tac chrutā rāghaveṇoktaṃ vākyaṃ vākya viśāradaḥ",
    "GE09ram_01_u:047.013c": "pratyuvāca mahātejā viśvamitro mahāmuniḥ",
    "GE09ram_01_u:047.014a": "hanta te kathayiṣyāmi śṛṇu tattvena rāghava",
    "GE09ram_01_u:047.014c": "yasyaitad āśramapadaṃ śaptaṃ kopān mahātmanā",
    "GE09ram_01_u:047.015a": "gautamasya naraśreṣṭha pūrvam āsīn mahātmanaḥ",
    "GE09ram_01_u:047.015c": "āśramo divyasaṃkāśaḥ surair api supūjitaḥ",
    "GE09ram_01_u:047.016a": "sa ceha tapa ātiṣṭhad ahalyāsahitaḥ purā",
    "GE09ram_01_u:047.016c": "varṣapūgāny anekāni rājaputra mahāyaśaḥ",
    "GE09ram_01_u:047.017a": "tasyāntaraṃ viditvā tu sahasrākṣaḥ śacīpatiḥ",
    "GE09ram_01_u:047.017c": "muniveṣadharo 'halyām idaṃ vacanam abravīt",
    "GE09ram_01_u:047.018a": "ṛtukālaṃ pratīkṣante nārthinaḥ susamāhite",
    "GE09ram_01_u:047.018c": "saṃgamaṃ tv aham icchāmi tvayā saha sumadhyame",
    "GE09ram_01_u:047.019a": "muniveṣaṃ sahasrākṣaṃ vijñāya raghunandana",
    "GE09ram_01_u:047.019c": "matiṃ cakāra durmedhā devarājakutūhalāt",
    "GE09ram_01_u:047.020a": "athābravīt suraśreṣṭhaṃ kṛtārthenāntarātmanā",
    "GE09ram_01_u:047.020c": "kṛtārtho 'si suraśreṣṭha gaccha śīghram itaḥ prabho",
    "GE09ram_01_u:047.020e": "ātmānaṃ māṃ ca deveśa sarvadā rakṣa mānadaḥ",
    "GE09ram_01_u:047.021a": "indras tu prahasan vākyam ahalyām idam abravīt",
    "GE09ram_01_u:047.021c": "suśroṇi parituṣṭo 'smi gamiṣyāmi yathāgatam",
    "GE09ram_01_u:047.022a": "evaṃ saṃgamya tu tayā niścakrāmoṭajāt tataḥ",
    "GE09ram_01_u:047.022c": "sa saṃbhramāt tvaran rāma śaṅkito gautamaṃ prati",
    "GE09ram_01_u:047.023a": "gautamaṃ sa dadarśātha praviśanti mahāmunim",
    "GE09ram_01_u:047.023c": "devadānavadurdharṣaṃ tapobalasamanvitam",
    "GE09ram_01_u:047.023e": "tīrthodakapariklinnaṃ dīpyamānam ivānalam",
    "GE09ram_01_u:047.023g": "gṛhītasamidhaṃ tatra sakuśaṃ munipuṅgavam",
    "GE09ram_01_u:047.024a": "dṛṣṭvā surapatis trasto viṣaṇṇavadano 'bhavat",
    "GE09ram_01_u:047.025a": "atha dṛṣṭvā sahasrākṣaṃ muniveṣadharaṃ muniḥ",
    "GE09ram_01_u:047.025c": "durvṛttaṃ vṛttasaṃpanno roṣād vacanam abravīt",
    "GE09ram_01_u:047.026a": "mama rūpaṃ samāsthāya kṛtavān asi durmate",
    "GE09ram_01_u:047.026c": "akartavyam idaṃ yasmād viphalas tvaṃ bhaviṣyati",
    "GE09ram_01_u:047.027a": "gautamenaivam uktasya saroṣeṇa mahātmanā",
    "GE09ram_01_u:047.027c": "petatur vṛṣaṇau bhūmau sahasrākṣasya tatkṣaṇāt",
    "GE09ram_01_u:047.028a": "tathā śaptvā sa vai śakraṃ bhāryām api ca śaptavān",
    "GE09ram_01_u:047.028c": "iha varṣasahasrāṇi bahūni tvaṃ nivatsyasi",
    "GE09ram_01_u:047.029a": "vāyubhakṣā nirāhārā tapyantī",
    "GE09ram_01_u:047.029c": "adṛśyā sarvabhūtānām āśrame 'smin nivatsyasi",
    "GE09ram_01_u:047.030a": "yadā caitad vanaṃ ghoraṃ rāmo daśarathātmajaḥ",
    "GE09ram_01_u:047.030c": "āgamiṣyati durdharṣas tadā pūtā bhaviṣyasi",
    "GE09ram_01_u:047.031a": "tasyātithyena durvṛtte",
    "GE09ram_01_u:047.031c": "matsakāśe mudā yuktā svaṃ vapur dhārayiṣyasi",
    "GE09ram_01_u:047.032a": "evam uktvā mahātejā gautamo duṣṭacāriṇīm",
    "GE09ram_01_u:047.032c": "imam āśramam utsṛjya siddhacāraṇasevite",
    "GE09ram_01_u:047.032e": "himavacchikhare ramye tapas tepe mahātapāḥ",
    "GE09ram_01_u:048.001a": "aphalas tu tataḥ śakro devān agnipurogamān",
    "GE09ram_01_u:048.001c": "abravīt trastavadanaḥ sarṣisaṃghān sacāraṇān",
    "GE09ram_01_u:048.002a": "kurvatā tapaso vighnaṃ gautamasya mahātmanaḥ",
    "GE09ram_01_u:048.002c": "krodham utpādya hi mayā surakāryam idaṃ kṛtam",
    "GE09ram_01_u:048.003a": "aphalo 'smi kṛtas tena krodhāt sā ca nirākṛtā",
    "GE09ram_01_u:048.003c": "śāpamokṣeṇa mahatā tapo 'syāpahṛtaṃ mayā",
    "GE09ram_01_u:048.004a": "tan māṃ suravarāḥ sarve sarṣisaṃghāḥ sacāraṇāḥ",
    "GE09ram_01_u:048.004c": "surasāhyakaraṃ sarve saphalaṃ kartum arhatha",
    "GE09ram_01_u:048.005a": "śatakrator vacaḥ śrutvā devāḥ sāgnipurogamāḥ",
    "GE09ram_01_u:048.005c": "pitṛdevān upetyāhuḥ saha sarvair marudgaṇaiḥ",
    "GE09ram_01_u:048.006a": "ayaṃ meṣaḥ savṛṣaṇaḥ śakro hy avṛṣaṇaḥ kṛtaḥ",
    "GE09ram_01_u:048.006c": "meṣasya vṛṣaṇau gṛhya śakrāyāśu prayacchata",
    "GE09ram_01_u:048.007a": "aphalas tu kṛto meṣaḥ parāṃ tuṣṭiṃ pradāsyati",
    "GE09ram_01_u:048.007c": "bhavatāṃ harṣaṇārthāya ye ca dāsyanti mānavāḥ",
    "GE09ram_01_u:048.008a": "agnes tu vacanaṃ śrutvā pitṛdevāḥ samāgatāḥ",
    "GE09ram_01_u:048.008c": "utpāṭya meṣavṛṣaṇau sahasrākṣe nyavedayan",
    "GE09ram_01_u:048.009a": "tadā prabhṛti kākutstha pitṛdevāḥ samāgatāḥ",
    "GE09ram_01_u:048.009c": "aphalān bhuñjate meṣān phalais teṣām ayojayan",
    "GE09ram_01_u:048.010a": "indras tu meṣavṛṣaṇas tadā prabhṛti rāghava",
    "GE09ram_01_u:048.010c": "gautamasya prabhāvena tapasaś ca mahātmanaḥ",
    "GE09ram_01_u:048.011a": "tadāgaccha mahāteja āśramaṃ",
    "GE09ram_01_u:048.011c": "tārayaināṃ mahābhāgām ahalyāṃ devarūpiṇīm",
    "GE09ram_01_u:048.012a": "viśvāmitravacaḥ śrutvā rāghavaḥ sahalakṣmaṇaḥ",
    "GE09ram_01_u:048.012c": "viśvāmitraṃ puraskṛtya āśramaṃ praviveśa ha",
    "GE09ram_01_u:048.013a": "dadarśa ca mahābhāgāṃ tapasā dyotitaprabhām",
    "GE09ram_01_u:048.013c": "lokair api samāgamya durnirīkṣyāṃ surāsuraiḥ",
    "GE09ram_01_u:048.014a": "prayatnān nirmitāṃ dhātrā divyāṃ māyāmayīm iva",
    "GE09ram_01_u:048.014c": "dhūmenābhiparītāṅgīṃ pūrṇacandraprabhām iva",
    "GE09ram_01_u:048.015a": "satuṣārāvṛtāṃ sābhrāṃ pūrṇacandraprabhām iva",
    "GE09ram_01_u:048.015c": "madhye 'mbhaso durādharṣāṃ dīptāṃ sūryaprabhām iva",
    "GE09ram_01_u:048.016a": "sa hi gautamavākyena durnirīkṣyā babhūva ha",
    "GE09ram_01_u:048.016c": "trayāṇām api lokānāṃ yāvad rāmasya darśanam",
    "GE09ram_01_u:048.017a": "rāghavau tu tatas tasyāḥ pādau jagṛhatus tadā",
    "GE09ram_01_u:048.017c": "smarantī gautamavacaḥ pratijagrāha sā ca tau",
    "GE09ram_01_u:048.018a": "pādyam arghyaṃ tathātithyaṃ cakāra susamāhitā",
    "GE09ram_01_u:048.018c": "pratijagrāha kākutstho vidhidṛṣṭena karmaṇā",
    "GE09ram_01_u:048.019a": "puṣpavṛṣṭir mahaty āsīd devadundubhinisvanaiḥ",
    "GE09ram_01_u:048.019c": "gandharvāpsarasāṃ cāpi mahān āsīt samāgamaḥ",
    "GE09ram_01_u:048.020a": "sādhu sādhv iti devās tām ahalyāṃ samapūjayan",
    "GE09ram_01_u:048.020c": "tapobalaviśuddhāṅgīṃ gautamasya vaśānugām",
    "GE09ram_01_u:048.021a": "gautamo 'pi mahātejā ahalyāsahitaḥ sukhī",
    "GE09ram_01_u:048.021c": "rāmaṃ saṃpūjya vidhivat tapas tepe mahātapāḥ",
    "GE09ram_01_u:048.022a": "rāmo 'pi paramāṃ pūjāṃ gautamasya mahāmuneḥ",
    "GE09ram_01_u:048.022c": "sakāśād vidhivat prāpya jagāma mithilāṃ tataḥ",
    "GE09ram_01_u:049.001a": "tataḥ prāguttarāṃ gatvā rāmaḥ saumitriṇā saha",
    "GE09ram_01_u:049.001c": "viśvāmitraṃ puraskṛtya yajñavāṭam upāgamat",
    "GE09ram_01_u:049.002a": "rāmas tu muniśārdūlam uvāca sahalakṣmaṇaḥ",
    "GE09ram_01_u:049.002c": "sādhvī yajñasamṛddhir hi janakasya mahātmanaḥ",
    "GE09ram_01_u:049.003a": "bahūnīha sahasrāṇi nānādeśanivāsinām",
    "GE09ram_01_u:049.003c": "brāhmaṇānāṃ mahābhāga vedādhyayanaśālinām",
    "GE09ram_01_u:049.004a": "ṛṣivāṭāś ca dṛśyante śakaṭīśatasaṃkulāḥ",
    "GE09ram_01_u:049.004c": "deśo vidhīyatāṃ brahman yatra vatsyāmahe vayam",
    "GE09ram_01_u:049.005a": "rāmasya vacanaṃ śrutvā viśvāmitro mahāmuniḥ",
    "GE09ram_01_u:049.005c": "niveśam akarod deśe vivikte salilāyute",
    "GE09ram_01_u:049.006a": "viśvāmitraṃ muniśreṣṭhaṃ śrutvā sa nṛpatis tadā",
    "GE09ram_01_u:049.006c": "śatānandaṃ puraskṛtya purohitam aninditam",
    "GE09ram_01_u:049.007a": "ṛtvijo 'pi mahātmānas tv arghyam ādāya satvaram",
    "GE09ram_01_u:049.007c": "viśvāmitrāya dharmeṇa dadur mantrapuraskṛtam",
    "GE09ram_01_u:049.008a": "pratigṛhya tu tāṃ pūjāṃ janakasya mahātmanaḥ",
    "GE09ram_01_u:049.008c": "papraccha kuśalaṃ rājño yajñasya ca nirāmayam",
    "GE09ram_01_u:049.009a": "sa tāṃś cāpi munīn pṛṣṭvā sopādhyāya purodhasaḥ",
    "GE09ram_01_u:049.009c": "yathānyāyaṃ tataḥ sarvaiḥ samāgacchat prahṛṣṭavān",
    "GE09ram_01_u:049.010a": "atha rājā muniśreṣṭhaṃ kṛtāñjalir abhāṣata",
    "GE09ram_01_u:049.010c": "āsane bhagavān āstāṃ sahaibhir munisattamaiḥ",
    "GE09ram_01_u:049.011a": "janakasya vacaḥ śrutvā niṣasāda mahāmuniḥ",
    "GE09ram_01_u:049.011c": "purodhā ṛtvijaś caiva rājā ca saha mantribhiḥ",
    "GE09ram_01_u:049.012a": "āsaneṣu yathānyāyam upaviṣṭān samantataḥ",
    "GE09ram_01_u:049.012c": "dṛṣṭvā sa nṛpatis tatra viśvāmitram athābravīt",
    "GE09ram_01_u:049.013a": "adya yajñasamṛddhir me saphalā daivataiḥ kṛtā",
    "GE09ram_01_u:049.013c": "adya yajñaphalaṃ prāptaṃ bhagavaddarśanān mayā",
    "GE09ram_01_u:049.014a": "dhanyo 'smy anugṛhīto 'smi yasya me munipuṃgava",
    "GE09ram_01_u:049.014c": "yajñopasadanaṃ brahman prāpto 'si munibhiḥ saha",
    "GE09ram_01_u:049.015a": "dvādaśāhaṃ tu brahmarṣe śeṣam āhur manīṣiṇaḥ",
    "GE09ram_01_u:049.015c": "tato bhāgārthino devān draṣṭum arhasi kauśika",
    "GE09ram_01_u:049.016a": "ity uktvā muniśārdūlaṃ prahṛṣṭavadanas tadā",
    "GE09ram_01_u:049.016c": "punas taṃ paripapraccha prāñjaliḥ prayato nṛpaḥ",
    "GE09ram_01_u:049.017a": "imau kumārau bhadraṃ te devatulyaparākramau",
    "GE09ram_01_u:049.017c": "gajasiṃhagatī vīrau śārdūlavṛṣabhopamau",
    "GE09ram_01_u:049.018a": "padmapatraviśālākṣau khaḍgatūṇīdhanurdharau",
    "GE09ram_01_u:049.018c": "aśvināv iva rūpeṇa samupasthitayauvanau",
    "GE09ram_01_u:049.019a": "yadṛcchayaiva gāṃ prāptau devalokād ivāmarau",
    "GE09ram_01_u:049.019c": "kathaṃ padbhyām iha prāptau kimarthaṃ kasya vā mune",
    "GE09ram_01_u:049.020a": "varāyudhadharau vīrau kasya putrau mahāmune",
    "GE09ram_01_u:049.020c": "bhūṣayantāv imaṃ deśaṃ candrasūryāv ivāmbaram",
    "GE09ram_01_u:049.021a": "parasparasya sadṛśau pramāṇeṅgitaceṣṭitaiḥ",
    "GE09ram_01_u:049.021c": "kākapakṣadharau vīrau śrotum icchāmi tattvataḥ",
    "GE09ram_01_u:049.022a": "tasya tadvacanaṃ śrutvā janakasya mahātmanaḥ",
    "GE09ram_01_u:049.022c": "nyavedayan mahātmānau putrau daśarathasya tau",
    "GE09ram_01_u:049.023a": "siddhāśramanivāsaṃ ca rākṣasānāṃ vadhaṃ tathā",
    "GE09ram_01_u:049.023c": "tac cāgamanam avyagraṃ viśālāyāś ca darśanam",
    "GE09ram_01_u:049.024a": "ahalyādarśanaṃ caiva gautamena samāgamam",
    "GE09ram_01_u:049.024c": "mahādhanuṣi jijñāsāṃ kartum āgamanaṃ tathā",
    "GE09ram_01_u:049.025a": "etat sarvaṃ mahātejā janakāya mahātmane",
    "GE09ram_01_u:049.025c": "nivedya virarāmātha viśvāmitro mahāmuniḥ",
    "GE09ram_01_u:050.001a": "tasya tadvacanaṃ śrutvā viśvāmitrasya dhīmataḥ",
    "GE09ram_01_u:050.001c": "hṛṣṭaromā mahātejāḥ śatānando mahātapāḥ",
    "GE09ram_01_u:050.002a": "gautamasya suto jyeṣṭhas tapasā dyotitaprabhaḥ",
    "GE09ram_01_u:050.002c": "rāmasaṃdarśanād eva paraṃ vismayam āgataḥ",
    "GE09ram_01_u:050.003a": "sa tau niṣaṇṇau saṃprekṣya sukhāsīnau nṛpātmajau",
    "GE09ram_01_u:050.003c": "śatānando muniśreṣṭhaṃ viśvāmitram athābravīt",
    "GE09ram_01_u:050.004a": "api te muniśārdūla mama mātā yaśasvinī",
    "GE09ram_01_u:050.004c": "darśitā rājaputrāya tapo dīrgham upāgatā",
    "GE09ram_01_u:050.005a": "api rāme mahātejo mama mātā",
    "GE09ram_01_u:050.005c": "vanyair upāharat pūjāṃ pūjārhe sarvadehinām",
    "GE09ram_01_u:050.006a": "api rāmāya kathitaṃ yathāvṛttaṃ purātanam",
    "GE09ram_01_u:050.006c": "mama mātur mahātejo devena duranuṣṭhitam",
    "GE09ram_01_u:050.007a": "api kauśika bhadraṃ te guruṇā mama saṃgatā",
    "GE09ram_01_u:050.007c": "mātā mama muniśreṣṭha rāmasaṃdarśanād itaḥ",
    "GE09ram_01_u:050.008a": "api me guruṇā rāmaḥ pūjitaḥ",
    "GE09ram_01_u:050.008c": "ihāgato mahātejāḥ pūjāṃ prāpya mahātmanaḥ",
    "GE09ram_01_u:050.009a": "api śāntena manasā gurur me kuśikātmaja",
    "GE09ram_01_u:050.009c": "ihāgatena rāmeṇa prayatenābhivāditaḥ",
    "GE09ram_01_u:050.010a": "tac chrutvā vacanaṃ tasya viśvāmitro mahāmuniḥ",
    "GE09ram_01_u:050.010c": "pratyuvāca śatānandaṃ vākyajño vākyakovidam",
    "GE09ram_01_u:050.011a": "nātikrāntaṃ muniśreṣṭha yat kartavyaṃ kṛtaṃ mayā",
    "GE09ram_01_u:050.011c": "saṃgatā muninā patnī bhārgaveṇeva reṇukā",
    "GE09ram_01_u:050.012a": "tac chrutvā vacanaṃ tasya viśvāmitrasya dhīmataḥ",
    "GE09ram_01_u:050.012c": "śatānando mahātejā rāmaṃ vacanam abravīt",
    "GE09ram_01_u:050.013a": "svāgataṃ te naraśreṣṭha diṣṭyā prāpto 'si rāghava",
    "GE09ram_01_u:050.013c": "viśvāmitraṃ puraskṛtya maharṣim aparājitam",
    "GE09ram_01_u:050.014a": "acintyakarmā tapasā brahmarṣir amitaprabhaḥ",
    "GE09ram_01_u:050.014c": "viśvāmitro mahātejā vetsy enaṃ paramāṃ gatim",
    "GE09ram_01_u:050.015a": "nāsti dhanyataro rāma tvatto 'nyo bhuvi kaś cana",
    "GE09ram_01_u:050.015c": "goptā kuśikaputras te yena taptaṃ mahat tapaḥ",
    "GE09ram_01_u:050.016a": "śrūyatāṃ cābhidāsyāmi kauśikasya mahātmanaḥ",
    "GE09ram_01_u:050.016c": "yathābalaṃ yathāvṛttaṃ tan me nigadataḥ śṛṇu",
    "GE09ram_01_u:050.017a": "rājābhūd eṣa dharmātmā dīrgha kālam ariṃdamaḥ",
    "GE09ram_01_u:050.017c": "dharmajñaḥ kṛtavidyaś ca prajānāṃ ca hite rataḥ",
    "GE09ram_01_u:050.018a": "prajāpatisutas tv āsīt kuśo nāma mahīpatiḥ",
    "GE09ram_01_u:050.018c": "kuśasya putro balavān kuśanābhaḥ sudhārmikaḥ",
    "GE09ram_01_u:050.019a": "kuśanābhasutas tv āsīd gādhir ity eva viśrutaḥ",
    "GE09ram_01_u:050.019c": "gādheḥ putro mahātejā viśvāmitro mahāmuniḥ",
    "GE09ram_01_u:050.020a": "viśvamitro mahātejāḥ pālayām āsa medinīm",
    "GE09ram_01_u:050.020c": "bahuvarṣasahasrāṇi rājā rājyam akārayat",
    "GE09ram_01_u:050.021a": "kadā cit tu mahātejā yojayitvā varūthinīm",
    "GE09ram_01_u:050.021c": "akṣauhiṇīparivṛtaḥ paricakrāma medinīm",
    "GE09ram_01_u:050.022a": "nagarāṇi ca rāṣṭrāṇi saritaś ca tathā girīn",
    "GE09ram_01_u:050.022c": "āśramān kramaśo rājā vicarann ājagāmaha",
    "GE09ram_01_u:050.023a": "vasiṣṭhasyāśramapadaṃ nānāpuṣpaphaladrumam",
    "GE09ram_01_u:050.023c": "nānāmṛgagaṇākīrṇaṃ siddhacāraṇasevitam",
    "GE09ram_01_u:050.024a": "devadānavagandharvaiḥ kiṃnarair upaśobhitam",
    "GE09ram_01_u:050.024c": "praśāntahariṇākīrṇaṃ dvijasaṃghaniṣevitam",
    "GE09ram_01_u:050.025a": "brahmarṣigaṇasaṃkīrṇaṃ devarṣigaṇasevitam",
    "GE09ram_01_u:050.025c": "tapaścaraṇasaṃsiddhair agnikalpair mahātmabhiḥ",
    "GE09ram_01_u:050.026a": "satataṃ saṃkulaṃ śrīmad brahmakalpair mahātmabhiḥ",
    "GE09ram_01_u:050.026c": "abbhakṣair vāyubhakṣaiś ca śīrṇaparṇāśanais tathā",
    "GE09ram_01_u:050.027a": "phalamūlāśanair dāntair jitaroṣair jitendriyaiḥ",
    "GE09ram_01_u:050.027c": "ṛṣibhir vālakhilyaiś ca japahomaparāyaṇaiḥ",
    "GE09ram_01_u:050.028a": "vasiṣṭhasyāśramapadaṃ brahmalokam ivāparam",
    "GE09ram_01_u:050.028c": "dadarśa jayatāṃ śreṣṭha viśvāmitro mahābalaḥ",
    "GE09ram_01_u:051.001a": "sa dṛṣṭvā paramaprīto viśvāmitro mahābalaḥ",
    "GE09ram_01_u:051.001c": "praṇato vinayād vīro vasiṣṭhaṃ japatāṃ varam",
    "GE09ram_01_u:051.002a": "svāgataṃ tava cety ukto vasiṣṭhena mahātmanā",
    "GE09ram_01_u:051.002c": "āsanaṃ cāsya bhagavān vasiṣṭho vyādideśa ha",
    "GE09ram_01_u:051.003a": "upaviṣṭāya ca tadā viśvāmitrāya dhīmate",
    "GE09ram_01_u:051.003c": "yathānyāyaṃ munivaraḥ phalamūlam",
    "GE09ram_01_u:051.004a": "pratigṛhya ca tāṃ pūjāṃ vasiṣṭhād rājasattamaḥ",
    "GE09ram_01_u:051.004c": "tapo'gnihotraśiṣyeṣu kuśalaṃ paryapṛcchata",
    "GE09ram_01_u:051.005a": "viśvāmitro mahātejā vanaspatigaṇe",
    "GE09ram_01_u:051.005c": "sarvatra kuśalaṃ cāha vasiṣṭho rājasattamam",
    "GE09ram_01_u:051.006a": "sukhopaviṣṭaṃ rājānaṃ viśvāmitraṃ mahātapāḥ",
    "GE09ram_01_u:051.006c": "papraccha japatāṃ śreṣṭho vasiṣṭho brahmaṇaḥ sutaḥ",
    "GE09ram_01_u:051.007a": "kaccit te kuśalaṃ rājan kaccid dharmeṇa rañjayan",
    "GE09ram_01_u:051.007c": "prajāḥ pālayase rājan rājavṛttena dhārmika",
    "GE09ram_01_u:051.008a": "kaccit te subhṛtā bhṛtyāḥ kaccit tiṣṭhanti śāsane",
    "GE09ram_01_u:051.008c": "kaccit te vijitāḥ sarve ripavo ripusūdana",
    "GE09ram_01_u:051.009a": "kaccid bale ca kośe ca mitreṣu ca paraṃtapa",
    "GE09ram_01_u:051.009c": "kuśalaṃ te naravyāghra putrapautre tathānagha",
    "GE09ram_01_u:051.010a": "sarvatra kuśalaṃ rājā vasiṣṭhaṃ pratyudāharat",
    "GE09ram_01_u:051.010c": "viśvāmitro mahātejā vasiṣṭhaṃ vinayānvitaḥ",
    "GE09ram_01_u:051.011a": "kṛtvobhau suciraṃ kālaṃ dharmiṣṭhau tāḥ kathāḥ śubhāḥ",
    "GE09ram_01_u:051.011c": "mudā paramayā yuktau prīyetāṃ tau parasparam",
    "GE09ram_01_u:051.012a": "tato vasiṣṭho bhagavān kathānte raghunandana",
    "GE09ram_01_u:051.012c": "viśvāmitram idaṃ vākyam uvāca prahasann iva",
    "GE09ram_01_u:051.013a": "ātithyaṃ kartum icchāmi balasyāsya mahābala",
    "GE09ram_01_u:051.013c": "tava caivāprameyasya yathārhaṃ saṃpratīccha me",
    "GE09ram_01_u:051.014a": "satkriyāṃ tu bhavān etāṃ pratīcchatu mayodyatām",
    "GE09ram_01_u:051.014c": "rājaṃs tvam atithiśreṣṭhaḥ pūjanīyaḥ prayatnataḥ",
    "GE09ram_01_u:051.015a": "evam ukto vasiṣṭhena viśvāmitro mahāmatiḥ",
    "GE09ram_01_u:051.015c": "kṛtam ity abravīd rājā pūjāvākyena me tvayā",
    "GE09ram_01_u:051.016a": "phalamūlena bhagavan vidyate yat tavāśrame",
    "GE09ram_01_u:051.016c": "pādyenācamanīyena bhagavaddarśanena",
    "GE09ram_01_u:051.017a": "sarvathā ca mahāprājña pūjārheṇa supūjitaḥ",
    "GE09ram_01_u:051.017c": "gamiṣyāmi namas te 'stu maitreṇekṣasva cakṣuṣā",
    "GE09ram_01_u:051.018a": "evaṃ bruvantaṃ rājānaṃ vasiṣṭhaḥ punar eva hi",
    "GE09ram_01_u:051.018c": "nyamantrayata dharmātmā punaḥ punar udāradhīḥ",
    "GE09ram_01_u:051.019a": "bāḍham ity eva gādheyo vasiṣṭhaṃ pratyuvāca ha",
    "GE09ram_01_u:051.019c": "yathā priyaṃ bhagavatas tathāstu munisattama",
    "GE09ram_01_u:051.020a": "evam ukto mahātejā vasiṣṭho japatāṃ varaḥ",
    "GE09ram_01_u:051.020c": "ājuhāva tataḥ prītaḥ kalmāṣīṃ dhūtakalmaṣaḥ",
    "GE09ram_01_u:051.021a": "ehy ehi śabale kṣipraṃ śṛṇu cāpi vaco mama",
    "GE09ram_01_u:051.021c": "sabalasyāsya rājarṣeḥ kartuṃ vyavasito 'smy aham",
    "GE09ram_01_u:051.021e": "bhojanena mahārheṇa satkāraṃ saṃvidhatsva me",
    "GE09ram_01_u:051.022a": "yasya yasya yathākāmaṃ ṣaḍraseṣv abhipūjitam",
    "GE09ram_01_u:051.022c": "tat sarvaṃ kāmadhug divye abhivarṣakṛte mama",
    "GE09ram_01_u:051.023a": "rasenānnena pānena lehyacoṣyeṇa saṃyutam",
    "GE09ram_01_u:051.023c": "annānāṃ nicayaṃ sarvaṃ sṛjasva śabale tvara",
    "GE09ram_01_u:052.001a": "evam uktā vasiṣṭhena śabalā śatrusūdana",
    "GE09ram_01_u:052.001c": "vidadhe kāmadhuk kāmān yasya yasya yathepsitam",
    "GE09ram_01_u:052.002a": "ikṣūn madhūṃs tathā lājān maireyāṃś ca varāsavān",
    "GE09ram_01_u:052.002c": "pānāni ca mahārhāṇi bhakṣyāṃś coccāvacāṃs tathā",
    "GE09ram_01_u:052.003a": "uṣṇāḍhyasyaudanasyāpi rāśayaḥ parvatopamāḥ",
    "GE09ram_01_u:052.003c": "mṛṣṭānnāni ca sūpāś ca dadhikulyās tathaiva ca",
    "GE09ram_01_u:052.004a": "nānāsvādurasānāṃ ca ṣāḍavānāṃ tathaiva ca",
    "GE09ram_01_u:052.004c": "bhājanāni supūrṇāni gauḍāni ca sahasraśaḥ",
    "GE09ram_01_u:052.005a": "sarvam āsīt susaṃtuṣṭaṃ hṛṣṭapuṣṭajanākulam",
    "GE09ram_01_u:052.005c": "viśvāmitrabalaṃ rāma vasiṣṭhenābhitarpitam",
    "GE09ram_01_u:052.006a": "viśvāmitro 'pi rājarṣir hṛṣṭapuṣṭas tadābhavat",
    "GE09ram_01_u:052.006c": "sāntaḥ puravaro rājā sabrāhmaṇapurohitaḥ",
    "GE09ram_01_u:052.007a": "sāmātyo mantrisahitaḥ sabhṛtyaḥ pūjitas tadā",
    "GE09ram_01_u:052.007c": "yuktaḥ pareṇa harṣeṇa vasiṣṭham idam abravīt",
    "GE09ram_01_u:052.008a": "pūjito 'haṃ tvayā brahman pūjārheṇa susatkṛtaḥ",
    "GE09ram_01_u:052.008c": "śrūyatām abhidhāsyāmi vākyaṃ vākyaviśārada",
    "GE09ram_01_u:052.009a": "gavāṃ śatasahasreṇa dīyatāṃ śabalā mama",
    "GE09ram_01_u:052.009c": "ratnaṃ hi bhagavann etad ratnahārī ca pārthivaḥ",
    "GE09ram_01_u:052.009e": "tasmān me śabalāṃ dehi mamaiṣā dharmato dvija",
    "GE09ram_01_u:052.010a": "evam uktas tu bhagavān vasiṣṭho munisattamaḥ",
    "GE09ram_01_u:052.010c": "viśvāmitreṇa dharmātmā pratyuvāca mahīpatim",
    "GE09ram_01_u:052.011a": "nāhaṃ śatasahasreṇa nāpi koṭiśatair gavām",
    "GE09ram_01_u:052.011c": "rājan dāsyāmi śabalāṃ rāśibhī rajatasya vā",
    "GE09ram_01_u:052.012a": "na parityāgam arheyaṃ matsakāśād ariṃdama",
    "GE09ram_01_u:052.012c": "śāśvatī śabalā mahyaṃ kīrtir ātmavato yathā",
    "GE09ram_01_u:052.013a": "asyāṃ havyaṃ ca kavyaṃ ca prāṇayātrā tathaiva ca",
    "GE09ram_01_u:052.013c": "āyattam agnihotraṃ ca balir homas tathaiva ca",
    "GE09ram_01_u:052.014a": "svāhākāravaṣaṭkārau vidyāś ca vividhās tathā",
    "GE09ram_01_u:052.014c": "āyattam atra rājarṣe sarvam etan na saṃśayaḥ",
    "GE09ram_01_u:052.015a": "sarva svam etat satyena mama tuṣṭikarī sadā",
    "GE09ram_01_u:052.015c": "kāraṇair bahubhī rājan na dāsye śabalāṃ tava",
    "GE09ram_01_u:052.016a": "vasiṣṭhenaivam uktas tu viśvāmitro 'bravīt tataḥ",
    "GE09ram_01_u:052.016c": "saṃrabdhataram atyarthaṃ vākyaṃ vākyaviśāradaḥ",
    "GE09ram_01_u:052.017a": "hairaṇyakakṣyāgraiveyān suvarṇāṅkuśabhūṣitān",
    "GE09ram_01_u:052.017c": "dadāmi kuñjarāṇāṃ te sahasrāṇi caturdaśa",
    "GE09ram_01_u:052.018a": "hairaṇyānāṃ rathānāṃ ca śvetāśvānāṃ caturyujām",
    "GE09ram_01_u:052.018c": "dadāmi te śatāny aṣṭau kiṅkiṇīkavibhūṣitān",
    "GE09ram_01_u:052.019a": "hayānāṃ deśajātānāṃ kulajānāṃ mahaujasām",
    "GE09ram_01_u:052.019c": "sahasram ekaṃ daśa ca dadāmi tava suvrata",
    "GE09ram_01_u:052.020a": "nānāvarṇavibhaktānāṃ vayaḥsthānāṃ tathaiva ca",
    "GE09ram_01_u:052.020c": "dadāmy ekāṃ gavāṃ koṭiṃ śabalā dīyatāṃ mama",
    "GE09ram_01_u:052.021a": "evam uktas tu bhagavān viśvāmitreṇa dhīmatā",
    "GE09ram_01_u:052.021c": "na dāsyāmīti śabalāṃ prāha rājan kathaṃ cana",
    "GE09ram_01_u:052.022a": "etad eva hi me ratnam etad eva hi me dhanam",
    "GE09ram_01_u:052.022c": "etad eva hi sarvasvam etad eva hi jīvitam",
    "GE09ram_01_u:052.023a": "darśaś ca pūrṇamāsaś ca yajñāś caivāptadakṣiṇāḥ",
    "GE09ram_01_u:052.023c": "etad eva hi me rājan vividhāś ca kriyās tathā",
    "GE09ram_01_u:052.024a": "adomūlāḥ kriyāḥ sarvā mama rājan na saṃśayaḥ",
    "GE09ram_01_u:052.024c": "bahūnāṃ kiṃ pralāpena na dāsye kāmadohinīm",
    "GE09ram_01_u:053.001a": "kāmadhenuṃ vasiṣṭho 'pi yadā na tyajate muniḥ",
    "GE09ram_01_u:053.001c": "tadāsya śabalāṃ rāma viśvāmitro 'nvakarṣata",
    "GE09ram_01_u:053.002a": "nīyamānā tu śabalā rāma rājñā mahātmanā",
    "GE09ram_01_u:053.002c": "duḥkhitā cintayām āsa rudantī śokakarśitā",
    "GE09ram_01_u:053.003a": "parityaktā vasiṣṭhena kim ahaṃ sumahātmanā",
    "GE09ram_01_u:053.003c": "yāhaṃ rājabhṛtair dīnā hriyeyaṃ bhṛśaduḥkhitā",
    "GE09ram_01_u:053.004a": "kiṃ mayāpakṛtaṃ tasya maharṣer bhāvitātmanaḥ",
    "GE09ram_01_u:053.004c": "yan mām anāgasaṃ bhaktām iṣṭāṃ tyajati dhārmikaḥ",
    "GE09ram_01_u:053.005a": "iti sā cintayitvā tu niḥśvasya ca punaḥ punaḥ",
    "GE09ram_01_u:053.005c": "jagāma vegena tadā vasiṣṭhaṃ paramaujasaṃ",
    "GE09ram_01_u:053.006a": "nirdhūya tāṃs tadā bhṛtyāñ śataśaḥ śatrusūdana",
    "GE09ram_01_u:053.006c": "jagāmānilavegena pādamūlaṃ mahātmanaḥ",
    "GE09ram_01_u:053.007a": "śabalā sā rudantī ca krośantī cedam abravīt",
    "GE09ram_01_u:053.007c": "vasiṣṭhasyāgrataḥ sthitvā meghadundubhirāviṇī",
    "GE09ram_01_u:053.008a": "bhagavan kiṃ parityaktā tvayāhaṃ brahmaṇaḥ suta",
    "GE09ram_01_u:053.008c": "yasmād rājabhṛtā māṃ hi nayante tvatsakāśataḥ",
    "GE09ram_01_u:053.009a": "evam uktas tu brahmarṣir idaṃ vacanam abravīt",
    "GE09ram_01_u:053.009c": "śokasaṃtaptahṛdayāṃ svasāram iva duḥkhitām",
    "GE09ram_01_u:053.010a": "na tvāṃ tyajāmi śabale nāpi me 'pakṛtaṃ tvayā",
    "GE09ram_01_u:053.010c": "eṣa tvāṃ nayate rājā balān matto mahābalaḥ",
    "GE09ram_01_u:053.011a": "na hi tulyaṃ balaṃ mahyaṃ rājā tv adya viśeṣataḥ",
    "GE09ram_01_u:053.011c": "balī rājā kṣatriyaś ca pṛthivyāḥ patir eva ca",
    "GE09ram_01_u:053.012a": "iyam akṣauhiṇīpūrṇā",
    "GE09ram_01_u:053.012c": "hastidhvajasamākīrṇā tenāsau balavattaraḥ",
    "GE09ram_01_u:053.013a": "evam uktā vasiṣṭhena pratyuvāca vinītavat",
    "GE09ram_01_u:053.013c": "vacanaṃ vacanajñā sā brahmarṣim amitaprabham",
    "GE09ram_01_u:053.014a": "na balaṃ kṣatriyasyāhur brāhmaṇo balavattaraḥ",
    "GE09ram_01_u:053.014c": "brahman brahmabalaṃ divyaṃ kṣatrāt tu balavattaram",
    "GE09ram_01_u:053.015a": "aprameyabalaṃ tubhyaṃ na tvayā balavattaraḥ",
    "GE09ram_01_u:053.015c": "viśvāmitro mahāvīryas tejas tava durāsadam",
    "GE09ram_01_u:053.016a": "niyuṅkṣva māṃ mahātejas tvadbrahmabalasaṃbhṛtām",
    "GE09ram_01_u:053.016c": "tasya darpaṃ balaṃ yat tan nāśayāmi durātmanaḥ",
    "GE09ram_01_u:053.017a": "ity uktas tu tayā rāma vasiṣṭhaḥ sumahāyaśāḥ",
    "GE09ram_01_u:053.017c": "sṛjasveti tadovāca balaṃ parabalārujam",
    "GE09ram_01_u:053.018a": "tasyā humbhāravotsṛṣṭāḥ pahlavāḥ śataśo nṛpa",
    "GE09ram_01_u:053.018c": "nāśayanti balaṃ sarvaṃ viśvāmitrasya paśyataḥ",
    "GE09ram_01_u:053.019a": "sa rājā paramakruddhaḥ krodhavisphāritekṣaṇaḥ",
    "GE09ram_01_u:053.019c": "pahlavān nāśayām āsa śastrair uccāvacair api",
    "GE09ram_01_u:053.020a": "viśvāmitrārditān dṛṣṭvā pahlavāñ śataśas tadā",
    "GE09ram_01_u:053.020c": "bhūya evāsṛjad ghorāñ śakān yavanamiśritān",
    "GE09ram_01_u:053.021a": "tair āsīt saṃvṛtā bhūmiḥ śakair yavanamiśritaiḥ",
    "GE09ram_01_u:053.021c": "prabhāvadbhir mahāvīryair hemakiñjalkasaṃnibhaiḥ",
    "GE09ram_01_u:053.022a": "dīrghāsipaṭṭiśadharair hemavarṇāmbarāvṛtaiḥ",
    "GE09ram_01_u:053.022c": "nirdagdhaṃ tad balaṃ sarvaṃ pradīptair iva pāvakaiḥ",
    "GE09ram_01_u:053.023a": "tato 'strāṇi mahātejā viśvāmitro mumoca ha",
    "GE09ram_01_u:054.001a": "tatas tān ākulān dṛṣṭvā viśvāmitrāstramohitān",
    "GE09ram_01_u:054.001c": "vasiṣṭhaś codayām āsa kāmadhuk sṛja yogataḥ",
    "GE09ram_01_u:054.002a": "tasyā humbhāravāj jātāḥ kāmbojā ravisaṃnibhāḥ",
    "GE09ram_01_u:054.002c": "ūdhasas tv atha saṃjātāḥ pahlavāḥ śastrapāṇayaḥ",
    "GE09ram_01_u:054.003a": "yonideśāc ca yavanaḥ śakṛddeśāc chakās tathā",
    "GE09ram_01_u:054.003c": "romakūpeṣu mecchāś ca harītāḥ sakirātakāḥ",
    "GE09ram_01_u:054.004a": "tais tan niṣūditaṃ sainyaṃ viśvamitrasya tatkṣaṇāt",
    "GE09ram_01_u:054.004c": "sapadātigajaṃ sāśvaṃ sarathaṃ raghunandana",
    "GE09ram_01_u:054.005a": "dṛṣṭvā niṣūditaṃ sainyaṃ vasiṣṭhena mahātmanā",
    "GE09ram_01_u:054.005c": "viśvāmitrasutānāṃ tu śataṃ nānāvidhāyudham",
    "GE09ram_01_u:054.006a": "abhyadhāvat susaṃkruddhaṃ vasiṣṭhaṃ japatāṃ varam",
    "GE09ram_01_u:054.006c": "huṃkāreṇaiva tān sarvān nirdadāha mahān ṛṣiḥ",
    "GE09ram_01_u:054.007a": "te sāśvarathapādātā vasiṣṭhena mahātmanā",
    "GE09ram_01_u:054.007c": "bhasmīkṛtā muhūrtena viśvāmitrasutās tadā",
    "GE09ram_01_u:054.008a": "dṛṣṭvā vināśitān putrān balaṃ ca sumahāyaśāḥ",
    "GE09ram_01_u:054.008c": "savrīḍaś cintayāviṣṭo viśvāmitro 'bhavat tadā",
    "GE09ram_01_u:054.009a": "saṃdura iva nirvego bhagnadaṃṣṭra ivoragaḥ",
    "GE09ram_01_u:054.009c": "uparakta ivādityaḥ sadyo niṣprabhatāṃ gataḥ",
    "GE09ram_01_u:054.010a": "hataputrabalo dīno lūnapakṣa iva dvijaḥ",
    "GE09ram_01_u:054.010c": "hatadarpo hatotsāho nirvedaṃ samapadyata",
    "GE09ram_01_u:054.011a": "sa putram ekaṃ rājyāya pālayeti niyujya ca",
    "GE09ram_01_u:054.011c": "pṛthivīṃ kṣatradharmeṇa vanam evānvapadyata",
    "GE09ram_01_u:054.012a": "sa gatvā himavatpārśvaṃ kiṃnaroragasevitam",
    "GE09ram_01_u:054.012c": "mahādevaprasādārthaṃ tapas tepe mahātapāḥ",
    "GE09ram_01_u:054.013a": "kena cit tv atha kālena deveśo vṛṣabhadhvajaḥ",
    "GE09ram_01_u:054.013c": "darśayām āsa varado viśvāmitraṃ mahāmunim",
    "GE09ram_01_u:054.014a": "kimarthaṃ tapyase rājan brūhi yat te vivakṣitam",
    "GE09ram_01_u:054.014c": "varado 'smi varo yas te kāṅkṣitaḥ so 'bhidhīyatām",
    "GE09ram_01_u:054.015a": "evam uktas tu devena viśvāmitro mahātapāḥ",
    "GE09ram_01_u:054.015c": "praṇipatya mahādevam idaṃ vacanam abravīt",
    "GE09ram_01_u:054.016a": "yadi tuṣṭo mahādeva dhanurvedo mamānagha",
    "GE09ram_01_u:054.016c": "sāṅgopāṅgopaniṣadaḥ sarahasyaḥ pradīyatām",
    "GE09ram_01_u:054.017a": "yāni deveṣu cāstrāṇi dānaveṣu maharṣiṣu",
    "GE09ram_01_u:054.017c": "gandharvayakṣarakṣaḥsu pratibhāntu",
    "GE09ram_01_u:054.018a": "tava prasādād bhavatu devadeva mamepsitam",
    "GE09ram_01_u:054.018c": "evam astv iti deveśo vākyam uktvā divaṃ gataḥ",
    "GE09ram_01_u:054.019a": "prāpya cāstrāṇi rājarṣir viśvāmitro mahābalaḥ",
    "GE09ram_01_u:054.019c": "darpeṇa mahatā yukto darpapūrṇo 'bhavat tadā",
    "GE09ram_01_u:054.020a": "vivardhamāno vīryeṇa samudra iva parvaṇi",
    "GE09ram_01_u:054.020c": "hatam eva tadā mene vasiṣṭham",
    "GE09ram_01_u:054.021a": "tato gatvāśramapadaṃ mumocāstrāṇi pārthivaḥ",
    "GE09ram_01_u:054.021c": "yais tat tapovanaṃ sarvaṃ nirdagdhaṃ cāstratejasā",
    "GE09ram_01_u:054.022a": "udīryamāṇam astraṃ tad viśvāmitrasya dhīmataḥ",
    "GE09ram_01_u:054.022c": "dṛṣṭvā vipradrutā bhītā munayaḥ śataśo diśaḥ",
    "GE09ram_01_u:054.023a": "vasiṣṭhasya ca ye śiṣyās tathaiva mṛgapakṣiṇaḥ",
    "GE09ram_01_u:054.023c": "vidravanti bhayād bhītā nānādigbhyaḥ sahasraśaḥ",
    "GE09ram_01_u:054.024a": "vasiṣṭhasyāśramapadaṃ śūnyam āsīn mahātmanaḥ",
    "GE09ram_01_u:054.024c": "muhūrtam iva niḥśabdam āsīd īriṇasaṃnibham",
    "GE09ram_01_u:054.025a": "vadato vai vasiṣṭhasya mā bhaiṣṭeti muhur muhuḥ",
    "GE09ram_01_u:054.025c": "nāśayāmy adya gādheyaṃ nīhāram iva bhāskaraḥ",
    "GE09ram_01_u:054.026a": "evam uktvā mahātejā vasiṣṭho japatāṃ varaḥ",
    "GE09ram_01_u:054.026c": "viśvāmitraṃ tadā vākyaṃ saroṣam idam abravīt",
    "GE09ram_01_u:054.027a": "āśramaṃ cirasaṃvṛddhaṃ yad vināśitavān asi",
    "GE09ram_01_u:054.027c": "durācāro 'si yan mūḍha tasmāt tvaṃ na bhaviṣyasi",
    "GE09ram_01_u:054.028a": "ity uktvā paramakruddho daṇḍam udyamya satvaraḥ",
    "GE09ram_01_u:054.028c": "vidhūma iva kālāgnir yamadaṇḍam ivāparam",
    "GE09ram_01_u:055.001a": "evam ukto vasiṣṭhena viśvāmitro mahābalaḥ",
    "GE09ram_01_u:055.001c": "āgneyam astram utkṣipya tiṣṭha tiṣṭheti cābravīt",
    "GE09ram_01_u:055.002a": "vasiṣṭho bhagavān krodhād idaṃ vacanam abravīt",
    "GE09ram_01_u:055.003a": "kṣatrabandho sthito 'smy eṣa yad balaṃ tad vidarśaya",
    "GE09ram_01_u:055.003c": "nāśayāmy eṣa te darpaṃ śastrasya tava gādhija",
    "GE09ram_01_u:055.004a": "kva ca te kṣatriyabalaṃ kva ca brahmabalaṃ mahat",
    "GE09ram_01_u:055.004c": "paśya brahmabalaṃ divyaṃ mama kṣatriyapāṃsana",
    "GE09ram_01_u:055.005a": "tasyāstraṃ gādhiputrasya ghoram āgneyam uttamam",
    "GE09ram_01_u:055.005c": "brahmadaṇḍena tac chāntam agner vega ivāmbhasā",
    "GE09ram_01_u:055.006a": "vāruṇaṃ caiva raudraṃ ca aindraṃ pāśupataṃ tathā",
    "GE09ram_01_u:055.006c": "aiṣīkaṃ cāpi cikṣepa ruṣito gādhinandanaḥ",
    "GE09ram_01_u:055.007a": "mānavaṃ mohanaṃ caiva gāndharvaṃ svāpanaṃ tathā",
    "GE09ram_01_u:055.007c": "jṛmbhaṇaṃ mohanaṃ caiva saṃtāpanavilāpane",
    "GE09ram_01_u:055.008a": "śoṣaṇaṃ dāraṇaṃ caiva vajram astraṃ sudurjayam",
    "GE09ram_01_u:055.008c": "brahmapāśaṃ kālapāśaṃ vāruṇaṃ pāśam eva ca",
    "GE09ram_01_u:055.009a": "pinākāstraṃ ca dayitaṃ śuṣkārdre aśanī tathā",
    "GE09ram_01_u:055.009c": "daṇḍāstram atha paiśācaṃ krauñcam astraṃ tathāiva ca",
    "GE09ram_01_u:055.010a": "dharmacakraṃ kālacakraṃ viṣṇucakraṃ tathaiva ca",
    "GE09ram_01_u:055.010c": "vāyavyaṃ mathanaṃ caiva astraṃ hayaśiras tathā",
    "GE09ram_01_u:055.011a": "śaktidvayaṃ ca cikṣepa kaṅkālaṃ musalaṃ tathā",
    "GE09ram_01_u:055.011c": "vaidyādharaṃ mahāstraṃ ca kālāstram atha dāruṇam",
    "GE09ram_01_u:055.012a": "triśūlam astraṃ ghoraṃ ca kāpālam atha kaṅkaṇam",
    "GE09ram_01_u:055.012c": "etāny astrāṇi cikṣepa sarvāṇi raghunandana",
    "GE09ram_01_u:055.013a": "vasiṣṭhe japatāṃ śreṣṭhe tad adbhutam ivābhavat",
    "GE09ram_01_u:055.013c": "tāni sarvāṇi daṇḍena grasate brahmaṇaḥ sutaḥ",
    "GE09ram_01_u:055.014a": "teṣu śānteṣu brahmāstraṃ kṣiptavān gādhinandanaḥ",
    "GE09ram_01_u:055.014c": "tad astram udyataṃ dṛṣṭvā devāḥ sāgnipurogamāḥ",
    "GE09ram_01_u:055.015a": "devarṣayaś ca saṃbhrāntā gandharvāḥ samahoragāḥ",
    "GE09ram_01_u:055.015c": "trailokyam āsīt saṃtrastaṃ brahmāstre samudīrite",
    "GE09ram_01_u:055.016a": "tad apy astraṃ mahāghoraṃ brāhmaṃ brāhmeṇa tejasā",
    "GE09ram_01_u:055.016c": "vasiṣṭho grasate sarvaṃ brahmadaṇḍena rāghava",
    "GE09ram_01_u:055.017a": "brahmāstraṃ grasamānasya vasiṣṭhasya mahātmanaḥ",
    "GE09ram_01_u:055.017c": "trailokyamohanaṃ raudraṃ rūpam āsīt sudāruṇam",
    "GE09ram_01_u:055.018a": "romakūpeṣu sarveṣu vasiṣṭhasya mahātmanaḥ",
    "GE09ram_01_u:055.018c": "marīcya iva niṣpetur agner dhūmākulārciṣaḥ",
    "GE09ram_01_u:055.019a": "prājvalad brahmadaṇḍaś ca vasiṣṭhasya karodyataḥ",
    "GE09ram_01_u:055.019c": "vidhūma iva kālāgnir yamadaṇḍa ivāparaḥ",
    "GE09ram_01_u:055.020a": "tato 'stuvan munigaṇā vasiṣṭhaṃ japatāṃ varam",
    "GE09ram_01_u:055.020c": "amoghaṃ te balaṃ brahmaṃs tejo dhāraya tejasā",
    "GE09ram_01_u:055.021a": "nigṛhītas tvayā brahman viśvāmitro mahātapāḥ",
    "GE09ram_01_u:055.021c": "prasīda japatāṃ śreṣṭha lokāḥ santu gatavyathāḥ",
    "GE09ram_01_u:055.022a": "evam ukto mahātejāḥ śamaṃ cakre mahātapāḥ",
    "GE09ram_01_u:055.022c": "viśvāmitro 'pi nikṛto viniḥśvasyedam abravīt",
    "GE09ram_01_u:055.023a": "dhig balaṃ kṣatriyabalaṃ brahmatejobalaṃ balam",
    "GE09ram_01_u:055.023c": "ekena brahmadaṇḍena sarvāstrāṇi hatāni me",
    "GE09ram_01_u:055.024a": "tad etat samavekṣyāhaṃ prasannendriyamānasaḥ",
    "GE09ram_01_u:055.024c": "tapo mahat samāsthāsye yad vai brahmatvakārakam",
    "GE09ram_01_u:056.001a": "tataḥ saṃtaptahṛdayaḥ smaran nigraham ātmanaḥ",
    "GE09ram_01_u:056.001c": "viniḥśvasya viniḥśvasya kṛtavairo mahātmanā",
    "GE09ram_01_u:056.002a": "sa dakṣiṇāṃ diśaṃ gatvā mahiṣyā saha rāghava",
    "GE09ram_01_u:056.002c": "tatāpa paramaṃ ghoraṃ viśvāmitro mahātapāḥ",
    "GE09ram_01_u:056.002e": "phalamūlāśano dāntaś cacāra paramaṃ tapaḥ",
    "GE09ram_01_u:056.003a": "athāsya jajñire putrāḥ satyadharmaparāyaṇāḥ",
    "GE09ram_01_u:056.003c": "haviṣpando madhuṣpando dṛḍhanetro mahārathaḥ",
    "GE09ram_01_u:056.004a": "pūrṇe varṣasahasre tu brahmā lokapitāmahaḥ",
    "GE09ram_01_u:056.004c": "abravīn madhuraṃ vākyaṃ viśvāmitraṃ tapodhanam",
    "GE09ram_01_u:056.005a": "jitā rājarṣilokās te tapasā kuśikātmaja",
    "GE09ram_01_u:056.005c": "anena tapasā tvāṃ hi rājarṣir iti vidmahe",
    "GE09ram_01_u:056.006a": "evam uktvā mahātejā jagāma saha daivataiḥ",
    "GE09ram_01_u:056.006c": "triviṣṭapaṃ brahmalokaṃ lokānāṃ parameśvaraḥ",
    "GE09ram_01_u:056.007a": "viśvāmitro 'pi tac chrutvā hriyā kiṃ cid avāṅmukhaḥ",
    "GE09ram_01_u:056.007c": "duḥkhena mahatāviṣṭaḥ samanyur idam abravīt",
    "GE09ram_01_u:056.008a": "tapaś ca sumahat taptaṃ rājarṣir iti māṃ viduḥ",
    "GE09ram_01_u:056.008c": "devāḥ sarṣigaṇāḥ sarve nāsti manye tapaḥphalam",
    "GE09ram_01_u:056.009a": "evaṃ niścitya manasā bhūya eva mahātapāḥ",
    "GE09ram_01_u:056.009c": "tapaś cacāra kākutstha paramaṃ paramātmavān",
    "GE09ram_01_u:056.010a": "etasminn eva kāle tu satyavādī jitendriyaḥ",
    "GE09ram_01_u:056.010c": "triśaṅkur iti vikhyāta ikṣvāku kulanandanaḥ",
    "GE09ram_01_u:056.011a": "tasya buddhiḥ samutpannā yajeyam iti rāghava",
    "GE09ram_01_u:056.011c": "gaccheyaṃ svaśarīreṇa devānāṃ paramāṃ gatim",
    "GE09ram_01_u:056.012a": "sa vasiṣṭhaṃ samāhūya kathayām āsa cintitam",
    "GE09ram_01_u:056.012c": "aśakyam iti cāpy ukto vasiṣṭhena mahātmanā",
    "GE09ram_01_u:056.013a": "pratyākhyāto vasiṣṭhena sa yayau dakṣiṇāṃ diśam",
    "GE09ram_01_u:056.013c": "vasiṣṭhā dīrgha tapasas tapo yatra hi tepire",
    "GE09ram_01_u:056.014a": "triśaṅkuḥ sumahātejāḥ śataṃ paramabhāsvaram",
    "GE09ram_01_u:056.014c": "vasiṣṭhaputrān dadṛśe tapyamānān yaśasvinaḥ",
    "GE09ram_01_u:056.015a": "so 'bhigamya mahātmānaḥ sarvān eva guroḥ sutān",
    "GE09ram_01_u:056.015c": "abhivādyānupūrvyeṇa hriyā kiṃ cid avāṅmukhaḥ",
    "GE09ram_01_u:056.015e": "abravīt sumahātejāḥ sarvān eva kṛtāñjaliḥ",
    "GE09ram_01_u:056.016a": "śaraṇaṃ vaḥ prapadye 'haṃ śaraṇyāñ śaraṇāgataḥ",
    "GE09ram_01_u:056.016c": "pratyākhyāto 'smi bhadraṃ vo vasiṣṭhena mahātmanā",
    "GE09ram_01_u:056.017a": "yaṣṭukāmo mahāyajñaṃ tad anujñātum arthatha",
    "GE09ram_01_u:056.017c": "guruputrān ahaṃ sarvān namaskṛtya prasādaye",
    "GE09ram_01_u:056.018a": "śirasā praṇato yāce brāhmaṇāṃs tapasi sthitān",
    "GE09ram_01_u:056.018c": "te māṃ bhavantaḥ siddhyarthaṃ yājayantu samāhitāḥ",
    "GE09ram_01_u:056.018e": "saśarīro yathāhaṃ hi devalokam avāpnuyām",
    "GE09ram_01_u:056.019a": "pratyākhyāto vasiṣṭhena gatim anyāṃ tapodhanāḥ",
    "GE09ram_01_u:056.019c": "guruputrān ṛte sarvān nāhaṃ paśyāmi kāṃ cana",
    "GE09ram_01_u:056.020a": "ikṣvākūṇāṃ hi sarveṣāṃ purodhāḥ paramā gatiḥ",
    "GE09ram_01_u:056.020c": "tasmād anantaraṃ sarve bhavanto daivataṃ mama",
    "GE09ram_01_u:057.001a": "tatas triśaṅkor vacanaṃ śrutvā krodhasamanvitam",
    "GE09ram_01_u:057.001c": "ṛṣiputraśataṃ rāma rājānam idam abravīt",
    "GE09ram_01_u:057.002a": "pratyākhyāto 'si durbuddhe guruṇā satyavādinā",
    "GE09ram_01_u:057.002c": "taṃ kathaṃ samatikramya śākhāntaram upeyivān",
    "GE09ram_01_u:057.003a": "ikṣvākūṇāṃ hi sarveṣāṃ purodhāḥ paramā gatiḥ",
    "GE09ram_01_u:057.003c": "na cātikramituṃ śakyaṃ vacanaṃ satyavādinaḥ",
    "GE09ram_01_u:057.004a": "aśakyam iti covāca vasiṣṭho bhagavān ṛṣiḥ",
    "GE09ram_01_u:057.004c": "taṃ vayaṃ vai samāhartuṃ kratuṃ śaktāḥ kathaṃ tava",
    "GE09ram_01_u:057.005a": "bāliśas tvaṃ naraśreṣṭha gamyatāṃ svapuraṃ punaḥ",
    "GE09ram_01_u:057.005c": "yājane bhagavāñ śaktas trailokyasyāpi pārthiva",
    "GE09ram_01_u:057.006a": "teṣāṃ tadvacanaṃ śrutvā",
    "GE09ram_01_u:057.006c": "sa rājā punar evaitān idaṃ vacanam abravīt",
    "GE09ram_01_u:057.007a": "pratyākhyāto 'smi guruṇā guruputrais tathaiva ca",
    "GE09ram_01_u:057.007c": "anyāṃ gatiṃ gamiṣyāmi svasti vo 'stu tapodhanāḥ",
    "GE09ram_01_u:057.008a": "ṛṣiputrās tu tac chrutvā vākyaṃ ghorābhisaṃhitam",
    "GE09ram_01_u:057.008c": "śepuḥ paramasaṃkruddhāś caṇḍālatvaṃ gamiṣyasi",
    "GE09ram_01_u:057.008e": "evam uktvā mahātmāno viviśus te svam āśramam",
    "GE09ram_01_u:057.009a": "atha rātryāṃ vyatītāyāṃ rājā caṇḍālatāṃ gataḥ",
    "GE09ram_01_u:057.009c": "nīlavastradharo nīlaḥ paruṣo dhvastamūrdhajaḥ",
    "GE09ram_01_u:057.009e": "cityamālyānulepaś ca āyasābharaṇo 'bhavat",
    "GE09ram_01_u:057.010a": "taṃ dṛṣṭvā mantriṇaḥ sarve tyaktvā caṇḍālarūpiṇam",
    "GE09ram_01_u:057.010c": "prādravan sahitā rāma paurā ye 'syānugāminaḥ",
    "GE09ram_01_u:057.011a": "eko hi rājā kākutstha jagāma paramātmavān",
    "GE09ram_01_u:057.011c": "dahyamāno divārātraṃ viśvāmitraṃ tapodhanam",
    "GE09ram_01_u:057.012a": "viśvāmitras tu taṃ dṛṣṭvā rājānaṃ viphalīkṛtam",
    "GE09ram_01_u:057.012c": "caṇḍālarūpiṇaṃ rāma muniḥ kāruṇyam āgataḥ",
    "GE09ram_01_u:057.013a": "kāruṇyāt sa mahātejā vākyaṃ parama dhārmikaḥ",
    "GE09ram_01_u:057.013c": "idaṃ jagāda bhadraṃ te rājānaṃ ghoradarśanam",
    "GE09ram_01_u:057.014a": "kim āgamanakāryaṃ te rājaputra mahābala",
    "GE09ram_01_u:057.014c": "ayodhyādhipate vīra śāpāc caṇḍālatāṃ gataḥ",
    "GE09ram_01_u:057.015a": "atha tad vākyam ākarṇya rājā caṇḍālatāṃ gataḥ",
    "GE09ram_01_u:057.015c": "abravīt prāñjalir vākyaṃ vākyajño vākyakovidam",
    "GE09ram_01_u:057.016a": "pratyākhyāto 'smi guruṇā guruputrais tathaiva ca",
    "GE09ram_01_u:057.016c": "anavāpyaiva taṃ kāmaṃ mayā prāpto viparyayaḥ",
    "GE09ram_01_u:057.017a": "saśarīro divaṃ yāyām iti me saumyadarśanam",
    "GE09ram_01_u:057.017c": "mayā ceṣṭaṃ kratuśataṃ tac ca nāvāpyate phalam",
    "GE09ram_01_u:057.018a": "anṛtaṃ nokta pūrvaṃ me na ca vakṣye kadā cana",
    "GE09ram_01_u:057.018c": "kṛcchreṣv api gataḥ saumya kṣatradharmeṇa te śape",
    "GE09ram_01_u:057.019a": "yajñair bahuvidhair iṣṭaṃ prajā dharmeṇa pālitāḥ",
    "GE09ram_01_u:057.019c": "guravaś ca mahātmānaḥ śīlavṛttena toṣitāḥ",
    "GE09ram_01_u:057.020a": "dharme prayatamānasya yajñaṃ cāhartum icchataḥ",
    "GE09ram_01_u:057.020c": "paritoṣaṃ na gacchanti guravo munipuṃgava",
    "GE09ram_01_u:057.021a": "daivam eva paraṃ manye pauruṣaṃ tu nirarthakam",
    "GE09ram_01_u:057.021c": "daivenākramyate sarvaṃ daivaṃ hi paramā gatiḥ",
    "GE09ram_01_u:057.022a": "tasya me paramārtasya prasādam abhikāṅkṣataḥ",
    "GE09ram_01_u:057.022c": "kartum arhasi bhadraṃ te daivopahatakarmaṇaḥ",
    "GE09ram_01_u:057.023a": "nānyāṃ gatiṃ gamiṣyāmi nānyaḥ śaraṇam asti me",
    "GE09ram_01_u:057.023c": "daivaṃ puruṣakāreṇa nivartayitum arhasi",
    "GE09ram_01_u:058.001a": "uktavākyaṃ tu rājānaṃ kṛpayā kuśikātmajaḥ",
    "GE09ram_01_u:058.001c": "abravīn madhuraṃ vākyaṃ sākṣāc caṇḍālarūpiṇam",
    "GE09ram_01_u:058.002a": "ikṣvāko svāgataṃ vatsa jānāmi tvāṃ sudhārmikam",
    "GE09ram_01_u:058.002c": "śaraṇaṃ te bhaviṣyāmi mā bhaiṣīr nṛpapuṃgava",
    "GE09ram_01_u:058.003a": "aham āmantraye sarvān maharṣīn puṇyakarmaṇaḥ",
    "GE09ram_01_u:058.003c": "yajñasāhyakarān rājaṃs tato yakṣyasi nirvṛtaḥ",
    "GE09ram_01_u:058.004a": "guruśāpakṛtaṃ rūpaṃ yad idaṃ tvayi vartate",
    "GE09ram_01_u:058.004c": "anena saha rūpeṇa saśarīro gamiṣyasi",
    "GE09ram_01_u:058.005a": "hastaprāptam ahaṃ manye svargaṃ tava nareśvara",
    "GE09ram_01_u:058.005c": "yas tvaṃ kauśikam āgamya śaraṇyaṃ śaraṇaṃ gataḥ",
    "GE09ram_01_u:058.006a": "evam uktvā mahātejāḥ putrān paramadhārmikān",
    "GE09ram_01_u:058.006c": "vyādideśa mahāprājñān",
    "GE09ram_01_u:058.007a": "sarvāñ śiṣyān samāhūya vākyam etad uvāca ha",
    "GE09ram_01_u:058.008a": "sarvān ṛṣivarān vatsā ānayadhvaṃ mamājñayā",
    "GE09ram_01_u:058.008c": "saśiṣyān suhṛdaś caiva sartvijaḥ subahuśrutān",
    "GE09ram_01_u:058.009a": "yad anyo vacanaṃ brūyān madvākyabalacoditaḥ",
    "GE09ram_01_u:058.009c": "tat sarvam akhilenoktaṃ mamākhyeyam anādṛtam",
    "GE09ram_01_u:058.010a": "tasya tadvacanaṃ śrutvā diśo jagmus tadājñayā",
    "GE09ram_01_u:058.010c": "ājagmur atha deśebhyaḥ sarvebhyo brahmavādinaḥ",
    "GE09ram_01_u:058.011a": "te ca śiṣyāḥ samāgamya muniṃ jvalitatejasaṃ",
    "GE09ram_01_u:058.011c": "ūcuś ca vacanaṃ sarve sarveṣāṃ brahmavādinām",
    "GE09ram_01_u:058.012a": "śrutvā te vacanaṃ sarve samāyānti dvijātayaḥ",
    "GE09ram_01_u:058.012c": "sarvadeśeṣu cāgacchan varjayitvā mahodayam",
    "GE09ram_01_u:058.013a": "vāsiṣṭhaṃ tac chataṃ sarvaṃ krodhaparyākulākṣaram",
    "GE09ram_01_u:058.013c": "yad āha vacanaṃ sarvaṃ śṛṇu tvaṃ munipuṃgava",
    "GE09ram_01_u:058.014a": "kṣatriyo yājako yasya caṇḍālasya viśeṣataḥ",
    "GE09ram_01_u:058.014c": "kathaṃ sadasi bhoktāro havis tasya surarṣayaḥ",
    "GE09ram_01_u:058.015a": "brāhmaṇā vā mahātmāno bhuktvā caṇḍālabhojanam",
    "GE09ram_01_u:058.015c": "kathaṃ svargaṃ gamiṣyanti viśvāmitreṇa pālitāḥ",
    "GE09ram_01_u:058.016a": "etad vacanaṃ naiṣṭhuryam ūcuḥ saṃraktalocanāḥ",
    "GE09ram_01_u:058.016c": "vāsiṣṭhā muniśārdūla sarve te samahodayāḥ",
    "GE09ram_01_u:058.017a": "teṣāṃ tadvacanaṃ śrutvā sarveṣāṃ munipuṃgavaḥ",
    "GE09ram_01_u:058.017c": "krodhasaṃraktanayanaḥ saroṣam idam abravīt",
    "GE09ram_01_u:058.018a": "yad dūṣayanty aduṣṭaṃ māṃ tapa ugraṃ samāsthitam",
    "GE09ram_01_u:058.018c": "bhasmībhūtā durātmāno bhaviṣyanti na saṃśayaḥ",
    "GE09ram_01_u:058.019a": "adya te kālapāśena nītā vaivasvatakṣayam",
    "GE09ram_01_u:058.019c": "saptajātiśatāny eva mṛtapāḥ santu sarvaśaḥ",
    "GE09ram_01_u:058.020a": "śvamāṃsaniyatāhārā muṣṭikā nāma nirghṛṇāḥ",
    "GE09ram_01_u:058.020c": "vikṛtāś ca virūpāś ca lokān anucarantv imān",
    "GE09ram_01_u:058.021a": "mahodayaś ca durbuddhir mām adūṣyaṃ hy adūṣayat",
    "GE09ram_01_u:058.021c": "dūṣiṭaḥ sarvalokeṣu niṣādatvaṃ gamiṣyati",
    "GE09ram_01_u:058.022a": "prāṇātipātanirato niranukrośatāṃ gataḥ",
    "GE09ram_01_u:058.022c": "dīrghakālaṃ mama krodhād durgatiṃ vartayiṣyati",
    "GE09ram_01_u:058.023a": "etāvad uktvā vacanaṃ viśvāmitro mahātapāḥ",
    "GE09ram_01_u:058.023c": "virarāma mahātejā ṛṣimadhye mahāmuniḥ",
    "GE09ram_01_u:059.001a": "tapobalahatān kṛtvā vāsiṣṭhān samahodayān",
    "GE09ram_01_u:059.001c": "ṛṣimadhye mahātejā viśvāmitro 'bhyabhāṣata",
    "GE09ram_01_u:059.002a": "ayam ikṣvākudāyādas triśaṅkur iti viśrutaḥ",
    "GE09ram_01_u:059.002c": "dharmiṣṭhaś ca vadānyaś ca māṃ caiva śaraṇaṃ gataḥ",
    "GE09ram_01_u:059.002e": "svenānena śarīreṇa devalokajigīṣayā",
    "GE09ram_01_u:059.003a": "yathāyaṃ svaśarīreṇa devalokaṃ gamiṣyati",
    "GE09ram_01_u:059.003c": "tathā pravartyatāṃ yajño bhavadbhiś ca mayā saha",
    "GE09ram_01_u:059.004a": "viśvāmitravacaḥ śrutvā sarva eva maharṣayaḥ",
    "GE09ram_01_u:059.004c": "ūcuḥ sametya sahitā dharmajñā dharmasaṃhitam",
    "GE09ram_01_u:059.005a": "ayaṃ kuśikadāyādo muniḥ paramakopanaḥ",
    "GE09ram_01_u:059.005c": "yad āha vacanaṃ samyag etat kāryaṃ na saṃśayaḥ",
    "GE09ram_01_u:059.006a": "agnikalpo hi bhagavāñ śāpaṃ dāsyati roṣitaḥ",
    "GE09ram_01_u:059.006c": "tasmāt pravartyatāṃ yajñaḥ saśarīro yathā divam",
    "GE09ram_01_u:059.006e": "gacched ikṣvākudāyādo viśvāmitrasya tejasā",
    "GE09ram_01_u:059.007a": "tataḥ pravartyatāṃ yajñaḥ sarve samadhitiṣṭhate",
    "GE09ram_01_u:059.008a": "evam uktvā maharṣayaḥ saṃjahrus tāḥ kriyās tadā",
    "GE09ram_01_u:059.008c": "yājakāś ca mahātejā viśvāmitro 'bhavat kratau",
    "GE09ram_01_u:059.009a": "ṛtvijaś cānupūrvyeṇa mantravan mantrakovidāḥ",
    "GE09ram_01_u:059.009c": "cakruḥ sarvāṇi karmāṇi yathākalpaṃ yathāvidhi",
    "GE09ram_01_u:059.010a": "tataḥ kālena mahatā viśvāmitro mahātapāḥ",
    "GE09ram_01_u:059.010c": "cakārāvāhanaṃ tatra bhāgārthaṃ sarvadevatāḥ",
    "GE09ram_01_u:059.011a": "nāhyāgamaṃs tadāhūtā bhāgārthaṃ sarvadevatāḥ",
    "GE09ram_01_u:059.011c": "tataḥ krodhasamāviṣṭo viśvamitro mahāmuniḥ",
    "GE09ram_01_u:059.012a": "sruvam udyamya sakrodhas triśaṅkum idam abravīt",
    "GE09ram_01_u:059.012c": "paśya me tapaso vīryaṃ svārjitasya nareśvara",
    "GE09ram_01_u:059.013a": "eṣa tvāṃ svaśarīreṇa nayāmi svargam ojasā",
    "GE09ram_01_u:059.013c": "duṣprāpaṃ svaśarīreṇa divaṃ gaccha narādhipa",
    "GE09ram_01_u:059.014a": "svārjitaṃ kiṃ cid apy asti mayā hi tapasaḥ phalam",
    "GE09ram_01_u:059.014c": "rājaṃs tvaṃ tejasā tasya saśarīro divaṃ vraja",
    "GE09ram_01_u:059.015a": "uktavākye munau tasmin saśarīro nareśvaraḥ",
    "GE09ram_01_u:059.015c": "divaṃ jagāma kākutstha munīnāṃ paśyatāṃ tadā",
    "GE09ram_01_u:059.016a": "devalokagataṃ dṛṣṭvā triśaṅkuṃ pākaśāsanaḥ",
    "GE09ram_01_u:059.016c": "saha sarvaiḥ suragaṇair idaṃ vacanam abravīt",
    "GE09ram_01_u:059.017a": "triśaṅko gaccha bhūyas tvaṃ nāsi svargakṛtālayaḥ",
    "GE09ram_01_u:059.017c": "guruśāpahato mūḍha pata bhūmim avākśirāḥ",
    "GE09ram_01_u:059.018a": "evam ukto mahendreṇa triśaṅkur apatat punaḥ",
    "GE09ram_01_u:059.018c": "vikrośamānas trāhīti viśvāmitraṃ tapodhanam",
    "GE09ram_01_u:059.019a": "tac chrutvā vacanaṃ tasya krośamānasya kauśikaḥ",
    "GE09ram_01_u:059.019c": "roṣam āhārayat tīvraṃ tiṣṭha tiṣṭheti cābravīt",
    "GE09ram_01_u:059.020a": "ṛṣimadhye sa tejasvī prajāpatir ivāparaḥ",
    "GE09ram_01_u:059.020c": "sṛjan dakṣiṇamārgasthān saptarṣīn aparān punaḥ",
    "GE09ram_01_u:059.021a": "nakṣatramālām aparām asṛjat krodhamūrchitaḥ",
    "GE09ram_01_u:059.021c": "dakṣiṇāṃ diśam āsthāya munimadhye mahāyaśāḥ",
    "GE09ram_01_u:059.022a": "sṛṣṭvā nakṣatravaṃśaṃ ca krodhena kaluṣīkṛtaḥ",
    "GE09ram_01_u:059.022c": "anyam indraṃ kariṣyāmi loko vā syād anindrakaḥ",
    "GE09ram_01_u:059.022e": "daivatāny api sa krodhāt sraṣṭuṃ samupacakrame",
    "GE09ram_01_u:059.023a": "tataḥ paramasaṃbhrāntāḥ sarṣisaṃghāḥ surarṣabhāḥ",
    "GE09ram_01_u:059.023c": "viśvāmitraṃ mahātmānam ūcuḥ sānunayaṃ vacaḥ",
    "GE09ram_01_u:059.024a": "ayaṃ rājā mahābhāga guruśāpaparikṣataḥ",
    "GE09ram_01_u:059.024c": "saśarīro divaṃ yātuṃ nārhaty eva tapodhana",
    "GE09ram_01_u:059.025a": "teṣāṃ tadvacanaṃ śrutvā devānāṃ munipuṃgavaḥ",
    "GE09ram_01_u:059.025c": "abravīt sumahad vākyaṃ kauśikaḥ sarvadevatāḥ",
    "GE09ram_01_u:059.026a": "saśarīrasya bhadraṃ vas triśaṅkor asya bhūpateḥ",
    "GE09ram_01_u:059.026c": "ārohaṇaṃ pratijñāya nānṛtaṃ kartum utsahe",
    "GE09ram_01_u:059.027a": "sargo 'stu saśarīrasya triśaṅkor asya śāśvataḥ",
    "GE09ram_01_u:059.027c": "nakṣatrāṇi ca sarvāṇi māmakāni dhruvāṇy atha",
    "GE09ram_01_u:059.028a": "yāval lokā dhariṣyanti tiṣṭhantv etāni sarvaśaḥ",
    "GE09ram_01_u:059.028c": "matkṛtāni surāḥ sarve tad anujñātum arhatha",
    "GE09ram_01_u:059.029a": "evam uktāḥ surāḥ sarve pratyūcur munipuṃgavam",
    "GE09ram_01_u:059.030a": "evaṃ bhavatu bhadraṃ te tiṣṭhantv etāni sarvaśaḥ",
    "GE09ram_01_u:059.030c": "gagane tāny anekāni vaiśvānarapathād bahiḥ",
    "GE09ram_01_u:059.031a": "nakṣatrāṇi muniśreṣṭha teṣu jyotiḥṣu jājvalan",
    "GE09ram_01_u:059.031c": "avākśirās triśaṅkuś ca tiṣṭhatv amarasaṃnibhaḥ",
    "GE09ram_01_u:059.032a": "viśvāmitras tu dharmātmā sarvadevair abhiṣṭutaḥ",
    "GE09ram_01_u:059.032c": "ṛṣibhiś ca mahātejā bāḍham ity āha devatāḥ",
    "GE09ram_01_u:059.033a": "tato devā mahātmāno munayaś ca tapodhanāḥ",
    "GE09ram_01_u:059.033c": "jagmur yathāgataṃ sarve yajñasyānte narottama",
    "GE09ram_01_u:060.001a": "viśvāmitro mahātmātha prasthitān prekṣya tān ṛṣīn",
    "GE09ram_01_u:060.001c": "abravīn naraśārdūla sarvāṃs tān vanavāsinaḥ",
    "GE09ram_01_u:060.002a": "mahāvighnaḥ pravṛtto 'yaṃ dakṣiṇām āsthito diśam",
    "GE09ram_01_u:060.002c": "diśam anyāṃ prapatsyāmas tatra tapsyāmahe tapaḥ",
    "GE09ram_01_u:060.003a": "paścimāyāṃ viśālāyāṃ puṣkareṣu mahātmanaḥ",
    "GE09ram_01_u:060.003c": "sukhaṃ tapaś cariṣyāmaḥ paraṃ tad dhi tapovanam",
    "GE09ram_01_u:060.004a": "evam uktvā mahātejāḥ puṣkareṣu mahāmuniḥ",
    "GE09ram_01_u:060.004c": "tapa ugraṃ durādharṣaṃ tepe mūlaphalāśanaḥ",
    "GE09ram_01_u:060.005a": "etasminn eva kāle tu ayodhyādhipatir nṛpaḥ",
    "GE09ram_01_u:060.005c": "ambarīṣa iti khyāto yaṣṭuṃ samupacakrame",
    "GE09ram_01_u:060.006a": "tasya vai yajamānasya paśum indro jahāra ha",
    "GE09ram_01_u:060.006c": "pranaṣṭe tu paśau vipro rājānam idam abravīt",
    "GE09ram_01_u:060.007a": "paśur adya hṛto rājan pranaṣṭas tava durnayāt",
    "GE09ram_01_u:060.007c": "arakṣitāraṃ rājānaṃ ghnanti doṣā nareśvara",
    "GE09ram_01_u:060.008a": "prāyaścittaṃ mahad dhy etan naraṃ vā puruṣarṣabha",
    "GE09ram_01_u:060.008c": "ānayasva paśuṃ śīghraṃ yāvat karma pravartate",
    "GE09ram_01_u:060.009a": "upādhyāya vacaḥ śrutvā sa rājā puruṣarṣabha",
    "GE09ram_01_u:060.009c": "anviyeṣa mahābuddhiḥ paśuṃ gobhiḥ sahasraśaḥ",
    "GE09ram_01_u:060.010a": "deśāñ janapadāṃs tāṃs tān nagarāṇi vanāni ca",
    "GE09ram_01_u:060.010c": "āśramāṇi ca puṇyāni mārgamāṇo mahīpatiḥ",
    "GE09ram_01_u:060.011a": "sa putrasahitaṃ tāta sabhāryaṃ raghunandana",
    "GE09ram_01_u:060.011c": "bhṛgutunde samāsīnam ṛcīkaṃ saṃdadarśa ha",
    "GE09ram_01_u:060.012a": "tam uvāca mahātejāḥ praṇamyābhiprasādya ca",
    "GE09ram_01_u:060.012c": "brahmarṣiṃ tapasā dīptaṃ rājarṣir amitaprabhaḥ",
    "GE09ram_01_u:060.012e": "pṛṣṭvā sarvatra kuśalam ṛcīkaṃ tam idaṃ vacaḥ",
    "GE09ram_01_u:060.013a": "gavāṃ śatasahasreṇa vikriṇīṣe sutaṃ yadi",
    "GE09ram_01_u:060.013c": "paśor arthe mahābhāga kṛtakṛtyo 'smi bhārgava",
    "GE09ram_01_u:060.014a": "sarve parisṛtā deśā yajñiyaṃ na labhe paśum",
    "GE09ram_01_u:060.014c": "dātum arhasi mūlyena sutam ekam ito mama",
    "GE09ram_01_u:060.015a": "evam ukto mahātejā ṛcīkas tv abravīd vacaḥ",
    "GE09ram_01_u:060.015c": "nāhaṃ jyeṣṭhaṃ naraśreṣṭhaṃ vikrīṇīyāṃ kathaṃ cana",
    "GE09ram_01_u:060.016a": "ṛcīkasya vacaḥ śrutvā teṣāṃ mātā mahātmanām",
    "GE09ram_01_u:060.016c": "uvāca naraśārdūlam ambarīṣaṃ tapasvinī",
    "GE09ram_01_u:060.017a": "mamāpi dayitaṃ viddhi kaniṣṭhaṃ śunakaṃ nṛpa",
    "GE09ram_01_u:060.018a": "prāyeṇa hi naraśreṣṭha jyeṣṭhāḥ pitṛṣu vallabhāḥ",
    "GE09ram_01_u:060.018c": "mātḥṇāṃ ca kanīyāṃsas tasmād rakṣe kanīyasaṃ",
    "GE09ram_01_u:060.019a": "uktavākye munau tasmin munipatnyāṃ tathaiva ca",
    "GE09ram_01_u:060.019c": "śunaḥśepaḥ svayaṃ rāma madhyamo vākyam abravīt",
    "GE09ram_01_u:060.020a": "pitā jyeṣṭham avikreyaṃ mātā cāha kanīyasaṃ",
    "GE09ram_01_u:060.020c": "vikrītaṃ madhyamaṃ manye rājan putraṃ nayasva mām",
    "GE09ram_01_u:060.021a": "gavāṃ śatasahasreṇa śunaḥśepaṃ nareśvaraḥ",
    "GE09ram_01_u:060.021c": "gṛhītvā paramaprīto jagāma raghunandana",
    "GE09ram_01_u:060.022a": "ambarīṣas tu rājarṣī ratham āropya satvaraḥ",
    "GE09ram_01_u:060.022c": "śunaḥśepaṃ mahātejā jagāmāśu mahāyaśāḥ",
    "GE09ram_01_u:061.001a": "śunaḥśepaṃ naraśreṣṭha gṛhītvā tu mahāyaśāḥ",
    "GE09ram_01_u:061.001c": "vyaśrāmyat puṣkare rājā madhyāhne raghunandana",
    "GE09ram_01_u:061.002a": "tasya viśramamāṇasya śunaḥśepo mahāyaśāḥ",
    "GE09ram_01_u:061.002c": "puṣkaraṃ śreṣṭham āgamya viśvāmitraṃ dadarśa ha",
    "GE09ram_01_u:061.003a": "viṣaṇṇavadano dīnas tṛṣṇayā ca śrameṇa ca",
    "GE09ram_01_u:061.003c": "papātāṅke mune rāma vākyaṃ cedam uvāca ha",
    "GE09ram_01_u:061.004a": "na me 'sti mātā na pitā jñātayo bāndhavāḥ kutaḥ",
    "GE09ram_01_u:061.004c": "trātum arhasi māṃ saumya dharmeṇa munipuṃgava",
    "GE09ram_01_u:061.005a": "trātā tvaṃ hi muniśreṣṭha sarveṣāṃ tvaṃ hi bhāvanaḥ",
    "GE09ram_01_u:061.005c": "rājā ca kṛtakāryaḥ syād ahaṃ dīrghāyur avyayaḥ",
    "GE09ram_01_u:061.006a": "svargalokam upāśnīyāṃ tapas taptvā hy anuttamam",
    "GE09ram_01_u:061.006c": "sa me nātho hy anāthasya bhava bhavyena cetasā",
    "GE09ram_01_u:061.006e": "piteva putraṃ dharmātmaṃs trātum arhasi kilbiṣāt",
    "GE09ram_01_u:061.007a": "tasya tadvacanaṃ śrutvā viśvāmitro mahātapāḥ",
    "GE09ram_01_u:061.007c": "sāntvayitvā bahuvidhaṃ putrān idam uvāca ha",
    "GE09ram_01_u:061.008a": "yatkṛte pitaraḥ putrāñ janayanti śubhārthinaḥ",
    "GE09ram_01_u:061.008c": "paralokahitārthāya tasya kālo 'yam āgataḥ",
    "GE09ram_01_u:061.009a": "ayaṃ munisuto bālo mattaḥ śaraṇam icchati",
    "GE09ram_01_u:061.009c": "asya jīvitamātreṇa priyaṃ kuruta putrakāḥ",
    "GE09ram_01_u:061.010a": "sarve sukṛtakarmāṇaḥ sarve",
    "GE09ram_01_u:061.010c": "paśubhūtā narendrasya tṛptim agneḥ prayacchata",
    "GE09ram_01_u:061.011a": "nāthavāṃś ca śunaḥśepo yajñaś cāvighnato bhavet",
    "GE09ram_01_u:061.011c": "devatās tarpitāś ca syur mama cāpi kṛtaṃ vacaḥ",
    "GE09ram_01_u:061.012a": "munes tu vacanaṃ śrutvā madhuṣyandādayaḥ sutāḥ",
    "GE09ram_01_u:061.012c": "sābhimānaṃ naraśreṣṭha salīlam idam abruvan",
    "GE09ram_01_u:061.013a": "katham ātmasutān hitvā trāyase 'nyasutaṃ vibho",
    "GE09ram_01_u:061.013c": "akāryam iva paśyāmaḥ śvamāṃsam iva bhojane",
    "GE09ram_01_u:061.014a": "teṣāṃ tad vacanaṃ śrutvā putrāṇāṃ munipuṃgavaḥ",
    "GE09ram_01_u:061.014c": "krodhasaṃraktanayano vyāhartum upacakrame",
    "GE09ram_01_u:061.015a": "niḥsādhvasam idaṃ proktaṃ dharmād api vigarhitam",
    "GE09ram_01_u:061.015c": "atikramya tu madvākyaṃ dāruṇaṃ romaharṣaṇam",
    "GE09ram_01_u:061.016a": "śvamāṃsabhojinaḥ sarve vāsiṣṭhā iva jātiṣu",
    "GE09ram_01_u:061.016c": "pūrṇaṃ varṣasahasraṃ tu pṛthivyām anuvatsyatha",
    "GE09ram_01_u:061.017a": "kṛtvā śāpasamāyuktān putrān munivaras tadā",
    "GE09ram_01_u:061.017c": "śunaḥśepam uvācārtaṃ kṛtvā rakṣāṃ nirāmayām",
    "GE09ram_01_u:061.018a": "pavitrapāśair āsakto raktamālyānulepanaḥ",
    "GE09ram_01_u:061.018c": "vaiṣṇavaṃ yūpam āsādya vāgbhir agnim udāhara",
    "GE09ram_01_u:061.019a": "ime tu gāthe dve divye gāyethā muniputraka",
    "GE09ram_01_u:061.019c": "ambarīṣasya yajñe 'smiṃs tataḥ siddhim avāpsyasi",
    "GE09ram_01_u:061.020a": "śunaḥśepo gṛhītvā te dve gāthe susamāhitaḥ",
    "GE09ram_01_u:061.020c": "tvarayā rājasiṃhaṃ tam ambarīṣam uvāca ha",
    "GE09ram_01_u:061.021a": "rājasiṃha mahāsattva śīghraṃ gacchāvahe sadaḥ",
    "GE09ram_01_u:061.021c": "nivartayasva rājendra dīkṣāṃ ca samupāhara",
    "GE09ram_01_u:061.022a": "tad vākyam ṛṣiputrasya śrutvā harṣaṃ samutsukaḥ",
    "GE09ram_01_u:061.022c": "jagāma nṛpatiḥ śīghraṃ yajñavāṭam atandritaḥ",
    "GE09ram_01_u:061.023a": "sadasyānumate rājā pavitrakṛtalakṣaṇam",
    "GE09ram_01_u:061.023c": "paśuṃ raktāmbaraṃ kṛtvā yūpe taṃ samabandhayat",
    "GE09ram_01_u:061.024a": "sa baddho vāgbhir agryābhir abhituṣṭāva vai surau",
    "GE09ram_01_u:061.024c": "indram indrānujaṃ caiva yathāvan muniputrakaḥ",
    "GE09ram_01_u:061.025a": "tataḥ prītaḥ sahasrākṣo",
    "GE09ram_01_u:061.025c": "dīrgham āyus tadā prādāc chunaḥśepāya rāghava",
    "GE09ram_01_u:061.026a": "sa ca rājā naraśreṣṭha yajñasya ca samāptavān",
    "GE09ram_01_u:061.026c": "phalaṃ bahuguṇaṃ rāma sahasrākṣaprasādajam",
    "GE09ram_01_u:061.027a": "viśvāmitro 'pi dharmātmā bhūyas tepe mahātapāḥ",
    "GE09ram_01_u:061.027c": "puṣkareṣu naraśreṣṭha daśavarṣaśatāni ca",
    "GE09ram_01_u:062.001a": "pūrṇe varṣasahasre tu vratasnātaṃ mahāmunim",
    "GE09ram_01_u:062.001c": "abhyāgacchan surāḥ sarve",
    "GE09ram_01_u:062.002a": "abravīt sumahātejā brahmā suruciraṃ vacaḥ",
    "GE09ram_01_u:062.002c": "ṛṣis tvam asi bhadraṃ te svārjitaiḥ karmabhiḥ śubhaiḥ",
    "GE09ram_01_u:062.003a": "tam evam uktvā deveśas tridivaṃ punar abhyagāt",
    "GE09ram_01_u:062.003c": "viśvāmitro mahātejā bhūyas tepe mahat tapaḥ",
    "GE09ram_01_u:062.004a": "tataḥ kālena mahatā menakā paramāpsarāḥ",
    "GE09ram_01_u:062.004c": "puṣkareṣu naraśreṣṭha snātuṃ",
    "GE09ram_01_u:062.005a": "tāṃ dadarśa mahātejā menakāṃ kuśikātmajaḥ",
    "GE09ram_01_u:062.005c": "rūpeṇāpratimāṃ tatra vidyutaṃ jalade yathā",
    "GE09ram_01_u:062.006a": "dṛṣṭvā kandarpavaśago munis tām idam abravīt",
    "GE09ram_01_u:062.006c": "apsaraḥ svāgataṃ te 'stu vasa ceha mamāśrame",
    "GE09ram_01_u:062.006e": "anugṛhṇīṣva bhadraṃ te madanena sumohitam",
    "GE09ram_01_u:062.007a": "ity uktā sā varārohā tatrāvāsam",
    "GE09ram_01_u:062.007c": "tapaso hi mahāvighno viśvāmitram upāgataḥ",
    "GE09ram_01_u:062.008a": "tasyāṃ vasantyāṃ varṣāṇi pañca pañca ca rāghava",
    "GE09ram_01_u:062.008c": "viśvāmitrāśrame saumya sukhena vyaticakramuḥ",
    "GE09ram_01_u:062.009a": "atha kāle gate tasmin viśvāmitro mahāmuniḥ",
    "GE09ram_01_u:062.009c": "savrīḍa iva saṃvṛttaś cintāśokaparāyaṇaḥ",
    "GE09ram_01_u:062.010a": "buddhir muneḥ samutpannā sāmarṣā raghunandana",
    "GE09ram_01_u:062.010c": "sarvaṃ surāṇāṃ karmaitat tapo'paharaṇaṃ mahat",
    "GE09ram_01_u:062.011a": "ahorātrāpadeśena gatāḥ saṃvatsarā daśa",
    "GE09ram_01_u:062.011c": "kāmamohābhibhūtasya vighno 'yaṃ pratyupasthitaḥ",
    "GE09ram_01_u:062.012a": "viniḥśvasan munivaraḥ paścāt tāpena duḥkhitaḥ",
    "GE09ram_01_u:062.013a": "bhītām apsarasaṃ dṛṣṭvā vepantīṃ prāñjaliṃ sthitām",
    "GE09ram_01_u:062.013c": "menakāṃ madhurair vākyair visṛjya kuśikātmajaḥ",
    "GE09ram_01_u:062.013e": "uttaraṃ parvataṃ rāma viśvāmitro jagāma ha",
    "GE09ram_01_u:062.014a": "sa kṛtvā naiṣṭhikīṃ buddhiṃ jetukāmo mahāyaśāḥ",
    "GE09ram_01_u:062.014c": "kauśikītīram āsādya tapas tepe sudāruṇam",
    "GE09ram_01_u:062.015a": "tasya varṣasahasraṃ tu ghoraṃ tapa upāsataḥ",
    "GE09ram_01_u:062.015c": "uttare parvate rāma devatānām abhūd bhayam",
    "GE09ram_01_u:062.016a": "amantrayan samāgamya sarve sarṣigaṇāḥ surāḥ",
    "GE09ram_01_u:062.016c": "maharṣiśabdaṃ labhatāṃ sādhv ayaṃ kuśikātmajaḥ",
    "GE09ram_01_u:062.017a": "devatānāṃ vacaḥ śrutvā sarvalokapitāmahaḥ",
    "GE09ram_01_u:062.017c": "abravīn madhuraṃ vākyaṃ viśvāmitraṃ tapodhanam",
    "GE09ram_01_u:062.018a": "maharṣe svāgataṃ vatsa tapasogreṇa toṣitaḥ",
    "GE09ram_01_u:062.018c": "mahattvam ṛṣimukhyatvaṃ dadāmi tava kauśika",
    "GE09ram_01_u:062.019a": "brahmaṇaḥ sa vacaḥ śrutvā viśvāmitras tapodhanaḥ",
    "GE09ram_01_u:062.019c": "prāñjaliḥ praṇato bhūtvā pratyuvāca pitāmaham",
    "GE09ram_01_u:062.020a": "brahmarṣi śabdam atulaṃ svārjitaiḥ karmabhiḥ śubhaiḥ",
    "GE09ram_01_u:062.020c": "yadi me bhagavān āha tato 'haṃ vijitendriyaḥ",
    "GE09ram_01_u:062.021a": "tam uvāca tato brahmā na tāvat tvaṃ jitendriyaḥ",
    "GE09ram_01_u:062.021c": "yatasva muniśārdūla ity uktvā tridivaṃ gataḥ",
    "GE09ram_01_u:062.022a": "viprasthiteṣu deveṣu viśvāmitro mahāmuniḥ",
    "GE09ram_01_u:062.022c": "ūrdhvabāhur nirālambo vāyubhakṣas tapaś caran",
    "GE09ram_01_u:062.023a": "dharme pañcatapā bhūtvā varṣāsv ākāśasaṃśrayaḥ",
    "GE09ram_01_u:062.023c": "śiśire salilasthāyī rātryahāni tapodhanaḥ",
    "GE09ram_01_u:062.024a": "evaṃ varṣasahasraṃ hi tapo ghoram upāgamat",
    "GE09ram_01_u:062.024c": "tasmin saṃtapyamāne tu viśvāmitre mahāmunau",
    "GE09ram_01_u:062.025a": "saṃbhramaḥ sumahān āsīt surāṇāṃ vāsavasya ca",
    "GE09ram_01_u:062.025c": "rambhām apsarasaṃ śakraḥ saha sarvair marudgaṇaiḥ",
    "GE09ram_01_u:062.026a": "uvācātmahitaṃ vākyam ahitaṃ kauśikasya ca",
    "GE09ram_01_u:063.001a": "surakāryam idaṃ rambhe kartavyaṃ sumahat tvayā",
    "GE09ram_01_u:063.001c": "lobhanaṃ kauśikasyeha kāmamohasamanvitam",
    "GE09ram_01_u:063.002a": "tathoktā sāpsarā rāma sahasrākṣeṇa dhīmatā",
    "GE09ram_01_u:063.002c": "vrīḍitā prāñjalir bhūtvā pratyuvāca sureśvaram",
    "GE09ram_01_u:063.003a": "ayaṃ surapate ghoro viśvāmitro mahāmuniḥ",
    "GE09ram_01_u:063.003c": "krodham utsrakṣyate ghoraṃ mayi deva na saṃśayaḥ",
    "GE09ram_01_u:063.003e": "tato hi me bhayaṃ deva prasādaṃ kartum arhasi",
    "GE09ram_01_u:063.004a": "tām uvāca sahasrākṣo vepamānāṃ kṛtāñjalim",
    "GE09ram_01_u:063.004c": "mā bhaiṣi rambhe bhadraṃ te kuruṣva mama śāsanam",
    "GE09ram_01_u:063.005a": "kokilo hṛdayagrāhī mādhave ruciradrume",
    "GE09ram_01_u:063.005c": "ahaṃ kandarpasahitaḥ sthāsyāmi tava pārśvataḥ",
    "GE09ram_01_u:063.006a": "tvaṃ hi rūpaṃ bahuguṇaṃ kṛtvā paramabhāsvaram",
    "GE09ram_01_u:063.006c": "tam ṛṣiṃ kauśikaṃ rambhe bhedayasva tapasvinam",
    "GE09ram_01_u:063.007a": "sā śrutvā vacanaṃ tasya kṛtvā rūpam anuttamam",
    "GE09ram_01_u:063.007c": "lobhayām āsa lalitā viśvāmitraṃ śucismitā",
    "GE09ram_01_u:063.008a": "kokilasya tu śuśrāva valgu vyāharataḥ svanam",
    "GE09ram_01_u:063.008c": "saṃprahṛṣṭena manasā tata enām udaikṣata",
    "GE09ram_01_u:063.009a": "atha tasya ca śabdena gītenāpratimena",
    "GE09ram_01_u:063.009c": "darśanena ca rambhāyā muniḥ saṃdeham āgataḥ",
    "GE09ram_01_u:063.010a": "sahasrākṣasya tat karma vijñāya munipuṃgavaḥ",
    "GE09ram_01_u:063.010c": "rambhāṃ krodhasamāviṣṭaḥ śaśāpa kuśikātmajaḥ",
    "GE09ram_01_u:063.011a": "yan māṃ lobhayase rambhe kāmakrodhajayaiṣiṇam",
    "GE09ram_01_u:063.011c": "daśavarṣasahasrāṇi śailī sthāsyasi durbhage",
    "GE09ram_01_u:063.012a": "brāhmaṇaḥ sumahātejās tapobalasamanvitaḥ",
    "GE09ram_01_u:063.012c": "uddhariṣyati rambhe tvāṃ matkrodhakaluṣīkṛtām",
    "GE09ram_01_u:063.013a": "evam uktvā mahātejā viśvāmitro mahāmuniḥ",
    "GE09ram_01_u:063.013c": "aśaknuvan dhārayituṃ kopaṃ saṃtāpam āgataḥ",
    "GE09ram_01_u:063.014a": "tasya śāpena mahatā rambhā śailī tadābhavat",
    "GE09ram_01_u:063.014c": "vacaḥ śrutvā ca kandarpo maharṣeḥ sa ca nirgataḥ",
    "GE09ram_01_u:063.015a": "kopena sa mahātejās tapo 'paharaṇe kṛte",
    "GE09ram_01_u:063.015c": "indriyair ajitai rāma na lebhe śāntim ātmanaḥ",
    "GE09ram_01_u:064.001a": "atha haimavatīṃ rāma diśaṃ tyaktvā mahāmuniḥ",
    "GE09ram_01_u:064.001c": "pūrvāṃ diśam anuprāpya tapas tepe sudāruṇam",
    "GE09ram_01_u:064.002a": "maunaṃ varṣasahasrasya kṛtvā vratam anuttamam",
    "GE09ram_01_u:064.002c": "cakārāpratimaṃ rāma tapaḥ paramaduṣkaram",
    "GE09ram_01_u:064.003a": "pūrṇe varṣasahasre tu kāṣṭhabhūtaṃ mahāmunim",
    "GE09ram_01_u:064.003c": "vighnair bahubhir ādhūtaṃ krodho nāntaram āviśat",
    "GE09ram_01_u:064.004a": "tato devāḥ sagandharvāḥ pannagāsurarākṣasāḥ",
    "GE09ram_01_u:064.004c": "mohitās tejasā tasya tapasā mandaraśmayaḥ",
    "GE09ram_01_u:064.004e": "kaśmalopahatāḥ sarve pitāmaham",
    "GE09ram_01_u:064.005a": "bahubhiḥ kāraṇair deva viśvāmitro mahāmuniḥ",
    "GE09ram_01_u:064.005c": "lobhitaḥ krodhitaś caiva tapasā cābhivardhate",
    "GE09ram_01_u:064.006a": "na hy asya vṛjinaṃ kiṃ cid dṛśyate sūkṣmam apy atha",
    "GE09ram_01_u:064.006c": "na dīyate yadi tv asya manasā yad abhīpsitam",
    "GE09ram_01_u:064.006e": "vināśayati trailokyaṃ tapasā sacarācaram",
    "GE09ram_01_u:064.006g": "vyākulāś ca diśaḥ sarvā na ca kiṃ cit prakāśate",
    "GE09ram_01_u:064.007a": "sāgarāḥ kṣubhitāḥ sarve viśīryante ca parvatāḥ",
    "GE09ram_01_u:064.007c": "prakampate ca pṛthivī vāyur vāti bhṛśākulaḥ",
    "GE09ram_01_u:064.008a": "buddhiṃ na kurute yāvan nāśe deva mahāmuniḥ",
    "GE09ram_01_u:064.008c": "tāvat prasādyo bhagavān agnirūpo mahādyutiḥ",
    "GE09ram_01_u:064.009a": "kālāgninā yathā pūrvaṃ trailokyaṃ dahyate 'khilam",
    "GE09ram_01_u:064.009c": "devarājye cikīrṣeta dīyatām asya yan matam",
    "GE09ram_01_u:064.010a": "tataḥ suragaṇāḥ sarve pitāmahapurogamāḥ",
    "GE09ram_01_u:064.010c": "viśvāmitraṃ mahātmānaṃ vākyaṃ madhuram abruvan",
    "GE09ram_01_u:064.011a": "brahmarṣe svāgataṃ te 'stu tapasā sma sutoṣitāḥ",
    "GE09ram_01_u:064.011c": "brāhmaṇyaṃ tapasogreṇa prāptavān asi kauśika",
    "GE09ram_01_u:064.012a": "dīrgham āyuś ca te brahman dadāmi samarudgaṇaḥ",
    "GE09ram_01_u:064.012c": "svasti prāpnuhi bhadraṃ te gaccha saumya yathāsukham",
    "GE09ram_01_u:064.013a": "pitāmahavacaḥ śrutvā sarveṣāṃ ca divaukasām",
    "GE09ram_01_u:064.013c": "kṛtvā praṇāmaṃ mudito vyājahāra mahāmuniḥ",
    "GE09ram_01_u:064.014a": "brāhmaṇyaṃ yadi me prāptaṃ dīrgham āyus tathaiva ca",
    "GE09ram_01_u:064.014c": "oṃkāro 'tha vaṣaṭkāro vedāś ca varayantu mām",
    "GE09ram_01_u:064.015a": "kṣatravedavidāṃ śreṣṭho brahmavedavidām api",
    "GE09ram_01_u:064.015c": "brahmaputro vasiṣṭho mām evaṃ vadatu devatāḥ",
    "GE09ram_01_u:064.015e": "yady ayaṃ paramaḥ kāmaḥ kṛto yāntu surarṣabhāḥ",
    "GE09ram_01_u:064.016a": "tataḥ prasādito devair vasiṣṭho japatāṃ varaḥ",
    "GE09ram_01_u:064.016c": "sakhyaṃ cakāra brahmarṣir evam astv iti cābravīt",
    "GE09ram_01_u:064.017a": "brahmarṣitvaṃ na saṃdehaḥ sarvaṃ saṃpatsyate tava",
    "GE09ram_01_u:064.017c": "ity uktvā devatāś cāpi sarvā jagmur yathāgatam",
    "GE09ram_01_u:064.018a": "viśvāmitro 'pi dharmātmā labdhvā brāhmaṇyam uttamam",
    "GE09ram_01_u:064.018c": "pūjayām āsa brahmarṣiṃ vasiṣṭhaṃ japatāṃ varam",
    "GE09ram_01_u:064.019a": "kṛtakāmo mahīṃ sarvāṃ cacāra tapasi sthitaḥ",
    "GE09ram_01_u:064.019c": "evaṃ tv anena brāhmaṇyaṃ prāptaṃ rāma mahātmanā",
    "GE09ram_01_u:064.020a": "eṣa rāma muniśreṣṭha eṣa vigrahavāṃs tapaḥ",
    "GE09ram_01_u:064.020c": "eṣa dharmaḥ paro nityaṃ vīryasyaiṣa parāyaṇam",
    "GE09ram_01_u:064.021a": "śatānandavacaḥ śrutvā rāmalakṣmaṇasaṃnidhau",
    "GE09ram_01_u:064.021c": "janakaḥ prāñjalir vākyam uvāca kuśikātmajam",
    "GE09ram_01_u:064.022a": "dhanyo 'smy anugṛhīto 'smi yasya me munipuṃgava",
    "GE09ram_01_u:064.022c": "yajñaṃ kākutstha sahitaḥ prāptavān asi dhārmika",
    "GE09ram_01_u:064.023a": "pāvito 'haṃ tvayā brahman darśanena mahāmune",
    "GE09ram_01_u:064.023c": "guṇā bahuvidhāḥ prāptās tava saṃdarśanān mayā",
    "GE09ram_01_u:064.024a": "vistareṇa ca te brahman kīrtyamānaṃ mahat tapaḥ",
    "GE09ram_01_u:064.024c": "śrutaṃ mayā mahātejo rāmeṇa ca mahātmanā",
    "GE09ram_01_u:064.025a": "sadasyaiḥ prāpya ca sadaḥ śrutās te bahavo guṇāḥ",
    "GE09ram_01_u:064.026a": "aprameyaṃ tapas tubhyam aprameyaṃ ca te balam",
    "GE09ram_01_u:064.026c": "aprameyā guṇāś caiva nityaṃ te kuśikātmaja",
    "GE09ram_01_u:064.027a": "tṛptir āścaryabhūtānāṃ kathānāṃ nāsti me vibho",
    "GE09ram_01_u:064.027c": "karmakālo muniśreṣṭha lambate ravimaṇḍalam",
    "GE09ram_01_u:064.028a": "śvaḥ prabhāte mahātejo draṣṭum arhasi māṃ punaḥ",
    "GE09ram_01_u:064.028c": "svāgataṃ tapasāṃ śreṣṭha mām anujñātum arhasi",
    "GE09ram_01_u:064.029a": "evam uktvā muniśreṣṭhaṃ vaideho mithilādhipaḥ",
    "GE09ram_01_u:064.029c": "pradakṣiṇaṃ cakārāśu sopādhyāyaḥ sabāndhavaḥ",
    "GE09ram_01_u:064.030a": "viśvāmitro 'pi dharmātmā saharāmaḥ salakṣmaṇaḥ",
    "GE09ram_01_u:064.030c": "svaṃ vāṭam abhicakrāma pūjyamāno maharṣibhiḥ",
    "GE09ram_01_u:065.001a": "tataḥ prabhāte vimale kṛtakarmā narādhipaḥ",
    "GE09ram_01_u:065.001c": "viśvāmitraṃ mahātmānam ājuhāva sarāghavam",
    "GE09ram_01_u:065.002a": "tam arcayitvā dharmātmā śāstradṛṣṭtena karmaṇā",
    "GE09ram_01_u:065.002c": "rāghavau ca mahātmānau tadā vākyam uvāca ha",
    "GE09ram_01_u:065.003a": "bhagavan svāgataṃ te 'stu kiṃ karomi tavānagha",
    "GE09ram_01_u:065.003c": "bhavān ājñāpayatu mām ājñāpyo bhavatā hy aham",
    "GE09ram_01_u:065.004a": "evam uktaḥ sa dharmātmā janakena mahātmanā",
    "GE09ram_01_u:065.004c": "pratyuvāca munir vīraṃ vākyaṃ vākyaviśāradaḥ",
    "GE09ram_01_u:065.005a": "putrau daśarathasyemau kṣatriyau lokaviśrutau",
    "GE09ram_01_u:065.005c": "draṣṭukāmau dhanuḥ śreṣṭhaṃ yad etat tvayi tiṣṭhati",
    "GE09ram_01_u:065.006a": "etad darśaya bhadraṃ te kṛtakāmau nṛpātmajau",
    "GE09ram_01_u:065.006c": "darśanād asya dhanuṣo yatheṣṭaṃ pratiyāsyataḥ",
    "GE09ram_01_u:065.007a": "evam uktas tu janakaḥ pratyuvāca mahāmunim",
    "GE09ram_01_u:065.007c": "śrūyatām asya dhanuṣo yad artham iha tiṣṭhati",
    "GE09ram_01_u:065.008a": "devarāta iti khyāto nimeḥ ṣaṣṭho mahīpatiḥ",
    "GE09ram_01_u:065.008c": "nyāso 'yaṃ tasya bhagavan haste datto mahātmanā",
    "GE09ram_01_u:065.009a": "dakṣayajñavadhe pūrvaṃ dhanur āyamya vīryavān",
    "GE09ram_01_u:065.009c": "rudras tu tridaśān roṣāt salilam idam abravīt",
    "GE09ram_01_u:065.010a": "yasmād bhāgārthino bhāgān nākalpayata me surāḥ",
    "GE09ram_01_u:065.010c": "varāṅgāni mahārhāṇi dhanuṣā śātayāmi vaḥ",
    "GE09ram_01_u:065.011a": "tato vimanasaḥ sarve devā vai munipuṃgava",
    "GE09ram_01_u:065.011c": "prasādayanti deveśaṃ teṣāṃ prīto 'bhavad bhavaḥ",
    "GE09ram_01_u:065.012a": "prītiyuktaḥ sa sarveṣāṃ dadau teṣāṃ mahātmanām",
    "GE09ram_01_u:065.013a": "tad etad devadevasya dhanūratnaṃ mahātmanaḥ",
    "GE09ram_01_u:065.013c": "nyāsabhūtaṃ tadā nyastam asmākaṃ pūrvake vibho",
    "GE09ram_01_u:065.014a": "atha me kṛṣataḥ kṣetraṃ lāṅgalād utthitā mama",
    "GE09ram_01_u:065.014c": "kṣetraṃ śodhayatā labdhvā nāmnā sīteti viśrutā",
    "GE09ram_01_u:065.015a": "bhūtalād utthitā sā tu vyavardhata mamātmajā",
    "GE09ram_01_u:065.015c": "vīryaśulketi me kanyā sthāpiteyam ayonijā",
    "GE09ram_01_u:065.016a": "bhūtalād utthitāṃ tāṃ tu vardhamānāṃ mamātmajām",
    "GE09ram_01_u:065.016c": "varayām āsur āgamya rājāno munipuṃgava",
    "GE09ram_01_u:065.017a": "teṣāṃ varayatāṃ kanyāṃ sarveṣāṃ pṛthivīkṣitām",
    "GE09ram_01_u:065.017c": "vīryaśulketi bhagavan na dadāmi sutām aham",
    "GE09ram_01_u:065.018a": "tataḥ sarve nṛpatayaḥ sametya munipuṃgava",
    "GE09ram_01_u:065.018c": "mithilām abhyupāgamya vīryaṃ jijñāsavas tadā",
    "GE09ram_01_u:065.019a": "teṣāṃ jijñāsamānānāṃ vīryaṃ dhanur upāhṛtam",
    "GE09ram_01_u:065.019c": "na śekur grahaṇe tasya dhanuṣas tolane 'pi vā",
    "GE09ram_01_u:065.020a": "teṣāṃ vīryavatāṃ vīryam alpaṃ jñātvā mahāmune",
    "GE09ram_01_u:065.020c": "pratyākhyātā nṛpatayas tan nibodha tapodhana",
    "GE09ram_01_u:065.021a": "tataḥ paramakopena rājāno",
    "GE09ram_01_u:065.021c": "arundhan mithilāṃ sarve vīryasaṃdeham āgatāḥ",
    "GE09ram_01_u:065.022a": "ātmānam avadhūtaṃ te vijñāya munipuṃgava",
    "GE09ram_01_u:065.022c": "roṣeṇa mahatāviṣṭāḥ pīḍayan mithilāṃ purīm",
    "GE09ram_01_u:065.023a": "tataḥ saṃvatsare pūrṇe kṣayaṃ yātāni sarvaśaḥ",
    "GE09ram_01_u:065.023c": "sādhanāni munireṣṭha tato 'haṃ bhṛśaduḥkhitaḥ",
    "GE09ram_01_u:065.024a": "tato devagaṇān sarvāṃs tapasāhaṃ prasādayam",
    "GE09ram_01_u:065.024c": "daduś ca paramaprītāś caturaṅgabalaṃ surāḥ",
    "GE09ram_01_u:065.025a": "tato bhagnā nṛpatayo hanyamānā diśo yayuḥ",
    "GE09ram_01_u:065.025c": "avīryā vīryasaṃdigdhā sāmātyāḥ pāpakāriṇaḥ",
    "GE09ram_01_u:065.026a": "tad etan muniśārdūla dhanuḥ paramabhāsvaram",
    "GE09ram_01_u:065.026c": "rāmalakṣmaṇayoś cāpi darśayiṣyāmi suvrata",
    "GE09ram_01_u:065.027a": "yady asya dhanuṣo rāmaḥ kuryād āropaṇaṃ mune",
    "GE09ram_01_u:065.027c": "sutām ayonijāṃ sītāṃ dadyāṃ dāśarather aham",
    "GE09ram_01_u:066.001a": "janakasya vacaḥ śrutvā viśvāmitro mahāmuniḥ",
    "GE09ram_01_u:066.001c": "dhanur darśaya rāmāya iti hovāca pārthivam",
    "GE09ram_01_u:066.002a": "tataḥ sa rājā janakaḥ sacivān vyādideśa ha",
    "GE09ram_01_u:066.002c": "dhanur ānīyatāṃ divyaṃ gandhamālyavibhūṣitam",
    "GE09ram_01_u:066.003a": "janakena samādiṣṭhāḥ sacivāḥ prāviśan purīm",
    "GE09ram_01_u:066.003c": "tad dhanuḥ purataḥ kṛtvā nirjagmuḥ pārthivājñayā",
    "GE09ram_01_u:066.004a": "nṛpāṃ śatāni pañcāśad vyāyatānāṃ mahātmanām",
    "GE09ram_01_u:066.004c": "mañjūṣām aṣṭacakrāṃ tāṃ samūhas te kathaṃ cana",
    "GE09ram_01_u:066.005a": "tām ādāya tu mañjūṣām āyatīṃ yatra tad dhanuḥ",
    "GE09ram_01_u:066.005c": "suropamaṃ te janakam ūcur nṛpati mantriṇaḥ",
    "GE09ram_01_u:066.006a": "idaṃ dhanurvaraṃ rājan pūjitaṃ sarvarājabhiḥ",
    "GE09ram_01_u:066.006c": "mithilādhipa rājendra darśanīyaṃ yadīcchasi",
    "GE09ram_01_u:066.007a": "teṣāṃ nṛpo vacaḥ śrutvā kṛtāñjalir abhāṣata",
    "GE09ram_01_u:066.007c": "viśvāmitraṃ mahātmānaṃ tau cobhau rāmalakṣmaṇau",
    "GE09ram_01_u:066.008a": "idaṃ dhanurvaraṃ brahmañ janakair abhipūjitam",
    "GE09ram_01_u:066.008c": "rājabhiś ca mahāvīryair aśakyaṃ pūrituṃ tadā",
    "GE09ram_01_u:066.009a": "naitat suragaṇāḥ sarve nāsurā na ca rākṣasāḥ",
    "GE09ram_01_u:066.009c": "gandharvayakṣapravarāḥ sakiṃnaramahoragāḥ",
    "GE09ram_01_u:066.010a": "kva gatir mānuṣāṇāṃ ca dhanuṣo 'sya prapūraṇe",
    "GE09ram_01_u:066.010c": "āropaṇe samāyoge vepane tolane 'pi vā",
    "GE09ram_01_u:066.011a": "tad etad dhanuṣāṃ śreṣṭham ānītaṃ munipuṃgava",
    "GE09ram_01_u:066.011c": "darśayaitan mahābhāga anayo rājaputrayoḥ",
    "GE09ram_01_u:066.012a": "viśvāmitras tu dharmātmā śrutvā janakabhāṣitam",
    "GE09ram_01_u:066.012c": "vatsa rāma dhanuḥ paśya iti rāghavam abravīt",
    "GE09ram_01_u:066.013a": "maharṣer vacanād rāmo yatra tiṣṭhati tad dhanuḥ",
    "GE09ram_01_u:066.013c": "mañjūṣāṃ tām apāvṛtya dṛṣṭvā dhanur athābravīt",
    "GE09ram_01_u:066.014a": "idaṃ dhanurvaraṃ brahman saṃspṛśāmīha pāṇinā",
    "GE09ram_01_u:066.014c": "yatnavāṃś ca bhaviṣyāmi tolane pūraṇe 'pi vā",
    "GE09ram_01_u:066.015a": "bāḍham ity eva taṃ rājā muniś ca samabhāṣata",
    "GE09ram_01_u:066.015c": "līlayā sa dhanur madhye jagrāha vacanān muneḥ",
    "GE09ram_01_u:066.016a": "paśyatāṃ nṛṣahasrāṇāṃ bahūnāṃ raghunandanaḥ",
    "GE09ram_01_u:066.016c": "āropayat sa dharmātmā salīlam iva tad dhanuḥ",
    "GE09ram_01_u:066.017a": "āropayitvā maurvīṃ ca pūrayām āsa vīryavān",
    "GE09ram_01_u:066.017c": "tad babhañja dhanur madhye naraśreṣṭho mahāyaśāḥ",
    "GE09ram_01_u:066.018a": "tasya śabdo mahān āsīn nirghātasamaniḥsvanaḥ",
    "GE09ram_01_u:066.018c": "bhūmikampaś ca sumahān parvatasyeva dīryataḥ",
    "GE09ram_01_u:066.019a": "nipetuś ca narāḥ sarve tena śabdena mohitāḥ",
    "GE09ram_01_u:066.019c": "vrajayitvā munivaraṃ rājānaṃ tau ca rāghavau",
    "GE09ram_01_u:066.020a": "pratyāśvasto jane tasmin rājā vigatasādhvasaḥ",
    "GE09ram_01_u:066.020c": "uvāca prāñjalir vākyaṃ vākyajño munipuṃgavam",
    "GE09ram_01_u:066.021a": "bhagavan dṛṣṭavīryo me rāmo daśarathātmajaḥ",
    "GE09ram_01_u:066.021c": "atyadbhutam acintyaṃ ca atarkitam idaṃ mayā",
    "GE09ram_01_u:066.022a": "janakānāṃ kule kīrtim āhariṣyati me sutā",
    "GE09ram_01_u:066.022c": "sītā bhartāram āsādya rāmaṃ daśarathātmajam",
    "GE09ram_01_u:066.023a": "mama satyā pratijñā ca vīryaśulketi kauśika",
    "GE09ram_01_u:066.023c": "sītā prāṇair bahumatā deyā rāmāya me sutā",
    "GE09ram_01_u:066.024a": "bhavato 'numate brahmañ śīghraṃ gacchantu mantriṇaḥ",
    "GE09ram_01_u:066.024c": "mama kauśika bhadraṃ te ayodhyāṃ tvaritā rathaiḥ",
    "GE09ram_01_u:066.025a": "rājānaṃ praśritair vākyair ānayantu puraṃ mama",
    "GE09ram_01_u:066.025c": "pradānaṃ vīryaśulkāḥ kathayantu ca sarvaśaḥ",
    "GE09ram_01_u:066.026a": "muniguptau ca kākutsthau kathayantu nṛpāya vai",
    "GE09ram_01_u:066.026c": "prīyamāṇaṃ tu rājānam ānayantu suśīghragāḥ",
    "GE09ram_01_u:066.027a": "kauśikaś ca tathety āha rājā cābhāṣya mantriṇaḥ",
    "GE09ram_01_u:066.027c": "ayodhyāṃ preṣayām āsa dharmātmā kṛtaśāsanāt",
    "GE09ram_01_u:067.001a": "janakena samādiṣṭā dūtās te klāntavāhanāḥ",
    "GE09ram_01_u:067.001c": "trirātram uṣitvā mārge te 'yodhyāṃ prāviśan purīm",
    "GE09ram_01_u:067.002a": "te rājavacanād dūtā rājaveśmapraveśitāḥ",
    "GE09ram_01_u:067.002c": "dadṛśur devasaṃkāśaṃ vṛddhaṃ daśarathaṃ nṛpam",
    "GE09ram_01_u:067.003a": "baddhāñjalipuṭāḥ sarve dūtā vigatasādhvasāḥ",
    "GE09ram_01_u:067.003c": "rājānaṃ prayatā vākyam abruvan madhurākṣaram",
    "GE09ram_01_u:067.004a": "maithilo janako rājā",
    "GE09ram_01_u:067.004c": "kuśalaṃ cāvyayaṃ caiva sopādhyāyapurohitam",
    "GE09ram_01_u:067.005a": "muhur muhur madhurayā snehasaṃyuktayā girā",
    "GE09ram_01_u:067.005c": "janakas tvāṃ mahārāja pṛcchate sapuraḥsaram",
    "GE09ram_01_u:067.006a": "pṛṣṭvā kuśalam avyagraṃ vaideho mithilādhipaḥ",
    "GE09ram_01_u:067.006c": "kauśikānumate vākyaṃ bhavantam idam abravīt",
    "GE09ram_01_u:067.007a": "pūrvaṃ pratijñā viditā vīryaśulkā mamātmajā",
    "GE09ram_01_u:067.007c": "rājānaś ca kṛtāmarṣā nirvīryā vimukhīkṛtāḥ",
    "GE09ram_01_u:067.008a": "seyaṃ mama sutā rājan viśvāmitra puraḥsaraiḥ",
    "GE09ram_01_u:067.008c": "yadṛcchayāgatair vīrair nirjitā tava putrakaiḥ",
    "GE09ram_01_u:067.009a": "tac ca rājan dhanur divyaṃ madhye bhagnaṃ mahātmanā",
    "GE09ram_01_u:067.009c": "rāmeṇa hi mahārāja mahatyāṃ janasaṃsadi",
    "GE09ram_01_u:067.010a": "asmai deyā mayā sītā vīryaśulkā mahātmane",
    "GE09ram_01_u:067.010c": "pratijñāṃ tartum icchāmi tad anujñātum arhasi",
    "GE09ram_01_u:067.011a": "sopādhyāyo mahārāja purohitapuraskṛtaḥ",
    "GE09ram_01_u:067.011c": "śīghram āgaccha bhadraṃ te draṣṭum arhasi rāghavau",
    "GE09ram_01_u:067.012a": "prītiṃ ca mama rājendra nirvartayitum arhasi",
    "GE09ram_01_u:067.012c": "putrayor ubhayor eva prītiṃ tvam api lapsyase",
    "GE09ram_01_u:067.013a": "evaṃ videhādhipatir madhuraṃ vākyam abravīt",
    "GE09ram_01_u:067.013c": "viśvāmitrābhyanujñātaḥ śatānandamate sthitaḥ",
    "GE09ram_01_u:067.014a": "dūtavākyaṃ tu tac chrutvā rājā paramaharṣitaḥ",
    "GE09ram_01_u:067.014c": "vasiṣṭhaṃ vāmadevaṃ ca mantriṇo 'nyāṃś ca so 'bravīt",
    "GE09ram_01_u:067.015a": "guptaḥ kuśikaputreṇa kausalyānandavardhanaḥ",
    "GE09ram_01_u:067.015c": "lakṣmaṇena saha bhrātrā videheṣu vasaty asau",
    "GE09ram_01_u:067.016a": "dṛṣṭavīryas tu kākutstho janakena mahātmanā",
    "GE09ram_01_u:067.016c": "saṃpradānaṃ sutāyās tu rāghave kartum icchati",
    "GE09ram_01_u:067.017a": "yadi vo rocate vṛttaṃ janakasya mahātmanaḥ",
    "GE09ram_01_u:067.017c": "purīṃ gacchāmahe śīghraṃ mā bhūt kālasya paryayaḥ",
    "GE09ram_01_u:067.018a": "mantriṇo bāḍham ity āhuḥ saha sarvair maharṣibhiḥ",
    "GE09ram_01_u:067.018c": "suprītaś cābravīd rājā śvo yātreti sa mantriṇaḥ",
    "GE09ram_01_u:067.019a": "mantriṇas tu narendrasya rātriṃ paramasatkṛtāḥ",
    "GE09ram_01_u:067.019c": "ūṣuḥ pramuditāḥ sarve guṇaiḥ sarvaiḥ samanvitāḥ",
    "GE09ram_01_u:068.001a": "tato rātryāṃ vyatītāyāṃ sopādhyāyaḥ sabāndhavaḥ",
    "GE09ram_01_u:068.001c": "rājā daśaratho hṛṣṭaḥ sumantram idam abravīt",
    "GE09ram_01_u:068.002a": "adya sarve dhanādhyakṣā dhanam ādāya puṣkalam",
    "GE09ram_01_u:068.002c": "vrajantv agre suvihitā nānāratnasamanvitāḥ",
    "GE09ram_01_u:068.003a": "caturaṅgabalaṃ cāpi śīghraṃ niryātu sarvaśaḥ",
    "GE09ram_01_u:068.003c": "mamājñāsamakālaṃ ca yānayugyam anuttamam",
    "GE09ram_01_u:068.004a": "vasiṣṭho vāmadevaś ca jābālir atha kāśyapaḥ",
    "GE09ram_01_u:068.004c": "mārkaṇḍeyaś ca dīrghāyur ṛṣiḥ kātyāyanas tathā",
    "GE09ram_01_u:068.005a": "ete dvijāḥ prayāntv agre syandanaṃ yojayasva me",
    "GE09ram_01_u:068.005c": "yathā kālātyayo na syād dūtā hi tvarayanti mām",
    "GE09ram_01_u:068.006a": "vacanāc ca narendrasya sā senā caturaṅgiṇī",
    "GE09ram_01_u:068.006c": "rājānam ṛṣibhiḥ sārdhaṃ vrajantaṃ pṛṣṭhato 'nvagāt",
    "GE09ram_01_u:068.007a": "gatvā caturahaṃ mārgaṃ videhān abhyupeyivān",
    "GE09ram_01_u:068.007c": "rājā tu janakaḥ śrīmāñ śrutvā pūjām akalpayat",
    "GE09ram_01_u:068.008a": "tato rājānam āsādya vṛddhaṃ daśarathaṃ nṛpam",
    "GE09ram_01_u:068.008c": "janako mudito rājā harṣaṃ ca paramaṃ yayau",
    "GE09ram_01_u:068.008e": "uvāca na naraśreṣṭho naraśreṣṭhaṃ mudānvitam",
    "GE09ram_01_u:068.009a": "svāgataṃ te mahārāja diṣṭyā prāpto 'si rāghava",
    "GE09ram_01_u:068.009c": "putrayor ubhayoḥ prītiṃ lapsyase vīryanirjitām",
    "GE09ram_01_u:068.010a": "diṣṭyā prāpto mahātejā vasiṣṭho bhagavān ṛṣiḥ",
    "GE09ram_01_u:068.010c": "saha sarvair dvijaśreṣṭhair devair iva śatakratuḥ",
    "GE09ram_01_u:068.011a": "diṣṭyā me nirjitā vighnā diṣṭyā me pūjitaṃ kulam",
    "GE09ram_01_u:068.011c": "rāghavaiḥ saha saṃbandhād vīryaśreṣṭhair mahātmabhiḥ",
    "GE09ram_01_u:068.012a": "śvaḥ prabhāte narendrendra nirvartayitum arhasi",
    "GE09ram_01_u:068.012c": "yajñasyānte naraśreṣṭha vivāham ṛṣisaṃmatam",
    "GE09ram_01_u:068.013a": "tasya tadvacanaṃ śrutvā ṛṣimadhye narādhipaḥ",
    "GE09ram_01_u:068.013c": "vākyaṃ vākyavidāṃ śreṣṭhaḥ pratyuvāca mahīpatim",
    "GE09ram_01_u:068.014a": "pratigraho dātṛvaśaḥ śrutam etan mayā purā",
    "GE09ram_01_u:068.014c": "yathā vakṣyasi dharmajña tat kariṣyāmahe vayam",
    "GE09ram_01_u:068.015a": "tad dharmiṣṭhaṃ yaśasyaṃ ca vacanaṃ satyavādinaḥ",
    "GE09ram_01_u:068.015c": "śrutvā videhādhipatiḥ paraṃ vismayam āgataḥ",
    "GE09ram_01_u:068.016a": "tataḥ sarve munigaṇāḥ",
    "GE09ram_01_u:068.016c": "harṣeṇa mahatā yuktās tāṃ niśām avasan sukham",
    "GE09ram_01_u:068.017a": "rājā ca rāghavau putrau niśāmya pariharṣitaḥ",
    "GE09ram_01_u:068.017c": "uvāsa paramaprīto janakena supūjitaḥ",
    "GE09ram_01_u:068.018a": "janako 'pi mahātejāḥ kriyā dharmeṇa tattvavit",
    "GE09ram_01_u:068.018c": "yajñasya ca sutābhyāṃ ca kṛtvā rātrim uvāsa ha",
    "GE09ram_01_u:069.001a": "tataḥ prabhāte janakaḥ kṛtakarmā maharṣibhiḥ",
    "GE09ram_01_u:069.001c": "uvāca vākyaṃ vākyajñaḥ śatānandaṃ purohitam",
    "GE09ram_01_u:069.002a": "bhrātā mama mahātejā yavīyān atidhārmikaḥ",
    "GE09ram_01_u:069.002c": "kuśadhvaja iti khyātaḥ purīm adhyavasac chubhām",
    "GE09ram_01_u:069.003a": "vāryāphalakaparyantāṃ pibann ikṣumatīṃ nadīm",
    "GE09ram_01_u:069.003c": "sāṃkāśyāṃ puṇyasaṃkāśāṃ vimānam iva puṣpakam",
    "GE09ram_01_u:069.004a": "tam ahaṃ draṣṭum icchāmi yajñagoptā sa me mataḥ",
    "GE09ram_01_u:069.004c": "prītiṃ so 'pi mahātejā iṃmāṃ bhoktā mayā saha",
    "GE09ram_01_u:069.005a": "śāsanāt tu narendrasya prayayuḥ śīghravājibhiḥ",
    "GE09ram_01_u:069.005c": "samānetuṃ naravyāghraṃ viṣṇum indrājñayā yathā",
    "GE09ram_01_u:069.006a": "ājñayā tu narendrasya ājagāma kuśadhvajaḥ",
    "GE09ram_01_u:069.007a": "sa dadarśa mahātmānaṃ janakaṃ dharmavatsalam",
    "GE09ram_01_u:069.007c": "so 'bhivādya śatānandaṃ rājānaṃ cāpi dhārmikam",
    "GE09ram_01_u:069.008a": "rājārhaṃ paramaṃ divyam āsanaṃ cādhyarohata",
    "GE09ram_01_u:069.008c": "upaviṣṭāv ubhau tau tu bhrātarāv amitaujasau",
    "GE09ram_01_u:069.009a": "preṣayām āsatur vīrau mantriśreṣṭhaṃ sudāmanam",
    "GE09ram_01_u:069.009c": "gaccha mantripate śīghram aikṣvākam amitaprabham",
    "GE09ram_01_u:069.009e": "ātmajaiḥ saha durdharṣam ānayasva samantriṇam",
    "GE09ram_01_u:069.010a": "aupakāryāṃ sa gatvā tu raghūṇāṃ kulavardhanam",
    "GE09ram_01_u:069.010c": "dadarśa śirasā cainam abhivādyedam abravīt",
    "GE09ram_01_u:069.011a": "ayodhyādhipate vīra vaideho",
    "GE09ram_01_u:069.011c": "sa tvāṃ draṣṭuṃ vyavasitaḥ sopādhyāyapurohitam",
    "GE09ram_01_u:069.012a": "mantriśreṣṭhavacaḥ śrutvā rājā sarṣigaṇas tadā",
    "GE09ram_01_u:069.012c": "sabandhur agamat tatra janako yatra vartate",
    "GE09ram_01_u:069.013a": "sa rājā mantrisahitaḥ sopādhyāyaḥ sabāndhavaḥ",
    "GE09ram_01_u:069.013c": "vākyaṃ vākyavidāṃ śreṣṭho vaideham idam abravīt",
    "GE09ram_01_u:069.014a": "viditaṃ te mahārāja ikṣvākukuladaivatam",
    "GE09ram_01_u:069.014c": "vaktā sarveṣu kṛtyeṣu vasiṣṭho bhagavān ṛṣiḥ",
    "GE09ram_01_u:069.015a": "viśvāmitrābhyanujñātaḥ saha sarvair maharṣibhiḥ",
    "GE09ram_01_u:069.015c": "eṣa vakṣyati dharmātmā vasiṣṭho me yathākramam",
    "GE09ram_01_u:069.016a": "tūṣṇīṃbhūte daśarathe vasiṣṭho bhagavān ṛṣiḥ",
    "GE09ram_01_u:069.016c": "uvāca vākyaṃ vākyajño vaidehaṃ sapurohitam",
    "GE09ram_01_u:069.017a": "avyaktaprabhavo brahmā śāśvato nitya avyayaḥ",
    "GE09ram_01_u:069.017c": "tasmān marīciḥ saṃjajñe marīceḥ kaśyapaḥ sutaḥ",
    "GE09ram_01_u:069.018a": "vivasvān kaśyapāj jajñe manur vaivaivataḥ smṛtaḥ",
    "GE09ram_01_u:069.018c": "manuḥ prajāpatiḥ pūrvam ikṣvākus tu manoḥ sutaḥ",
    "GE09ram_01_u:069.019a": "tam ikṣvākum ayodhyāyāṃ rājānaṃ viddhi pūrvakam",
    "GE09ram_01_u:069.019c": "ikṣvākos tu sutaḥ śrīmān vikukṣir udapadyata",
    "GE09ram_01_u:069.020a": "vikukṣes tu mahātejā bāṇaḥ putraḥ pratāpavān",
    "GE09ram_01_u:069.020c": "bāṇasya tu mahātejā anaraṇyaḥ pratāpavān",
    "GE09ram_01_u:069.021a": "anaraṇyāt pṛthur jajñe triśaṅkus tu pṛthoḥ sutaḥ",
    "GE09ram_01_u:069.021c": "triśaṅkor abhavat putro dhundhumāro mahāyaśāḥ",
    "GE09ram_01_u:069.022a": "dhundhumārān mahātejā yuvanāśvo mahārathaḥ",
    "GE09ram_01_u:069.022c": "yuvanāśvasutaḥ śrīmān māndhātā pṛthivīpatiḥ",
    "GE09ram_01_u:069.023a": "māndhātus tu sutaḥ śrīmān susaṃdhir udapadyata",
    "GE09ram_01_u:069.023c": "susaṃdher api putrau dvau dhruvasaṃdhiḥ prasenajit",
    "GE09ram_01_u:069.024a": "yaśasvī dhruvasaṃdhes tu bharato nāma nāmataḥ",
    "GE09ram_01_u:069.024c": "bharatāt tu mahātejā asito nāma jāyata",
    "GE09ram_01_u:069.025a": "saha tena gareṇaiva jātaḥ sa sagaro 'bhavat",
    "GE09ram_01_u:069.025c": "sagarasyāsamañjas tu asamañjād athāṃśumān",
    "GE09ram_01_u:069.026a": "dilīpo 'ṃśumataḥ putro dilīpasya bhagīrathaḥ",
    "GE09ram_01_u:069.026c": "bhagīrathāt kakutsthaś ca kakutsthasya raghus tathā",
    "GE09ram_01_u:069.027a": "raghos tu putras tejasvī pravṛddhaḥ puruṣādakaḥ",
    "GE09ram_01_u:069.027c": "kalmāṣapādo hy abhavat tasmāj jātas tu śaṅkhaṇaḥ",
    "GE09ram_01_u:069.028a": "sudarśanaḥ śaṅkhaṇasya agnivarṇaḥ sudarśanāt",
    "GE09ram_01_u:069.028c": "śīghragas tv agnivarṇasya śīghragasya maruḥ sutaḥ",
    "GE09ram_01_u:069.029a": "maroḥ praśuśrukas tv āsīd ambarīṣaḥ praśuśrukāt",
    "GE09ram_01_u:069.029c": "ambarīṣasya putro 'bhūn nahuṣaḥ pṛthivīpatiḥ",
    "GE09ram_01_u:069.030a": "nahuṣasya yayātis tu nābhāgas tu yayātijaḥ",
    "GE09ram_01_u:069.030c": "nābhāgasya bhabhūvāja ajād daśaratho 'bhavat",
    "GE09ram_01_u:069.030e": "tasmād daśarathāj jātau bhrātarau rāmalakṣmaṇau",
    "GE09ram_01_u:069.031a": "ādivaṃśaviśuddhānāṃ rājñāṃ paramadharmiṇām",
    "GE09ram_01_u:069.031c": "ikṣvākukulajātānāṃ vīrāṇāṃ satyavādinām",
    "GE09ram_01_u:069.032a": "rāmalakṣmaṇayor arthe tvatsute varaye nṛpa",
    "GE09ram_01_u:069.032c": "sadṛśābhyāṃ naraśreṣṭha sadṛśe dātum arhasi",
    "GE09ram_01_u:070.001a": "evaṃ bruvāṇaṃ janakaḥ pratyuvāca kṛtāñjaliḥ",
    "GE09ram_01_u:070.001c": "śrotum arhasi bhadraṃ te kulaṃ naḥ kīrtitaṃ param",
    "GE09ram_01_u:070.002a": "pradāne hi muniśreṣṭha kulaṃ niravaśeṣataḥ",
    "GE09ram_01_u:070.002c": "vaktavyaṃ kulajātena tan nibodha mahāmune",
    "GE09ram_01_u:070.003a": "rājābhūt triṣu lokeṣu viśrutaḥ svena karmaṇā",
    "GE09ram_01_u:070.003c": "nimiḥ paramadharmātmā sarvasattvavatāṃ varaḥ",
    "GE09ram_01_u:070.004a": "tasya putro mithir nāma janako mithi putrakaḥ",
    "GE09ram_01_u:070.004c": "prathamo janako nāma janakād apy udāvasuḥ",
    "GE09ram_01_u:070.005a": "udāvasos tu dharmātmā jāto vai nandivardhanaḥ",
    "GE09ram_01_u:070.005c": "nandivardhana putras tu suketur nāma nāmataḥ",
    "GE09ram_01_u:070.006a": "suketor api dharmātmā devarāto mahābalaḥ",
    "GE09ram_01_u:070.006c": "devarātasya rājarṣer bṛhadratha iti śrutaḥ",
    "GE09ram_01_u:070.007a": "bṛhadrathasya śūro 'bhūn mahāvīraḥ pratāpavān",
    "GE09ram_01_u:070.007c": "mahāvīrasya dhṛtimān sudhṛtiḥ satyavikramaḥ",
    "GE09ram_01_u:070.008a": "sudhṛter api dharmātmā dhṛṣṭaketuḥ sudhārmikaḥ",
    "GE09ram_01_u:070.008c": "dhṛṣṭaketos tu rājarṣer haryaśva iti viśrutaḥ",
    "GE09ram_01_u:070.009a": "haryaśvasya maruḥ putro maroḥ putraḥ pratīndhakaḥ",
    "GE09ram_01_u:070.009c": "pratīndhakasya dharmātmā rājā kīrtirathaḥ sutaḥ",
    "GE09ram_01_u:070.010a": "putraḥ kīrtirathasyāpi devamīḍha iti smṛtaḥ",
    "GE09ram_01_u:070.010c": "devamīḍhasya vibudho vibudhasya mahīdhrakaḥ",
    "GE09ram_01_u:070.011a": "mahīdhrakasuto rājā kīrtirāto mahābalaḥ",
    "GE09ram_01_u:070.011c": "kīrtirātasya rājarṣer mahāromā vyajāyata",
    "GE09ram_01_u:070.012a": "mahāroṃṇas tu dharmātmā svarṇaromā vyajāyata",
    "GE09ram_01_u:070.012c": "svarṇaroṃṇas tu rājarṣer hrasvaromā vyajāyata",
    "GE09ram_01_u:070.013a": "tasya putradvayaṃ jajñe dharmajñasya mahātmanaḥ",
    "GE09ram_01_u:070.013c": "jyeṣṭho 'ham anujo bhrātā mama vīraḥ kuśadhvajaḥ",
    "GE09ram_01_u:070.014a": "māṃ tu jyeṣṭhaṃ pitā rājye so 'bhiṣicya narādhipaḥ",
    "GE09ram_01_u:070.014c": "kuśadhvajaṃ samāveśya bhāraṃ mayi vanaṃ gataḥ",
    "GE09ram_01_u:070.015a": "vṛddhe pitari svaryāte dharmeṇa dhuram āvaham",
    "GE09ram_01_u:070.015c": "bhrātaraṃ devasaṃkāśaṃ snehāt paśyan kuśadhvajam",
    "GE09ram_01_u:070.016a": "kasya cit tv atha kālasya sāṃkāśyād agamat purāt",
    "GE09ram_01_u:070.016c": "sudhanvā vīryavān rājā mithilām avarodhakaḥ",
    "GE09ram_01_u:070.017a": "sa ca me preṣayām āsa śaivaṃ dhanur anuttamam",
    "GE09ram_01_u:070.017c": "sītā kanyā ca padmākṣī mahyaṃ vai dīyatām iti",
    "GE09ram_01_u:070.018a": "tasyāpradānād brahmarṣe yuddham āsīn mayā saha",
    "GE09ram_01_u:070.018c": "sa hato 'bhimukho rājā sudhanvā tu mayā raṇe",
    "GE09ram_01_u:070.019a": "nihatya taṃ muniśreṣṭha sudhanvānaṃ narādhipam",
    "GE09ram_01_u:070.019c": "sāṃkāśye bhrātaraṃ śūram abhyaṣiñcaṃ kuśadhvajam",
    "GE09ram_01_u:070.020a": "kanīyān eṣa me bhrātā ahaṃ jyeṣṭho mahāmune",
    "GE09ram_01_u:070.020c": "dadāmi paramaprīto vadhvau te munipuṃgava",
    "GE09ram_01_u:070.021a": "sītāṃ rāmāya bhadraṃ te ūrmilāṃ lakṣmaṇāya ca",
    "GE09ram_01_u:070.021c": "vīryaśulkāṃ mama sutāṃ sītāṃ surasutopamām",
    "GE09ram_01_u:070.022a": "dvitīyām ūrmilāṃ caiva trir vadāmi na saṃśayaḥ",
    "GE09ram_01_u:070.022c": "dadāmi paramaprīto vadhvau te raghunandana",
    "GE09ram_01_u:070.023a": "rāmalakṣmaṇayo rājan godānaṃ kārayasva ha",
    "GE09ram_01_u:070.023c": "pitṛkāryaṃ ca bhadraṃ te tato vaivāhikaṃ kuru",
    "GE09ram_01_u:070.024a": "maghā hy adya mahābāho tṛtīye divase prabho",
    "GE09ram_01_u:070.024c": "phalgunyām uttare rājaṃs tasmin vaivāhikaṃ kuru",
    "GE09ram_01_u:070.024e": "rāmalakṣmaṇayor arthe dānaṃ kāryaṃ sukhodayam",
    "GE09ram_01_u:071.001a": "tam uktavantaṃ vaidehaṃ viśvāmitro mahāmuniḥ",
    "GE09ram_01_u:071.001c": "uvāca vacanaṃ vīraṃ vasiṣṭhasahito nṛpam",
    "GE09ram_01_u:071.002a": "acintyāny aprameyāni kulāni narapuṃgava",
    "GE09ram_01_u:071.002c": "ikṣvākūṇāṃ videhānāṃ naiṣāṃ tulyo 'sti kaś cana",
    "GE09ram_01_u:071.003a": "sadṛśo dharmasaṃbandhaḥ sadṛśo rūpasaṃpadā",
    "GE09ram_01_u:071.003c": "rāmalakṣmaṇayo rājan sītā cormilayā saha",
    "GE09ram_01_u:071.004a": "vaktavyaṃ na naraśreṣṭha śrūyatāṃ vacanaṃ mama",
    "GE09ram_01_u:071.005a": "bhrātā yavīyān dharmajña eṣa rājā kuśadhvajaḥ",
    "GE09ram_01_u:071.005c": "asya dharmātmano rājan rūpeṇāpratimaṃ bhuvi",
    "GE09ram_01_u:071.005e": "sutā dvayaṃ naraśreṣṭha patnyarthaṃ varayāmahe",
    "GE09ram_01_u:071.006a": "bharatasya kumārasya śatrughnasya ca dhīmataḥ",
    "GE09ram_01_u:071.006c": "varayema sute rājaṃs tayor arthe mahātmanoḥ",
    "GE09ram_01_u:071.007a": "putrā daśarathasyeme rūpayauvanaśālinaḥ",
    "GE09ram_01_u:071.007c": "lokapālopamāḥ sarve devatulyaparākramāḥ",
    "GE09ram_01_u:071.008a": "ubhayor api rājendra saṃbandhenānubadhyatām",
    "GE09ram_01_u:071.008c": "ikṣvākukulam avyagraṃ bhavataḥ puṇyakarmaṇaḥ",
    "GE09ram_01_u:071.009a": "viśvāmitravacaḥ śrutvā vasiṣṭhasya mate tadā",
    "GE09ram_01_u:071.009c": "janakaḥ prāñjalir vākyam uvāca munipuṃgavau",
    "GE09ram_01_u:071.010a": "sadṛśaṃ kulasaṃbandhaṃ yad ājñāpayathaḥ svayam",
    "GE09ram_01_u:071.010c": "evaṃ bhavatu bhadraṃ vaḥ kuśadhvajasute ime",
    "GE09ram_01_u:071.010e": "patnyau bhajetāṃ sahitau śatrughnabharatāv ubhau",
    "GE09ram_01_u:071.011a": "ekāhnā rājaputrīṇāṃ catasḥṇāṃ mahāmune",
    "GE09ram_01_u:071.011c": "pāṇīn gṛhṇantu catvāro rājaputrā mahābalāḥ",
    "GE09ram_01_u:071.012a": "uttare divase brahman phalgunībhyāṃ manīṣiṇaḥ",
    "GE09ram_01_u:071.012c": "vaivāhikaṃ praśaṃsanti bhago yatra prajāpatiḥ",
    "GE09ram_01_u:071.013a": "evam uktvā vacaḥ saumyaṃ pratyutthāya kṛtāñjaliḥ",
    "GE09ram_01_u:071.013c": "ubhau munivarau rājā janako vākyam abravīt",
    "GE09ram_01_u:071.014a": "paro dharmaḥ kṛto mahyaṃ śiṣyo 'smi bhavatoḥ sadā",
    "GE09ram_01_u:071.014c": "imāny āsanamukhyāni āsetāṃ munipuṃgavau",
    "GE09ram_01_u:071.015a": "yathā daśarathasyeyaṃ tathāyodhyā purī mama",
    "GE09ram_01_u:071.015c": "prabhutve nāsit saṃdeho yathārhaṃ kartum arhathaḥ",
    "GE09ram_01_u:071.016a": "tathā bruvati vaidehe janake raghunandanaḥ",
    "GE09ram_01_u:071.016c": "rājā daśaratho hṛṣṭaḥ pratyuvāca mahīpatim",
    "GE09ram_01_u:071.017a": "yuvām asaṃkhyeya guṇau bhrātarau mithileśvarau",
    "GE09ram_01_u:071.017c": "ṛṣayo rājasaṃghāś ca bhavadbhyām abhipūjitāḥ",
    "GE09ram_01_u:071.018a": "svasti prāpnuhi bhadraṃ te gamiṣyāmi svam ālayam",
    "GE09ram_01_u:071.018c": "śrāddhakarmāṇi sarvāṇi vidhāsya iti cābravīt",
    "GE09ram_01_u:071.019a": "tam āpṛṣṭvā narapatiṃ rājā daśarathas tadā",
    "GE09ram_01_u:071.019c": "munīndrau tau puraskṛtya jagāmāśu mahāyaśāḥ",
    "GE09ram_01_u:071.020a": "sa gatvā nilayaṃ rājā śrāddhaṃ kṛtvā vidhānataḥ",
    "GE09ram_01_u:071.020c": "prabhāte kālyam utthāya cakre godānam uttamam",
    "GE09ram_01_u:071.021a": "gavāṃ śatasahasrāṇi brāhmaṇebhyo narādhipaḥ",
    "GE09ram_01_u:071.021c": "ekaikaśo dadau rājā putrān uddhiśya dharmataḥ",
    "GE09ram_01_u:071.022a": "suvarṇaśṛṅgāḥ saṃpannāḥ savatsāḥ kāṃsyadohanāḥ",
    "GE09ram_01_u:071.022c": "gavāṃ śatasahasrāṇi catvāri puruṣarṣabhaḥ",
    "GE09ram_01_u:071.023a": "vittam anyac ca subahu dvijebhyo raghunandanaḥ",
    "GE09ram_01_u:071.023c": "dadau godānam uddiśya putrāṇāṃ putravatsalaḥ",
    "GE09ram_01_u:071.024a": "sa sutaiḥ kṛtagodānair vṛtaś ca nṛpatis tadā",
    "GE09ram_01_u:071.024c": "lokapālair ivābhāti vṛtaḥ saumyaḥ prajāpatiḥ",
    "GE09ram_01_u:072.001a": "yasmiṃs tu divase rājā cakre godānam uttamam",
    "GE09ram_01_u:072.001c": "tasmiṃs tu divase śūro yudhājit samupeyivān",
    "GE09ram_01_u:072.002a": "putraḥ kekayarājasya sākṣād bharatamātulaḥ",
    "GE09ram_01_u:072.002c": "dṛṣṭvā pṛṣṭvā ca kuśalaṃ rājānam idam abravīt",
    "GE09ram_01_u:072.003a": "kekayādhipatī rājā snehāt kuśalam abravīt",
    "GE09ram_01_u:072.003c": "yeṣāṃ kuśalakāmo 'si teṣāṃ saṃpraty anāmayam",
    "GE09ram_01_u:072.004a": "svasrīyaṃ mama rājendra draṣṭukāmo mahīpate",
    "GE09ram_01_u:072.004c": "tadartham upayāto 'ham ayodhyāṃ raghunandana",
    "GE09ram_01_u:072.005a": "śrutvā tv ahaym ayodhyāyāṃ vivāhārthaṃ tāv ātmajān",
    "GE09ram_01_u:072.005c": "mithilām upayātās tu tvayā saha mahīpate",
    "GE09ram_01_u:072.006a": "tvarayābhupayāto 'haṃ draṣṭukāmaḥ svasuḥ sutam",
    "GE09ram_01_u:072.006c": "atha rājā daśarathaḥ priyātithim upasthima",
    "GE09ram_01_u:072.007a": "dṛṣṭvā paramasatkāraiḥ pūjārhaṃ samapūjayat",
    "GE09ram_01_u:072.007c": "tatas tām uṣito rātriṃ saha putrair mahātmabhiḥ",
    "GE09ram_01_u:072.008a": "ṛṣīṃs tadā puraskṛtya yajñavāṭam upāgamat",
    "GE09ram_01_u:072.008c": "yukte muhūrte vijaye sarvābharaṇabhūṣitaiḥ",
    "GE09ram_01_u:072.008e": "bhrātṛbhiḥ sahito rāmaḥ kṛtakautukamaṅgalaḥ",
    "GE09ram_01_u:072.009a": "vasiṣṭhaṃ purataḥ kṛtvā maharṣīn aparān api",
    "GE09ram_01_u:072.010a": "rājā raśaratho rājan kṛtakautukamaṅgalaiḥ",
    "GE09ram_01_u:072.010c": "putrair naravaraśreṣṭha dātāram abhikāṅkṣate",
    "GE09ram_01_u:072.011a": "dātṛpratigrahītṛbhyāṃ sarvārthāḥ prabhavanti hi",
    "GE09ram_01_u:072.011c": "svadharmaṃ pratipadyasva kṛtvā vaivāhyam uttamam",
    "GE09ram_01_u:072.012a": "ity uktaḥ paramodāro vasiṣṭhena mahātmanā",
    "GE09ram_01_u:072.012c": "pratyuvāca mahātejā vākyaṃ paramadharmavit",
    "GE09ram_01_u:072.013a": "kaḥ sthitaḥ pratihāro me kasyājñā saṃpratīkṣyate",
    "GE09ram_01_u:072.013c": "svagṛhe ko vicāro 'sti yathā rājyam idaṃ tava",
    "GE09ram_01_u:072.014a": "kṛtakautukasarvasvā vedimūlam upāgatāḥ",
    "GE09ram_01_u:072.014c": "mama kanyā muniśreṣṭha dīptā vahner ivārciṣaḥ",
    "GE09ram_01_u:072.015a": "sajjo 'haṃ tvatpratīkṣo 'smi vedyām asyāṃ pratiṣhitaḥ",
    "GE09ram_01_u:072.015c": "avighnaṃ kurutāṃ rājā kimarthaṃ hi vilambyate",
    "GE09ram_01_u:072.016a": "tadvākyaṃ janakenoktaṃ śrutvā daśarathas tadā",
    "GE09ram_01_u:072.016c": "praveśayām āsa sutān sarvān ṛṣigaṇān api",
    "GE09ram_01_u:072.017a": "abravīj janako rājā kausalyānandavardhanam",
    "GE09ram_01_u:072.017c": "iyaṃ sītā mama sutā sahadharmacarī tava",
    "GE09ram_01_u:072.017e": "pratīccha caināṃ bhadraṃ te pāṇiṃ gṛhṇīṣva pāṇinā",
    "GE09ram_01_u:072.018a": "lakṣmaṇāgaccha bhadraṃ te ūrmilām udyatāṃ mayā",
    "GE09ram_01_u:072.018c": "pratīccha pāṇiṃ gṛhṇīṣva mā bhūt kālasya paryayaḥ",
    "GE09ram_01_u:072.019a": "tam evam uktvā janako bharataṃ cābhyabhāṣata",
    "GE09ram_01_u:072.019c": "gṛhāṇa pāṇiṃ māṇḍavyāḥ pāṇinā raghunandana",
    "GE09ram_01_u:072.020a": "śatrughnaṃ cāpi dharmātmā abravīj janakeśvaraḥ",
    "GE09ram_01_u:072.020c": "śrutakīrtyā mahābāho pāṇiṃ gṛhṇīṣva pāṇinā",
    "GE09ram_01_u:072.021a": "sarve bhavantaḥ saṃyāś ca sarve sucaritavratāḥ",
    "GE09ram_01_u:072.021c": "patnībhiḥ santu kākutsthā mā bhūt kālasya paryayaḥ",
    "GE09ram_01_u:072.022a": "janakasya vacaḥ śrutvā pāṇīn pāṇibhir aspṛśan",
    "GE09ram_01_u:072.022c": "catvāras te catasṛṇāṃ vasiṣṭhasya mate sthitāḥ",
    "GE09ram_01_u:072.023a": "agniṃ pradakṣiṇaṃ kṛtvā vediṃ rājānam eva ca",
    "GE09ram_01_u:072.023c": "ṛṣīṃś caiva mahātmānaḥ saha bhāryā raghūttamāḥ",
    "GE09ram_01_u:072.023e": "yathoktena tathā cakrur vivāhaṃ vidhipūrvakam",
    "GE09ram_01_u:072.024a": "puṣpavṛṣṭir mahaty āsīd antarikṣāt subhāsvarā",
    "GE09ram_01_u:072.024c": "divyadundubhinirghoṣair gītavāditranisvanaiḥ",
    "GE09ram_01_u:072.025a": "nanṛtuś cāpsaraḥsaṃghā gandharvāś ca jaguḥ kalam",
    "GE09ram_01_u:072.025c": "vivāhe raghumukhyānāṃ tad adbhutam ivābhavat",
    "GE09ram_01_u:072.026a": "īdṛśe vartamāne tu tūryodghuṣṭaninādite",
    "GE09ram_01_u:072.026c": "trir agniṃ te parikramya ūhur bhāryā mahaujasaḥ",
    "GE09ram_01_u:072.027a": "athopakāryāṃ jagmus te sadārā raghunandanaḥ",
    "GE09ram_01_u:072.027c": "rājāpy anuyayau paśyan sarṣisaṃghaḥ sabāndhavaḥ",
    "GE09ram_01_u:073.001a": "atha rātryāṃ vyatītāyāṃ viśvāmitro mahāmuniḥ",
    "GE09ram_01_u:073.001c": "āpṛcchya tau ca rājānau jagāmottaraparvatam",
    "GE09ram_01_u:073.002a": "viśvāmitro gate rājā vaidehaṃ mithilādhipam",
    "GE09ram_01_u:073.002c": "āpṛcchyātha jagāmāśu rājā daśarathaḥ purīm",
    "GE09ram_01_u:073.003a": "atha rājā videhānāṃ dadau kanyādhanaṃ bahu",
    "GE09ram_01_u:073.003c": "gavāṃ śatasahasrāṇi bahūni mithileśvaraḥ",
    "GE09ram_01_u:073.004a": "kambalānāṃ ca mukhyānāṃ kṣaumakoṭyambarāṇi ca",
    "GE09ram_01_u:073.004c": "hastyaśvarathapādātaṃ divyarūpaṃ svalaṃkṛtam",
    "GE09ram_01_u:073.005a": "dadau kanyā pitā tāsāṃ dāsīdāsam anuttamam",
    "GE09ram_01_u:073.005c": "hiraṇyasya suvarṇasya muktānāṃ vidrumasya ca",
    "GE09ram_01_u:073.006a": "dadau paramasaṃhṛṣṭaḥ kanyādhanam anuttamam",
    "GE09ram_01_u:073.006c": "dattvā bahudhanaṃ rājā samanujñāpya pārthivam",
    "GE09ram_01_u:073.007a": "praviveśa svanilayaṃ mithilāṃ mithileśvaraḥ",
    "GE09ram_01_u:073.007c": "rājāpy ayodhyādhipatiḥ saha putrair mahātmabhiḥ",
    "GE09ram_01_u:073.008a": "ṛṣīn sarvān puraskṛtya jagāma sabalānugaḥ",
    "GE09ram_01_u:073.008c": "gacchantaṃ tu naravyāghraṃ sarṣisaṃghaṃ sarāghavam",
    "GE09ram_01_u:073.009a": "ghorāḥ sma pakṣiṇo vāco vyāharanti tatas tataḥ",
    "GE09ram_01_u:073.009c": "bhaumāś caiva mṛgāḥ sarve gacchanti sma pradakṣiṇam",
    "GE09ram_01_u:073.010a": "tān dṛṣṭvā rājaśārdūlo vasiṣṭhaṃ paryapṛcchata",
    "GE09ram_01_u:073.010c": "asaumyāḥ pakṣiṇo ghorā mṛgāś cāpi pradakṣiṇāḥ",
    "GE09ram_01_u:073.010e": "kim idaṃ hṛdayotkampi mano mama viṣīdati",
    "GE09ram_01_u:073.011a": "rājño daśarathasyaitac chrutvā vākyaṃ mahān ṛṣiḥ",
    "GE09ram_01_u:073.011c": "uvāca madhurāṃ vāṇīṃ śrūyatām asya yat phalam",
    "GE09ram_01_u:073.012a": "upasthitaṃ bhayaṃ ghoraṃ divyaṃ pakṣimukhāc cyutam",
    "GE09ram_01_u:073.012c": "mṛgāḥ praśamayanty ete saṃtāpas tyajyatām ayam",
    "GE09ram_01_u:073.013a": "teṣāṃ saṃvadatāṃ tatra vāyuḥ prādur babhūva ha",
    "GE09ram_01_u:073.013c": "kampayan medinīṃ sarvāṃ pātayaṃś ca drumāṃḥ śubhān",
    "GE09ram_01_u:073.014a": "tamasā saṃvṛtaḥ sūryaḥ sarvā na prababhur diśaḥ",
    "GE09ram_01_u:073.014c": "bhasmanā cāvṛtaṃ sarvaṃ saṃmūḍham iva tad balam",
    "GE09ram_01_u:073.015a": "vasiṣṭha ṛṣayaś cānye rājā ca sasutas tadā",
    "GE09ram_01_u:073.015c": "sasaṃjñā iva tatrāsan sarvam anyad vicetanam",
    "GE09ram_01_u:073.016a": "tasmiṃs tamasi ghore tu bhasmacchanneva sā camūḥ",
    "GE09ram_01_u:073.016c": "dadarśa bhīmasaṃkāśaṃ jaṭāmaṇḍaladhāriṇam",
    "GE09ram_01_u:073.017a": "kailāsam iva durdharṣaṃ kālāgnim iva duḥsaham",
    "GE09ram_01_u:073.017c": "jvalantam iva tejobhir durnirīkṣyaṃ pṛthagjanaiḥ",
    "GE09ram_01_u:073.018a": "skandhe cāsajya paraśuṃ dhanur vidyudgaṇopamam",
    "GE09ram_01_u:073.018c": "pragṛhya śaramukhyaṃ ca tripuraghnaṃ yathā haram",
    "GE09ram_01_u:073.019a": "taṃ dṛṣṭvā bhīmasaṃkāśaṃ jvalantam iva pāvakam",
    "GE09ram_01_u:073.019c": "vasiṣṭhapramukhā viprā japahomaparāyaṇāḥ",
    "GE09ram_01_u:073.019e": "saṃgatā munayaḥ sarve saṃjajalpur atho mithaḥ",
    "GE09ram_01_u:073.020a": "kaccit pitṛvadhāmarṣī kṣatraṃ notsādayiṣyati",
    "GE09ram_01_u:073.020c": "pūrvaṃ kṣatravadhaṃ kṛtvā gatamanyur gatajvaraḥ",
    "GE09ram_01_u:073.020e": "kṣatrasyotsādanaṃ bhūyo na khalv asya cikīrṣitam",
    "GE09ram_01_u:073.021a": "evam uktvārghyam ādāya bhārgavaṃ bhīmadarśanam",
    "GE09ram_01_u:073.021c": "ṛṣayo rāma rāmeti madhurāṃ vācam abruvan",
    "GE09ram_01_u:073.022a": "pratigṛhya tu tāṃ pūjām ṛṣidattāṃ pratāpavān",
    "GE09ram_01_u:073.022c": "rāmaṃ dāśarathiṃ rāmo jāmadagnyo 'bhyabhāṣata",
    "GE09ram_01_u:074.001a": "rāma dāśarathe vīra vīryaṃ te śrūyate 'dhutam",
    "GE09ram_01_u:074.001c": "dhanuṣo bhedanaṃ caiva nikhilena mayā śrutam",
    "GE09ram_01_u:074.002a": "tad adbhutam acintyaṃ ca bhedanaṃ dhanuṣas tvayā",
    "GE09ram_01_u:074.002c": "tac chrutvāham anuprāpto dhanur gṛhyāparaṃ śubham",
    "GE09ram_01_u:074.003a": "tad idaṃ ghorasaṃkāśaṃ jāmadagnyaṃ mahad dhanuḥ",
    "GE09ram_01_u:074.003c": "pūrayasva śareṇaiva svabalaṃ darśayasva ca",
    "GE09ram_01_u:074.004a": "tad ahaṃ te balaṃ dṛṣṭvā dhanuṣo 'sya prapūraṇe",
    "GE09ram_01_u:074.004c": "dvandvayuddhaṃ pradāsyāmi vīryaślāghyam idaṃ tava",
    "GE09ram_01_u:074.005a": "tasya tadvacanaṃ śrutvā rājā daśarataḥs tadā",
    "GE09ram_01_u:074.005c": "viṣaṇṇavadano dīnaḥ prāñjalir vākyam abravīt",
    "GE09ram_01_u:074.006a": "kṣatraroṣāt praśāntas tvaṃ brāhmaṇasya mahāyaśāḥ",
    "GE09ram_01_u:074.006c": "bālānāṃ mama putrāṇām abhayaṃ dātum arhasi",
    "GE09ram_01_u:074.007a": "bhārgavāṇāṃ kule jātaḥ svādhyāyavrataśālinām",
    "GE09ram_01_u:074.007c": "sahasrākṣe pratijñāya śastraṃ nikṣiptavān asi",
    "GE09ram_01_u:074.008a": "sa tvaṃ dharmaparo bhūtvā kāśyapāya vasuṃdharām",
    "GE09ram_01_u:074.008c": "dattvā vanam upāgamya mahendrakṛtaketanaḥ",
    "GE09ram_01_u:074.009a": "mama sarvavināśāya saṃprāptas tvaṃ mahāmune",
    "GE09ram_01_u:074.009c": "na caikasmin hate rāme sarve jīvāmahe vayam",
    "GE09ram_01_u:074.010a": "bruvaty evaṃ daśarathe jāmadagnyaḥ pratāpavān",
    "GE09ram_01_u:074.010c": "anādṛtyaiva tad vākyaṃ rāmam evābhyabhāṣata",
    "GE09ram_01_u:074.011a": "ime dve dhanuṣī śreṣṭhe divye lokābhiviśrute",
    "GE09ram_01_u:074.011c": "dṛḍhe balavatī mukhye sukṛte viśvakarmaṇā",
    "GE09ram_01_u:074.012a": "atisṛṣṭaṃ surair ekaṃ tryambakāya yuyutsave",
    "GE09ram_01_u:074.012c": "tripuraghnaṃ naraśreṣṭha bhagnaṃ kākutsha yat tvayā",
    "GE09ram_01_u:074.013a": "idaṃ dvitīyaṃ durdharṣaṃ viṣṇor dattaṃ surottamaiḥ",
    "GE09ram_01_u:074.013c": "samānasāraṃ kākutstha raudreṇa dhanuṣā tv idam",
    "GE09ram_01_u:074.014a": "tadā tu devatāḥ sarvāḥ pṛcchanti sma pitāmaham",
    "GE09ram_01_u:074.014c": "śitikaṇṭhasya viṣṇoś ca balābalanirīkṣayā",
    "GE09ram_01_u:074.015a": "abhiprāyaṃ tu vijñāya devatānāṃ pitāmahaḥ",
    "GE09ram_01_u:074.015c": "virodhaṃ janayām āsa tayoḥ satyavatāṃ varaḥ",
    "GE09ram_01_u:074.016a": "virodhe ca mahad yuddham abhavad romaharṣaṇam",
    "GE09ram_01_u:074.016c": "śitikaṇṭhasya viṣṇoś ca parasparajayaiṣiṇoḥ",
    "GE09ram_01_u:074.017a": "tadā taj jṛmbhitaṃ śaivaṃ dhanur bhīmaparākramam",
    "GE09ram_01_u:074.017c": "huṃkāreṇa mahādevaḥ stambhito 'tha trilocanaḥ",
    "GE09ram_01_u:074.018a": "devais tadā samāgamya sarṣisaṃghaiḥ sacāraṇaiḥ",
    "GE09ram_01_u:074.018c": "yācitau praśamaṃ tatra jagmatus tau surottamau",
    "GE09ram_01_u:074.019a": "jṛmbhitaṃ tad dhanur dṛṣṭvā śaivaṃ viṣṇuparākramaiḥ",
    "GE09ram_01_u:074.019c": "adhikaṃ menire viṣṇuṃ devāḥ sarṣigaṇās tadā",
    "GE09ram_01_u:074.020a": "dhanū rudras tu saṃkruddho videheṣu mahāyaśāḥ",
    "GE09ram_01_u:074.020c": "devarātasya rājarṣer dadau haste sasāyakam",
    "GE09ram_01_u:074.021a": "idaṃ ca viṣṇavaṃ rāma dhanuḥ parapuraṃjayam",
    "GE09ram_01_u:074.021c": "ṛcīke bhārgave prādād viṣṇuḥ sa nyāsam uttamam",
    "GE09ram_01_u:074.022a": "ṛcīkas tu mahātejāḥ putrasyāpratikarmaṇaḥ",
    "GE09ram_01_u:074.022c": "pitur mama dadau divyaṃ jamadagner mahātmanaḥ",
    "GE09ram_01_u:074.023a": "nyastaśastre pitari me tapobalasamanvite",
    "GE09ram_01_u:074.023c": "arjuno vidadhe mṛtyuṃ prākṛtāṃ buddhim āsthitaḥ",
    "GE09ram_01_u:074.024a": "vadham apratirūpaṃ tu pituḥ śrutvā sudāruṇam",
    "GE09ram_01_u:074.024c": "kṣatram utsādayaṃ roṣāj jātaṃ jātam anekaśaḥ",
    "GE09ram_01_u:074.025a": "pṛthivīṃ cākhilāṃ prāpya kāśyapāya mahātmane",
    "GE09ram_01_u:074.025c": "yajñasyānte tadā rāma dakṣiṇāṃ puṇyakarmaṇe",
    "GE09ram_01_u:074.026a": "dattvā mahendranilayas tapobalasamanvitaḥ",
    "GE09ram_01_u:074.026c": "śrutavān dhanuṣo bhedaṃ tato 'haṃ drutam āgataḥ",
    "GE09ram_01_u:074.027a": "tad idaṃ vaiṣṇavaṃ rāma pitṛpaitāmahaṃ mahat",
    "GE09ram_01_u:074.027c": "kṣatradharmaṃ puraskṛtya gṛhṇīṣva dhanuruttamam",
    "GE09ram_01_u:074.028a": "yojayasva dhanuḥ śreṣṭhe śaraṃ parapuraṃjayam",
    "GE09ram_01_u:074.028c": "yadi śaknoṣi kākutstha dvandvaṃ dāsyāmi te tataḥ",
    "GE09ram_01_u:075.001a": "śrutvā taj jāmadagnyasya vākyaṃ dāśarathis tadā",
    "GE09ram_01_u:075.001c": "gauravād yantritakathaḥ pitū rāmam athābravīt",
    "GE09ram_01_u:075.002a": "śrutavān asmi yat karma kṛtavān asi bhārgava",
    "GE09ram_01_u:075.002c": "anurundhyāmahe brahman pitur ānṛṇyam āsthitaḥ",
    "GE09ram_01_u:075.003a": "vīryahīnam ivāśaktaṃ kṣatradharmeṇa bhārgava",
    "GE09ram_01_u:075.003c": "avajānāmi me tejaḥ paśya me 'dya parākramam",
    "GE09ram_01_u:075.004a": "ity uktvā rāghavaḥ kruddho bhārgavasya varāyudham",
    "GE09ram_01_u:075.004c": "śaraṃ ca pratisaṃgṛhya hastāl laghuparākramaḥ",
    "GE09ram_01_u:075.005a": "āropya sa dhanū rāmaḥ śaraṃ sajyaṃ cakāra ha",
    "GE09ram_01_u:075.005c": "jāmadagnyaṃ tato rāmaṃ rāmaḥ kruddho 'bravīd vacaḥ",
    "GE09ram_01_u:075.006a": "brāhmaṇo 'sīti pūjyo me viśvāmitrakṛtena ca",
    "GE09ram_01_u:075.006c": "tasmāc chakto na te rāma moktuṃ prāṇaharaṃ śaram",
    "GE09ram_01_u:075.007a": "imāṃ vā tvadgatiṃ rāma tapobalasamārjitān",
    "GE09ram_01_u:075.007c": "lokān apratimān vāpi haniṣyāmi yad icchasi",
    "GE09ram_01_u:075.008a": "na hy ayaṃ vaiṣṇavo divyaḥ śaraḥ parapuraṃjayaḥ",
    "GE09ram_01_u:075.008c": "moghaḥ patati vīryeṇa baladarpavināśanaḥ",
    "GE09ram_01_u:075.009a": "varāyudhadharaṃ rāma draṣṭuṃ sarṣigaṇāḥ surāḥ",
    "GE09ram_01_u:075.009c": "pitāmahaṃ puraskṛtya sametās tatra saṃghaśaḥ",
    "GE09ram_01_u:075.010a": "gandharvāpsarasaś caiva siddhacāraṇakiṃnarāḥ",
    "GE09ram_01_u:075.010c": "yakṣarākṣasanāgāś ca tad draṣṭuṃ mahad adbhutam",
    "GE09ram_01_u:075.011a": "jaḍīkṛte tadā loke rāme varadhanurdhare",
    "GE09ram_01_u:075.011c": "nirvīryo jāmadagnyo 'sau ramo rāmam udaikṣata",
    "GE09ram_01_u:075.012a": "tejobhir hatavīryatvāj jāmadagnyo jaḍīkṛtaḥ",
    "GE09ram_01_u:075.012c": "rāmaṃ kamala patrākṣaṃ mandaṃ mandam uvāca ha",
    "GE09ram_01_u:075.013a": "kāśyapāya mayā dattā yadā pūrvaṃ vasuṃdharā",
    "GE09ram_01_u:075.013c": "viṣaye me na vastavyam iti māṃ kāśyapo 'bravīt",
    "GE09ram_01_u:075.014a": "so 'haṃ guruvacaḥ kurvan pṛthivyāṃ na vase niśām",
    "GE09ram_01_u:075.014c": "iti pratijñā kākutstha kṛtā vai kāśyapasya ha",
    "GE09ram_01_u:075.015a": "tad imāṃ tvaṃ gatiṃ vīra hantuṃ nārhasi rāghava",
    "GE09ram_01_u:075.015c": "manojavaṃ gamiṣyāmi mahendraṃ parvatottamam",
    "GE09ram_01_u:075.016a": "lokās tv apratimā rāma nirjitās tapasā mayā",
    "GE09ram_01_u:075.016c": "jahi tāñ śaramukhyena mā bhūt kālasya paryayaḥ",
    "GE09ram_01_u:075.017a": "akṣayyaṃ madhuhantāraṃ jānāmi tvāṃ sureśvaram",
    "GE09ram_01_u:075.017c": "dhanuṣo 'sya parāmarśāt svasti te 'stu paraṃtapa",
    "GE09ram_01_u:075.018a": "ete suragaṇāḥ sarve nirīkṣante samāgatāḥ",
    "GE09ram_01_u:075.018c": "tvām apratimakarmāṇam apratidvandvam",
    "GE09ram_01_u:075.019a": "na ceyaṃ mama kākutstha vrīḍā bhavitum arhati",
    "GE09ram_01_u:075.019c": "tvayā trailokyanāthena yad ahaṃ vimukhīkṛtaḥ",
    "GE09ram_01_u:075.020a": "śaram apratimaṃ rāma moktum arhasi suvrata",
    "GE09ram_01_u:075.020c": "śaramokṣe gamiṣyāmi mahendraṃ parvatottamam",
    "GE09ram_01_u:075.021a": "tathā bruvati rāme tu jāmadagnye pratāpavān",
    "GE09ram_01_u:075.021c": "rāmo dāśarathiḥ śrīmāṃś cikṣepa śaram uttamam",
    "GE09ram_01_u:075.022a": "tato vitimirāḥ sarvā diśā copadiśas tathā",
    "GE09ram_01_u:075.022c": "surāḥ sarṣigaṇā rāmaṃ praśaśaṃsur udāyudham",
    "GE09ram_01_u:075.023a": "rāmaṃ dāśarathiṃ rāmo jāmadagnyaḥ praśasya ca",
    "GE09ram_01_u:075.023c": "tataḥ pradakṣiṇīkṛtya jagāmātmagatiṃ prabhuḥ",
    "GE09ram_01_u:076.001a": "gate rāme praśāntātmā rāmo dāśarathir dhanuḥ",
    "GE09ram_01_u:076.001c": "varuṇāyāprameyāya dadau haste sasāyakam",
    "GE09ram_01_u:076.002a": "abhivādya tato rāmo vasiṣṭha pramukhān ṛṣīn",
    "GE09ram_01_u:076.002c": "pitaraṃ vihvalaṃ dṛṣṭvā provāca raghunandanaḥ",
    "GE09ram_01_u:076.003a": "jāmadagnyo gato rāmaḥ prayātu caturaṅgiṇī",
    "GE09ram_01_u:076.003c": "ayodhyābhimukhī senā tvayā nāthena pālitā",
    "GE09ram_01_u:076.004a": "rāmasya vacanaṃ śrutvā rājā daśarathaḥ sutam",
    "GE09ram_01_u:076.004c": "bāhubhyāṃ saṃpariṣvajya mūrdhni cāghrāya rāghavam",
    "GE09ram_01_u:076.005a": "gato rāma iti śrutvā hṛṣṭaḥ pramudito nṛpaḥ",
    "GE09ram_01_u:076.005c": "codayām āsa tāṃ senāṃ jagāmāśu tataḥ purīm",
    "GE09ram_01_u:076.006a": "patākādhvajinīṃ ramyāṃ tūryodghuṣṭanināditām",
    "GE09ram_01_u:076.006c": "siktarājapathāṃ ramyāṃ prakīrṇakusumotkarām",
    "GE09ram_01_u:076.007a": "rājapraveśasumukhaiḥ paurair maṅgalavādibhiḥ",
    "GE09ram_01_u:076.007c": "saṃpūrṇāṃ prāviśad rājā janaughaiḥ samalaṃkṛtām",
    "GE09ram_01_u:076.008a": "kausalyā ca sumitrā ca kaikeyī ca sumadhyamā",
    "GE09ram_01_u:076.008c": "vadhūpratigrahe yuktā yāś cānyā rājayoṣitaḥ",
    "GE09ram_01_u:076.009a": "tataḥ sītāṃ mahābhāgām ūrmilāṃ ca yaśasvinīm",
    "GE09ram_01_u:076.009c": "kuśadhvajasute cobhe jagṛhur nṛpapatnayaḥ",
    "GE09ram_01_u:076.010a": "maṅgalālāpanaiś caiva śobhitāḥ kṣaumavāsasaḥ",
    "GE09ram_01_u:076.010c": "devatāyatanāny āśu sarvās tāḥ pratyapūjayan",
    "GE09ram_01_u:076.011a": "abhivādyābhivādyāṃś ca sarvā rājasutās tadā",
    "GE09ram_01_u:076.011c": "remire muditāḥ sarvā bhartṛbhiḥ sahitā rahaḥ",
    "GE09ram_01_u:076.012a": "kṛtadārāḥ kṛtāstrāś ca sadhanāḥ sasuhṛjjanāḥ",
    "GE09ram_01_u:076.012c": "śuśrūṣamāṇāḥ pitaraṃ vartayanti nararṣabhāḥ",
    "GE09ram_01_u:076.013a": "teṣām atiyaśā loke rāmaḥ satyaparākramaḥ",
    "GE09ram_01_u:076.013c": "svayambhūr iva bhūtānāṃ babhūva guṇavattaraḥ",
    "GE09ram_01_u:076.014a": "rāmas tu sītayā sārdhaṃ vijahāra bahūn ṛtūn",
    "GE09ram_01_u:076.014c": "manasvī tadgatas tasyā nityaṃ hṛdi samarpitaḥ",
    "GE09ram_01_u:076.015a": "priyā tu sītā rāmasya dārāḥ pitṛkṛtā iti",
    "GE09ram_01_u:076.015c": "guṇād rūpaguṇāc cāpi prītir bhūyo vyavardhata",
    "GE09ram_01_u:076.016a": "tasyāś ca bhartā dviguṇaṃ hṛdaye parivartate",
    "GE09ram_01_u:076.016c": "antarjātam api vyaktam ākhyāti hṛdayaṃ hṛdā",
    "GE09ram_01_u:076.017a": "tasya bhūyo viśeṣeṇa maithilī janakātmajā",
    "GE09ram_01_u:076.017c": "devatābhiḥ samā rūpe sītā śrīr iva rūpiṇī",
    "GE09ram_01_u:076.018a": "tayā sa rājarṣisuto 'bhirāmayā; sameyivān uttamarājakanyayā",
    "GE09ram_01_u:076.018c": "atīva rāmaḥ śuśubhe 'tikāmayā; vibhuḥ śriyā viṣṇur ivāmareśvaraḥ"
}