{
    "GK19dandkc_u:0": " daśakumāracaritam",
    "GK19dandkc_u:1": " pūrvapīṭhikā",
    "GK19dandkc_u:2": " prathamocchvāsaḥ",
    "GK19dandkc_u:3": " START Dkc 1,1.1:",
    "GK19dandkc_u:4": " brahmāṇḍacchatradaṇḍaḥ śatadhṛtibhavanāmbhoruho nāladaṇḍaḥ",
    "GK19dandkc_u:5": " kṣoṇīnaukūpadaṇḍaḥ kṣaradamarasaritpaṭṭikāketudaṇḍaḥ /",
    "GK19dandkc_u:6": " jyotiścakrākṣadaṇḍastribhuvanavijayastambhadaṇḍo 'ṅghridaṇḍaḥ śreyastraivikramaste vitaratu vibudhadveṣiṇāṃ kāladaṇḍaḥ //",
    "GK19dandkc_u:7": " asti samastanagarīnikaṣāyamāṇā śaśvadagaṇyapaṇyavistāritamaṇigaṇādivastujātavyākhyātaratnākaramāhātmyā magadhadeśaśekharībhūtā puṣpapurī nāma nagarī // Dkc_1,1.1 //",
    "GK19dandkc_u:8": " START Dkc 1,1.2:",
    "GK19dandkc_u:9": " tatra vīrabhaṭapaṭalottaraṅgaturaṅgakuñjaramakarabhīṣaṇasakalaripugaṇakaṭakajalanidhi mathanamandarāyamāṇasamuddaṇḍabhujadaṇḍaḥ,",
    "GK19dandkc_u:10": " purandarapurāṅgaṇavanaviharaṇaparāyaṇataruṇagaṇikāgaṇajegīyamānayātimānayā śaradindukundaghanasāranīhārahāramṛṇālamarālasuragajanīrakṣīragiri",
    "GK19dandkc_u:11": " śāṭṭahāsakailāsakāśanīkāśamūrtyā racitadigantarālapūrtyā kīrtyābhitaḥ surabhitaḥ",
    "GK19dandkc_u:12": " svarlokaśikharoruruciraratnaratnākaravelāmekhalāyitadharaṇīramaṇīsaubhāgyabhogabhāgyavān,",
    "GK19dandkc_u:13": " anavaratayāgadakṣiṇārakṣitaśiṣṭaviśiṣṭavidyāsambhārabhāsurabhūsuranikaraḥ,",
    "GK19dandkc_u:14": " viracitārātisaṃtāpena pratāpena satatatulitaviyanmadhyahaṃsaḥ,",
    "GK19dandkc_u:15": " rājahaṃso nāma ghanadarpakandarpasaundaryasodaryahṛdyaniravadyarūpo bhūpo babhūva // Dkc_1,1.2 //",
    "GK19dandkc_u:16": " START Dkc 1,1.3:",
    "GK19dandkc_u:17": " tasya vasumatī nāma sumatī līlāvatīkulaśekharamaṇī ramaṇī babhūva // Dkc_1,1.3 //",
    "GK19dandkc_u:18": " START Dkc 1,1.4:",
    "GK19dandkc_u:19": " roṣarūkṣeṇa niṭilākṣeṇa bhasmīkṛtacetane makaraketane tadā bhayenānavadyā vaniteti matvā tasya rolambāvalī keśajālam,",
    "GK19dandkc_u:20": " premākaro rajanīkaro vijitāravindavadanam,",
    "GK19dandkc_u:21": " jayadhvajāyamāno mīno jāyāyuto 'kṣiyugalam,",
    "GK19dandkc_u:22": " sakalasainikāṅgavīro malayasamīro niḥśvāsaḥ,",
    "GK19dandkc_u:23": " pathikahṛddalanakaravālaḥ pravālaścādhārabimbam,",
    "GK19dandkc_u:24": " jayaśaṅkho bandhurā lāvaṇyadharā kandharā,",
    "GK19dandkc_u:25": " pūrṇakumbhau cakravākānukārau payodharau;",
    "GK19dandkc_u:26": " jyāyamāne mārdavāsamāne bilasate ca bāhūr,",
    "GK19dandkc_u:27": " iṣadutphullalīlāvataṃsakahlārakorakau gaṅgāvartasanābhirnābhiḥ,",
    "GK19dandkc_u:28": " dūrīkṛtayogimanoratho jaitraratho 'tighanaṃ jaghanam,",
    "GK19dandkc_u:29": " jayastambhabhūte saundaryabhūte vighnitayatijanārambhe rambhe coruyugam,",
    "GK19dandkc_u:30": " ātapatrasahasrapatraṃ pādadvayam astrabhūtāni prasūnāni tānītarāṇyaṅgāni ca samabhūvanniva // Dkc_1,1.4 //",
    "GK19dandkc_u:31": " START Dkc 1,1.5:",
    "GK19dandkc_u:32": " vijitāmarapure puṣpapure nivasatā sānantabhogalālitā vasumatī vasumatīva magadharājena yathāsukhamanvabhāvi // Dkc_1,1.5 //",
    "GK19dandkc_u:33": " START Dkc 1,1.6:",
    "GK19dandkc_u:34": " tasya rājñaḥ paramavidheyā dharmapālapadmodbhavasitavarmanāmadheyā dhīradhiṣaṇāvadhīritavibudhācāryavicāryakāryasāhityāḥ kulāmātyāstrayo 'bhūvan",
    "GK19dandkc_u:35": " START Dkc 1,1.7:",
    "GK19dandkc_u:36": " teṣāṃ sitavarmaṇaḥ sumatī-satyavarmāṇau,",
    "GK19dandkc_u:37": " dharmapālasya sumantra-sumitra-kāmapālāḥ padmodbhavasya suśruta-ratnodbhavāviti tanayāḥ samabhūvan // Dkc_1,1.7 //",
    "GK19dandkc_u:38": " START Dkc 1,1.8:",
    "GK19dandkc_u:39": " teṣu dharmaśīlaḥ satyavarmā saṃsārāsāratāṃ buddhvā tīrthayātrābhilāṣī deśāntaramagamat // Dkc_1,1.8 //",
    "GK19dandkc_u:40": " START Dkc 1,1.9:",
    "GK19dandkc_u:41": " viṭanaṭavāranārīparāyaṇo durvinītaḥ kāmapālo janakāgrajanmanoḥ śāsanamatikramya bhuvaṃ babhrāma // Dkc_1,1.9 //",
    "GK19dandkc_u:42": " START Dkc 1,1.10:",
    "GK19dandkc_u:43": " ratnodbhavo 'pi vāṇijyanipuṇatayā pārāvārataraṇamakarot // Dkc_1,1.10 //",
    "GK19dandkc_u:44": " START Dkc 1,1.11:",
    "GK19dandkc_u:45": " itare mantrisūnavaḥ purandarapurātithiṣu pitṛṣu yathāpūrvamanvatiṣṭhan // Dkc_1,1.11 //",
    "GK19dandkc_u:46": " START Dkc 1,1.12:",
    "GK19dandkc_u:47": " tataḥ kadācinnānāvidhamahadāyudhanaipuṇyaracitāgaṇyajanyarājanyamaulipālinihi taniśitasāyako",
    "GK19dandkc_u:48": " magadhanāthako mālaveśvaraṃ pratyagrasaṅgrāmaghasmaraṃ samutkaṭamānasāraṃ mānasāraṃ",
    "GK19dandkc_u:49": " prati sahelaṃ nyakkṛtajaladhinirghoṣāhaṅkāreṇa bherījhaṅkāreṇa haṭhikākarṇanākrāntabhayacaṇḍimānaṃ",
    "GK19dandkc_u:50": " digdantāvalavalayaṃ vighūrṇannijabharanamanmedinībhareṇākrāntabhujagarājamastakabalena",
    "GK19dandkc_u:51": " caturaṅgabalena saṃyutaḥ saṅgrāmābhilāṣeṇa roṣeṇa mahatāviṣṭo niryayau // Dkc_1,1.12 //",
    "GK19dandkc_u:52": " START Dkc 1,1.13:",
    "GK19dandkc_u:53": " mālavanātho 'pyanekānekayūthapasanātho vigrahaḥ savigraha iva sāgraho 'bhimukhībhūya bhūyo nirjagāma // Dkc_1,1.13 //",
    "GK19dandkc_u:54": " START Dkc 1,1.14:",
    "GK19dandkc_u:55": " tayoratha rathaturagakhurakṣuṇṇakṣoṇīsamudbhūte karighaṭākaṭasravanmadadhārādhautamūle",
    "GK19dandkc_u:56": " navyavallabhavaraṇāgatadivyakanyājanajavanikāpaṭamaṇḍapa iva viyattalavyākule dhūlīpaṭale",
    "GK19dandkc_u:57": " diviṣaddhvani dhikkṛtānyadhvanipaṭahadhvānabadhiritāśeṣadigantarālaṃ śastrāśastri",
    "GK19dandkc_u:58": " hastāhasti parasparābhihatasainyaṃ janyamajani // Dkc_1,1.14 //",
    "GK19dandkc_u:59": " START Dkc 1,1.15:",
    "GK19dandkc_u:60": " tatra magadharājaḥ prakṣīṇasakalasainyamaṇḍalaṃ mālavarājaṃ jīvagrāhamabhigṛhya kṛpālutayā punarapi svarājye pratiṣṭhāpayāmāsa // Dkc_1,1.15",
    "GK19dandkc_u:61": " START Dkc 1,1.16:",
    "GK19dandkc_u:62": " tataḥ sa ratnākaramekhalāmilāmananyaśāsanāṃ śāsadanapatyatayā nārāyaṇaṃ sakalalokaikakāraṇaṃ nirantaramarcayāmāsa // Dkc_1,1.16 //",
    "GK19dandkc_u:63": " START Dkc 1,1.17:",
    "GK19dandkc_u:64": " atha kadācittadagramahiṣī “devi/",
    "GK19dandkc_u:65": " devena kalpavallīphalamāpnuhi' iti prabhātasamaye susvapnamavalokitavatī // Dkc_1,1.17 //",
    "GK19dandkc_u:66": " START Dkc 1,1.18:",
    "GK19dandkc_u:67": " sā tadā dayitamanorathapuṣpabhūtaṃ garbhamadhatta // Dkc_1,1.18 //",
    "GK19dandkc_u:68": " START Dkc 1,1.19:",
    "GK19dandkc_u:69": " rājāpi sampannyakkṛtākhaṇḍalaḥ suhṛnnṛpamaṇḍalaṃ samāhūya nijasampanyanorathānurūpaṃ devyāḥ sīmantotsavaṃ vyadhatta // Dkc_1,1.19 //",
    "GK19dandkc_u:70": " START Dkc 1,1.20:",
    "GK19dandkc_u:71": " ekadā hitaiḥ suhṛnmantripurohitaiḥ sabhāyāṃ siṃhāsanāsīno guṇairahīno lalāṭataṭanyastāñjalinā dvārapālena vyajñāpi-“deva/",
    "GK19dandkc_u:72": " devasandarśanalālasamānasaḥ ko 'pi devena viracyārcanārhe yatirdvāradeśamadhyāste'iti // Dkc_1,1.20 //",
    "GK19dandkc_u:73": " START Dkc 1,1.21:",
    "GK19dandkc_u:74": " tadanujñātena tena saṃyamī nṛpasamīpamanāyi // Dkc_1,1.21 //",
    "GK19dandkc_u:75": " START Dkc 1,1.22:",
    "GK19dandkc_u:76": " bhūpatirāyāntaṃ taṃ vilokya samyagjñātatadīyagūḍhacārabhāvo nikhilamanucaranikaraṃ visṛjya mantrijanasametaḥ praṇatamenaṃ mandahāsamabhāṣata-“nanu",
    "GK19dandkc_u:77": " deśaṃ sāpadeśaṃ bhramanbhavāṃstatra tatra bhavadabhijñātaṃ kathayatu'iti // Dkc_1,1.22 //",
    "GK19dandkc_u:78": " START Dkc 1,1.23:",
    "GK19dandkc_u:79": " tenābhāṣi bhūbhramaṇabalinā prāñjalinā-“deva/",
    "GK19dandkc_u:80": " śirasi devasyājñāmādāyainaṃ nirdeṣaṃ veṣaṃ svīkṛtya mālavendranagaraṃ praviśya tatra gūḍhataraṃ vartamānastasya rājñaḥ samastamudantajātaṃ viditvā pratyāgamam // Dkc_1,1.23 //",
    "GK19dandkc_u:81": " START Dkc 1,1.24:",
    "GK19dandkc_u:82": " mānī mānasāraḥ svasainikāyuṣmattāntarāye saṃparāye bhavataḥ parājayamanubhūya vailakṣyalakṣyahṛdayo",
    "GK19dandkc_u:83": " vītadayo mahākālanivāsinaṃ kālīvilāsinamanaśvaraṃ maheśvaraṃ samārādhya tapaḥ prabhāvasantuṣṭādasmādekavīrārātighnīṃ",
    "GK19dandkc_u:84": " bhayadāṃ gadāṃ labdhvātmānamapratibhaṭaṃ manyamāno mahābhibhāno bhavantamabhiyoktumudyuṅkte /",
    "GK19dandkc_u:85": " tataḥ paraṃ deva eva pramāṇam' iti // Dkc_1,1.24 //",
    "GK19dandkc_u:86": " START Dkc 1,1.25:",
    "GK19dandkc_u:87": " tadālocya niścitatatkṛtyairamātyai rājā vijñāpito 'bhūt-deva,",
    "GK19dandkc_u:88": " nirupāyena devasahāyena yoddhumarātirāyāti /",
    "GK19dandkc_u:89": " tasmādasmākaṃ yuddhaṃ sāṃpratamasāmpratam /",
    "GK19dandkc_u:90": " sahasā durgasaṃśrayaḥ kāryaḥ'iti // Dkc_1,1.25 //",
    "GK19dandkc_u:91": " START Dkc 1,1.26:",
    "GK19dandkc_u:92": " tairbahudhā vijñāpito 'pyakharveṇa garveṇa virājamāno rājā tadvākyamakṛtyamityanādṛtya pratiyoddhumanā babhūva // Dkc_1,1.26 //",
    "GK19dandkc_u:93": " START Dkc 1,1.27:",
    "GK19dandkc_u:94": " śitikaṇṭhadattaśaktisāro mānasāro yoddhumanasāmagrībhūya sāmagrīsameto 'kleśaṃ magadhadeśaṃ praviveśa // Dkc_1,1.27 //",
    "GK19dandkc_u:95": " START Dkc 1,1.28:",
    "GK19dandkc_u:96": " tadā tadākarṇya mantriṇo bhūmahendraṃ magadhendraṃ kathañcidanunīyaripubhirasādhye vindhyāṭavīmadhye 'varodhānmūlabalarakṣitānniveśayāmāsuḥ",
    "GK19dandkc_u:97": " START Dkc 1,1.29:",
    "GK19dandkc_u:98": " rājahaṃsastu praśastavītadainyasainyasametastīvragatyā nirgatyādhikaruṣaṃ dviṣaṃ rurodha // Dkc_1,1.29 //",
    "GK19dandkc_u:99": " START Dkc 1,1.30:",
    "GK19dandkc_u:100": " parasparabaddhavairayoretayoḥ śūrayostadā tadālokanakutūhalāgatagaganacarāścaryakāraṇe",
    "GK19dandkc_u:101": " raṇe vartamāne jayākāṅkṣī mālavadeśarakṣī vividhāyudhasthairyacaryāñcitasamaratulitāmareśvarasya",
    "GK19dandkc_u:102": " magadheśvarasya tasyopari purā purārātidattāṃ gadāṃ prāhiṇot // Dkc_1,1.30 //",
    "GK19dandkc_u:103": " START Dkc 1,1.31:",
    "GK19dandkc_u:104": " niśitaśaranikaraśakalīkṛtāpi sā paśupatiśāsanasyāvandhyatayā sūtaṃ nihatya rathasthaṃ rājānaṃ mūrchitamakārṣīt // Dkc_1,1.31 //",
    "GK19dandkc_u:105": " START Dkc 1,1.32:",
    "GK19dandkc_u:106": " tato vītapragrahā akṣatavigrahā vāhā rathamādāya daivagatyāntaḥpuraśaraṇyaṃ mahāraṇyaṃ prāviśan // Dkc_1,1.32 //",
    "GK19dandkc_u:107": " START Dkc 1,1.33:",
    "GK19dandkc_u:108": " mālavanātho jayalakṣmīsanātho magadharājyaṃ prājyaṃ samākramya puṣpapuramadhyatiṣṭhat // Dkc_1,1.33 //",
    "GK19dandkc_u:109": " START Dkc 1,1.34:",
    "GK19dandkc_u:110": " tatra hetitatihatiśrāntā amātyā daivagatyānutkrāntajīvitā niśāntavātalabdhasaṃjñāḥ kathañcidāśvasya rājānaṃ samantādanvīkṣyānavalokitavanto dainyavanto devīmavāpuḥ // Dkc_1,1.34 //",
    "GK19dandkc_u:111": " START Dkc 1,1.35:",
    "GK19dandkc_u:112": " vasumatī tu tebhyo nikhilasainyakṣatiṃ rājño 'dṛśyatvaṃ cākarṇyodvignā śokasāgaramagnā ramaṇānugamane matiṃ vyadhatta // Dkc_1,1.35 //",
    "GK19dandkc_u:113": " START Dkc 1,1.36:",
    "GK19dandkc_u:114": " `kalyāṇi, bhūramaṇamaraṇamaniścitam /",
    "GK19dandkc_u:115": " kiñca daivajñakathito mathitoddhatārātiḥ sārvabhaumo 'bhirāmo bhavitā sukumāraḥ kumārastvadudare vasati /",
    "GK19dandkc_u:116": " tasmādadya tava maraṇamanucitam' iti bhūṣitabhāṣitairamātyapurohitairanunīyamānayā tayā kṣaṇaṃ kṣaṇahīnayā tūṣṇīmasthāyi // Dkc_1,1.36 //",
    "GK19dandkc_u:117": " START Dkc 1,1.37:",
    "GK19dandkc_u:118": " athārdharātre nidrānilīnanetre parijane vijane śokapārāvāramapāramuttartumaśaknuvatī",
    "GK19dandkc_u:119": " senāniveśadeśaṃ niḥśabdaleśaṃ śanairatikramya yasmin rathasya saṃsaktatayā tadānayanapalāyanaśrāntā",
    "GK19dandkc_u:120": " gantumakṣamāḥ kṣamāpatirathyāḥ pathyākulāḥ pūrvamatiṣṭhaṃstasya nikaṭavaṭataroḥ śākhāyāṃ",
    "GK19dandkc_u:121": " mṛtirekhāyāmiva kvaciduttarīyārddhena bandhanaṃ mṛtisādhanaṃ viracya martukāmābhirāmā",
    "GK19dandkc_u:122": " vāṅmādhurīvirasīkṛtakala-kaṇṭha-kaṇṭhā sāśrukaṇṭhā vyalapat-“lāvaṇyopamitapuṣpasāyaka,",
    "GK19dandkc_u:123": " bhūnāyaka,",
    "GK19dandkc_u:124": " bhavāneva bhāvinyapi janmani vallabho bhavatu' iti // Dkc_1,1.37 //",
    "GK19dandkc_u:125": " START Dkc 1,1.38:",
    "GK19dandkc_u:126": " tadākarṇya nīhārakarakiraṇanikarasaṃparkalabdhāvabodho māgadho 'gādharudhiravikṣaraṇanaṣṭaceṣṭo devīvākyameva niścinvānastanvānaḥ priyavacanāni śanaistāmāhvayat // Dkc_1,1.38 //",
    "GK19dandkc_u:127": " START Dkc 1,1.39:",
    "GK19dandkc_u:128": " sā sasaṃbhramamāgatyāmandahṛdayānandasaṃphullavadanāravindā tamupoṣitābhyāmivānimiṣitābhyāṃ",
    "GK19dandkc_u:129": " locanābhyāṃ pibantī vikasvareṇa svareṇa purohitāmātyajanamuccairāhūya tebhyastamadarśayat // Dkc_1,1.39 //",
    "GK19dandkc_u:130": " START Dkc 1,1.40:",
    "GK19dandkc_u:131": " rājā niṭilataṭacumbitanijacaraṇāmbujaiḥ praśaṃsitadaivamāhātmyairamātyairabhāṇi-“deva,",
    "GK19dandkc_u:132": " rathyacayaḥ sārathyapagame rathaṃ rabhasādaraṇyamanayat'iti // Dkc_1,1.40 //",
    "GK19dandkc_u:133": " START Dkc 1,1.41:",
    "GK19dandkc_u:134": " `tatra nihatasainikagrāme saṃgrāme mālavapatinārādhitapurārātinā prahitayā gadayā",
    "GK19dandkc_u:135": " dayāhīnena tāḍito mūrchāmāgatyātra vane niśāntapavanena bodhito 'bhavam' iti mahīpatirakathayat // Dkc_1,1.41 //",
    "GK19dandkc_u:136": " START Dkc 1,1.42:",
    "GK19dandkc_u:137": " tato viracitamahena mantrinivahena viracitadaivānukūlyena kālena śiviramānīyāpanītāśeṣaśalyo vikasita-nijānanāravindo rājā sahasā viropitavraṇo 'kāri // Dkc_1,1.42 //",
    "GK19dandkc_u:138": " START Dkc 1,1.43:",
    "GK19dandkc_u:139": " virodhidaivadhikkṛtapuruṣakāro dainyavyāptākāro magadhādhipatiradhikādhiramātyasaṃmatyā mṛdubhāṣitayā tayā vasumatyā matyā kalitayā ca samabodhi",
    "GK19dandkc_u:140": " START Dkc 1,1.44:",
    "GK19dandkc_u:141": " `deva, sakalasya bhūpālakulasya madhye tejovariṣṭho gariṣṭho bhavānadya vindhyavanamadhyaṃ nivasatīti jalabudbudasamānā virājamānā sampattaḍillateva sahasaivodeti naśyati ca /",
    "GK19dandkc_u:142": " tannikhilaṃ daivāyattamevāvadhārya kāryam // Dkc_1,1.44 //",
    "GK19dandkc_u:143": " START Dkc 1,1.45:",
    "GK19dandkc_u:144": " kiñca purā hariścandrarāmacandramukhyā asaṃkhyā mahīndrā aiśvaryopamitamahendrā daivatantraṃ duḥkhayantraṃ samyaganubhūya paścādanekakālaṃ nijarājyamakurvan",
    "GK19dandkc_u:145": " tadvadeva bhavānbhaviṣyati /",
    "GK19dandkc_u:146": " kañcana kālaṃ viracitadaivasamādhirvigalitādhistiṣṭhatu tāvat iti // Dkc_1,1.45 //",
    "GK19dandkc_u:147": " START Dkc 1,1.46:",
    "GK19dandkc_u:148": " tataḥ sakalasainyasamanvito rājahaṃsastapovibhrājamānaṃ vāmadevanāmānaṃ tapodhanaṃ nijābhilāṣāvāptisādhanaṃ jagāma // Dkc_1,1.46 //",
    "GK19dandkc_u:149": " START Dkc 1,1.47:",
    "GK19dandkc_u:150": " taṃ praṇamya tena kṛtātithyastasmai kathitakathyastadāśrame dūrīkṛtaśrame kañcana kālamuṣitvā nijarājyābhilāṣī mitabhāṣī somakulāvataṃso rājahaṃso",
    "GK19dandkc_u:151": " mānasāraḥ prabalena daivabalena māṃ nirjitya madbhogyaṃ rājyamanubhavati /",
    "GK19dandkc_u:152": " tadvadahamapyugraṃ tapo viracya tamarātimunmūlayiṣyāmi lokaśaraṇyena bhavatkāruṇyeneti niyamavantaṃ bhavantaṃ prāpnavam' iti // Dkc_1,1.47 //",
    "GK19dandkc_u:153": " START Dkc 1,1.48:",
    "GK19dandkc_u:154": " tatastrikālajñastapodhano rājānamavocat-sakhe/",
    "GK19dandkc_u:155": " śarīrakārśyakāriṇā tapasālam /",
    "GK19dandkc_u:156": " vasumatīgarbhasthaḥ sakalaripukulamardano rājanandano nūnaṃ sambhaviṣyati,",
    "GK19dandkc_u:157": " kañcana kālaṃ tūṣṇīmāssva'iti // Dkc_1,1.48 //",
    "GK19dandkc_u:158": " START Dkc 1,1.49:",
    "GK19dandkc_u:159": " gaganacāriṇyāpi vāṇyā “satyametat' iti tadevāvāci /",
    "GK19dandkc_u:160": " rājāpi munivākya maṅgīkṛtyātiṣṭhat // Dkc_1,1.49 //",
    "GK19dandkc_u:161": " START Dkc 1,1.50:",
    "GK19dandkc_u:162": " tataḥ sampūrṇagarbhadivasā vasumatī sumuhūrte sakalalakṣaṇalakṣitaṃ sutamasūta /",
    "GK19dandkc_u:163": " brahmavarcasena tulitavedhasaṃ purodhasaṃ puraskṛtya kṛtyavinmahīpatiḥ kumāraṃ sukumāraṃ jātasaṃskāreṇa bālālaṅkāreṇa ca virājamānaṃ rājavāhananāmānaṃ vyadhatta // Dkc_1,1.50 //",
    "GK19dandkc_u:164": " START Dkc 1,1.51:",
    "GK19dandkc_u:165": " tasminneva kāle sumatisumitrasumantrasuśrutānāṃ mantriṇāṃ pramatimitraguptayantraguptaviśrutākhyā mahābhikhyāḥ sūnavo navodyadindurucaścirāyuṣaḥ samajāyanta /",
    "GK19dandkc_u:166": " rājavāhano mantriputrairātmamitraiḥ saha bālakelīranubhavannavardhata // Dkc_1,1.51 //",
    "GK19dandkc_u:167": " START Dkc 1,1.52:",
    "GK19dandkc_u:168": " atha kadācidekena tāpasena rasena rājalakṣaṇavirājitaṃ kaccinnayanānandakaraṃ sukumāraṃ kumāraṃ rājñe samarpyāvoci-bhūvallabha,",
    "GK19dandkc_u:169": " kuśasamidānayanāya vanaṃ gatena mayā kācidaśaraṇyā vyaktakārpaṇyāśru muñcantī vanitā vilokitā // Dkc_1,1.52 //",
    "GK19dandkc_u:170": " START Dkc 1,1.53:",
    "GK19dandkc_u:171": " nirjane vane kiṃnimittaṃ rudyate tvayā iti pṛṣṭā sā karasaroruhairaśru pramṛjya sagadgadaṃ māmavocat-mune,",
    "GK19dandkc_u:172": " lāvaṇyajitapuṣpasāyake mithilānāyake kīrtivyāptasudharmaṇi nijasuhṛdo magadharājasya",
    "GK19dandkc_u:173": " sīmantinīsīmantamahotsavāya putradārasamanvite puṣpapuramupetya kañcana kālamadhivasati",
    "GK19dandkc_u:174": " samārādhitagirīśo mālavādhīśo magadharājaṃ yoddhumabhyagāt // Dkc_1,1.53 //",
    "GK19dandkc_u:175": " START Dkc 1,1.54:",
    "GK19dandkc_u:176": " tatra prakhyātayoretayorasaṅkhye saṅkhye vartamāne suhṛtsāhāyyakaṃ kurvāṇo nijabale",
    "GK19dandkc_u:177": " sati videhe videheśvaraḥ prahāravarmā jayavatā ripuṇābhigṛhya kāruṇyena puṇyena visṛṣṭo",
    "GK19dandkc_u:178": " hatāvaśeṣeṇa śūnyena sainyena saha svapuragamanamakarot // Dkc_1,1.54 //",
    "GK19dandkc_u:179": " START Dkc 1,1.55:",
    "GK19dandkc_u:180": " tato vanamārgeṇa durgeṇa gacchannadhikabalena śabarabalena rabhasādabhihanyamāno mūlabalābhirakṣitāvarodhaḥ sa mahānirodhaḥ palāyiṣṭa /",
    "GK19dandkc_u:181": " tadīyārbhakayoryamayordhātrībhāvena parikalpitāhaṃ madduhitāpi tīvragatiṃ bhūpatimanugantumakṣame abhūva /",
    "GK19dandkc_u:182": " tatra vivṛtavadanaḥ ko 'pi rūpīkopa iva vyāghraḥ śīghraṃ māmāghrātumāgatavān /",
    "GK19dandkc_u:183": " bhītāhamudagragrāvṇi skhalantī paryapatam /",
    "GK19dandkc_u:184": " madīyapāṇibhraṣṭo bālakaḥ kasyāpi kapilāśavasya kroḍamabhyalīyata // Dkc_1,1.55 //",
    "GK19dandkc_u:185": " START Dkc 1,1.56:",
    "GK19dandkc_u:186": " tacchavākarṣiṇo 'marṣiṇo vyāghrasya prāṇānbāṇo bāṇāsanayantramukto 'pāharat /",
    "GK19dandkc_u:187": " lolālako bālako 'pi śabarairādāya kutracidupānīyata /",
    "GK19dandkc_u:188": " kumāramaparamudvahantī madduhitā kutra gatā na jāne /",
    "GK19dandkc_u:189": " sāhaṃ mohaṃ gatā kenāpi kṛpālunā vṛṣṇipālena svakuṭīramāveśya viropitavraṇābhavam /",
    "GK19dandkc_u:190": " tataḥ svasthībhūya kṣmābharturantikamupatiṣṭhāsurasahāyatayā duhituranabhijñatayā",
    "GK19dandkc_u:191": " ca vyākulībhavāmi-ityabhidadhānā “ekākinyapi svāminaṃ gamiṣyāmi' iti sā tadaiva niragāt // Dkc_1,1.56 //",
    "GK19dandkc_u:192": " START Dkc 1,1.57:",
    "GK19dandkc_u:193": " ahamapi bhavanmitrasya videhanāthasya vipannimittaṃ viṣādamanubhavaṃstadanvayāṅkuraṃ kumāramanviṣyaṃstadaikaṃ caṇḍikāmandiraṃ sundaraṃ prāgām",
    "GK19dandkc_u:194": " START Dkc 1,1.58:",
    "GK19dandkc_u:195": " tatra saṃtatamevaṃvidhavijayasiddhaye kumāraṃ devatopahāraṃ kariṣyantaḥ kirātāḥ “mahāruhaśākhāvalambitamenamasilatayā vā,",
    "GK19dandkc_u:196": " saikatatale khanananikṣiptacaraṇaṃ lakṣīkṛtya śitaśaranikareṇa vā,",
    "GK19dandkc_u:197": " anekacaraṇaiḥ palāyamānaṃ kukkurabālakairvā daṃśayitvā saṃhaniṣyāmaḥ' iti bhāṣamāṇā mayā samabhyabhāṣanta “nanu kirātottamāḥ,",
    "GK19dandkc_u:198": " ghorapracāre kāntāre skhalitapathaḥ sthavirabhūsuro 'haṃ mama putrakaṃ kvacicchāyāyāṃ nikṣipya mārgānveṣaṇāya kiñcidantaramagaccham // Dkc_1,1.58",
    "GK19dandkc_u:199": " START Dkc 1,1.59:",
    "GK19dandkc_u:200": " sa kutra gataḥ,",
    "GK19dandkc_u:201": " kena vā gṛhītaḥ,",
    "GK19dandkc_u:202": " parīkṣyāpi na vīkṣyate tanmukhāvalokanena vinānekānyahānyatītāni /",
    "GK19dandkc_u:203": " kiṃ karomi, kva yāmi bhavadbhirna kimadarśi iti // Dkc_1,1.59 //",
    "GK19dandkc_u:204": " START Dkc 1,1.60:",
    "GK19dandkc_u:205": " `dvijottama/",
    "GK19dandkc_u:206": " kaścidatra tiṣṭhati /",
    "GK19dandkc_u:207": " kimeṣa tava nandanaḥ satyameva /",
    "GK19dandkc_u:208": " tadenaṃ gṛhāṇa' ityuktvā daivānukūlyena mahyaṃ taṃ vyataran // Dkc_1,1.60 //",
    "GK19dandkc_u:209": " START Dkc 1,1.61:",
    "GK19dandkc_u:210": " tebhyo dattāśīrahaṃ bālakamaṅgīkṛtya śiśirodakādinopacāreṇāśvāsya niḥśaṅkaṃ bhavadaṅkaṃ samānītavānasmi /",
    "GK19dandkc_u:211": " enamāyuṣmantaṃ pitṛrūpo bhavānabhirakṣatāt'iti // Dkc_1,1.61 //",
    "GK19dandkc_u:212": " START Dkc 1,1.62:",
    "GK19dandkc_u:213": " rājā suhṛdāpannimittaṃ śokaṃ tannandanavilokanasukhena kiñcidadharīkṛtya tamupahāravarmanāmnāhūya rājavāhanamiva pupoṣa // Dkc_1,1.62 //",
    "GK19dandkc_u:214": " START Dkc 1,1.63:",
    "GK19dandkc_u:215": " janapatirekasmin puṇyadivase tīrthasnānāya pakvaṇanikaṭamārgeṇa gacchannabalayā kayācidupalālitamanupamaśarīraṃ kumāraṃ kañcidavalokya kutūhalākulastāmapṛcchat-“bhāmini/",
    "GK19dandkc_u:216": " ruciramūrtiḥ sarājaguṇasaṃpūrtirasāvarbhako bhavadanvayasaṃbhavo na bhavati kasya nayanānandaḥ,",
    "GK19dandkc_u:217": " nimittena kena bhavadadhīno jātaḥ kathyatāṃ yāthātathyena tvayā' iti // Dkc_1,1.63 //",
    "GK19dandkc_u:218": " START Dkc 1,1.64:",
    "GK19dandkc_u:219": " praṇatayā tayā śabaryā salīlamalāpi-“rājan/",
    "GK19dandkc_u:220": " ātmapallīsamīpe padavyāṃ vartamānasya śakrasamānasya mithileśvarasya sarvasvamapaharati śabarasainye maddayitenāpahṛtya kumāra eṣa mahyamarpito vyavardhata iti // Dkc_1,1.64 //",
    "GK19dandkc_u:221": " START Dkc 1,1.65:",
    "GK19dandkc_u:222": " tadavadhārya kāryajño rājā munikathitaṃ dvitīyaṃ rājakumārameva niścitya sāmadānābhyāṃ tāmanunīyāpahāravarmetyākhyāya devyai “vardhaya' iti samarpitavān // Dkc_1,1.65 //",
    "GK19dandkc_u:223": " START Dkc 1,1.66:",
    "GK19dandkc_u:224": " kadācidvāmadevaśiṣyaḥ somadevaśarmā nāma kañcidekaṃ bālakaṃ rājñaḥ puro nikṣipyābhāṣata-deva/",
    "GK19dandkc_u:225": " rāmatīrthe snātvā pratyāgacchatā mayā kānanāvanau vanitayā kayāpi dhāryamāṇamenamujjvalākāraṃ kumāraṃ vilokya sādaramabhāṇi--“sthavire/",
    "GK19dandkc_u:226": " kā tvam? etasminnaṭavīmadhye bālakamudvahantī kimarthamāyāsena bhramasi' iti // Dkc_1,1.66 //",
    "GK19dandkc_u:227": " START Dkc 1,1.67:",
    "GK19dandkc_u:228": " vṛddhayāpyabhāṣi-“munivara/",
    "GK19dandkc_u:229": " kālayavananāmni dvīpe kālagupto nāma dhanāḍhyo vaiśyavaraḥ kaścidasti /",
    "GK19dandkc_u:230": " tannandinīṃ nayanānandakāriṇīṃ suvṛttāṃ nāmaitasmād dvīpādāgato magadhanāthamantrisaṃbhavo",
    "GK19dandkc_u:231": " ratnodbhavo nāma ramaṇīyaguṇālayo bhrāntabhūvalayo manohārī vyavahāryupayamya suvastusaṃpadā",
    "GK19dandkc_u:232": " śvaśureṇa saṃmānito 'bhūt /",
    "GK19dandkc_u:233": " kālakrameṇa natāṅgī garbhiṇī jātā // Dkc_1,1.67 //",
    "GK19dandkc_u:234": " START Dkc 1,1.68:",
    "GK19dandkc_u:235": " tataḥ sodaravilokanakautūhalena ratnodbhavaḥ kathañcicchvaśuramanunīya capalalocanayā saha pravahaṇamāruhya puṣpapuramabhipratasthe /",
    "GK19dandkc_u:236": " kallolamālikābhihataḥ potaḥ samudrāmbhasyamajjat // Dkc_1,1.68 //",
    "GK19dandkc_u:237": " START Dkc 1,1.69:",
    "GK19dandkc_u:238": " garbhabharālasāṃ tāṃ lalanāṃ dhātrībhāvena kalpitāhaṃ karābhyāmudvahantī phalakamekamadhiruhya daivagatyā tīrabhūmimagamam /",
    "GK19dandkc_u:239": " suhṛjjanaparivṛto ratnodbhavastatra nimagno vā kenopāyena tīramagamadvā na jānāmi /",
    "GK19dandkc_u:240": " kleśasya parāṃ kāṣṭhāmadhigatā suvṛttāsminnaṭavīmadhye 'dya sutamasūta /",
    "GK19dandkc_u:241": " prasavavedanayā vicetanā sā pracchāyaśītale tarutale nivasati /",
    "GK19dandkc_u:242": " vijane vane sthātumaśakyatayā janapadagāminaṃ mārgamanveṣṭumudyuktayā mayā vivaśāyāstasyāḥ samīpe bālakaṃ nikṣipya gantumanucitamiti kumāro 'pyanāyi iti // Dkc_1,1.69 //",
    "GK19dandkc_u:243": " START Dkc 1,1.70:",
    "GK19dandkc_u:244": " tasminneva kṣaṇe vanyo vāraṇaḥ kaścidadṛśyata /",
    "GK19dandkc_u:245": " taṃ vilokya bhītā sā bālakaṃ nipātya prādravat /",
    "GK19dandkc_u:246": " ahaṃ samīpalatāgulmake praviśya parīkṣamāṇo 'tiṣṭham,",
    "GK19dandkc_u:247": " nipatitaṃ bālakaṃ pallavakavalamivādadati gajapatau kaṇṭhīravo mahāgraheṇa nyapatat /",
    "GK19dandkc_u:248": " bhayākulena dantāvalena jhaṭiti viyati samutpātyamāno bālako nyapatat /",
    "GK19dandkc_u:249": " cirāyuṣmattayā sa connatataruśākhāsamāsīnena vānareṇa kenacitpakvaphalabuddhyā parigṛhya phaletaratayā vitataskandhamūle nikṣipto 'bhūt /",
    "GK19dandkc_u:250": " so 'pi markaṭaḥ kvacidagāt // Dkc_1,1.70 //",
    "GK19dandkc_u:251": " START Dkc 1,1.71:",
    "GK19dandkc_u:252": " bālakena sattvasaṃpannatayā sakalakleśasahenābhāvi /",
    "GK19dandkc_u:253": " kesariṇā kariṇaṃ nihatya kutracidagāmi /",
    "GK19dandkc_u:254": " latāgṛhānnirgato 'hamapi tejaḥpuñjaṃ bālakaṃ śanairavanīruhādavatārya vanāntare vani",
    "GK19dandkc_u:255": " tāmanviṣyāvilokyainamānīya gurave nivedya tannideśena bhavannikaṭamānītavānasmi'iti // Dkc_1,1.71 //",
    "GK19dandkc_u:256": " START Dkc 1,1.72:",
    "GK19dandkc_u:257": " sarveṣāṃ suhṛdāmekadaivānukūladaivābhāvena mahadāścaryaṃ vibhrāṇo rājā “ratnodbhavaḥ",
    "GK19dandkc_u:258": " kathamabhavat' iti cintayaṃstannandanaṃ puṣpodbhavanāmadheyaṃ vidhāya tadudantaṃ",
    "GK19dandkc_u:259": " vyākhyāya suśrutāya viṣādasaṃtoṣāvanubhavaṃstadanujatanayaṃ samarpitavān // Dkc_1,1.72 //",
    "GK19dandkc_u:260": " START Dkc 1,1.73:",
    "GK19dandkc_u:261": " anyedyuḥ kañcana bālakamurasi dadhatī vasumatīvallabhamabhigatā /",
    "GK19dandkc_u:262": " tena “kutratyo 'yam iti pṛṣṭā samabhāṣata-“rājan/",
    "GK19dandkc_u:263": " atītāyāṃ rātrau kācana divyavanitā matpurataḥ kumāramenaṃ saṃsthāpya nidrāmudritāṃ māṃ vibodhya vinītābravīt-“devi/",
    "GK19dandkc_u:264": " tvanmantriṇo dharmapālanandanasya kāmapālasya vallabhā yakṣakanyāhaṃ tārāvalī nāma,",
    "GK19dandkc_u:265": " nandinī maṇibhadrasya /",
    "GK19dandkc_u:266": " yakṣeśvarānumatyā madātmajametaṃ bhavattanūjasyāmbhonidhivalayaveṣṭitakṣoṇīmaṇḍaleśvarasya bhāvino viśuddhayaśonidhe rājavāhanasya paricaryākaraṇāyānītavatyasmi",
    "GK19dandkc_u:267": " tvamenaṃ manojasaṃnibhamabhivardhaya,",
    "GK19dandkc_u:268": " iti vismayavikasitanayanayā mayā savinayaṃ satkṛtā svakṣī yakṣī sāpyadṛśyatāmayāsīt' iti // Dkc_1,1.73 //",
    "GK19dandkc_u:269": " START Dkc 1,1.74:",
    "GK19dandkc_u:270": " kāmapālasya yakṣakanyāsaṃgame vismayamānamānaso rājahaṃso rañjitamitraṃ sumitraṃ",
    "GK19dandkc_u:271": " mantriṇamāhūya tadīyabhrātṛputramarthapālaṃ vidhāya tasmai sarvaṃ vārtādikaṃ vyākhyāyādāt // Dkc_1,1.74 //",
    "GK19dandkc_u:272": " START Dkc 1,1.75:",
    "GK19dandkc_u:273": " tataḥ parasmin divase vāmadevāntevāsī tadāśramavāsī samārādhitadevakīrtiṃ nirbhartsitamāramūrtiṃ kusumasukumāraṃ kumāramekamavagamayya narapatimavādīt",
    "GK19dandkc_u:274": " vilolālakaṃ bālakaṃ nijotsaṅgatale nidhāya rudatīṃ sthavirāmekāṃ vilokyāvocam “sthavire/",
    "GK19dandkc_u:275": " kā tvam, ayamarbhakaḥ kasya nayanānandakaraḥ kāntāraṃ kimarthamāgatā,",
    "GK19dandkc_u:276": " śokakāraṇaṃ kim'iti // Dkc_1,1.75 //",
    "GK19dandkc_u:277": " START Dkc 1,1.76:",
    "GK19dandkc_u:278": " sā karayugena vāṣpajalamunmṛjya nijaśokaśaṅkūtpāṭanakṣamamiva māmavalokya śokahetumavocat-dvijātmaja/",
    "GK19dandkc_u:279": " rājahaṃsamantriṇaḥ sitavarmaṇaḥ kanīyānātmajaḥ satyavarmā tīrthayātrāmiṣeṇa deśamenamāgacchat /",
    "GK19dandkc_u:280": " sa kasmiṃścidagrahāre kālīṃ nāma kasyacid bhūsurasya nandinīṃ vivāhya tasyā anapatyatayā gaurīṃ nāma tadbhaginīṃ kāñcanakāntiṃ pariṇīya tasyāmekaṃ tanayamalabhata /",
    "GK19dandkc_u:281": " kālī sāsūyamekadā dhātryā mayā saha bālamenamekena miṣeṇānīya taṭinyāmetasyāmakṣipat /",
    "GK19dandkc_u:282": " kareṇaikena bālamuddhṛtyāpareṇa plavamānā nadīvegāgatasya kasyacittaroḥ śākhāmavalambya tatra śiśuṃ nidhāya nadīvegenohyamānā kenacittarulagnena kālabhogināhamadaṃśi /",
    "GK19dandkc_u:283": " madavalambībhūto bhūruho 'yamasmin deśe tīramagamat /",
    "GK19dandkc_u:284": " garalasyoddīpanatayā mayi mṛtāyāmaraṇye kaścana śaraṇyo nāstīti mayā śocyate iti // Dkc_1,1.76 //",
    "GK19dandkc_u:285": " START Dkc 1,1.77:",
    "GK19dandkc_u:286": " tato viṣamaviṣajvālāvalīḍhāvayavā sā dharaṇītale nyapatat /",
    "GK19dandkc_u:287": " dayāviṣṭahṛdayo 'haṃ mantrabalena viṣavyathāmapanetumakṣamaḥ samīpakuñjeṣvauṣadhiviśeṣamanviṣya pratyāgato vyutkrāntajīvitāṃ tāṃ vyalokayam",
    "GK19dandkc_u:288": " START Dkc 1,1.78:",
    "GK19dandkc_u:289": " tadanu tasyāḥ pāvakasaṃskāraṃ viracya śokākulacetāḥ bālamenamagatimādāya satyavarmavṛttāntavelāyāṃ",
    "GK19dandkc_u:290": " tannivāsāgrahāranāmadheyasyāśrutatayā tadanveṣaṇamaśakyamityālocya bhavadamātyatanayasya",
    "GK19dandkc_u:291": " bhavānevābhirakṣiteti bhavantamenamānayam' iti // Dkc_1,1.78 //",
    "GK19dandkc_u:292": " START Dkc 1,1.79:",
    "GK19dandkc_u:293": " tanniśamya satyavarmasthiteḥ samyaganiścitatayā khinnamānaso narapatiḥ sumataye mantriṇe somadattaṃ nāma tadanujatanayamarpitavān /",
    "GK19dandkc_u:294": " so 'pi sodaramāgatamiva manyamāno viśeṣeṇa pupoṣa // Dkc_1,1.79 //",
    "GK19dandkc_u:295": " START Dkc 1,1.80:",
    "GK19dandkc_u:296": " evaṃ militena kumāramaṇḍalena saha bālakelīranubhavannadhirūḍhānekavāhano rājavāhano 'nukrameṇa caulopanayanādisaṃskārajātamalabhata /",
    "GK19dandkc_u:297": " tataḥ sakalalipijñānaṃ nikhiladeśīyabhāṣāpāṇḍityaṣaḍaṅgasahitavedasamudāyakovidatvaṃ",
    "GK19dandkc_u:298": " kāvyanāṭakākhyānakākhyāyiketihāsacitrakathāsahitapurāṇagaṇanaipuṇyaṃ dharmaśabdajyotistarkamīmāṃsādi",
    "GK19dandkc_u:299": " samastaśāstranikaracāturyaṃ kauṭilyakāmandakīyādinītipaṭalakauśalaṃ vīṇādyaśeṣavādyadākṣyaṃ",
    "GK19dandkc_u:300": " saṃgītasāhityahāritvaṃ maṇimantrauṣadhādimāyāprapañcacuñcutvaṃ mātaṅgaturaṅgādivāhanārohaṇapāṭavaṃ",
    "GK19dandkc_u:301": " vividhāyudhaprayogacaṇatvaṃ cauryadurodarādikapaṭakalāprauḍhatvaṃ ca tattadācāryebhyaḥ",
    "GK19dandkc_u:302": " samyaglabdhvā yauvanena vilasantaṃ kumāranikaraṃ nirīkṣya mahīvallabhaḥ saḥ “ahaṃ",
    "GK19dandkc_u:303": " śatrujanadurlabhaḥ' iti paramānandamamandamavindata // Dkc_1,1.80 //",
    "GK19dandkc_u:304": " iti śrīdaṇḍinaḥ kṛtau daśakumāracarite kumārotpattirnāma prathama ucchvāsaḥ",
    "GK19dandkc_u:305": " dvitīyocchvāsaḥ",
    "GK19dandkc_u:306": " START Dkc 1,2.1:",
    "GK19dandkc_u:307": " athaikadā vāmadevaḥ sakalakalākuśalena kusumasāyakasaṃśayitasaundaryeṇa kalpita sodaryeṇa",
    "GK19dandkc_u:308": " sāhasāpahasitakumāreṇa sukumāreṇa jayadhvajātapavāraṇakuliśāṅkitakareṇa kumāranikareṇa",
    "GK19dandkc_u:309": " pariveṣṭitaṃ rājānamānataśirasaṃ samabhigamya tena tāṃ kṛtāṃ paricaryāmaṅgīkṛtya",
    "GK19dandkc_u:310": " nijacaraṇakamalayugalamilanmadhukarāyamāṇakākapakṣaṃ vidaliṣyamāṇavipakṣaṃ kumāracayaṃ",
    "GK19dandkc_u:311": " gāḍhamāliṅgya mitasatyavākyena vihitāśīrabhyabhāṣata // Dkc_1,2.1 //",
    "GK19dandkc_u:312": " START Dkc 1,2.2:",
    "GK19dandkc_u:313": " bhūvallabha,",
    "GK19dandkc_u:314": " bhavadīyamanorathaphalamiva samṛddhalāvaṇyaṃ tāruṇyaṃ nutamitro bhavatputro 'nubhavati /",
    "GK19dandkc_u:315": " sahacarasametasya nūnametasya digvijayārambhasamayaḥ eṣaḥ /",
    "GK19dandkc_u:316": " tadasya sakalakleśasahasya rājavāhanasya digvijayaprayāṇaṃ kriyatām iti // Dkc_1,2.2 //",
    "GK19dandkc_u:317": " START Dkc 1,2.3:",
    "GK19dandkc_u:318": " kumārā mārābhirāmā rāmādyapauruṣā ruṣā bhasmīkṛtārayo rayopahasitasamīraṇā raṇābhiyānena yānenābhyudayāśaṃsaṃ rājānamakārṣuḥ /",
    "GK19dandkc_u:319": " tatsācivyamitareṣāṃ vidhāya samucitāṃ buddhimupadiśya śubhe muhūrte saparivāraṃ kumāraṃ vijayāya visasarja // Dkc_1,2.3 //",
    "GK19dandkc_u:320": " START Dkc 1,2.4:",
    "GK19dandkc_u:321": " rājavāhano maṅgalasūcakaṃ śubhaśakunaṃ vilokayandeśaṃ kañcidatikramya vindhyāṭavīmadhyamaviśat /",
    "GK19dandkc_u:322": " tatra hetihatikiṇāṅkaṃ kālāyasakarkaśakāyaṃ yajñopavītenānumeyaviprabhāvaṃ vyaktakirātaprabhāvaṃ locanaparuṣaṃ kamapi puruṣaṃ dadarśa // Dkc_1,2.4",
    "GK19dandkc_u:323": " START Dkc 1,2.5:",
    "GK19dandkc_u:324": " tena vihitapūjano rājavāhano 'bhāṣata-“nanu mānava,",
    "GK19dandkc_u:325": " janasaṅgarahite mṛgahite ghorapracāre kāntāre vindhyāṭavīmadhye bhavānekākī kimiti nivasati /",
    "GK19dandkc_u:326": " bhavadaṃsopanītaṃ yajñopavītaṃ bhūsurabhāvaṃ dyotayati /",
    "GK19dandkc_u:327": " hetihatibhiḥ kirātarītiranumīyate /",
    "GK19dandkc_u:328": " kathaya kimetat' iti // Dkc_1,2.5 //",
    "GK19dandkc_u:329": " START Dkc 1,2.6:",
    "GK19dandkc_u:330": " `tejomayo 'yaṃ mānuṣamātrapauruṣo nūnaṃ na bhavati' iti matvā sa puruṣastadvayasya mukhānnāmajanane vijñāya tasmai nijavṛttāntamakathayat-“rājanandana,",
    "GK19dandkc_u:331": " kecidasyāmaṭavyāṃ vedādividyābhyāsamapahāya nijakulācāraṃ dūrīkṛtya satyaśaucādidharmavrātaṃ",
    "GK19dandkc_u:332": " parihṛtya kilviṣamanviṣyantaḥ pulindapurogamāstadannamupabhuñjānābahavo brāhmaṇabruvā",
    "GK19dandkc_u:333": " nivasanti teṣu kasyacitputro nindāpātracāritro mātaṅgonāmāhaṃ sahakirātabalena janapadaṃ",
    "GK19dandkc_u:334": " praviśya grāmeṣu dhaninaḥ strībālasahitānānīyāṭavyāṃ bandhane nidhāya teṣāṃ sakaladhanamapaharannuddhato vītadayo vyacaram /",
    "GK19dandkc_u:335": " kadācidekasmin kāntāre madīyasahacaragaṇena jighāṃsyamānaṃ bhūsuramekamavalokya dayāyattacitto 'bravam-“nanu pāpāḥ,",
    "GK19dandkc_u:336": " na hantavyo brāhmaṇa' iti // Dkc_1,2.6 //",
    "GK19dandkc_u:337": " START Dkc 1,2.7:",
    "GK19dandkc_u:338": " te roṣāruṇanayanā māṃ bahudhā nirabhartsayan /",
    "GK19dandkc_u:339": " teṣāṃ bhāṣaṇapāruṣyamasahiṣṇurahamavanisurarakṣaṇāya ciraṃ prayudhya tairabhihato gatajīvito 'bhavam // Dkc_1,2.7 //",
    "GK19dandkc_u:340": " START Dkc 1,2.8:",
    "GK19dandkc_u:341": " tataḥ pretapurīmupetya tatra dehadhāribhiḥ puruṣaiḥ pariveṣṭitaṃ sabhāmadhye ratnakhacitasiṃhāsanāsīnaṃ śamanaṃ vilokya tasmai daṇḍapraṇāmamakaravam",
    "GK19dandkc_u:342": " so 'pi māmavekṣya citraguptaṃ nāma nijāmātyamāhūya tamavocat “saciva,",
    "GK19dandkc_u:343": " naiṣo 'muṣya mṛtyusamayaḥ /",
    "GK19dandkc_u:344": " ninditacarito 'pyayaṃ mahīsuranimittaṃ gatajīvito 'bhūt /",
    "GK19dandkc_u:345": " itaḥprabhṛti vigalitakalmaṣasyāsya puṇyakarmakaraṇe rucirudeṣyati /",
    "GK19dandkc_u:346": " pāpiṣṭhairanubhūyamānamatra yātanāviśeṣaṃ vilokya punarapi pūrvaśarīramanena gamyatām' iti // Dkc_1,2.8 //",
    "GK19dandkc_u:347": " START Dkc 1,2.9:",
    "GK19dandkc_u:348": " citragupto 'pi tatra tatra santapteṣvāyasastambheṣu badhyamānān,",
    "GK19dandkc_u:349": " atyuṣṇīkṛte vitataśarāve taile nikṣipyamāṇān,",
    "GK19dandkc_u:350": " laguḍairjarjarīkṛtāvayavān,",
    "GK19dandkc_u:351": " niśitaṭaṅkaiḥ paritakṣyamāṇānapi darśayitvā puṇyabuddhimupadiśya māmamuñcat /",
    "GK19dandkc_u:352": " tadeva pūrvaśarīramahaṃ prāpto mahāṭavīmadhye śītalopacāraṃ racayatā mahīsureṇa parīkṣyamāṇaḥ śilāyāṃ śayitaḥ kṣaṇamatiṣṭham // Dkc_1,2.9 //",
    "GK19dandkc_u:353": " START Dkc 1,2.10:",
    "GK19dandkc_u:354": " tadanu viditodanto madīyavaṃśabandhugaṇaḥ sahasāgatya mandiramānīya māmapakrāntavraṇamakarot /",
    "GK19dandkc_u:355": " dvijanmā kṛtajño mahyamakṣaraśikṣāṃ vidhāya vividhāgamatantramākhyāya kalmaṣakṣayakāraṇaṃ",
    "GK19dandkc_u:356": " sadācāramupadiśya jñānekṣaṇagamyamānasya śaśikhaṇḍaśekharasya pūjāvidhānamabhidhāya",
    "GK19dandkc_u:357": " pūjāṃ matkṛtāmaṅgīkṛtya niragāt // Dkc_1,2.10 //",
    "GK19dandkc_u:358": " START Dkc 1,2.11:",
    "GK19dandkc_u:359": " tadārabhyāhaṃ kirātakṛtasaṃsargaṃ bandhuvargamutsṛjya sakalalokaikagurumindukalāvataṃsaṃ cetasi smarannasminkānane dūrīkṛtakalaṅko vasāmi /",
    "GK19dandkc_u:360": " “deva, bhavate vijñāpanīyaṃ rahasyaṃ kiñcidasti /",
    "GK19dandkc_u:361": " āgamyatām iti // Dkc_1,2.11 //",
    "GK19dandkc_u:362": " START Dkc 1,2.12:",
    "GK19dandkc_u:363": " sa vayasyagaṇādapanīya rahasi punarenamabhāṣata-“rājan,",
    "GK19dandkc_u:364": " atīte niśānte gaurīpatiḥ svapnasannihito nidrāmudritalocanaṃ vibodhya prasannavadanakāntiḥ praśrayānataṃ māmavocat-mātaṅga,",
    "GK19dandkc_u:365": " daṇḍakāraṇyāntarālagāminyāstaṭinyāstīrabhūmau siddhasādhyārādhyamānasya sphaṭikaliṅgasya",
    "GK19dandkc_u:366": " paścādadripatikanyāpadapaṅkticihnitasyāśmanaḥ savidhe vidherānanamiva kimapi bilaṃ vidyate /",
    "GK19dandkc_u:367": " tatpraviśya tatra nikṣiptaṃ tāmraśāsanaṃ śāsanaṃ vidhāturiva samādāya vidhiṃ tadupadiṣṭaṃ diṣṭavijayamiva vidhāya pātālalokādhīśvareṇa bhavatā bhavitavyam /",
    "GK19dandkc_u:368": " bhavatsāhāyyakaro rājakumāro 'dya śvo vā samāgamiṣyati' iti /",
    "GK19dandkc_u:369": " tadādeśānuguṇameva bhavadāgamanamabhūt /",
    "GK19dandkc_u:370": " sādhanābhilāṣiṇo mama toṣiṇo racaya sāhāyyam' iti // Dkc_1,2.12 //",
    "GK19dandkc_u:371": " START Dkc 1,2.13:",
    "GK19dandkc_u:372": " `tathā' iti rājavāhanaḥ sākaṃ mātaṅgena namitottamāṅgena vihāyārdharātre nidrāparatantraṃ mitragaṇaṃ vanāntaramavāpa /",
    "GK19dandkc_u:373": " tadanu tadanucarāḥ kalyena sākalye rājakumāramanavalokayanto viṣaṇṇahṛdayāsteṣu teṣu",
    "GK19dandkc_u:374": " vaneṣu samyaganviṣyānavekṣamāṇā etadanveṣaṇamanīṣayā deśāntaraṃ cariṣṇavo 'tisahiṣṇavo",
    "GK19dandkc_u:375": " niścitapunaḥsaṃketasthānāḥ parasparaṃ viyujya yayuḥ // Dkc_1,2.13 //",
    "GK19dandkc_u:376": " START Dkc 1,2.14:",
    "GK19dandkc_u:377": " lokaikavīreṇa kumāreṇa rakṣyamāṇaḥ santuṣṭāntaraṅgo mātaṅgo 'pi bilaṃ śaśiśekharakathitābhijñānaparijñātaṃ",
    "GK19dandkc_u:378": " niḥśaṅkaṃ praviśya gṛhītatāmraśāsano rasātalaṃ pathā tenaivopetya tatra kasyacitpattanasya",
    "GK19dandkc_u:379": " nikaṭe kelīkānanakāsārasya vitatasārasasya samīpe nānāvidheneśaśāsanavidhānopapāditena",
    "GK19dandkc_u:380": " haviṣā homaṃ viracya pratyūhaparihāriṇi savismayaṃ vilokayati rājavāhane samidhājyasamujjvalite",
    "GK19dandkc_u:381": " jvalane puṇyagehaṃ dehaṃ mantrapūrvakamāhutīkṛtya taḍitsamānakāntiṃ divyāṃ tanumalabhata // Dkc_1,2.14 //",
    "GK19dandkc_u:382": " START Dkc 1,2.15:",
    "GK19dandkc_u:383": " tadanu maṇimayamaṇḍanamaṇḍalamaṇḍitā sakalalokalalanākulalalāmabhūtā kanyakā kācana",
    "GK19dandkc_u:384": " vinītānekasakhījanānugamyamānā kalahaṃsagatyā śanairāgatyāvanisurottamāya maṇimekamujjvalākāramupāyanīkṛtya",
    "GK19dandkc_u:385": " tena “kā tvam' iti pṛṣṭā sotkaṇṭhā kalakaṇṭhasvanena mandaṃ mandamudañjalirabhāṣata // Dkc_1,2.15 //",
    "GK19dandkc_u:386": " START Dkc 1,2.16:",
    "GK19dandkc_u:387": " `bhūsurottama,",
    "GK19dandkc_u:388": " ahamasurottamanandinī kālindī nāma /",
    "GK19dandkc_u:389": " mama pitāsya lokasya śāsitā mahānubhāvo nijaparākramāsahiṣṇunā viṣṇunā dūrīkṛtāmare samare yamanagarātithirakāri /",
    "GK19dandkc_u:390": " tadviyogaśokasāgaramagnāṃ māmavekṣya ko 'pi kāruṇikaḥ siddhatāpaso 'bhāṣata // Dkc_1,2.16 //",
    "GK19dandkc_u:391": " START Dkc 1,2.17:",
    "GK19dandkc_u:392": " `bāle, kaściddivyadehadhārī mānavo navo vallabhastava bhūtvā sakalaṃ rasātalaṃ pālayiṣyati' iti /",
    "GK19dandkc_u:393": " tadādeśaṃ niśamya ghanaśabdonmukhī cātakī varṣāgamanamiva tavālokanakāṅkṣiṇī ciramatiṣṭham /",
    "GK19dandkc_u:394": " manmanorathaphalāyamānaṃ bhavadāgamanamavagamya madrājyāvalambabhūtāmātyānumatyā madanakṛtasārathyena manasā bhavantamāgaccham /",
    "GK19dandkc_u:395": " lokasyāsya rājalakṣmīmaṅgīkṛtya māṃ tatsapatnīṃ karotu bhavān' iti // Dkc_1,2.17 //",
    "GK19dandkc_u:396": " START Dkc 1,2.18:",
    "GK19dandkc_u:397": " mātaṅgo 'pi rājavāhanānumatyā tāṃ taruṇīṃ pariṇīya divyāṅganālābhena hṛṣṭataro rasātalarājyamurarīkṛtya paramānandamāsasāda // Dkc_1,2.18 //",
    "GK19dandkc_u:398": " START Dkc 1,2.19:",
    "GK19dandkc_u:399": " vañcayitvā vayasyagaṇaṃ samāgato rājavāhanastadavalokanakautūhalena bhuvaṃ gamiṣṇuḥ",
    "GK19dandkc_u:400": " kālindīdattaṃ kṣutpipāsādikleśanāśanaṃ maṇiṃ sāhāyyakaraṇasantuṣṭānmataṅgāllabdhvā",
    "GK19dandkc_u:401": " kañcanādhvānamanuvartamānaṃ taṃ visṛjya bilapathena tena niryayau /",
    "GK19dandkc_u:402": " tatra ca mitragaṇamavalokya bhuvaṃ babhrāma // Dkc_1,2.19 //",
    "GK19dandkc_u:403": " START Dkc 1,2.20:",
    "GK19dandkc_u:404": " bhramaṃśca viśālopaśalye kamapyākrīḍamāsādya tatra viśaśramiṣurāndolikārūḍhaṃ ramaṇīsahitamāptajanaparivṛtamudyāne samāgatamekaṃ puruṣamapaśyat",
    "GK19dandkc_u:405": " so 'pi paramānandena pallavitacetā vikasitavadanāravindaḥ “mama svāmī somakulāvataṃso viśuddhayaśonidhī rājavāhanaḥ eṣaḥ /",
    "GK19dandkc_u:406": " mahābhāgyatayākāṇḍa evāsya pādamūlaṃ gatavānasmi /",
    "GK19dandkc_u:407": " samprati mahānnayanotsavo jātaḥ' iti sasaṃbhramamāndolikāyā avatīrya sarabhasapadavinyāsavilāsiharṣotkarṣacaritastricaturapadānyudgatasya",
    "GK19dandkc_u:408": " caraṇakamalayugalaṃ galadullasanmallikāvalayena maulinā pasparśa // Dkc_1,2.20 //",
    "GK19dandkc_u:409": " START Dkc 1,2.21:",
    "GK19dandkc_u:410": " pramodāśrupūrṇo rājā pulakitāṅgaṃ taṃ gāḍhamāliṅgya “aye saumya somadatta/",
    "GK19dandkc_u:411": " ' iti vyājahāra /",
    "GK19dandkc_u:412": " tataḥ kasyāpi punnāgabhūruhasya chāyāśītale tale saṃviṣṭena manujanāthena sapraṇayamabhāṇi-“sakhe/",
    "GK19dandkc_u:413": " kālametāvantaṃ,",
    "GK19dandkc_u:414": " deśe kasmin,",
    "GK19dandkc_u:415": " prakāreṇa kenāsthāyi bhavatā,",
    "GK19dandkc_u:416": " saṃprati kutra gamyate,",
    "GK19dandkc_u:417": " taruṇī keyaṃ,",
    "GK19dandkc_u:418": " eṣa parijanaḥ sampāditaḥ kathaṃ,",
    "GK19dandkc_u:419": " kathaya iti // Dkc_1,2.21 //",
    "GK19dandkc_u:420": " START Dkc 1,2.22:",
    "GK19dandkc_u:421": " so 'pi mitrasaṃdarśanavyatikarāpagatacintājvarātiśayo mukulitakarakamalaḥ savinayamātmīyapracāraprakāramavocat // Dkc_1,2.22 //",
    "GK19dandkc_u:422": " iti śrīdaṇḍinaḥ kṛtau daśakumāracarite dvijopakṛtirnāma dvitīya ucchvāsaḥ",
    "GK19dandkc_u:423": " tṛtīyocchvāsaḥ",
    "GK19dandkc_u:424": " START Dkc 1,3.1:",
    "GK19dandkc_u:425": " `deva, bhavaccaraṇakamalasevābhilāṣībhūto 'haṃ bhramannekasyāṃ vanāvanau pipāsākulo latāparivṛtaṃ śītalaṃ nadasalilaṃ pibannujjvalākāraṃ ratnaṃ tatraikamadrākṣam /",
    "GK19dandkc_u:426": " tadādāya gatvā kañcanādhvānamambaramaṇeratyuṣṇatayā gantumakṣamo vane 'sminneva kimapi",
    "GK19dandkc_u:427": " devatāyatanaṃ praviṣṭo dīnānanaṃ bahutanayasametaṃ sthaviramahīsuramekamavalokya",
    "GK19dandkc_u:428": " kuśalamuditadayo 'hamapṛccham // Dkc_1,3.1 //",
    "GK19dandkc_u:429": " START Dkc 1,3.2:",
    "GK19dandkc_u:430": " kārpaṇyavivarṇavadano madāśāpūrṇamānaso 'vocadagrajanmā-“mahābhāga sutānetānmātṛhīnānanekairupāyai",
    "GK19dandkc_u:431": " rakṣannidānīmasminkudeśe bhaikṣyaṃ saṃpādya dadadetebhyo vasāmi śivālaye 'smin'iti // Dkc_1,3.2 //",
    "GK19dandkc_u:432": " START Dkc 1,3.3:",
    "GK19dandkc_u:433": " `bhūdeva, etatkaṭakādhipatī rājā kasya deśasya,",
    "GK19dandkc_u:434": " kiṃ nāmadheyaḥ,",
    "GK19dandkc_u:435": " kimatrāgamanakāraṇamasya' iti pṛṣṭo 'bhāṣata mahīsuraḥ-“saumya,",
    "GK19dandkc_u:436": " mattakālo nāma lāṭeśvaro deśasyāsya pālayiturvīraketostanayāṃ vāmalocanāṃ nāma taruṇīratnamasamānalāvaṇyāṃ śrāvaṃ śrāvamavadhūtaduhitṛprārthanasya tasya nagarīmarautsīt /",
    "GK19dandkc_u:437": " vīraketurapi bhīto mahadupāyanamiva tanayāṃ mattakālāyādāt /",
    "GK19dandkc_u:438": " taruṇīlābhahṛṣṭacetā lāṭapatiḥ “pariṇeyā nijapura eva' iti niścitya gacchannijadeśaṃ prati saṃprati mṛgayādareṇātra vane sainyāvāsamakārayat",
    "GK19dandkc_u:439": " START Dkc 1,3.4:",
    "GK19dandkc_u:440": " kanyāsāreṇa niyukto mānapālo nāma vīraketumantrī mānadhanaścturaṅgabala samanvito 'nyatra racitaśibirastaṃ nijanāthāvamānakhinnamānaso 'ntarbibheda iti // Dkc_1,3.4 //",
    "GK19dandkc_u:441": " START Dkc 1,3.5:",
    "GK19dandkc_u:442": " vipro 'sau bahutanayo vidvānnirdhanaḥ sthaviraśca dānayogya iti tasmai karuṇāpūrṇamanā ratnamadām /",
    "GK19dandkc_u:443": " paramāhlādavikasitānano 'bhihitānekāśīḥ kutracidagrajanmā jagāma /",
    "GK19dandkc_u:444": " adhvaśramakhinnena mayā tatra niraveśi nidrāsukham /",
    "GK19dandkc_u:445": " tadanu paścānnigaḍitabāhuyugalaḥ sa bhūsuraḥ kaśāghātacihnitagātro 'nekanaistriṃśikānuyāto 'bhyetya mām “asau dasyuḥ' ityadarśayat // Dkc_1,3.5",
    "GK19dandkc_u:446": " START Dkc 1,3.6:",
    "GK19dandkc_u:447": " parityaktabhūsurā rājabhaṭā ratnāvāptiprakāraṃ maduktamanākarṇya bhayarahitaṃ māṃ",
    "GK19dandkc_u:448": " gāḍhaṃ niyamya rajjubhirānīya kārāgāram “ete tava sakhāyaḥ' iti nigaḍitānkāṃścinnirdiṣṭavanto",
    "GK19dandkc_u:449": " māmapi nigaḍitacaraṇayugalamakārṣuḥ /",
    "GK19dandkc_u:450": " kiḍkartavyatāmūḍhena nirāśakleśānubhavenāvāci mayā-“nanu puruṣā vīryaparuṣāḥ,",
    "GK19dandkc_u:451": " nimittena kena niviśatha kārāvāsaduḥkhaṃ dustaram /",
    "GK19dandkc_u:452": " yūyaṃ vayasyā iti nirdiṣṭametaiḥ,",
    "GK19dandkc_u:453": " kimidam iti // Dkc_1,3.6 //",
    "GK19dandkc_u:454": " START Dkc 1,3.7:",
    "GK19dandkc_u:455": " tathāvidhaṃ māmavekṣya bhūsurānmayā śrutaṃ lāṭapativṛttāntaṃ vyākhyāya coravīrāḥ punaravocan-“mahābhāga/",
    "GK19dandkc_u:456": " vīraketumantriṇo mānapālasya kiṅkarā vayam /",
    "GK19dandkc_u:457": " tadājñayā lāṭeśvaramāraṇāya rātrau suraṅgadvāreṇa tadagāraṃ praviśya tatra rājābhāvena viṣaṇṇā bahudhanamāhṛtya mahāṭavīṃ prāviśāma /",
    "GK19dandkc_u:458": " aparedyuśca padānveṣiṇo rājānucarā bahavo 'bhyetya dhṛtadhanacayānasmānparitaḥ parivṛtya",
    "GK19dandkc_u:459": " dṛḍhataraṃ baddhvā nikaṭamānīya samastavastuśodhanavelāyāmekasyānarghyaratnasyābhāvenāsmadvadhāya",
    "GK19dandkc_u:460": " māṇikyādānādasmān kilāśṛṅkhalayan iti // Dkc_1,3.7 //",
    "GK19dandkc_u:461": " START Dkc 1,3.8:",
    "GK19dandkc_u:462": " śrutaratnaratnāvalokasthāno 'ham “idaṃ tadeva māṇikyam' iti niścitya bhūdevadānanimittāṃ",
    "GK19dandkc_u:463": " duravasthāmātmano janma nāmadheyaṃ yuṣmadanveṣaṇaparyaṭanaprakāraṃ cābhāṣya samayocitaiḥ",
    "GK19dandkc_u:464": " saṃlāpairmaitrīmakārṣam /",
    "GK19dandkc_u:465": " tator'dharātre teṣāṃ mama ca śṛṅkhalābandhanaṃ nirbhidya tairanugamyamāno nidritasya",
    "GK19dandkc_u:466": " dvāḥsthagaṇasyāyudhajālamādāya purarakṣānpurato 'bhimukhāgatānpaṭuparākramalīlayābhidrāvya",
    "GK19dandkc_u:467": " mānapālaśibiraṃ prāviśam /",
    "GK19dandkc_u:468": " mānapālo nijakiṅkarebhyo mama kulābhimānavṛttāntaṃ tatkālīnaṃ vikramaṃ ca niśamya māmārcayat // Dkc_1,3.8 //",
    "GK19dandkc_u:469": " START Dkc 1,3.9:",
    "GK19dandkc_u:470": " paredyurmattakālena preṣitāḥ kecana puruṣā mānapālamupetya “mantrin,",
    "GK19dandkc_u:471": " madīyarājamandire suraṅgayā bahudhanamapahṛtya coravīrā bhavadīyaṃ kaṭakaṃ prāviśan tānarpaya /",
    "GK19dandkc_u:472": " no cenmahānanarthaḥ bhaviṣyati iti krūrataraṃ vākyamabruvan /",
    "GK19dandkc_u:473": " tadākarṇya roṣāruṇitanetro mantrī lāṭapatiḥ kaḥ,",
    "GK19dandkc_u:474": " tena maitrī kā,",
    "GK19dandkc_u:475": " punarasya varākasya sevayā kiṃ labhyam iti tānnirabhartsayat,",
    "GK19dandkc_u:476": " te ca mānapālenoktaṃ vipralāpaṃ mattakālāya tathaivākathayan /",
    "GK19dandkc_u:477": " kupito 'pi lāṭapatirdervīryagarveṇālpasainikasameto yoddhumabhyagāt /",
    "GK19dandkc_u:478": " pūrvameva kṛtaraṇaniścayo mānī mānapālaḥ saṃnaddhayodho yuddhakāmo bhūtvā niḥśaṅkaṃ niragāt /",
    "GK19dandkc_u:479": " ahamapi sabahumānaṃ mantridattāni bahulaturaṅgamopetaṃ caturasārathiṃ rathaṃ dṛḍhataraṃ",
    "GK19dandkc_u:480": " kavacaṃ madanurūpaṃ cāpaṃ ca vividhabāṇapūrṇaṃ tūṇīradvayaṃ raṇasamucitānyāyudhāni",
    "GK19dandkc_u:481": " gṛhītvā yuddhasaṃnaddho madīyabalaviśvāsena ripūddharaṇodyuktaṃ mantriṇamanvagām /",
    "GK19dandkc_u:482": " parasparamatsareṇa tumulasaṅgarakaramubhayasainyamatikramya samullasadbhujāṭopena bāṇavarṣaṃ tadaṅge vimuñcannarātīn prāharam // Dkc_1,3.9 //",
    "GK19dandkc_u:483": " START Dkc 1,3.10:",
    "GK19dandkc_u:484": " tato 'tirayaturaṅgamaṃ madrathaṃ tannikaṭaṃ nītvā śīghralaṅghanopetatadīyaratho 'hamarāteḥ śiraḥkartanamakārṣam /",
    "GK19dandkc_u:485": " tasminpatite tadavaśiṣṭasainikeṣu palāyiteṣu nānāvidhahayagajādivastujātamādāya paramānandasaṃbhṛto mantrī mamānekavidhāṃ saṃbhāvanāmakārṣīt",
    "GK19dandkc_u:486": " START Dkc 1,3.11:",
    "GK19dandkc_u:487": " mānapālapreṣitāttadanucarādenamakhilamudantajātamākarṇya santuṣṭamanā rājābhyudgato",
    "GK19dandkc_u:488": " madīyaparākrame vismayamānaḥ samahotsavamamātyabāndhavānumatyā śubhadine nijatanayāṃ mahyamadāt /",
    "GK19dandkc_u:489": " tato yauvarājyābhiṣikto 'hamanudinamārādhitamahīpālacitto vāmalocanayānayā saha nānāvidhaṃ",
    "GK19dandkc_u:490": " saukhyamanubhavanbhavadvirahavedanāśalyasulabhavaikalyahṛdayaḥ siddhādeśena suhṛjjanāvalokanaphalaṃ",
    "GK19dandkc_u:491": " pradeśaṃ mahākālanivāsinaḥ parameśvarasyārādhanāyādya patnīsametaḥ samāgato 'smi /",
    "GK19dandkc_u:492": " bhaktavatsalasya gaurīpateḥ kāruṇyena tvatpadāravindasaṃdarśanānandasaṃdoho mayā labdhaḥ' iti // Dkc_1,3.11 //",
    "GK19dandkc_u:493": " START Dkc 1,3.12:",
    "GK19dandkc_u:494": " tanniśamyābhinanditaparākramo rājavāhanastanniraparādhadaṇḍe daivamupālabhya tasmai krameṇātmacaritaṃ kathayāmāsa /",
    "GK19dandkc_u:495": " tasminnavasare purataḥ puṣpodbhavaṃ vilokya sasaṃbhramaṃ nijaniṭilataṭaspṛṣṭacaraṇāṅgulimudañjalimamuṃ gāḍhamāliṅgyānandabāṣpasaṃkulasaṃphullalocanaḥ “saumya somadatta,",
    "GK19dandkc_u:496": " ayaṃ saḥ puṣpodbhavaḥ' iti tasmai taṃ darśayāmāsa // Dkc_1,3.12 //",
    "GK19dandkc_u:497": " START Dkc 1,3.13:",
    "GK19dandkc_u:498": " tau ca ciravirahaduḥkhaṃ visṛjyānyonyāliṅganasukhamanvabhūtām /",
    "GK19dandkc_u:499": " tatastasyaiva mahīruhasya chāyāyāmupaviśya rājā sādarahāsamabhāṣata-“vayasya,",
    "GK19dandkc_u:500": " bhūsurakāryaṃ kariṣṇurahaṃ mitragaṇo viditārthaḥ sarvathāntarāyaṃ kariṣyatīti nidritānbhavataḥ parityajya niragām /",
    "GK19dandkc_u:501": " tadanu prabuddho vayasyavargaḥ kimiti niścitya madanveṣaṇāya kutra gatavān /",
    "GK19dandkc_u:502": " bhavānekākī kutra gataḥ' iti /",
    "GK19dandkc_u:503": " so 'pi lalāṭataṭacumbadañjalipuṭaḥ savinayamalapat // Dkc_1,3.13 //",
    "GK19dandkc_u:504": " iti śrīdaṇḍinaḥ kṛtau daśakumāracarite somadattacaritaṃ nāma tṛtīya ucchvāsaḥ",
    "GK19dandkc_u:505": " caturthocchvāsaḥ",
    "GK19dandkc_u:506": " START Dkc 1,4.1:",
    "GK19dandkc_u:507": " `deva, mahīsuropakārāyaiva devo gatavāniti niścityāpi devena gantavyaṃ deśaṃ nirṇetu maśaknuvāno mitragaṇaḥ parasparaṃ viyujya dikṣu devamanveṣṭumagacchat",
    "GK19dandkc_u:508": " START Dkc 1,4.2:",
    "GK19dandkc_u:509": " ahamapi devasyānveṣaṇāya mahīmaṭankadācidambaramadhyagatasyāmbaramaṇeḥ kiraṇamasahiṣṇurekasya giritaṭamahīruhasya pracchāyaśītale tale kṣaṇamupāviśam",
    "GK19dandkc_u:510": " mama purobhāge dinamadhyasaṃkucitasarvāvayavāṃ kūrmākṛtiṃ mānuṣacchāyāṃ nirīkṣyonmukho",
    "GK19dandkc_u:511": " gaganatalānmahārayeṇa patantaṃ puruṣaṃ kañcidantarāla eva dayopanatahṛdayo 'hamavalambya",
    "GK19dandkc_u:512": " śanairavanitale nikṣipya dūrāpātavītasaṃjñaṃ taṃ śiśiropacāreṇa vibodhya śokātirekeṇodgatabāṣpalocanaṃ",
    "GK19dandkc_u:513": " taṃ bhṛgupatanakāraṇamapṛccham // Dkc_1,4.2 //",
    "GK19dandkc_u:514": " START Dkc 1,4.3:",
    "GK19dandkc_u:515": " so 'pi kararuhairaśrukaṇānapanayannabhāṣata--“saumya,",
    "GK19dandkc_u:516": " magadhādhināthāmātyasya padmodbhavasyātmasaṃbhavo ratnodbhavo nāmāham /",
    "GK19dandkc_u:517": " vāṇijyarūpeṇa kālayavanadvīpamupetya kāmapi vaṇikkanyakāṃ pariṇīya tayā saha pratyāgacchannambudhau",
    "GK19dandkc_u:518": " tīrasyānatidūra eva pravahaṇasya bhagnatayā sarveṣu nimagneṣu kathaṅkathamapi daivānukūlyena",
    "GK19dandkc_u:519": " tīrabhūmimabhigamya nijāṅganāviyogaduḥkhārṇave plavamānaḥ kasyāpi siddhatāpasasyādeśādareṇa",
    "GK19dandkc_u:520": " ṣoḍaśa hāyanāni kathañcinnītvā duḥkhasya pāramanavekṣamāṇaḥ giripatanamakārṣam' iti // Dkc_1,4.3 //",
    "GK19dandkc_u:521": " START Dkc 1,4.4:",
    "GK19dandkc_u:522": " tasminnevāvasare kimapi nārīkūjitamaśrāvi-“nakhalu samucitamidaṃ yatsiddhādiṣṭe patitatanayamilane virahamasahiṣṇurvaiśvānaraṃ viśasi' iti //",
    "GK19dandkc_u:523": " START Dkc 1,4.5:",
    "GK19dandkc_u:524": " tanniśamya manoviditajanakabhāvaṃ tamavādiṣam-“tāta,",
    "GK19dandkc_u:525": " bhavate vijñāpanīyāni bahūni santi /",
    "GK19dandkc_u:526": " bhavatu /",
    "GK19dandkc_u:527": " paścādakhilamākhyātavyam /",
    "GK19dandkc_u:528": " adhunā nārīkūjitamanupekṣaṇīyaṃ mayā /",
    "GK19dandkc_u:529": " kṣaṇamātram bhavatā sthīyatām'iti // Dkc_1,4.5 //",
    "GK19dandkc_u:530": " START Dkc 1,4.6:",
    "GK19dandkc_u:531": " tadanu so 'haṃ tvarayā kiñcidantaramagamam /",
    "GK19dandkc_u:532": " tatra purato bhayaṅkarajvālākulahutabhugavagāhanasāhasikāṃ mukulitāñjalipuṭāṃ vanitāṃ",
    "GK19dandkc_u:533": " kāñcidavalokya saṃbhramamanalādapanīya kūjantyā vṛddhayā saha matpiturabhyarṇamabhigamayya",
    "GK19dandkc_u:534": " sthavirāmavocam-“vṛddhe,",
    "GK19dandkc_u:535": " bhavatyau kutratye /",
    "GK19dandkc_u:536": " kāntāre nimittena kena duravasthānubhūyate /",
    "GK19dandkc_u:537": " kathyatām' iti // Dkc_1,4.6 //",
    "GK19dandkc_u:538": " START Dkc 1,4.7:",
    "GK19dandkc_u:539": " sā sagadgadamavādīt-“putra,",
    "GK19dandkc_u:540": " kālayavanadvīpe kālaguptanāmno vaṇijaḥ kasyacideṣā sutā suvṛttā nāma ratnodbhavena",
    "GK19dandkc_u:541": " nijakāntenāgacchantī jaladhau magne pravahaṇe nijadhātryā mayā saha phalakamekamavalambya",
    "GK19dandkc_u:542": " daivayogena kūlamupetāsannaprasavasamayā kasyāñcidaṭavyāmātmajamasūta /",
    "GK19dandkc_u:543": " mama tu mandabhāgyatayā bāle vanamātaṅgena gṛhīte maddvitīyā paribhramantī “ṣoḍaśavarṣānantaraṃ",
    "GK19dandkc_u:544": " bhartṛputrasaṅgamo bhaviṣyati' iti siddhavākyaviśvāsādekasminpuṇyāśrame tāvantaṃ",
    "GK19dandkc_u:545": " samayaṃ nītvā śokamapāraṃ soḍhumakṣamā samujjvalite vaiśvānare śarīramāhutīkartumudyuktāsīt' iti // Dkc_1,4.7 //",
    "GK19dandkc_u:546": " START Dkc 1,4.8:",
    "GK19dandkc_u:547": " tadākarṇya nijajananīṃ jñātvā tāmahaṃ daṇḍavatpraṇamya tasyai madudantamakhilamākhyāya dhātrībhāṣaṇaphullavadanaṃ vismayavikasitākṣaṃ janakamadarśayam",
    "GK19dandkc_u:548": " pitarau tau sābhijñānamanyonyaṃ jñātvā muditāntarātmānau vinītaṃ māmānandāśruvarṣeṇābiṣicya gāḍhamāśliṣya śirasyupāghrāya kasyāñcinmahīruhacchāyāyāmupāviśatām",
    "GK19dandkc_u:549": " START Dkc 1,4.9:",
    "GK19dandkc_u:550": " `kathaṃ nivasati mahīvallabho rājahaṃsaḥ' iti janakena pṛṣṭo 'haṃ tasya rājyacyutiṃ",
    "GK19dandkc_u:551": " tvadīyajananaṃ sakalakumārāvāptiṃ tava digvijayārambho bhavataḥ mātaṅgānuyānamasmākaṃ",
    "GK19dandkc_u:552": " yuṣmadanveṣaṇakāraṇaṃ sakalamabhyadhām /",
    "GK19dandkc_u:553": " tatastau kasyacidāśrame munerasthāpayam /",
    "GK19dandkc_u:554": " tato devasyānveṣaṇaparāyaṇo 'hamakhilakāryanimittaṃ vittaṃ niścitya bhavadanugrahāllabdhasya",
    "GK19dandkc_u:555": " sādhakasya sāhāyyakaraṇadakṣaṃ śiṣyagaṇaṃ niṣpādya vindhyavanamadhye purātanapattanasthānānyupetya",
    "GK19dandkc_u:556": " vividhasūcakānāṃ mahīruhāṇāmadhonikṣiptān vasupūrṇān kalaśān siddhāñjanena jñātvā",
    "GK19dandkc_u:557": " rakṣiṣu paritaḥ sthiteṣu khananasādhanairutpāṭya dīnārānasaṃkhyān rāśīkṛtya tatkālāgatamanatidūre",
    "GK19dandkc_u:558": " niveśitaṃ vaṇikkaṭakaṃ kañcidabhyetya tatra balino balīvardān goṇīṃśca krītvānyadravyamiṣeṇa",
    "GK19dandkc_u:559": " vasu tadgoṇīsañcitaṃ tairuhyamānaṃ śanaiḥ kaṭakamanayam // Dkc_1,4.9 //",
    "GK19dandkc_u:560": " START Dkc 1,4.10:",
    "GK19dandkc_u:561": " tadadhikāriṇā candrapālena kenacidvaṇikputreṇa viracitasauhṛdo 'hamamunaiva sākamujjayinīmupāviśam /",
    "GK19dandkc_u:562": " yatpitarāvapi tāṃ purīmabhigamayya sakalaguṇanilayena bandhupālanāmnā candrapālajanakena nīyamāno mālavanāthadarśanaṃ vidhāya tadanumatyā gūḍhavasatimakaravam",
    "GK19dandkc_u:563": " tataḥ kānanabhūmiṣu bhavantamanveṣṭumudyuktaṃ māṃ paramamitraṃ bandhupālo niśamyāvadat-“sakalaṃ dharaṇitalamapāramanveṣṭumakṣamo bhavānmanoglāniṃ vihāya tūṣṇīṃ tiṣṭhatu /",
    "GK19dandkc_u:564": " bhavannāyakālokanakāraṇaṃ śubhaśakunaṃ nirīkṣya kathayiṣyāmi, iti // Dkc_1,4.10 //",
    "GK19dandkc_u:565": " START Dkc 1,4.11:",
    "GK19dandkc_u:566": " tallapitāmṛtāśvāsitahṛdayo 'hamanudinaṃ tadupakaṇṭhavartī kadācidindumukhīṃ navayauvanālīḍhāvayavāṃ",
    "GK19dandkc_u:567": " nayanacandrikāṃ bālacandrikāṃ nāma taruṇīratnaṃ vaṇiṅmandiralakṣmīṃ mūrtāmivāvalokya",
    "GK19dandkc_u:568": " tadīyalāvaṇyāvadhūtadhīrabhāvo latāntabāṇabāṇalakṣyatāmayāsiṣam // Dkc_1,4.11 //",
    "GK19dandkc_u:569": " START Dkc 1,4.12:",
    "GK19dandkc_u:570": " cakitabālakuraṅgalocanā sāpi kusumasāyakasāyakāyamānena kaṭākṣavīkṣaṇena māmasakṛnnirīkṣya mandamārutāndolitā latevākampata /",
    "GK19dandkc_u:571": " manasābhimukhaiḥ samākuñcitai rāgalajjāntarālavartibhiḥ sāṅgavartibhirīkṣaṇaviśeṣairnijamanovṛttimakathayat // Dkc_1,4.12 //",
    "GK19dandkc_u:572": " START Dkc 1,4.13:",
    "GK19dandkc_u:573": " caturagūḍhaceṣṭābhirasyā mano 'nurāgaṃ samyagjñātvā sukhasaṃgamopāyamacintayam /",
    "GK19dandkc_u:574": " anyadā bandhupālaḥ śakunairbhavadgatiṃ praikṣiṣyamāṇaḥ puropāntavihāravanaṃ mayā sahopetya kasmiṃścinmahīruhe śakuntavacanāni śṛṇvannatiṣṭhat",
    "GK19dandkc_u:575": " START Dkc 1,4.14:",
    "GK19dandkc_u:576": " ahamutkalikāvinodaparāyaṇo vanāntare paribhramansarovaratīre cintākrāntacittāṃ dīnavadanāṃ manmanorathaikabhūmiṃ bālacandrikāṃ vyalokayam //",
    "GK19dandkc_u:577": " START Dkc 1,4.15:",
    "GK19dandkc_u:578": " tasyāḥ sasaṃbhramapremalajjākautukamanoramaṃ līlāvilokanasukhamanubhavan sudatyā",
    "GK19dandkc_u:579": " vadanāravinde viṣaṇṇabhāvaṃ madanakadanakhedānubhūtaṃ tannimittaṃ jñāsyaṃllīlayā",
    "GK19dandkc_u:580": " tadupakaṇṭhamupetyāvocam-“sumukhi,",
    "GK19dandkc_u:581": " tava mukhāravindasya dainyakāraṇaṃ kathaya' iti // Dkc_1,4.15 //",
    "GK19dandkc_u:582": " START Dkc 1,4.16:",
    "GK19dandkc_u:583": " sā rahasyasaṃjātaviśrambhatayā vihāya lajjābhaye śanairabhāṣata-“saumya,",
    "GK19dandkc_u:584": " mānasāro mālavādhīśvaro vārdhakyasya prabalatayā nijanandanaṃ darpasāramujjayinyāmabhyaṣiñcat /",
    "GK19dandkc_u:585": " sa kumāraḥ saptasāgaraparyantaṃ mahīmaṇḍalaṃ pālayiṣyannijapaitṛṣvasreyā uddaṇḍakarmāṇau",
    "GK19dandkc_u:586": " caṇḍavarmadāruvarmāṇau dharaṇībharaṇe niyujya tapaścaraṇāya rājarājagirimabhyagāt // Dkc_1,4.16 //",
    "GK19dandkc_u:587": " START Dkc 1,4.17:",
    "GK19dandkc_u:588": " rājyaṃ sarvamasapatnaṃ śāsati caṇḍavarmaṇi dāruvarmā mātulāgrajanmanoḥ śāsanamatikramya",
    "GK19dandkc_u:589": " pāradāryaparadravyāpaharaṇādiduṣkarma kurvāṇo manmathasamānasya bhavato lāvaṇyāttacittāṃ",
    "GK19dandkc_u:590": " māmekadā vilokya kanyādūṣaṇadoṣaṃ dūrīkṛtya balātkāreṇa rantumudyuṅkte /",
    "GK19dandkc_u:591": " taccintayā dainyamagaccham' iti// Dkc_1,4.17 //",
    "GK19dandkc_u:592": " START Dkc 1,4.18:",
    "GK19dandkc_u:593": " tasyā manogatam,",
    "GK19dandkc_u:594": " rāgodrekaṃ manmanorathasiddhyantarāyaṃ ca niśamya vāṣpapūrṇalocanāṃ tāmāśvāsya dāruvarmaṇo maraṇopāyaṃ ca vicārya ballabhāmavocam “taruṇi,",
    "GK19dandkc_u:595": " bhavadabhilāṣiṇaṃ duṣṭahṛdayamenaṃ nihantuṃ mṛdurupāyaḥ kaścin mayā cintyate /",
    "GK19dandkc_u:596": " yakṣaḥ kaścidadhiṣṭhāya bālacandrikāṃ nivasati /",
    "GK19dandkc_u:597": " tadākārasaṃpadāśāśṛṅkhalitahṛdayo yaḥ saṃbandhayogyaḥ sāhasiko ratimandire taṃ yakṣaṃ nirjitya tayā ekasakhīsametayā mṛgākṣyā saṃlāpāmṛtasukhamanubhūya kuśalī nirgamiṣyati,",
    "GK19dandkc_u:598": " tena cakravākasaṃśayākārapayodharā vivāhanīyeti siddhenaikenāvādīti purajanasya purato bhavadīyaiḥ satyavākyairjanairasakṛt kathanīyam /",
    "GK19dandkc_u:599": " tadanu dāruvarmā vākyānītthaṃvidhāni śrāvaṃśrāvaṃ tūṣṇīṃ yadi bhiyā sthāsyati tarhi varam,",
    "GK19dandkc_u:600": " yadi vā daurjanyena tvayā saṃgamaṅgīkariṣyati,",
    "GK19dandkc_u:601": " tadā sa bhavadīyairitthaṃ vācyaḥ // Dkc_1,4.18 //",
    "GK19dandkc_u:602": " START Dkc 1,4.19:",
    "GK19dandkc_u:603": " `saumya, darpasāravasudhādhipāmātyasya bhavato 'smannivāse sāhasakaraṇamanucitam /",
    "GK19dandkc_u:604": " paurajanasākṣikabhavanmandiramānītayā anayā toyajākṣyā saha krīḍannāyuṣmān yadi bhaviṣyati tadā pariṇīya taruṇīṃ manorathān nirviśa' iti /",
    "GK19dandkc_u:605": " so 'pyetadaṅgīkariṣyati /",
    "GK19dandkc_u:606": " tvaṃ sakhīveṣadhāriṇā mayā saha tasya mandiraṃ gaccha /",
    "GK19dandkc_u:607": " ahamekāntaniketane muṣṭijānupādāghātaistaṃ rabhasānnihatya punarapi vayasyāmiṣeṇa bhavatīmanuniḥśaṅkaṃ nirgamiṣyāmi /",
    "GK19dandkc_u:608": " tadenamupāyamaṅgīkṛtya vigatasādhvasalajjā bhavajjanakajananīsahodarāṇāṃ purata āvayoḥ premātiśayamākhyāya sarvathāsmatpariṇayakaraṇe tānanunayeḥ",
    "GK19dandkc_u:609": " te 'pi vaṃśasaṃpallāvaṇyāḍhyāya yūne mahyaṃ tvāṃ dāsyantyeva /",
    "GK19dandkc_u:610": " dāruvarmaṇo māraṇopāyaṃ tebhyaḥ kathayitvā teṣāmuttaramākhyeyaṃ mahyam' iti // Dkc_1,4.19 //",
    "GK19dandkc_u:611": " START Dkc 1,4.20:",
    "GK19dandkc_u:612": " sāpi kiñcidutphullasarasijānanā māmabravīt--“subhaga,",
    "GK19dandkc_u:613": " krūrakarmāṇaṃ dāruvarmāṇaṃ bhavāneva hantumarhati /",
    "GK19dandkc_u:614": " tasmin hate sarvathā yuṣmanmanorathaḥ phaliṣyati /",
    "GK19dandkc_u:615": " evaṃ kriyatām /",
    "GK19dandkc_u:616": " bhavaduktaṃ sarvamahamapi tathā kariṣye' iti māmasakṛdvivṛttavadanā vilokayantī mandaṃ mandamagāramagāt /",
    "GK19dandkc_u:617": " ahamapi bandhupālamupetya śakunajñāttasmāt triṃśaddivasānantarameva bhavatsaṅgaḥ saṃbhaviṣyati ityaśṛṇavam /",
    "GK19dandkc_u:618": " tadanu madanugamyamāno bandhupālo nijāvāsaṃ praviśya māmapi nilayāya visasarja // Dkc_1,4.20 //",
    "GK19dandkc_u:619": " START Dkc 1,4.21:",
    "GK19dandkc_u:620": " manmāyopāyavāgurāpāśalagnena dāruvarmaṇā ratimandire rantuṃ samāhūtā bālacandrikā taṃ gamiṣyantīdūtikāṃ mannikaṭamabhipreṣitavatī /",
    "GK19dandkc_u:621": " ahamapi maṇinūpuramekhalākaṅkaṇakaṭakataṭaṅkahārakṣaumakajjalaṃ vanitāyogyaṃ maṇḍanajātaṃ",
    "GK19dandkc_u:622": " nipuṇatayā tattatsthāneṣu nikṣipya samyagaṅgīkṛtamanojñaveśo vallabhayā tayā saha",
    "GK19dandkc_u:623": " tadāgāradvāropāntamagaccham // Dkc_1,4.21 //",
    "GK19dandkc_u:624": " START Dkc 1,4.22:",
    "GK19dandkc_u:625": " dvāḥsthakathitāsmadāgamanena sādaraṃ vihitābhyudgatinā tena dvāropāntanivāritāśeṣaparivāreṇa madanvitā bālacandrikā saṅketāgāramanīyata /",
    "GK19dandkc_u:626": " nagaravyākulāṃ yakṣakathāṃ parīkṣamāṇo nāgarikajano 'pi kutūhalena dāruvarmaṇaḥ pratīhārabhūmimagamat // Dkc_1,4.22 //",
    "GK19dandkc_u:627": " START Dkc 1,4.23:",
    "GK19dandkc_u:628": " vivekaśūnyamatirasau rāgātirekeṇa ratnakhacitahemaparyaṅke haṃsatūlagarbhaśayanamānīya taruṇīṃ,",
    "GK19dandkc_u:629": " tasyai mahyaṃ tamisrāsamyaganavalokitapuṃbhāvāya manoramastrīveśāya ca cāmīkaramaṇimaṇḍanāni",
    "GK19dandkc_u:630": " sūkṣmāṇi citravastrāṇi kastūrikāmilitaṃ haricandanaṃ karpūrasahitaṃ tāmbūlaṃ surabhīṇi",
    "GK19dandkc_u:631": " kusumānītyādivastujātaṃ samarpya muhūrtadvayamātraṃ hāsavacanaiḥ saṃlapannatiṣṭhat // Dkc_1,4.23 //",
    "GK19dandkc_u:632": " START Dkc 1,4.24:",
    "GK19dandkc_u:633": " tato rāgāndhatayā sumukhīkucagrahaṇe matiṃ vyadhatta /",
    "GK19dandkc_u:634": " roṣāruṇito 'hamenaṃ paryaṅkatalānniḥśaṅko nipātya muṣṭijānupādaghātaiḥ prāharam /",
    "GK19dandkc_u:635": " niyuddharabhasavikalālaṅkāraṃ pūrvavanmelayitvā bhayakampitāṃ natāṅgīmupalālayanmandirāṅgaṇamupetaḥ sādhvasakampita ivoccairakūjamaham--“hā,",
    "GK19dandkc_u:636": " bālacandrikādhiṣṭhitena ghorākāreṇa yakṣeṇa dāruvarmā nihanyate /",
    "GK19dandkc_u:637": " sahasā samāgacchata /",
    "GK19dandkc_u:638": " paśyatemam iti // Dkc_1,4.24 //",
    "GK19dandkc_u:639": " START Dkc 1,4.25:",
    "GK19dandkc_u:640": " tadākarṇya militā janā samudyadvāṣpā hāhānidānena diśo badhirayantaḥ bālacandrikāmadhiṣṭhitaṃ yakṣaṃ balavantaṃ śṛṇvannapi dāruvarmā madāndhastāmevāyācata",
    "GK19dandkc_u:641": " tadasau svakīyena karmaṇā nihataḥ /",
    "GK19dandkc_u:642": " “kiṃ tasya vilāpena' iti mitho lapantaḥ prāviśan /",
    "GK19dandkc_u:643": " kolāhale tasmiṃścalalocanayā saha naipuṇyena sahasā nirgato nijānuvāsamagām // Dkc_1,4.25 //",
    "GK19dandkc_u:644": " START Dkc 1,4.26:",
    "GK19dandkc_u:645": " tato gateṣu katipayadineṣu paurajanasamakṣaṃ siddhādeśaprakāreṇa vivāhya tāmindumukhīṃ pūrvasaṃkalpitān surataviśeṣān yatheṣṭamanvabhūvam /",
    "GK19dandkc_u:646": " bandhupālaśakunanirdiṣṭe divase 'sminnirgatya purādbahirvartamāno netrotsavakāri bhavadavalokanasukhamanubhavāmi iti // Dkc_1,4.26 //",
    "GK19dandkc_u:647": " START Dkc 1,4.27:",
    "GK19dandkc_u:648": " evaṃ mitravṛttāntaṃ niśamyāmlānamānaso rājavāhanaḥ svasya ca somadattasya ca vṛttāntamasmai",
    "GK19dandkc_u:649": " nivedya somadattaṃ “mahākāleśvarārādhanānantaraṃ bhavadvallabhāṃ saparivārāṃ nijakaṭakaṃ",
    "GK19dandkc_u:650": " prāpayyāgaccha' iti niyujya puṣpodbhavena sevyamāno bhūsvargāyamānamavantikāpuraṃ viveśa /",
    "GK19dandkc_u:651": " tatra “ayaṃ mama svāmikumāraḥ' iti bandhupālādaye bandhujanāya kathayitvā tena rājavāhanāya",
    "GK19dandkc_u:652": " bahuvidhāṃ saparyāṃ kārayan sakalakalākuśalo mahīsuravara iti puri prakaṭayan puṣpodbhavo",
    "GK19dandkc_u:653": " 'muṣyarājño majjanabhojanādikamanudinaṃ svamandire kārayāmāsa // Dkc_1,4.27 //",
    "GK19dandkc_u:654": " iti śrīdaṇḍinaḥ kṛtau daśakumāracarite puṣpodbhavacaritaṃ nāma caturtha ucchvāsaḥ",
    "GK19dandkc_u:655": " pañcamocchvāsaḥ",
    "GK19dandkc_u:656": " START Dkc 1,5.1:",
    "GK19dandkc_u:657": " atha mīnaketanasenānāyakena malayagirimahīruhanirantarāvāsibhujaṅgamabhuktāvaśiṣṭeneva",
    "GK19dandkc_u:658": " sūkṣmatareṇa dhṛtaharicandanaparimalabhareṇeva mandagatinā dakṣiṇānilena viyogihṛdayasthaṃ",
    "GK19dandkc_u:659": " manmathānalamujjvalayan,",
    "GK19dandkc_u:660": " sahakārakisalayamakarandāsvādanaraktakaṇṭhānāṃ madhukarakalakaṇṭhānāṃ kākalīkalakalena",
    "GK19dandkc_u:661": " dikcakraṃ vācālayan māninīmānasotkalikāmupanayan mākandasinduvāraraktāśokakiṃśukatilakeṣu kalikāmupapādayan,",
    "GK19dandkc_u:662": " madanamahotsavāya rasikamanāṃsi samullāsayan,",
    "GK19dandkc_u:663": " vasantasamayaḥ samājagāma // Dkc_1,5.1 //",
    "GK19dandkc_u:664": " START Dkc 1,5.2:",
    "GK19dandkc_u:665": " tasminnatiramaṇīye kāle 'vantisundarī nāma mānasāranandinī priyavayasyayā bālacandrikayā",
    "GK19dandkc_u:666": " saha nagaropāntaramyodyāne vihārotkaṇṭhayā paurasundarīsamavāyasamanvitā kasyaciccūtapotakasya",
    "GK19dandkc_u:667": " chāyāśītale saikatatale gandhakusumaharidrākṣatacīnāmbarādinānāvidhena parimaladravyanikareṇa",
    "GK19dandkc_u:668": " manobhavamarcayantī reme // Dkc_1,5.2 //",
    "GK19dandkc_u:669": " START Dkc 1,5.3:",
    "GK19dandkc_u:670": " tatra ratipratikṛtimavantisundarīṃ draṣṭukāmaḥ kāma iva vasantasahāyaḥ puṣpodbhavasamanvito",
    "GK19dandkc_u:671": " rājavāhanastadupavanaṃ praviśya tatra tatra malayamārutāndolitaśākhānirantarasamudbhinnakisalayakusumaphalasamullasiteṣu",
    "GK19dandkc_u:672": " rasālataruṣu kokilakīrālikulamadhukarāṇāmālāpāñśrāvaṃ śrāvaṃ kiñcidvikasadindīvarakahlārakairavarājīvarājīkelilola-kalahaṃsa-sārasa-kāraṇḍava-cakravāka-cakravāla-kalaravavyākulavimalaśītalasal",
    "GK19dandkc_u:673": " ilalalitāni sarāṃsi darśandarśamamandalīlayā lalanāsamīpamavāpa // Dkc_1,5.3 //",
    "GK19dandkc_u:674": " START Dkc 1,5.4:",
    "GK19dandkc_u:675": " bālacandrikayā 'niḥśaṅkamita āgamyatām' iti hastasaṃjñayā samāhūto nijatejonirjitapuruhūto rājavāhanaḥ kṛśodaryā avantisundaryā antikaṃ samājagāma",
    "GK19dandkc_u:676": " START Dkc 1,5.5:",
    "GK19dandkc_u:677": " yā vasantasahāyena samutsukatayā rate kelīśālabhañjikāvidhitsayā kañcana nārīviśeṣaṃ viracyātmanaḥ krīḍākāsāraśāradāravindasaundaryeṇa pādadvayam,",
    "GK19dandkc_u:678": " udyānavanadīrghikāmattamarālikāgamanarītyā līlālasagativilāsam,",
    "GK19dandkc_u:679": " tūṇīralāvaṇyena jaṅghe,",
    "GK19dandkc_u:680": " līlāmandiradvārakadalīlālityena manojñamūruyugam,",
    "GK19dandkc_u:681": " jaitrarathacāturyeṇa ghanaṃ jaghanam kiñcidvikasallīlāvataṃsakahlārakorakakoṭarānuvṛttyā gaṅgāvartasanābhiṃ nābhim,",
    "GK19dandkc_u:682": " saudhārohaṇaparipāṭyā valitrayam,",
    "GK19dandkc_u:683": " maurvīmadhukarapaṅktinīlimalīlayā romāvalim pūrṇasuvarṇakalaśaśobhayā kucadvandvam,",
    "GK19dandkc_u:684": " (latāmaṇḍapasaukumāryeṇa bāhū)",
    "GK19dandkc_u:685": " , jayaśaṅkhābhikhyayā kaṇṭham,",
    "GK19dandkc_u:686": " kamanīyakarṇapūrasahakārapallavarāgeṇa pratibimbīkṛtabimbaṃ radanacchadanaṃ bāṇāyamānapuṣpalāvaṇyena śuci smitam,",
    "GK19dandkc_u:687": " agradūtikākalakaṇṭhikākalālāpamādhuryeṇa vacanajātam,",
    "GK19dandkc_u:688": " sakalasainikanāyakamalayamārutasaurabhyeṇa niḥśvāsapavanam jayadhvajamīnadarpeṇa locanayugalam,",
    "GK19dandkc_u:689": " cāpayaṣṭiśriyā bhrūlate,",
    "GK19dandkc_u:690": " prathamasuhṛdasudhākarasyāpanītakalaṅkayā kāntyā vadanam,",
    "GK19dandkc_u:691": " (līlāmayūrabarhabhaṅgyā keśapāśaṃ)",
    "GK19dandkc_u:692": " ca vidhāya samastamakarandakastūrikāsammitena malayajarasena prakṣālya karpūraparāgeṇa sammṛjya nirmiteva rarāja // Dkc_1,5.5 //",
    "GK19dandkc_u:693": " START Dkc 1,5.6:",
    "GK19dandkc_u:694": " sā mūrtimatīva lakṣmīrmālaveśakanyakā svenaivārādhyamānaṃ saṅkalpitavarapradānāyāvirbhūtaṃ mūrtimantaṃ manmathamiva tamālokya mandamārutāndolitā lateva madanāveśavatī cakampe /",
    "GK19dandkc_u:695": " tadanu krīḍāviśrambhānnivṛttā lajjayā kāni kānyapi bhāvāntarāṇi vyadhatta // Dkc_1,5.6 //",
    "GK19dandkc_u:696": " START Dkc 1,5.7:",
    "GK19dandkc_u:697": " lalanājanaṃ sṛjatā vidhātrā nūnameṣā ghuṇākṣaranyāyena nirmitā /",
    "GK19dandkc_u:698": " no cedabjabhūrevaṃvidho nirmāṇanipuṇo yadi syāttarhi tatsamānalāvaṇyāmanyāṃ taruṇīṃ",
    "GK19dandkc_u:699": " kiṃ na karoti' iti savismayānurāgaṃ vilokayatastasya samakṣaṃ sthātuṃ lajjitā satī",
    "GK19dandkc_u:700": " kiñcitsakhījanāntaritagātrā tannayananābhimukhaiḥ kiñcidākuñcitabhrūlatairapāṅgavīkṣitairātmanaḥkuraṅgasyānāyamānalāvaṇyaṃ",
    "GK19dandkc_u:701": " rājavāhanaṃ vilokayantyatiṣṭhat // Dkc_1,5.7 //",
    "GK19dandkc_u:702": " START Dkc 1,5.8:",
    "GK19dandkc_u:703": " so 'pi tasyāstadotpāditabhāvarasānāṃ sāmagryā labdhabalasyeva viṣamaśarasya śaravyāyamāṇamānaso babhūva // Dkc_1,5.8 //",
    "GK19dandkc_u:704": " START Dkc 1,5.9:",
    "GK19dandkc_u:705": " sā manasītthamacintayat-“ananyasādhāraṇasaundaryeṇānena kasyāṃ puri bhāgyavatīnāṃ taruṇīnāṃ locanotsavaḥ kriyate /",
    "GK19dandkc_u:706": " putraratnenāmunā purandhrīṇāṃ putravatīnāṃ sīmantinīnāṃ kā nāma sīmantamauktikīkriyate /",
    "GK19dandkc_u:707": " kāsya devī /",
    "GK19dandkc_u:708": " kimatrāgamanakāraṇamasya /",
    "GK19dandkc_u:709": " manmatho māmapahasitanijalāvaṇyamenaṃ vilokayantīmasūyayevātimātraṃ mathnannijanāma sānvayaṃ karoti /",
    "GK19dandkc_u:710": " kiṃ karomi /",
    "GK19dandkc_u:711": " kathamayaṃ jñātavya' iti // Dkc_1,5.9 //",
    "GK19dandkc_u:712": " START Dkc 1,5.10:",
    "GK19dandkc_u:713": " tato bālacandrikā tayorantaraṅgavṛttiṃ bhāvavivekairjñātvā kāntāsamājasannidhau rājanandanodantasya samyagākhyānamanucitamiti lokasādhāraṇairvākyairabhāṣata-“bhartṛdārike,",
    "GK19dandkc_u:714": " ayaṃ sakalakalāpravīṇo devatāsānnidhyakaraṇa āhavanipuṇo bhūsurakumāro maṇimantrauṣadhijñaḥ paricaryārhe bhavatyā pūjyatām' iti // Dkc_1,5.10",
    "GK19dandkc_u:715": " START Dkc 1,5.11:",
    "GK19dandkc_u:716": " tadākarṇya nijamanorathamanuvadantyā bālacandrikayā santuṣṭāntaraṅgā taraṅgāvalī",
    "GK19dandkc_u:717": " mandānileneva saṅkalpajenākulīkṛtā rājakanyā jitamāraṃ kumāraṃ samucitāsīnaṃ vidhāya",
    "GK19dandkc_u:718": " sakhīhastena śastena gandhakusumākṣataghanasāratāmbūlādinānājātivastunicayena pūjāṃ tasmai kārayāmāsa /",
    "GK19dandkc_u:719": " rājavāhano 'pyevamacintayat-“nūnameṣā pūrvajanmani me jāyā yajñavatī /",
    "GK19dandkc_u:720": " no cedetasyāmevaṃvidho 'nurāgo manmanasi na jāyeta /",
    "GK19dandkc_u:721": " śāpāvasānasamaye taponidhidattaṃ jātismaratvamāvayoḥ samānameva /",
    "GK19dandkc_u:722": " tathāpi kālajanitaviśeṣasūcakavākyairasyā jñānamutpādayiṣyāmi'iti // Dkc_1,5.11 //",
    "GK19dandkc_u:723": " START Dkc 1,5.12:",
    "GK19dandkc_u:724": " tasminneva samaye ko 'pi manoramo rājahaṃsaḥ kelīvidhitsayā tadupakaṇṭhamagamat /",
    "GK19dandkc_u:725": " samutsukayā rājakanyayā marālagrahaṇe niyuktāṃ bālacandrikāmavalokya samucito vākyāvasara iti sambhāṣaṇanipuṇo rājavāhanaḥ salīlamalapat--“sakhi,",
    "GK19dandkc_u:726": " purā śāmbo nāma kaścinmahīvallabho manovallabhayā saha vihāravāñchayā kamalākaramavāpya",
    "GK19dandkc_u:727": " tatra kokanadakadambasamīpe nidrādhīnamānasaṃ rājahaṃsaṃ śanairgṛhītvā bisaguṇena",
    "GK19dandkc_u:728": " tasya caraṇayugalaṃ nigaḍayitvā kāntāmukhaṃ sānurāgaṃ vilokayanmandasmitavikasitaikakapolamaṇḍalastāmabhāṣata-“indumukhi,",
    "GK19dandkc_u:729": " mayā baddho marālaḥ śānto munivadāste /",
    "GK19dandkc_u:730": " svecchayānena gamyatām'iti // Dkc_1,5.12 //",
    "GK19dandkc_u:731": " START Dkc 1,5.13:",
    "GK19dandkc_u:732": " so 'pi rājahaṃsaḥ śāmbamaśapat-“mahīpāla,",
    "GK19dandkc_u:733": " yadasminnambujakhaṇḍe 'nuṣṭhānaparāyaṇatayā paramānandena tiṣṭhantaṃ naiṣṭhikaṃ māmakāraṇaṃ rājyagarveṇāvamānitavānasi tadetatpāpmanā ramaṇīvirahasantāpamanubhava' iti /",
    "GK19dandkc_u:734": " viṣaṇṇavadanaḥ śāmbo jīviteśvarīvirahasahiṣṇurbhūmau daṇḍavatpraṇamya savinayamabhāṣata-“mahābhāga,",
    "GK19dandkc_u:735": " yadajñānenākaravam tatkṣamasva' iti /",
    "GK19dandkc_u:736": " sa tāpasaḥ karuṇākṛṣṭacetāstamavadat-“rājan /",
    "GK19dandkc_u:737": " iha janmani bhavataḥ śāpaphalābhāvo bhavatu /",
    "GK19dandkc_u:738": " madvacanasyāmoghatayā bhāvini janane śarīrāntaraṃ gatāyāḥ asyāḥ sarasijākṣyā rasena",
    "GK19dandkc_u:739": " ramaṇo bhūtvā muhūrtadvayaṃ maccaraṇayugalabandhakāritayā māsadvayaṃ śṛṅkhalānigaḍitacaraṇo",
    "GK19dandkc_u:740": " ramaṇīviyogaviṣādamanubhūya paścādanekakālaṃ vallabhayā saha rājyasukhaṃ labhasva'iti // Dkc_1,5.13 //",
    "GK19dandkc_u:741": " START Dkc 1,5.14:",
    "GK19dandkc_u:742": " tadanu jātismaratvamapi tayoranvagṛhṇāt /",
    "GK19dandkc_u:743": " “tasmānmarālabandhanaṃ na karaṇīyaṃ tvayā' iti /",
    "GK19dandkc_u:744": " sāpi bhartṛdārikā tadvacanākarṇanābhijñātasvapurātanajananavṛttāntā nūnamayaṃ matprāṇavallabhaḥ' iti manasi jānatī rāgapallavitamānasā samandahāsamavocat--“saumya,",
    "GK19dandkc_u:745": " purā śāmbo yajñavatīsandeśaparipālanāya tathāvidhaṃ haṃsabandhanamakārṣīt /",
    "GK19dandkc_u:746": " tathāhi loke paṇḍitā api dākṣiṇyenākāryaṃ kurvanti' iti /",
    "GK19dandkc_u:747": " kanyākumārāvevamanyonyapurātanajanananāmadheye paricite parasparajñānāya sābhijñamuktvā manojarāgapūrṇamānasau babhūvatuḥ // Dkc_1,5.14 //",
    "GK19dandkc_u:748": " START Dkc 1,5.15:",
    "GK19dandkc_u:749": " tasminnavasare mālavendramahiṣī parijanaparivṛtā duhitṛkelīvilokanāya taṃ deśamavāpa /",
    "GK19dandkc_u:750": " bālacandrikā tu tāṃ dūrato vilokya sasambhramaṃ rahasyanirbhedabhiyā hastasaṃjñayā puṣpodbhavasevyamānaṃ rājavāhanaṃ vṛkṣavāṭikāntaritagātramakarot",
    "GK19dandkc_u:751": " sā mānasāramahiṣī sakhīsametāyā duhiturnānāvidhāṃ vihāralīlāmanubhavantī kṣaṇaṃ sthitvā duhitrā sametā nijāgāragamanāyodyuktā babhūva /",
    "GK19dandkc_u:752": " mātaramanugacchantī avantisundarī rājahaṃsakulatilaka,",
    "GK19dandkc_u:753": " vihāravāñchayā kelivane madantikamāgataṃ bhavantamakāṇḍe eva visṛjya mayā samucitamiti",
    "GK19dandkc_u:754": " jananyanugamanaṃ kriyate--tadanena bhavanmanorāgo 'nyathā mā bhūt' iti marālamiva",
    "GK19dandkc_u:755": " kumāramuddiśya samucitālāpakalāpaṃ vadantī punaḥ punaḥ parivṛttadīnanayanā vadanaṃ",
    "GK19dandkc_u:756": " vilokayantī nijamandiramagāt // Dkc_1,5.15 //",
    "GK19dandkc_u:757": " START Dkc 1,5.16:",
    "GK19dandkc_u:758": " tatra hṛdayavallabhakathāprasaṅge bālacandrikākathitatadanvayanāmadheyā manmathabāṇapatanavyākulamānasā",
    "GK19dandkc_u:759": " virahavedanayā dine dine bahulapakṣaśaśikaleva kṣāmakṣāmāhārādisakalaṃ vyāpāraṃ parihṛtya",
    "GK19dandkc_u:760": " rahasyamandire malayajarasakṣālitapallavakusumakalpitatalpalatāvartitanulatā babhūva // Dkc_1,5.16 //",
    "GK19dandkc_u:761": " START Dkc 1,5.17:",
    "GK19dandkc_u:762": " tatra tathāvidhāvasthāmanubhavantīṃ manmathānalasantaptāṃ sukumārīṃ kumārīṃ nirīkṣya",
    "GK19dandkc_u:763": " khinno vayasyagaṇaḥ kāñcanakalaśasañcitāni haricandanośīraghanasāramilitāni tadabhiṣekakalpitāni",
    "GK19dandkc_u:764": " salilāni bisatantumayāni vāsāṃsi ca nalinīdalamayāni tālavṛntāni ca santāpaharaṇāni",
    "GK19dandkc_u:765": " bahūni saṃpādya tasyāḥ śarīramaśiśirayat /",
    "GK19dandkc_u:766": " tadapi śītalopacaraṇaṃ salilamiva taptataile tadaṅgadahanameva samantādāviścakāra /",
    "GK19dandkc_u:767": " kiṅkartavyatāmūḍhāṃ viṣaṇṇāṃ bālacandrikāmīṣadunmīlitena kaṭākṣavīkṣitena bāṣpakaṇākulena",
    "GK19dandkc_u:768": " virahānaloṣṇaniḥśvāsaglapitādharayā natāṅgyā śanaiḥ śanaiḥ sagadgadaṃ vyalāpi-“priyasakhi /",
    "GK19dandkc_u:769": " ' kāmaḥ kusumāyudhaḥ pañcabāṇa iti nūnamasatyamucyate /",
    "GK19dandkc_u:770": " iyamahamayomayairasaṃkhyairiṣubhiranena hanye /",
    "GK19dandkc_u:771": " sakhi, candramasaṃ vaḍavānalādatitāpakaraṃ manye /",
    "GK19dandkc_u:772": " yadasminnantaḥpraviśati śuṣyati pārāvāraḥ,",
    "GK19dandkc_u:773": " sati nirgate tadaiva vardhate /",
    "GK19dandkc_u:774": " doṣākarasya duṣkarma kiṃ varṇyate mayā /",
    "GK19dandkc_u:775": " yadanena nijasodaryāḥ padmālayāyāḥ gehabhūtamapi kamalaṃ vihanyate // Dkc_1,5.17 //",
    "GK19dandkc_u:776": " START Dkc 1,5.18:",
    "GK19dandkc_u:777": " virahānalasaṃtaptahṛdayasparśena nūnamuṣṇīkṛtaḥ svalpībhavati malayānilaḥ /",
    "GK19dandkc_u:778": " navapallavakalpitaṃ talpamidamanaṅgāgniśikhāpaṭalamiva santāpaṃ tanostanoti /",
    "GK19dandkc_u:779": " haricandanamapi purā nijayaṣṭisaṃśleṣavaduragaradanaliptolvaṇagaralasaṃkalitamiva tāpayati śarīram /",
    "GK19dandkc_u:780": " tasmādalamalamāyāsena śītalopacāre /",
    "GK19dandkc_u:781": " lāvaṇyajitamāro rājakumāra evāgadaṅkāro manmathajvarāpaharaṇe /",
    "GK19dandkc_u:782": " so 'pi labdhumaśakyo mayā /",
    "GK19dandkc_u:783": " kiṃ karomi' iti // Dkc_1,5.18 //",
    "GK19dandkc_u:784": " START Dkc 1,5.19:",
    "GK19dandkc_u:785": " bālacandrikā manojajvarāvasthāparamakāṣṭhāṃ gatāṃ komalāṅgīṃ tāṃ rājavāhanalāvaṇyādhīnamānasāmananyaśaraṇāmavekṣyātmanyacintayat-- “kumāraḥ satvaramānetavyo mayā /",
    "GK19dandkc_u:786": " no cedenāṃ smaraṇīyāṃ gatiṃ neṣyati mīnaketanaḥ /",
    "GK19dandkc_u:787": " tatrodyāne kumārayoranyonyāvalokanavelāyāmasamasāyakaḥ samaṃ muktasāyako 'bhūt /",
    "GK19dandkc_u:788": " tasmātkumārānayanaṃ sukaram' iti /",
    "GK19dandkc_u:789": " tato 'vantisundarīrakṣaṇāya samayocitakaraṇīyacaturaṃ sakhīgaṇaṃ niyujya rājakumāramandiramavāpa /",
    "GK19dandkc_u:790": " puṣpabāṇabāṇatūṇīrāyamānamānaso 'naṅgataptāvayavasaṃparkaparimlānapallavaśayanamadhiṣṭhito",
    "GK19dandkc_u:791": " rājavāhanaḥ prāṇeśvarīmuddiśya saha puṣpodbhavena saṃlapannāgatāṃ priyavayasyāmālokya",
    "GK19dandkc_u:792": " pādamūlamanveṣaṇīyā lateva bālacandrikāgateti saṃtuṣṭamanā niṭilataṭamaṇṅanībhavadambujakorakākṛtilasadañjalipuṭām",
    "GK19dandkc_u:793": " “ito niṣīda' iti nirdiṣṭasamucitāsanāsīnāmavantisundarīpreṣitaṃ sakarpūraṃ tāmbūlaṃ",
    "GK19dandkc_u:794": " vinayena dadatīṃ tāṃ kāntāvṛttāntamapṛcchat /",
    "GK19dandkc_u:795": " tayā savinayamabhāṇi-“deva,",
    "GK19dandkc_u:796": " krīḍāvane bhavadavalokanakālamārabhya manmathamathyamānā puṣpatalpādiṣu tāpaśamanamalabhamānā",
    "GK19dandkc_u:797": " vāmanenevonnatataruphalamalabhyaṃ tvaduraḥ sthalāliṅganasaukhyaṃ smarāndhatayā lipsuḥ",
    "GK19dandkc_u:798": " sā svayameva patrikāmālikhya “vallabhāyaināmarpaya' iti māṃ niyuktavatī' /",
    "GK19dandkc_u:799": " rājakumāraḥ patrikāṃ tāmādāya papāṭha- // Dkc_1,5.19 //",
    "GK19dandkc_u:800": " START Dkc 1,5.20:",
    "GK19dandkc_u:801": " `subhaga kusumasukumāraṃ jagadanavadyaṃ vilokya te rūpam /",
    "GK19dandkc_u:802": " mama mānasamabhilaṣati tvaṃ cittaṃ kuru tathā mṛdulam' // Dkc_1,5.20 //",
    "GK19dandkc_u:803": " START Dkc 1,5.21:",
    "GK19dandkc_u:804": " iti paṭhitvā sādaramabhāṣata-“sakhi,",
    "GK19dandkc_u:805": " chāyāvanmāmanuvartamānasya puṣpodbhavasya vallabhā tvameva tasyā mṛgīdṛśo bahiścarāḥ prāṇā iva vartase /",
    "GK19dandkc_u:806": " tvaccāturyamasyāṃ kriyālatāyāmālavālamabhūt /",
    "GK19dandkc_u:807": " yattavābhīṣṭaṃ yena priyāmanorathaḥ phaliṣyati tadakhilaṃ kariṣyāmi /",
    "GK19dandkc_u:808": " natāṅgyā manmanaḥ kāṭhinyamākhyātam /",
    "GK19dandkc_u:809": " yadā kelivane kuraṅgalocanā locanapathamavartata tadaiṣāpahṛtamadīyamānasā sā svamandiramagāt /",
    "GK19dandkc_u:810": " sā cetaso mādhuryakāṭhinye svayameva jānāti /",
    "GK19dandkc_u:811": " duṣkaraḥ kanyāntaḥpurapraveśaḥ /",
    "GK19dandkc_u:812": " tadanurūpamupāyamupapādya śvaḥ paraśvo vā matāṅgīṃ saṅgamiṣyāmi /",
    "GK19dandkc_u:813": " madudantamevamākhyāya śirīṣakusumasukumārāyā yathā śarīrabādhā na jāyeta tathāvidhamupāyamācara' iti // Dkc_1,5.21 //",
    "GK19dandkc_u:814": " START Dkc 1,5.22:",
    "GK19dandkc_u:815": " bālacandrikāpi tasya premagarbhitaṃ vacanamākarṇya saṃtuṣṭā kanyāpuramagacchat /",
    "GK19dandkc_u:816": " rājavāhano 'pi yatra hṛdayavallabhāvalokanasukhamalabhata tadudyānaṃ virahavinodāya puṣpodbhavasamanvito jagāma /",
    "GK19dandkc_u:817": " tatra cakoralocanāvacitapallavakusumanikurambaṃ mahīruhasamūhaṃ śaradindumukhyā manmathasamārādhanasthānaṃ",
    "GK19dandkc_u:818": " ca natāṅgīpadapaṅkticihnitaṃ śītalasaikatatalaṃ ca sudatībhuktamuktaṃ mādhavīlatāmaṇḍapāntarapallavatalpaṃ",
    "GK19dandkc_u:819": " ca vilokayaṃllalanātilakavilokanavelājanitaśeṣāṇi smāraṃsmāraṃ mandamārutakampitāni",
    "GK19dandkc_u:820": " navacūtapallavāni madanāgniśikhā iva cakito darśandarśaṃ manojakarṇejapānāmiva kokilakīramadhukarāṇāṃ",
    "GK19dandkc_u:821": " kvaṇitāni śrāvaṃ śrāvaṃ māravikāreṇa kvacidapyavasthātumasahiṣṇuḥ paribabhrāma // Dkc_1,5.22 //",
    "GK19dandkc_u:822": " START Dkc 1,5.23:",
    "GK19dandkc_u:823": " tasminnavasare dharaṇīsura ekaḥ sūkṣmacitranivasanaṃ sphuranmaṇikuṇḍalamaṇḍito muṇḍitamastakamānavasametaścaturaveśamanoramo",
    "GK19dandkc_u:824": " yadṛcchayā samāgataḥ samantato 'bhyullasattejomaṇḍalaṃ rājavāhanamāśīrvādapūrvakaṃ dadarśa /",
    "GK19dandkc_u:825": " rājavāhanaḥ sādaram ko bhavān,",
    "GK19dandkc_u:826": " kasyāṃ vidyāyāṃ nipuṇaḥ' iti taṃ papraccha /",
    "GK19dandkc_u:827": " sa ca “vidyeśvaranāmadheyo 'hamaindrajālikavidyākovido vividhadeśeṣu rājamanorañjanāya bhramannujjayinīmadyāgato 'smi' iti śaśaṃsa /",
    "GK19dandkc_u:828": " punarapi rājavāhanaṃ samyagālokya “asyāṃ līlāvanau pāṇḍuratānimittaṃ kim' iti sābhiprāyaṃ vihasyāpṛcchat /",
    "GK19dandkc_u:829": " puṣpodbhavaśca nijakāryakaraṇaṃ tarkayannenamādareṇa babhāṣe-“nanu satāṃ sakhyasyābhāṣaṇapūrvatayā ciraṃ rucirabhāṣaṇo bhavānasmākaṃ priyavayasyo jātaḥ /",
    "GK19dandkc_u:830": " suhṛdāmakathyaṃ ca kimasti?",
    "GK19dandkc_u:831": " kelivane 'sminvasantamahotsavāyāgatāyā mālavendrasutāyā rājanandanasyāsya cākasmikadarśane 'nyonyānuragātirekaḥ samajāyata /",
    "GK19dandkc_u:832": " satatasaṃbhogasiddhyapāyābhāvenāsāvīdṛśīmavasthāmanubhavati iti /",
    "GK19dandkc_u:833": " vidyeśvaro lajjābhirāmaṃ rājakumāramukhamabhivīkṣya viracitamandahāso vyājahāra-“deva /",
    "GK19dandkc_u:834": " bhavadanucare mayi tiṣṭhati tava kāryamasādhyaṃ kimasti /",
    "GK19dandkc_u:835": " ahamindrajālavidyayā mālavendraṃ mohayan paurajanasamakṣameva tattanayāpariṇayaṃ",
    "GK19dandkc_u:836": " racayitvā kanyāntaḥpurapraveśaṃ kārayiṣyāmīti vṛttānta eṣa rājakanyakāyai sakhīmukhena",
    "GK19dandkc_u:837": " pūrvameva kathayitavyaḥ' iti /",
    "GK19dandkc_u:838": " saṃtuṣṭamanā mahīpatiranimittaṃ mitraṃ prakaṭīkṛtakṛtrimakriyāpāṭavaṃ vipralambhakṛtrimapremasahajasauhārdavedinaṃ taṃ vidyeśvaraṃ sabahumānaṃ visasarja // Dkc_1,5.23 //",
    "GK19dandkc_u:839": " START Dkc 1,5.24:",
    "GK19dandkc_u:840": " atha rājavāhano vidyeśvarasya kriyāpāṭavena phalitamiva manorathaṃ manyamānaḥ puṣpodbhavena",
    "GK19dandkc_u:841": " saha svamandiramupetya sādaraṃ bālacandrikāmukhena nijavallabhāyai mahīsurakriyamāṇaṃ",
    "GK19dandkc_u:842": " saṃgamopāyaṃ vedayitvā kautukākṛṣṭahṛdayaḥ “kathamimāṃ kṣapāṃ kṣapayāmi' ityatiṣṭhat /",
    "GK19dandkc_u:843": " paredyuḥ prabhāte vidyeśvaro rasabhāvarītigaticaturastādṛśena mahatā nijaparijanena",
    "GK19dandkc_u:844": " saha rājabhavanadvārāntikamupetya dauvārikaniveditanijavṛttāntaḥ sahasopagamya sapraṇāmam",
    "GK19dandkc_u:845": " “aindrajālikaḥ samāgataḥ' iti dvāsthairvijñāpitena taddarśanakutūhalāviṣṭena samutsukāvarodhasahitena",
    "GK19dandkc_u:846": " mālavendreṇa samāhūyamāno vidyeśvaraḥ kakṣāntaraṃ praviśya savinayamāśiṣaṃ dattvā",
    "GK19dandkc_u:847": " tadanujñātaḥ parijanatāḍyamāneṣu vādyeṣu nadatsu gāyakīṣu madanakalakokilāmañjuladhvaniṣu,",
    "GK19dandkc_u:848": " samadhikarāgarañjitasāmājikamanovṛttiṣu picchikābhramaṇeṣu,",
    "GK19dandkc_u:849": " saparivāraṃ parivṛttaṃ bhrāmayanmukulitanayanaḥ kṣaṇamatiṣṭhat /",
    "GK19dandkc_u:850": " tadanu viṣamaṃ viṣamulbaṇaṃ vamantaḥ phaṇālaṅkaraṇā ratnarājinīrājitarājamandirābhogā bhogino bhayaṃ janayanto niśceruḥ /",
    "GK19dandkc_u:851": " gṛdhrāśca bahavastuṇḍairahipatīnādāya divi samacaran // Dkc_1,5.24 //",
    "GK19dandkc_u:852": " START Dkc 1,5.25:",
    "GK19dandkc_u:853": " tato 'grajanmā narasiṃhasya hiraṇyakaśipordaityeśvarasya vidāraṇamabhinīya mahāścaryānvitaṃ rājānamabhāṣata-rājan /",
    "GK19dandkc_u:854": " avasānasamaye bhavatā śubhasūcakaṃ draṣṭumucitam /",
    "GK19dandkc_u:855": " tataḥ kalyāṇaparamparāvāptaye bhavadātmajākārāyāstaruṇyā nikhilalakṣaṇopetasya rājanandanasya vivāhaḥ kāryaḥ' iti /",
    "GK19dandkc_u:856": " tadavalokanakutūhalena mahīpālenānujñātaḥ saḥ saṃkalpitārthasiddhisaṃbhāvanasamphullavadanaḥ sakalamohajanakamañjanaṃ locanayornikṣipya parito vyalokayat /",
    "GK19dandkc_u:857": " sarveṣu “tadaindrajālikameva karma' iti sādbhutaṃ paśyatsu rāgapallavitahṛdayena",
    "GK19dandkc_u:858": " rājavāhanena pūrvasaṅketasamāgatāmanekabhūṣaṇabhūṣitāṅgīmavantisundarīṃ vaivāhikamantratantranaipuṇyenāgniṃ",
    "GK19dandkc_u:859": " sākṣīkṛtya saṃyojayāmāsa /",
    "GK19dandkc_u:860": " kriyāvasāne sati “indrajālapuruṣāḥ,",
    "GK19dandkc_u:861": " sarve gacchantu bhavantaḥ' iti dvijanmanoccairucyamāne sarve māyāmānavā yathāyathamantarbhāvaṃ gatāḥ /",
    "GK19dandkc_u:862": " rājavāhano 'pi pūrvakalpitena gūḍhopāyacāturyeṇendrajālikapuruṣavatkanyāntaḥpuraṃ viveśa /",
    "GK19dandkc_u:863": " mālavendro 'pi tadadbhutaṃ manyamānastasmai vāḍavāya pracurataraṃ dhanaṃ dattvā vidyeśvaram “idānīṃ sādhaya' iti visṛjya svayamantarmandiraṃ jagāma /",
    "GK19dandkc_u:864": " tato 'vantisundarī priyasahacarīvaraparivārā ballabhopetā sundaraṃ mandiraṃ yayau /",
    "GK19dandkc_u:865": " evaṃ daivamānuṣabalena manorathasāphalyamupeto rājavāhanaḥ sarasamadhuraceṣṭābhiḥ",
    "GK19dandkc_u:866": " śanaiḥśanairhariṇalocanāyā lajjāmapanayan suratarāgamupanayan raho viśrambhamupajanayan",
    "GK19dandkc_u:867": " saṃlāpe tadanulāpapīyūṣapānalolaścitracitraṃ cittahāriṇaṃ caturdaśabhuvanavṛttāntaṃ",
    "GK19dandkc_u:868": " śrāvayāmāsa // Dkc_1,5.25 //",
    "GK19dandkc_u:869": " iti śrīdaṇḍinaḥ kṛtau daśakumāracarite 'vantisundarīpariṇayo nāma pañcama ucchvāsaḥ",
    "GK19dandkc_u:870": " iti pūrvapīṭhikā ================================================================================== śrīḥ",
    "GK19dandkc_u:871": " daśakumāracaritam uttarapīṭhīkāyāḥ",
    "GK19dandkc_u:872": " START Dkc 2,1:",
    "GK19dandkc_u:873": " prathamocchvāsaḥ",
    "GK19dandkc_u:874": " śrutvā tu bhuvanavṛttāntamuttamāṅganā vismayavikasitākṣī sasmitamidamabhāṣata-“dayita,",
    "GK19dandkc_u:875": " tvatprasādādadya me caritārthā śrotravṛttiḥ /",
    "GK19dandkc_u:876": " adya me manasi tamo 'pahastvayā datto jñānapradīpaḥ /",
    "GK19dandkc_u:877": " pakkamidānāṃ tvatpādapadmaparicaryāphalam /",
    "GK19dandkc_u:878": " asya ca tvatprasādasya kimupakṛtya pratyupakṛtavatī bhaveyam /",
    "GK19dandkc_u:879": " abhavadīyaṃ hi naiva kiñcinmatsaṃbaddham /",
    "GK19dandkc_u:880": " athavāstyevāsyāpijanasya kvacitprabhutvam /",
    "GK19dandkc_u:881": " aśakyaṃ hi mādicchayā vinā sarasvatīmukhagrahaṇoccheṣaṇīkṛto daśanacchada eṣa cumbayitum /",
    "GK19dandkc_u:882": " ambujāsanāstanataṭopabhuktamuraḥsthalaṃ cedamāliṅgayitum' iti priyorasi prāvṛḍiva",
    "GK19dandkc_u:883": " nabhasyupāstīrṇagurupayodharamaṇḍalā prauḍhakandalīkuḍmalamiva rūḍharāgarūṣitaṃ cakṣurullāsayantī",
    "GK19dandkc_u:884": " varhivarhāvalīṃ viḍambayatā kusumacandrakaśāreṇa madhukarakulavyākulena keśakalāpena",
    "GK19dandkc_u:885": " sphuradaruṇakiraṇakesarakarālaṃ kadambamukulamiva kāntasyādharamaṇimadhīramācucumba /",
    "GK19dandkc_u:886": " tadārambhasapharitayā ca rāgavṛttyā bhūyo 'pyāvartatātimātracitropacāraśīpharo ratiprabandhaḥ /",
    "GK19dandkc_u:887": " suratakhedasuptayostu tayoḥ svapne bisaguṇanigaḍitapādo jaraṭhaḥ kaścijjālapādo 'dṛśyata /",
    "GK19dandkc_u:888": " pratyabudhyetāṃ caubhau /",
    "GK19dandkc_u:889": " atha tasya rājakumārasya kamalamūḍhaśaśikiraṇarajjudāmanigṛhītamiva rajataśṛṅkhalopagūḍhaṃ caraṇayugalamāsīt /",
    "GK19dandkc_u:890": " upalabhyaiva ca “kimetat' ityatiparitrāsavihvalā muktakaṇṭhamācakranda rājakanyā /",
    "GK19dandkc_u:891": " yana ca tatsakalameva kanyāntaḥpuramagniparītamiva piśācopahatamiva",
    "GK19dandkc_u:892": " vepamānamanirūpyamāṇatadātvāyativibhāgamagaṇyamānarahasyarakṣāsamayamavanitalavipravidhyamānagātramākrandavidīryamāṇakaṇṭhamaśrusroto",
    "GK19dandkc_u:893": " 'vaguṇṭhitakapolatalamākulībabhūva /",
    "GK19dandkc_u:894": " tumule cāsminsamaye 'niyantritapraveśāḥ “kiṃ kim' iti sahasopasṛtya viviśurantarvaṃśikapuruṣāḥ /",
    "GK19dandkc_u:895": " dadṛśuśca tadavasthaṃ rājakumāram /",
    "GK19dandkc_u:896": " tadanubhāvaniruddhanigrahecchāstu sadya eva te tamarthaṃ caṇḍavarmaṇe nivedayāñcakruḥ /",
    "GK19dandkc_u:897": " so 'pi kopādāgatya nirdahanniva dahanagarbhayā dṛśā niśāmyotpannapratyabhijñaḥ “kathaṃ",
    "GK19dandkc_u:898": " sa evāṣa madanujamaraṇanimittabhūtāyāḥ pāpāyā bālacandrikāyāḥ patyuratyabhiniviṣṭavittadarpasya",
    "GK19dandkc_u:899": " vaideśikavaṇikputrasya puṣpodbhavasya mitraṃ rūpamattaḥ kalābhimānī naikavidhaviparalambhopāyapāṭavāvarjitamūḍhapaurajanamithyāropitavitathadevatānubhāvaḥ",
    "GK19dandkc_u:900": " kapaṭadharmakañcuko nigūḍhapāpaśīlaścapalo brāhmaṇabruvaḥ /",
    "GK19dandkc_u:901": " kathamivainamanuraktā mādṛśeṣvapi puruṣasiṃheṣu sāvamānā pāpeyamavantisundarī /",
    "GK19dandkc_u:902": " paśyatu patimadyaiva śūlāvataṃsitamiyamanāryaśīlā kulapāṃsanī' iti nirbhartsayanbhīṣaṇabhrukuṭidūṣatalalāṭaḥ",
    "GK19dandkc_u:903": " kāla iva kālalohadaṇḍakarkaśena bāhudaṇḍenāvalambya hastāmbuje rekhāmbujarathāṅgalāñchane",
    "GK19dandkc_u:904": " rājaputraṃ sarabhasamācakarṣa /",
    "GK19dandkc_u:905": " sa tu svabhāvadhīraḥ sarvapauruṣātibhūmiḥ sahiṣṇutaikapratikriyāṃ daivīmeva tāmāpadamavadhārya “smara tasyā haṃsagāmini,",
    "GK19dandkc_u:906": " haṃsakathāyāḥ /",
    "GK19dandkc_u:907": " sahasva vāsu,",
    "GK19dandkc_u:908": " māsadvayam'iti prāṇaparityāgarāgiṇīṃ prāṇasamāṃ samāśvāsyārivaśyatāmayāsīt /",
    "GK19dandkc_u:909": " atha viditavārtāvārtau mahādevīmālavendrau jāmātaramākārapakṣapātināvātmaparityāgopanyāsenāriṇā jighāṃsyamānaṃ rarakṣatuḥ /",
    "GK19dandkc_u:910": " na śekatustu tamaparabhutvāduttārayitumāpadaḥ /",
    "GK19dandkc_u:911": " sa kila caṇḍaśīlaścaṇjavarmā sarvamidamudantajātaṃ rājarājagirau tapasyate darpasārāya",
    "GK19dandkc_u:912": " saṃdiśya sarvameva puṣpodbhavakuṭumbakaṃ sarvasvaharaṇapūrvakaṃ sadya eva bandhane",
    "GK19dandkc_u:913": " kṣiptvā kṛtvā ca rājavāhanaṃ rājakesarikiśorakamiva dārupañjaranibaddhaṃ mūrdhajajālavalīnacūḍhāmaṇiprabhāvavikṣiptakṣutpipāsādikhedaṃ",
    "GK19dandkc_u:914": " ca tamavadhūtaduhitṛprārthanasyāṅgarājasyoddharaṇāyāṅgānabhiyāsyannyaviśvāsānnināya /",
    "GK19dandkc_u:915": " rurodha ca balabharadattakampaścampām /",
    "GK19dandkc_u:916": " campeśvaro 'pi siṃhavarmā siṃha ivāsahyavikramaḥ prākāraṃ bhedayitvā mahatā balasamudāyena",
    "GK19dandkc_u:917": " nirgatya svaprahitadūtavrātāhūtānāṃ sāhāyyadānāyātisatvaramāpatatāṃ dharāpatīnāmacirakālabhāvinyapi",
    "GK19dandkc_u:918": " saṃnidhāvadattāpekṣaḥsa sākṣādivāvalepo vapuṣmānakṣamāparītaḥ pratibalaṃ pratijagrāhaḥ /",
    "GK19dandkc_u:919": " jagṛhe ca mahati saṃparāye kṣīṇasakalasainyamaṇḍalaḥ pracaṇḍapraharaṇaśatabhinnamarmā siṃhavarmā kariṇaḥ kariṇamavaplutyātimānuṣaprāṇabalena caṇḍavarmaṇā /",
    "GK19dandkc_u:920": " sa ca tadduhitaryambālikāyāmabalāratnasamākhyātāyāmatimātrābhilāṣaḥ prāṇairenaṃ na vyayūyujat /",
    "GK19dandkc_u:921": " avapi tvanīnayadapanītāśeṣaśalyamakalyasaṃdho bandhanam /",
    "GK19dandkc_u:922": " ajīgaṇacca gaṇakasaṃghaiḥ “adyaiva kṣapāvasāne vivāhanīyā rājaduhitā' iti /",
    "GK19dandkc_u:923": " kṛtakautukamaṅgale ca tasminnekapiṅgācalātpratinivṛttyaiṇajaṅgho nāma jaṅghākarikaḥ prabhavato darpasārasya pratisaṃdeśamāvedayat--“ayi mūḍha,",
    "GK19dandkc_u:924": " kimasti kanyāntaḥpuradūṣake 'pi kaścitkṛpāvasāraḥ /",
    "GK19dandkc_u:925": " sthaviraḥ sa rājā jarāviluptamānāvamānacitto duścaritaduhitṛpakṣapātī yadeva kiñcitpralapati tvayāpi kiṃ tadanumatyā sthātavyam /",
    "GK19dandkc_u:926": " avilambitameva tasya kāmonmattasya citravadhavārtāpreṣaṇena śravaṇotsavo 'smākaṃ vidheyaḥ /",
    "GK19dandkc_u:927": " sā ca duṣṭakanyā sahānujena kīrtisāreṇa nigaḍitacaraṇā cārake niroddhavyā' iti /",
    "GK19dandkc_u:928": " taccākarṇya “prātareva rājabhavanadvāre sa ca durātmā kanyāntaḥpuradūṣakaḥ saṃnidhāpayitavyaḥ /",
    "GK19dandkc_u:929": " caṇḍapotaśca mātaṅgapatirupacitakalpanopapannastatraiva samupasthāpanīyaḥ /",
    "GK19dandkc_u:930": " kṛtavivāhakṛtyaścotthāyāhameva tamanāryaśīlaṃ tasya hastinaḥ kṛtvā krīḍanakaṃ tadadhirūḍha",
    "GK19dandkc_u:931": " eva gatvā śatrasāhāyyakāya pratyāsīdato rājanyakasya sakośavāhanasyāvagrahaṇaṃ kariṣyāmi'",
    "GK19dandkc_u:932": " iti pārśvacarānavekṣāñcakre /",
    "GK19dandkc_u:933": " ninye cāsāvahanyanyasminnunmiṣatyevoṣāroge rājaputro rājāṅgaṇaṃ rakṣibhiḥ /",
    "GK19dandkc_u:934": " utasthe ca kṣaritagaṇḍaścaṇḍapotaḥ /",
    "GK19dandkc_u:935": " kṣaṇe ca tasminmumuce tadaṅghriyugalaṃ rajataśṛṅkhalayā /",
    "GK19dandkc_u:936": " sā cainaṃ candralekhācchaviḥ kācidapsarā bhūtvā pradakṣiṇīkṛtya prāñjalirṃvyajijñapat--“deva,",
    "GK19dandkc_u:937": " dīyatāmanugrahārdraṃ cittam /",
    "GK19dandkc_u:938": " ahamasmi somaraśmisaṃbhavā suratamañjarī nāma surasundarī /",
    "GK19dandkc_u:939": " tasyā me nabhasi nalinalubdha mugdhakalahaṃsānubaddhavaktrāyāstannivāraṇakṣobhavicchinnavigalitā",
    "GK19dandkc_u:940": " hārayaṣṭiryadṛcchayā jātu haimavate mandodake magnonmagnasya maharṣermārkaṇḍeyasya",
    "GK19dandkc_u:941": " mastake maṇikiraṇadviguṇitapalitamapatat /",
    "GK19dandkc_u:942": " pātitaśca kopitena ko 'pi tena mayi śāpaḥ--“pāpe,",
    "GK19dandkc_u:943": " bhajasva lohajātimajātacaitanyā satī' iti /",
    "GK19dandkc_u:944": " sa punaḥ prasādyamānastvatpādapadmadvayasya māsadvayamātraṃ saṃdānatāmetya nistaraṇīyāmimāmāpadamaparikṣīṇaśaktitvaṃ cendriyāṇāmakalpayat /",
    "GK19dandkc_u:945": " analpena ca pāpmanā rajataśṛṅkhalībhūtāṃ māmaikṣvākasya rājño vegavataḥ pautraḥ,",
    "GK19dandkc_u:946": " putro mānasavegasya,",
    "GK19dandkc_u:947": " vīraśekharo nāma vidyādharaḥ śaṅkaragirau samadhyagamat /",
    "GK19dandkc_u:948": " ātmasātkṛtā ca tenāhamāsam /",
    "GK19dandkc_u:949": " athāsau pitṛprayuktavaire pravartamāne vidyādharacakravartini vatsarājavaṃśavardhane naravāhanadatte virasāśayastadapakārakṣamo 'yamiti tapasyatā darpasāreṇa saha samasṛjyata /",
    "GK19dandkc_u:950": " pratiśrutaṃ ca tena tasmai svasuravantisundaryāḥ pradānam /",
    "GK19dandkc_u:951": " anyadā tu viyati vyavadāyamānacandrike manorathapriyatamāmavantisundarīṃ didṛkṣuravaśendriyastadindramandiradyuti kumārīpuramupāsarat /",
    "GK19dandkc_u:952": " antaritaśca tiraskariṇyā vidyayā /",
    "GK19dandkc_u:953": " sa ca tāṃ tadā tvadaṅkāpāśrayāṃ suratakhedasuptagātrīṃ tribhuvanasargayātrāsaṃhārasaṃbaddhābhiḥ kathābhiramṛtasyandinībhiḥ pratyānīyamānarāgapūrāṃ nyarūpayat /",
    "GK19dandkc_u:954": " sa tu prakupito 'pi tvadanubhāvapratibaddhaniprahāntarādhyavasāyaḥ samāliṅgyetaretaramatyantasukhasuptayoryuvayordaivadattotsāhaḥ",
    "GK19dandkc_u:955": " pāṇḍulohaśṛṅkhalātmanā mayā pādapadmayoryugalaṃ tava nigaḍayitvā saroṣarabhasamapāsarat /",
    "GK19dandkc_u:956": " avasitaśca mamādya śāpaḥ /",
    "GK19dandkc_u:957": " tacca māsadvayaṃ tava pāratantryam /",
    "GK19dandkc_u:958": " prasīdedānīm /",
    "GK19dandkc_u:959": " kiṃ tava karaṇīyam' iti praṇipatantī “vārtayānayā matprāṇasamāṃ samāśvāsaya' iti vyādiśya visasarja /",
    "GK19dandkc_u:960": " tasminneva kṣaṇāntare “hato hataścaṇḍavarmā siṃhavarmaduhiturambālikāyāḥ pāṇisparśarāgaprasārite",
    "GK19dandkc_u:961": " bāhudaṇḍa eva balavadalambya sarabhasamākṛṣya kenāpi duṣkarakarmaṇā taskareṇa nakhaprahāreṇa",
    "GK19dandkc_u:962": " rājamandiroddeśaṃ ca śavaśatamayamāpādayannacakitagatirasau viharati' iti vācaḥ samabhavan /",
    "GK19dandkc_u:963": " śrutvā caitattameva mattahastinamudastādhoraṇo rājaputro 'dhiruhya raṃhasottamena rājabhavanamabhyavartata /",
    "GK19dandkc_u:964": " stamberamarayāvadhūtapadātidattartmā ca praviśya veśyābhyantaramadabhrābhranirghoṣagambhīreṇa svareṇābhyadhāt--“kaḥ sa mahāpuruṣo yainaitanmānuṣamātraduṣkaraṃ mahatkarmānuṣṭhitam /",
    "GK19dandkc_u:965": " āgacchatu /",
    "GK19dandkc_u:966": " mayā sahemaṃ mattahastinamārohatu /",
    "GK19dandkc_u:967": " abhayaṃ madupakaṇṭhavartino devadānavairapi vigṛhṇānasya' iti /",
    "GK19dandkc_u:968": " niśamyaivaṃ sa pumānupoḍhaharṣo nirgatya kṛtā ñjalirākramya saṃjñāsaṃkucitaṃ kuñjaragātramasaktamadhyarukṣat /",
    "GK19dandkc_u:969": " ārohantamevainaṃ nirvarṇyaharṣotphulladṛṣṭiḥ “aye,",
    "GK19dandkc_u:970": " priyasakho 'yamapahāravarmaiva' iti paścānniṣīdato 'sya bāhudaṇḍayugalamubhayabhujamūlapraveśitamagre 'valambya svamaṅgamāliṅgayāmāsa /",
    "GK19dandkc_u:971": " svayaṃ ca pṛṣṭhato valitābhyāṃ bhujābhyāṃ paryaveṣṭayat /",
    "GK19dandkc_u:972": " tatkṣaṇopasaṃhṛtāliṅganavyatikaraścāpahāravarmā cāpacakrakaṇapakarpaṇaprāsapaṭṭiśamusalatomarādipraharaṇajātamupayuñjānān",
    "GK19dandkc_u:973": " balāvaliptānpratibalavīrānbahuprakārāyodhinaḥ parikṣipataḥ kṣitau vicikṣepa /",
    "GK19dandkc_u:974": " kṣaṇena cādrākṣīttadapisainyamanyena samantato 'bhimukhamabhidhāvatā balanikāyena parikṣiptam /",
    "GK19dandkc_u:975": " anantaraṃ ca kaścitkarmikāragauraḥ kuruvindasavarṇakuntalaḥ kamalakomalapāṇipādaḥ",
    "GK19dandkc_u:976": " karṇacumbidugdhadhavalasnigdhanīlalocanaḥ kaṭitaṭaniviṣṭaratnanakhaḥ paṭṭanivasanaḥ",
    "GK19dandkc_u:977": " kṛśākṛśodaroraḥsthalaḥ kṛtahastatayā ripukulamiṣuvarṣeṇābhivarṣanpādāṅguṣṭhaniṣṭharāvaghṛṣṭakarṇamūlena",
    "GK19dandkc_u:978": " prajavinā gajena saṃnikṛṣya pūrvopadeśapratyayāt “ayameva sa devo rājavāhanaḥ' ti",
    "GK19dandkc_u:979": " prāñjaliḥ praṇamyāpahāravarmaṇi niviṣṭadṛṣṭirācaṣṭatvadādiṣṭena mārgeṇa saṃnipātitametadaṅgarājasahāyyadānāyopasthitaṃ rājakam /",
    "GK19dandkc_u:980": " aribalaṃ ca vihitavidhvastaṃ strībālahāryaśastraṃ vartate /",
    "GK19dandkc_u:981": " kimanyatkṛtyam' iti /",
    "GK19dandkc_u:982": " hṛṣṭastu vyājahārāpahāraṃvarmā--“deva,",
    "GK19dandkc_u:983": " dṛṣṭidānenānugṛhyatāmayamājñākāraḥ /",
    "GK19dandkc_u:984": " so 'yameva hyamunā rūpaṇe dhanamitrākhyayā cāntarito mantavyaḥ sa evāyaṃ nirgamapyabandhanādaṅgarājamapavarjitaṃ",
    "GK19dandkc_u:985": " ca kośavāhanamekīkṛtyāsmadgṛhyeṇāmunā saha rājanyakenaikānte sukhopaviṣṭamiha devamupatiṣṭhatu",
    "GK19dandkc_u:986": " yadi na doṣaḥ' iti /",
    "GK19dandkc_u:987": " devo 'pi “yathā te rocate' iti tamābhāṣya gatvā ca tannirdiṣṭena mārgeṇa nagarādvahiratimahato",
    "GK19dandkc_u:988": " rohiṇadrumasya kasyacitkṣaumāvadātasaikate gaṅgātaraṅgapavanapātaśītale tale dviradādavatatara /",
    "GK19dandkc_u:989": " prathamasamavatīrṇenāpahāravarmaṇā ca svahastasatvarasamīkṛte mātaṅga iva bhāgīrathīpulinamaṇaaḍale sukhaṃ niṣasāda /",
    "GK19dandkc_u:990": " tathā niṣaṇmaṃ ca tamupahāravarmārthapālapramatimitrraguptamantraguptaviśrutairmaithilena ca prahāravarmaṇā,",
    "GK19dandkc_u:991": " kāśībhartrā ca kāmapālena campeśvareṇa siṃhavarmaṇā sahopāgataya dhanamitraḥ praṇipapāta /",
    "GK19dandkc_u:992": " devo 'pi harṣāviddhamabhyutthitaḥ “kathaṃ samasta eṣa mitragaṇaḥ samāgataḥ ko nāmāyamabhyudayaḥ' iti kṛtayathocitopacārānnirbharataraṃ parirebhe",
    "GK19dandkc_u:993": " kāśapitimaithilāṅgarājāṃścasuhṛnniveditānpitṛvadapaśyat /",
    "GK19dandkc_u:994": " taiśca harṣakampitapalitaṃ sarabhasopagūḍhaḥ paramabhinananda /",
    "GK19dandkc_u:995": " tataḥ pravṛttāsu prītisaṃkathāsu priyavayamyagaṇānuyuktaḥ svasya ca somadattapuṣpodbhevayāścaritamanuvaraṇya",
    "GK19dandkc_u:996": " suhṛdāmapi vṛttāntaṃ krameṇa śrotuṃ kṛtaprastāvastāṃśca taduktāvanvayuṅkta /",
    "GK19dandkc_u:997": " teṣu prathamaṃ prāha sma kilāpahāravarmā-- // Dkc_2,1 //",
    "GK19dandkc_u:998": " iti śrīdaṇḍinaḥ kṛtau daśakumāracarite rājavāhanacarita nāma prathama ucchvāsaḥ",
    "GK19dandkc_u:999": " START Dkc 2,2:",
    "GK19dandkc_u:1000": " dvitīyocchvāsaḥ",
    "GK19dandkc_u:1001": " “deva, tvayi tadāvatīrṇe dvijopakārāyāsuravivaraṃ tvadanveṣaṇaprasṛte ca mitragaṇa",
    "GK19dandkc_u:1002": " ahamapi mahīmaṭannaṅgeṣu gaṅgātaṭe bahiścampāyāḥ “kaścidasti tapaḥprabhāvotpannadivyacakṣurmarīcirnāma maharṣiḥ' iti /",
    "GK19dandkc_u:1003": " kutaścitsaṃlapato janasamājādupalabhyāmutobubhutsustvadgatiṃ tamuddeśamagamam /",
    "GK19dandkc_u:1004": " nyaśāmayaṃ ca tasminnāśrame kasyāciccūtapotakasya chāyāyāṃ kamapyudvignavarṇaṃ tāpasam /",
    "GK19dandkc_u:1005": " amunā cātithivadupacaritaḥ kṣaṇaṃ viśrāntaḥ “kvāsau bhagavānmaraciḥ,",
    "GK19dandkc_u:1006": " tasmādahamupalipsuḥ prasaṅgaproṣitasya suhṛdo gatima āścaryajñānavibhavo hi sa maharṣirmahyāṃ viśrutaḥ' ityavādipam /",
    "GK19dandkc_u:1007": " athāsāvuṣṇamāyataṃ ca niḥśvasyāśaṃsata-“āsīttādṛśo munirasminnāśrame /",
    "GK19dandkc_u:1008": " tamekadā kāmamañjarī nāmāṅgapurīvataṃsasthānīyā bārayuvatiraśrubindutārakitapayodharā sanirvedamabhyetya kīrṇaśikhaṇḍāstīrṇabhūmirabhyavandiṣṭa",
    "GK19dandkc_u:1009": " tasminneva ca kṣaṇe mātṛpramukhastadāptavargaḥ sānukrośamanupradhāvitastatraivāvicchinnapātamapatat /",
    "GK19dandkc_u:1010": " sa kila kṛpālustaṃ janamārdrayā girāśvāsyārtikāraṇaṃ tāṃ gaṇikāmapṛcchat /",
    "GK19dandkc_u:1011": " sā tu savrīḍeva sārvapādeva sagāraiveva cāvravīt /",
    "GK19dandkc_u:1012": " “bhagavan/ aihikasya sukhasyābhājanaṃ jano 'yamāmuṣmikāya śvovasīyāyārtābhyupapattivittayorbhagavatpādayormūlaṃ śaraṇamabhiprapannaḥ' iti /",
    "GK19dandkc_u:1013": " tasyāstu jananyudañjaliḥ paritaśāraśikhaṇḍabandhaspṛṣṭamuktabhūmirabhāṣata--“bhagavan,",
    "GK19dandkc_u:1014": " asyā me doṣameṣā vo dāsī vijñāpayati /",
    "GK19dandkc_u:1015": " doṣaśca mama svādhikarārānuṣṭhā panam /",
    "GK19dandkc_u:1016": " eṣa hi gaṇikāmāturadhikāro yadduhiturjanmanaḥ prabhṛtyevāṅgakriyā,",
    "GK19dandkc_u:1017": " tejobalavarṇamedhāsaṃvardhanena doṣāgnidhātusāmyakṛtā mitenāhāreṇa śarīrapoṣaṇam,",
    "GK19dandkc_u:1018": " āpañcamādvarṣātpiturapyanatidarśanam,",
    "GK19dandkc_u:1019": " janmadine pumyadine cotsavottaro maṅgalavidhiḥ,",
    "GK19dandkc_u:1020": " adhyāpanamanaṅgavidyānāṃ sāṅgānām,",
    "GK19dandkc_u:1021": " nṛtyagītavādyanāṭyacitrāsvādyagandhapuṣpakalāsu lipijñānavacanakauśalādiṣu ca samyagvinayanam,",
    "GK19dandkc_u:1022": " śabdahetusamayavidyāsu vārtāmātrāvabodhanam,",
    "GK19dandkc_u:1023": " ājīvajñāne krīḍākauśale sajīvanirjīvāsu ca dyūtakalāsvabhyantarīkaraṇam,",
    "GK19dandkc_u:1024": " abhyantarakalāsu vaiśvāsikajanātprayatnena prayogagrahaṇam,",
    "GK19dandkc_u:1025": " yātrotsavādiṣvādaraprasādhitāyāḥ sphītaparibarhāyāḥ prakāśanam,",
    "GK19dandkc_u:1026": " prasaṅgavatyāṃ saṃgītādipriyāyāṃ pūrvasaṃgṛhītairgrāhyavāgbhiḥ sidvilambhanam,",
    "GK19dandkc_u:1027": " diṅmukheṣu tattacchilpavittakairyaśaḥprakhyāpanam,",
    "GK19dandkc_u:1028": " kārtāntikādibhiḥ kalyāṇalakṣaṇoddhoṣaṇam,",
    "GK19dandkc_u:1029": " pīṭhamardaviṭavidūṣakairbhikṣukyādibhiśca nāgarikapuruṣasamavāyeṣu rūpaśīlaśilpasaundaryamādhuryaprasthāvanā,",
    "GK19dandkc_u:1030": " yuvajanamanorathalakṣyabhūtāyāḥ prabhūtatamena śulkenāvasthāpanam svato rāgāndhāya",
    "GK19dandkc_u:1031": " tadbhāvadarśanonmāditāya vā jātirūpavayor'thaśaktiśaucatyāgadākṣiṇyaśilpaśīlamādhuryopapannāya",
    "GK19dandkc_u:1032": " svatantrāya pradānam,",
    "GK19dandkc_u:1033": " adhikaguṇāyāsvatantrāya prājñatamāyālpenāpi bahuvyapadeśenārpaṇam,",
    "GK19dandkc_u:1034": " asvatantreṇa vā gandharvasamāgamena tadgurubhyaḥ śulkāpahaṇam,",
    "GK19dandkc_u:1035": " alābher'thasya kāmasvīkṛte svāminyadhikaraṇe ca sādhanam,",
    "GK19dandkc_u:1036": " raktasya duhitraikacāriṇīvratānuṣṭhāpanam,",
    "GK19dandkc_u:1037": " nityanaimitikaprītidāyakatayā hṛtaśiṣṭānāṃ gamyadhanānāṃ citrairupāyairapaharaṇam,",
    "GK19dandkc_u:1038": " adadatā lubdhaprāyeṇa ca vigṛhyāsanam pratihastiprotsāhanena lubdhasya rāgiṇastyāgaśaktisaṃdhukṣaṇam,",
    "GK19dandkc_u:1039": " asārasya vāksaṃtakṣaṇairlokopakrośanairduhitṛnirodhanaivrīḍotpādanairanyābhiyogairavamānaiścāpavāhanam,",
    "GK19dandkc_u:1040": " arthadairanarthapratighātibhiścānindyairibhyairanubaddhārthānarthasaṃśayānvicārya bhūyobhūyaḥ saṃyojanamiti /",
    "GK19dandkc_u:1041": " gaṇikāyāśca gamyaṃ prati sajjataiva na saṅgaḥ /",
    "GK19dandkc_u:1042": " satyāmapi prītau na māturmātṛkāyā vā śāsanātivṛttiḥ /",
    "GK19dandkc_u:1043": " evaṃ sthite 'nayā prajāpativihitaṃ svadharmamullaṅghya kvacidāgantukaṃ rūpamātradhane viprayūni svenaiva dhanavyayena ramamāṇayā māsamātramatyavāhi",
    "GK19dandkc_u:1044": " gamyajanaśca bhūyānarthayogyaḥ pratyācakṣaṇayānayā prakopitaḥ /",
    "GK19dandkc_u:1045": " svakuṭumbakaṃ cāvasāditam “eṣā kumatirna kalyāṇo' iti nivārayantyāṃ mayi vanavāsāya kopāt prasthitā /",
    "GK19dandkc_u:1046": " sā cediyamahāryāniścayā sarva eṣa jano 'traivānanyagatiranaśanena saṃsthāsyate' ityarodīt /",
    "GK19dandkc_u:1047": " atha sā vārayuvatistena tāpasena “bhadre/",
    "GK19dandkc_u:1048": " nanu duḥkhīkare 'yaṃ vanavāsaḥ /",
    "GK19dandkc_u:1049": " tasya phalamapavargaḥ svargo vā /",
    "GK19dandkc_u:1050": " prathamastu tayoḥ prakṛṣṭajñānasādhyaḥ prāyo dussaṃpāda eva,",
    "GK19dandkc_u:1051": " dvitīyastu sarvamasyaiva sulabhaḥ kuladharmānuṣṭhāyinaḥ /",
    "GK19dandkc_u:1052": " tadaśakyārambhāduparamya māturmate vartasva' iti sānukampamabhihitā yadiha bhagavatpādamūlamaśaraṇam,",
    "GK19dandkc_u:1053": " śaraṇamastu mamama kṛpaṇāyā hiraṇyaretā deva eva ityudamanāyata /",
    "GK19dandkc_u:1054": " sa tu muniranuvimṛśya gaṇikāmātaramavadat--“saṃprati gaccha gṛhān /",
    "GK19dandkc_u:1055": " pratīkṣamva kāni cihināni yāvadiyaṃ sukumārā sukhopabhogasamucitā satyaraṇyavāsavyasanenodvejitā bhūyobhūyaścāsmābhirvibodhyamānā prakṛtāveva sthāmyati' iti /",
    "GK19dandkc_u:1056": " “tathā' iti tasyāḥ pratiyāte svajane sā gaṇikā tamṛṣimalaghubhaktirdhautodgamanīyavāsinī",
    "GK19dandkc_u:1057": " nātyādṛtaśarīrasaṃskārā vanatarupotālavālapūraṇairdevatarcanakusumoccayāvacayaprayāsairnaikavikalpopahārakarmabhiḥ",
    "GK19dandkc_u:1058": " kāmaśāsanārthe ca gandhamālyadhūpadīpanṛtyagītavādyādibhiḥ kriyābhirekante ca trivargasaṃbandhanībhiḥ",
    "GK19dandkc_u:1059": " kathābhiradhyātmavādaiścānurūpairalpīyasaiva kālenānvarañjayat /",
    "GK19dandkc_u:1060": " ekadā ca rahasi raktaṃ tamupalakṣya mūḍhaḥ khalu loko yatsaha dharmeṇārthakāmāvapi gaṇayati' iti kiñcidasmayata /",
    "GK19dandkc_u:1061": " “kathaya vāsu,",
    "GK19dandkc_u:1062": " kenāṃśenārthakāmātiśāyī dharmastavābhipretaḥ' iti preritā marīcinā lajjāmantharamārabhatābhidhātum--“itaḥ kima janādbhagavatastrivargabalābalajñānam",
    "GK19dandkc_u:1063": " athavaitadapi prakārāntaraṃ dāsajanānugrahasya /",
    "GK19dandkc_u:1064": " bhavatu, śrūyatām /",
    "GK19dandkc_u:1065": " nanu dharmādṛter'thakāmayoranutpattireva /",
    "GK19dandkc_u:1066": " tadanapekṣa eva dharmo nivṛttisukhaprasūtiheturātmasamādhānamātrasādhyaśca /",
    "GK19dandkc_u:1067": " sor'thakāmavadbāhyasādhaneṣu nātyāyatate /",
    "GK19dandkc_u:1068": " tattvadarśanopabṛṃhitaśca yathākathañcidaṣyanuṣṭhīyamānabhyāṃ nārthakāmābhyāṃ bādhyate /",
    "GK19dandkc_u:1069": " bādhito 'pi cālpāyāsapratisamāhitastamapi doṣaṃ nirhṛtya śreyase 'nalpāya kalpate /",
    "GK19dandkc_u:1070": " tathāhi pitāmahasaya tilottamābhilāṣaḥ,",
    "GK19dandkc_u:1071": " bhavānīpatermunipatnīsahasrasaṃdrūṣaṇam,",
    "GK19dandkc_u:1072": " padmanābhasya ṣoḍaśamahasrāntaḥpuravihāraḥ,",
    "GK19dandkc_u:1073": " prajāpateḥ svaduhitaryapi praṇayapravṛttiḥ,",
    "GK19dandkc_u:1074": " śacīpaterahalyājāratā,",
    "GK19dandkc_u:1075": " śaśāṅkasya gurutalpagamanam,",
    "GK19dandkc_u:1076": " aṃśumālino vaḍavālaṅghanam,",
    "GK19dandkc_u:1077": " anilasya kesarikalatrasamāgamaḥ,",
    "GK19dandkc_u:1078": " bṛhaspaterutathyabhāryābhisaraṇam,",
    "GK19dandkc_u:1079": " parāśarasya dāśakanyādūṣaṇam,",
    "GK19dandkc_u:1080": " pārāśaryasya bhrātṛdārasaṃgatiḥ,",
    "GK19dandkc_u:1081": " atrermṛkagīsamāgama ti /",
    "GK19dandkc_u:1082": " amarāṇāṃ ca teṣu teṣu kāryeṣvāsuravipralambhanāni jñānabalānna dharmapīḍāmāvahanti /",
    "GK19dandkc_u:1083": " dharmapūte ca manasi nabhasīva na jātu rajo 'nuṣajyate /",
    "GK19dandkc_u:1084": " tanmanye nārthakāmau dharmasya śatatamīmapi kalāṃ spṛśataḥ' iti /",
    "GK19dandkc_u:1085": " śrutvaitadṛṣirudīrṇarāgavṛttirabhyadhāt--“ayi vilāsin,",
    "GK19dandkc_u:1086": " sādhu paśyasi na dharmastattvadarśināṃ viṣayopabhogenoparudhyata iti /",
    "GK19dandkc_u:1087": " kintu janmanaḥ prabhṛtyarthakāmavārtānabhijñā vayam /",
    "GK19dandkc_u:1088": " jñeyau cemau kiṃrūpau kiṃparivārau kiṃphalau ca' iti /",
    "GK19dandkc_u:1089": " sātvavādati--“arthastāvadarjanavardhanarakṣaṇātmakaḥ,",
    "GK19dandkc_u:1090": " kṛṣipāśupālyavāṇijyasaṃdhivigrahādiparivāraḥ tīrthapratipādanaphalaśca /",
    "GK19dandkc_u:1091": " kāmastu viṣayātisaktacetasoḥ strīpuṃsayorniratiśayasukhamparśaviśeṣaḥ /",
    "GK19dandkc_u:1092": " parivārastvasya yāvadiha ramyamujjavalaṃ ca /",
    "GK19dandkc_u:1093": " phalaṃ punaḥ paramāhlādanam paramparavimardajanma,",
    "GK19dandkc_u:1094": " smaryamāṇamadhuram,",
    "GK19dandkc_u:1095": " udīritābhimānamanuttamam lukhamaparokṣaṃ svasaṃvedyameva /",
    "GK19dandkc_u:1096": " tasyaiva kṛte viśiṣṭasthānavartinaḥ kaṣṭāni taṣāṃsi,",
    "GK19dandkc_u:1097": " mahānti dānāni,",
    "GK19dandkc_u:1098": " dāruṇāni yuddhāni,",
    "GK19dandkc_u:1099": " bhīmāni samudralaṅghanādīni ca narāḥ samācaranti' iti /",
    "GK19dandkc_u:1100": " niśasyaitanniyativalānnu tatpāṭavānnu svabuddhimāndyānnu svaniyamamanādṛtya tasyāmasau prāsajat /",
    "GK19dandkc_u:1101": " sā sudūraṃ mūḍhātmānaṃ ca taṃ pravahaṇena nītvā puramudāraśobhayā rājavīthyā svabhavanamanaipīt /",
    "GK19dandkc_u:1102": " abhūcca ghoṣaṇā “śvaḥ kāmotsavaḥ' iti /",
    "GK19dandkc_u:1103": " uttare dyuḥ snātānulipramāracitamañjumālamārabdhakāmijanavṛttaṃ nivṛttasvavṛttābhilāṣaṃ",
    "GK19dandkc_u:1104": " kṣaṇamātre gate 'pi tayā vinā dūyamānaṃ tamṛddhimatā rājamārgeṇotsavasamājaṃ nītvā",
    "GK19dandkc_u:1105": " kvacidupavanoddeśe yuvatijanaśataparivṛtasya rājñaḥ saṃnidhau smitamukhena tena “bhadre,",
    "GK19dandkc_u:1106": " bhagavatā saha niṣīda' ityādiṣṭā savibhramaṃ kṛtapraṇāmā sasmitaṃ nyaṣīdat /",
    "GK19dandkc_u:1107": " tatra kācidutthāya baddhāñjaliruttamāṅganā “deva,",
    "GK19dandkc_u:1108": " jitānayāham,",
    "GK19dandkc_u:1109": " asyai dāsyamadyaprabhṛtyabhyupetaṃ mayā' iti prabhuṃ prāṇaṃsīt /",
    "GK19dandkc_u:1110": " vismayaharṣamūlaścakolāhalo lokasyodajihīta /",
    "GK19dandkc_u:1111": " hṛṣṭena ca rājñā mahārhai ratnālaṅkārermahatā ca paribarheṇānugṛhya visṛṣṭā vāramukhyābhiḥ pauramukhyaiśca gaṇaśaḥ praśasyamānā svabhavanamagatvaiva",
    "GK19dandkc_u:1112": " ayamañjaliḥ,",
    "GK19dandkc_u:1113": " ciramanugṛhīto 'yaṃ dāsajanaḥ,",
    "GK19dandkc_u:1114": " svārtha idānīmanuṣṭheyaḥ' iti /",
    "GK19dandkc_u:1115": " sa tu rāgādaśanihata ivodbhāmyābravīt--“priye' kimetat /",
    "GK19dandkc_u:1116": " kuta idamaudāsīnyam /",
    "GK19dandkc_u:1117": " kva gatastava mayyasādhāraṇo 'nurāgaḥ' iti /",
    "GK19dandkc_u:1118": " atha sā sasmitamavādīt--“bhagavan,",
    "GK19dandkc_u:1119": " yayādya rājakale mattaḥ parājayo 'byupetastasyāśca mama ca kasmiṃścitsaṃgharṣe “marīcimāvarjitavatīva ślāghase' iti tayāsmyahamadhikṣiptā /",
    "GK19dandkc_u:1120": " dāsyaṇṇabandhena cāsminnarthe prāvartiṣi /",
    "GK19dandkc_u:1121": " siddhārthā cāsmitvatprasādāt' iti /",
    "GK19dandkc_u:1122": " samasthā tathāvadhūto durmatiḥ kṛtānuśayaḥ śūnyavananyavartiṣṭa /",
    "GK19dandkc_u:1123": " yastayaivaṃ kṛtastapasvī tameva māṃ mahābhāga, manyasva /",
    "GK19dandkc_u:1124": " svaśaktiniṣiktaṃ rāgamuddhṛtya tatyaiva banadhakyā mahadvairāgyamarpitam /",
    "GK19dandkc_u:1125": " acirādeva śakya ātmā tvadarthasādhanakṣamaḥ kartum /",
    "GK19dandkc_u:1126": " asyāmeva tāvadvasāṅgapuryāṃ campāyām' iti /",
    "GK19dandkc_u:1127": " atha tanamanaścyutatamaḥsparśabhiyevāstaṃ raviragāt /",
    "GK19dandkc_u:1128": " ṛṣimuktaśca rāgaḥ saṃdhyātvenāsphurat /",
    "GK19dandkc_u:1129": " tatkathādattavairāgyāṇīva kamalavanāni samakucan /",
    "GK19dandkc_u:1130": " anumatamuniśāsanastvamamunaiva sahopāsya saṃdhyāmanurūpābhiḥ kathābhistamanuśayya",
    "GK19dandkc_u:1131": " nītarātriḥ pratyunmiṣatyudayaprasthadāvakalpe kalpadrumakisalayāvadhīriṇyaruṇārciṣi",
    "GK19dandkc_u:1132": " taṃ namaskṛtya nagarāyodacalam /",
    "GK19dandkc_u:1133": " adraśaṃ ca mārgābhyāśavartinaḥ kasyāpi kṣapaṇakavihārasya bahirvivikte raktāśokaṣaṇḍe niṣaṇṇamaspṛṣṭasamādhimādhikṣīṇamagragaṇyamanabhirūpāṇāṃ kṛpaṇavarṇaṃ kamapi kṣapaṇakam /",
    "GK19dandkc_u:1134": " urasi cāsya śithilitamalanicayānmukhānnipatato 'śrubindūnalakṣayam /",
    "GK19dandkc_u:1135": " aprākṣaṃ cāntikopaviṣṭaḥ--“kva tapaḥ,",
    "GK19dandkc_u:1136": " kva ca ruditam /",
    "GK19dandkc_u:1137": " na cedrahasyamicchāmi śrotuṃ śokahetum' iti /",
    "GK19dandkc_u:1138": " so 'brūta-“saumya, śrūyatām /",
    "GK19dandkc_u:1139": " ahamasyāmeva campāyāṃ nidhipālitanāmnaḥ śroṣṭhino jyeṣṭhasūnurvasupālito nāma /",
    "GK19dandkc_u:1140": " vairūpyānmama nirūpaka iti prasiddhirāsīt /",
    "GK19dandkc_u:1141": " anyaścātra sundaraka iti yathārthanāmākalāguṇaiḥ samṛddho vasunā nātipuṣṭo 'bhavat /",
    "GK19dandkc_u:1142": " tasya ca mama ca vapurvasunī nimittīkṛtya vairaṃ vairopajīvibhiḥ pauradhūrtairudapādyata /",
    "GK19dandkc_u:1143": " ta eva kadācidāvayorutsavasamāje svayamutpāditamanyonyāvamānamūlamadhikṣepavacanavyatikaramupaśamayya “na vapurvasu vā puṃstvamūlam,",
    "GK19dandkc_u:1144": " api tu prakṛṣṭagaṇikāprārthyayauvano hi yaḥ sa pumān /",
    "GK19dandkc_u:1145": " ato yuvatilalāmabhūtā kāmamañjarī yaṃ vā kāmayate sa haratu subhagapatakām' iti vyavāsthāpayan /",
    "GK19dandkc_u:1146": " abhyupetyāvāṃ prāhiṇuva tasyai dūtān /",
    "GK19dandkc_u:1147": " ahameva kilāmuṣyāḥ smaronmādaheturāsam /",
    "GK19dandkc_u:1148": " āsīnayoścāvayormāmevāpagamya sā nīlotpalamayamivāpāṅgadāmāṅge mama muñcantī taṃ janamapatrapayādhomukhaṃ vyadhatta /",
    "GK19dandkc_u:1149": " subhagaṃmanyena ca mayā svadhanasya svagṛhasya svagaṇasya svadehasya svajīvitasya ca saiveśvarīkṛtā /",
    "GK19dandkc_u:1150": " kṛścāhamanayā malamallakaśeṣaḥ hṛtasarvasvatayā cāpavāhitaḥ prapadya lokopahāsalakṣyatāmakṣamaśca",
    "GK19dandkc_u:1151": " soḍhuṃ dhikvṛ-tāni pauravṛddhānāmiha jaināyatane muninaikenopadiṣṭamokṣavartmā sukara",
    "GK19dandkc_u:1152": " eṣa veṣo veśanirgatānāmityudīrṇavairāgyastadapi kauṣīnamajahām /",
    "GK19dandkc_u:1153": " atha punaḥ prakīrṇamalapaṅkaḥ prabalakeśaluñcanavyathaḥ prakṛṣṭatamakṣutpipāsādiduḥkhaḥ",
    "GK19dandkc_u:1154": " sthānāsanaśayanabhojaneṣvapi dvipa iva navagraho balavatībhiryantraṇābhirudvejitaḥ pratyavāmṛśam /",
    "GK19dandkc_u:1155": " “ahamasmi dvijātiḥ /",
    "GK19dandkc_u:1156": " asvadharmo mamaiṣa pākhāṇḍipathāvatāraḥ /",
    "GK19dandkc_u:1157": " śrutismṛtivihitenaiva vartmanā mama pūrvajāḥ prāvartanta /",
    "GK19dandkc_u:1158": " mama tu mandabhāgyasya nindyaveṣamamandaduḥsvāyatanaṃ hariharahiraṇyagarbhādidevatāpavādakṣaśravaṇanairantaryātpretyāpi",
    "GK19dandkc_u:1159": " nirayaphalam aphalaṃ vipralambhaprāyamīdṛśamidamadharmavartma dharmavatsamācaraṇīyamāsīt'",
    "GK19dandkc_u:1160": " iti pratyākalitasvadurnayaḥ piṇḍīṣaṇḍaṃ viviktametadāsādya paryāptamaśrumuñcāmi' iti /",
    "GK19dandkc_u:1161": " śrutvā caitadanukampamāno 'bravam-“bhadra, kṣamasva /",
    "GK19dandkc_u:1162": " kañcitkālamatraiva nivasa /",
    "GK19dandkc_u:1163": " nijena dyumnenāsāveva veśyā yathā tvāṃ yojayiṣyati tathā yatiṣye /",
    "GK19dandkc_u:1164": " santyupāyāstādṛśāḥ' ityāśvāsya tamanutthito 'ham /",
    "GK19dandkc_u:1165": " nagaramāviśanneva copalabhya lokavādāllubdhasamṛddhapūrṇaṃ puramityarthānāṃ naśvaratvaṃ ca pradarśya prakṛtisthānamūnvidhāsyankarmīsutaprahite tathi matimakaravam /",
    "GK19dandkc_u:1166": " anupraviśya ca dyūtasabhāmakṣadhūrtaiḥ samagaṃsi /",
    "GK19dandkc_u:1167": " teṣāṃ ca pañcaviṃśatiprakārāsu sarvāsu dyūtāśrayāsu kalāsu kauśalamakṣabhūmihastādiṣu",
    "GK19dandkc_u:1168": " cātyantadurupalakṣyāṇi kūṭakarmāṇi tanmūlāni sāvalepānyadhikṣepavacanāni jīvitanirapekṣāṇi",
    "GK19dandkc_u:1169": " saṃrambhaviceṣṭitāni sabhikapratyayavyavahārānnyāyabalapratāpaprāyānaṅgīkṛtārthasādhanakṣamānbaliṣu",
    "GK19dandkc_u:1170": " sāntvanāni durbaleṣu bhartsitāni pakṣaracanānaipuṇamuccāvacāni pralobhanāni glahaprabhedavarṇanāni",
    "GK19dandkc_u:1171": " dravyasaṃvibhāgaudāryamantarāntarāśvīlaprāyānkalakalānityetāni cānyāni cānubhavanna",
    "GK19dandkc_u:1172": " tṛptimadhyagaccham /",
    "GK19dandkc_u:1173": " ahasaṃ ca kiñcitpramādadattaśāre kvacitkitave /",
    "GK19dandkc_u:1174": " pratikitavastu nirdahanniva krodhatāmrayā dṛśā māmabhivīkṣya “śikṣayasi re dyūtavartma hāsavyājena /",
    "GK19dandkc_u:1175": " āstāmayamaśikṣito varākaḥ /",
    "GK19dandkc_u:1176": " tvayaiva tāvadvicakṣaṇena deviṣyāmi' iti dyūtādhyakṣānumatyā vyatyaṣajat /",
    "GK19dandkc_u:1177": " mayā jitaścāsau ṣoḍaśasahasrāṇi dīnārāṇām /",
    "GK19dandkc_u:1178": " tadardhaṃ sabhikāya sabhyebhyaśca dattvārdhaṃ svīkṛtyodatiṣṭham /",
    "GK19dandkc_u:1179": " udatiṣṭhaṃśca tatragatānāṃ harṣagarbhāḥ praśaṃsālāpāḥ /",
    "GK19dandkc_u:1180": " prārthayamānasabhikānurodhācca tadagāre 'tyudāramabhyavahāravidhimakaravam /",
    "GK19dandkc_u:1181": " yanmūlaśca me durodarāvatāraḥ sa me vimardako nāma viśvāsyataraṃ dvitīyaṃ hṛdayamāsīt /",
    "GK19dandkc_u:1182": " tanmukhena ca sārataḥ karmataḥ śīlataśca sakalameva nagaramavadhārya dūrjaṭikaṇṭhakalmāṣakālatame",
    "GK19dandkc_u:1183": " tamasi nīlanivasanārdhorukaparihito badadhatīkṣṇakaukṣeyakaḥ phaṇimukhakākalīsaṃdaṃśakapuruṣaśīrṣakayogacūrṇayogavartikāmānasūtrakarkaṭakarajjudīpabhājanabhramarakaraṇḍhakaprabhṛtyanekopakaraṇayukto",
    "GK19dandkc_u:1184": " gatvā kasyacillabdheśvarasya gṛhe saṃdhiṃ chittvā paṭabhāsasūkṣmācchidrālakṣitāntargṛhapravṛttiravyatho",
    "GK19dandkc_u:1185": " nijagṛhamivānupraviśya nīvīṃ sāramahatīmādāya niragām /",
    "GK19dandkc_u:1186": " nīlanīradanikarapīvaratamonibiḍitāyāṃ rājavīthyāṃ jhaṭiti śatahradāsaṃpātamiva kṣaṇamālokamalakṣayam /",
    "GK19dandkc_u:1187": " athāsau nagaradevateva nagaramoṣaroṣitā niḥsaṃbādhavelāyāṃ niḥsṛtā saṃnikṛṣṭā kācidunmiṣadbhūṣaṇā yuvatirāvirāsīt /",
    "GK19dandkc_u:1188": " “kāsi vāsu, kvayāsi' iti sadayamuktā trāsagadgadamagādīt-“ārya,",
    "GK19dandkc_u:1189": " paryusyāmaryavaryaḥ kuberadattanāmā vasati /",
    "GK19dandkc_u:1190": " āsmyahaṃ tasya kanyā /",
    "GK19dandkc_u:1191": " māṃ jātamātrāṃ dhanamitranāmne 'tratyāyaiva kasmaicidibhyakumārāyānvajānādbhāryāṃ me pitā /",
    "GK19dandkc_u:1192": " sa pinarasminnatyudāratayā pitrorante vittairnijaiḥ krītvevārthivargāddāridṣaṃ daridrati",
    "GK19dandkc_u:1193": " satyathodāraka iti ca prītalokādhiropitāparaślādhyanāmani varayatyeva tasminmāṃ taruṇībhūtāmadhana",
    "GK19dandkc_u:1194": " ityadattvārthapatināmne kasmaiciditarasmai yathārthanāmne sārthavāhāya ditsati me pitā /",
    "GK19dandkc_u:1195": " tadamaṅgalamadya kila prabhāte bhāvīti jñātvā prāgeva priyatamadattasaṃketā vañcitasvajanā nirgatya bālyābhyastena vartmanā manmathābhisarātadagāramabhisarābhi tanmāṃ muñca /",
    "GK19dandkc_u:1196": " gṛhāṇaitadbhāṇḍam' ityunmucya mahyamarpitavatī /",
    "GK19dandkc_u:1197": " dayamānaścāhamabravam--“ehi sādhvi,",
    "GK19dandkc_u:1198": " tvāṃ nayeyaṃ tvatpriyāvasatham' iti tricaturāṇi padānyudacalam /",
    "GK19dandkc_u:1199": " āpatacca dīpikālokaparilupyamānatimirabhāraṃ yaṣṭikṛpāṇapāṇi nāgārikabalamanalpam /",
    "GK19dandkc_u:1200": " dṛṣṭvaiva pravepamānāṃ kanyakāmavadam--“bhedre, mā bhaiṣīḥ /",
    "GK19dandkc_u:1201": " astyayamasidvitīyo me bāhuḥ api tu mṛdurayamupāyastvadapekṣayā cintitaḥ /",
    "GK19dandkc_u:1202": " śaye 'haṃ bhāvitaviṣavegavikriyaḥ /",
    "GK19dandkc_u:1203": " tvayāpyamī vācyāḥ “niśi vayamimāṃ purī praviṣṭāḥ /",
    "GK19dandkc_u:1204": " daṣṭaśca mamaiṣa nāyako darvīkareṇāmuṣminsabhāgṛhakoṇe /",
    "GK19dandkc_u:1205": " yadi vaḥ kaścinmantravit kṛpāluḥ sa enamujjīvayanmama prāṇānāharedanāthāyāḥ' iti /",
    "GK19dandkc_u:1206": " sāpi bālā gatyantarābhāvādbhayagadgadasvarā bāpyadurdinākṣī baddhavepathuḥ kathaṅkathamapi gatvā maduktamanvatiṣṭhan,",
    "GK19dandkc_u:1207": " aśayiti cādaṃ bhāvitaviṣavikriyaḥ teṣu kaścannirendrābhimānī māṃ nirṇyaṃ mudrātantatramantradhyānādibhiścopakramyākṛtārthaḥ “gata evāyaṃ kāladaṣṭaḥ",
    "GK19dandkc_u:1208": " tathā hi stabdhaśyāvamaṅgam,",
    "GK19dandkc_u:1209": " ruddhā dṛṣṭiḥ,",
    "GK19dandkc_u:1210": " śānta evopmā /",
    "GK19dandkc_u:1211": " śucālaṃ vāsu,",
    "GK19dandkc_u:1212": " śvo 'gnisātkariṣyāmaḥ /",
    "GK19dandkc_u:1213": " ko 'tivartate daivam' iti sahetaraiḥ prāyāt /",
    "GK19dandkc_u:1214": " utthitaścāhamudārakāya tāṃ nītvābravam--“ahamasmi ko 'pi taskaraḥ /",
    "GK19dandkc_u:1215": " tvadgatenaiva cetasā sahāyabhūtena tvāmimāmabhisarantīmantaropalabhya kṛpayā tvatsamīpamanaiṣam /",
    "GK19dandkc_u:1216": " bhūṣaṇamidamasyāḥ' ityaṃśupaṭalapāṭitadhvāntajālaṃ tadapyarpitavān /",
    "GK19dandkc_u:1217": " udārakastu tadādāya salajjaṃ ca saharṣaṃ ca sasaṃbhramaṃ ca māmabhāṣata-“ārya,",
    "GK19dandkc_u:1218": " tvayeveyamasyāṃ niśi priyā me dattā /",
    "GK19dandkc_u:1219": " vākpunarmamāpahṛtā /",
    "GK19dandkc_u:1220": " tathā hi na jāne vaktuṃ tvatkarmaitadadbhutamiti /",
    "GK19dandkc_u:1221": " na te svaśīlamadbhutavatpratibhāti /",
    "GK19dandkc_u:1222": " naivamanyenāpi kṛtapūrvamiti pratiniyataiva vastuśaktiḥ /",
    "GK19dandkc_u:1223": " na hi tvayyanyadīyā lobhādayaḥ /",
    "GK19dandkc_u:1224": " tvayādya sādhutonmīliteti tatprāyastvatpūrvāvadānebhyo na rocate /",
    "GK19dandkc_u:1225": " tvayāmunā sukṛtena krīto 'yaṃ dāsajana ityasāramatigarīyasā krīṇāsīti sa te prajñādhikṣepaḥ /",
    "GK19dandkc_u:1226": " priyādānasya pratidānamidaṃ śarīramiti tadalābhe nidhanonmukhamidamapi tvayaiva dattam /",
    "GK19dandkc_u:1227": " athavaitāvadatra prāptarūpam /",
    "GK19dandkc_u:1228": " adyaprabhṛti bharatavyo 'yaṃ dāsajanaḥ' iti mama pādayorapat /",
    "GK19dandkc_u:1229": " atthāpya cainamurasopaśliṣyābhāṣiṣi-“bhadra,",
    "GK19dandkc_u:1230": " kādya te pratipattiḥ' iti /",
    "GK19dandkc_u:1231": " so 'bhyadhatta--“na śaknomi caināmatra pitroranabhyanujñayopayamya jīvitum /",
    "GK19dandkc_u:1232": " ato 'syāmeva yāminyāṃ deśamimaṃ jihāsāmi' ko vāham,",
    "GK19dandkc_u:1233": " yathā tvamājñapayasi' iti /",
    "GK19dandkc_u:1234": " atha mayoktam-“astyetat /",
    "GK19dandkc_u:1235": " svadeśo deśāntaramiti neyaṃ gaṇanā vidagdhasya puruṣasya /",
    "GK19dandkc_u:1236": " kintu bāleyamanalpasaukumāryā /",
    "GK19dandkc_u:1237": " kaṣṭāḥ pratyavapāyabhūyiṣṭhāśca kāntārapathāḥ /",
    "GK19dandkc_u:1238": " śaithilyamiva kiñcitprajñāsattvayoranarthenedṛśena deśatyāgena saṃbhavyate /",
    "GK19dandkc_u:1239": " tatsahānayā sukhamihaiva vāstavyam /",
    "GK19dandkc_u:1240": " ehi nayāvaināṃ svamevāvāsam' iti /",
    "GK19dandkc_u:1241": " avicārānumatena tena sadya evaināṃ tadgṛhamupanīya tayaivāpasarpabhūtayā tatra mṛdbhāṇḍāvaśeṣamacorayāva /",
    "GK19dandkc_u:1242": " tato niṣpatya kvacinmuṣitakaṃ nidhāya samuccalantau nāgarikasaṃpāte mārgapārśvaśāyinaṃ kañcinmattavārayaṇamuparipuruṣamākṛṣyādhyārohāva /",
    "GK19dandkc_u:1243": " graiveyaprotapādayugalena ca mayotthāpyamāna eva pātitādhoraṇapṛthuloraḥsthalapariṇataḥ purītallatāparīdantakāṇḍaḥ sa rakṣikabalamakṣiṇot /",
    "GK19dandkc_u:1244": " adhvaṃsayāva cāmunaivārthapatibhavanam /",
    "GK19dandkc_u:1245": " apavāhya ca kvacana jīrṇodyāne śākhāgrāhikayā cāvātarāva /",
    "GK19dandkc_u:1246": " svagṛhagatau ca snātau śayanamadhyīśaśriyāva /",
    "GK19dandkc_u:1247": " tāvadevodagādudadherudayācalendrapadmarāgaśṛṅgakalpaṃ kalpadrumahemapallavāpīḍapāṭalaṃ pataṅgamaṇḍalam /",
    "GK19dandkc_u:1248": " utthāya ca dhautavaktrau pragetanāni maṅgalānyanuṣṭhāyāsmatkarmatumulaṃ puramanuvicarantāvaśṛṇuva varavadhūgṛheṣu kolāhalam /",
    "GK19dandkc_u:1249": " athārthairarthapatiḥ kuberadattamāśvāsya kulapālikāvivāhaṃ māsāvadhikamakalpayat /",
    "GK19dandkc_u:1250": " upahvare punarityaśikṣayaṃ dhanamitram--“upatiṣṭha sakhe,",
    "GK19dandkc_u:1251": " ekānta eva carmaratnabhastrikāmimāṃ puraskṛtyāṅgarājam /",
    "GK19dandkc_u:1252": " ācakṣva ca jānātyeva devo naikakoṭisārasya vasumitrasya māṃ dhanabhi nāmaikaputram /",
    "GK19dandkc_u:1253": " so 'haṃ mūlaharatvametyārthivargādasmyavajñātaḥ /",
    "GK19dandkc_u:1254": " madarthameva saṃvardhitāyāṃ kulapālikāyāṃ maddāridṣadoṣātpunaḥ kuberadattena duhitaryarthapataye",
    "GK19dandkc_u:1255": " ditsitāyāmudvegādujjhitumasūnupanagarabhavaṃ jaradvanamavagāhya kaṇṭhanyastaśastrikaḥ",
    "GK19dandkc_u:1256": " kenāpi jaṭādhareṇa nivāryaivamuktaḥ-“kiṃ te sāhasasya mūlam' iti /",
    "GK19dandkc_u:1257": " mayoktam--“avajñāsodaryaṃ dāridṣam' iti /",
    "GK19dandkc_u:1258": " sa punarevaṃ kṛpāluranvagrahīt--“tāt, mūḍho 'si /",
    "GK19dandkc_u:1259": " nānyatpāpiṣṭhatamamātmatyāgāt /",
    "GK19dandkc_u:1260": " ātmānamātmanānavasādyaivoddharanti santaḥ /",
    "GK19dandkc_u:1261": " santyupāyā dhanārjanasya bahavaḥ naiko 'pi cchinnakaṇṭhapratisaṃdhānabūrvasya prāṇalābhasya /",
    "GK19dandkc_u:1262": " kimanena /",
    "GK19dandkc_u:1263": " so 'smyahaṃ mantrasiddhaḥ /",
    "GK19dandkc_u:1264": " sādhiteyaṃ lakṣagrāhiṇī carmaratnabhastrikā /",
    "GK19dandkc_u:1265": " ciramahamasyāḥ prasādātkāmarūpeṣu kāmapradaḥ prajānāmavātsam /",
    "GK19dandkc_u:1266": " matsariṇyāṃ jarasi bhūmisvargamatroddeśe pravekṣyannāgataḥ /",
    "GK19dandkc_u:1267": " tāmimāṃ pratigṛhāṇa /",
    "GK19dandkc_u:1268": " madanyatra ceyaṃ vaṇigbhyo vāramukhyābhyo vā dugdhe iti hi tadgatā pratītiḥ /",
    "GK19dandkc_u:1269": " kintu yatsakāśādanyāyāpahṛtaṃ tattasmai pratyarpaṇīyam /",
    "GK19dandkc_u:1270": " nyāyārjitaṃ tu devabrāhmaṇebhyastyājyam /",
    "GK19dandkc_u:1271": " atheyaṃ devateva śucau deśe niveśyārcyamānā prātaḥ prātaḥ suvarṇapūrṇava dṛśyate /",
    "GK19dandkc_u:1272": " iyaṃ ca ratnabhūtā carmabhastrikā devāyānivedya nopajīvyetyānītā /",
    "GK19dandkc_u:1273": " parantu devaḥ pramāṇam' iti /",
    "GK19dandkc_u:1274": " rājā ca niyatamevaṃ vakṣyati--“bhedra, prīto 'smi /",
    "GK19dandkc_u:1275": " gaccha /",
    "GK19dandkc_u:1276": " yatheṣṭamimāmupabhuṅkṣva' iti /",
    "GK19dandkc_u:1277": " bhūyaśca brūhi-“yathā na kaścidenāṃ muṣṇāti tathānugṛhyatām' iti /",
    "GK19dandkc_u:1278": " tadapyavaśyamasāvabhyupaiṣyati /",
    "GK19dandkc_u:1279": " tataḥ svagṛhametya yathoktamarthatyāgaṃ kṛtvā dine dine varivasyamānāṃ steyalabdhairarthairnaktamāpūrya prāhṇe lokāya darśayiṣyasi /",
    "GK19dandkc_u:1280": " tataḥ kuberadattastṛṇāyamatvārthapatimarthalubdhaḥ kanyakayā svayameva tvāmupsatāsyāti /",
    "GK19dandkc_u:1281": " atha kupitor'thapatirvyavahartumarthagarvādabhiyokṣyate /",
    "GK19dandkc_u:1282": " taṃ ca bhūyaścitrairupāyaiḥ kaupīnāvaśeṣaṃ kariṣyāvaḥ /",
    "GK19dandkc_u:1283": " svakaṃ cauryamanenaivābhyupāyena supracchannaṃ bhaviṣyati' iti /",
    "GK19dandkc_u:1284": " hṛṣṭaśca dhanamitro yathoktamanvatiṣṭhat /",
    "GK19dandkc_u:1285": " tadahareva manniyogādvimardakor'thapatisevābhiyuktastasyodārake vairamabhyavardhayat /",
    "GK19dandkc_u:1286": " athalubdhaśca kuberadatto nivṛttyārthapaterdhanamitrāyaiva tanayāṃ sānunayaṃ prāditsata /",
    "GK19dandkc_u:1287": " pratyabadhnāccārthapatiḥ /",
    "GK19dandkc_u:1288": " eṣveva divaseṣu kāmamañjaryāḥ svasā yavīyasī rāgamañjarī nāma pañcavīragoṣṭhe saṃgītakamanuṣṭhāsyatīti sāndrādaraḥ samāgamananāgarajanaḥ /",
    "GK19dandkc_u:1289": " sa cāhaṃ saha sakhyādhanamitreṇa tatra saṃnyadhiṣi /",
    "GK19dandkc_u:1290": " pravṛttanṛtyāyāṃ ca tasyāṃ dvitīyaṃ raṅgapīṭhaṃ mamābhūnmanaḥ /",
    "GK19dandkc_u:1291": " taddṛṣṭivibhramotpalavanasaccāpāśrayaśca pañcaśaro bhāvarasānāṃ sāmagryātsamuditabala iva māmatimātramavyathayat /",
    "GK19dandkc_u:1292": " athāsau nagaradevateva nagaramoṣaroṣitā līlākaṭākṣamālāśṛṅkhalābhirnīlotpalapalāśaśyāmalābhirmāmabadhnāt /",
    "GK19dandkc_u:1293": " nṛtyotthitā ca sā siddhilābhaśobhinī-“kiṃ vilāsāt,",
    "GK19dandkc_u:1294": " kimabhilāṣāt,",
    "GK19dandkc_u:1295": " kimakasmādeva vā,",
    "GK19dandkc_u:1296": " na jāne,",
    "GK19dandkc_u:1297": " -asakṛtmāṃ sakhībhirapyanupalakṣitenāpāṅgaprekṣitena savibhramārecitabhrūlatamabhirvākṣya,",
    "GK19dandkc_u:1298": " sāpadesaṃ ca kiñcidāviṣkṛtadaśanacandrikaṃ smitvā,",
    "GK19dandkc_u:1299": " lokalocanamānasānuyātā prātiṣṭhata /",
    "GK19dandkc_u:1300": " so 'haṃ svagṛhametya durnivārayotkaṇṭhayā dūrīkṛtāhāraspṛhaḥ śiraḥśūlasparśanamapadiśanvivikte talpe muktairavayavairaśayiṣi /",
    "GK19dandkc_u:1301": " atiniṣṇātaśca madanatantre māmabhyupetya dhanamitro rahasyakathayat-“sakhe,",
    "GK19dandkc_u:1302": " saiva dhanyā gaṇikādārikā,",
    "GK19dandkc_u:1303": " yāmevaṃ bhanmano 'biniviśate /",
    "GK19dandkc_u:1304": " tasyāśca mayā sulakṣitā bhāvavṛttiḥ /",
    "GK19dandkc_u:1305": " tāmapyacirādayugmaśaraḥ śaraśayane śāyayiṣyati /",
    "GK19dandkc_u:1306": " sthānābiniveśinośca vāmayatnasādhyaḥ samāgamaḥ /",
    "GK19dandkc_u:1307": " kintu sā kila vārakanyakā gaṇikāsvadharmapratīpagāminā bhadrodāreṇāśayena samagirata-“guṇaśulkāham,",
    "GK19dandkc_u:1308": " na dhanaśulkā /",
    "GK19dandkc_u:1309": " na ca pāṇigrahaṇādṛte 'nyabhogyaṃ yauvanam' iti /",
    "GK19dandkc_u:1310": " tacca muhuḥ pratiṣidhyākṛtārthā tadbhaginī kāmamañjarīmātā ca mādhavasenā rājānamaśrukaṇṭhyau vyajijñapatām-“deva,",
    "GK19dandkc_u:1311": " yuṣmaddāsī rāgamañjaro rūpānurūpaśīlaśilpakauśalā pūrayiṣyati manorathānityāsīdasmākamatimahatyāśā sādya mūlacchinnā /",
    "GK19dandkc_u:1312": " yadiyamatikramya svakuladharmamarthanirapekṣā guṇebhya evaṃ svaṃ yauvanaṃ vicikrīṣate kulastrīvṛttamevācyutamanutiṣṭhāsati /",
    "GK19dandkc_u:1313": " sā cediyaṃ devapādājñayāpi tāvatprakṛtimāpadyeta tadā peśalaṃ bhavet' iti /",
    "GK19dandkc_u:1314": " rājñā ca tadanurodhāttathānuśiṣṭā satyapyanāśravaiva sā yadāsīt,",
    "GK19dandkc_u:1315": " tadāsyāḥ svasā mātā ca ruditanirbandhena rājñe samagiratām-“yadi kaścidbhujaṅgo 'smadicchayā vinaināṃ bālāṃ vipralabhya nāśayiṣyati sa taskaravadvadhyaḥ' iti /",
    "GK19dandkc_u:1316": " tadevaṃ sthite dhanādṛtena tatsvatano 'numanyate /",
    "GK19dandkc_u:1317": " na tu dhanadāyāsāvabhyupagacchatīti vicintyo 'trābhyupāyaḥ' iti /",
    "GK19dandkc_u:1318": " atha moyaktam-“kimatra cintyam /",
    "GK19dandkc_u:1319": " guṇaistāmāvarjya gūḍhaṃ dhanaistatsvajanaṃ toṣayāvaḥ' iti /",
    "GK19dandkc_u:1320": " tataśca kāñcitkāmamañjaryāḥ pradhānadūtīṃ dharmarakṣitāṃ nāma śākyabhikṣukīṃ cīvarapiṇḍadānādinopasaṃgṛhya",
    "GK19dandkc_u:1321": " tanmukhena tayā bandhakyā paṇabandhamakaravam--“ajinaratnamudārakānmuṣitvā mayā tubhyaṃ deyam,",
    "GK19dandkc_u:1322": " yadi pratidānaṃ rāgamañjarī' iti /",
    "GK19dandkc_u:1323": " so 'haṃsaṃpratipannāyāṃ ca tasyāṃ tathā tadarthaṃ saṃpādyamadguṇonmāditāyā rāgamañjaryāḥ karakisalayamagrahīṣam /",
    "GK19dandkc_u:1324": " yasyāṃ ca niśi carmaratnasteyavādastasyāḥ prārambhe kāryāntarāpadeśenāhūteṣu śṛṇvatsveva",
    "GK19dandkc_u:1325": " nāgaramukhyeṣu matpraṇidhirvimardakor'thapatigṛhyo nāmabhūtvā dhanamitramullaṅghya bahvartayat /",
    "GK19dandkc_u:1326": " uktaṃ ca dhanamitreṇa-“bhedra,",
    "GK19dandkc_u:1327": " kastavārtho yatparasya hetormāmākrośasi /",
    "GK19dandkc_u:1328": " na smarāmi svalpamapi tavāpakāraṃ matkṛtam' iti /",
    "GK19dandkc_u:1329": " sa bhūyo 'pi tarjayannivābravīt--“sa eṣa dhanagarvo nāma,",
    "GK19dandkc_u:1330": " yatparasya bhāryāṃ śulkakrītāṃ punastatpitarau dravyeṇa vilobhya svīcikīrṣasi /",
    "GK19dandkc_u:1331": " bravīṣi ca-“kastavāpakāro matkṛtaḥ' iti,",
    "GK19dandkc_u:1332": " nanu pratītamevaitat “sārthavāhasyārthapatervimardako bahiścarāḥ prāṇāḥ' iti /",
    "GK19dandkc_u:1333": " so 'haṃ tatkṛte prāṇānapi parityajāmi /",
    "GK19dandkc_u:1334": " brahmahatyāmapi na pariharāmi /",
    "GK19dandkc_u:1335": " “mamaikarātrajāgarapratīkārastavaiṣa carmaratnāhaṅkāradāhajvaraḥ' iti /",
    "GK19dandkc_u:1336": " tathā bruvāṇaśca pauramukhyaiḥ sāmarṣaṃ niṣidhyāpavāhito 'bhūt /",
    "GK19dandkc_u:1337": " iyaṃ ca vārtā kṛtrimārtinā dhanamitreṇa carmaratnanāśamādāvevopakṣipya pārthivāya niveditā /",
    "GK19dandkc_u:1338": " sa cārthapatimāhūyopahvare pṛṣṭavān “aṅga,",
    "GK19dandkc_u:1339": " kimasti kaścidvimardako nāmātrabhavataḥ' iti /",
    "GK19dandkc_u:1340": " tena ca mūḍhātmanā “asti deva,",
    "GK19dandkc_u:1341": " paraṃ mitram' /",
    "GK19dandkc_u:1342": " kaśca tenārthaḥ' iti kathite rājñoktam-“api śaknoṣi tamāhvātum' iti /",
    "GK19dandkc_u:1343": " “bāḍhamasmi śaktaḥ' iti nirgatya svagṛhe veśavāṭe dyūtasabhāyāmāpaṇe ca nipuṇamanviṣyannopalabdhavān /",
    "GK19dandkc_u:1344": " kathaṃ vopalabhyeta sa varākaḥ /",
    "GK19dandkc_u:1345": " sa khalu vimardako madgrāhitatvadabhijñānacihno manniyogāttvadanveṣaṇāyojjayinīṃ tadahareva prātiṣṭhata /",
    "GK19dandkc_u:1346": " arthapatistu tamadṛṣṭvā tatkṛtamaparādhamātmasaṃbaddhaṃ matvā mohādbhayādvā pratyākhyāya punardhanamitreṇa vibhāvite kupitena rājñā nigṛhya nigaḍabandhanamanīyata /",
    "GK19dandkc_u:1347": " teṣveva divaseṣu vidhinā kalpoktena carmaratnaṃ dogdhukāmā kāmamañjarī pūrvadugdhaṃ",
    "GK19dandkc_u:1348": " kṣaṇaṇībhūtaṃ virūpakaṃ rahasyupasṛtya tato 'pahṛtaṃ sarvamarthajātaṃ tasmai pratyarpya",
    "GK19dandkc_u:1349": " sapraśrayaṃ ca bahvanunīya pratyāgamat /",
    "GK19dandkc_u:1350": " so 'pi kathañcinnirgranthikagrahānmocitātmā madanuśiṣṭo hṛṣṭatamaḥ svadharmameva pratyapadyata /",
    "GK19dandkc_u:1351": " kāmamañjaryapi katipayairevāhobhiraśmantakaśeṣamajinaratnadohāśayā svamabhyudayamakarot /",
    "GK19dandkc_u:1352": " atha matprayukto dhanamitraḥ pārthivaṃ bhitho vyajñāpayat-“deva,",
    "GK19dandkc_u:1353": " yeyaṃ gaṇikā kāmamañjarī lobhotkarṣāllobhamañjarīti lokāvakrośapātramāsīt,",
    "GK19dandkc_u:1354": " sādya musaloḷkhalānyapi nirapekṣaṃ tyajati /",
    "GK19dandkc_u:1355": " tanmanye maccarmaratnālābhaṃ hetum /",
    "GK19dandkc_u:1356": " tasya khalu kalpastādṛśaḥ /",
    "GK19dandkc_u:1357": " vaṇigbhyo vāramukhyābhyaśca dugdhe nānyebhya iti hi tadgatā pratītiḥ /",
    "GK19dandkc_u:1358": " ato 'muṣyāmasti me śaṅkā' iti /",
    "GK19dandkc_u:1359": " sā sadya eva rājñā saha jananyā samāhūyata /",
    "GK19dandkc_u:1360": " vyathitavarṇeneva mayopahvare kathitam-“nūnamārye,",
    "GK19dandkc_u:1361": " sarvasvatyāgādatiprakāśādāśaṅkanīyacarmaratnalābhā /",
    "GK19dandkc_u:1362": " tadanuyogāyāṅgarājena samāhūyase /",
    "GK19dandkc_u:1363": " bhūyobhūyaśca nirbaddhayā tvayā niyatamasmi tadāgatitvenāhamapadeśyaḥ /",
    "GK19dandkc_u:1364": " tataśca me bhāvī citravadhaḥ /",
    "GK19dandkc_u:1365": " mṛte ca mayi na jīviṣyatyeva te bhaginī /",
    "GK19dandkc_u:1366": " tvaṃ ca niḥsvībhūtā /",
    "GK19dandkc_u:1367": " camaratnaṃ ca dhanamitrameva pratibhajiṣyati /",
    "GK19dandkc_u:1368": " tadiyamāpatsamantato 'narthānubandhinī /",
    "GK19dandkc_u:1369": " tatkimatra pratividheyam' iti /",
    "GK19dandkc_u:1370": " tayā tajjananyā cāśrūṇi visṛjyoktam-“astyevaitadasmadvāliśyānnirbhinnaprāyaṃ rahasyam /",
    "GK19dandkc_u:1371": " rājñaśca nirbandhāddviśtriścaturnihnutyāpi niyatamāgatirapadeśyaiva coritasya tvayi /",
    "GK19dandkc_u:1372": " tvayi tvapadiṣṭe sarvamasmatkuṭumbamavasīdet /",
    "GK19dandkc_u:1373": " arthapatau ca tadapayaśo rūḍham /",
    "GK19dandkc_u:1374": " aṅgapuraprasiddhaṃ ca tasya kīnāśasyāsmābhiḥ saṃgatam /",
    "GK19dandkc_u:1375": " amunaiva tadasmabhyaṃ dattamityapadiśya varamātmā gopāyitum' iti māmabhyupagamayya rājakulamagamatām /",
    "GK19dandkc_u:1376": " rājñānuyukte ca “naiṣa nyāyo veśakulasaya yaddāturapadeśaḥ /",
    "GK19dandkc_u:1377": " na hyarthairnyāyārjitaireva puruṣā veśamupatiṣṭhanti'ityasakṛtatipraṇudya karṇanāsācchedopakṣepabhīṣitābhyāṃ dagdhabandhakībhyāṃ sa eva tapasvī taskaratvenārthapatiragrāhyata /",
    "GK19dandkc_u:1378": " kupitena ca rājñā tasya prāṇeṣūdyato daṇḍaḥ /",
    "GK19dandkc_u:1379": " prāñjalinā dhanamitreṇaiva pratyaṣidhyata-“ārya,",
    "GK19dandkc_u:1380": " mauryadatta eṣa varo vaṇijām ridṛśeṣvaparādheṣvasubhiraviyogaḥ /",
    "GK19dandkc_u:1381": " yadi kupito 'si hṛtasarvasvo nirvāsanīyaḥ pāpa eṣaḥ' iti /",
    "GK19dandkc_u:1382": " tanmūlā ca dhanamitrasya kīrtiraprathata /",
    "GK19dandkc_u:1383": " aprīyata ca bhartā /",
    "GK19dandkc_u:1384": " paṭaccaracchedaśeṣor'thapatirarthamattaḥ sarvapaurajanasamakṣaṃ niravāsyata /",
    "GK19dandkc_u:1385": " tasyaiva dravyāṇāṃ tu kenacidavayavena sā varākī kāmamañjarī carmaratnamṛgatṛṣṇikāpaviddhasarvasvā sānukampaṃ dhanamitrābhinoditena bhūpenānvagṛhyata",
    "GK19dandkc_u:1386": " dhanamitraścāhani guṇini kulapālikāmupāyaṃsta /",
    "GK19dandkc_u:1387": " tadevaṃ siddhasaṃkalpo rāgamañjarīgṛhaṃ hemaratnapūrṇamakaravam /",
    "GK19dandkc_u:1388": " asmiṃśca pure lubdhasamṛddhavargastathā muṣito yathā kapālapāṇiḥ svaireva dhanairmadviśrāṇitaiḥ samṛddhīkṛtasyārthavargasya gṛheṣu bhikṣārthamabhramat",
    "GK19dandkc_u:1389": " na hyalamatinipuṇo 'pi puruṣo niyatilikhitāṃ lekhāmatikramitum /",
    "GK19dandkc_u:1390": " yato 'hamekadā rāgamañjaryāḥ pamāsvādamāsvādaṃ madenāspṛśye /",
    "GK19dandkc_u:1391": " śīlaṃ hi madonmādayoramārgeṇāpyucitakarmasveva pravartanam /",
    "GK19dandkc_u:1392": " yadahamupoḍhamadaḥ “nagaramidamekayaiva śarvaryā nirdhanīkṛtya tvadbhavanaṃ pūrayeyam'",
    "GK19dandkc_u:1393": " iti pravyathitapriyatamāpraṇāmāñjaliśapathaśatātivartī mattavāraṇa iva rabhasacchinnaśṛṅkhalaḥ",
    "GK19dandkc_u:1394": " kayāpi dhātryā śṛgālikāṅkhyayānugamyamāno nātiparikaro 'siddhitīyo raṃhasā pareṇodacalam /",
    "GK19dandkc_u:1395": " abhipatato 'pi nāgarikapuruṣānaśaṅkameva vigṛhya taskara iti tairabhihanyamāno 'pi",
    "GK19dandkc_u:1396": " nātikupitaḥ krīḍanniva madāvasannahastapatitena nistriṃśena dvitrāneva hatvāvaghūrṇamānatāmradṛṣṭirapatam /",
    "GK19dandkc_u:1397": " anantaramārtaravānvisṛjantī śṛgālikā mamābhyāśamāgamat /",
    "GK19dandkc_u:1398": " abadhye cāhamaribhiḥ /",
    "GK19dandkc_u:1399": " āpadā tu madāpahāriṇyā sadya eva bodhitastatkṣaṇopajātayā pratibhayā vyacīcaram-“aho,",
    "GK19dandkc_u:1400": " mameyaṃ mohamūlā mahatyāpadāpatitā /",
    "GK19dandkc_u:1401": " prasṛtataraṃ ca sakhyaṃ mayā saha dhanamitrasya,",
    "GK19dandkc_u:1402": " matparigrahatvaṃ ca rāgamañjaryāḥ /",
    "GK19dandkc_u:1403": " madena sā ca tau prorṇutau śvo niyataṃ nigrahiṣyete /",
    "GK19dandkc_u:1404": " tadiyamiha pratipattiryayānuṣṭhīyamānayā manniyogatastau paritrāsyete /",
    "GK19dandkc_u:1405": " māṃ ca kadācidanarthāditastārayiṣyati' iti kamapyupāyamātmanaiva nirṇīya śṛgālikāmargādiṣam-“apehi jaratike,",
    "GK19dandkc_u:1406": " yā tāmarthalubdhāṃ dagdhagaṇikāṃ rājamañjarikāmajinaratnamattena śatruṇā me mitracachadmanā dhanamitreṇa saṃgamitavatī, sā hatāsi /",
    "GK19dandkc_u:1407": " tasya pāpasya carmaratnamoṣādduhituśca te sārābharaṇāpahārādahamadya niḥśalyamutsṛjeyaṃ jīvitam' iti /",
    "GK19dandkc_u:1408": " sā punaruddhaṭitajñā paramadhūrtā sāśrugadgadamudañjalistān puruṣānsapraṇāmamāsāditavatī sāmapūrvaṃ mama purastādayācata-“bhadrakāḥ,",
    "GK19dandkc_u:1409": " pratīkṣyatāṃ kañcitkālaṃ yāvadasmādasmadīyaṃ sarvaṃ muṣitamarthajātamavagaccheyam' iti /",
    "GK19dandkc_u:1410": " tatheti taiḥ pratipanne punarmatsamīpamāsādya “saumya,",
    "GK19dandkc_u:1411": " kṣamasvāsya dāsījanasyaikamaparādham /",
    "GK19dandkc_u:1412": " astu sa kāmaṃ tvatkalatrābhimarśī vairāspadaṃ dhanamitraḥ /",
    "GK19dandkc_u:1413": " smaraṃstu cirakṛtāṃ te paricaryāmanugrahītumarhasi dāsīṃ rāgamañjarīm /",
    "GK19dandkc_u:1414": " ākalpasāro hi rūpājīvājanaḥ /",
    "GK19dandkc_u:1415": " tadbrūhi kva nihitamasyāṃ bhūṣaṇam' iti pādayorapatat /",
    "GK19dandkc_u:1416": " tato dayamāna ivāhamavravam-“bhavatu,",
    "GK19dandkc_u:1417": " mṛtyuhastavartinaḥ kiṃ mamāmupyā vairānubandhena' iti tadvruvanniva karṇa evaināmaśikṣayam-“evamevaṃ pratipattavyam' iti /",
    "GK19dandkc_u:1418": " sā tu pratipannārtheva jīva ciram,",
    "GK19dandkc_u:1419": " prasīdantu te devatāḥ,",
    "GK19dandkc_u:1420": " devo 'pyaṅgarājaḥ pauruṣaprīto mocayatu tvām,",
    "GK19dandkc_u:1421": " ete 'pi bhadramukhāstava dayantām,",
    "GK19dandkc_u:1422": " iti kṣaṇādapāsarat /",
    "GK19dandkc_u:1423": " ānīye cāhamārakṣakanāyakasya śāsanāccārakam /",
    "GK19dandkc_u:1424": " athottaredyurāgatya dṛptataraḥ subhagamānī sundaraṃmanyaḥ pituratyayādacirādhiṣṭhatādhikārastāruṇyamadādanatipakvaḥ",
    "GK19dandkc_u:1425": " kāntako nāma nāgārekaḥ kiñcidiva bhartsayitvā māṃ samabhyadhatta--“na ceddhanamitrasyājinaratnaṃ pratiprayacchasi,",
    "GK19dandkc_u:1426": " na cedvā nāgarikebhyaścoritakāni paratyarpayasi,",
    "GK19dandkc_u:1427": " drakṣyasi pāramaṣṭādaśānāṃ kāraṇānāmante ca mṛtyumukham' iti mayā tu smayamānenābhihitam--“saumya,",
    "GK19dandkc_u:1428": " yadyapi dadyāmājanmano mupitaṃ dhanaṃ na tvarthapatidārāpahāriṇaḥ śatrorme mitramukharaya dhananitrasya carmaratnapratyāśāṃ pūrayeyam /",
    "GK19dandkc_u:1429": " adattvaiva tadayutamapi yātanānāmanubhaveyam /",
    "GK19dandkc_u:1430": " iyaṃ nesāthīyasī sandhā' iti /",
    "GK19dandkc_u:1431": " tenaiva krameṇa vartamāne sāntnatarjanaprāye pratidinamanuyogavyatikare 'nuguṇānnapānalābhātkatipayairevahobhirviropi tatraṇaḥ prakṛtistho 'hamāsam",
    "GK19dandkc_u:1432": " atha kadācidacyutāmbarapītātapatvipi kṣayiṇi vāsare hṛṣṭavarṇā śṛgālikojjvalena veṣeṇopasṛtya dūrasthānucarā māmupaśliṣyāvravīt--“ārya,",
    "GK19dandkc_u:1433": " diṣṭyā vadhasa /",
    "GK19dandkc_u:1434": " phalitā tava sunītiḥ /",
    "GK19dandkc_u:1435": " yathā tvayādaśye tathā dhanamitrametyātravam-- ārya tavaivamāpannaḥ suhṛdityuvāca-“ahamadya veśasaṃsargasulabhātpānadoṣādvaddhaḥ /",
    "GK19dandkc_u:1436": " tvayā punaraviśaṅkamadyaiva rājā vijñāpanīyaḥ--“deva,",
    "GK19dandkc_u:1437": " devaprasādādeva purāpi tadajinaratnamarthapatimuṣitamāsāditam /",
    "GK19dandkc_u:1438": " atha tu bhartā rāgamañjaryāḥ kaścidakṣadhūrtaḥ kalāsu kavitveṣu lokavārtāsu cātivaicakṣaṇyānmayā",
    "GK19dandkc_u:1439": " samasṛjyata tatsambandhācca vastrābharaṇapreṣaṇādinā tadbhāryāṃ pratidinamanvavarte /",
    "GK19dandkc_u:1440": " tadasāvaśaṅkiṣṭa nikṛṣṭāśayaḥ kitavaḥ /",
    "GK19dandkc_u:1441": " tena ca kupitena hṛtaṃ taccarmaratnamāmaraṇasamudgakaśca tasyāḥ /",
    "GK19dandkc_u:1442": " sa tu bhūyaḥ steyāya bhramannagṛhyata nāgarikapuruṣaiḥ /",
    "GK19dandkc_u:1443": " āpannaina cāmunānusṛtya rudatyai rāgamañjarīparicārikāyai pūrvapraṇayānuvartinā tadbhāṇjanidhānoddeśaḥ kathitaḥ /",
    "GK19dandkc_u:1444": " mamāpi carmaratnamupāyopakrānto yadi prayacchedaha deva pādaḥ prasādaḥ kāryaḥ iti /",
    "GK19dandkc_u:1445": " tathā niveditaśca narapatirasubhirmāmaviyojyopacchandanaireva saṃvaṃ te dāpayituṃ prayatiṣyate tannaḥ pathyam' iti /",
    "GK19dandkc_u:1446": " śrutvaiva ca tvadanubhāvapratyayādanatitrasnunā tena tattathaiva saṃpāditam /",
    "GK19dandkc_u:1447": " athāhaṃ tvadabhijñānapratyāyitāyā rāgamañjaryāḥ sakāśādyarthaṣsitāni vasūni labhamānā rājaduhiturambālikāyā dhātrīṃ māṅgalikāṃ tvadādiṣṭena mārgeṇānvarañjayam /",
    "GK19dandkc_u:1448": " tāmeva ca saṃkramīkṛtya rāgamañjaryāścāmbālikāyāḥ sakhyaṃ paramavīvṛdham /",
    "GK19dandkc_u:1449": " aharaṅaśca navanavāni prābhṛtānyupaharantī kathāścitrāścittahāriṇīḥ kathayantī tasyāḥ paraṃ prasādapātramāsam /",
    "GK19dandkc_u:1450": " ekadā ca harmyagatāyāstasyāḥ sthānasthitamapi karṇakuvalayaṃ srastamiti samādadhattī",
    "GK19dandkc_u:1451": " pramatteva pracyāvya punarutkṣiṣya bhūmestenopakanyāpuraṃ kāraṇena kenāpi bhavanāṅgaṇaṃ",
    "GK19dandkc_u:1452": " praviṣṭasya kāntakasyopari pravṛttikuharapārāvatatrāsanāpadeśātprahasantī prāhrṣam /",
    "GK19dandkc_u:1453": " so 'pi te dhanyaṃmanyaḥ kiñcidunmukhaḥ smayamāno matkarmaprahāsitāyārājaduhitārvilāsaprāyamākāramātmābhilāṣamūlamiva",
    "GK19dandkc_u:1454": " yathā saṃkalpayettathā mayāpi saṃjñayaiva kimapi caturamāceṣṭitam /",
    "GK19dandkc_u:1455": " ākṛṣṭadhanvanā ca manasijena viddhaḥ sandigdhaphalena patriṇātimugdhaḥ kathaṅkathamapyapāsarat /",
    "GK19dandkc_u:1456": " sāyaṃ ca rājakanyāṅgulīyakamudritāṃ vāsatāmbūlapaṭṭāṃśukayugalabhūṣaṇāvayavagarbhāṃ ca vaṅgerikāṃ kayācidvālikayā grāhayitvā rāgamañjaryā iti nītvā kāntakasyāgāramagām /",
    "GK19dandkc_u:1457": " agādhe ca rāgasāgare magno nāvamiva māmupalabhya paramahṛṣyat avasthāntarāṇi ca rājaduhituḥ sudāruṇāni vyāvarṇayantyā mayā sa durmatiḥ sudūramudamādyata",
    "GK19dandkc_u:1458": " tatprārthitā cāhaṃ tvatpriyāprahitamiti mamaiva mukhatāmbūlocchiṣṭānulepanaṃ nirmālyaṃ malināṃśukaṃ cānyedyurupāharam /",
    "GK19dandkc_u:1459": " tadīyāni ca rājakanyārthamityupādāya cchannamevāpoḍhāni /",
    "GK19dandkc_u:1460": " itthaṃ ca sandhukṣitamanmathāgniḥ sa evaikānte mayopamantrito 'bhūt--“ārya,",
    "GK19dandkc_u:1461": " lakṣaṇānyeva tavāvisaṃvādīni /",
    "GK19dandkc_u:1462": " tathā hi matprātiveśyaḥ kaścitkārtāntikaḥ “kāntakasya ca tvāmiyaṃ rājakanyakā kāmayate /",
    "GK19dandkc_u:1463": " tadekāpatyaśca rājā tayā tvāṃ samāgatamupalabhya kupito 'pi duhiturmaraṇabhayānnocchetsyati /",
    "GK19dandkc_u:1464": " pratyuta prāpayiṣyatyeva yauvarājyam /",
    "GK19dandkc_u:1465": " itthaṃ cāyamarthor'thānubandhī /",
    "GK19dandkc_u:1466": " kimiti tāt, nārādhyate /",
    "GK19dandkc_u:1467": " yadi kumārīpurapraveśābhyupāyaṃ nāvabudhyase /",
    "GK19dandkc_u:1468": " nanu bandhanāgārabhittevyamitrayamantarālamāramaprākārasya kenacittu hastavataikāgārikeṇa tāvatīṃ suraṅgāṃ kārayitvā praviṣṭasyopavanaṃ tavopariṣṭādasmadāyattaiva rakṣā /",
    "GK19dandkc_u:1469": " “raktataro hi tasyāḥ parijano na rahasyaṃ bhetsyati' iti /",
    "GK19dandkc_u:1470": " so 'vravīt--“sādhu bhedra, darśitam /",
    "GK19dandkc_u:1471": " asti kaścittaskaraḥ khananakarmaṇi sagarasutānāmivānyatamaḥ sa cellabdhaḥ kṣaṇenaitatkarma sādhayiṣyati' iti /",
    "GK19dandkc_u:1472": " “katamo 'sau, kimiti labhyate iti mayokta “yena taddhanamitrasya carmaratnaṃ muṣitam' iti tvāmeva niradikṣat /",
    "GK19dandkc_u:1473": " yadyevamehi,",
    "GK19dandkc_u:1474": " tvayāsminkarmaṇi sādhita citrairupāyaistvāmahaṃ mocayiṣyāmīti śapathapūrvaṃ tenābhisandāya",
    "GK19dandkc_u:1475": " siddher'the bhūyo 'pi nigaḍiyitvā “yo 'sau cāreḥ sa sarvathopakrāntaḥ na tu dhārṣṭyabhūmiḥ",
    "GK19dandkc_u:1476": " prakṛṣṭavairastadajinaratnaṃ darśayiṣyati' iti rājñe vijñāpya “citramenaṃ hanipyasi,",
    "GK19dandkc_u:1477": " tathā ca satyarthaḥ siddhyati,",
    "GK19dandkc_u:1478": " rahasyaṃ ca na sravati' iti mayokte so 'tihṛṣṭaḥ pratipadya māneva tvadupapralobhane niyujya bariravasthitaḥ prāptamitaḥ paraṃ cintyatām' iti prītena ca mayoktam,",
    "GK19dandkc_u:1479": " “maduktamalpam,",
    "GK19dandkc_u:1480": " tvannaya evātra bhūyān ānayainam' iti /",
    "GK19dandkc_u:1481": " athānītenāmunāmanmocanāya śapathaḥ kṛtaḥ,",
    "GK19dandkc_u:1482": " ahaṃ ca rahasyānirbhedāya vinigajīkṛtaśca snānabhojanavilopanānyanubhūya nityāndhakārādbhittikoṇādārabhyoragāsyena suraṅgāmakaratram /",
    "GK19dandkc_u:1483": " acintayaṃ caim-“hantumanasaivāmunā manmocanāya śapathaḥ kṛtaḥ tadenaṃ hatvāpi nāsatyavādadoṣeṇa spṛśye' iti /",
    "GK19dandkc_u:1484": " niṣpatataśca me nigajanāya prasāryamāṇapāṇestasya pādenorasi nihatya patitasaya tasyaivāsidhenvā śiro nyakṛntam /",
    "GK19dandkc_u:1485": " akathayaṃ ca śṛgālikām-“bhaṇa bhadre,",
    "GK19dandkc_u:1486": " kathaṃbhūtaḥkanyāpurasaṃniveśaḥ?",
    "GK19dandkc_u:1487": " mahānayaṃ prayāso mā vṛthaiva bhūt /",
    "GK19dandkc_u:1488": " amutra kiñciccorayitvā nivartiṣye' iti /",
    "GK19dandkc_u:1489": " tadupadarśitavibhāge cāvagāhya kanyāntaḥpuraṃ prajvalatsu maṇipradīpeṣu naikakrīḍākhedasuprasya",
    "GK19dandkc_u:1490": " parajanasya madhye mahitamahārgharatnapratyuptasiṃhākāradantapāde haṃsatūlagarbhaśayyopadhānaśālini",
    "GK19dandkc_u:1491": " kusumavicchuritaparyante paryaṅkagale dakṣiṇapādapārpṇyadhobhāgānuvalitetaracaraṇāgrapṛṣṭam",
    "GK19dandkc_u:1492": " riṣadvivṛttamadhuragulaphasaṃdhi,",
    "GK19dandkc_u:1493": " parasparāśliṣṭajaṅghākāṇḍam,",
    "GK19dandkc_u:1494": " ākuñcitakomalobhayajānukiñcidvellitorudaṇḍayugalam,",
    "GK19dandkc_u:1495": " adhinitambasrastamuktaikabhujalatāgrapeśalam,",
    "GK19dandkc_u:1496": " apāśrayāntanimitākuñcitetarabhujalatottānatalakarakisalayam,",
    "GK19dandkc_u:1497": " āmugnaśroṇimaṇḍalam,",
    "GK19dandkc_u:1498": " atiśliṣṭacīnāṃśukāntarīyam,",
    "GK19dandkc_u:1499": " anativalitatanutarodaram,",
    "GK19dandkc_u:1500": " atanutaraniḥśvāsārambhakampamānakaṭhorakucakuṅmalam,",
    "GK19dandkc_u:1501": " atiraścīnabandhuraśirodharoddeśadṛśyāmānaniṣṭaptatapanīyasūtraparyastapadmarāgarucakam,",
    "GK19dandkc_u:1502": " ardhalakṣyādharakarṇapāśanibhṛtakuṇḍalam,",
    "GK19dandkc_u:1503": " upariparāvṛttaśravaṇapāśaratnakarṇikākiraṇamañjarīpiñjaritaviṣayavyāviddhāśithilaśikhaṇḍabandham,",
    "GK19dandkc_u:1504": " ātmaprabhāpaṭaladurlakṣyapāṭalottarādharavivaram,",
    "GK19dandkc_u:1505": " gaṇḍasthalīsaṃkrāntahastapallavadarśitakarṇāvataṃsakṛtyam,",
    "GK19dandkc_u:1506": " uparikapolādarśatalaniṣaktacitravitānapatrajātajanitaviśeṣakakriyam,",
    "GK19dandkc_u:1507": " āmīlitalocanendīvaram,",
    "GK19dandkc_u:1508": " avibhrāntabhrūpatākam,",
    "GK19dandkc_u:1509": " udbhidyamānaśramajalapulakabhinnaśithilacandanatilakam,",
    "GK19dandkc_u:1510": " ānanendusaṃmukhālakalataṃ ca viśrabdhaprasuptāmatidhavalottaracchadanimagnaprayaikapārśvatayā",
    "GK19dandkc_u:1511": " ciravilasanakhedaniścalāṃ śaradambhodharotsaṅgaśāyinīmiva saudāminīṃ rājakanyāmapaśyam /",
    "GK19dandkc_u:1512": " dṛṣṭvai sphuradanaṅgarāgaścakitaścorayitavayanispṛhastayaiva tāvacchoryamāṇahṛdayaḥ kiṅkartavyatāmūḍhaḥ kṣaṇamatiṣṭham /",
    "GK19dandkc_u:1513": " atarkayaṃ ca-“na cedimāṃ vāmalocanāmāpnuyāṃ na mṛṣyati māṃ jīvitu vasantabandhuḥ asaṃketitaparāmṛṣṭā ceyamatibālā vyaktamārtasvareṇa nihanyānme manoratham /",
    "GK19dandkc_u:1514": " tato 'hamevāhanyeya /",
    "GK19dandkc_u:1515": " tadiyamatra pratipattiḥ' iti /",
    "GK19dandkc_u:1516": " nāgadantalagnaniryāsakalkavarṇitaṃ phalakamādāya maṇisamudgakādvarṇavartikāmuddhṛtya",
    "GK19dandkc_u:1517": " tāṃ tathāśayānāṃ tasyāśca māmāvaddhañjāliṃ caraṇalagnamālikhamāryāṃ caitām- “tvāmayamābaddhāñjali",
    "GK19dandkc_u:1518": " dāsajanastamimamarthamarthayate /",
    "GK19dandkc_u:1519": " svapihi mayā saha suratavyatikarakhinneva mā maivam' //",
    "GK19dandkc_u:1520": " hemakaraṇḍakāccavāsatāmbūlavīṭikāṃ kapūrasphuṭikāṃ pārijātakaṃ copayujyālaktakapāṭalena tadrasena sudhābhitau cakravākamithunaṃ niraṣṭhīvam",
    "GK19dandkc_u:1521": " aṅgulīyakavinimayaṃ ca kṛtvā kathaṅkathamapi niragām /",
    "GK19dandkc_u:1522": " suraṅgayā ca pratyetya bandhāgāraṃ tatra baddhasya nāgarikavarasya siṃhaghoṣanāmnasteṣveva dineṣu mitratvenopacaritasya “evaṃ mayā hatastapasvī",
    "GK19dandkc_u:1523": " tattvayā pratibhidya rahasyaṃ labdhavyo mokṣaḥ' ityupadiśya saha śṛgālikayā nirakrāmiṣam /",
    "GK19dandkc_u:1524": " nṛpatipathe ca samāgatya rakṣikapuruṣairagṛhye /",
    "GK19dandkc_u:1525": " acintayaṃ ca-“alamasmi javenāpasartumanāmṛṣṭa evaibhiḥ /",
    "GK19dandkc_u:1526": " eṣā punarvarākī gṛhyeta /",
    "GK19dandkc_u:1527": " tadidamatra prāptarūpam' iti tāneva capalamabhipatya svapṛṣṭhasamarpitakūrparaḥ parāṅmukhaḥ sthitvā “bhadrāḥ,",
    "GK19dandkc_u:1528": " yadyahamasmi taskaraḥ badhnīta mām /",
    "GK19dandkc_u:1529": " yuṣmākamayamadhikāraḥ,",
    "GK19dandkc_u:1530": " na punarasyā varṣiyasyāḥ' ityavādiṣam /",
    "GK19dandkc_u:1531": " sā tu tāvataivonnītamadabhiprāyā tānsapraṇāmamabhyetya “bhadramukhāḥ,",
    "GK19dandkc_u:1532": " mamaiṣa putro vāyugrastaściraṃ cikitsitaḥ /",
    "GK19dandkc_u:1533": " pūrvedyaḥ prasannakalpaḥ prakṛtiśtha eva jātaḥ /",
    "GK19dandkc_u:1534": " jātāsthayā mayā bandhanānniṣkramayya snāpito 'nulepitaścaparidhāpyaniṣpravāṇiyugalamabhyavahārya paramānnamauśīre 'dyakāmacāraḥ kṛto 'bhūt /",
    "GK19dandkc_u:1535": " atha niśīthe bhūya eva vāyunighnaḥ “nihatya kāntakaṃ nṛpatiduhitrā rameya' iti raṃhasā pareṇa rājapathamabhyapatat /",
    "GK19dandkc_u:1536": " nirūpya cāhaṃ putramevaṅgatamasyāṃ velāyāmanudhāvāmi /",
    "GK19dandkc_u:1537": " tatprasīdata /",
    "GK19dandkc_u:1538": " baddhvainaṃ mahyamarpayata' iti yāvadasaukrandati tāvadahaṃ “sthavire,",
    "GK19dandkc_u:1539": " kena devo mātariśvā baddhapūrvaḥ /",
    "GK19dandkc_u:1540": " kimete kākāḥśauṅgeyasya me nigrahītāraḥ /",
    "GK19dandkc_u:1541": " śāntaṃ pāpam' ityabhyadhāvam /",
    "GK19dandkc_u:1542": " asāvapyamībhiḥ “tvamevonmattā yānunmatta ityunmattaṃ muktadavatī /",
    "GK19dandkc_u:1543": " kastamidānīṃ badhnāti' iti ninditā kadarthitā rudatyevamāmanvadhāvat /",
    "GK19dandkc_u:1544": " gatvā ca rāgamañjarīgṛhaṃ ciravirahakhedavihvalāmimāṃ bahuvidhaṃ samāśvāsya taṃ niśāśeṣamanayam /",
    "GK19dandkc_u:1545": " pratyūṣe punarudārakeṇa ca samagacche /",
    "GK19dandkc_u:1546": " atha bhagavantaṃ marīciṃ veśakṛcchudutthāya punaḥ pratitaptatapaḥprabhāvapratyāpannādivyacakṣuṣamupasaṃgamya tenāsmyevaṃbhūtatvaddarśanamavagamitaḥ",
    "GK19dandkc_u:1547": " siṃhaghoṣaśca kāntakāpacāraṃ nirbhidya tatapade prasannena rājñā pratiṣṭhāpitaḥ tenaiva cārakasuraṅgāpathena kanyāpurapraveśaṃ bhūyo 'pi me samapādayat /",
    "GK19dandkc_u:1548": " samagaṃsi cāhaṃ śṛgālikāmukhaniḥsṛtavārtānuraktayā rājaduhitrā /",
    "GK19dandkc_u:1549": " taṣveve divaseṣu caṇḍavarmā siṃhavarmāvadhūtaduhitṛprārthanaḥ kupito 'bhiyujya puramavāruṇat /",
    "GK19dandkc_u:1550": " amarṣaṇaścāṅgarājo yāvadariḥ pāragrāmikaṃ vidhimācikīrṣati tāvatsvayameva prākāraṃ",
    "GK19dandkc_u:1551": " nirbhidya pratyāsannānapi sahāyānapratīkṣamāṇo nirgatyābhyadhikabalena vidviṣā mahati",
    "GK19dandkc_u:1552": " saṃparāye bhinnavarmā siṃhavarmā balādagṛhyata /",
    "GK19dandkc_u:1553": " ambālikā ca balavadabhigṛhya caṇḍavarmaṇā haṭhātpariṇetumātmabhavanamanīyat /",
    "GK19dandkc_u:1554": " kautukaṃ ca sa kila kṣapāvasāne vivāha ityabadhnāt /",
    "GK19dandkc_u:1555": " ahaṃ ca dhanamitragṛhe tadvivāhāyaiva pinaddhamaṅgalapratisarastamevamavocam-“sakhe,",
    "GK19dandkc_u:1556": " samāpatitamevāṅgarājābhisaraṃ rājamaṇḍalam /",
    "GK19dandkc_u:1557": " sugūḍhameva saṃbhūya pauravṛddhaistadupāvartaya /",
    "GK19dandkc_u:1558": " upāvṛttaśca kṛttaśirasameva śutruṃ drakṣyasi' iti /",
    "GK19dandkc_u:1559": " “tathā' iti tenābhyupagate gatāyuṣo 'muṣya bhavanamutsavākulamupasamādhīyamānapariṇayopakaraṇamistataḥ",
    "GK19dandkc_u:1560": " praveśanirgamapravṛttalokasaṃbādhamalakṣyaśastrikaḥ saha praviśya maṅgalapāṭhakairambalikāpāṇipallavamagnau",
    "GK19dandkc_u:1561": " sākṣiṇyātharvaṇena vidhinārpyamāṇamāditsamānasyāyāminaṃ bāhuduṇḍamākṛṣya cchurikayorasi prāharṣam /",
    "GK19dandkc_u:1562": " sphurataśca katipayānanyānapi yamaviṣayamagamayam /",
    "GK19dandkc_u:1563": " hatavidhvastadaṃ ca tadgṛhaman vicaranvepamānamadhuragātrīṃ viśālalocanāmabhiniśāmya tadāliṅganasukhamanububhūṣustāmādāya garbhagṛhamavikṣam",
    "GK19dandkc_u:1564": " asminneva kṣaṇe tavāsmi navāmbuvāhastanitagambhīreṇa svareṇānugṛhītaḥ' iti /",
    "GK19dandkc_u:1565": " śrutvā ca smitvā ca devo 'pi rajavāhanaḥ “kathamasi kārkasyena karṇīsutamapyatikrāntaḥ' ityabhidhāya punaravekṣyopahāravarmāṇam ācakṣva,",
    "GK19dandkc_u:1566": " tavedānīmavasaraḥ' ityabhāṣata /",
    "GK19dandkc_u:1567": " so 'pi sasmitaṃ praṇasyārabhatābhidhātum // Dkc_2,2 //",
    "GK19dandkc_u:1568": " iti śrīdaṇḍinaḥ kṛtau daśakumāracarite 'pahāravarmacaritaṃ nāma dvitīya ucchvāsaḥ",
    "GK19dandkc_u:1569": " START Dkc 2,3:",
    "GK19dandkc_u:1570": " tṛtīyocchvāsaḥ",
    "GK19dandkc_u:1571": " eṣo 'smi paryaṭannekadā gato videheṣu /",
    "GK19dandkc_u:1572": " mitilāmapraviśyaiva bahiḥ kvacinmaṭhikāyāṃ viśramitumetya kayāpi vṛddhatāpasyā dattapādyaḥ kṣaṇamalindabhūmāvavāsthiṣi /",
    "GK19dandkc_u:1573": " tasyāstu maddarśanādeva kimapyābaddhadhāramaśru prāvartata /",
    "GK19dandkc_u:1574": " “kimetadamba,",
    "GK19dandkc_u:1575": " kathaya kāraṇam' iti pṛṣṭā sakaruṇamācaṣṭa--“jaivātṛka,",
    "GK19dandkc_u:1576": " nanu śrūyate pātirasyā mithilāyāḥ prāharavarmā nāmāsīt /",
    "GK19dandkc_u:1577": " tasya khalu magadharājo rājahaṃsaḥ paraṃ mitramāsīt /",
    "GK19dandkc_u:1578": " tayośca vallabhe balaśambalayoriva vasumatīpriyaṃvade sakhyamapratimamadhattām /",
    "GK19dandkc_u:1579": " atha prathamagarbābhinanditāṃ tāṃ ca priyasakhīṃ didṛkṣuḥ priyaṃvadā vasumatīṃ saha bhartrā puṣpapuramagamat /",
    "GK19dandkc_u:1580": " tasminneva ca samaye mālavena magadharājasya mahajjanyamajani /",
    "GK19dandkc_u:1581": " tatra leśato 'pi durlakṣyāṃ gatimagamanmagadharājaḥ,",
    "GK19dandkc_u:1582": " maithilendrastu mālavendraprayatnaprāṇitaḥ svaviṣayaṃ pratinivṛtto jyeṣṭhasya saṃhāravarmaṇaḥ",
    "GK19dandkc_u:1583": " sutairvikaṭavarmaprabhṛtibhirvyāptaṃ rājyamākarṇya svasrīyātsuhyapaterdaṇḍāvayavamāditsuraṭavīpadamavagāhyalubdhakaluptasarvasvo 'bhūt /",
    "GK19dandkc_u:1584": " tatsutena ca kanīyasā hastavartinā sahaikākinā vanacaraśaravarṣabhayapalāyitā vanamagāhiṣi /",
    "GK19dandkc_u:1585": " tatra ca me śārdūlanakhāvalījhanipatitāyāḥ pāṇibhraṣṭaḥ sa bālakaḥ kasyāpi kapilāśavasya kroḍamabhyalīyata /",
    "GK19dandkc_u:1586": " tacchavākarṣiṇaśca vyāghrasyāsūniṣuriṣvasanayantramuktaḥ kṣaṇādalikṣat /",
    "GK19dandkc_u:1587": " bhilladārakaiḥsa bālo 'pāhāri /",
    "GK19dandkc_u:1588": " sātvahaṃ mohasuptā kenāpi vṛṣṇipālenopanīya svaṃ kuṭīramāveśyakṛpayopakrāntavraṇā",
    "GK19dandkc_u:1589": " svasthībhūya svabharturantikamupatiṣṭhāsurasahāyatayā yāvadvyākulībhavāmi tāvanmamaiva",
    "GK19dandkc_u:1590": " duhītā saha yūnā kenāpi tamevoddeśamāgamat /",
    "GK19dandkc_u:1591": " sā bhṛśaṃ rūroda /",
    "GK19dandkc_u:1592": " ruditānte ca sā sārthaghāte svahastagatasya rājaputrasya kirātabhartṛhastagamanam,",
    "GK19dandkc_u:1593": " ātmanaśca kenāpi vanacareṇa vraṇaviropaṇam,",
    "GK19dandkc_u:1594": " svasthāyāśca punastenopayantuṃ cintitāyā nikṛṣṭajātisaṃsargavaiklavyātpratyākhyānapāruṣyam,",
    "GK19dandkc_u:1595": " tadakṣaṇeṇa cāmunā vivikte vipine svaśiraḥ- kartanodyamam,",
    "GK19dandkc_u:1596": " anena yūnā yadṛcchayā dṛṣṭena tasya durātmano hananam,",
    "GK19dandkc_u:1597": " ātmanaścopayamanamityakathayat /",
    "GK19dandkc_u:1598": " sa tu pṛṣṭo maithilendrasyaiva ko 'pi sevakaḥ kāraṇavilambī tanmārgānusāri jātaḥ /",
    "GK19dandkc_u:1599": " saha tena bharturantikamupasṛtya putravṛttāntena śrotramasya devyāḥ priyaṃvadāyāścādahāva /",
    "GK19dandkc_u:1600": " sa ca rājā diṣṭadoṣājjyeṣṭhaputraiściraṃ vigṛhya punarasahiṣṇutayātimātraṃ ciraṃ prayudhya baddhaḥ /",
    "GK19dandkc_u:1601": " devī ca bandhanaṃ gamitā /",
    "GK19dandkc_u:1602": " dagdhā punarahamasminnapivārdhake hatajīvitamapārayantī hātuṃ pravrajyāṃ kilāgrahīpam /",
    "GK19dandkc_u:1603": " duhītā tu mama hatajīvitākṛṣṭā vikaṭavarmamahādevī kalpasundarī kilāśiśriyat /",
    "GK19dandkc_u:1604": " tau cedrājaputraunirupadravāvevāvardhiṣyetām,",
    "GK19dandkc_u:1605": " iyatā kālena tavemāṃ vayovasthāmamprakṣyetām /",
    "GK19dandkc_u:1606": " tayośca satorna dāyādā narendrasya prasahyakāriṇo bhaveyuḥ' iti pramanyurabhiruroda /",
    "GK19dandkc_u:1607": " śrutvā ca tāpasīgiramahamapi pravṛddhavāppo nigṛḍhamabhyadhām-“yadyevamamba,",
    "GK19dandkc_u:1608": " samāśvasihi /",
    "GK19dandkc_u:1609": " nanvanti kaścinmunistvayā tadavasthayā putrābhyupapādanārthaṃ yācitastena sa labdho vardhataśca /",
    "GK19dandkc_u:1610": " vārteyamatimahatī /",
    "GK19dandkc_u:1611": " kimanayā /",
    "GK19dandkc_u:1612": " so 'hamasmi /",
    "GK19dandkc_u:1613": " śakyaśca mayāsau vikaṭavarmā yatākathañcidupaśliṣya vyāpādayitum /",
    "GK19dandkc_u:1614": " anujāḥ punaratibahavaḥ,",
    "GK19dandkc_u:1615": " tairapi ghaṭante paurajānapadāḥ /",
    "GK19dandkc_u:1616": " māṃ tu na kaścidihatyarḥ idṛktayā jano jānāti /",
    "GK19dandkc_u:1617": " pitarāvapi tāvanmāṃ na saṃvidāte,",
    "GK19dandkc_u:1618": " kimutetare tamenamarthamupāyena sādhayiṣyāmi' ityagādipam /",
    "GK19dandkc_u:1619": " sā tu harṣanirbharanipīḍitā ciraṃ prarudya bahuṃ vilapya śāntā punaḥ svamātrā rājāntaḥpuravṛttāntākhyāne nyayujyata /",
    "GK19dandkc_u:1620": " uktaṃ ca tayā-“kumāra,",
    "GK19dandkc_u:1621": " kāmarūpeśvarasya kalindavarmanāmnaḥ kanyā kalpasundarī kalāsu rūpe cāpsaraso 'payatikrāntā patimabhibhūya vartate /",
    "GK19dandkc_u:1622": " tadekavallabhaḥ,",
    "GK19dandkc_u:1623": " sa tu bahvavarodho 'pi vikaṭavarmā' iti /",
    "GK19dandkc_u:1624": " tāmavocam-“upasarpaināṃ matprayuktairgandhamālyaiḥ /",
    "GK19dandkc_u:1625": " upajanayacāsamānadoṣanindādinā svabhartari dveṣam /",
    "GK19dandkc_u:1626": " anurūpabhartṛgāminīnāṃ ca vāsavadattādīnāṃ varṇanena grāhayānuśayam /",
    "GK19dandkc_u:1627": " avarodhanāntareṣu ca rājño vilasitāni sugūḍhānyapi prayatnenānvipya prakāśayantī mānasasyā vardhaya' iti /",
    "GK19dandkc_u:1628": " punaridamambāmavocam-“itthameva tvayāpyananyavyāpārayā nṛpāṅganāsāvupasthātavyā /",
    "GK19dandkc_u:1629": " pratyahaṃ ca yadyatra vṛttaṃ tadasmi tvayaiva bodhyaḥ,",
    "GK19dandkc_u:1630": " maduktā punariyamudarkasvāduno 'smatkarmaṇaḥ prasādhanāya cchāyevānayāyinī kalpasundarīmanuvartatām' iti /",
    "GK19dandkc_u:1631": " tena ca tamarthaṃ tathaivānvatiṣṭhatām /",
    "GK19dandkc_u:1632": " keṣuciddineṣu gateṣvācaṣṭa māṃ madambā “vatsa,",
    "GK19dandkc_u:1633": " mādhavīva picumandāśleṣiṇī yathāsau śocyamātmānaṃ manyeta tathopapādya sthāpitā /",
    "GK19dandkc_u:1634": " kiṃ bhūyaḥ kṛtyam' iti /",
    "GK19dandkc_u:1635": " punarahamabhilikhyātmanaḥ pratikṛtam “ityamamuṣyai neyā /",
    "GK19dandkc_u:1636": " nītāṃ caināṃ nirvarṇya sā niyatamevaṃ vakṣyati /",
    "GK19dandkc_u:1637": " “nanvasti kaścidīdṛśākāraḥ pumān' iti /",
    "GK19dandkc_u:1638": " pratibrūhyenām-“yadi syāttataḥ kim' iti /",
    "GK19dandkc_u:1639": " tasya yaduttaraṃ sā dāsyati “tadahamasmi pratibodhanīyaḥ' iti /",
    "GK19dandkc_u:1640": " sā “tathā iti rājakulamupasaṃkramya pratinivṛttā māmekānte nyavedayat-“vatsa,",
    "GK19dandkc_u:1641": " darśito 'sau citrapaṭastasyai mattakāśinyai /",
    "GK19dandkc_u:1642": " citrīyamāṇā cāsau bhuvanamidaṃ sanāthīkṛtaṃ yaddeve 'pi kusumadhanvani nedṛśī vapuḥśrīḥ saṃnidhatte /",
    "GK19dandkc_u:1643": " citrametaccitrataram /",
    "GK19dandkc_u:1644": " na ca tamavaimi yar idṛśamidamihatyo nirmimīte /",
    "GK19dandkc_u:1645": " kenedamālikhitam,",
    "GK19dandkc_u:1646": " ityādṛtavatī vyāhṛtavatī ca /",
    "GK19dandkc_u:1647": " mayā ca smerayodīritam-“devi,",
    "GK19dandkc_u:1648": " sadṛśamājñāpayasi /",
    "GK19dandkc_u:1649": " bhagavānmakaraketurapyevaṃsundaraṃ iti na śakyameva saṃbhavāyitum /",
    "GK19dandkc_u:1650": " atha ca vistīrṇeyamarṇavanemiḥ /",
    "GK19dandkc_u:1651": " kvacidīdṛśamapi rūpaṃ daivaśaktyā saṃbhavet /",
    "GK19dandkc_u:1652": " atha tu yadyevaṃrūpo rūpānurūpaśilpaśīlavidayājñānakauśalo yuvā mahākulīnaśca kaścitsaṃnihitaḥ syāt,",
    "GK19dandkc_u:1653": " sa kiṃ lapsyate' iti /",
    "GK19dandkc_u:1654": " tayoktam-“amba,",
    "GK19dandkc_u:1655": " kiṃ bravīmi /",
    "GK19dandkc_u:1656": " śarīraṃ hṛdayaṃ jīvitamiti sarvamidamalpamanarhaṃ ca /",
    "GK19dandkc_u:1657": " tato na kiñcillapsyate na cedayaṃ vipralambhastasyāmupya darśanānubhavena yathedaṃ cakṣuścaritārthaṃ bhavettathānugrahaḥ kāryaḥ' iti /",
    "GK19dandkc_u:1658": " bhūyo 'pi mayā dṛḍhatarīkartumupanyastam-“asti ko 'pi rājasūnurnigūḍhaṃ caran /",
    "GK19dandkc_u:1659": " amupya vasantotsave sahasakhībhirnagaropavanavihāriṇīratiriva vigrahiṇī yadṛcchayā darśanapathaṃ gatāsi /",
    "GK19dandkc_u:1660": " gataścāsau kāmaśaraikalakṣyatāṃ māmanvavartiṣṭa /",
    "GK19dandkc_u:1661": " mayā ca vāmanyonyānurūpairanyadurlabhairākārādibhirguṇātiśayaiśca preryamāṇayā tadracitaireva kusumaśekharasraganulepanādibhiściramupāsitāsi",
    "GK19dandkc_u:1662": " sādṛśyaṃ ca svamanena svayamevābhilikhya tvatsamādhigāḍhatvadarśanāya preṣitam /",
    "GK19dandkc_u:1663": " eṣa cedartho niścitastasyāmupyātimānuṣaprāṇasattavaprajñāprakarṣasya na kiñcidduṣkaraṃ nāma /",
    "GK19dandkc_u:1664": " tamadyaiva darśayeyam /",
    "GK19dandkc_u:1665": " saṃketo deyaḥ' iti /",
    "GK19dandkc_u:1666": " tayā tadu kiñcidiva dhyātvā punarabhihitam--“amba,",
    "GK19dandkc_u:1667": " tava naitadidānīṃ gopyatam /",
    "GK19dandkc_u:1668": " ataḥ kathayāmi /",
    "GK19dandkc_u:1669": " mama tātasya rājña prahāravarmaṇā saha mahatī prītirāsīt /",
    "GK19dandkc_u:1670": " mātuśca me mānavatyāḥ priyavayasyā devī priyaṃvadāsīt /",
    "GK19dandkc_u:1671": " tābhyāṃ punarajātāpatyābhyāmevakṛtaḥ samayo 'bhūt--“āvayoḥ putramatyāḥ putarāya duhitṛmatyā duhitā deyā' iti /",
    "GK19dandkc_u:1672": " tātastu māṃ jātāṃ pranaṣṭāpatyā priyaṃvadeti prārthayamānāya vikaṭavarmaṇe daivāddattavān /",
    "GK19dandkc_u:1673": " ayaṃ ca niṣṭhuraḥ pitṛdrohī nāpyupapannasaṃsthānaḥ kāmopacāreṣvalabdhavaicakṣaṇyaḥ kalāsu kāvyanāṭakādiṣu mandābhiniveśaḥ sauryonmādī durvikatthano 'nṛtavādī cāsthānavarpī /",
    "GK19dandkc_u:1674": " nātirocate ma eṣa bhartā viśeṣataścaiṣu vāsareṣu yadayamudyāne madantaraṅgabhūtāṃ",
    "GK19dandkc_u:1675": " puṣkarikāmapyupāntavartinīmanādṛtya mayi baddhasāpatnyamatasarāmanātmajñāmātmanāṭakīyāṃ",
    "GK19dandkc_u:1676": " ramayantikāṃ nāmāpatyanirviśeṣaṃ matsaṃvardhitāyāścampakalatāyāṃ svayamavacitābhiḥ",
    "GK19dandkc_u:1677": " sumanobhiralamakārṣit /",
    "GK19dandkc_u:1678": " madupabhuktamukte citrakūṭagarbhavedikāgate ratnatasya tayā saha vyahārṣit /",
    "GK19dandkc_u:1679": " ayogyaśca pumānavajñātaṃ ca pravṛttaḥ /",
    "GK19dandkc_u:1680": " tatkimityapekṣyate paralokabhayaṃ caihikena duḥkhenāntaritam /",
    "GK19dandkc_u:1681": " aviṣahyaṃ hi yoṣitāmanaṅgaśaraniṣaṅgībhūtacetasāmaniṣṭajanasaṃvāsayantraṇāduḥkham /",
    "GK19dandkc_u:1682": " ato 'munā puruṣeṇa mamādyodyānamādhavīgṛhe samāgamaya /",
    "GK19dandkc_u:1683": " tadvārthāśravaṇamātreṇaiva hi mamātimātraṃ mano 'nuraktam /",
    "GK19dandkc_u:1684": " asti cāyamartharāśiḥ /",
    "GK19dandkc_u:1685": " anenāmupya pade pratiṣṭhāpya tamevātyantamupacarya jīviṣyāmi' iti /",
    "GK19dandkc_u:1686": " mayāpi tadabhyupetya pratyāgatam /",
    "GK19dandkc_u:1687": " ataḥ paraṃ bhartṛdārakaḥ pramāṇam' iti /",
    "GK19dandkc_u:1688": " tatastasyā eva sakāśādantaḥpuraniveśamantarvaṃśikapuruṣasthān pramadavanapradeśānapi vibhāgenāvagamya,",
    "GK19dandkc_u:1689": " astagirikūṭapātakṣubhitaśoṇita iva śoṇībhavati bhānubimbe,",
    "GK19dandkc_u:1690": " paścimāmbudhiṣayaḥpātanirvāpitapataṅgāṅgāradhūmasaṃbhāra iva bharitanabhasitamasi vijṛmbhate,",
    "GK19dandkc_u:1691": " paradāraparāmarśonmukhasya mamācāryakamiva kartumutthite guruparigrahaślāghini grahāgresare kṣapākare,",
    "GK19dandkc_u:1692": " kalpasundarīvadanapuṇḍarīkeṇeva maddarśanātirāgaprathamopanatena smayamānena candramaṇḍalena saṃdhukṣyamāṇatejasi bhuvanavijigīṣodyate deve",
    "GK19dandkc_u:1693": " yatocitaṃ śayanīyamabhaje /",
    "GK19dandkc_u:1694": " vyacīcaraṃ ca-“siddhaprāya evāyamarthaḥ /",
    "GK19dandkc_u:1695": " kintu parakalatralaṅghānāddharmapīḍā bhavet,",
    "GK19dandkc_u:1696": " sāpyarthakāmayordvayorupalambheśāstrakārairanumataiveti /",
    "GK19dandkc_u:1697": " gurujanabandhamokṣopāyasaṃdhinā mayā caipa vyatikramaḥ kṛtaḥ,",
    "GK19dandkc_u:1698": " tadapi pāpaṃ nirhṛtya kiyatyāpi dharmakalayā māṃ samagrayediti /",
    "GK19dandkc_u:1699": " api tvetadākarṇya devo rājavāhanaḥ suhṛdo vā kiṃ nu vakṣyanti' iti cintāparādhīna eva nidrayā parāmṛśye /",
    "GK19dandkc_u:1700": " adṛsyata ca svapno hastivakro bhagavān /",
    "GK19dandkc_u:1701": " āhasma ca-“saumya upahāravarman,",
    "GK19dandkc_u:1702": " mā sma te durvikalpo bhūt /",
    "GK19dandkc_u:1703": " yatastvamasi madaṃśaḥ /",
    "GK19dandkc_u:1704": " śaṅkarajaṭābhāralālanocitā surasaridasau varavarṇinī /",
    "GK19dandkc_u:1705": " sā ca kadācinmadviloḍanāsahiṣṇurmāmaśapat-“ehi martyatvam' iti /",
    "GK19dandkc_u:1706": " aśapyata mayā ca-“yatheha bahubhogyā tathā prāpyāpi mānupyakamanekasādhāraṇī bhava' iti /",
    "GK19dandkc_u:1707": " abyarthitaścānayā “ekapūrvā punastvāmevopacarya yāvajjīvaṃ rameyam' iti /",
    "GK19dandkc_u:1708": " tadayamartho bhavya eva bhavatā nirāśaṅkyaḥ' iti /",
    "GK19dandkc_u:1709": " pratibudhya ca prītiyuktastadaharapi priyāsaṃketavyatikarādismaraṇenāhamanaiṣam /",
    "GK19dandkc_u:1710": " anyedyurananyathāvṛttiranaṅgo mayyeveṣuvarṣamavarṣat /",
    "GK19dandkc_u:1711": " aśuṣyacca jyotiṣmataḥ prabhāmayaṃ saraḥ /",
    "GK19dandkc_u:1712": " prāsaracca timiramayaḥ kardamaḥ /",
    "GK19dandkc_u:1713": " kārdamikanivasanaśca dṛjhataraparikaraḥ khaṅgapāṇirupahṛtaprakṛtopaskaraḥ /",
    "GK19dandkc_u:1714": " smaranmātṛdattānyabhijñānāni rājamandiraparikhāmudambhasamupātiṣṭham /",
    "GK19dandkc_u:1715": " athopakhātaṃ mātṛgṛhadvāre puṣkarikayā prathamasaṃnidhāpitāṃ vemuyaṣṭimādāya tayā śāyitayā ca parikhām,",
    "GK19dandkc_u:1716": " sthāpitayā ca prākārabhittimalaṅghayam /",
    "GK19dandkc_u:1717": " adhiruhya pakveṣṭakacitena gopuroparitalādhiroheṇa sopānapathena bhuvamavātaram /",
    "GK19dandkc_u:1718": " avatīrṇaśca bakulavīthīmatikramya campakāvalivartmanā manāgivopasṛtyottarāhi karuṇaṃ cakravākamithunaravamaśṛṇavam /",
    "GK19dandkc_u:1719": " punarudīcā pāṭalipathena sparśalabhyaviśālasaudhakuḍyodareṇa śarakṣepamiva gatvā",
    "GK19dandkc_u:1720": " punaḥ prācā piṇḍībhāṇḍīraṣaṇḍamaṇḍitobhayapārśvena saikatapathena kiñcidunttaramatikramya",
    "GK19dandkc_u:1721": " punaravācīṃ cūtavīthīmagāhiṣi /",
    "GK19dandkc_u:1722": " tataśca gahanataramudaropacitaratnavedikaṃ mādhavīlatāmaṇḍapamīṣadvivṛtasamudgakonmiṣitabhāsā dīpavartyā nyarūpayam /",
    "GK19dandkc_u:1723": " praviśya caikapārśve phullapuṣpanirantarakuraṇṭapotapaṅktibhittiparigataṃ garbhagṛham,",
    "GK19dandkc_u:1724": " avanipatitāruṇāśokalatāmayamabhinavakusumakorakapulakalāñchitaṃ pratyagrapravālapaṭalapāṭalaṃ kapāṭamuddhāṭya prāvikṣam,",
    "GK19dandkc_u:1725": " tatra cāsītsvāstīrṇaṃ kusumaśayanam,",
    "GK19dandkc_u:1726": " suratopakaraṇavastugarbhāścabhṛṅgārakaḥ /",
    "GK19dandkc_u:1727": " samupaviśya muhūrtaṃ viśrāntaḥ parimalamatiśayavantamāghrāsiṣam /",
    "GK19dandkc_u:1728": " aśrauṣaṃ ca mandamandaṃ padaśabdam /",
    "GK19dandkc_u:1729": " śrutvaiva saṃketagṛhānnirgatya raktāśokaskandhapārśvavyavahitāṅgayaṣṭiḥ sthito 'smi /",
    "GK19dandkc_u:1730": " sā ca subhrūḥ suṣīmakāmā śanairupetya tatra māmadṛṣṭvā balavadavyathiṣṭa /",
    "GK19dandkc_u:1731": " vyasṛjacca mattarājahaṃsavi kaṇṭharāgavalgugadgadāṃ giram-“vyaktamasmi vipralabdhā /",
    "GK19dandkc_u:1732": " nāstyupāyaḥ prāṇitum /",
    "GK19dandkc_u:1733": " ayi hṛdaya, kimidamakāryaṃ kāryavadadhyavasāya tadasaṃbhavena kimevamuttāmyasi /",
    "GK19dandkc_u:1734": " bhagavanpañcabāṇa,",
    "GK19dandkc_u:1735": " kastavāparādhaḥ kṛto mayā yadevaṃ dahasi,",
    "GK19dandkc_u:1736": " na ca bhasmīkaroṣi' iti /",
    "GK19dandkc_u:1737": " athāhamāvirbhūya vivṛtadīpabhājanaḥ “bhāmini,",
    "GK19dandkc_u:1738": " nanu bahvaparāddhaṃ bhavatyā cittajanmano yadamuṣya jīvitabhūtā ratirākṛtyā kadarthitā,",
    "GK19dandkc_u:1739": " dhanuryaṣṭirbhrūlatābhyām,",
    "GK19dandkc_u:1740": " bhramaramālāmayī jyā nīlālakadyutibhiḥ,",
    "GK19dandkc_u:1741": " astrāṇyapāṅgavīkṣitavṛṣṭibhiḥ,",
    "GK19dandkc_u:1742": " mahārajanarañjitadhvajapaṭāṃśukaṃ dantacchadamayūkhajālaiḥ,",
    "GK19dandkc_u:1743": " prathamasuhṛnmalayamārutaḥ parimalapaṭīyasā niḥśvāsapavanena,",
    "GK19dandkc_u:1744": " parabhṛto 'timañjulaiḥ pralāpaiḥ,",
    "GK19dandkc_u:1745": " puṣpamayī patākā bhujayaṣṭibhyām,",
    "GK19dandkc_u:1746": " digvijayārambhapūrṇakumbhamithunamurojakumbhayugalena,",
    "GK19dandkc_u:1747": " krījāsaro nābimamḍalena,",
    "GK19dandkc_u:1748": " saṃnāhyarathaḥ śroṇimaṇḍalena,",
    "GK19dandkc_u:1749": " bhavanaratnatoraṇastambhayugalamūruyugalena,",
    "GK19dandkc_u:1750": " līlākarṇakisalayaṃ caraṇatalaprabhābhiḥ /",
    "GK19dandkc_u:1751": " ataḥ sthāna eva tvāṃ dunoti mīnaketuḥ /",
    "GK19dandkc_u:1752": " māṃ punaranaparādhamadhikamāyāsayatītyeṣa eva tasya doṣaḥ /",
    "GK19dandkc_u:1753": " tatprasīda sundari,",
    "GK19dandkc_u:1754": " jīvaya māṃ jīvanauṣadhibhiravāpāṅgairanaṅgabhujaṅgadaṣṭam' ityāśliṣṭavān /",
    "GK19dandkc_u:1755": " arīramaṃ cānaṅgarāgapeśalaviśālalocanām /",
    "GK19dandkc_u:1756": " avasitārthāṃ cāraktavalitekṣaṇāmīṣatsvedarekhodbhedajarjaritakapolamūlāmanargalakalakalapralāpinīmakaruṇadaśanakararuhārpaṇavyatikarāmatyarthapariślathāṅgīmārtāmiva",
    "GK19dandkc_u:1757": " lakṣayitvā mānasīṃ śārīrīṃ ca dhāraṇāṃ śithilayannātmānamapi tayā samānārthamāpādayam /",
    "GK19dandkc_u:1758": " tatkṣaṇavimuktasaṃgatau ratāvasānakaṃ vidhimanubhavantau ciraparicitāvivātirūḍhaviśrambhau kṣaṇamavātiṣṭhāvahi /",
    "GK19dandkc_u:1759": " punarahamuṣṇamāyataṃ ca niḥśvasya kiñciddīna dṛṣṭiḥ sacakitaprasāritābhyāṃ bhujābhyāmenāmanatipīḍaṃ pariṣvajya nātiviśadamacumbiṣam /",
    "GK19dandkc_u:1760": " aśrumukhī tu sā “yadi prāyāsi nātha,",
    "GK19dandkc_u:1761": " prayātameva me jīvitaṃ gaṇaya /",
    "GK19dandkc_u:1762": " naya māmapi /",
    "GK19dandkc_u:1763": " na cedasau dāsajano niṣprayojanaḥ' ityañjalimavataṃsatāmanaiṣīt /",
    "GK19dandkc_u:1764": " avādiṣaṃ ca tām--“ayi mugdhe,",
    "GK19dandkc_u:1765": " kaḥ sacetanaḥ striyamabhikāmayamānāṃ nābhinandati /",
    "GK19dandkc_u:1766": " yadi madanugrahaniścalastavābhisaṃdhirācarāvicāraṃ madupadiṣṭam /",
    "GK19dandkc_u:1767": " ādarśaya rahasi rājñe matsādṛśyagarbhaṃ citrapaṭam /",
    "GK19dandkc_u:1768": " ācakṣva ca kimiyamākṛtiḥ puruṣasaundaryasya pāramārūḍhā na vā' iti /",
    "GK19dandkc_u:1769": " “bāḍhamārūḍhā' iti nūnamasau vakṣyati /",
    "GK19dandkc_u:1770": " brūhi bhūyaḥ--“yadyevam,",
    "GK19dandkc_u:1771": " asti kāpi tāpasī deśāntarabhramaṇalabdhaprāgalbhyā mama ca mātṛbhūtā' /",
    "GK19dandkc_u:1772": " tayedamālekhyarūpaṃ puraskṛtyāhamuktā-“so 'sti tādṛśo mantro yena tvamupoṣitā parvaṇi viviktāyāṃ bhūmau purohitairhutamukte saptārciṣi naktamekākinī śataṃ candanasamidhaḥ,",
    "GK19dandkc_u:1773": " śatamagurusamidhaḥ karpūramuṣṭhiḥ paṭṭavastrāṇi ca prabhūtāni hutvā bhaviṣyasyevamākṛtiḥ /",
    "GK19dandkc_u:1774": " atha cālayiṣyasi ghaṇṭām /",
    "GK19dandkc_u:1775": " ghaṇṭāpuṭakvaṇitāhūtaśca bhartā bhavatyai sarvarahasyamākhyāya nimīlitākṣo yadi tvāmāliṅget,",
    "GK19dandkc_u:1776": " iyamākṛtiramumupasaṃkrāmet /",
    "GK19dandkc_u:1777": " tvaṃ tu bhaviṣyasi yathāpurākāraiva yadi bhavatyai bhavatpriyāya caivaṃ roceta,",
    "GK19dandkc_u:1778": " na cāsminvidhau visaṃvādaḥ kāyaḥ' iti /",
    "GK19dandkc_u:1779": " “vapuścodidaṃ tavābhimataṃ saha suhṛnmantribhiranujaiḥ paurajānapadaiśca saṃpradhārya teṣāmapyanumate karmaṇyabhimukhena steyam' iti /",
    "GK19dandkc_u:1780": " sa niyatamabhyupaiṣyati /",
    "GK19dandkc_u:1781": " punarasyāmeva pramadavanavāṭīśṛṅgāṭikāyāmātharvaṇikena vidhinā saṃjñapitapaśunābhihutya mukte hiraṇyaretasi dhūmapaṭena saṃpraviṣṭena mayāsminneva latāmaṇḍape sthātavyam /",
    "GK19dandkc_u:1782": " tvaṃ punaḥ pragāḍhāyāṃ pradoṣavelāyāmālapiṣyasi karṇe kṛtanarmasmitā vikaṭavarmāṇam--“dhūrto 'si tvamakṛtajñaśca /",
    "GK19dandkc_u:1783": " madanugrahalabdhenāpi rūpeṇa lokalocanotsavāyamānena matsapatnīrabhiramayiṣyasi /",
    "GK19dandkc_u:1784": " nāhamātmavināśāya vetālotthāpanamācareyam' iti /",
    "GK19dandkc_u:1785": " śrutvedaṃ tvadvacaḥ sa yadvadiṣyati tanmahyamekākinyupāgatya nivedayiṣyasi tataḥ paramahameva jñāsyāmi /",
    "GK19dandkc_u:1786": " matpadacihnāni copavane puṣkarikayā pramārjaya' iti /",
    "GK19dandkc_u:1787": " sā “tathā' iti śāstropadeśamiva maduktamādṛtyātṛptasuratarāgaiva kathaṅkathamapyagādantaḥpuram /",
    "GK19dandkc_u:1788": " ahamapi yathāpraveśaṃ nirgatya svamevāvāsamayāsipam /",
    "GK19dandkc_u:1789": " atha sā mattakāśinī tathā tamarthamanvatiṣṭhat /",
    "GK19dandkc_u:1790": " atiṣṭhacca tanmate sa durmatiḥ /",
    "GK19dandkc_u:1791": " abhramacca paurajānapadeṣviyamadbhutāyamānā vārtā-“rājā kila vikaṭavarmā devīmantrabalena devayogyaṃ vapurāsādayiṣyati /",
    "GK19dandkc_u:1792": " nūnameṣa vipralambho nātikalyāṇa) /",
    "GK19dandkc_u:1793": " kaiva kathā pramādasya /",
    "GK19dandkc_u:1794": " svasminnevāntaḥpuropavane svāgramahiṣyaiva saṃpādyaḥ kilāyamarthaḥ /",
    "GK19dandkc_u:1795": " tathāhi bṛhaspatipratimabuddhibhirmantribhirapyabhyūhyānumataḥ /",
    "GK19dandkc_u:1796": " yadyevaṃ bhāvi nānyadataḥ paramasti kiñcidadbhutam /",
    "GK19dandkc_u:1797": " acintyo hi maṇimantraupadhīnāṃ prabhāvaḥ iti prasṛteṣu lokapravādeṣu prāpte parvadivase,",
    "GK19dandkc_u:1798": " pragāḍhāyāṃ prauḍhatamasi pradoṣavelāyāmantaḥpurodyānādudairayaddhūrjaṭikaṇṭhadhūmro dhūmodgamaḥ /",
    "GK19dandkc_u:1799": " kṣīrājyadadhitilagaurasarpapavasāmāṃsarudhirāhutīnāṃ ca parimalaḥ pavanānusārī diśidiśi prāvātsīt /",
    "GK19dandkc_u:1800": " praśānte ca sahasā dhūmodgame tasminnahamaviśam /",
    "GK19dandkc_u:1801": " niśāntodyānamagācca gajagāminī /",
    "GK19dandkc_u:1802": " āliṅgya ca māṃ sasmitaṃ samabhyadhatta--“dhūrta,",
    "GK19dandkc_u:1803": " siddhaṃ te samīhetam /",
    "GK19dandkc_u:1804": " avasitaśca paśurasau /",
    "GK19dandkc_u:1805": " amuṣya pralobhanāya tvadādiṣṭayā diśā mayoktam-“kitava,",
    "GK19dandkc_u:1806": " na sādhayāmi te saundaryam /",
    "GK19dandkc_u:1807": " evaṃ sundaro hi tvamapsarasāmapi spṛhaṇīyo bhaviṣyasi,",
    "GK19dandkc_u:1808": " kimuta mānuṣīṇām /",
    "GK19dandkc_u:1809": " madhukara iva nisargacapalo yatra kvacidasajjati bhavādṛśo nṛśaṃsaḥ' iti /",
    "GK19dandkc_u:1810": " tena tu me pādayornipatyābhihitam-“rambhoru,",
    "GK19dandkc_u:1811": " sahasva matkṛtāni duścaritāni /",
    "GK19dandkc_u:1812": " manasāpi na cintayeyamitaḥparamitaranāram /",
    "GK19dandkc_u:1813": " tvarasva prastute karmaṇi' iti /",
    "GK19dandkc_u:1814": " tadahamīdṛśenavaivāhikenanepathyena tvāmabhisṛtavatī /",
    "GK19dandkc_u:1815": " prāgapi rāgāgnisākṣikamanaṅgena guṇarūpā dattaiva tubhyameṣā jāyā /",
    "GK19dandkc_u:1816": " punarapīmaṃ jātavedasaṃ sākṣīkṛtya svahṛdayena dattā iti prapadena caraṇapṛṣṭhe niṣpīḍyotkṣiptapādapārpṇiritaretaravyatiṣaktakomalāṅgulidalena",
    "GK19dandkc_u:1817": " bhujalatādvayena kandharāṃ mamāveṣṭya salīlamānanamānamayya svayamunnamitamukhakamalā",
    "GK19dandkc_u:1818": " vibhrāntaviśāladṛṣṭirasakṛdabhyacumbat /",
    "GK19dandkc_u:1819": " athainām “ihaiva kuraṇṭakagulmagarbhe tiṣṭha yāvadahaṃ nirgatya sādhayeyaṃ sādhyaṃ samyak' iti visṛjya tāmupasṛtya homānalapradeśamaśokaśākhāvalambinīṃ ghaṇṭāmacālayam /",
    "GK19dandkc_u:1820": " akūjacaca sā taṃ janaṃ kṛtāntadṛtīvāhvayantī /",
    "GK19dandkc_u:1821": " prāvartiṣi cāhamagurucandanapramukhāni hotum /",
    "GK19dandkc_u:1822": " āyāsīcca rājā yathoktaṃ deśam /",
    "GK19dandkc_u:1823": " śaṅkāpannamiva kiñcitsavismayaṃ vicārya tiṣṭhantamabravam--“brūhi satyaṃ bhūyo 'pi me bhagavantaṃ citrabhānumeva sākṣīkṛtya /",
    "GK19dandkc_u:1824": " na cedanena rūpeṇa matsapatnīrabhiramayiṣyasi,",
    "GK19dandkc_u:1825": " tatastvayīdaṃ rūpaṃ saṃkrāmayeyam' iti /",
    "GK19dandkc_u:1826": " sa tadaiva “devyaiveyam,",
    "GK19dandkc_u:1827": " nopadhiḥ' iti sphuṭopajātasaṃpratyayaḥ prāvartata śapathāya /",
    "GK19dandkc_u:1828": " smitvā punarmayoktam--“kiṃ vā śapathena /",
    "GK19dandkc_u:1829": " kaiva hi mānupī māṃ paribhaviṣyati /",
    "GK19dandkc_u:1830": " yadyapsarobhiḥ saṃgacchase,",
    "GK19dandkc_u:1831": " saṃgacchasva kāmam /",
    "GK19dandkc_u:1832": " kathaya kāni te rahasyāni /",
    "GK19dandkc_u:1833": " tatkathanānte hi tvatsvarūpabhraṃśaḥ' iti /",
    "GK19dandkc_u:1834": " so 'bravīt--“asti baddho matpituḥ kanīyānbhrātā prahāravarmā /",
    "GK19dandkc_u:1835": " taṃ viṣānnena vyāpādyājīrṇadoṣaṃ khyāpayeyamiti mantribhiḥ sahā dhyavasitam /",
    "GK19dandkc_u:1836": " anujāya viśālavarmaṇe daṇḍacakraṃ puṇḍradeśābhikramaṇāya ditsitam /",
    "GK19dandkc_u:1837": " pauravṛddhaśca pāñcālikaḥ paritrātaśca sārthavāhaḥ svanatināmno yavanādvajramekaṃ vasuṃdharāmūlyaṃ ladhīyasārdheṇa labhyamiti mamaikānte 'mantrayetām",
    "GK19dandkc_u:1838": " gṛhapatiśca mamāntaraṅgabhūto janapadamahattaraḥ śatahaliralīkavādaśīlamavalepavantaṃ",
    "GK19dandkc_u:1839": " duṣṭagrāmaṇyamanantasīraṃ janapadakopena ghātayeyamiti daṇḍadharānuddhārakarmaṇi",
    "GK19dandkc_u:1840": " matprayogānniyoktumabhyupāgamat /",
    "GK19dandkc_u:1841": " itthamidamaciraprastutaṃ rahasyam' /",
    "GK19dandkc_u:1842": " ityākarṇya-tam “iyattavāyuḥ /",
    "GK19dandkc_u:1843": " upapadyasva svakarmocitāṃ gatim' iti cchurikayā dvidhākṛtya kṛttamātraṃ tasminneva pravṛttasphītasarpiṣi hiraṇyaretasyajūhavam /",
    "GK19dandkc_u:1844": " abhūccāsau bhasmasāt /",
    "GK19dandkc_u:1845": " atha strīsvabhāvādīṣadvihvalāṃ hṛdayavallabhāṃ samāśvāsya hastakisalaye 'valambya gatvā tadgṛhamanujñayāsyāḥ sarvāṇyantaḥpurāṇyāhūya sadya eva sevāṃ dattavān /",
    "GK19dandkc_u:1846": " savismitavilāsinīsārthamadhye kañcidvihṛtya kālaṃ visṛṣṭāvarodhamaṇḍalastāmeva saṃhatorūmūrūpapīḍaṃ bhujopapīḍaṃ copaguhya talpe 'bhiramayannalpāmiva tāṃ niśāmatyanaiṣam /",
    "GK19dandkc_u:1847": " alabhe ca tanmukhāttadrājakulasya śīlam /",
    "GK19dandkc_u:1848": " uṣasi snātvā kṛtamaṅgalo mantribhiḥ saha samagacche /",
    "GK19dandkc_u:1849": " tāṃścābravam--“āryāḥ,",
    "GK19dandkc_u:1850": " rūpeṇaiva saha parivṛttau mama svabhāvaḥ /",
    "GK19dandkc_u:1851": " ya eva viṣānnena hantu cintitaḥ patā me sa muktvā svametadrājyaṃ bhūya eva grāhayitavyaḥ /",
    "GK19dandkc_u:1852": " pitṛvadamuṣminvayaṃ śuśrūṣayaiva vartāmahe /",
    "GK19dandkc_u:1853": " na hyasti pitṛvadhātparaṃ pātakam' iti /",
    "GK19dandkc_u:1854": " bhrātaraṃ ca viśālavarmāṇamāhūyoktavān--“vatsa,",
    "GK19dandkc_u:1855": " na subhikṣāḥ sāṃprataṃ puṇḍrāḥ te duḥkhamohopahatāstyaktātmāno rāṣṭraṃ no na samṛddhamabhidraveyuḥ /",
    "GK19dandkc_u:1856": " ato muṣṭivadhaḥ sasyavadho vā yadotpadyate tadābhiyāsyasi,",
    "GK19dandkc_u:1857": " nādya yātrā yuktā' iti /",
    "GK19dandkc_u:1858": " nagaravṛddhāvapyavalāpiṣam--“alpīyasā mūlyena mahārhaṃ vastu māstu me labhyaṃ dharmarakṣāyai,",
    "GK19dandkc_u:1859": " tadanuguṇenaiva mūlyenādaḥ krīyatām' iti /",
    "GK19dandkc_u:1860": " śatahaliṃ ca rāṣṭramukhyamāhūyākhyātavān--“yo 'sāvanantasīraḥ prahāravarmaṇaḥ pakṣa iti nināśayiṣitaḥ,",
    "GK19dandkc_u:1861": " so 'pi pitari me prakṛtisthi kimiti nāśyeta,",
    "GK19dandkc_u:1862": " tattvayāpi tasminsaṃrambho na kāryaḥ' iti /",
    "GK19dandkc_u:1863": " ta ime sarvamābhijñānikamupalabhya “sa evāyam' iti niścinvānā vismayamānāśca māṃ",
    "GK19dandkc_u:1864": " mahādevīṃ ca praśaṃsanto mantrabalāni coddhopayanto bandhanātpitarau niṣkrāmayya",
    "GK19dandkc_u:1865": " svaṃ rājyaṃ pratyapādayan /",
    "GK19dandkc_u:1866": " ahaṃ ca tayā me dhātryā sarvamidaṃ mamāceṣṭitaṃ rahasi pitroravagamayya praharṣakāṣṭhādhirūḍhayostayoḥ pādamūlamabhaje /",
    "GK19dandkc_u:1867": " abhajye ca yauvarājyalakṣmyā tadanujñātayā /",
    "GK19dandkc_u:1868": " prasādhitātmā devapādavirahṛduḥkhadurbhagānbhogānnirviśanbhūyo 'sya pitṛsakhasya",
    "GK19dandkc_u:1869": " siṃhavarmaṇo lekhyāccaṇḍavarmaṇaścampābhiyogamavagamya “śatruvadho mitrarakṣā cobhayamapi",
    "GK19dandkc_u:1870": " karaṇīyameva' ityalaghunā laghusamutthānena sainyacakreṇābhyasaram /",
    "GK19dandkc_u:1871": " abhavaṃ ca bhūmitsvatpādalakṣmīsākṣātkriyāmahotsavānandarāśeḥ' iti /",
    "GK19dandkc_u:1872": " śrutvaitaddevo rājavāhanaḥ sanmitamavādīt--“paśyata pāratalpikamupadhiyuktamapi gurujanūndhavyasanamuktihetutayā",
    "GK19dandkc_u:1873": " duṣṭāmitrapramāpaṇābhyupāyatayā rājyopalabdhimūlatayā ca puṣkalāvarthadharmāvapyarīradhat /",
    "GK19dandkc_u:1874": " kiṃ hi buddhimatprayuktaṃ nābhyupaiti śobhām' iti /",
    "GK19dandkc_u:1875": " arthapālamukhe nidhāya snigdhadīrghāṃ dṛṣṭim “ācaṣṭāṃ bhavānātmīyacaritam' ityādideśa /",
    "GK19dandkc_u:1876": " so 'pi baddhāñjalirabhidadhe // Dkc_2,3 //",
    "GK19dandkc_u:1877": " iti śrīdaṇḍinaḥ katau daśakumāracarite upahāravarmacaritaṃ nāma tṛtīya ucchvāsaḥ",
    "GK19dandkc_u:1878": " START Dkc 2,4:",
    "GK19dandkc_u:1879": " caturthocchvāsaḥ",
    "GK19dandkc_u:1880": " deva, so 'hamapyobhireva suhṛdbhirekakarmormimālinemibhūmivalayaṃ paribhramannupāsaraṃ kadācitkāśīpurīṃ vārāṇasīm /",
    "GK19dandkc_u:1881": " upaspṛśya maṇibhaṅganirmalāmbhasi maṇikarṇikāyāmavimukteśvaraṃ bhagavantamandhakamathanamabhipraṇamya",
    "GK19dandkc_u:1882": " pradakṣiṇaṃ paribhramanpuruṣamekamāyāmavantamāyasapari ghapīvarābhyāṃ bhujābhyāmābadhvamānaparikaramavirataruditocchūnatāmradṛṣṭimadrākṣam /",
    "GK19dandkc_u:1883": " atarkayaṃ ca-“karkaśo 'yaṃ puruṣaḥ kārpaṇyamiva varṣapi kṣīṇatāraṃ cakṣuḥ,",
    "GK19dandkc_u:1884": " ārambhaśca sāhasānuvādī,",
    "GK19dandkc_u:1885": " nūnamasau prāṇaniḥspṛhaḥ kimapi kṛcchraṃ priyajanavyasanamūlaṃ pratipatsyate /",
    "GK19dandkc_u:1886": " tatpṛccheyamenam /",
    "GK19dandkc_u:1887": " asti cenmamāpi ko 'pi sāhāyyadānāvakāśastamenamabhyupetyetyapṛccham-“bhadra,",
    "GK19dandkc_u:1888": " saṃnāho 'yaṃ sāhasamavagamayati /",
    "GK19dandkc_u:1889": " na cedgopyamicchāmi śrotuṃ śokahetum' iti /",
    "GK19dandkc_u:1890": " sa māṃ sabahumānaṃ nirvarṇya “ko doṣaḥ,",
    "GK19dandkc_u:1891": " śrūyatām' iti /",
    "GK19dandkc_u:1892": " kvacitkaravīratale mayā saha niṣaṇṇaḥ kathāmakāraṣit-“mahābhāga,",
    "GK19dandkc_u:1893": " so 'hamasmi pūrveṣu kāmacaraḥ pūrṇabhadro nāma gṛhapatiputraḥ /",
    "GK19dandkc_u:1894": " prayatnasaṃvardhito 'pi pitrā daivacchandānuvartī cauryavṛttirāsam /",
    "GK19dandkc_u:1895": " athāsyāṃ kāśīpuryāmaryavaryasya kasyacidgṛhe corayitvā rūpābhigrāhito baddhaḥ /",
    "GK19dandkc_u:1896": " vadhye ca mayi mattahastī mṛtyuvijayo nāma hiṃsāvihārī rājagopuroparitalādhirūḍhasya",
    "GK19dandkc_u:1897": " paśyataḥ kāmapālanāmna uttamāmātyasya śāsanājjanakaṇṭharavadviguṇitaghaṇṭāravo maṇḍalitahastakāṇḍaṃ samabhyadhāvat /",
    "GK19dandkc_u:1898": " abhipatya ca mayā nibhayana nirbhartsitaḥ pariṇamandārukhaṇḍasuṣirānupraviṣṭobhayabhujadaṇḍaghaṭitapratimāno bhītavannyavartiṣṭa /",
    "GK19dandkc_u:1899": " bhūyaśca netrā jātasaṃrambheṇa nikāmadāruṇairvāgaṅkuśapādapātairabhimukhīkṛtaḥ /",
    "GK19dandkc_u:1900": " mayāpi dviguṇābaddhamanyunā nirbhartsyābhihato nivṛtyāpādravat /",
    "GK19dandkc_u:1901": " atha mayopetya sarabhasamākruṣṭo ruṣṭaśca yantā “hanta,",
    "GK19dandkc_u:1902": " mṛto 'si kuñjarāpasada' iti niśitena vāraṇena vāraṇaṃ muhurmuhurabhighnanniryāṇabhāge kathamapi madabhimukhamakarot /",
    "GK19dandkc_u:1903": " athāvocyam--“apasaratu dvikakīṭa eṣaḥ /",
    "GK19dandkc_u:1904": " anyaḥ kaścinmātaṅgaphatirānīyatām /",
    "GK19dandkc_u:1905": " yenāhaṃ muhūrtaṃ vihṛtya gacchāmi gantavyāṃ gatim' iti /",
    "GK19dandkc_u:1906": " dṛṣṭaiva sa māṃ ruṣṭamudgarjantamutkrāntayantṛniṣṭhurājñaḥ palāyiṣṭa /",
    "GK19dandkc_u:1907": " mantriṇā punarahamāhūyābhyadhāyiṣi--“bhadra,",
    "GK19dandkc_u:1908": " mṛtyurevaiṣa mṛtyuvijayo nāma hiṃsāvihārī /",
    "GK19dandkc_u:1909": " so 'yamapi tāvattvayaivaṃbhūtaḥ kṛtaḥ /",
    "GK19dandkc_u:1910": " tadviram karmaṇo 'smānmalīmasātkimalamasi pratipadyāsmānāryavṛttyā vartitum' iti /",
    "GK19dandkc_u:1911": " “yathājñāpito 'smi' iti vijñāpito 'yaṃ mayā mitravanmayyavartiṣṭa /",
    "GK19dandkc_u:1912": " pṛṣṭaśca mayaikadā rahasi jātaviśrambheṇābhāṣata svacaritam--“āsītkusumapure rājño ripuñjayasya mantrī dharmapālo nāma viśrutadhīḥ śrutaṛṣiḥ",
    "GK19dandkc_u:1913": " amuṣya putraḥ sumitro nāma pitraiva samaḥ prajñāguṇeṣu /",
    "GK19dandkc_u:1914": " tasyāsmi dvaimāturaḥ kanīyanbhrātāham /",
    "GK19dandkc_u:1915": " veśeṣu vilasantaṃ māmasau vinayaruciravārayat /",
    "GK19dandkc_u:1916": " avāryadurnayaścāhamapasṛtya diṅmukheṣu bhramanyadṛcchayāsyāṃ vāraṇasyāṃ pramadavane",
    "GK19dandkc_u:1917": " madanadamanārādhanāya nirgatya sahasakhībhiḥ kandukenānukrīḍamānāṃ kāśībhartuścaṇḍasiṃhasya",
    "GK19dandkc_u:1918": " kanyāṃ kāntimatīṃ nāma cakame /",
    "GK19dandkc_u:1919": " kathamapi samagacche ca /",
    "GK19dandkc_u:1920": " atha channaṃ ca viharatā kumārīpure sā mayāsīdāpannasattvā /",
    "GK19dandkc_u:1921": " kañcitsutaṃ ca prasūtavatī /",
    "GK19dandkc_u:1922": " mṛtajāta iti so 'paviddho rahasyanirbhedabhayātparijanena krīḍāśaile /",
    "GK19dandkc_u:1923": " śabaryā ca smaśānābhayāśaṃ nītaḥ /",
    "GK19dandkc_u:1924": " tayaiva nivartamānayā niśīthe rājyavidhyamārakṣikapuruṣairabhigṛhaṃya tarjitayā daṇḍapārupyabhītayā nirbhinnaprāyaṃ rahasyam /",
    "GK19dandkc_u:1925": " rājajñayā niśīthe 'hamākrījanagiridarīgṛhe viśrabdhaprasuptastayopadaraśito yathopapannarajjubaddhaḥ",
    "GK19dandkc_u:1926": " śmaśānamupanīya mātaṅgodyatena kṛpāṇena prājihīrṣye niyatibalāllūnabandhastamasimācchidyāntyajaṃ",
    "GK19dandkc_u:1927": " tamanyāṃśca kāṃścitprahṛtyāpāsaram /",
    "GK19dandkc_u:1928": " aśaraṇśca bhramannaṭavyāmekadāśrumukhyā kayāpi divyākārayā saparicārayā kanyayopāsthāyipi /",
    "GK19dandkc_u:1929": " sā māmañjalikisalayottaṃsitena mukhavilolakuntalena mūrdhnā praṇamya mayā saha vanavaṭadrumasya kasyāpi mahataḥ pracchāyaśītale tale niṣaṇṇā,",
    "GK19dandkc_u:1930": " “kāsi vāsu,",
    "GK19dandkc_u:1931": " kuto 'syāgatā,",
    "GK19dandkc_u:1932": " kasya hetorasya me prasīdasi' iti sābhilāṣamābhāṣitā mayā vāṅmayaṃ madhuvarṣamavarṣat-“ārya,",
    "GK19dandkc_u:1933": " nāthasya yakṣāṇāṃ maṇibhadrasyāsmi duhitā tārāvalī nāma /",
    "GK19dandkc_u:1934": " sāhaṃ kadācidagastyapatnīṃ lopāmudrāṃ namaskṛtyāpāvartamānā malayagireḥ paretāvāse vārāṇasyāḥ kamapi dārakaṃ rudantamadrākṣam /",
    "GK19dandkc_u:1935": " ādāya cainaṃ tīvrasnehānmamapitroḥ saṃnidhimanaiṣam /",
    "GK19dandkc_u:1936": " anaipīcca me pitā devasyālakeśvarasyāsthānīm /",
    "GK19dandkc_u:1937": " athāhamāhūyājñaptā harasakhena,",
    "GK19dandkc_u:1938": " “bāle bāle 'sminkīdṛśaste bhāvaḥ' iti /",
    "GK19dandkc_u:1939": " “aurasa ivāsminvatse vatsalatā' iti mayā vijñāpitaḥ “satyamāha varākī' iti tanmūlāmatimahatīṃ kathāmakarot /",
    "GK19dandkc_u:1940": " tatraitāvanmayāvagatam “tvaṃ kila śaunakaḥ śūdrakaḥ kāmapālaścābhinnaḥ /",
    "GK19dandkc_u:1941": " bandhumatī vinayavatī kāntimatī cābhinnā /",
    "GK19dandkc_u:1942": " vedimatyāryadāsī somadevī vaikaiva /",
    "GK19dandkc_u:1943": " haṃsāvalī śūrasenā sulocanā cānanyā /",
    "GK19dandkc_u:1944": " nandinī raṅgapatākendrasenā cāpṛthagbhūtā /",
    "GK19dandkc_u:1945": " yā kila śaunakāvasthāyāmagnisākṣikamātmasātkṛtā gopakanyā saiva kilāryadāsī punaścādya tārāvalītyabhūvam /",
    "GK19dandkc_u:1946": " bālaśca kilaśūdrakāvasthe tvayyāryadāsyavasthāyāṃ mayyudabhūt /",
    "GK19dandkc_u:1947": " avardhyata ca vinayavatyā snehavāsanayā /",
    "GK19dandkc_u:1948": " sa tu tasyāṃ kāntimatyavasthāyāmadyodabhūt /",
    "GK19dandkc_u:1949": " evamanekamṛtyumukhaparibhraṣṭaṃ daivānmayopalabdhaṃ tamekapiṅgādeśādvane tapasyato",
    "GK19dandkc_u:1950": " rājahaṃsasya devyai vasumatyai tatsutasya bhāvicakravartino rājavāhanasya paricaryārthaṃ",
    "GK19dandkc_u:1951": " samarpya gurubhirabhyanujñātā kṛtāntayogātkṛtāntamukhabhraṣṭasya te pādapadmaśuśrūṣārthamāgatāsmi' iti /",
    "GK19dandkc_u:1952": " śrutvā tāmanekajanmaramaṇīmasakṛdāśliṣya harṣāśrumukho muhurmuhuḥ sāntvayitvā tatprabhāvadarśite mahati mandire 'harniśaṃ bhūmidurlabhānbhogānanvabhūvam",
    "GK19dandkc_u:1953": " dvitrāṇi danānyatikramya mattakāśinīṃ tāmavādiṣam-“priye,",
    "GK19dandkc_u:1954": " pratyapakṛtya matprāṇadgohiṇaścaṇḍasiṃhasya vairaniryātanasukhamanububhūṣāmi' iti tayā sasmitamabhihitam-“ehi kānta,",
    "GK19dandkc_u:1955": " kāntimatīdarśanāya nayāmi tvām' iti /",
    "GK19dandkc_u:1956": " sthiter'dharātre rājño vāsagṛhanīye /",
    "GK19dandkc_u:1957": " tatastacchirobhāgavartinīmādāyāsiyaṣṭiṃ prabodhyainaṃ prasphurantamabravam--“ahamasmi bhavajjāmātā /",
    "GK19dandkc_u:1958": " bhavadanumatyā vinā tava kanyābhimarśī /",
    "GK19dandkc_u:1959": " tamaparādhamanuvṛttyā pramārṣṭumāgataḥ' iti /",
    "GK19dandkc_u:1960": " so 'tibhītomāmabhipraṇamyāha-“ahameva mūḍho 'parāddhaḥ yastava duhitṛsaṃsargānugrāhiṇo grahagrasta ivotkrāntasīmā bhavadadhīnam' ityavādīt /",
    "GK19dandkc_u:1961": " athāparedyuḥ prakṛtiṇḍalaṃ saṃnipātya vidhivadātmajāyāḥ pāṇimagrāhayat /",
    "GK19dandkc_u:1962": " aśrāvayacca tanayavārtāṃ tārāvalī kāntimatyai,",
    "GK19dandkc_u:1963": " somadevīsulocanendrasenābhyaśca pūrvajātivṛttāntam /",
    "GK19dandkc_u:1964": " itthamahaṃ mantripadāpadeśaṃ yauvarājyamanubhavanviharāmi vilāsinībhiḥ' iti /",
    "GK19dandkc_u:1965": " sa evaṃ mādṛśe 'pi jantau paricaryānubandhī bandhurekaḥ sarvabhūtānāmalasakena svargate śvaśure,",
    "GK19dandkc_u:1966": " jyāyasi jantau paricaryānubandhī bandhurekaḥ sarvabhūtānāmalasakena svargate śvaśure,",
    "GK19dandkc_u:1967": " jyāyasi ca śyāle caṇḍaghoṣanāmni strīṣvatiprasaṅgātprāgeva kṣayakṣīṇāyuṣi,",
    "GK19dandkc_u:1968": " pañcavarṣadeśīyaṃ sihaghoṣanāmānaṃ paiśunyavādināṃ durmantriṇaḥ katicidāsannantaraṅgabhūtāḥ /",
    "GK19dandkc_u:1969": " taiḥ kilāsāvitthamagrāhyata-“prasaṅyaiva svasā tavāmunā bhujaṅgena saṃgṛhītā /",
    "GK19dandkc_u:1970": " punaḥ prasupte rājani prāhartumadyutāsirāsīt /",
    "GK19dandkc_u:1971": " tenāsmai talkṣaṇapravṛddhena bhītyānunīya dattā kanyā /",
    "GK19dandkc_u:1972": " taṃ ca devajyeṣṭhaṃ caṇḍaghoṣaṃ viṣeṇa hatvā bālo 'yamasamartha iti tvamadyāpi prakṛtiviśrambhaṇāyopekṣitaḥ /",
    "GK19dandkc_u:1973": " kṣiṇoti ca purā sa kṛtaghno bhavantam /",
    "GK19dandkc_u:1974": " tamevāntakapuramabhigamayituṃ yatasva' iti /",
    "GK19dandkc_u:1975": " sa tathā dūṣito 'pi yakṣiṇībhayānnāmuṣminpāpamācaritumaśakat /",
    "GK19dandkc_u:1976": " eṣu kila divaseṣvayathāpūrvamākṛtau kāntimatyāḥ samupalakṣya rājamahiṣī sulakṣaṇā nāma sapraṇayamapṛcchat-“devi,",
    "GK19dandkc_u:1977": " nāhamāyathātathyena vipralambhanīyā /",
    "GK19dandkc_u:1978": " kathaya tathyaṃ kenedamayathāpūrvamānanāravinde tavaiṣu vāsareṣu' iti /",
    "GK19dandkc_u:1979": " sā tvavadīt-“bhadre,",
    "GK19dandkc_u:1980": " smarasi kimadyāpyāyathātathyena kiñcinmayoktapūrvam /",
    "GK19dandkc_u:1981": " sakhī me tārāvalī sapatnī ca kimapi kaluṣitāśayā rahasi bhartrā madgotrāpadiṣṭā praṇayamapyupekṣya praṇamyamānāpyasmabhirupoḍhamatsarā prāvasat",
    "GK19dandkc_u:1982": " avasīdati ca naḥ patiḥ /",
    "GK19dandkc_u:1983": " ato me daurmanatyam' iti /",
    "GK19dandkc_u:1984": " tatprāyeṇaikānte sulakṣaṇayā kāntāya kathitam /",
    "GK19dandkc_u:1985": " “athāsau nirbhayo 'dya priyatamāvirahapāṇḍubhiravayairghairyastambhitāśruparyākulena cakṣuṣoṣmaśvāsaśoṣitābhirivānatipeśalābhirvāgbhirviyogaṃ",
    "GK19dandkc_u:1986": " kathamapi rājakule kāryāṇi kārayantam,",
    "GK19dandkc_u:1987": " pūrvasaṃketitaiḥ puruṣairabhigrāhyābandhayat /",
    "GK19dandkc_u:1988": " tasya kila sthāne sthāne doṣānuddhoṣya tathoddharaṇīye cakṣuṣī yathā tanmūlamevāsya maraṇaṃ bhavet' iti /",
    "GK19dandkc_u:1989": " ato 'traikānte yatheṣṭamaśru muktvā tasya sādhoḥ puraḥ prāṇānmoktukāmo badhnāmi parikaram' iti /",
    "GK19dandkc_u:1990": " mayāpi tatpitṛvyasanamākarṇya paryaśruṇā so 'bhihitaḥ-“saumya,",
    "GK19dandkc_u:1991": " kiṃ tava gopāyitvā /",
    "GK19dandkc_u:1992": " yastasya suto yakṣakanyayā devasya rājavāhanasya pādaśuśrūṣārthaṃ devyā vasumatyā hastanyāsaḥ kṛtaḥ so 'hamasmi /",
    "GK19dandkc_u:1993": " śakṣyāmi sahasramapi subhaṭānāmudāyudhānāṃ hatvā pitaraṃ mocayitum /",
    "GK19dandkc_u:1994": " api tu saṃkule yadi kaścitpātayettadaṅge śastrikāṃ sarva eva me yatno bhasmāni hutamiva bhavet' iti /",
    "GK19dandkc_u:1995": " anavasitavacana eva mayi mahānāśīviṣaḥ prākārarandhreṇodairayacchiraḥ /",
    "GK19dandkc_u:1996": " tamahaṃ mantrauṣadhabalenābhigṛhya pūrṇabhadramabravam-“bhadra,",
    "GK19dandkc_u:1997": " siddhaṃ naḥ samīhitam /",
    "GK19dandkc_u:1998": " anena tātamalakṣyamāṇaḥ saṃkule yadṛcchayā patitena nāma daṃśayitvā tathā viṣaṃ stambhavevaṃ yathā mṛta ityudāsyeta /",
    "GK19dandkc_u:1999": " tvayā tu muktasādhvasena mātā me bodhayitavyā-” yā yakṣyā vane devyā vasumatyā hastārpito yuṣmatsūnuḥ so 'nuprāptaḥ pituravasthāṃ madupalabhya buddhibalāditthāmācariṣyati /",
    "GK19dandkc_u:2000": " tvayā tu muktatrāsayā rājñe preṣaṇīyam-“eṣa khalu kṣātradharmo yadbandhurabandhurvā duṣṭaḥ sa nirapekṣaṃ nirgrāhya iti /",
    "GK19dandkc_u:2001": " strīdharmaścaiṣa yadaduṣṭasya duṣṭasya vā bharturgatirgantavyeti /",
    "GK19dandkc_u:2002": " tadahamamunaiva saha citāgnimārokṣyāmi /",
    "GK19dandkc_u:2003": " yuvatijanānukūlaḥ paścimo vidhiranujñātavyaḥ' iti /",
    "GK19dandkc_u:2004": " sa eva nivedito niyatamanujñāsyati /",
    "GK19dandkc_u:2005": " tataḥ svamevāgāramānīya kāṇḍapaṭīparikṣipte viviktodderśe darbhasastaraṇamadhiśāyya svayaṃ kṛtānumaraṇamaṇḍanayā tvayā ca tatra saṃnidheyam",
    "GK19dandkc_u:2006": " ahaṃ ca bāhyakakṣāgatastvayā praveśayiṣye /",
    "GK19dandkc_u:2007": " tataḥ pitaramujjīvya tadabhirucitenābhyupāyena ceṣṭiṣyāmahe' iti /",
    "GK19dandkc_u:2008": " sa “tathā' iti hṛṣṭatarastūrṇamagamat /",
    "GK19dandkc_u:2009": " ahaṃ tu ghoṣaṇasthāne ciñcāvṛkṣaṃ ghanataravipulaśākhamāruhya gūḍhatanuratiṣṭham /",
    "GK19dandkc_u:2010": " ārūḍhaśca loko yathāyathamuccaisthānāni /",
    "GK19dandkc_u:2011": " uccāvacapralāpāḥ prastutāḥ /",
    "GK19dandkc_u:2012": " tāvanme pitaraṃ taskaramiva paścādbaddhabhujamuddhuradhvani mahājanānuyātamānīya",
    "GK19dandkc_u:2013": " madabhyāśa eva sthāpayitvā mātaṅgastriraghoṣayat-“eṣa mantrī kāmapālo rājyalobhadbhartāraṃ caṇḍasiṃham,",
    "GK19dandkc_u:2014": " yuvarājaṃ caṇḍaghoṣaṃ ca viṣānnenopāṃśu hatvā punardevo 'pi siṃhaghoṣaḥ pūrṇayauvana",
    "GK19dandkc_u:2015": " ityamuṣminpāpamācariṣyanviśvāsādrahasyabhūmau punaramātyaṃ śivanāgamāhūya sthūṇamaṅgāravarṣaṃ",
    "GK19dandkc_u:2016": " ca rājavadhāyopajapya taiḥ svāmibhaktyā vivṛtaguhyo rājyakāmukasyāsya brāhmaṇasyāndhatamasapraveśo",
    "GK19dandkc_u:2017": " nyāyya iti prāṅvivākavākyādakṣyuddharaṇāya nīyate /",
    "GK19dandkc_u:2018": " punaranyo 'pi yadi syādanyāyavṛttistamaṣyevameva yathārheṇa daṇḍena yojayiṣyati devaḥ' iti /",
    "GK19dandkc_u:2019": " śrutvaitadbhaddhakalakale mahājane pituraṅge pradīptaśirasamāśīviṣaṃ vyakṣipam /",
    "GK19dandkc_u:2020": " ahaṃ ca bhīto nāmāvaplutya tatraiva janādanulīnaḥ kruddhvayāladaṣṭasya tātasya vihitajīvarakṣo viṣakṣaṇādastambhayam /",
    "GK19dandkc_u:2021": " apataccaiṣa bhūmau mṛtakalpaḥ /",
    "GK19dandkc_u:2022": " prālapaṃ ca “satyamidaṃ rājāvamāninaṃ daivo daṇḍa eva spṛśatīti /",
    "GK19dandkc_u:2023": " yadayamakṣibhyāṃ vināvanipena cikīrṣitaḥ,",
    "GK19dandkc_u:2024": " prāṇaireva viyojito vidhinā' iti /",
    "GK19dandkc_u:2025": " maduktaṃ ca kecidanvamanyanta,",
    "GK19dandkc_u:2026": " apare punarnininduḥ /",
    "GK19dandkc_u:2027": " darvīkarastu tamapi caṇḍālaṃ daṣṭvā rūḍhatrāsadrutalokadattamārgaḥ prādravat /",
    "GK19dandkc_u:2028": " atha madambā pūrṇabhadrabodhitārthā tādṛśe 'pi vyasane nātivihvalā kulaparijanānuyātā",
    "GK19dandkc_u:2029": " padbhyāmeva dhīramāgatya matpituruttamāṅgamutsaṅgena dhārayantyāsitvā rājñe samādiśat-“eṣa",
    "GK19dandkc_u:2030": " me patistavāpakartā na veti daivameva jānāti /",
    "GK19dandkc_u:2031": " na me 'nayāsti cintayā phalam /",
    "GK19dandkc_u:2032": " asya tu pāṇigrāhakasya gatimananuprapadyamānā bhavatkulaṃ kalaṅkayeyam' ato 'numantumarhasi bhartrā saha citādhirohaṇāya mām' iti /",
    "GK19dandkc_u:2033": " śrutvā caitatprītiyuktaḥ samādikṣatkṣitīśvaraḥ-“kriyatāṃ kulocitaḥ saṃskāraḥ /",
    "GK19dandkc_u:2034": " utsavo ttaraṃ ca paścimaṃ vidhisaṃskāramanubhavatu me bhaginīpatiḥ' iti caṇḍāle tu",
    "GK19dandkc_u:2035": " matpratiṣiddhasakalamantravādiprayāse saṃsthite “kāmapālo 'pi kāladaṣṭa eva' iti",
    "GK19dandkc_u:2036": " svabhavanopanayanamamuṣya svamāhātmyaprakāśanāya mahīpatiranvamaṃsta /",
    "GK19dandkc_u:2037": " ānītaśca pitā me viviktāyāṃ bhūmau darbhaśayyāmadhiśāyya sthito 'bhūt /",
    "GK19dandkc_u:2038": " atha madambā maraṇamaṇḍanamanuṣṭhāya sakaruṇaṃ sakhīrāmantrya,",
    "GK19dandkc_u:2039": " muhurabhiprāṇamya bhava nadevatā yatnanivāritaparijanākranditā piturme śayanasthānamekākinī prāvikṣat /",
    "GK19dandkc_u:2040": " tatra ca pūrvameva pūrṇabhadropasthāpitena ca mayā vainateyatāṃ gatena nirviṣīkṛtaṃ bhartāramaikṣata /",
    "GK19dandkc_u:2041": " hṛṣṭatamā patyuḥ pādayoḥ paryaśrumukhī praṇipatya māṃ ca muhurmuhuḥ prasnutastanī pariṣvajya saharṣabāṣpagadgadamagadat-“putra,",
    "GK19dandkc_u:2042": " yo 'si jātamātraḥ pāpayā mayā parityaktaḥ,",
    "GK19dandkc_u:2043": " sa kimarthamevaṃ māmatinirghṛṇāmanugṛhṇāsi /",
    "GK19dandkc_u:2044": " athavaipaniraparādha eva te jagayitā /",
    "GK19dandkc_u:2045": " yuktamasya pratyānayanamantakānanāt /",
    "GK19dandkc_u:2046": " krūrā khalu tārāvalī yā tvāsupalabhyāpi tattvataḥ kuberādasamarpya mahyamarpitavatī devyai vasumatyai saiva vā sadṛśakāriṇī /",
    "GK19dandkc_u:2047": " nahi tādṛśādbhāgyarāśervinā mādṛśo jano 'lpapuṇyastavarhati kalapralāpāmṛtāni karṇābhyāṃ pātum /",
    "GK19dandkc_u:2048": " ehi, pariṣvajasva' iti bhūyobhūyaḥ śirasi jighranyaṅkamāropayantī,",
    "GK19dandkc_u:2049": " tārāvalīṃ garhayantyāliṅgayantyaśrubhirabhiṣiñcatī cotkampitāṅgayaṣṭiranyādṛśīva kṣaṇamajaniṣṭa /",
    "GK19dandkc_u:2050": " janayitāpime narakādiva svargam,",
    "GK19dandkc_u:2051": " tādṛśādavyasanāttathābūtamabhyudayamārūḍhaḥ pūrṇabhadreṇa vistareṇa yathāva-ttāntamāvedito bhagavato maghavato 'pi bhāgyavantamātmānamajīgaṇat",
    "GK19dandkc_u:2052": " managiva ca matsaṃbandhamākhyāya harpavismitātmanoḥ pitrorakathayam-“ājñāpayataṃ kādya naḥ pritapattiḥ' iti /",
    "GK19dandkc_u:2053": " pitā me prābravīt-“vatsa,",
    "GK19dandkc_u:2054": " gṛhamevedamasmadīyamativiśālaprākārabalayamakṣayyānudhasthānam /",
    "GK19dandkc_u:2055": " alaṅghyatamā ca guptiḥ /",
    "GK19dandkc_u:2056": " upakṛtāścamayātibahavaḥ santi sāmantāḥ /",
    "GK19dandkc_u:2057": " prakṛtayaśca bhūyasyo na me vyasanamanurudhyante /",
    "GK19dandkc_u:2058": " subhaṭānāṃ cānekasahasramastyeva samuhṛtputradāram /",
    "GK19dandkc_u:2059": " ato 'traiva katapayānyahāni sthitvā bāhyabhyantaraṅgānkopānutpādayiṣyāmaḥ /",
    "GK19dandkc_u:2060": " kupitāṃśañca saṃgṛhya protsāhyāsya prakṛtyamitrānutthāpya sahajāṃśca dviṣaḥ,",
    "GK19dandkc_u:2061": " durdāntamenamucchetsyāmaḥ' iti /",
    "GK19dandkc_u:2062": " “ko doṣaḥ, tathāstu' iti tātasya matamanvamaṃsi /",
    "GK19dandkc_u:2063": " tathāsmāsu pratividhāya tiṣṭhatsu rājāpi vijñāpitodanto jātānutāpaḥ pāraprāmikānprayogānprāyaḥ prāyuṅka /",
    "GK19dandkc_u:2064": " te cāsmābhiḥ pratyahamahanyanta /",
    "GK19dandkc_u:2065": " asminnevāvakāśa pūrṇabhadramukhācca rājñaḥ śayyāsthānamavagasya tadaiva svodavasitabhittikoṇādārabhyoragāsyena suraṅgāmakārṣam /",
    "GK19dandkc_u:2066": " gatā ca sā bhūmisvargakalpamanalpakanyakājanaṃ kamapyuddeśam /",
    "GK19dandkc_u:2067": " avyathiṣṭa ca dṛṣṭaiva sa māṃ nārījanaḥ /",
    "GK19dandkc_u:2068": " tatra kācidindukaleva svalāvaṇyena rasātalāndhakārāṃnahnuvānā vigrahiṇīva devī viśvaṃbharāḥharagṛhiṇīvāsuravijayāyāvatīrṇā,",
    "GK19dandkc_u:2069": " pātālamāgatā gṛhiṇīva bhagavataḥ kusumadhanvanaḥ gatalakṣmīrivānekadurnṛpadarśanaparihārāya mahīvivaraṃ praviṣṭā,",
    "GK19dandkc_u:2070": " niṣṭaptakanakaputrikevāvadātakāntiḥ kanyakā,",
    "GK19dandkc_u:2071": " candanalateva malayamārutena,",
    "GK19dandkc_u:2072": " maddarśanenodrakampatra /",
    "GK19dandkc_u:2073": " tathā bhūte ca tasminnaṅganāsamāje,",
    "GK19dandkc_u:2074": " kusumiteva kāśayaṣṭiḥ,",
    "GK19dandkc_u:2075": " pāṇḍuśirasijñā nyavigakāciccaraṇayorme nipatya trāsadīnamabrūta-“dīyatāmabhayadānamasmā ananyaśaraṇāya strījanāya /",
    "GK19dandkc_u:2076": " kimasi devakumāro danujayuddhatṛṣṇayā rasātalaṃvivikṣuḥ /",
    "GK19dandkc_u:2077": " ājñāpayako 'si /",
    "GK19dandkc_u:2078": " kasya hetorāgato 'si' iti /",
    "GK19dandkc_u:2079": " sātu mayā pratyavādi--“sudatyaḥ,",
    "GK19dandkc_u:2080": " māsma bhavatyo bhaiṣuḥ /",
    "GK19dandkc_u:2081": " ahamasmi dvijātivṛṣātkāmapālāddevyāṃ kāntimatyāmutpannor'tha pālo nāma /",
    "GK19dandkc_u:2082": " satyarthe nijagṛhānnṛpagṛhaṃ suraṅgayopasarasannihāntare vo dṛṣṭavān /",
    "GK19dandkc_u:2083": " kathayata ka stha yūyam /",
    "GK19dandkc_u:2084": " kathamiha nivasatha' iti /",
    "GK19dandkc_u:2085": " sodañjalirudīritavatī-“bhartṛdāraka,",
    "GK19dandkc_u:2086": " bhāgyavatyo vayam,",
    "GK19dandkc_u:2087": " yāstvāmebhireva cakṣurbhiranaghamadrākṣma /",
    "GK19dandkc_u:2088": " śrūyatām /",
    "GK19dandkc_u:2089": " yastavamātāmahaścaṇaaḍasihaḥ,",
    "GK19dandkc_u:2090": " tenāsyāṃ devyāṃ līlāvatayāṃ caṇḍaghoṣaḥ kāntimatītyapatyadvayamudapādi /",
    "GK19dandkc_u:2091": " caṇḍaghopastu yuvarājo 'tyāsaṅgādaṅganāsu rājayakṣmaṇā surakṣayamagādantarvartnyāṃ devyāmācāravatyām /",
    "GK19dandkc_u:2092": " amuyā ceyaṃ maṇikarṇikā nāma kanyā prasṛtā /",
    "GK19dandkc_u:2093": " atha prasavavedanayā muktajīvitācāravatī patyurantikamagamat /",
    "GK19dandkc_u:2094": " atha devaścaṇḍasiho māmāhūyopahvare samājñāpayat-“ṛddhimati,",
    "GK19dandkc_u:2095": " kanyakeyaṃ kalyāṇalakṣaṇā /",
    "GK19dandkc_u:2096": " tāmimāṃ mālavendranandanāya darṣasārāya vidhivadvardhayitvā ditsāmi /",
    "GK19dandkc_u:2097": " bibhemi ca kāntimatībṛttāntādārabhya kanyakānāṃ prakāśāvasthāpanāt /",
    "GK19dandkc_u:2098": " ata iyamarātivayasanāya kārite mahati bhūmigṛhe kṛtrimaśailagarbhotkīrṇanānāmaṇaaḍapaprekṣāgṛhe pracuraparibarhayā bhavatyā saṃvardhyatām /",
    "GK19dandkc_u:2099": " astyatira bhogyavastu varpaśatenāpyakṣayyam' iti /",
    "GK19dandkc_u:2100": " sa tathoktvā nijavāsagṛhasya dvyaṅgulabhittāvardhapādaṃ kiṣkuviṣkambhamuddhṛtya tenaiva dvāreṇa tthānābhidamasmānavīviśat /",
    "GK19dandkc_u:2101": " iha ca no vasantīnāṃ dvādaśasamāḥ samatyayuḥ /",
    "GK19dandkc_u:2102": " iyaṃ ca vatsā taruṇībūtā /",
    "GK19dandkc_u:2103": " na cādyāpi smarati rājā /",
    "GK19dandkc_u:2104": " kāmamiyaṃ pitāmahena darpasārāya saṃkagalpitā /",
    "GK19dandkc_u:2105": " tvadambayā kāntimatyā ceyaṃ garbhasthaiva dyṛtajitā svamātrātavaiva jāyātvena samakalpyata /",
    "GK19dandkc_u:2106": " “tadatra prāptarūpaṃ cintyatāṃ kumāreṇaiva' iti /",
    "GK19dandkc_u:2107": " tāṃ punaravocam-“adyaiva rājagṛhe kimapi kāryaṃ sādhayitvā pratinivṛtto yuṣmāsu yathārhaṃ pratipatsye' iti /",
    "GK19dandkc_u:2108": " tenaiva dīpadarśitabilapathena gatvā sthiter'dharātre tadardhapādaṃ pratyuddhṛtya vāsagṛhaṃ praviṣṭo visrabdhasuptaṃ sihaghoṣaṃ jīvagrāhamagrahīṣam",
    "GK19dandkc_u:2109": " ākṛṣya ca tamahimivāhiśatruḥ sphurantamamunaiva bhittirandhrapathena straiṇasaṃnidhimanaiṣam /",
    "GK19dandkc_u:2110": " ānīya ca svabhavanamāyasanigaḍasaṃditacaraṇayugalamavanāmitamalinavanamaśrubahularaktacakṣuṣamekānte janayitroradarśayam /",
    "GK19dandkc_u:2111": " akathayaṃ ca bilakathām /",
    "GK19dandkc_u:2112": " atha pitarau prahṛṣṭatarau taṃ nikṛṣṭāśayaṃ niśamya bandhane niyamya tasyā dārikāyā yathārheṇa karmaṇā māṃ pāṇimagrāhayetām /",
    "GK19dandkc_u:2113": " anāthakaṃ ca tadrājyamasmadāyattameva jātam /",
    "GK19dandkc_u:2114": " prakṛtikopabhayāttu manmātrā mumukṣito 'pi na mukta eva siṃhaghoṣaḥ /",
    "GK19dandkc_u:2115": " tathāsthitāśca vayamaṅgarājaḥ siṃhavarmā devapādānāṃ bhaktimānkṛtakarmā cetyamitrābhiyuktamenamabhyasarāma /",
    "GK19dandkc_u:2116": " abhūvaṃ ca bhavatpādapaṅkajarajo 'nugrāhyāḥ sa cedānīṃ bhavaccaraṇapraṇāmaprāyaścittamanutiṣṭhatu sarvaduścaritakṣālanamanāryaḥ siṃhaghoṣaḥ' ityarthapālaḥ prāñjaliḥ praṇanāma /",
    "GK19dandkc_u:2117": " devo 'pi rājavāhanaḥ “bahu parākrāntam /",
    "GK19dandkc_u:2118": " bahūpayuktā ca buddhiḥ,",
    "GK19dandkc_u:2119": " muktabandhaste śvaśuraḥ paśyatu mām' ityabhidhāya bhūyaḥ pramatimeva paśyanprītismeraḥ “prastūyatāṃ tāvadātmīyaṃ caritam' ityājñāpayat // Dkc_2,4",
    "GK19dandkc_u:2120": " iti śrīdaṇḍinaḥ kṛtau daśakumāracariter'thapālacaritaṃ nāma caturtha ucchvāsaḥ",
    "GK19dandkc_u:2121": " START Dkc 2,5:",
    "GK19dandkc_u:2122": " pañcamocchvāsaḥ",
    "GK19dandkc_u:2123": " so 'pi praṇamya vijñāpayāmāsa-“deva devasyānveṣaṇāyadikṣu bhramannabhraṅkapasyāpi vindhyapārśvarūḍhasya vanaspateradhaḥ,",
    "GK19dandkc_u:2124": " pariṇatapataṅgabālapallavāvataṃsite paścimadigaṅganāmukhe palvalāmbhasyupaspupaspṛśyopāsaya saṃdhyām,",
    "GK19dandkc_u:2125": " tamaḥsamīkṛteṣu nimnonnateṣugantumakṣamaḥ kṣamātale kisalayairuparacayya śayyāṃ śiśayiṣamāṇaḥ,",
    "GK19dandkc_u:2126": " śirasi kurvannañjalim,",
    "GK19dandkc_u:2127": " “yasminvanaspatau vasati devatā saiva ma śaraṇamastu śarārucakracārabhīṣaṇāyāṃ śarvagalaśyāmaśārvarāndhakārapūrādhmātagabhīragahvarāyāmasyāṃ",
    "GK19dandkc_u:2128": " mahāṭavyāmekakasya prasuptasya' ityupadhāya vāmabhujamaśayiṣi /",
    "GK19dandkc_u:2129": " tataḥ kṣaṇādevāvanidurlabhena sparśenāsukhāyiṣata kimapi gātrāṇi,",
    "GK19dandkc_u:2130": " āhlādayiṣatendriyāṇi,",
    "GK19dandkc_u:2131": " abhyamanāyiṣṭa cāntarātmā,",
    "GK19dandkc_u:2132": " viśeṣataśca hṛṣitāstanūruhāḥ,",
    "GK19dandkc_u:2133": " paryasphuranme dakṣiṇabhujaḥ /",
    "GK19dandkc_u:2134": " “kathaṃnvidam' iti mandamandamunmiṣannuparyacchacandrātapacchedakalpaṃ śuklāṃśukavitānamaikṣiṣi /",
    "GK19dandkc_u:2135": " vāmataścalitadṛṣṭiḥ samayā saudhabhittiṃ citrāstarayaṇaśāyinamativiśrabdhaprasupatamaṅganājanamalakṣayam /",
    "GK19dandkc_u:2136": " dakṣiṇato dattacakṣurāgalitastanāṃśukām,",
    "GK19dandkc_u:2137": " amṛtaphenapaṭalapāṇḍuraśayanaśāyinīm,",
    "GK19dandkc_u:2138": " ādivarāhadaṃṣṭrāṃśujālalagnām,",
    "GK19dandkc_u:2139": " aṃsasrastadugdhasāgaradukūlottarīyām,",
    "GK19dandkc_u:2140": " bhayasādhvasamūrcchitāmiva dharaṇim,",
    "GK19dandkc_u:2141": " aruṇādharakiraṇabālakisalayalāsyahetubhirānanāravindaparimalodvāhibhi rniḥśvāsamātariśvabhirīśvarekṣaṇadahanadagdhaṃ sphuliṅgaśeṣamanaṅgamiva",
    "GK19dandkc_u:2142": " antaḥsuptaṣaṭūpadamambujamiva jātinidramāmīlitalocanendīvaramānanaṃ dadhānām,",
    "GK19dandkc_u:2143": " airāvatamadāvalepalūnāpaviddhāmiva nandanavanakalpavṛkṣaratnavallarīṃ kāmapi taruṇīmālokayam /",
    "GK19dandkc_u:2144": " atarkayaṃ ca--“ka gatā sā mahāṭavī,",
    "GK19dandkc_u:2145": " kuta idamūrdhvāṇḍasaṃpuṭollekhi śaktidhvajaśikharaśūlotsedhaṃ saudhamāgatam,",
    "GK19dandkc_u:2146": " kva ca tadaraṇyasthalīsamāstīrṇaṃ pallavaśayanam,",
    "GK19dandkc_u:2147": " kutastyaṃ cedamindugabhastisaṃbhārabhāsuraṃ haṃsatūladukūlaśayanam,",
    "GK19dandkc_u:2148": " eṣa ca ko nu śītaraśmikiraṇarajjudolāparibhraṣṭamūrcchita ivāpsarogaṇaḥ svairasuptaḥ sundarījanaḥ,",
    "GK19dandkc_u:2149": " kā ceyaṃ devīvāravindahastā śāradaśaśāṅkamaṇḍalāmaladukalottaracchadamadhiśete śayanatalam /",
    "GK19dandkc_u:2150": " na tāvadeṣā devayoṣā,",
    "GK19dandkc_u:2151": " yato mandamandamindukiraṇaiḥ saṃvāhyamānā kamalinīva saṃkucati /",
    "GK19dandkc_u:2152": " bhagnavṛntacyutarasabinduśabalitaṃ pākapāṇḍu cūtaphalamivodbhinnasvedarekhaṃ gaṇḍasthalamālakṣyate,",
    "GK19dandkc_u:2153": " abhinavayauvanavidāhanirbharoṣmaṇi kucataṭe vaivarṇyamupaiti vaṇakam /",
    "GK19dandkc_u:2154": " vāsasī ca parībhogānurūpaṃ dhūsarimāṇamadarśayataḥ,",
    "GK19dandkc_u:2155": " tadeṣā mānuṣyeva /",
    "GK19dandkc_u:2156": " diṣṭyā cānucchiṣṭayauvanā,",
    "GK19dandkc_u:2157": " yataḥ saukumāryamāgatāḥ santo 'pi saṃhatā ivāvayavāḥ,",
    "GK19dandkc_u:2158": " prasnigdhatamāpi pāṇḍutānuvaddheva dehacchaviḥ,",
    "GK19dandkc_u:2159": " smarapīḍānabhijñatayā nātiviśadarāgo mukhe,",
    "GK19dandkc_u:2160": " vidrumadyutiradharamaṇichaḥ anatyāpūrṇamāraktamūlaṃ campakakuṅmaladalamiva kaṭhoraṃ kapolatalam,",
    "GK19dandkc_u:2161": " anaṅgabāṇapātamuktāśaṅkaṃ ca visrabdhamadhuraṃ supyate,",
    "GK19dandkc_u:2162": " na caitadvakṣaḥsthalaṃ nirdayavimardavistāritamukhastanayugalam,",
    "GK19dandkc_u:2163": " asti cānatikrāntaśiṣṭamaryādacetaso mamāsyāmāsaktiḥ /",
    "GK19dandkc_u:2164": " āsattyanurūpaṃ punarāśliṣṭā yadi,",
    "GK19dandkc_u:2165": " spaṣṭamārtaraveṇaiva saha nidrāṃ mokṣyati /",
    "GK19dandkc_u:2166": " athāhaṃ na śakṣyāmi cānupaśliṣya śayitum /",
    "GK19dandkc_u:2167": " ato yadbhāvi tadbhavatu /",
    "GK19dandkc_u:2168": " “bhāgyamatra parīkṣiṣye' iti spaṣṭāspṛṣṭameva kimapyāviddharāgasādhvattaṃlakṣasuptaḥ sthito 'smi /",
    "GK19dandkc_u:2169": " sāpa kimaṣyutkampinā romodbedavatā vāmapārśvena sukhāyamānena mandamandajṛmbhikārambhamantharāṅgī,",
    "GK19dandkc_u:2170": " tvaṅgadagrapakṣmaṇoścakṣuṣoralasatāntatārakeṇānatipakvanidrākaṣāy itāpāṅgaparabhāgena yugaleneṣadunmiṣantī,",
    "GK19dandkc_u:2171": " trāsavismayaharṣarāgaśaṅkāvilāsavibhramavyavahitāni vrīḍāntarāṇi kāni kānyapi kāmenādbhutānubhāvenāvasthāntarāṇi kāryamāṇā,",
    "GK19dandkc_u:2172": " parijanaprabodhanodyatāṃ giraṃ kāmāvegaparavaśaṃ hṛdayamaṅgāni ca sādhvasāyāsasaṃbadhyamānasvedapulakāni kathaṅkathamapi nigṛhya,",
    "GK19dandkc_u:2173": " saspṛheṇa madhurakūṇitatribhāgena mandamandapracāritena cakṣuṣā madaṅgāni nirvarṇya,",
    "GK19dandkc_u:2174": " dūrotsarpitapūrvakāyāpi tasminneva śayane sacakitamaśayiṣṭa /",
    "GK19dandkc_u:2175": " ajaniṣṭa me rāgāviṣṭacetaso 'pi kimapi nidrā /",
    "GK19dandkc_u:2176": " punarananukūlasparśaduḥkhāyattagātraḥ prābudhye /",
    "GK19dandkc_u:2177": " prabuddhasya ca save me mahāṭavī,",
    "GK19dandkc_u:2178": " tadeva tarutalam,",
    "GK19dandkc_u:2179": " sa eva patrāstaraḥ mamābhūt /",
    "GK19dandkc_u:2180": " vibhāvarī ca vyayāsīt /",
    "GK19dandkc_u:2181": " abhūcca me manasi kimayaṃ svapnaḥ kiṃ vipralambho vā,",
    "GK19dandkc_u:2182": " kimiyamāsurī daivī vā kāpi māyā /",
    "GK19dandkc_u:2183": " yadbhāvi tadbhavatu /",
    "GK19dandkc_u:2184": " nāhamidaṃ tattvato nāvabudhyamokṣyāmi bhūmiśayyām /",
    "GK19dandkc_u:2185": " yāvadāyuratratyāyai devatāyai pratiśayito bhavāmi' iti niścitamatiratiṣṭham /",
    "GK19dandkc_u:2186": " athāvirbhūya kāpi ravikarābhitaptakuvalayadāmatāntāṅgayaṣṭiḥ,",
    "GK19dandkc_u:2187": " kliṣṭanivasanottarīyā,",
    "GK19dandkc_u:2188": " niralaktakarūkṣapāṭalena niḥśvāsoṣmajarjaritatviṣā dantacchadena vamantīva kapiladhūmadhūmraṃ virahānalam,",
    "GK19dandkc_u:2189": " anavaratasaliladhārāvisarjanādrudhirāvaśeṣamiva lohitataraṃ dvitayamakṣṇorudvahantī,",
    "GK19dandkc_u:2190": " kulacāritrabandhanapāśavibhrameṇaikaveṇībhūtena keśapāśena,",
    "GK19dandkc_u:2191": " nīlāṃśukacīracūḍikāparivṛtā pativratāpatākeva saṃcarantī,",
    "GK19dandkc_u:2192": " kṣāmakṣāmāpi devatānubhāvādanatikṣīṇavarmaāvakāśā sīmantinī,",
    "GK19dandkc_u:2193": " praṇipatantaṃ māṃ praharṣetkampitena bhujalatādvayenotthāpya putravatpariṣvajya śirasyupaghrāya vātsalyamiva stanayugalena stanyacchalātprakṣarantī,",
    "GK19dandkc_u:2194": " śiśireṇāśruṇā nirudvakaṇṭhī snehagadgadaṃ vyāhārṣīt--“vatsa,",
    "GK19dandkc_u:2195": " yadi vaḥ kathitavatī magadharājamahiṣī vasumatī mama haste vālamarthapālaṃ nidhāya",
    "GK19dandkc_u:2196": " kathāṃ ca kāñcidātmabhartṛputrasakhījanānubaddhāṃ rājarājapravartitāṃ kṛtvāntardhānamagādātmajā",
    "GK19dandkc_u:2197": " maṇbhadrasyeti' sāhamasmi vo jananī /",
    "GK19dandkc_u:2198": " piturvo dharmapālasūnoḥ sumantrānujasya kāmapālasya pādamūlānniṣkāraṇakopakaluṣitāśayā",
    "GK19dandkc_u:2199": " proṣyānuśayavidhurā svapne kenāpi rakṣorupeṇopetya śaptāsmi--“caṇḍikāyāṃ tvayivarṣamātraṃ",
    "GK19dandkc_u:2200": " vasāmi pravāsaduḥkhāya' iti vruvataivāhamāviṣṭā prābudhye /",
    "GK19dandkc_u:2201": " gataṃ ca tadvarṣaṃ varṣasahasradīrgham /",
    "GK19dandkc_u:2202": " atītāyāṃ tu yāminyāṃ devadevasya tryambakasya śrāvastyāmutsavasamājamanubhūya bandhujanaṃ",
    "GK19dandkc_u:2203": " ca sthānasthānebhyaḥ saṃnipātitamabhisamīkṣya muktaśāpāpatyuḥ pārśvamabhisarāmīti",
    "GK19dandkc_u:2204": " prasthitāyāmeva mayi,",
    "GK19dandkc_u:2205": " tvamatrābhyupetya “pratipanno 'smiśaraṇamihatyāṃ devatām' iti prasupto 'si /",
    "GK19dandkc_u:2206": " evaṃ śāpaduḥkhāviṣṭayā tu mayā tadā na tattvataḥ paricchinno bhavān api tu śaraṇāgatastvaviralapramādāyāmasyāṃ",
    "GK19dandkc_u:2207": " mahāṭavyāmayuktaṃ parityajya gantumiti mayā tvamapi svapannevāsi nītaḥ /",
    "GK19dandkc_u:2208": " pratyāsanne ca tasmindevagṛhe punaracintayam--“kathamiha taruṇenānena saha samājaṃ gamiṣyāmi' iti /",
    "GK19dandkc_u:2209": " atha rājñaḥ śrāvastīśvarasya yathārthanāmno dharmavardhanasya kanyāṃ navamālikāṃ",
    "GK19dandkc_u:2210": " gharmakālasubhage kanyāpuravimānaharmyatale viśālakomalatalaṃ śayyātalamadhiśayānāṃ",
    "GK19dandkc_u:2211": " yadṛcchayopalabhya “diṣṭyeyaṃ suptā,",
    "GK19dandkc_u:2212": " parijanaśca gāḍhanidraḥ /",
    "GK19dandkc_u:2213": " śetāmayamatra muhūrtamātraṃ brāhmaṇakumāro yāvatkṛtakṛtyā nivarteya' iti tvāṃ tatra śāyayitvā tamuddeśamagamam /",
    "GK19dandkc_u:2214": " dṛṣṭvā cotsavaśriyam,",
    "GK19dandkc_u:2215": " nirviśya ca svajanadarśanasukhamabhivādya ca tribhuvaneśvaramātmālīkaparatyākalanopārūḍhasādhvasaṃ ca namaskṛtya bhaktipraṇatahṛdayāṃ bhagavatīmbikām,",
    "GK19dandkc_u:2216": " tayā giriduhitrā devyā sasmitam ayi bhadre, mā bhaiṣīḥ /",
    "GK19dandkc_u:2217": " bhavedānīṃ bhartṛṣārśvagāminī /",
    "GK19dandkc_u:2218": " gataste śāpaḥ' ityanugṛhītā sadya eva pratyāpannamahimā pratinivṛttya dṛṣṭvaiva tvāṃ",
    "GK19dandkc_u:2219": " yathāvadabhyajānām--“kathaṃ matsuta evāyaṃ vatsasyārthapālasya prāṇabhūtaḥ sakhā",
    "GK19dandkc_u:2220": " pramatiriti pāpayā mayāsminnajñānādaudāsīnyamācaritam /",
    "GK19dandkc_u:2221": " api cāyamasyāmāsaktabhāvaḥ /",
    "GK19dandkc_u:2222": " kanyā cainaṃ kāmayate /",
    "GK19dandkc_u:2223": " yuvānam /",
    "GK19dandkc_u:2224": " ubhau cemau lakṣasuptau trapayā sādhvasena vānyonyamātmānaṃ na vivṛṇvāte /",
    "GK19dandkc_u:2225": " gantavyaṃ ca mayā /",
    "GK19dandkc_u:2226": " kāmāghrātayāpyanayā kanyayā rahasyarakṣaṇāya na samābhāṣitaḥ sakhījanaḥ parijano vā /",
    "GK19dandkc_u:2227": " nayāmi tāvatkumāram /",
    "GK19dandkc_u:2228": " punarapīmamarthaṃ labdhalakṣo yathopapannairupāyaiḥ sādhayiṣyati' iti matprabhāvaprasvāpitaṃ bhavantametadeva patraśayanaṃ pratyanaiṣam /",
    "GK19dandkc_u:2229": " evamidaṃ vṛttam /",
    "GK19dandkc_u:2230": " “eṣā cāhaṃ pituste pādamūlaṃ pratyupasarpeyam' iti prāñjaliṃ māṃ bhūyobhūyaḥ pariṣvajya śirasyupāghrāya kapolayoścumbitvā snehavihvalāgatāsīt",
    "GK19dandkc_u:2231": " ahaṃ ca pañcabāṇavaśyaḥ śrāvastīmabhyavartiṣi /",
    "GK19dandkc_u:2232": " mārge ca mahati nigame naigamānāṃ tāmracūḍanuddhakolāhalo mahānāsīt /",
    "GK19dandkc_u:2233": " ahaṃ ca tatra saṃnihitaḥ kiñcidasmeṣi /",
    "GK19dandkc_u:2234": " saṃnidhiniṣaṇṇastu me vṛddhaviṭaḥ ko 'pi brāhmaṇacha śanakaiḥ smatahatemapṛcchat /",
    "GK19dandkc_u:2235": " avravaṃ ca-“kathamiva nārikelajāteḥ prācyavāṭakukkuṭasya pratīcyavāṭaḥ puruṣairasamakṣyi balākājātistāmracūḍo balapramāṇādhikasyaivaṃ prativisṛṣṭaḥ' iti /",
    "GK19dandkc_u:2236": " so 'pi tajjñaḥ“kimajñairebhirvyutpāditaiḥ /",
    "GK19dandkc_u:2237": " tūṣṇīmāssva'ityupahastikāyāstāmbūlaṃ karpūrasahitamuddhṛtya mahyaṃ dattvā citrāḥ kathā kathayankṣaṇamatiṣṭhat /",
    "GK19dandkc_u:2238": " prāyudhyata cātisaṃrabdhamanuprahārapravṛttasvapakṣamuktakaṇṭhīravaravaṃ vihaṅgamadvayam /",
    "GK19dandkc_u:2239": " jitaścāsau pratīcyavāṭakukkuṭaḥ /",
    "GK19dandkc_u:2240": " so 'pi viṭaḥ svavāṭakukkuṭavijayahṛṣṭaḥ,",
    "GK19dandkc_u:2241": " mayi vayoviruddhaṃ sakhyamupetya tadahareva svagṛhe snānabhojanādi kārayitvottaredyuḥ",
    "GK19dandkc_u:2242": " kṣāvastīṃ prati yāntaṃ māmanugamya “smartavyo 'smi satyarthe' iti mitravadvisṛjya pratyayāsīt /",
    "GK19dandkc_u:2243": " ahaṃ ca gatvā śrāvastīmadhvaśrānto bāhmodyāne latāmaṇḍape śayito 'smi /",
    "GK19dandkc_u:2244": " haṃsaravaprabodhitaścotthāya kāmapi kvaṇitanūpuramukharābhyāṃ caraṇābhyāṃ madantikamupasantīṃ yuvatīmadrākṣam /",
    "GK19dandkc_u:2245": " sā tvāgatya svahastavartini citrapaṭe likhitaṃ matsadṛśaṃ kamapi puṃrūpaṃ māṃ ca paryāyeṇa nirvarṇayantī savismayaṃ savitarkaṃ saharṣaṃ ca kṣaṇamavātiṣṭhat",
    "GK19dandkc_u:2246": " mayāpi tatra citrapaṭe matsādṛśyaṃ paśyatā taddṛṣṭiceṣṭitamanākasmikaṃ manyamānena “nanu sarvasādhāraṇo 'yaṃramaṇīyaḥ puṇyārāmabhūmibhāgaḥ /",
    "GK19dandkc_u:2247": " kimiti cirasthitikleśo 'nubhūyate /",
    "GK19dandkc_u:2248": " nanūpaveṣṭavyam' ityabhihitā sā sasmitam “anugṛhītāsmi' iti nyapīdat /",
    "GK19dandkc_u:2249": " saṃkathā ca deśavārtānuviddhā kācanāvayorabhūt /",
    "GK19dandkc_u:2250": " kathāsaṃśritā ca sā “deśātithirasi /",
    "GK19dandkc_u:2251": " dṛśyante ca te 'dhvaśrāntānīva gātrāṇi /",
    "GK19dandkc_u:2252": " yadi na doṣo madgṛhe 'dya viśramitumanugrahaḥ kriyatām' ityasaṃsat /",
    "GK19dandkc_u:2253": " ahaṃ ca “ayi mugdhe,",
    "GK19dandkc_u:2254": " naiṣa doṣaḥ,",
    "GK19dandkc_u:2255": " guṇa eva' iti tadanumārgagāmī tadgṛhagato rājārheṇa snānabhojanādinopacaritaḥ,",
    "GK19dandkc_u:2256": " sukhaṃ niṣaṇṇo rahasi paryapṛcchye-mahābhāga,",
    "GK19dandkc_u:2257": " digantarāṇi bhramatā kaccidasti kiñcidadbhutaṃ bhavatopalabdham' iti /",
    "GK19dandkc_u:2258": " mamābhavanmanasi “mahadidamāśāspadam /",
    "GK19dandkc_u:2259": " eṣā khalu nikhilaparijanasaṃbādhasaṃlakṣitāyāḥ sakhī rājadārikāyāḥ /",
    "GK19dandkc_u:2260": " citrapaṭe cāsminnapi tadupari viracitasitavitānaṃ harmyatalam,",
    "GK19dandkc_u:2261": " tadgataṃ ca prakāmavistīrṇaṃ śaradabhrapaṭalapāṇḍuraṃ śayanam,",
    "GK19dandkc_u:2262": " tadadhiśāyinī ca nidrālīḍhalocanā mamaiveyaṃ pratikṛtiḥ ato nūnamanaṅgena sāpi rājakanyā tāvatīṃ bhūmimāropitā /",
    "GK19dandkc_u:2263": " yasyāmasahyamadanajvaravyathitonmāditā satī sakhīnarbandhapṛṣṭavikriyānimittā cāturyeṇaitadrūpanirmāṇenaiva samarthamuttaraṃ dattavatī /",
    "GK19dandkc_u:2264": " rūpasaṃvādācca saṃśayādanayā pṛṣṭo bhindyāmasyāḥ saṃśayaṃ yathānubhavakathanena' iti jātaniścayo 'bravam-“bhadre,",
    "GK19dandkc_u:2265": " dehi citrapaṭam' iti /",
    "GK19dandkc_u:2266": " sā tvarpitavatī maddhaste /",
    "GK19dandkc_u:2267": " punastamādāya tāmapi vyājasuptāmullasanmadanarāgavihvalāṃ vallabhāṃ tatraivābhilikhya “kācidevaṃbhūtā yuvatirīdṛśasya puṃsaḥ pārśvaśāyinyaraṇyānīprasuptena mayopalabdhā /",
    "GK19dandkc_u:2268": " kilaiṣa svapnaḥ' ityālapaṃ ca /",
    "GK19dandkc_u:2269": " hṛṣṭayā tu tayā vistarataḥ pṛṣṭaḥ sarvameva vṛttāntamakathayam /",
    "GK19dandkc_u:2270": " asau ca sakhyā mannimittānyavasthāntarāṇyavarṇayat /",
    "GK19dandkc_u:2271": " tadākarṇya ca yadi tatra sakhyā madanugrahonmukhaṃ mānasam /",
    "GK19dandkc_u:2272": " gamaya kānicidahāni /",
    "GK19dandkc_u:2273": " kamapi kanyāpure nirāśaṅkanivāsakaraṇamupāyamāracayyāgamiṣyāmi' iti kathañcidenāmabhyupagamayya gatvā tadeva kharvaṭaṃ vṛddhaviṭena samagaṃsi",
    "GK19dandkc_u:2274": " sasaṃbhramaṃ so 'pi viśramayya tathaiva snānabhojanādi kārayitvā rahasyapṛccham-“ārya,",
    "GK19dandkc_u:2275": " kasya hetoracireṇaivapratyāgato 'si' /",
    "GK19dandkc_u:2276": " pratyavādiṣamenam-“sthāna evāhamāryeṇāsmi pṛṣṭaḥ /",
    "GK19dandkc_u:2277": " śrūyatām /",
    "GK19dandkc_u:2278": " asti hi śrāvastīnāma nagarī /",
    "GK19dandkc_u:2279": " tasyāḥ patirapara iva dharmaputro dharmavardhano nāma rājā /",
    "GK19dandkc_u:2280": " tasya duhitā,",
    "GK19dandkc_u:2281": " pratyādeśa iva śriyaḥ,",
    "GK19dandkc_u:2282": " prāṇā iva kusumadhanvanaḥ saukumāryāviḍambitanavamālikā,",
    "GK19dandkc_u:2283": " navamālikā nāma kanyakā /",
    "GK19dandkc_u:2284": " sā mayā samāpattidṛṣṭā kāmanārācapaṅktimiva kaṭākṣamālāṃ mama marmaṇi vyakirat /",
    "GK19dandkc_u:2285": " tacchalyoddharaṇākṣamaśca dhanvantarisadṛśastvadṛte netaro 'sti vaidya iti pratyāgato 'smi /",
    "GK19dandkc_u:2286": " tatprasīda kañcidupāyamācaritum /",
    "GK19dandkc_u:2287": " ayamahaṃ parivartitastrīveṣaste kanyā nāma bhaveyam /",
    "GK19dandkc_u:2288": " anugataśca mayā tvamupagamya dharmāsanagataṃ dharmavardhanaṃ vakṣyasi--“mameyamekaiva duhitā /",
    "GK19dandkc_u:2289": " jātamātrāyāṃ tvasyāṃ jananyasyāḥ saṃsthitā /",
    "GK19dandkc_u:2290": " mātā ca pitā ca bhūtvāhameva vyavardhayam /",
    "GK19dandkc_u:2291": " etadarthameva vidyāmayaṃ śulkamarjituṃ gato 'būdavantinagarīmajjayinīmasmadvaivāhyakulajaḥ ko 'pi vipradārakaḥ /",
    "GK19dandkc_u:2292": " tasmai ceyamanumatā dātumitarasmai na yogyā /",
    "GK19dandkc_u:2293": " taruṇībhūtā ceyam /",
    "GK19dandkc_u:2294": " sa ca vilambitaḥ /",
    "GK19dandkc_u:2295": " tena tamānīya pāṇimasyā grāhayitvā tasmin nyastabhāraḥ saṃnyasiṣye /",
    "GK19dandkc_u:2296": " durabhirakṣatayā tu duhitṝṇāṃ muktaśaiśavānām,",
    "GK19dandkc_u:2297": " viśeṣataścāmātṛkāṇām,",
    "GK19dandkc_u:2298": " iha devaṃ mātṛpitṛsthānīyaṃ prajānāmāpannaśaraṇamāgato 'smi /",
    "GK19dandkc_u:2299": " yadi vṛddhaṃ brāhmaṇamadhītinamagatimatithiṃ ca māmanugrāhyapakṣe gaṇayatyādirājacaritadhuyo devaḥ,",
    "GK19dandkc_u:2300": " saiṣā bhavadbhujatarucchāyāmakhaṇḍitacāritrā tāvadadhyāstāṃ yāvadasyāḥ pāṇigrāhakamānayeyam' iti /",
    "GK19dandkc_u:2301": " sa evamukto niyatamabhimanāyamānaḥ svaduhitṛsaṃnidhau māṃ vāsayiṣyati /",
    "GK19dandkc_u:2302": " gatastu bhavānāgāmini māsi phālgune phalgunīṣūttarāsu rājāntaḥpurajanasya tīrthayātrotsavo bhaviṣyati /",
    "GK19dandkc_u:2303": " tīrthasthānātprācyāṃ diśigorutāntaramatikramya,",
    "GK19dandkc_u:2304": " vānīravalayamadhyavartini kārttikeyagṛhe karatalagatena śuklāmbarayugalena sthāsyasi /",
    "GK19dandkc_u:2305": " sa khalvahamanabhiśaṅka evaitāvantaṃ kālaṃ sahābhivihṛtya rājakanyayā bhūyastasminnutsave gaṅgāmbhasi viharanvihāravyākule kanyakāsamājemagnopasṛtastvadabhyāśa evonmaṅkṣyāmi /",
    "GK19dandkc_u:2306": " pinastvadupahṛte vāsasī paridhāyāpanītadārikāveṣo jāmātā nāma bhūtvā tvāmevānugaccheyam /",
    "GK19dandkc_u:2307": " nṛpātmajā tu māmitastato 'nviṣyānāsādayantī “tayā vinā na bhokṣye' iti rudantyevāvarodhane sthāsyati /",
    "GK19dandkc_u:2308": " tanmūle ca mahati kolāhale,",
    "GK19dandkc_u:2309": " krandatsu parijaneṣu,",
    "GK19dandkc_u:2310": " rudatsu sakhījaneṣu,",
    "GK19dandkc_u:2311": " śocatsu paurajaneṣu,",
    "GK19dandkc_u:2312": " kiṅkartavyatāmūḍhe sāmātye pārthive,",
    "GK19dandkc_u:2313": " tvamāsthānīmetya māṃ sthāpayitvā vakṣyasi-“deva,",
    "GK19dandkc_u:2314": " sa eṣa me jāmātā tavārhati śrībhujārādhanam /",
    "GK19dandkc_u:2315": " adhīti caturṣvāmnāyeṣu,",
    "GK19dandkc_u:2316": " gṛhītī ṣaṭsvaṅgeṣu,",
    "GK19dandkc_u:2317": " ānvīkṣikīvicakṣaṇaḥ,",
    "GK19dandkc_u:2318": " catuḥṣaṣṭikalāgamaprayogacaturaḥ,",
    "GK19dandkc_u:2319": " viśeṣeṇa gajarathaturaṅgatantravit,",
    "GK19dandkc_u:2320": " iṣvasanāstrakarmaṇi gadāyuddhe ca nirūpamaḥ,",
    "GK19dandkc_u:2321": " purāṇetihāsakuśalaḥ,",
    "GK19dandkc_u:2322": " kartā kāvyanāṭakākhyāyikānām,",
    "GK19dandkc_u:2323": " vettā sopaniṣador'thaśāstrasya,",
    "GK19dandkc_u:2324": " nirmatsaro guṇeṣu,",
    "GK19dandkc_u:2325": " viśrambhī suhṛtsu,",
    "GK19dandkc_u:2326": " śaklaḥ,",
    "GK19dandkc_u:2327": " saṃvibhāgaśīlaḥ,",
    "GK19dandkc_u:2328": " śrutadharaḥ,",
    "GK19dandkc_u:2329": " gatasmayaśca /",
    "GK19dandkc_u:2330": " nāsya doṣamaṇīyāṃsamapyupalabhe /",
    "GK19dandkc_u:2331": " na ca guṇeṣvavidyamānam /",
    "GK19dandkc_u:2332": " tanmādṛśasya brāhmaṇamātrasya na labhya eva sambandhī /",
    "GK19dandkc_u:2333": " duhitaramasmai samarpya bārdhakocitamantyamāśramaṃ saṃkrameyam,",
    "GK19dandkc_u:2334": " yadi devaḥ sādhu manyate' iti /",
    "GK19dandkc_u:2335": " sa idamākarṇya vaivarṇyākrāntavakraḥ paramupeto vailakṣyamārapsyate 'nunetumanityatādisaṃkīrtanenaitrabhavantaṃ mantribhiḥ saha /",
    "GK19dandkc_u:2336": " tvaṃ tu teṣāmadattaśrotro muktakaṇṭhaṃ ruditvā cirasya bāppākuṇṭhakaṇṭhaḥ kāṣṭhānyāhṛtyāgniṃ saṃdhukṣya rājamandiradvāre citādhirohaṇāyopakramiṣyase",
    "GK19dandkc_u:2337": " sa tāvadeva tvatpādayornipatya sāmātyo narapatiranūnairthaistvāmupacchandya duhitaraṃ mahyaṃ dattvā madyogyatāsamārādhitaḥ samastameva rājyabhāraṃ mayi samarpayiṣyati /",
    "GK19dandkc_u:2338": " so 'yamabhyupāyo 'nuṣṭheyo yadi tubhyaṃ rocate' iti /",
    "GK19dandkc_u:2339": " so 'pi paṭurviṭānāmagraṇīrasakṛdabhyastakapaṭaprapañcaḥ pāñcālaśarmā yathoktamabhyadhikaṃ ca nipuṇamupakrāntavān /",
    "GK19dandkc_u:2340": " āsīcca mama samīhitānāmahīnakālasiddhiḥ /",
    "GK19dandkc_u:2341": " anvabhavaṃ ca madhukara iva navamālikāmārdrasumanasam /",
    "GK19dandkc_u:2342": " asya rājñaḥ siṃhavarmaṇaḥ sāhāyyadānaṃ suhṛtsaṃketabhūmigamanamityubhayamapekṣya sarvabalasaṃdohena campāmimāmupagato daivāddevadarśanasukhamanubhavāmi' iti /",
    "GK19dandkc_u:2343": " śrutvaitatapramaticaritaṃ smitamukulitamukhanalinaḥ vilāsaprāyamūrjitam,",
    "GK19dandkc_u:2344": " mṛduprāyaṃ ceṣṭitam,",
    "GK19dandkc_u:2345": " iṣṭa eṣa mārgaḥ prajñāvatām /",
    "GK19dandkc_u:2346": " “athedānīmatrabhavānpraviśatu' iti mitraguptamaikṣata kṣitīśaputraḥ // Dkc_2,5 //",
    "GK19dandkc_u:2347": " iti śrīdaṇḍinaḥ kṛtau daśakumāracaritaṃ nāma pañcama ucchvāsaḥ",
    "GK19dandkc_u:2348": " START Dkc 2,6:",
    "GK19dandkc_u:2349": " ṣaṣṭhocchvāsaḥ",
    "GK19dandkc_u:2350": " so 'pyācacakṣe-deva,",
    "GK19dandkc_u:2351": " so 'hamapi suhṛtsādhāraṇabhramaṇakāraṇaḥ suhmeṣu dāmaliptāhvayasya nagarasya bāhmodyāne mahāntamutsavasamājamālokayam /",
    "GK19dandkc_u:2352": " tatra kvacidatimuktakalatāmaṇḍape kamapi vīṇāvādenātmānaṃ vinodayantamutkaṇṭhitaṃ yuvānamadrākṣam /",
    "GK19dandkc_u:2353": " aprākṣaṃ ca-“bhadra,",
    "GK19dandkc_u:2354": " ko nāmāyamutsavaḥ,",
    "GK19dandkc_u:2355": " kimarthaṃ vā samārabdhaḥ,",
    "GK19dandkc_u:2356": " “kena vā nimittenotsavamanādṛtyaikānte bhavānutkaṇṭhita iva parivādinīdvitīyastiṣṭhati' iti /",
    "GK19dandkc_u:2357": " so 'bhyadhatta-“saumya,",
    "GK19dandkc_u:2358": " suhyapatistuṅgadhanvanāmānapatyaḥ pārthitavānamuṣminnāyatane vismṛtavindhyavāsarāgaṃ vasantyā vindhyavāsinyāḥ pādamūlādapatyadvayam' /",
    "GK19dandkc_u:2359": " anayā ca kilāsmai pratiśayitāya svapne samādiṣṭam-“samutpatsyate tavaikaḥ putraḥ,",
    "GK19dandkc_u:2360": " janiṣyate caikā duhitā /",
    "GK19dandkc_u:2361": " sa tu tasyāḥ pāṇigrāhakamanujīviṣyati /",
    "GK19dandkc_u:2362": " sā tu saptamādvarṣādarabhyāpariṇayanātpratimāsaṃ kṛttikāsu kandukanṛtyena guṇavadbhartṛlābhāya māṃ samārādhayatu /",
    "GK19dandkc_u:2363": " yaṃ cābhilaṣetsāmuṣmai deyā /",
    "GK19dandkc_u:2364": " sa cotsavaḥ kandukotsavanāmāstu' iti /",
    "GK19dandkc_u:2365": " tato 'lpīyasā kālena rājñaḥ priyamahiṣī medinī nāmaikaṃ putramasūta /",
    "GK19dandkc_u:2366": " samutpannā caikā duhitā /",
    "GK19dandkc_u:2367": " sādya nāma kanyā kandukāvatī somāpīḍāṃ devīṃ kandukavihāreṇārādhayiṣyati /",
    "GK19dandkc_u:2368": " tasyāstu sakhī candrasenā nāma dhātreyikā mama priyāsīt /",
    "GK19dandkc_u:2369": " sā caiṣu divaseṣu rājaputreṇa bhīmadhanvanā balavadanuruddhā /",
    "GK19dandkc_u:2370": " tadahamutkaṇṭhito manmathaśaraśalyaduḥ khodvignacetāḥ kalena vīṇāravemātmānaṃ kiñcidāśvāsayanviviktamadhyāse' iti /",
    "GK19dandkc_u:2371": " asminneva ca kṣaṇe kimapi nūpurakvaṇitamupātiṣṭhat /",
    "GK19dandkc_u:2372": " āgatā ca kācidaṅganā dṛṣṭaiva sa enāmutphulladṛṣṭirutthāyopagūḍhakaṇṭhaśca tayā tatraivopāviśat /",
    "GK19dandkc_u:2373": " aśaṃsacca-“saiṣā me prāṇasamā,",
    "GK19dandkc_u:2374": " yadviraho dahana iva dahati mām /",
    "GK19dandkc_u:2375": " idaṃ ca me jīvitamapaharatā rājaputreṇa mṛtyuneva niruṣmatāṃ nītaḥ /",
    "GK19dandkc_u:2376": " na ca śakṣyāmi rājasūnurityamuṣmin pāpamācaritum /",
    "GK19dandkc_u:2377": " ato 'nayātmānaṃ sudṛṣṭaṃ kārayitvā tyakṣyāmi niṣpratikriyān prāṇān' iti /",
    "GK19dandkc_u:2378": " sā tu paryaśrumukhī samabhyadhāt-“mā sma nātha,",
    "GK19dandkc_u:2379": " matkṛte 'dhyavasyaḥ sāhasam /",
    "GK19dandkc_u:2380": " yastvamuttamātsārthavāhādarthadāsādutpadya kośadāsa iti gurubhirabhihitanāmadheyaḥ punarmadatyāsaṅgādveśadāsa iti dviṣadbhiḥ prakhyāpito 'su,",
    "GK19dandkc_u:2381": " tasmiṃstvayyuparate yadyahaṃ jīveyaṃ nṛśaṃso veśa iti samarthayeyaṃ lokavādam /",
    "GK19dandkc_u:2382": " ato 'dyaiva naya māmīpsitaṃ deśam' iti /",
    "GK19dandkc_u:2383": " sa tu māmabhyadhatta-“bhadra,",
    "GK19dandkc_u:2384": " bhavaddṛṣṭeṣu rāṣṭreṣu katamatsamṛddhaṃ saṃpannasasyaṃ satpuruṣabhūyiṣṭaṃ ca' iti /",
    "GK19dandkc_u:2385": " tamahamīṣadvihasyābravam-“bhadra,",
    "GK19dandkc_u:2386": " vistīrṇeyamarṇavāmbarā /",
    "GK19dandkc_u:2387": " na paryanto 'sti sthānasthāneṣu ramyāṇāṃ janapadānām /",
    "GK19dandkc_u:2388": " apitu na cehide yuvayoḥ sukhanivāsakāraṇaṃ kamaṣyupāyamutpādayituṃ śaknuyām /",
    "GK19dandkc_u:2389": " tato 'hameva bhaveyamadhvadarśī /",
    "GK19dandkc_u:2390": " tāvatodairata raṇitāni maṇinūpurāṇām /",
    "GK19dandkc_u:2391": " athāsau jātasaṃbhramā “prāptaiveyaṃ bhartṛdārikā kandukāvatī kandukakrīḍitena devīṃ vindhyavāsinīmārādhayitum /",
    "GK19dandkc_u:2392": " aniṣiddhadarśanā ceyamasminkandukotsave /",
    "GK19dandkc_u:2393": " saphalamastu yuṣmaccakṣuḥ /",
    "GK19dandkc_u:2394": " āgacchataṃ draṣṭum /",
    "GK19dandkc_u:2395": " ahamasyāḥ sakāśavartinī bhaveyam' ityayāsīt /",
    "GK19dandkc_u:2396": " tāmanvayāva cāvām /",
    "GK19dandkc_u:2397": " mahati ratnaraṅgapīṭhe sthitāṃ prathamaṃ tāmroṣṭhīmapaśyam /",
    "GK19dandkc_u:2398": " atiṣṭhacca sā sadya eva mama hṛdaye /",
    "GK19dandkc_u:2399": " na mayānyena vāntarāle dṛṣṭā /",
    "GK19dandkc_u:2400": " citrīyāviṣṭhacittaścācintayam-“kimiyaṃ lakṣmīḥ /",
    "GK19dandkc_u:2401": " nahi nahi /",
    "GK19dandkc_u:2402": " tasyāḥ kila haste vinyastaṃ kamalam,",
    "GK19dandkc_u:2403": " asyāstu hasta eva kamalam /",
    "GK19dandkc_u:2404": " abhuktapūrvā cāsau purātanena puṃsā pūrvarājaiśca,",
    "GK19dandkc_u:2405": " asyāḥ punaranavadyamayātayāmaṃ ca yauvanam' iti cintayatyeva mayi,",
    "GK19dandkc_u:2406": " sānaghasarvagātrī vyatyastahastapallavāgraspṛṣṭabhūmirālolanīlakuṭilālakā savibhramaṃ bhagavatīmabhivandya kandukamamandarāgarūṣitākṣamanaṅgamivālambata",
    "GK19dandkc_u:2407": " līlāśithilaṃ ca bhūmau muktavatī /",
    "GK19dandkc_u:2408": " mandotthitaṃ ca kiñcitkuñcitāṅguṣṭhena prasṛtakomalāṅgulinā pāṇipallavena samāhataya hastapṛṣṭena connīya,",
    "GK19dandkc_u:2409": " caṭuladṛṣṭilāñchataṃ stabakamiva bhramaramālānuviddhamavapatantamākāśa evāgrahīt /",
    "GK19dandkc_u:2410": " amuñcacca /",
    "GK19dandkc_u:2411": " madhyavilambitadrutalaye mṛdumudu ca praharantī tatkṣaṇaṃ cūrṇapadamadarśayat /",
    "GK19dandkc_u:2412": " praśāntaṃ ca taṃ nirdayaprahārairudapātayat /",
    "GK19dandkc_u:2413": " viparyayeṇa ca prāśamayat /",
    "GK19dandkc_u:2414": " pakṣamṛjvāgataṃ ca vāmadakṣiṇābhyāṃ karābhyāṃ paryāyeṇābhighnatī śakuntamivodasthāpayat /",
    "GK19dandkc_u:2415": " dūrotthitaṃ ca prapatantamāhṛtya gītamārgamāracayat /",
    "GK19dandkc_u:2416": " pratidiśaṃ ca gamayitvā pratyāgamayat /",
    "GK19dandkc_u:2417": " evamanekakaraṇamadhuraṃ viharantī raṅgagatasya raktacetaso janasya pratikṣaṇamuccāvacāḥ praśaṃsāvācaḥ pratigṛhṇatī,",
    "GK19dandkc_u:2418": " pratikṣaṇārūḍhavibhramaṃ kośadāsamaṃse 'valambya kaṇṭakitagaṇḍamutphullekṣaṇaṃ ca",
    "GK19dandkc_u:2419": " mayyabhimukhībhūya tiṣṭhati tatprathamāvatīrṇakandarpakāritakaṭākṣadṛṣṭistadanumārgavilasitalīlāñcitabhrūlatā,",
    "GK19dandkc_u:2420": " śvāsānilavegāndolitairdantacchadaraśmijālairlīlāpallavairiva mukhakamalaparimalagrahaṇalolānalinastāḍayantī,",
    "GK19dandkc_u:2421": " maṇḍalabhramaṇeṣu kandukasyātiśīghrapracāratayā viśantīva maddarśanalajjayā puṣpamaya pañjaram,",
    "GK19dandkc_u:2422": " pañcabinduprasṛteṣu pañcāpi pañcabāṇabāṇaānyugapadivābhipatatastrāsenāvaghaṭṭayantī,",
    "GK19dandkc_u:2423": " gomūtrikāpracāraṣu ghanadarśitarāgavibhramā vidyullatāmiva viḍambayantī,",
    "GK19dandkc_u:2424": " bhūṣaṇamaṇiraṇitadattalasaṃvādipādacāram,",
    "GK19dandkc_u:2425": " apadeśasmitaprabhāniṣiktabimbādharam,",
    "GK19dandkc_u:2426": " aṃsasraṃsitapratisamāhitaśikhaṇḍhabhāram,",
    "GK19dandkc_u:2427": " samāghaṭṭitakvaṇitaratnamekhalāguṇam,",
    "GK19dandkc_u:2428": " añcitotthitapṛthunitambavilambitavicaladaṃśukojjvalam,",
    "GK19dandkc_u:2429": " ākuñcitaprasṛtavellitabhujalatābhihatalalitakandukam,",
    "GK19dandkc_u:2430": " āvarjitabāhupāśam,",
    "GK19dandkc_u:2431": " upariparivartitatrikavilagnalolakuntalam,",
    "GK19dandkc_u:2432": " avagalitakarṇapūrakanakapatrapratisamādhānaśīghratānatikramitaprakṛtakrīḍanam,",
    "GK19dandkc_u:2433": " asakṛdutkṣiṣyamāṇahastapādabāhmābhyantarabhrāntakandukam,",
    "GK19dandkc_u:2434": " avanamanonnamananairantaryanaṣṭadṛṣṭamadhyayaṣṭikam,",
    "GK19dandkc_u:2435": " avapatanotpatananirvyavasthamuktāhāram,",
    "GK19dandkc_u:2436": " aṅkuritagharmasaliladūṣitakapolapatrabhaṅgaśoṣaṇādhikṛtaśravaṇapallavānilam,",
    "GK19dandkc_u:2437": " āgalitastanataṭāṃśukaniyamanavyāpṛtaikapāṇipallavaṃ ca niṣadyotthāya nimīlyonmīlya sthitvā gatvā caivāticitraṃ paryakrīḍata rājakanyā /",
    "GK19dandkc_u:2438": " abhihatya bhūtalākāśayorapi krījāntarāṇi darśanīyānyekenaiva vānekenaiva kandukenādarśayat /",
    "GK19dandkc_u:2439": " candrasenādibhiśca priyasakhībhiḥ saha vihṛtya vihṛtānte cābhivandya devīṃ manasā me sānurāgeṇeva parijanenānugamyamānā,",
    "GK19dandkc_u:2440": " kuvalayaśaramiva kusumaśarasya mayyapāṅgaṃ samarpayantī,",
    "GK19dandkc_u:2441": " sāpadeśamasakṛdārtyamānavadanacandramaṇḍalatayā svahṛdayamiva matsamīpe preritaṃ pratinivṛttaṃ na vetyālokayantī,",
    "GK19dandkc_u:2442": " saha sakhībhiḥ kumārīpuramagamat /",
    "GK19dandkc_u:2443": " ahaṃ cānaṅgavihvalaḥ svaveśma gatvā kośadāsena yatnavadatyudāraṃ snānabhojanādikamanubhāvito 'smi /",
    "GK19dandkc_u:2444": " sāyaṃ copasṛtya candrasenā rahasi māṃ praṇipatya patyuraṃsamaṃsena praṇayapeśalamāghaṭṭayantyupāviśat /",
    "GK19dandkc_u:2445": " ācaṣṭa ca hṛṣṭaḥ kośadāsaḥ-“bhūyāsamevaṃ yāvadāyurāyatākṣi,",
    "GK19dandkc_u:2446": " tvatprasādasya pātram' iti /",
    "GK19dandkc_u:2447": " mayā tu sasmitamabhihitam--“sakhe,",
    "GK19dandkc_u:2448": " kimetadāśāsyam /",
    "GK19dandkc_u:2449": " asti kiñcidañjanam /",
    "GK19dandkc_u:2450": " anayā tadaktanetrayā rājasūnurupasthito vānarīmivaināṃ drakṣyati,",
    "GK19dandkc_u:2451": " viruktaścaināṃ punastyakṣyati' iti /",
    "GK19dandkc_u:2452": " tayā tu smerayāsmi kathitaḥ-“so 'yamāryeṇājñākaro jano 'tyarthamanugṛhītaḥ,",
    "GK19dandkc_u:2453": " yadasminmanneva janmani mānuṣaṃ vapurapanīya vānarīkariṣyate /",
    "GK19dandkc_u:2454": " tadāstāmidam /",
    "GK19dandkc_u:2455": " anyathāpi siddhaṃ naḥ samīhitam /",
    "GK19dandkc_u:2456": " adya khalu kandukotsave bhavantamapahasitamanobhavākāramabhilaṣantī roṣādiva śambaradviṣātimātramāyāsyate rājaputrī /",
    "GK19dandkc_u:2457": " so 'yamartho viditabhāvayā mayā svamātre tayā ca tanmātre,",
    "GK19dandkc_u:2458": " mahiṣyā ca manujendrāya,",
    "GK19dandkc_u:2459": " nivedayiṣyate /",
    "GK19dandkc_u:2460": " viditārthastu pārthivastvayā duhituḥ pāṇiṃ grāhayiṣyati /",
    "GK19dandkc_u:2461": " tataśca tvadanujīvinā rājaputreṇa bhavitavyam /",
    "GK19dandkc_u:2462": " eṣa hi devatāsamādiṣṭo vidhiḥ /",
    "GK19dandkc_u:2463": " tvadāyatte ca rājye nālameva tvāmatikramya māmavaroddhuṃ bhīmadhanvā /",
    "GK19dandkc_u:2464": " tatsahatāmayaṃ tricaturāṇi dināni' iti māmāmantrya priyaṃ copagūhya pratyayāsīt /",
    "GK19dandkc_u:2465": " mama ca kośadāsasya ca taduktānusāreṇa bahuvikalpayatoḥ kathañcidakṣīyata kṣapā /",
    "GK19dandkc_u:2466": " kṣapānte ca kṛtayathocitaniyamastameva priyādarśanasubhagamudyānoddeśamupāgato 'smi /",
    "GK19dandkc_u:2467": " tatraiva copasṛtya rājaputro nirabhimānamanukūlābhiḥ kathābhirmāmanuvartamāno muhūrtamāsta /",
    "GK19dandkc_u:2468": " nītvā copakāryāmātmasamena snānabojanaśayanādivyatikareṇopācaram /",
    "GK19dandkc_u:2469": " talpagataṃ ca svapnenānubhūyamānapriyādarśanāliṅganasukhamāyasena nigaḍenātibalavadbahupuruṣaiḥ pīvarabhujadaṇḍoparuddhamabandhayanmām /",
    "GK19dandkc_u:2470": " pratibuddhaṃ ca sahasā samabhyadhāt--“ayi durmate,",
    "GK19dandkc_u:2471": " śrutamālapitaṃ hatāyāścandrasenāyā jālarandhraniḥsṛtaṃ tacceṣṭāvabodhaprayuktayānayā kubjayā tvaṃ kilābhilaṣito varākyā kandukāvatyā tava kilānujīvinā mayā sthadheyam,",
    "GK19dandkc_u:2472": " tvadvacaḥ kilānatikramatā mayā candrasenā kośadāsāya dāsyate' ityuktvā pārśvacaraṃ puruṣamekamālokyākathayat--“prakṣipainaṃ sāgare' iti /",
    "GK19dandkc_u:2473": " sa tu labdharājya ivātihṛṣṭaḥ “deva,",
    "GK19dandkc_u:2474": " yadājñāpayasi' iti yathādiṣṭamakarot /",
    "GK19dandkc_u:2475": " ahaṃ tu nirālambano bhujābhyāmitastataḥ spandamānaḥ kimapi kāṣṭaṃ daivadattamurasopaśliṣya tāvadaploṣi,",
    "GK19dandkc_u:2476": " yāvadapāsaradvāsaraḥ śarvarī ca sarvā /",
    "GK19dandkc_u:2477": " pratyuṣasyadṛsyata kimapi vahitram /",
    "GK19dandkc_u:2478": " amutrāsanyavanāḥ te māmuddhṛtya rāmeṣunāmre nāvikānāyakāya kathitavantaḥ-“ko 'ṣyayamāyasanigalabaddha eva jale labdhaḥ puruṣaḥ /",
    "GK19dandkc_u:2479": " so 'yamapi siñcetsahasaraṃ drākṣāṇāṃ kṣaṇenaikena' iti /",
    "GK19dandkc_u:2480": " asminneva kṣaṇe naikanaukāparivṛtaḥ ko 'pi madgurabhyadhāvat /",
    "GK19dandkc_u:2481": " abhibhayuryavanāḥ /",
    "GK19dandkc_u:2482": " tāvadatijavānaukāḥ śvāna iva varāhamasmatpotaṃ paryarutsata /",
    "GK19dandkc_u:2483": " prāvartata saṃprahāraḥ /",
    "GK19dandkc_u:2484": " parājayiṣata yavanāḥ /",
    "GK19dandkc_u:2485": " tānahamagatīnavasīdataḥ samāśvāsyālapiṣam-“apanayata me nigalabandhanam /",
    "GK19dandkc_u:2486": " ayamahamavasādayāmi vaḥ sapatnān' iti /",
    "GK19dandkc_u:2487": " amī tathākurvan sarvāṃśca tānpratibhaṭānbhallavarṣiṇā bhīmaṭaṅkṛtena śārṅgeṇa lavalavīkṛtāṅgānakārṣam /",
    "GK19dandkc_u:2488": " avaplutya hatavidhvastayodhamasmatpotasaṃsaktapotamamutra nāvikanāyakamanabhisaramabhipatya jīvagrāhamagrahīṣam /",
    "GK19dandkc_u:2489": " asau cāsītsa eva bhīmadhanvā /",
    "GK19dandkc_u:2490": " taṃ cāhamavabudhya jātavrīḍamabravam-“tāta,",
    "GK19dandkc_u:2491": " kiṃ dṛṣṭāni kṛtāntavilasitāni' iti /",
    "GK19dandkc_u:2492": " te tu sāṃyātrikā madīyenaiva śṛṅkhalena tamatigāḍhaṃ baddhvā harṣikalakilāravamakurvanmāṃ cāpūjayan /",
    "GK19dandkc_u:2493": " durvārā tu sā naurananukūlavātanunnā dūramabhipatya kamapi dvīpaṃ nibiḍhamāśliṣṭavatī /",
    "GK19dandkc_u:2494": " tatra ca svādu pānīyamedhāṃsi kandamūlaphalāni saṃjighṛkṣavo gāḍhapātitaśilāvalayamabātarāma /",
    "GK19dandkc_u:2495": " tatra casīnmahāśailaḥ /",
    "GK19dandkc_u:2496": " so 'ham “aho ramaṇīyo 'yaṃ parvatanitambabhāgaḥ,",
    "GK19dandkc_u:2497": " kāntatareyaṃ gandhapāṣāṇavatyupatyakā,",
    "GK19dandkc_u:2498": " śiśiramidamindīvarāravindamakarandabinducandrakottaraṃ gotravāri,",
    "GK19dandkc_u:2499": " ramyo 'yamanekavarṇakusumamañjarībharastaruvanābhogaḥ' ityatṛptatarayā dṛśā bahubahu",
    "GK19dandkc_u:2500": " paśyannalakṣitādhyārūḍhakṣoṇīdharaśikharaḥ śoṇībhūtamutprabhābhiḥ padmarāgasopānaśilābhiḥ",
    "GK19dandkc_u:2501": " kimapi nālīkaparāgadhūsaraṃ saraḥ samadhyagām /",
    "GK19dandkc_u:2502": " snātaśca kāṃścidamṛtasvādūnbisabhaṅgānāsvādya,",
    "GK19dandkc_u:2503": " aṃsalagnakahlārastīravartinā kenāpi bhīmarūpeṇa brahmārākṣasenābhipatya “ko 'si,",
    "GK19dandkc_u:2504": " kutastyo 'si' iti nirbhartsayatābhyadhīye /",
    "GK19dandkc_u:2505": " nirbhayena ca mayā so 'byadhīyata-“saumya,",
    "GK19dandkc_u:2506": " so 'hamasmi dvijanmā /",
    "GK19dandkc_u:2507": " śutrahastādarṇavam,",
    "GK19dandkc_u:2508": " arṇavādyavananāvam,",
    "GK19dandkc_u:2509": " yavananāvaścitragrāvāṇamenaṃ parvatapravaraṃ gataḥ,",
    "GK19dandkc_u:2510": " yadṛcchayāsminsarasi viśrāntaḥ,",
    "GK19dandkc_u:2511": " bhadraṃ tava' iti /",
    "GK19dandkc_u:2512": " so 'brūta-“na cedbravīṣi praśnān,",
    "GK19dandkc_u:2513": " aśnāmitvām' iti /",
    "GK19dandkc_u:2514": " mayoktam-“pṛccha tāvat /",
    "GK19dandkc_u:2515": " bhavatu' iti /",
    "GK19dandkc_u:2516": " athāvayorekayāryayāsītsaṃlāpa:",
    "GK19dandkc_u:2517": " - “kiṃ krūraṃ strīhṛdayaṃ kiṃ gṛhiṇaḥ priyahitāya dāraguṇāḥ /",
    "GK19dandkc_u:2518": " kaḥ kāmaḥ saṃkalpaḥ kiṃ duṣkarasādhanaṃ prajñā //",
    "GK19dandkc_u:2519": " tatra dhūminīgominīnimbavatīnitambavatyaḥ prāmāṇam' ityupadiṣṭo mayā so 'brūta-“kathaya,",
    "GK19dandkc_u:2520": " kīdṛśyastāḥ' iti /",
    "GK19dandkc_u:2521": " atrodāharaṇam-“asti trigarto nāma janapadaḥ /",
    "GK19dandkc_u:2522": " tatrāsangṛhiṇastrayaḥ' sphītasāradhanāḥ sodaryā dhanakadhānyakadhanyakākhyāḥ /",
    "GK19dandkc_u:2523": " teṣu jīvatsu na vavarṣa varṣāṇi dvādaśa daśaśatākṣaḥ,",
    "GK19dandkc_u:2524": " kṣīṇasāraṃ sasyam,",
    "GK19dandkc_u:2525": " oṣadhyo bandhyāḥ,",
    "GK19dandkc_u:2526": " na phalavanto vanaspatayaḥ,",
    "GK19dandkc_u:2527": " klīvā medhāḥ kṣīṇasrotasaḥ sravantyaḥ,",
    "GK19dandkc_u:2528": " paṅkaśeṣāṇi palvalāni,",
    "GK19dandkc_u:2529": " nirnisyandānyutsamaṇḍalāni,",
    "GK19dandkc_u:2530": " viralībhūtaṃ kandamūlaphalam,",
    "GK19dandkc_u:2531": " avahīnāḥ kathāḥ,",
    "GK19dandkc_u:2532": " galitāḥ kalyāṇotsavakriyāḥ,",
    "GK19dandkc_u:2533": " bahulībhūtāni taskarakulāni,",
    "GK19dandkc_u:2534": " anyonyamabhakṣayanprajāḥ,",
    "GK19dandkc_u:2535": " paryaluṭhannitastato balākāpāṇḍurāṇi naraśiraḥkapālāni,",
    "GK19dandkc_u:2536": " paryahiṇḍanta śuṣkāḥ kākamaṇḍalyaḥ,",
    "GK19dandkc_u:2537": " śūnyībhūtāni nagaragrāmakharvaṭapuṭabhedanādīni /",
    "GK19dandkc_u:2538": " ta ete gṛhapatayaḥ sarvadhānyanicayamupayujyājāvikaṭaṃ gavalagaṇaṃ gavāṃ vṛthaṃ dāsīdāsajanamapatyāni",
    "GK19dandkc_u:2539": " jyeṣṭhamadhyamabhārye ca krameṇa bhayitvā “kaniṣṭhabhāryā dhūminā śvo bhakṣaṇīyā' iti samakalpayan /",
    "GK19dandkc_u:2540": " atha kaniṣṭho dhanyakaḥ priyāṃ svāmattumakṣamastayā saha tasyāmeva niśyapāsarat /",
    "GK19dandkc_u:2541": " mārgaklāntāṃ codvahanvanaṃ jagāhe /",
    "GK19dandkc_u:2542": " svamāṃsāsṛgapanītakṣutpipāsāṃ tāṃ nayannantare kamapi nikṛttapāṇipādakarṇanāsikamavanipṛṣṭe viceṣṭamānaṃ puruṣamadrākṣīt /",
    "GK19dandkc_u:2543": " tamapyārdrāśayaḥ skandhenodvahankandamūlamṛgabahule gahanoddeśe yatnaracitaparṇaśālaściramavasat /",
    "GK19dandkc_u:2544": " amuṃ ca ropitavraṇamigudītailādibhirāmiṣeṇa śākenātmanirviśeṣaṃ pupoṣa /",
    "GK19dandkc_u:2545": " puṣṭaṃ ca tamudriktadhātumekadāmṛgānveṣaṇāya ca prayāte dhanyake sā dhūminī riraṃsayopātiṣṭhata /",
    "GK19dandkc_u:2546": " bhartsitāpi tena balātkāramarīramat /",
    "GK19dandkc_u:2547": " nivṛttaṃ ca patimudakābhyarthinam “uddhṛtya kūpātpiba,",
    "GK19dandkc_u:2548": " rujāti me śiraḥ śirorogaḥ' ityudañcanaṃ sarajjuṃ puraścikṣepa /",
    "GK19dandkc_u:2549": " udañcayantaṃ ca taṃ kūpādapaḥ,",
    "GK19dandkc_u:2550": " kṣaṇātpṛṣṭhato gatvā praṇunoda /",
    "GK19dandkc_u:2551": " taṃ ca vikalaṃ skandhenoduhya deśāddeśāntaraṃ paribhramantī pativratāpratītiṃ lebhe,",
    "GK19dandkc_u:2552": " bahuvidhāśca pūjāḥ /",
    "GK19dandkc_u:2553": " punaravantirājānugrahādatimahatyā bhūtyā nyavasat /",
    "GK19dandkc_u:2554": " atha pānīyārthisārthajanasamāpattidṛṣṭoddhṛtamavantiṣu bhramantamāhārārthinaṃ bhartāramupalabhya",
    "GK19dandkc_u:2555": " sā dhūminī yena me patirvikalīkṛtaḥ sa durātmāyam' iti tasya sādhościtravadhamajñena",
    "GK19dandkc_u:2556": " rājñā samādeśayāñcakāra /",
    "GK19dandkc_u:2557": " dhanyakastu dattapaścādbando badhyabhūmiṃ nīyamānaḥ saśeṣatvādāyuṣaḥ “yo mayā vikalīkṛto 'bhimato bhikṣuḥ,",
    "GK19dandkc_u:2558": " sa cenme pāpamācakṣīta,",
    "GK19dandkc_u:2559": " yukto me daṇḍa' ityadīnamadhikṛtaṃ jagāda /",
    "GK19dandkc_u:2560": " “ko doṣaḥ' ityupanīya darśite 'muṣminsa vikalaḥ paryaśruḥ pādapatitastatasya sādostatsukṛtamasatyāśca tasyāstathābhūtaṃ duścaritamāryabuddhirācacakṣe",
    "GK19dandkc_u:2561": " kupitena rājñā virūpitamukhī sā duṣkṛtakārimī kṛtā śvabhyaḥ pācikā /",
    "GK19dandkc_u:2562": " kṛtaśca dhanyakaḥ prasādabhūmiḥ tadbravīmi-“strīhṛdayaṃ krūram' iti /",
    "GK19dandkc_u:2563": " pinaranuyukto gominīvṛttāntamākhyātavān-“asti draviḍeṣu kāñco nāmanagarī /",
    "GK19dandkc_u:2564": " tasyāmanekakoṭisāraḥ śreṣṭhiputraḥ śaktikumāro nāmāsīt /",
    "GK19dandkc_u:2565": " so 'ṣṭādaśavarṣadeśīyaścintāmāpede-“nāstyadārāṇāmanuguṇadārāṇāṃ vā sukhaṃ nāma /",
    "GK19dandkc_u:2566": " tatkathaṃ nu guṇavadvindeyaṃ kalatram' ti /",
    "GK19dandkc_u:2567": " atha varapratyayāhṛteṣu dāreṣu yādṛcchikīṃ saṃpattimanabhisamīkṣya kārtāntiko nāma bhūtvā vastrāntapinaddhaśāliprastho bhuvaṃ babhrāma /",
    "GK19dandkc_u:2568": " “lakṣaṇajño 'yam' ityamuṣmai kanyāḥ kanyāvantaḥ pradarśayāṃbabhūvuḥ /",
    "GK19dandkc_u:2569": " yāṃ kācillakṣaṇavatīṃ savarṇāṃ kanyāṃ dṛṣṭvā sa kila sma bravīti-“bhadre,",
    "GK19dandkc_u:2570": " śaknopi kimanena śāliprasthena guṇavadannamasmānabhyavahārayitum' iti /",
    "GK19dandkc_u:2571": " sa hasitāvadhūto gṛhādgṛhaṃ praviśyābhramat /",
    "GK19dandkc_u:2572": " ekadā tu śibiṣu paṭṭane saha pitṛbyāmavasitamahardhimavaśīrṇabhavanasārāṃ dhātryā pradarśyamānāṃ kācana viralabhūṣaṇāṃ kumārīṃ dadarśa /",
    "GK19dandkc_u:2573": " asyāṃ saṃsaktacakṣuścātarkayat-“asyāḥ khalu kanyakāyāḥ sarva evāvayavā nātisthūlā nātikṛśā nātihrasvā nātidīrghā na vikaṭā mṛjāvantaśca /",
    "GK19dandkc_u:2574": " raktatalāṅgulīyavamatsyakamalakalaśādyanekapuṇyalekhālāñchitau karau,",
    "GK19dandkc_u:2575": " samagulphasaṃdhī māṃsalāvaśirālau cāṅghrī,",
    "GK19dandkc_u:2576": " jaṅghe cānupūrvavṛtte,",
    "GK19dandkc_u:2577": " pīvarorugraste iva durupalakṣye jānunī,",
    "GK19dandkc_u:2578": " sakṛdvibhaktaścaturasraḥ kakundaravibhāgaśobhī rathāṅgākārasaṃsthitaśca nitambabhāgaḥ tanutaramīṣannimnaṃ gambīraṃ nābhimaṇḍalam,",
    "GK19dandkc_u:2579": " valitrayeṇa cālaṅkṛtamudaram,",
    "GK19dandkc_u:2580": " urobhāgavyāpināvunmagnacūcukau viśālārambhaśobhinau payodharau,",
    "GK19dandkc_u:2581": " dhanadhānyaputrabhūyastvacihnalekhālāñchitatale snigdhodagrakomalanakhamaṇī ṛjvanupūrvavṛttatāmrāṅgulī saṃnnatāṃsadeśesaukumāryavatyau nimagnaparvasaṃdhī ca bāhulate,",
    "GK19dandkc_u:2582": " tanvī kambuvṛttabandhurā ca kandharā,",
    "GK19dandkc_u:2583": " vṛttamadhyavibhaktarāgādharam,",
    "GK19dandkc_u:2584": " asaṃkṣiptacārucibukam,",
    "GK19dandkc_u:2585": " āpūrṇakaṭhinagaṇḍamaṇḍalam,",
    "GK19dandkc_u:2586": " saṃgatānuvakranīlasnigdhabhrūlatam,",
    "GK19dandkc_u:2587": " anatiprauḍhatilakusumasadṛśanāsikam,",
    "GK19dandkc_u:2588": " atyasitadhavalaraktatribhāgabhāsuramadhurādhīrasaṃcāramantharāyatekṣaṇam,",
    "GK19dandkc_u:2589": " induśakalasundaralalāṭam,",
    "GK19dandkc_u:2590": " indranīlaśilākāraramyālakapaṅkti dviguṇakuṇḍalitamlānanālīkanālalalitalambaśravaṇapāśayugalamānanakamalam,",
    "GK19dandkc_u:2591": " anatibhaṅguro bahulaḥ paryante 'pyakapilarucirāyāmavānekaikanisargasamasnigdhanīlo gandhagrāhī ca mūrdhajakalāpaḥ /",
    "GK19dandkc_u:2592": " seyamākṛtirna vyabicarati śīlam /",
    "GK19dandkc_u:2593": " āsajjati ca me hṛdayamasyāmeva /",
    "GK19dandkc_u:2594": " tatparīkṣyaināmudvaheyam /",
    "GK19dandkc_u:2595": " avimṛśyakāriṇāṃ hi niyatamanekāḥ patantyanuśayaparamparāḥ' iti snigdhadṛṣṭirācaṣṭa-“bhadre,",
    "GK19dandkc_u:2596": " kaccidasti kauśalaṃ śāliprasthenānena saṃpannamāhāramasmānabhyabahārayitum' iti /",
    "GK19dandkc_u:2597": " tatastayā vṛddhadāsī sākūtamālokitā /",
    "GK19dandkc_u:2598": " tasya hastātprasthamātraṃ dhānyamādāya kvacidalindoddeśe susiktasaṃmṛṣṭe dattapādaśaucamupāveśayat /",
    "GK19dandkc_u:2599": " sākanyā tān gandhaśālīnsaṃkṣudya mātrayā viśoṣyātape muhurmuhuḥ parivartya sthirasamāyā bhūmau nālīpṛṣṭena mṛdumṛdu ghaṭṭayantī tuṣairakhaṇḍaistaṇḍulānpṛthakcakāra",
    "GK19dandkc_u:2600": " jagāda ca dhātrīm-“mātaḥ,",
    "GK19dandkc_u:2601": " ebhistuṣairarthino bhūṣaṇamṛjākriyākṣamaiḥ svarṇakārāḥ /",
    "GK19dandkc_u:2602": " jagāda ca dhātrīm-“mātaḥ,",
    "GK19dandkc_u:2603": " ebhistuṣairarthino bhūṣaṇamṛjākriyākṣamaiḥ svarṇakārāḥ /",
    "GK19dandkc_u:2604": " tebhya imāndattvā labdhābhiḥ kākiṇībhiḥ sthiratarāṇyanatyārdrāṇi nātiśuṣkāṇi kāṣṭhāni mitaṃpacāṃ sthālīmubhe śarāve cāhara' iti /",
    "GK19dandkc_u:2605": " tathākṛte tayā tāṃstaṇḍulānanatinimnottānavistīrṇakukṣau kakubholūkhale lohapatraveṣṭitamukhena",
    "GK19dandkc_u:2606": " samaśarīreṇa vibhāvyamānamadhyatānavena vyāyatena guruṇā khādireṇa musalena caturalalitakṣepapaṇotkṣepaṇāyāsitabhujamasakṛdaṅgulībhiruddhṛtyoddhṛtyāvahatya",
    "GK19dandkc_u:2607": " śūrpaśodhitakaṇakiṃśārukāṃstaṇḍulānasakṛdadbhiḥ prakṣālya kvathitapañcaguṇe jale",
    "GK19dandkc_u:2608": " dattacullīpūjā prākṣipat /",
    "GK19dandkc_u:2609": " praślathāvayaveṣu prasphuratsu taṇḍuleṣu mukulāvasthāmativaratamāneṣu saṃkṣipyānalamupahitamukhapidhānayā sthālyānnamaṇḍamagālayat /",
    "GK19dandkc_u:2610": " darvyā cāvaghaṭya mātrayā parivartya samapakveṣu siktheṣu tāṃ sthālīmadhomukhīmavātiṣṭhipat /",
    "GK19dandkc_u:2611": " indhanānyantaḥsārāṇyambhasā samabhyukṣya praśamitāgnīni kṛṣṇāṅgārīkṛtya tadarthibhyaḥ prāhiṇot /",
    "GK19dandkc_u:2612": " “ebhirlabdhāḥ kākiṇīrdattvā śākaṃ dhṛtaṃ dadhi tailamāmakalaṃ ciñcāphalaṃ ca yathālābhamānaya' iti /",
    "GK19dandkc_u:2613": " tathānuṣṭhite ca tayā dvitrānupadaṃśānupapādya tadannamaṇḍamārdra vālukopahitanavaśarāvagatamiti",
    "GK19dandkc_u:2614": " mṛdunā tālavṛntānilena śītalīkṛtya salavaṇasaṃbhāraṃ dattāṅgāradhūpavāsaṃ ca saṃpādya,",
    "GK19dandkc_u:2615": " tadapyāmalakaṃ ślakṣṇapiṣṭamutpalagandhi kṛtvā dhātrīmukhena snānāya tamacodayat /",
    "GK19dandkc_u:2616": " tayā ca snānaśuddhayā dattatailāmalakaḥ krameṇa sasnau /",
    "GK19dandkc_u:2617": " snātaḥ siktamṛṣṭe kuṭṭime phalakamāruhya pāṇḍuharatasya tribhāgaśeṣalūnasyāṅgaṇakadalīpalāśasyopari dattaśarāvadvayamārdramabhimṛśannatiṣṭhat",
    "GK19dandkc_u:2618": " sā tu tāṃ peyāmevāgre samupāharat /",
    "GK19dandkc_u:2619": " pītvā cāpanītādhvaklamaḥ prahṛṣṭaḥ praklinnasakalagātraḥ sthito 'bhūt /",
    "GK19dandkc_u:2620": " tatastasya śālyodanasya darvīdvayaṃ dattvā sarpirmātrāṃ sūpamupadaṃśaṃ copajahāra /",
    "GK19dandkc_u:2621": " imaṃ ca dadhnā ca trijātakāvacūrṇitena surabhiśītalābhyāṃ ca kālaśeyakāñjikābhyāṃ śeṣamannamabhojayat /",
    "GK19dandkc_u:2622": " saśeṣa evāndhasyasāvatṛṣyat /",
    "GK19dandkc_u:2623": " ayācata ca pānīyam /",
    "GK19dandkc_u:2624": " atha navabhṛṅgārasaṃbhṛtamagurudhūpadhūpitamabhinavapāṭalākusumavasitamutphullotpalagrathitasaurabhaṃ vāri nālīdhārātmanā pātayāṃbabhūva /",
    "GK19dandkc_u:2625": " so 'pi mukhopahitaśarāveṇa himaśiśirakaṇakarālitāruṇāyamānākṣipakṣmā dhārāravābhinanditaśravaṇaḥ",
    "GK19dandkc_u:2626": " sparśasukhodbhinnaromāñcakarkaśakapolaḥ pravālotpīḍaparimalaphullaghrāṇārandhro mādhuryaprakarṣāvarjitarasanendriyastadacchaṃ",
    "GK19dandkc_u:2627": " pānīyamākaṇṭhaṃ papau /",
    "GK19dandkc_u:2628": " śiraḥkampasaṃjñāvāritā ca punaraparakarakeṇācamanamadatta kanyā /",
    "GK19dandkc_u:2629": " vṛddhayā tu taducchiṣṭamapohya haritagomayopalipte kuṭṭime svamevottarīyakarpaṭaṃ vyavadhāya kṣaṇamaśeta /",
    "GK19dandkc_u:2630": " parituṣṭaśca vidhivadupayamya kanyāṃ ninye /",
    "GK19dandkc_u:2631": " nītvaitadanapekṣaḥ kāmapi gaṇikāmavarodhamakarot /",
    "GK19dandkc_u:2632": " tāmapayasau priyasakhīmivopācarat /",
    "GK19dandkc_u:2633": " patiṃ ca daivatamiva muktatanadrā paryacarat /",
    "GK19dandkc_u:2634": " gṛhakāryāṇi cāhīnamanvatiṣṭhat /",
    "GK19dandkc_u:2635": " parijanaṃ ca dākṣiṇyanidhirātmādhīnamakarot /",
    "GK19dandkc_u:2636": " tadguṇavaśīkṛtaśca bhartā sarvameva kuṭumbaṃ tadāyattameva kṛtvā tadekādhīnajīvitaśarīrastrivargaṃ nirvaveśa /",
    "GK19dandkc_u:2637": " tadbravīmi-“gṛhiṇaḥ priyahitāya dāraguṇāḥ' iti /",
    "GK19dandkc_u:2638": " tatastenānuyukto nimbavatavṛttamākhyātavān-“asti saurāṣṭreṣu valabhī nāma nagarī /",
    "GK19dandkc_u:2639": " tasyāṃ guhaguptanāmno guhyakendratulyavibhavasya nāvikapaterduhitā ratanavatī nāma /",
    "GK19dandkc_u:2640": " tāṃ kila madhumatyāḥ samupāgamya balabhadro nāma sārthavāhaputraḥ paryaṇaiṣīt /",
    "GK19dandkc_u:2641": " tayāpi navavadhvā rahasi rabhasavighnitasuratasukho jhaṭiti dveṣamalpetaraṃ babandha /",
    "GK19dandkc_u:2642": " na tāṃ punardraṣṭumiṣṭavān /",
    "GK19dandkc_u:2643": " tadgṛhāgamanamapi suhṛdvākyaśatātivartī lajjayā parijahāra /",
    "GK19dandkc_u:2644": " tāṃ ca durbhagāṃ tadāprabhṛtyeva “neyaṃ ratnavatī,",
    "GK19dandkc_u:2645": " nimbavatī ceyam' iti svajanaḥ parijanaśca paribabhūva /",
    "GK19dandkc_u:2646": " gate ca kasmiṃścitkālāntare sā tvanutapyamānā “kā me gatiḥ' iti vimṛśantī kāmapi vṛddhapravrājikāṃ mātṛsthānīyāṃ devaśeṣakusumairupasthitāmapaśyat",
    "GK19dandkc_u:2647": " tasyāḥ puro rahasi sakaruṇaṃ ruroda /",
    "GK19dandkc_u:2648": " tayāpyaśrumukhyā bahuprakāramanunīya ruditakāraṇaṃ pṛṣṭā trapamāṇāpi kāryagauravātkathaṃvivravīt-“amba,",
    "GK19dandkc_u:2649": " kiṃ bravīmi daurbhāgyaṃ nāma jīvanmaraṇamevāṅganānām,",
    "GK19dandkc_u:2650": " viśeṣataśca kulavadhūnām /",
    "GK19dandkc_u:2651": " tasyāhamasmyudāharaṇabhūtā /",
    "GK19dandkc_u:2652": " mātṛpramukho 'pi jñātivargo māmavajñayaiva paśyati /",
    "GK19dandkc_u:2653": " tena sudṛṣṭāṃ māṃ kuru /",
    "GK19dandkc_u:2654": " na cettyajeyamadyaiva niṣprayojanānprāṇān /",
    "GK19dandkc_u:2655": " āvirāmācca me rahasyaṃ nāśrāvyam' iti pādayoḥ papāta /",
    "GK19dandkc_u:2656": " saināmutthāpyodvāṣpovāca-“vatse,",
    "GK19dandkc_u:2657": " mādhyavasya sāhasam /",
    "GK19dandkc_u:2658": " iyamasmi tvannideśavartinī /",
    "GK19dandkc_u:2659": " yāvati mayopayogastāvati bhavāmyananyādhīnā /",
    "GK19dandkc_u:2660": " yadyevāsi nirviṇṇā tapaścara tvaṃ madadhiṣṭhitā pālalaukikāya kalyāṇāya /",
    "GK19dandkc_u:2661": " nanvayamudarkaḥ prāktanasya duṣkṛtasya,",
    "GK19dandkc_u:2662": " yadanenākāreṇedṛśena śīlena jātyā caivaṃbhūtayā samanugatā satī asmādeva bhartṛdveṣyatāṃ gatāsi /",
    "GK19dandkc_u:2663": " yadi kaścidastyupāyaḥ patadrohapratikriyāyai darśayāmum,",
    "GK19dandkc_u:2664": " matirhi te paṭīyasī' iti /",
    "GK19dandkc_u:2665": " athāsau kathañcitkṣaṇamadhomukhī dhyātvā dīrghoṣṇaśvāsapūrvamavocat-“bhagavati,",
    "GK19dandkc_u:2666": " patirekadaivataṃ vanitānām,",
    "GK19dandkc_u:2667": " viśeṣataḥ kulajānām /",
    "GK19dandkc_u:2668": " atastacchuśrūṣaṇābhyupāyahetubhūtaṃ kiñcidācaraṇīyam /",
    "GK19dandkc_u:2669": " astyasmatprātiveśyo vaṇigabhijanena vibhavena rājāntaraṅgabhāvena ca sarvapaurānatītya vartate /",
    "GK19dandkc_u:2670": " tasya kanyā kanakavatī nāma matsamānarūpāvayavayā mamātisnigdhā sakhī /",
    "GK19dandkc_u:2671": " tayā saha tadvimānaharmyatale tato 'pi dviguṇamaṇḍitā vihariṣyāmi /",
    "GK19dandkc_u:2672": " tvayā tu tanmātṛprārthanaṃ sakaruṇamabhidhāya matpatiretadgṛhaṃ kathañcanāveyaḥ /",
    "GK19dandkc_u:2673": " samīpagateṣu ca yuṣmāsu krīḍāmattā nāma kandukaṃ bhraṃśayeyam /",
    "GK19dandkc_u:2674": " atha tamādāya tasya haste dattvā vakṣyasi-“putra,",
    "GK19dandkc_u:2675": " taveyaṃ bhāryāsakhī nidhipatidattasya sarvaśreṣṭhimukhyasya kanyā kanakavatī nāma /",
    "GK19dandkc_u:2676": " tvāmiyamanavastho niṣkaruṇaśceti ratnavatīnimittamatyarthaṃ nindati /",
    "GK19dandkc_u:2677": " tadeṣa kanduko vipakṣadhanaṃ pratyarpaṇīyam' iti /",
    "GK19dandkc_u:2678": " sa tathokto niyatamunmukhībhūya tāmeva priyasakhīṃ manyamāno māṃ baddhāñjali yācamānāyai mahyaṃ bhūyastvatprārthitaḥ sābhilāṣamarpayiṣyati /",
    "GK19dandkc_u:2679": " “tena randhreṇopaśliṣya rāgamujjvalīkṛtya yathāsā kṛtasaṅketo deśāntaramādāya māṃ gamiṣyati tathopapādanīyam' iti /",
    "GK19dandkc_u:2680": " harṣābhyutepayā cānayā tathaiva saṃpāditam /",
    "GK19dandkc_u:2681": " athaitāṃ kanakavatīti vṛddhatāpasīvipralabdho balabhadraḥ saratnasārābharaṇāmādāya niśi nīrandhre tamasi prāvasat /",
    "GK19dandkc_u:2682": " sā tu tāpasī vārtāmāpādayat-“mandena mayā nirnimittamupekṣitā ratnavatī,",
    "GK19dandkc_u:2683": " śvaśurau ca paribhūtau,",
    "GK19dandkc_u:2684": " suhṛdaścātivartitāḥ /",
    "GK19dandkc_u:2685": " tadatraiva saṃsṛṣṭo jivituṃ jihnemīti balabhadraḥ pūrvedyurmāmakathayat /",
    "GK19dandkc_u:2686": " nūnamasau tena nītā vyaktiścācirādbhaviṣyati' iti /",
    "GK19dandkc_u:2687": " tacchrutvā tadbāndhavāstadanveṣaṇāṃ prati śithilayatnāstasthuḥ /",
    "GK19dandkc_u:2688": " ratnavatī tu mārge kāñcitpaṇyadāsīṃ saṃgṛhya tayohyamānapātheyādyupaskarā khaṭakapuramagamat /",
    "GK19dandkc_u:2689": " amutra ca vyavahārakuśalo balabhadraḥ svalpenaiva mūlena mahadvanamupārjayat /",
    "GK19dandkc_u:2690": " paurāgragaṇyaścāsīt /",
    "GK19dandkc_u:2691": " parijanaśca bhūyānarthavaśātsamājagāma /",
    "GK19dandkc_u:2692": " tatastāṃ prathamadāsīm “na karma karoṣi,",
    "GK19dandkc_u:2693": " dṛṣṭaṃ muṣṇāsi,",
    "GK19dandkc_u:2694": " apriyaṃ bravīṣi' iti paruṣamuktvā bahvatāḍayat /",
    "GK19dandkc_u:2695": " ceṭī tu prasādakālopākhyātarahasyasya vṛttāntaikadeśamāttaroṣā nirbibheda /",
    "GK19dandkc_u:2696": " tacchutvā lubdhena tu daṇḍavāhinā pauravṛddhasaṃnidhau nidhipatidattasya kanyāṃ kanakavatīṃ moṣeṇāpahṛtyāsmatpure nivasatyeṣa durmatirbalabhadraḥ",
    "GK19dandkc_u:2697": " tasya sarvasvaharaṇaṃ na bhavadbhiḥ pratibandhanīyam' iti nitarāmabhartsyata /",
    "GK19dandkc_u:2698": " bhītaṃ ca balabhadramabhijagāda ratnavatī-“na bhetavyam /",
    "GK19dandkc_u:2699": " brūhi, neyaṃ nidhipatidattakanyā kanakavatī /",
    "GK19dandkc_u:2700": " balabhyāmeva gṛhagupataduhitā ratnavatī nāmeyaṃ dattā pitṛbhyāṃ mayā ca nyāyoḍhā /",
    "GK19dandkc_u:2701": " na cetpratītha praṇidhiṃ prahiṇutāsyā bandhupārśavam' iti /",
    "GK19dandkc_u:2702": " balabhadrastu tathoktvā śreṇīprātibhāvyena tāvadavātiṣṭhata yāvattatpuravṛddhalekhyalabdhavṛttānto gṛhaguptaḥ kheṭakapuramāgatya saha jāmātrā duhitaramatiprītaḥ pratyanaiṣīt /",
    "GK19dandkc_u:2703": " tathā dṛṣṭvā ratnavatīṃ kanakavatīti bhāvayatastasyaiva balabhadrasyātivallabhā jātā /",
    "GK19dandkc_u:2704": " tadvravīmi-“kāmo nāma saṃkalpaḥ' iti /",
    "GK19dandkc_u:2705": " tadanantaramasau nitambavatavṛttāntamaprākṣīt /",
    "GK19dandkc_u:2706": " so 'hamabravam-“asti śūraseneṣu mathurā nāma nagarī /",
    "GK19dandkc_u:2707": " tatra kaścitkulaputraḥ kalāsu gaṇikāsu cātiraktaḥ mitrārthaṃ svabhujamātranirvyūḍhānekakalahaḥ,",
    "GK19dandkc_u:2708": " kalahakaṇṭaka iti karkaśairabhikhyāpitākhyaḥ pratyavātsīt /",
    "GK19dandkc_u:2709": " sa caikadā kasyacidāgantościtrakarasya haste citrapaṭaṃ dadarśa /",
    "GK19dandkc_u:2710": " tatra kācidalekhyagatā yuvatirālokamātreṇaiva kalahakaṇṭhakasya kāmāturaṃ cetaścakāra /",
    "GK19dandkc_u:2711": " sa ca tamabravīt-“bhadra,",
    "GK19dandkc_u:2712": " viruddhamivaitatpratibhāti yataḥ kulajādurlabhaṃ vapuḥ,",
    "GK19dandkc_u:2713": " ābhijātyaśaṃsinī ca namratā,",
    "GK19dandkc_u:2714": " pāṇaaḍurā ca mukhacchaviḥ,",
    "GK19dandkc_u:2715": " anatiparibhuktasubhagā ca tanuḥ,",
    "GK19dandkc_u:2716": " prauḍhatānuviddhā ca dṛṣṭiḥ /",
    "GK19dandkc_u:2717": " na caiṣā proṣitabhartṛkā,",
    "GK19dandkc_u:2718": " pravāsacihnasya veṇyāderadarśanāt /",
    "GK19dandkc_u:2719": " lakṣma caitaddakṣiṇapārśvavarti /",
    "GK19dandkc_u:2720": " tadiyaṃ vṛddhasya kasyacidvaṇijo nātipuṃstvasya yathārhasaṃbhogālābhapīḍitā gṛhiṇī tvayātikauśalādyathādṛṣṭamālikhitā bhavitumarhati' iti /",
    "GK19dandkc_u:2721": " sa tamabhipraśasyāśaṃsat-“satyamidam /",
    "GK19dandkc_u:2722": " avantipuryāmujjayinyāmanantakīrtināmnaḥ sārthavāhasya bhāryā yathārthanāmā nitambavatī nāmaiṣā saundaryavismitena mayaivamālikhitā' iti /",
    "GK19dandkc_u:2723": " sa tadaivonmanāyamānasatadarśanāya parivavrājojjayinīm /",
    "GK19dandkc_u:2724": " bhārgavo nāma bhūtvā bhikṣānibhena tadgṛhaṃ praviśya tāṃ dadarśa /",
    "GK19dandkc_u:2725": " dṛṣṭvā cātyārūḍhamanmatho nirgatya pauramukhyebhyeḥ śmaśānarakṣāmayācata /",
    "GK19dandkc_u:2726": " alabhata ca /",
    "GK19dandkc_u:2727": " tatra labdhaiśca śavāvaguṇṭhanapaṭādibhiḥ kāmapyarhantikāṃ nāma śramaṇikāmupāsāṃcakre /",
    "GK19dandkc_u:2728": " tanmukhena ca nitambavatīmupāṃśu mantrayāmāsa /",
    "GK19dandkc_u:2729": " sā caināṃ nirbhartsayantī pratyācacakṣe /",
    "GK19dandkc_u:2730": " śramaṇikāmukhācca duṣkaraśīlabhraṃśāṃ kulastriyamupalabhya rahasi dūtikāmaśikṣayat-“bhūyo 'pyupatiṣṭha sārvāhabhāryām /",
    "GK19dandkc_u:2731": " brūhi copahvare saṃsāradoṣadarśanātsamādhimāsthāya mumukṣamāṇo mādṛśo janaḥ kulavadhūnāṃ śīlapātane ghaṭata iti kva ghaṭate /",
    "GK19dandkc_u:2732": " etadapi tvāmaṣyudārayā samṛddhyā rūpeṇātimānuṣeṇa prathamena vayasopapannāṃ kimitaranārīsulabhaṃ cāpala spṛṣṭaṃ na veti parīkṣā kṛtā /",
    "GK19dandkc_u:2733": " tuṣṭāsmi tathaivamaduṣṭabhāvatayā /",
    "GK19dandkc_u:2734": " tvāmidānīmutpannāpatyāṃ draṣṭumicchāmi /",
    "GK19dandkc_u:2735": " bhartā tu bhavatyāḥ kenacidgraheṇādhiṣṭhitaḥ pāṇḍurogadurbalo bhoge cāsamarthaḥ sthito 'bhūt /",
    "GK19dandkc_u:2736": " na ca śakyaṃ tasya vighnamapratikṛtyāpatyamasmāllabdhum /",
    "GK19dandkc_u:2737": " ataḥ prasīda /",
    "GK19dandkc_u:2738": " vṛkṣavāṭikāmekākinī praviśya madupanītasya kasyācinmantravādinaśchannameva haste caraṇamarpayitvā tadabhimantritena praṇayukupitā nāma bhūtvā bhartāramurasi prahartumarhasi /",
    "GK19dandkc_u:2739": " uparyasāvuttamadhātupuṣṭimūrjitāpatyotpādanakṣamāmāsādayiṣyati /",
    "GK19dandkc_u:2740": " anuvartiṣyate devīmivātra bhavatīm /",
    "GK19dandkc_u:2741": " nātra śaṅkā kāryā' iti /",
    "GK19dandkc_u:2742": " sā tathoktā vyaktamabhyupaiṣyati naktaṃ māṃ vṛkṣavāṭikāṃ praveśya tāmapi praveśayiṣyasi tāvataiva tvayāhamanugṛhīto bhaveyam' iti /",
    "GK19dandkc_u:2743": " sā tathaivopagrāhitavatī /",
    "GK19dandkc_u:2744": " so 'tiprītastasyāmeva kṣapāyāṃ vṛkṣavāṭikāyāṃ gato nitambavatīṃ nirgranthikāprayatnenopanītāṃ",
    "GK19dandkc_u:2745": " pāda parāmṛśanniva hemanūpuramekamākṣipya churikayorumūle kiñcidālikhya drutataramapāsarat /",
    "GK19dandkc_u:2746": " sā tu sāndratrāsā svameva durṇayaṃ garhamāṇā jidhāṃsantīva śramaṇikāṃ tadvraṇaṃ bhavanadīrghikāyāṃ",
    "GK19dandkc_u:2747": " prakṣālya dattvā paṭabandhanamāmayāpadeśādaparaṃ cāpanīya nūpuraṃ śayanaparā tricaturāṇi",
    "GK19dandkc_u:2748": " dinānyekānte ninye /",
    "GK19dandkc_u:2749": " sa dhūrtaḥ “nikreṣye' iti tena nūpureṇa tamanantakīrtimupāsasada /",
    "GK19dandkc_u:2750": " sa dṛṣṭvā ” mama gṛhiṇyā evaiṣa nūpuraḥ,",
    "GK19dandkc_u:2751": " kathamayamupalabdhastvayā' iti tamabruvāṇaṃ nirbandhena papraccha /",
    "GK19dandkc_u:2752": " sa tu “vaṇiggramasyāgre vakṣyāmi' iti sthito 'bhūt /",
    "GK19dandkc_u:2753": " punarasau gṛhiṇyai “svanūpurayugalaṃ preṣaya' iti saṃdideśa /",
    "GK19dandkc_u:2754": " sa ca salajjaṃ sasādhvasaṃ cādya rātrau viśrāmapraviṣṭāyāṃ vṛkṣavāṭikāyāṃ prabhraṣṭo mamaikaḥ praśithilabandho nūpuraḥ /",
    "GK19dandkc_u:2755": " so 'dyāpyanviṣṭo na dṛṣṭaḥ sa punarayaṃ dvitīya ityaparaṃ prāhiṇot /",
    "GK19dandkc_u:2756": " anayā ca vārtayāmuṃ puraskṛtya sa vaṇik vaṇigjanasamājamājagāma /",
    "GK19dandkc_u:2757": " sa cānuyukto dhūrtaḥ savinayamāvedayat--“viditameva khalu vaḥ,",
    "GK19dandkc_u:2758": " yathāhaṃ yuṣmadājñayā pitṛvanamabhirakṣya tadupajīvī prativasāmi /",
    "GK19dandkc_u:2759": " lubdhāśca kadācinmaddarśanabhīravo niśi daheyurapi śavānīti niśāsvapiśmaśānamadhiśaye /",
    "GK19dandkc_u:2760": " aparedyurdagdhādagdhaṃ mṛtakaṃ citāyāḥ prasabhamākarṣantī śyāmākārāṃ nārīmapaśyam /",
    "GK19dandkc_u:2761": " arthalobhāttu nigṛhya sādhvasaṃ sā gṛhītā śastrikayorumūle yadṛcchayā kiñcidullikhitam /",
    "GK19dandkc_u:2762": " eva ca nūpuraścaraṇādākṣiptaḥ /",
    "GK19dandkc_u:2763": " tāvatyeva drutagatiḥ sā palāyiṣṭa /",
    "GK19dandkc_u:2764": " so 'yamasyāgamaḥ /",
    "GK19dandkc_u:2765": " paraṃ bhavantaḥ pramāṇam' iti /",
    "GK19dandkc_u:2766": " vimarśena ca tasyāḥ śākinītvamaikamatyena paurāṇāmabhimatamāsīt /",
    "GK19dandkc_u:2767": " bhartrā ca parityaktā tasminneva śmaśāne bahu vilapya pāśenodbadhya kartukāmā tena dhūrtena naktamagṛhyata /",
    "GK19dandkc_u:2768": " anunītā ca sundari,",
    "GK19dandkc_u:2769": " tvadākāronmāditena mayā tvadāvarjane bahūnupāyānbhikṣukīmukhenopanyasya teṣvasiddheṣu punarayamupāyo yāvajjīvamasādhāraṇīkṛtya rantumācaritaḥ",
    "GK19dandkc_u:2770": " tatprasīdānanyaśaraṇāyāsmai dāsajanāya' iti muhurmuhuścaraṇayornipatya,",
    "GK19dandkc_u:2771": " prayujya sāntvaśatāni,",
    "GK19dandkc_u:2772": " tāmagatyantarāmātmavaśyāmakarot /",
    "GK19dandkc_u:2773": " tadidamuktam-“duṣkarasādhanaṃ prajñā' iti /",
    "GK19dandkc_u:2774": " idamākarṇya brahmarākṣaso māmapūpujat /",
    "GK19dandkc_u:2775": " asmanneva kṣaṇe nātiprauḍhapuṃnāgamukulasthūlāni muktāphalāni saha salilabindubhirambaratalādapatan /",
    "GK19dandkc_u:2776": " ahaṃ tu “kiṃ nvidam' ityuccakṣurālokayankamapi rākṣasaṃ kāñcidaṅganāṃ viceṣṭamānagātrīmākarṣantamapaśyam /",
    "GK19dandkc_u:2777": " kathamapaharatyakāmāmapi striyamanācāro nairṛtaḥ iti gaganagamanamandaśaktiraśastraścātapye /",
    "GK19dandkc_u:2778": " sa tu matsaṃbandhī brahmārākṣasaḥ “tiṣṭha tiṣṭha pāpa,",
    "GK19dandkc_u:2779": " kvāpaharasi' iti bhartsayannutthāya rākṣasena samasṛjyata /",
    "GK19dandkc_u:2780": " tāṃ tu roṣādanapekṣāpaviddhāmamaravṛkṣamañjarīmivāntarikṣādāpatantīmunmukhaprasāritobhayakaraḥ karābhyāmagrahaṣim /",
    "GK19dandkc_u:2781": " upagṛhya ca veṣamānāṃ saṃmīlitākṣīṃ madaṅgasparśasukhonodbhinnaromāñcāṃ tādṛśīmeva tāmanavatarayannatiṣṭham /",
    "GK19dandkc_u:2782": " tāvattāvubhāvapi śailaśṛṅgabhaṅgaiḥ pādapaiśca rabhasonmūlitairmuṣṭipādaprahāraiśca parasparamakṣapayetām /",
    "GK19dandkc_u:2783": " punarahamatimṛduni pulinavati kusumalavalāñchite sarastīre 'varopya saspṛhaṃ nirvarṇayaṃstāṃ matprāṇaikavallabhāṃ rājakanyāṃ kandukāvatīmalakṣayam",
    "GK19dandkc_u:2784": " sā hi mayā samāśvāsyamānā tiryaṅmāmabhinirūpya jātapratyabhijñā sakarumarodīt /",
    "GK19dandkc_u:2785": " avādīcca-“nātha,",
    "GK19dandkc_u:2786": " tvaddarśanāduṣoḍharāgā tasminkandukotsave punaḥsakhyā candrasenāya tvatkathābhireva samāśvāsitāsmi /",
    "GK19dandkc_u:2787": " tvaṃ kila samudramadhye majjitaḥ pāpena madbhātrā bhīmadhanvanā' iti śrutvā sakhījanaṃ parijanaṃ ca vañcayitvā jīvitaṃ jihāsurekākinī krīḍāvanamupāgamam",
    "GK19dandkc_u:2788": " tatra ca māmacakamata kāmarūpa eṣa rākṣasādhama /",
    "GK19dandkc_u:2789": " so 'yaṃ mayā bhītayāvadhūtaprārthanaḥ sphurantīṃ māṃ nigṛhyābhyadhāvat /",
    "GK19dandkc_u:2790": " atraivamavasito 'bhūt /",
    "GK19dandkc_u:2791": " “ahaṃ ca daivāttavaiva jīviteśasya haste patitā /",
    "GK19dandkc_u:2792": " bhadraṃ tava' iti /",
    "GK19dandkc_u:2793": " śrutvā ca tayā sahāvaruhya,",
    "GK19dandkc_u:2794": " nāvamadhyāroham /",
    "GK19dandkc_u:2795": " muktā ca nauḥ prativātapreritā tāmeva dāmaliptāṃ pratyupātiṣṭhat /",
    "GK19dandkc_u:2796": " avarūḍhāśca vayamaśrameṇa “tanayasya ca tanayāyāśca nāśādananyāpatyastuṅgadhanvā suhyapatirniṣkalaḥ svayaṃ sakalatra eva niṣkalaṅkagaṅgārodhasyanaśanenoparantu pratiṣṭhate /",
    "GK19dandkc_u:2797": " saha tena martumicchatyananyanātho 'nuraktaḥ pauravṛddhalokaḥ' ityaśrumukhīnāṃ prajānāmākrandamaśṛṇum /",
    "GK19dandkc_u:2798": " athāhamasmai rājñe yathāvṛttamākhyāya tadapatyadvayaṃ pratyarpitavān /",
    "GK19dandkc_u:2799": " prītena tena jāmātā kṛto 'smi dāmālipteśvareṇa /",
    "GK19dandkc_u:2800": " tatputro madanujīvā jātaḥ /",
    "GK19dandkc_u:2801": " madājñaptena cāmunā prāṇavadujjhitā candrasenā kośadāsamabhajat /",
    "GK19dandkc_u:2802": " tataśca siṃhavarmasāhāyyārthamatrāgatyaṃ bharturatava darśanotsavasukhamanubhavāmi' iti /",
    "GK19dandkc_u:2803": " śrutvā “citreyaṃ daivagatiḥ /",
    "GK19dandkc_u:2804": " avasareṣu puṣkalaḥ puruṣakāra-' ityabhidhāya bhūyaḥ smitābhiṣiktadantacchado mantragupte",
    "GK19dandkc_u:2805": " harṣotphullaṃ cakṣuḥ pātayāmāsa devo rājavāhanaḥ sa kila karakamalena kiñcitsaṃvṛtānano",
    "GK19dandkc_u:2806": " lalitavallabhārabhasadattadantakṣatavyasanavihvaladharamaṇirniroṣṭhyavarṇamātmacaritamācacakṣe // Dkc_2,6 //",
    "GK19dandkc_u:2807": " iti śrīdaṇḍinaḥ kṛtau daśakumāracarite mitraguptacaritaṃ nāma ṣaṣṭha ucchvāsaḥ",
    "GK19dandkc_u:2808": " START Dkc 2,7:",
    "GK19dandkc_u:2809": " saptamocchvāsaḥ",
    "GK19dandkc_u:2810": " rājādhirājanandana,",
    "GK19dandkc_u:2811": " nagarandhragatasya te gatiṃ jñāsyannahaṃ ca gataḥ kadācitkaliṅgona /",
    "GK19dandkc_u:2812": " kaliṅganagarasya nātyāsannasaṃsthitajanadāhasthānasaṃsaktasya kasyacitkāntāradharaṇijasyāstīrṇasarasakisalayasaṃstare tale nipadya nidrālīḍhadṛṣṭiraśayiṣi",
    "GK19dandkc_u:2813": " galati ca kālarātriśikhaṇḍajālakālāndhakāre,",
    "GK19dandkc_u:2814": " calitarakṣisi kṣaritanīhāre nijanilayanilīnaniḥ śeṣajane nitāntaśīte niśīthe ghanatarasālaśākhāntarālanirhrādini netraniṃsinīṃ nidrāṃ nigṛhṇat,",
    "GK19dandkc_u:2815": " karṇadeśaṃ gataṃ “kathaṃ khalenānena dagdhasiddhena riṃrasākāle nideśaṃ ditsatā jana eṣa rāgeṇānargalenārdita itthaṃ khalīkṛtaḥ /",
    "GK19dandkc_u:2816": " kriyetāmyāṇakanarendrasya kenacidanantaśaktinā siddhyantarāya' iti kiṅkarasya kiṅkaryāścātikārataraṃ raṭitam /",
    "GK19dandkc_u:2817": " tadākarṇya “ka eṣa siddhaḥ,",
    "GK19dandkc_u:2818": " kiṃ cānena kiṅkareṇa kariṣyate' iti didṛkṣākrāntahṛdayaḥ kiṅkaragatayā diśā kiñcidantaraṃ gatastaralataranarāsthiśakalaracitālaṅkārākrāntakāyam,",
    "GK19dandkc_u:2819": " dahanadagdhakāṣṭhaniṣṭhāṅgārarajaḥkṛtāṅgarāgam,",
    "GK19dandkc_u:2820": " taḍillatākārajaṭādharam,",
    "GK19dandkc_u:2821": " hiraṇyaretasyaraṇyacakrāndhakārarākṣase kṣaṇagṛhītanānendhanagrāsacañcadarciṣi dakṣiṇetareṇa kareṇa tilasiddhārthakādīnnirantaracaṭacaṭāyitānākirantaṃ kañcidadrākṣam /",
    "GK19dandkc_u:2822": " tasyāgre sa kṛtāñjaliḥ kiṅkaraḥ “kiṃ karaṇīyam,",
    "GK19dandkc_u:2823": " dīyatāṃ nideśaḥ' ityatiṣṭhat /",
    "GK19dandkc_u:2824": " ādiṣṭaścāyaṃ tenātinikṛṣṭāśayena-“gaccha,",
    "GK19dandkc_u:2825": " kaliṅgarājasya kardanasya kanyāṃ kanakalekhāṃ kanyāgṛhādihānaya' iti /",
    "GK19dandkc_u:2826": " sa ca tathākārṣit /",
    "GK19dandkc_u:2827": " tataścaināṃ trāsenāladhīyasāsrajarjareṇa ca kaṇṭhena raṇaraṇikāgṛhītena ca hṛdayena “hā tāta,",
    "GK19dandkc_u:2828": " hā janani' ti krandantīṃ kīrṇaglānaśekharasraji śīrṇanahane śirasijānāṃ saṃcaye nigṛhyāsinā śilāśitena śiraścikartiṣayāceṣṭata /",
    "GK19dandkc_u:2829": " jhaṭiti cācchidya tasya hastāttāṃ śastrikāṃ tayā nikṛtya tasya tacchiraḥ sajaṭājālam,",
    "GK19dandkc_u:2830": " nikaṭasthasya kasyacijjīrṇasālasya skandharandhrenyadadhām /",
    "GK19dandkc_u:2831": " tannidhyāya hṛṣṭataraḥ sa rākṣasaḥ kṣīṇādhirakathayat-“ārya,",
    "GK19dandkc_u:2832": " kadaryasyāsya kadarthanānna kadācinnidrāyāti netre /",
    "GK19dandkc_u:2833": " tarjayati trāsayati ca akṛtye cājñāṃ dadāti /",
    "GK19dandkc_u:2834": " tadatra kalyāṇarāśinā sādhīyaḥ kṛtam /",
    "GK19dandkc_u:2835": " yadeṣa narakākaḥ kāraṇānāṃ nārakiṇāṃ rasajñānāya nītaḥ śītetaradīdhitidehajasya nagaram,",
    "GK19dandkc_u:2836": " tadatra dayānidheranantatejasaste 'yaṃ janaḥ kāñcidājñāṃ cikīrṣati /",
    "GK19dandkc_u:2837": " ādiśa, alaṃ kālaharaṇena' ityanaṃsīt /",
    "GK19dandkc_u:2838": " ādiśaṃ ca tam-“sakhe,",
    "GK19dandkc_u:2839": " saiṣā sajjanācaritā saraṇiḥ,",
    "GK19dandkc_u:2840": " yadaṇīyasikāraṇe 'naṇīyānādaraḥ saṃdṛśyate /",
    "GK19dandkc_u:2841": " na cedidaṃ necchasi seyaṃ saṃnatāṅgayaṣṭirakleśārhāsatyanenākṛtyakāriṇātyarthaṃ kleśitā,",
    "GK19dandkc_u:2842": " tannayaināṃ nijanilayam /",
    "GK19dandkc_u:2843": " nānyaditaḥ kiñcidasti cittārādhanaṃ naḥ' iti /",
    "GK19dandkc_u:2844": " atha tadākarṇya karṇaśekharanilīnanīlanīrajāyitāṃ dhīratalatārakāṃ dṛśaṃ tiryakkiñcidañcitāṃ saṃcārayantī,",
    "GK19dandkc_u:2845": " salilacaraketanaśarāsanānatāṃ cillikālatāṃ lalāṭaraṅgasthalīnartakīṃ līlālasaṃ lālayantī,",
    "GK19dandkc_u:2846": " kaṇṭakitaraktagaṇḍalakhā,",
    "GK19dandkc_u:2847": " rāgalajjāntarālacāriṇī,",
    "GK19dandkc_u:2848": " caraṇāgreṇa tiraścīnanakhārciścandrikeṇa dharaṇitalaṃ sācīkṛtānanasarasijaṃ likhantī,",
    "GK19dandkc_u:2849": " dantacchadakisalayalaṅghinā harṣāsrasaliladhārāśīkarakaṇajālakleditasya stanataṭacandanasyārdratāṃ",
    "GK19dandkc_u:2850": " nirasyatāsyāntarālaniḥ-sṛtena tanīyasānilena hṛdayalakṣyadalanadakṣiṇaratisahacaraśarasyadāyitena",
    "GK19dandkc_u:2851": " taraṅgitadaśanacandrikāṇi kānicidetānyakṣarāṇi kalakaṇṭhīkalānyasṛjat-“ārya,",
    "GK19dandkc_u:2852": " kena kāraṇenainaṃ dāsajanaṃ kālahastādācchidyānantaraṃ rāgānilacālitaraṇaraṇikātaraṅgiṇyanaṅgasāgare kirasi /",
    "GK19dandkc_u:2853": " yathā te caraṇasarasijarajaḥkaṇikā tathāhaṃ cintanīyā /",
    "GK19dandkc_u:2854": " yadyasti dayā te 'trajane,",
    "GK19dandkc_u:2855": " ananyasādhāraṇaḥ karaṇīyaḥ sa eva caraṇārādhanakriyāyām /",
    "GK19dandkc_u:2856": " yadi ca kanyāgārādhyāsanerahasyakṣaraṇādanartha āśaṅkyeta,",
    "GK19dandkc_u:2857": " naitadasti /",
    "GK19dandkc_u:2858": " raktatarā hi nastatrasakhyaśceṭyaśca /",
    "GK19dandkc_u:2859": " yatā na kaścidetajjñāsyati tathā yatiṣyante' iti /",
    "GK19dandkc_u:2860": " sa cāhaṃ dehajenākarṇākṛṣṭasāyakāsanena cetasyatinirdayaṃ tāḍitastatkaṭākṣakālāyasanigaḍagāḍhasaṃyataḥ",
    "GK19dandkc_u:2861": " kiṅkarānananihitadṛṣṭiragādiṣam-“yatheyaṃ rathacaraṇajaghanā kathayati tathā cennācareyam,",
    "GK19dandkc_u:2862": " nayeta nakrakatenaḥ kṣaṇenaikenākīrtanīyāṃ daśām /",
    "GK19dandkc_u:2863": " janaṃ cainaṃ saha nayānayā kanyayā kanyāgṛhaṃ hariṇanayanayā' iti /",
    "GK19dandkc_u:2864": " nītaścāhaṃ niśācareṇa śāradajaladharajālakānti kanyakāniketanamṣa tatra ca kāñcitkālakalāṃ candrānanānideśāccandraśālaikadeśe taddarśanacalitadhṛtiratiṣṭham",
    "GK19dandkc_u:2865": " sā ca svacchandaṃ śayānāḥ karatalālasasaṃghaṭanāpanītanidrāḥ kāścidadhigatārthāḥ sakhīrakārṣīt /",
    "GK19dandkc_u:2866": " athāgatya tāścaraṇanihitaśirasaḥ kṣaradasrakarālitekṣaṇā nijaśekharakesarāgrasaṃlagnapaṭcaraṇagaṇaraṇitasaṃśayitakalag iraḥ śanairakathayan-“ārya,",
    "GK19dandkc_u:2867": " yadatyādityatejasasta eṣā tayanalakṣyatāṃ gatā,",
    "GK19dandkc_u:2868": " tataḥ kṛtāntena gṛhītā /",
    "GK19dandkc_u:2869": " dattā ceyaṃ cittajena garīyasā sākṣīkṛtya rāgānalam /",
    "GK19dandkc_u:2870": " tadanenāścaryaratnena nalinākṣasya te ratnaśailaśilātalasthiraṃ rāgataralenālaṅkriyātāṃ hṛdayam /",
    "GK19dandkc_u:2871": " asyāścaritārthaṃ stanataṭaṃ gāḍhāliṃṅganaiḥ sadṛśatarasya sahacarasya ca' iti /",
    "GK19dandkc_u:2872": " tataḥ sakhījanenātidakṣiṇena dṛḍhatarīkṛtasnehanigalastayā saṃnatāṅgyā saṃgatyāraṃsi /",
    "GK19dandkc_u:2873": " atha kadācidāyāsitajāyārahitacetasi,",
    "GK19dandkc_u:2874": " lālasālilaṅghanaglānaghanakesare,",
    "GK19dandkc_u:2875": " rājadaraṇyasthalīlalāṭālīlāyitatilake,",
    "GK19dandkc_u:2876": " lalitānaṅgarājāṅgīkṛtanirnidrakarṇikārakāñcanacchatre,",
    "GK19dandkc_u:2877": " dakṣiṇadahanasārathirayāhṛtasahakāracañcarīkakalike,",
    "GK19dandkc_u:2878": " kālāṇḍajakaṇṭharāgaraktaraktādharāratiraṇāgrasaṃnāhaśīlini,",
    "GK19dandkc_u:2879": " śālinakanyakāntaḥkaraṇasaṃkrāntarāgalaṅghitalajje,",
    "GK19dandkc_u:2880": " darduragiritaṭacandanāśleṣaśītalānilācāryadattanānālatānṛtyalīle kāle,",
    "GK19dandkc_u:2881": " kaliṅgarājaḥ sahāṅganājanena saha ca tanayayā sakalena ca nagarajanena daśa trīṇi ca dinādi dinakarakiraṇajālalaṅghanīye,",
    "GK19dandkc_u:2882": " raṇadalisaṅghalaṅghitanatalatāgrakisalayālīḍhasaikatataṭe,",
    "GK19dandkc_u:2883": " taralataraṅgaśīkarāsārasaṅgaśītale sāgaratīrakānane krījārasajātāsaktisasīt /",
    "GK19dandkc_u:2884": " atha saṃtatagītasaṃgītasaṃgatāṅganāsahasraśṛṅgārahalānirargalānaṅgasaṃgharṣaharṣitaśca",
    "GK19dandkc_u:2885": " rāgatṛṣṇaikatantrastatra randhra āndhranāthana jayasiṃhenasalilataraṇasādhanānītenānenānekasaṃkhyenānīkena",
    "GK19dandkc_u:2886": " drāgāgatyāgṛhyata sakalatraḥ sā dyānīyata trāsataralākṣī dayitā naḥ saha sakhījanena kanakalekhā /",
    "GK19dandkc_u:2887": " tadāhaṃ dāhenānaṅgadahanajanitenāntaritāhāracintaścintayandayitāṃ galitagātrakāntirityatarkayam-“gatā sā kaliṅgarājatanayā janayitrā janayitryā ca sahārihastam /",
    "GK19dandkc_u:2888": " nirastadhairyastāṃ sa rājā niyataṃ saṃjighṛkṣet /",
    "GK19dandkc_u:2889": " tadasahā ca sā satī gararasādinā sadyaḥ saṃtiṣṭheta /",
    "GK19dandkc_u:2890": " tasyāṃ ca tādṛśīṃ daśāṃ gatāyāṃ janasyāsyānanyajena hanyeta śarīradhāraṇā /",
    "GK19dandkc_u:2891": " sā kā syādgatiḥ' iti /",
    "GK19dandkc_u:2892": " atrāntara āndhranagarādāgacchannagrajaḥ kaścidaikṣyata /",
    "GK19dandkc_u:2893": " tena ceyaṃ kathā kathitā-“yathā kila jayasiṃhenānekanikāradatatasaṃgharṣaṇajighāṃsitaḥ sa kardanaḥ kanakalekhādarśanaidhitena rāgeṇārakṣyata",
    "GK19dandkc_u:2894": " sā ca dārikā yakṣeṇa kenacidadhiṣṭhitā na tiṣṭhatyagre narāntarasya /",
    "GK19dandkc_u:2895": " āyasyati ca narendrasārthasaṃgrahaṇena tannirākariṣyannarendro na cāsti siddhiḥ' iti /",
    "GK19dandkc_u:2896": " tena cāhaṃ darśatāśaḥ śaṅkaranṛtyaraṅgadeśajātasya jaratsālasyatkandharandrāntarjaṭājālaṃ",
    "GK19dandkc_u:2897": " niṣkṛṣya tena jaṭilatāṃ gataḥ kanthācīrasaṃcayāntaritasakalagātraḥ kāṃścicchiṣyānagrahīṣam /",
    "GK19dandkc_u:2898": " tāṃścanānāścaryakriyātisaṃhitājjanādākṛṣṭānnacelādityāgānnityahṛṣṭānakāṣram /",
    "GK19dandkc_u:2899": " ayāsiṣaṃ ca dinaiḥ kaiścidāndhranagaram /",
    "GK19dandkc_u:2900": " tasya nātyāsanne salilarāśisadṛśasya kalahaṃsagaṇadalitanalinadalasaṃhatigalitākiñjalkaśakalaśārasya",
    "GK19dandkc_u:2901": " sārasaśreṇiśekharasaya sarasastīrakānane kṛtāniketanaḥ sthitaḥ śiṣyajanakathitacitraceṣṭākṛṣṭasakalanāgarajanābhisaṃdhānadakṣaḥ",
    "GK19dandkc_u:2902": " sandiśidiśītyakīrtye janena-“ya eṣa jaradaraṇyasthalīsarastīre sthaṇḍilaśāyī yatistasya",
    "GK19dandkc_u:2903": " kila sakalāni sarahasyāni saṣaḍaṅgāni ca chandāṃsirasanāgre saṃnihitāti,",
    "GK19dandkc_u:2904": " anyāni ca śāstrāṇi,",
    "GK19dandkc_u:2905": " yena yāni na jñāyante sa teṣāṃ tatsakāśādarthanirṇayaṃ kariṣyati /",
    "GK19dandkc_u:2906": " asatyena nāsyāsyaṃ saṃsṛjyate /",
    "GK19dandkc_u:2907": " saśarīraścaiṣa dayārāśiḥ /",
    "GK19dandkc_u:2908": " etatsaṃgraheṇādya ciraṃ caritārthā dīkṣā /",
    "GK19dandkc_u:2909": " taccaraṇarajaḥ kaṇaiḥ kaiścanaśirasi kīrṇairanekasyāneka ātaṅkaściraṃ cikitsakairasaṃhāryaḥ",
    "GK19dandkc_u:2910": " saṃhṛtaḥ tadaṅghikṣālanasalilasekairniṣkalaṅkaśirasāṃ naśyanti kṣaṇenaikenākhilanarendrayantralaṅghinaścaṇḍatārā grahāḥ /",
    "GK19dandkc_u:2911": " na tasya śakyaṃ śakteriyattājñānam /",
    "GK19dandkc_u:2912": " na cāsyāhaṅkārakaṇikā' iti /",
    "GK19dandkc_u:2913": " sā ceyaṃ kathānekajanāsyasaṃcāriṇī tasya kanakalekhādhiṣṭhānadhanadājñākaranirākriyākriyātisaktacetaḥ",
    "GK19dandkc_u:2914": " kṣatrriyasyākarṣaṇāyāśakat sa cāharaharāgatyādareṇātigarīyasārcayannarthaiśca śiṣyānsaṃgṛhṇannidhigatakṣaṇaḥ",
    "GK19dandkc_u:2915": " kadācitkāṅkṣitārthasādhanāya śanaraiyāciṣṭa /",
    "GK19dandkc_u:2916": " dhyānadhīraḥ sthānadarśitajñānasaṃnidhiścainaṃ nirīkṣya nicāyyākathayam-“tāt sthāna eṣa hi yatnaḥ /",
    "GK19dandkc_u:2917": " tasya hi kanyāratnasya sakalakalyāṇalakṣaṇaikarāśerādhigatiḥ kṣīrasāgararaśanālaṅkṛtāyā gaṅgādinadīsahasrahārayāṣṭirājitāyā dharāṅganāyā evāsādanāya sādhanam /",
    "GK19dandkc_u:2918": " na ca sa yakṣastadadhiṣṭhāyī kenacinnarendreṇa tasyā līlāñcitanīlanīrajadarśanāyā darśanaṃ sahate,",
    "GK19dandkc_u:2919": " tadatra sahyatāṃ trīṇyahāni,",
    "GK19dandkc_u:2920": " yairahaṃ yatiṣyer'thasyāsya sādhanāya' iti /",
    "GK19dandkc_u:2921": " tathādiṣṭe ca hṛṣṭe kṣitīśe gate niśi niśi nirniśākarārciṣi nīrandhrāndhakārakaṇanikaranigīrṇadaśadiśi",
    "GK19dandkc_u:2922": " nidrānigaḍitanikhilajanadṛśi nirgataya jalatalanilīnagāhanīyaṃ nīrandhraṃ kṛcchrācchidrīkṛtāntarālaṃ",
    "GK19dandkc_u:2923": " tadekataḥ sarastaṭaṃ tīrthāsaṃnikṛṣṭaṃ kenacitkhananasādhanenākārṣam /",
    "GK19dandkc_u:2924": " ghanaśileṣṭakācchannacchidrānanaṃ tattīradeśaṃ janairaśaṅkanīyaṃ niścitya,",
    "GK19dandkc_u:2925": " dinādisnā nanirṇiktagātraśca nakṣatrasaṃtānahārayaṣṭyagragrathitaratnam /",
    "GK19dandkc_u:2926": " kṣaṇadāndhakāragandhahastidāraṇaikakesāriṇam,",
    "GK19dandkc_u:2927": " kanakaśailaśṛṅgaraṅgalāsyalīlānaṭam,",
    "GK19dandkc_u:2928": " gaganasāgaraghanataraṅgarājilaṅghanaikanakram,",
    "GK19dandkc_u:2929": " kāryākāryasākṣiṇam,",
    "GK19dandkc_u:2930": " sahasrārciṣaṃ sahasrākṣadigaṅganāṅgarāgarāgāyitakiraṇajālam,",
    "GK19dandkc_u:2931": " raktanīrajāñjalinārādhya nijaniketanaṃ nyaśiśriyam /",
    "GK19dandkc_u:2932": " yāte ca dinatraye,",
    "GK19dandkc_u:2933": " astagiriśikharagairikataṭasādhāraṇacchaye /",
    "GK19dandkc_u:2934": " acalarājakanyakākadarthanayāntarikṣākhyena śaṅkaraśarīreṇa saṃsṛṣṭāyāḥ saṃdhyāṅganāyāḥ raktacandanacarcitaikastanakalaśadarśanīye dinādhināthe,",
    "GK19dandkc_u:2935": " janādhināthaḥ sa āgatya janasyāsya dharaṇinyastacaraṇanakhakiraṇacchāditakirīṭaḥ kṛtāñjaliratiṣṭhat /",
    "GK19dandkc_u:2936": " ādiṣṭaśca-“diṣṭyā dṛṣṭeṣṭasiddhiḥ /",
    "GK19dandkc_u:2937": " iha jagati hi na nirīhaṃ dehinaṃ śriyaḥ saṃśrayante /",
    "GK19dandkc_u:2938": " śreyāṃsi ca sakalānyanalasānāṃ haste nityasāṃnidhyāni /",
    "GK19dandkc_u:2939": " yataste sādhīyasā saccaritenānākalitakalaṅkenārcitenātyādararacitenākṛṣṭacetasā janenānena sarastathā saṃskṛtam,",
    "GK19dandkc_u:2940": " yatheha te 'dya siddhiḥ syāt /",
    "GK19dandkc_u:2941": " tadetasyāṃ nisi galādardāyāṃ gāhanīyam /",
    "GK19dandkc_u:2942": " gāhanānantaraṃ ca salilatale satatagatīnantaḥsaṃcāriṇaḥ saṃnigṛhya yathāśakti śayyākāryā /",
    "GK19dandkc_u:2943": " tataśca taṭaskhalitajalasthagitajalajakhaṇḍhacalitadaṇḍakaṇṭakāgradalitadeharājahaṃsatrāsajarjararasitasaṃdattakarṇasya",
    "GK19dandkc_u:2944": " janasya kṣaṇādākarṇanīyaṃ janiṣyate jalasaṃghātasya kiñcidāraṭitam /",
    "GK19dandkc_u:2945": " śānte ca tatra salilaraṭite klinnagātraḥ kiñcidāraktadṛṣṭiryenākāreṇa niryāsyati nicāyya taṃ nikhilajananetrānandakāriṇaṃ na yakṣaḥ śakṣyatyagrataḥ sthitaye /",
    "GK19dandkc_u:2946": " sthirataranihitasnehaśṛṅkhalānigaḍitaṃ ca kanyakāhṛdayaṃ kṣaṇenaikenāsahanīyadarśanāntarāyaṃ syāt /",
    "GK19dandkc_u:2947": " asyāśca dharāṅganāyā nātyādṛtanirākṛtāricakraṃ cakraṃ karatalagataṃ cintanīyaṃ na tatra saṃśayaḥ /",
    "GK19dandkc_u:2948": " taccedicchasyanekaśāstrajñānadhīradhiṣaṇairadhikṛtairitaraiśca hitaiṣigaṇairākalayya jālikaśataṃ cānāyya,",
    "GK19dandkc_u:2949": " antaraṅganaraśatairyatheṣṭadṛṣṭāntarālaṃ saraḥ kriyeta,",
    "GK19dandkc_u:2950": " rakṣā ca tīrātrriṃśaddaṇḍāntarāle sainikajanena sādaraṃ racanīyā /",
    "GK19dandkc_u:2951": " kastatra tajjānāti yacchidreṇārayaścikīrṣanti' iti /",
    "GK19dandkc_u:2952": " tattvasya hṛdayahāri jātam,",
    "GK19dandkc_u:2953": " tadadhikṛtaiśca tatra kṛtye randhradarśanāsahericchāṃ ca rājñā kanyakātirāgajanitāṃ nitāntaniścalāṃ niścityārtha eṣa na niṣiddhaḥ /",
    "GK19dandkc_u:2954": " tathāsthitaśca tadāsādanadṛḍhatarāśayaśca sa ākhyāyata-“rājan,",
    "GK19dandkc_u:2955": " atra te janānte ciraṃ sthitam,",
    "GK19dandkc_u:2956": " na caikatra cirasthānaṃ naḥ śastam /",
    "GK19dandkc_u:2957": " kṛtakṛtyaśceha na draṣṭāsi /",
    "GK19dandkc_u:2958": " yasya te rāṣṭre grāsādyāsāditaṃ tasya te kiñcidanācarya kāryaṃ gatirāryagarhyā' iti /",
    "GK19dandkc_u:2959": " tatraitaccirasthānasya kāraṇam /",
    "GK19dandkc_u:2960": " taccādya siddham /",
    "GK19dandkc_u:2961": " gaccha gṛhān /",
    "GK19dandkc_u:2962": " yathārhajalena hṛdyagandhena snātaḥ sitasragaṅgarāgaḥ śaktisadṛśena dānenārādhitadharaṇitalataitilagaṇastilasnehasiktayaṣṭyagragrathitavartikāgniśikhāsahasragrastanaiśāndhakārarāśirāgatyārthasiddhaye yatethāḥ' iti /",
    "GK19dandkc_u:2963": " sa kila kṛtajñatāṃ darśayan-“asiddhireṣā siddhiḥ,",
    "GK19dandkc_u:2964": " yadasaṃnidhirihāryāṇām /",
    "GK19dandkc_u:2965": " kaṣṭā ceyaṃ niḥsaṅgatā,",
    "GK19dandkc_u:2966": " yā nirāgasaṃ dāsajanaṃ tyājayati /",
    "GK19dandkc_u:2967": " na ca niṣedhanīyā garīyasāṃ giraḥ' iti snānāya gṛhānayāsīt /",
    "GK19dandkc_u:2968": " ahaṃ ca nirgatya nirjane niśīthe sarastīrarandhranilīnaḥ sannīṣacchidradattakarṇaḥ sthitaḥ /",
    "GK19dandkc_u:2969": " sthite cārdharātre kṛtayathādiṣṭakriyaḥ sthānasthānaracitarakṣaḥ sa rājā jālikajanānānīya nirākṛtāntaḥśalyaṃ śaṅkāhīnaḥ saraḥsalilaṃ salīlagatiragāhata",
    "GK19dandkc_u:2970": " gataṃ ca kīrṇakeśaṃ saṃhatakarṇanāsaṃ sarasastalaṃ hāstinaṃ nakralīlayā nīrātinilīnatayā taṃ tathā śayānaṃ kandharāyāṃ kanyatā vyagrahīṣam /",
    "GK19dandkc_u:2971": " kharatarakāladaṇḍaghaṭṭanāticaṇḍaiśca karacaraṇaghātairnirdayadattanigrahaḥ kṣaṇenaikenājahātsa ceṣṭām /",
    "GK19dandkc_u:2972": " tataścā kṛṣya taccharīraṃ chidre nidhāya nīrānnirayāsiṣam /",
    "GK19dandkc_u:2973": " saṅgatānāṃ ca sainikānāṃ tadatyacitrīyatākārāntaragrahaṇam /",
    "GK19dandkc_u:2974": " gajaskandhagataḥ sitacchatrādisakalarājacihnarājitaścaṇḍataradaṇḍidaṇḍatāḍanatrastajanadattāntarālayā rājavīthyā yātastāṃ niśāṃ rasanayananirastanidrāratiranaiṣam",
    "GK19dandkc_u:2975": " nīte ca janākṣilakṣyatāṃ lākṣārasadigdhadhiggajaśiraḥsadṛkṣe śakradigaṅganāratnādarśer'kacakre",
    "GK19dandkc_u:2976": " kṛtakaraṇīyaḥ kiraṇajālakarālaratnarājirājitarājārhāsanādhyāsī yathāsadṛśācāradarśinaḥ",
    "GK19dandkc_u:2977": " śaṅkāyantritāṅgānsaṃnidhiniṣādinaḥ sahāyānagāhiṣam-“dṛśyatāṃ śaktirārṣī,",
    "GK19dandkc_u:2978": " yattasya yaterajeyarayendriyāṇāṃ saṃskāreṇa nīrajasā nīrajasāṃnidhyaśālini saharṣālini sarasi sarasijadalasaṃnikāśacchāyasyādhikataradarśanayinyākārāntarasya siddhirāsīt /",
    "GK19dandkc_u:2979": " adya sakalanāstikānāṃ jāyeta lajjānataṃ śiraḥ /",
    "GK19dandkc_u:2980": " tadidānīṃ candraśekharanarakaśāsanasarasijāsanādīnāṃ tridaśeśānāṃ sthānānyādararacitanṛtyagītārādhanāni kriyantām /",
    "GK19dandkc_u:2981": " hniyantāṃ ca gṛhāditaḥ kleśanirasanasahānyarthisārthairdhanāni' iti /",
    "GK19dandkc_u:2982": " āścaryarasītirekahṛṣṭadṛṣṭayaste jaya jagadīśa,",
    "GK19dandkc_u:2983": " jayena sātiśayaṃ daśa diśaḥ sthagayannijena yaśasādirājayaśāṃsi' ityasakṛdāśāsyāracayanyathādiṣṭāḥ kriyāḥ /",
    "GK19dandkc_u:2984": " sa cāhaṃ dayitāyāḥ sakhīṃ hṛdayasthānīyāṃ śaśāṅkasenāṃ kanyakāṃ kadācitkāryāntarāgatāṃ rahasyācakṣi-“kaccidayaṃ janaḥ kadācidāsīddṛṣṭaḥ' iti",
    "GK19dandkc_u:2985": " atha sā harṣakāṣṭhāṃ gatena hṛdayeneṣadālakṣya daśanadīdhitilatāṃ līlālasaṃ lāsayantī,",
    "GK19dandkc_u:2986": " lalitāñcitakaraśākhāntaritadantacchadakisalayā,",
    "GK19dandkc_u:2987": " harṣajalakledajarjaranirañjanekṣaṇā,",
    "GK19dandkc_u:2988": " racitāñjaliḥ “nitarāṃ jāne yadi na syādaindrajālikasya jālaṃ kiñcidetādṛśam /",
    "GK19dandkc_u:2989": " kathaṃ caitat /",
    "GK19dandkc_u:2990": " kathaya, iti snehaniryantraṇaṃ śanairagādīt /",
    "GK19dandkc_u:2991": " ahaṃ cāsyai kārtsnyenākhyāya,",
    "GK19dandkc_u:2992": " tadānanasaṃkrāntena saṃdeśena saṃjanayyasahacaryā niratiśayaṃ hṛdayāhlādam,",
    "GK19dandkc_u:2993": " tataścaitayā dayitayā nirargalīkṛtātisatkṛtakaliṅganāthanyāyadattayā saṃgatyāndhrakaliṅgarājarājyaśāsī",
    "GK19dandkc_u:2994": " tasyāsyāriṇā lilaṅkhayiṣitasyāṅgarājasya sāhāyyakāyālaghīyasā sādhanenāgatyātra te",
    "GK19dandkc_u:2995": " sakhijanasaṃgatasya yādṛcchikadarśanānandarāśilaṅghitacetā jātaḥ' iti /",
    "GK19dandkc_u:2996": " tasya tatkauśalaṃ smitajyotsnābhiṣiktadantacchadaḥ saha suhṛdbhirabhinandya “citramidaṃ mahāmunervṛttam /",
    "GK19dandkc_u:2997": " atraiva khalu phalitamatikaṣṭaṃ tapaḥ tiṣṭhatu tāvannarma /",
    "GK19dandkc_u:2998": " harṣaprakarṣaspṛśoḥ prajñāsattvayordṛṣṭamiha svarūpam' ityabhidhāya,",
    "GK19dandkc_u:2999": " punaḥ “avataratu bhavān' iti bahuśrute viśrute vikacarājīvasadṛśaṃ dṛśaṃ cikṣepa devo rājavāhanaḥ // Dkc_2,7 //",
    "GK19dandkc_u:3000": " iti śrīdaṇḍinaḥ kṛtau daśakumāracarite mantraguptacaritaṃ nāma saptama ucchvāsaḥ",
    "GK19dandkc_u:3001": " START Dkc 2,8:",
    "GK19dandkc_u:3002": " aṣṭamocchvāsaḥ",
    "GK19dandkc_u:3003": " atha so 'pyācacakṣe-“deva,",
    "GK19dandkc_u:3004": " mayāpi paribhramatā vindhyāṭavyāṃ ko 'pi kumāraḥ kṣudhā tṛṣā ca kliśyannakleśārhaḥ kvacitkūpābhyāśe 'ṣṭavarṣadeśīyo dṛṣṭaḥ /",
    "GK19dandkc_u:3005": " sa ca trāsagadgadamagadat-“mahābhāga,",
    "GK19dandkc_u:3006": " kliṣṭasya me kriyatāmārya,",
    "GK19dandkc_u:3007": " sāhāyyakam /",
    "GK19dandkc_u:3008": " asya me prāṇāpahāriṇīṃ pipāsāṃ pratikartumudakamudañcanniha kūpe ko 'pi niṣkalo mamaikaśaraṇabhūtaḥ patitaḥ /",
    "GK19dandkc_u:3009": " tamalamasmi nāhamuddhartum, /",
    "GK19dandkc_u:3010": " iti athāhamabhyetya vratatyā kayāpi vṛddhamuttārya,",
    "GK19dandkc_u:3011": " taṃ ca bālaṃ vaṃśanālīmukoddhṛtābhiradbhiḥ phalaiśca pañcapaiḥ śarakṣepocchritasya lakucavṛkṣasya śikharātpāṣāṇapātitaiḥ prātyānītaprāṇavṛttimāpādya,",
    "GK19dandkc_u:3012": " tarutalaniṣaṇṇastaṃ jarantamabravam-“tāta,",
    "GK19dandkc_u:3013": " ka eṣa bālaḥ,",
    "GK19dandkc_u:3014": " ko vā bhavānan,",
    "GK19dandkc_u:3015": " kathaṃ ceyamāpadāpannā' iti /",
    "GK19dandkc_u:3016": " so 'śrugadgadamagadat-“śrūyatāṃ mahābhāga vidarbho nāma janapadaḥ tasminbhojavaṃśabhūṣaṇam,",
    "GK19dandkc_u:3017": " aṃśāvatāra iva dharmasya,",
    "GK19dandkc_u:3018": " atisattvaḥ,",
    "GK19dandkc_u:3019": " satyavādī,",
    "GK19dandkc_u:3020": " vadānyaḥ,",
    "GK19dandkc_u:3021": " vinītaḥ,",
    "GK19dandkc_u:3022": " ninetā prajānām,",
    "GK19dandkc_u:3023": " rañjitabhṛtyaḥ,",
    "GK19dandkc_u:3024": " kīrtimān,",
    "GK19dandkc_u:3025": " udagraḥ,",
    "GK19dandkc_u:3026": " buddhimūrtibhyāmutthānaśīlaḥ,",
    "GK19dandkc_u:3027": " śāstrapramāṇakaḥ,",
    "GK19dandkc_u:3028": " śakyabhavyakalpārambhī,",
    "GK19dandkc_u:3029": " saṃbhāvayitā budān prabhāvayitā sevakān,",
    "GK19dandkc_u:3030": " udbhāvayitā bandhūn,",
    "GK19dandkc_u:3031": " nyagbhāvayitā śatrūn,",
    "GK19dandkc_u:3032": " asaṃbaddhapralāpeṣvadattakarṇaḥ,",
    "GK19dandkc_u:3033": " kadācidapyavitṛṣṇo guṇeṣu,",
    "GK19dandkc_u:3034": " atinadīṣṇaḥ kalāsu,",
    "GK19dandkc_u:3035": " nediṣṭo dharmārthasaṃhitāsu,",
    "GK19dandkc_u:3036": " svalpe 'pi sukṛte sutarāṃ pratyupakartā,",
    "GK19dandkc_u:3037": " pratyavekṣitā kośavāhanayoḥ,",
    "GK19dandkc_u:3038": " yatnena parīkṣitā sarvādhyakṣāṇām,",
    "GK19dandkc_u:3039": " ṣāḍguṇyopayoganipuṇaḥ manumārgeṇa praṇetā cāturvarṇyasya,",
    "GK19dandkc_u:3040": " puṇyaślokaḥ,",
    "GK19dandkc_u:3041": " puṇyavarmā nāmāsīt /",
    "GK19dandkc_u:3042": " sa puṇyaiḥ karmabhiḥ prāṇya puruṣāyuṣam,",
    "GK19dandkc_u:3043": " punarapuṇyena prājānāmagaṇyatāmareṣu /",
    "GK19dandkc_u:3044": " tadanantaramanantavarmā nāma tadāyatiravanimadhyatiṣṭhat /",
    "GK19dandkc_u:3045": " sa sarvaguṇaiḥ samṛddho 'pi daivāddaṇḍhanītyāṃ nātyādṛto 'bhūt /",
    "GK19dandkc_u:3046": " tamekadā rahasi vasurakṣito nāma mantrivṛddhaḥ piturasya bahumataḥ pragalbhavāgabhāṣata-“tāta,",
    "GK19dandkc_u:3047": " sarvaivātmasaṃpadabhijanātprabhṛtyanyūnaivātrabhavati lakṣyate /",
    "GK19dandkc_u:3048": " buddhiśca nisargapaṭvī,",
    "GK19dandkc_u:3049": " kalāsu nṛtyagītādiṣu citreṣu ca kāvyavistareṣu prāptavistarā tavetarebhyaḥ prativiśiṣyate /",
    "GK19dandkc_u:3050": " tathāpyasāvapratipadyātmasaṃskāramarthaśāstreṣu,",
    "GK19dandkc_u:3051": " anagnisaṃśodhitena hemajātirnātibhāti buddhiḥ /",
    "GK19dandkc_u:3052": " buddhihīno hi bhūbhṛdatyucchrito 'pi parairadhyāruhyamāṇamātmānaṃ na cetayate /",
    "GK19dandkc_u:3053": " na ca śaktaḥ sādhyaṃ sādhanaṃ vā vibhjya vartitum /",
    "GK19dandkc_u:3054": " ayathāvṛttaśca karmasu pratihanyamānaḥ svaiḥ paraiśca paribhūyate /",
    "GK19dandkc_u:3055": " na cāvajñātasyājñā prabhavati prajānāṃ yogakṣemārādhanāya /",
    "GK19dandkc_u:3056": " atikrāntaśāsanāśca prajā yatkiñcanavādinyo yatākathañcidvartinyaḥ sarvāḥ sthitīḥ saṃkireyuḥ nirmaryādaśca loko lokādito 'mutaśca svāminamātmānaṃ ca bhraṃśayeta /",
    "GK19dandkc_u:3057": " āgamadīpadṛṣṭena khalvadhvanā sukhena vartate lokayātrā /",
    "GK19dandkc_u:3058": " divyaṃ hi cakṣurbhūtabhavadbhaviṣyatsu vyavahitaviprakṛṣṭādiṣu ca viṣayeṣu śāstraṃ nāmāpratihatavṛtti /",
    "GK19dandkc_u:3059": " tena hīnaḥ satorapyāyataviśālayorlocanayorandha eva janturarthadarśaneṣvasāmarthyāt' ato vihāya bāhmavidyāsvabhiṣaṅgamāgamaya daṇḍanītiṃ kulavidyām",
    "GK19dandkc_u:3060": " tadarthānuṣṭhānana cāvarjitaśaktisiddhiraskhalitaśāsanaḥ śādhi ciramudadhimekhalāmurvīm iti /",
    "GK19dandkc_u:3061": " etadākarṇya sthāna eva gurubhiranuśiṣṭham /",
    "GK19dandkc_u:3062": " tathā kriyate' ityantaḥpuramaviśat /",
    "GK19dandkc_u:3063": " tāṃ ca vārtāṃ pārthivena pramadāsaṃnidhau prasaṅgenodīritāmupaniśamya samīpopaviṣṭaścittānuvṛttikuśalaḥ",
    "GK19dandkc_u:3064": " prasādavitto gītanṛtyavādyādiṣvabāhmo bāhmanārīparāyaṇaḥ paṭurayantritamukho bahubhaṅgiviśāradaḥ",
    "GK19dandkc_u:3065": " paramarmānveṣaṇaparaḥ parihāsayitā parivādaruciḥ paiśunyapaṇḍhitaḥ sacivamaṇḍalādapyutkocahārī",
    "GK19dandkc_u:3066": " sakaladurnayopādhyāyaḥ kāmatantrakarṇadhāraḥ kumārasevako vihārabhadro nāma smitapūrvaṃ vyajñapayat-“deva,",
    "GK19dandkc_u:3067": " daivānugraheṇa yadi kaścidbhājanaṃ bhavati vibhūteḥ,",
    "GK19dandkc_u:3068": " tamakasmāduccāvacairupapralobhanaiḥ kadarthayantaḥ svārthaṃ sādhayanti śiraḥ,",
    "GK19dandkc_u:3069": " baddhvā da--bhiḥ,",
    "GK19dandkc_u:3070": " ajinenācchādya,",
    "GK19dandkc_u:3071": " navanītenopalipya,",
    "GK19dandkc_u:3072": " anaśanaṃ ca śāyayitvā,",
    "GK19dandkc_u:3073": " sarvasvaṃ svīkariṣyanti /",
    "GK19dandkc_u:3074": " tebhyo 'pi ghoratarāḥ pāṣaṇḍhinaḥ putradāraśarīrajīvitānyapi mocayanti /",
    "GK19dandkc_u:3075": " yadi kaścitpaṭujātīyo nāsyai mṛgatṛṣṇikāyai hastagataṃ tyaktumicchet /",
    "GK19dandkc_u:3076": " tamanye parivāryāhuḥ--“ekāmapi kākiṇīṃ kārṣāpaṇalakṣamāpādayema,",
    "GK19dandkc_u:3077": " śastrādṛte sarvaśatrun ghātayem,",
    "GK19dandkc_u:3078": " ekaśarīriṇamapi martyaṃ cakravartinaṃ vidadhīmahi,",
    "GK19dandkc_u:3079": " yadyasmaduddiṣṭena mārgeṇācaryate' iti /",
    "GK19dandkc_u:3080": " sa punarimānpratyāha-“ko 'sau mārgaḥ' iti /",
    "GK19dandkc_u:3081": " punarime bruvate-“nanu catasro rājavidyāstrayī vārtānvīkṣikī daṇḍanītiriti /",
    "GK19dandkc_u:3082": " tāsu tisrastrayīvārtānvīkṣikyo mahatyo mandaphalāśca,",
    "GK19dandkc_u:3083": " tāstāvadāsatām /",
    "GK19dandkc_u:3084": " adhīṣva tāvadṛṇḍanītim /",
    "GK19dandkc_u:3085": " iyamidānīmācāryaviṣṇuguptena mauryārthe ṣaḍūbhiḥ ślokasahasraiḥ saṃkṣiptā /",
    "GK19dandkc_u:3086": " saiveyamadhītya samyaganuṣṭhīyamānā yathoktakarmakṣamā' iti /",
    "GK19dandkc_u:3087": " sa “tathā' ityadhīte /",
    "GK19dandkc_u:3088": " śṛṇoti ca /",
    "GK19dandkc_u:3089": " tatraiva jarāṃ gacchati /",
    "GK19dandkc_u:3090": " tattu kila śāstraṃ śāstrāntarānubandhi /",
    "GK19dandkc_u:3091": " sarvameva vāṅmayamaviditvā na tattvato 'dhigaṃsyate /",
    "GK19dandkc_u:3092": " bhavatu kālena bahunālpena vā tadarthādhigatiḥ /",
    "GK19dandkc_u:3093": " adhigataśāstreṇa cādāveva putradāramapi na viśvāsyam /",
    "GK19dandkc_u:3094": " ātmakṛkṣerapi kṛte taṇḍulairiyadbhiriyānodanaḥ saṃpadyate /",
    "GK19dandkc_u:3095": " iyata odanasya pākāyetāvadindhanaṃ paryāptamiti mānonmānapūrvakaṃ deyam /",
    "GK19dandkc_u:3096": " utthitena ca rājñā kṣālitākṣālite mukhe muṣṭimardhamuṣṭiṃ vābhyantarīkṛtya kṛtsnamāyavyayajātamahnaḥ prathame 'ṣṭame vā bhāge śrotavyam /",
    "GK19dandkc_u:3097": " śṛṇvata evāsya dviguṇamapaharanti te 'dhyakṣadhūrtāścatvāriṃśataṃ cākyopadiṣṭānāharaṇopāyānsahasradhātmabuddhyaiva te vikalpayitāraḥ /",
    "GK19dandkc_u:3098": " dvitīye 'nyonyaṃ vivadamānānāṃ janānāmākrośāddahyamānakarṇaḥ kaṣṭaṃ jīvatiḥ tatrāri",
    "GK19dandkc_u:3099": " prāḍvivākādayaḥ svecchayā jayaparaujayā vidadhānāḥ pāpenākīrtyā ca bhartāramātmanaścārthairyojayanti /",
    "GK19dandkc_u:3100": " tṛtīye snātuṃ ca labhate /",
    "GK19dandkc_u:3101": " bhuktasya yāvadandhaḥpariṇaāmastāvadasya viṣabhayaṃ na śāmyatyeva /",
    "GK19dandkc_u:3102": " caturthe hiraṇyapratihāya hastaṃ prasārayannevottiṣṭhati /",
    "GK19dandkc_u:3103": " pañcame mantracintayā mahāntamāyāsamanubhavati /",
    "GK19dandkc_u:3104": " tatrāpi mantriṇo madhyasthā ivānyonyaṃ mithaḥ saṃbhūya doṣaguṇau dūtacārahavākyāni śakyāśakyatāṃ deśakālakāryāvasthāśca svecchayā viparivartayantaḥ,",
    "GK19dandkc_u:3105": " svaparimitramaṇḍalānyupajīvanti /",
    "GK19dandkc_u:3106": " bāhmābhyantarāṃśca kopān gūḍhamutpādya prakāśaṃ praśamayanta iva svāminamavaśamavagṛhṇanti /",
    "GK19dandkc_u:3107": " ṣaṣṭhe svairavihāro mantro vā sevyaḥ //",
    "GK19dandkc_u:3108": " so 'syaitāvānsvairavihārakālo yasya tisrastripādottarā nāḍīkāḥ /",
    "GK19dandkc_u:3109": " saptame caturaṅgabalapratyavekṣaṇaprayāsaḥ /",
    "GK19dandkc_u:3110": " aṣṭame 'sya senāpatisakhasya vikramacintākleśaḥ /",
    "GK19dandkc_u:3111": " punarupāsyaiva saṃdhyām,",
    "GK19dandkc_u:3112": " prathame rātribhāge gūḍhapuruṣā draṣṭavyāḥ /",
    "GK19dandkc_u:3113": " tanmukhena cātinṛśaṃsāḥ śastrāgnirasapraṇidhayo 'nuṣṭheyāḥ /",
    "GK19dandkc_u:3114": " dvitīye bhojanānantaraṃ śrotriya iva svādhyāyamārabheta /",
    "GK19dandkc_u:3115": " tṛtīye tūryaghoṣeṇa saṃviṣṭaścaturthapañcamau śayīta kila /",
    "GK19dandkc_u:3116": " kathamivāsyājasracintāyāsavihvalamanaso varākasya nidrāsukhamupanamet /",
    "GK19dandkc_u:3117": " punaḥ ṣaṣṭhe śāstracintākāryacintārambhaḥ /",
    "GK19dandkc_u:3118": " saptame tu mantragraho dūtābhipreṣaṇāni ca /",
    "GK19dandkc_u:3119": " dūtāśca nāmobhayatra priyākhyānalabdhānarthānvītaśulkabādhavartmani vāṇijyayā vardhayantaḥ,",
    "GK19dandkc_u:3120": " kāryamavidyāmānamapi leśenotpādyānavarataṃ bhramanti /",
    "GK19dandkc_u:3121": " aṣṭame purohitādayo 'bhyetadyainamāhuḥ-“adya dṛṣṭo duḥsvapnaḥ /",
    "GK19dandkc_u:3122": " duḥsthā grahāḥ śakunāni cāśubhāni /",
    "GK19dandkc_u:3123": " śāntayaḥ kriyantām /",
    "GK19dandkc_u:3124": " sarvamastu sauvarṇameva homasādhanam /",
    "GK19dandkc_u:3125": " evaṃ sati karma guṇavadbhavati /",
    "GK19dandkc_u:3126": " brahmakalpā ime brāhmāṇāḥ /",
    "GK19dandkc_u:3127": " kṛtamebhiḥ svastyayanaṃ kalyāṇataraṃ bhavati /",
    "GK19dandkc_u:3128": " te cāmī kaṣṭadryā bahvapatyā yajvāno vīryavantaścādyāpyaprāptapratigrahāḥ /",
    "GK19dandkc_u:3129": " dattaṃ caibhyaḥ svargyamāyuṣyamariṣṭanāśanaṃ ca bhavati' iti bahu bahu dāpayitvā tanmukhena svayamupāṃśu bhakṣayanti /",
    "GK19dandkc_u:3130": " tadevamaharniśamavihitasukhaleśamāyāsabahulamaviralakadarthanaṃ ca nayato 'nayajñasyāstāṃ cakravārtitā svamaṇḍalamātramapi durārakṣyaṃ bhavet",
    "GK19dandkc_u:3131": " śāstrajñasamājñāto hi yaddadāti,",
    "GK19dandkc_u:3132": " yanmānayati,",
    "GK19dandkc_u:3133": " yatpriyaṃ bravīti,",
    "GK19dandkc_u:3134": " tatsarvamatisaṃdhātumityaviśvāsaḥ /",
    "GK19dandkc_u:3135": " aviśvāsatā hi janmabhūmiralakṣmyāḥ /",
    "GK19dandkc_u:3136": " yāvatā ca nayena vinā na lokayātrā sa loka eva siddhaḥ nātra śāstreṇārthaḥ stanandhayo",
    "GK19dandkc_u:3137": " 'pi hi taistairupāyaiḥ stanapānaṃ jananyā lipsate tadapāsyātiyantraṇāmanubhūyantāṃ",
    "GK19dandkc_u:3138": " yatheṣṭamindriyasukhāni /",
    "GK19dandkc_u:3139": " ya'pyupadiśanti “evamindriyāṇi jetavyāni,",
    "GK19dandkc_u:3140": " evamariṣaḍvargastyājyaḥ,",
    "GK19dandkc_u:3141": " sāmādirupāyavargaḥ sveṣu pareṣu cājasraṃ prayojyaḥ,",
    "GK19dandkc_u:3142": " saṃdhivigrahacintayaiva neyaḥ kālaḥ,",
    "GK19dandkc_u:3143": " svalpo 'pi sukhasyāvakāśo na deyaḥ' iti,",
    "GK19dandkc_u:3144": " tairapyebhirmantribakairyuṣmattścauryārjitaṃ dhanaṃ dāsīgṛheṣveva bhujyate /",
    "GK19dandkc_u:3145": " ke caite varākāḥ /",
    "GK19dandkc_u:3146": " ye 'pi mantrakarkaśāstantrakartāraḥ śukrāṅgirasaviśālākṣabāhudantiputraparāśaraprabhṛtayastaiḥ-kimariṣaḍvargo jitaḥ,",
    "GK19dandkc_u:3147": " kṛtaṃ vā taiḥ śāstrānuṣṭhānam /",
    "GK19dandkc_u:3148": " tairapi hi prārabdheṣu kāryeṣu dṛṣṭe siddhyasiddhī /",
    "GK19dandkc_u:3149": " paṭhantaścāpaṭhadbhiratisaṃdhīyamānā bahavaḥ /",
    "GK19dandkc_u:3150": " nanvidamupapannaṃ devasya,",
    "GK19dandkc_u:3151": " yaduta sarvalokasya vandyā jātiḥ,",
    "GK19dandkc_u:3152": " ayātayāmaṃ vayaḥ,",
    "GK19dandkc_u:3153": " darśanīyaṃ vapuḥ,",
    "GK19dandkc_u:3154": " aparimāṇā vibhūtiḥ /",
    "GK19dandkc_u:3155": " tatsarvaṃ sarvāviśvāsahetunā sukhopabhogapratibandhinā bahumārgavikalpanātsarvakāryeṣvamuktasaṃśayena tantrāvāpena mā kṛthā vṛkṣā /",
    "GK19dandkc_u:3156": " santi hi te dantināṃ daśasahasrāṇi,",
    "GK19dandkc_u:3157": " hayānāṃ lakṣatrayam,",
    "GK19dandkc_u:3158": " anantaṃ ca pādātam /",
    "GK19dandkc_u:3159": " api ca pūrṇānyeva haimaratnaiḥ kośagṛhāṇi /",
    "GK19dandkc_u:3160": " sarvaścaiṣa jīvalokaḥ samagramapi yugasahasraṃ bhuñjāno na te koṣṭhāgārāṇi recayiṣyati /",
    "GK19dandkc_u:3161": " kimidamaparyāptaṃ yadanyāyārjitāyāsaḥ kriyate /",
    "GK19dandkc_u:3162": " jīvitaṃ hi nāma janmavatāṃ catuḥpañcānyahāni /",
    "GK19dandkc_u:3163": " tatrāpi bhogayogyamalpālpaṃ vayaḥ-khaṇḍam /",
    "GK19dandkc_u:3164": " apaṇḍitāḥ punararjayanta eva dhvaṃsante /",
    "GK19dandkc_u:3165": " nārjitasya vastuno lavamapyāsvādayitumīhante /",
    "GK19dandkc_u:3166": " kiṃ bahunā rājyabhāraṃ bhārakṣameṣvantaraṅgeṣu bhaktimatsu samarpya,",
    "GK19dandkc_u:3167": " apsaraḥpratirūpābhirantaḥpurikābhī ramamāṇo gītasaṃgītapānagoṣṭhīśca yathartu badhnanyathārhaṃ kuru śarīralābham' iti pañcāṅgīspṛṣṭabhūmirañjalicumbitacūḍaściramaśeta",
    "GK19dandkc_u:3168": " prāhasīcca prītiphullalocano 'ntaḥpurapramadājanaḥ /",
    "GK19dandkc_u:3169": " jananāthaśca sasmitam “uttiṣṭha,",
    "GK19dandkc_u:3170": " nanu hitopadeśādguravo bhavantaḥ /",
    "GK19dandkc_u:3171": " kimiti gurutvaviparītamanuṣṭhitam' iti tamutthāpya krīḍīnirbharamatiṣṭhat /",
    "GK19dandkc_u:3172": " athaiṣu dineṣu bhūyobhūyaḥ prastuter'the preryamāṇo mantrivṛddhena,",
    "GK19dandkc_u:3173": " vacasābhyupepya manasaivācittajña ityavajñātavān /",
    "GK19dandkc_u:3174": " athaivaṃ mantriṇo manasyabhūt--“aho me mohādbāliśyam /",
    "GK19dandkc_u:3175": " aruciter'the codayannarthīvākṣigato 'hamasya hāsyo jātaḥ /",
    "GK19dandkc_u:3176": " spaṣṭamasya ceṣṭānāmāyathāpūrvyam /",
    "GK19dandkc_u:3177": " tathā hi /",
    "GK19dandkc_u:3178": " na māṃ snigdhaṃ paśyati,",
    "GK19dandkc_u:3179": " na smitapūrvaṃ bhāṣate,",
    "GK19dandkc_u:3180": " na rahasyāni vivṛṇoti,",
    "GK19dandkc_u:3181": " na haste spṛśati,",
    "GK19dandkc_u:3182": " na vyasaneṣvanukampate,",
    "GK19dandkc_u:3183": " notsaveṣvanugṛhṇāti,",
    "GK19dandkc_u:3184": " na vilobhanavastu preṣayati,",
    "GK19dandkc_u:3185": " na matsukṛtāni pragaṇayati,",
    "GK19dandkc_u:3186": " na me ga-havārtāṃ pṛcchati,",
    "GK19dandkc_u:3187": " na matpakṣānpratyavekṣate,",
    "GK19dandkc_u:3188": " na māmāsannakāryeṣvabhyantarīkaroti,",
    "GK19dandkc_u:3189": " na māmantaḥpuraṃ praveśayati /",
    "GK19dandkc_u:3190": " api ca māmanarheṣu karmasu niyuṅkte,",
    "GK19dandkc_u:3191": " madāsanamanyairavaṣṭabhyamānamanujānāti,",
    "GK19dandkc_u:3192": " madvairiṣu viśrambhaṃ darśayati,",
    "GK19dandkc_u:3193": " maduktasyottaraṃ na dadāti,",
    "GK19dandkc_u:3194": " matsamānadoṣānvigarhati,",
    "GK19dandkc_u:3195": " marmaṇi māmupahasati,",
    "GK19dandkc_u:3196": " svamatamapi mayā varṇyamānaṃ pratikṣipati,",
    "GK19dandkc_u:3197": " mahārhāṇi vastūni matprahitāni nābhinandati,",
    "GK19dandkc_u:3198": " nayajñānāṃ skhalitāni matsamakṣaṃ mūrkhairuddhoṣayati,",
    "GK19dandkc_u:3199": " satyamāhacāṇakyaḥ-“cittajñānānuvartino 'narthā apa priyāḥ syuḥ /",
    "GK19dandkc_u:3200": " dakṣiṇā apa tadbhāvabahiṣkṛtā dveṣyā bhaveyuḥ' iti /",
    "GK19dandkc_u:3201": " tathāpi kā gatiḥ /",
    "GK19dandkc_u:3202": " avinīto 'pi na parityājyaḥ pitṛpitāmahānuyātairasmādṛśairayamadhipatiḥ /",
    "GK19dandkc_u:3203": " aparityajanto 'pi kamupakāramaśrūyamāṇavācaḥ kurmaḥ /",
    "GK19dandkc_u:3204": " sarvathā nayajñasya vasantabhānoraśmakendrasya haste rājyamidaṃ patitam /",
    "GK19dandkc_u:3205": " api nāmāpado bhāvinyaḥ prakṛtisthamenamāpādayeyuḥ /",
    "GK19dandkc_u:3206": " anartheṣu sulabhavyalīkeṣu kvacidutpanno 'pi dveṣaḥ sadvṛttamasmairocayet /",
    "GK19dandkc_u:3207": " bhavatu bhavitā tāvadanarthaḥ /",
    "GK19dandkc_u:3208": " stambhitapiśunajihvo yathākathañcidabhraṣṭapadastiṣṭheyam' iti /",
    "GK19dandkc_u:3209": " evaṃ gate mantriṇi,",
    "GK19dandkc_u:3210": " rājani ca kāmavṛtte,",
    "GK19dandkc_u:3211": " candrapālito nāmāśvakendrāmātyasyendrapālitasya sūnuḥ,",
    "GK19dandkc_u:3212": " asadvṛttaḥ pitṛnirvāsito nāma bhūtvā,",
    "GK19dandkc_u:3213": " bahubhiścāraṇagaṇairbahvībhiranalpakauśalābhiḥ śilpakāriṇībhiranekacchannakiṅkaraiśca parivṛto 'byetya vividhābhiḥ krīḍābhirvihārabhadramātmasādakarot",
    "GK19dandkc_u:3214": " amunā caiva saṃkrameṇa rājanyāspadamalabhata /",
    "GK19dandkc_u:3215": " labdharandhraśca sa yadyadvayyasanamārabhate tattathetyavarṇayat--“deva,",
    "GK19dandkc_u:3216": " yathā mṛgayā hyaupakārikī na tathānyat /",
    "GK19dandkc_u:3217": " atra hi vyāyāmotkarṣādāpatsūpakartā dīrghādhvalaṅghanakṣamo jaṅghājavaḥ,",
    "GK19dandkc_u:3218": " kaphāpacayādārogyaikamūlamāśayāgnidīptiḥ,",
    "GK19dandkc_u:3219": " medopakarṣādaṅgānāṃ sthairyakārkaśyātilāghavādīni,",
    "GK19dandkc_u:3220": " śītoṣṇavātavarṣakṣutpipāsāsahatvam,",
    "GK19dandkc_u:3221": " sattvānāmavasthāntareṣu cittaceṣṭitajñānam,",
    "GK19dandkc_u:3222": " hariṇagavalagavayādivadhena sasyalopapratikriyā,",
    "GK19dandkc_u:3223": " vṛkavyāghnādighātena sthalapathaśalyaśodhanam,",
    "GK19dandkc_u:3224": " śailāṭavīpradeśānāṃ vividhakarmakṣamāṇāmālocanam,",
    "GK19dandkc_u:3225": " āṭavikavargaviśrambhaṇam,",
    "GK19dandkc_u:3226": " utsāhaśaktisaṃdhukṣaṇena pratyanīkavitrāsanamiti bahutamā guṇāḥ /",
    "GK19dandkc_u:3227": " dyūte 'pi dravyarāśestṛṇavattyāgādanupamānamāśayaudāryam,",
    "GK19dandkc_u:3228": " jayaparājayānavasthānāddharṣavivādayoraviveyatvam,",
    "GK19dandkc_u:3229": " pauruṣaikanimittasyāmarṣasya vṛddhiḥ,",
    "GK19dandkc_u:3230": " akṣahastabhūmyādigocarāṇāmatyantadurupalakṣyāṇāṃ kūṭakarmaṇāmupalakṣaṇādanantabuddhinaipuṇyam,",
    "GK19dandkc_u:3231": " ekaviṣayopasaṃhārāccittasyāticitramaikāgryam,",
    "GK19dandkc_u:3232": " adhyavasāyasahacareṣu sāhaseṣvatiratiḥ,",
    "GK19dandkc_u:3233": " atikarkaśapuruṣapratisaṃsargādananyadharṣaṇīyatā,",
    "GK19dandkc_u:3234": " mānāvadhāraṇam,",
    "GK19dandkc_u:3235": " akṛpaṇaṃ ca śarīrayāpanamiti /",
    "GK19dandkc_u:3236": " uttamāṅganopabhoge 'pyarahthadharmayoḥ saphalīkaraṇam,",
    "GK19dandkc_u:3237": " phuṣkalaḥ puruṣābhimānaḥ bhāvajñānakauśalam,",
    "GK19dandkc_u:3238": " alobhakliṣṭamāceṣṭitam,",
    "GK19dandkc_u:3239": " akhilāsu kalāsu vaicakṣaṇyam,",
    "GK19dandkc_u:3240": " alabdhopalabdhilabdhānurakṣaṇarakṣitopabhogabhuktānusaṃdhānaruṣṭānunayādi ṣvajasramabhyupāyaracanayā buddhivācoḥ pāṭavam,",
    "GK19dandkc_u:3241": " utkṛṣṭaśarīrasaṃskārātsubhagaveṣatayā lokasaṃbhāvanīyatā,",
    "GK19dandkc_u:3242": " paraṃ suhṛtpriyatvam,",
    "GK19dandkc_u:3243": " garīyasī parijanavyapekṣā,",
    "GK19dandkc_u:3244": " smitapūrvābhibhāṣitvam,",
    "GK19dandkc_u:3245": " udriktasattvatā,",
    "GK19dandkc_u:3246": " dākṣiṇyānuvartanam /",
    "GK19dandkc_u:3247": " apatyotpādanenobhayalokaśreyaskaratvamiti /",
    "GK19dandkc_u:3248": " pāne 'pi nānāvidharāgabhaṅgapaṭīyasāmāsavānāmāsevanātspṛhaṇīyavayovyavasthāpanam,",
    "GK19dandkc_u:3249": " ahaṅkāraprakarṣādaśeṣaduḥ-khatiraskaraṇam,",
    "GK19dandkc_u:3250": " aṅgajarāgadīpanādaṅganopabhogaśaktisaṃdhukṣaṇam,",
    "GK19dandkc_u:3251": " aparādhapramārjanānmanaḥśalyonmārjanam,",
    "GK19dandkc_u:3252": " aṅgajarāgadīpanādaṅganopabhogaśaktisaṃdhukṣaṇam,",
    "GK19dandkc_u:3253": " aparādhapramārjanānmanaḥśalyonmārjanam,",
    "GK19dandkc_u:3254": " aśrāvyaśaṃsibhiranargalapralāpairviśvāsopabṛṃhaṇam,",
    "GK19dandkc_u:3255": " matsarānanubandhādānandaikatānatā,",
    "GK19dandkc_u:3256": " śabdādīnāmindriyārthānāṃ sātatyenānubhavaḥ,",
    "GK19dandkc_u:3257": " saṃvibhāgaśīlatayā suhṛdvargasaṃvargaṇam,",
    "GK19dandkc_u:3258": " anupamānamaṅgalāvaṇyam,",
    "GK19dandkc_u:3259": " anuttarāṇi vilasitāniṃ,",
    "GK19dandkc_u:3260": " bhayārtiharaṇācca sāṅgramikatvamiti /",
    "GK19dandkc_u:3261": " vākpāruṣyaṃ daṇḍo dāruṇo dūṣaṇāni cārthānāmeva yathāvakāśamaupakārikāṇi /",
    "GK19dandkc_u:3262": " nahi muniriva narapatirupaśamaratirabhibhavitumarikulamalam,",
    "GK19dandkc_u:3263": " abalambituṃ ca lokatantram' iti /",
    "GK19dandkc_u:3264": " asāvapi gurupadeśamivātyādareṇa tasya matamanvavartata /",
    "GK19dandkc_u:3265": " tacchīlānusāriṇyaśca prakṛtayo viśṛṅkhalamasevanta vyasanāni /",
    "GK19dandkc_u:3266": " sarvaśca samānadoṣatayā na kasyacicchidrānveṣaṇāyāyatiṣṭa /",
    "GK19dandkc_u:3267": " samānabhartṛprakṛtayastantrādhyakṣāḥ svāni karmaphalānyabhakṣayan /",
    "GK19dandkc_u:3268": " tataḥ kramādāyadvārāṇi vyaśīryanta /",
    "GK19dandkc_u:3269": " vyayamukhāni viṭavidheyatayā vibhoraharaharvyavardhanta /",
    "GK19dandkc_u:3270": " sāmantapaurajānapadamukhyāśca samānaśīlatayopārūḍhaviśrambheṇa rājñā sajānayaḥ pānagoṣṭhīṣvabhyantarīkṛtāḥ svaṃsvamācāramatyācāriṣuḥ /",
    "GK19dandkc_u:3271": " tadaṅgānāsu cānekāpadeśapūrvamapācarannarendraḥ /",
    "GK19dandkc_u:3272": " tadantaḥpureṣu cāmī bhinnavṛtteṣu mandratrāsā bahusukhairavartanta /",
    "GK19dandkc_u:3273": " sarvaśca kulāṅganājanaḥ sulabhabhaṅgibhāṣaṇarato bhagnacāritrayantraṇastṛṇāyāpi na gaṇayitvā bhartṝndhātṛṇamantraṇānyaśṛṇot /",
    "GK19dandkc_u:3274": " tanmūlāśca kalahāḥ sāmarṣāṇāmudabhavan /",
    "GK19dandkc_u:3275": " ahanyanta durbalā balibhiḥ /",
    "GK19dandkc_u:3276": " apahṛtāni dhanavatāṃ dhanāni taskarādibhiḥ /",
    "GK19dandkc_u:3277": " apahṛtaparibhūtayaḥ prahatāśca pātakapathāḥ /",
    "GK19dandkc_u:3278": " hatabāndhavā hṛtavittā badhabandhāturāśca muktakaṇṭhamākrośannaśrukaṇṭhyaḥ prajāḥ /",
    "GK19dandkc_u:3279": " daṇḍaścāyathāpraṇīto bhayakrodhāvajanayat /",
    "GK19dandkc_u:3280": " kṛśakuṭumbeṣu lobhaḥ padamadhattaḥ vimānitāśca tejasvino 'mānenādahyanta /",
    "GK19dandkc_u:3281": " teṣu teṣu cākṛtyeṣu prāsaranparoṣajāpāḥ /",
    "GK19dandkc_u:3282": " tadā ca mṛgayuveṣamṛgabāhulyavarṇanenādridroṇīranapasāramārgāḥ suṣkatṛṇavaṃśagulmāḥ praveśya dvārato 'gnivisargaiḥ,",
    "GK19dandkc_u:3283": " vyāghrādivadhe protsāhya tanmukhapātanaiḥ,",
    "GK19dandkc_u:3284": " iṣṭakūpatṛṣṇotpādanenātidūrahāritānāṃ prāṇahāribhiḥ kṣutpipāsābhivardhanaiḥ,",
    "GK19dandkc_u:3285": " tṛṇagulmagūḍhataṭapradarapātahetubhirviṣamamārgapradhāvanaiḥ,",
    "GK19dandkc_u:3286": " viṣamukhībhiḥ kṣurikābhiścaraṇakaṇṭakoddharaṇaiḥ viṣvagvisaravicchinnānuyātṛtayaikākīkṛtānāṃ yatheṣṭaghātanaiḥ,",
    "GK19dandkc_u:3287": " mṛgadehāparāddhairnāmeṣumokṣaṇaiḥ,",
    "GK19dandkc_u:3288": " sapaṇabandhamadhiruhyādriśṛṅgāṇi duradhirohāṇyananyalakṣyaiḥ prabhraṃśanaiḥ,",
    "GK19dandkc_u:3289": " āṭavikacchadmanā vipineṣu viralasainikānāṃ pratirodhanaiḥ,",
    "GK19dandkc_u:3290": " akṣadyūtapakṣiyuddhayātrotsavādisaṃkuleṣu balabadanupraveśanaiḥ,",
    "GK19dandkc_u:3291": " itareṣāṃ hiṃsotpādanaiḥ,",
    "GK19dandkc_u:3292": " gūḍhotpāditavyalīkebhyo 'priyāṇi prakāśaṃ labdhvā sākṣiṣu tadvikhyāpyākīrtiguptihetubhiḥ parākramaiḥ,",
    "GK19dandkc_u:3293": " parakalatreṣu suhṛttevanābhiyojya jārānbhartṝnumayaṃ vā prahṛtya tatsāhasopanyāsaiḥ,",
    "GK19dandkc_u:3294": " yogyanārīhāritānāṃ saṃketeṣu prāgupanilīya paścādabhidutyākīrtanīyaiḥ pramāpaṇaiḥ,",
    "GK19dandkc_u:3295": " upapralobhya bilapraveśeṣu nidhānakhananeṣu mantrasādhaneṣu ca vighnavyājasādhyairvyāpādanaiḥ,",
    "GK19dandkc_u:3296": " mattagajādhirohaṇāya preya pratyapāyanivartanaiḥ,",
    "GK19dandkc_u:3297": " vyālahastinaṃ koṣayitvā lakṣyīkṛtamukyamaṇḍaleṣvapakramaṇaiḥ,",
    "GK19dandkc_u:3298": " yogyāṅganābhiraharniśamabhiramayya rājayakṣmotpādanaiḥ,",
    "GK19dandkc_u:3299": " vastrābharaṇamālyāṅgarāgādiṣu rasavidhānakauśalaiḥ,",
    "GK19dandkc_u:3300": " cikitsāmukhenāmayopabarhaṇairanyaiścābhyupāyeraśmakendraprayuktāstīkṣṇarasadādayaḥ prakṣapitapravīramanantavarmakaṭakaṃ jarjaramakurvan /",
    "GK19dandkc_u:3301": " atha vasantabhānurbhānuvarmāṇaṃ nāma vānavāsyaṃ protsāhyānantavarmaṇā vyagrāhayat /",
    "GK19dandkc_u:3302": " tatparāmṛṣṭarāṣṭraparyantaścānantavarmā tamabhiyoktuṃ balasamutthānamakarot /",
    "GK19dandkc_u:3303": " sarvasāmantebhyaścāśmakendraḥ prāgupetyāsya priyataro 'bhūt /",
    "GK19dandkc_u:3304": " apare 'pi sāmāntāḥ sasagaṃsata /",
    "GK19dandkc_u:3305": " gatvā cābhyarṇe narmadārodhasi nyaviśana /",
    "GK19dandkc_u:3306": " tasmiṃścāvasare mahāsāmantasya kuntalapateravantidevasyātmanāṭakīyāṃ kṣmātalorvaśīṃ nāma candrapālitādibhiratipraśastanṛtyakauśalāmāhūyāntavarmā nṛtyamadrākṣīt /",
    "GK19dandkc_u:3307": " ātiraktaśca bhuktavānimāṃ madhumattām /",
    "GK19dandkc_u:3308": " aśmakendrastu kuntalapatimekānte samabhyadhatta-“pramatta eṣa rājā kalatrāṇi naḥ parāmṛśati /",
    "GK19dandkc_u:3309": " kiyatyavajñā soḍhavyā /",
    "GK19dandkc_u:3310": " mama śatamasti hastinām,",
    "GK19dandkc_u:3311": " pañcaśatāni ca te /",
    "GK19dandkc_u:3312": " tadāvāṃ saṃbūya muraleśaṃ vīrasenamṛcīkeśamekavīraṃ koṅkaṇapatiṃ kumāraguptaṃ sāsikyanāthaṃ ca nāgapālamupajapāva /",
    "GK19dandkc_u:3313": " te cāvaśyamasyāvinayamasahamānā asmanmatenaivopāvarteran /",
    "GK19dandkc_u:3314": " ayaṃ ca vānavāsyaḥ priyaṃ me mitram /",
    "GK19dandkc_u:3315": " amunainaṃ durvinītamagrato vyatipaktaṃ pṛṣṭataḥ prāharema /",
    "GK19dandkc_u:3316": " kośavāhanaṃ ca vibhajya gṛhṇīmaḥ' iti /",
    "GK19dandkc_u:3317": " hṛṣṭena cāmunābhyupete,",
    "GK19dandkc_u:3318": " viṃśatiṃ vaśarāṃśukānām,",
    "GK19dandkc_u:3319": " pañcaviṃśatiṃ kāñjanakuṅkumapalānām,",
    "GK19dandkc_u:3320": " prābhṛtīkṛtyāptamukhena taiḥ sāmantaiḥ saṃmantrya tānapi svamatāvasthāpayat /",
    "GK19dandkc_u:3321": " uttaredyusteṣāṃ sāmantānāṃ vānavāsyasya ca anantavarmā nayadveṣādāmipatvamagamat /",
    "GK19dandkc_u:3322": " vasantabhānuśca tatkośavāhanamavaśīrṇamātmādhiṣṭitameva kṛtvā yathāprayāsaṃ yathābalaṃ ca vibhajya gṛhṇīta /",
    "GK19dandkc_u:3323": " yuṣmadanujñayā yenakenacidaṃśenāhaṃ tuṣyāmi' iti śāṭhyātsarvānuvarttī,",
    "GK19dandkc_u:3324": " tenaivāmiṣeṇa nimittīkṛtenotpāditakalahaḥ sarvasāmantānadhvaṃsayat /",
    "GK19dandkc_u:3325": " tadīyaṃ ca sarvasvaṃ svayamevāgrasat /",
    "GK19dandkc_u:3326": " vānavāmyaṃ kenacidaṃśenānugṛhya pratyāvṛtya sarvamanantavarmarājyamātmasādakarot /",
    "GK19dandkc_u:3327": " asmiṃścāntera mantrivṛddho vasurakṣitaḥ kaiścinmaulaiḥ saṃbhūya bālamenaṃ bhāskaravarmāṇam,",
    "GK19dandkc_u:3328": " asyaiva jyāyasīṃ baginīṃ trayodaśavarṣāṃ mañjuvādinīm,",
    "GK19dandkc_u:3329": " anayośca mātaraṃ mahādevīṃ vasuṃdharāmādāyāpasarpannāpado 'syā bhāvitayā dāhajvareṇa dehamajahāt /",
    "GK19dandkc_u:3330": " asmādṛśairmitraistu nītvā māhiṣmatīṃ bhartṛdvaimāturāya bhrātre mitravarmaṇe sāpatyā devī darśitābhūt /",
    "GK19dandkc_u:3331": " tāṃ cāryāmanāryo 'sāvanyathābhyamanyata /",
    "GK19dandkc_u:3332": " nirbhartsitaśca tayā “sutamiyamakhaṇḍacāritrā rājyarhiṃ cikīrṣati' iti nairghṛṇyāttamenaṃ bālamajighāṃsīt /",
    "GK19dandkc_u:3333": " idaṃ tu jñātvā devyāhamājñaptaḥ-“tāta,",
    "GK19dandkc_u:3334": " nālījaṅgaḥ,",
    "GK19dandkc_u:3335": " jīvatānenārbhakeṇa yatra kvacidavadhāya jīva /",
    "GK19dandkc_u:3336": " jīveyaṃ cedahamapyenamanusariṣyāmi /",
    "GK19dandkc_u:3337": " jñāpaya māṃ kṣemapravṛttaḥ vyagāhiṣi /",
    "GK19dandkc_u:3338": " pādacāriṇaṃ cainamāśvāsayituṃ ghoṣe kvacidahāni kānicidviśramayya,",
    "GK19dandkc_u:3339": " tatrāpi rājapuruṣasaṃpātabhīto duradhvamapāsaram /",
    "GK19dandkc_u:3340": " tatrāsya dāruṇapipāsāpīḍitasya vāri dātukāmaḥ kūpe 'sminnapabhraśya patitastvayaivamanugṛhītaḥ /",
    "GK19dandkc_u:3341": " svamevāsyātaḥ śaraṇamedhi viśaraṇasya rājasūnoḥ' ityañjalimabadhnāt /",
    "GK19dandkc_u:3342": " “kimīyā jātyāsya mātā' ityanuyukte mayāmunoktam-“ityañjalimabadhnāt /",
    "GK19dandkc_u:3343": " “kimīyā jātyāsya mātā' ityanuyukte mayāmunoktam-“pāṭaliputrasya vaṇijo vaiśravaṇasya duhitari sāgaradattāyāṃ kosalendrātkusumadhanvano 'sya mātā jātā' iti /",
    "GK19dandkc_u:3344": " “yadyevametanmāturmatpituścaiko mātāmahaḥ' iti sasnehaṃ tamahaṃ sasvaje /",
    "GK19dandkc_u:3345": " vṛddhenoktam-“sindhudattaputrāṇāṃ katamaste pitā' iti /",
    "GK19dandkc_u:3346": " “suśrutaḥ' ityukte so 'tyahṛṣyat /",
    "GK19dandkc_u:3347": " ahaṃ tu “tapanayāvaliptamaśmakanayenaivonmūlya bālamenaṃ pitrye pade pratiṣṭhāpayeyam' iti pratijñāya kathamasyaināṃ kṣudhaṃ kṣapayeyam' ityacintayam",
    "GK19dandkc_u:3348": " tāvadāpatitau ca kasyāpi vyādhasya trīnipūnatītya dvau mṛgau sa ca vyādhaḥ /",
    "GK19dandkc_u:3349": " tasya hastādavaśiṣṭamiṣudvayaṃ kodaṇḍaṃ cākṣiṣyāvadhiṣam /",
    "GK19dandkc_u:3350": " ekaśca sapatrākṛto 'nyaśca niṣpatrākṛto 'patat /",
    "GK19dandkc_u:3351": " taṃ caikaṃ mṛgaṃ dattvā mṛgayave,",
    "GK19dandkc_u:3352": " anyasyāpalomatvacaḥ klomāpāhye,",
    "GK19dandkc_u:3353": " niṣkulākṛtya vikṛtyorvaṅghrigrīvādīni śūlākṛtya dāvāṅgāraṣuṣa taptenāmiṣeṇa tayorātmanaśca kṣudhamatārṣam /",
    "GK19dandkc_u:3354": " etasminkarmaṇi matsauṣṭhavenātihṛṣṭaṃ kirātamasmi pṛṣṭavān-“api jānāsi māhiṣmatīvṛttāntam' iti /",
    "GK19dandkc_u:3355": " asāvācaṣṭa-” tatra vyāghratvaco dṛtaści vikrīyādaivāgataḥ kiṃ na jānāmi /",
    "GK19dandkc_u:3356": " pracaṇḍavarmā nāma caṇḍavarmānujo mitravarmaduhitaraṃ mañjuvādinīṃ vilipsurabhyetīti tenotsavottarā purī' iti /",
    "GK19dandkc_u:3357": " atha karṇe jīrṇamabravam-“dhūrto mitravarmā duhitari samyakpratipattyā mātaraṃ viśvāsya tanmukhena pratyākṛṣya bālakaṃ jighāṃsati /",
    "GK19dandkc_u:3358": " tatpratigatyaṃ kuśalamasya madvārtā ca devyai raho nivedya punaḥ kumāraḥ śārdūlabhakṣita iti prakāśamākrośanaṃ kāryam /",
    "GK19dandkc_u:3359": " sa durmatirantaḥprīto bahirduḥkhaṃ darśayandevīmanuneṣyati /",
    "GK19dandkc_u:3360": " punastayā tvanmukhena sa vācyaḥ-“yadapekṣayā tvanmatamatyakramiṣaṃ so 'pi bālaḥ pāpena me paralokamagāt /",
    "GK19dandkc_u:3361": " adya tu tvadādeśakāriṇyevāham' iti /",
    "GK19dandkc_u:3362": " sa tayoktaḥ prītiṃ pratipadyābhipatsyati /",
    "GK19dandkc_u:3363": " punaranena vatsanābhanāmnā mahāviṣeṇa saṃnīya toyaṃ tatra mālāṃ majjayitvā tayā sa vakṣasi mukhe ca hantavyaḥ /",
    "GK19dandkc_u:3364": " “sa evāyamasiprahāraḥ pāpīyasastava bhavatu yadyasmi pativratā' /",
    "GK19dandkc_u:3365": " punaranenāgadena saṃgamite 'mbhasi tāṃ mālāṃ majjayitvā svaduhitre deyā /",
    "GK19dandkc_u:3366": " mṛte tu tasmiṃstasyāṃ ca nirvikārāyāṃ satyām,",
    "GK19dandkc_u:3367": " satītyevaināṃ prakṛtayo 'nuvartiṣyante /",
    "GK19dandkc_u:3368": " punaḥ pracaṇḍavarmaṇe saṃdeśyam-“anāyakamidaṃ rājyam /",
    "GK19dandkc_u:3369": " anenaiva saha vālikeyaṃ svīkartavyā' iti /",
    "GK19dandkc_u:3370": " tāvadāvāṃ kāpālikavepacchannau devyaiva dīyamānabhikṣau puro vahirupaśmaśānaṃ vatsyāvaḥ /",
    "GK19dandkc_u:3371": " punarāryaprāyānpauravṛddhānāptāṃśca mantrivṛddhānekānte bravītu devī-“svapne 'dya me devyā vindhyavāsinyā kṛtaḥ prasādaḥ /",
    "GK19dandkc_u:3372": " adya caturthe 'hani pracaṇḍavarmā mariṣyati /",
    "GK19dandkc_u:3373": " pañcame 'hani revātaṭavartini madbhavane parīkṣya vaijanyam,",
    "GK19dandkc_u:3374": " janeṣu nirgateṣu kapāṭamuddhāṭya tvatsutena saha ko 'pi dvijakumāro niryāsyati /",
    "GK19dandkc_u:3375": " sa rājyamidamanupālya bālaṃ te pratiṣṭhāpayiṣyati /",
    "GK19dandkc_u:3376": " sa khalu bālo mayā vyāghrīrūpayā tiraskṛtya sthāpitaḥ /",
    "GK19dandkc_u:3377": " sā ceyaṃ vatsā mañjuvādinī tasya dvijātidārakasya dāratvenaiva kalpitā' iti /",
    "GK19dandkc_u:3378": " tadetadatirahasyaṃ yuṣmāsveva guptaṃ tiṣṭhatu yāvadetadupapatsyate' iti /",
    "GK19dandkc_u:3379": " sa sāṃpratamatiprītaḥ prayātor'thaścayāyaṃ yathācintitamanuṣṭhito 'bhūt /",
    "GK19dandkc_u:3380": " pratidiśaṃ ca lokavādaḥ prāsarpat-“aho māhātmyaṃ pativratānām /",
    "GK19dandkc_u:3381": " asiprahāra eva hi sa mālāprahārastasmai jātaḥ /",
    "GK19dandkc_u:3382": " na śakyamupadhiyuktametatkarmeti vaktum /",
    "GK19dandkc_u:3383": " yatastadeva dattaṃ dāma duhitre stanamaṇḍanameva tasyai jātaṃ na mṛtyuḥ /",
    "GK19dandkc_u:3384": " yo 'syāḥ pativratāyāḥ śāsanamativartate sa bhasmaiva bhavet' iti /",
    "GK19dandkc_u:3385": " atha mahāvrativeṣeṇa māṃ ca putraṃ ca bhikṣāyai praviṣṭau dṛṣṭvā prasnutastanī pratyutthāya harṣākulamabravīt-“bhagavan,",
    "GK19dandkc_u:3386": " ayamañjaliḥ anātho 'yaṃ jano 'nugṛhyatām /",
    "GK19dandkc_u:3387": " asati mamaikaḥ svapnaḥ sa kiṃ satyo na vā' ti /",
    "GK19dandkc_u:3388": " mayoktam-“phalamasyādyaiva drakṣyasi' iti /",
    "GK19dandkc_u:3389": " “yadyevaṃ bahu bhāgadheyamasyā vo dāsyāḥ /",
    "GK19dandkc_u:3390": " sa khalvasyāḥ sānāthyaśaṃsī svapnaḥ' iti maddarśanarāgabaddhasādhvasāṃ mañjuvādinīṃ praṇamayya,",
    "GK19dandkc_u:3391": " bhūyo 'pi sā harṣagarbhamabrūta-“taccenmithyā so 'yaṃ yuṣmadīyo bālakapālī śvo mayā niroddhavyaḥ' iti /",
    "GK19dandkc_u:3392": " mayāpi sasmitaṃ mañjuvādinīrāgalīnadṛṣṭilīḍhadhairyeṇa “evamastu' iti labdhabhaikṣaḥ,",
    "GK19dandkc_u:3393": " nālījaṅghamākārya nirgamya tataśca taṃ cānuyāntaṃ śanairapṛccham-“kvāsāvalyāyuḥ prathitaḥ pracaṇḍavarmā' iti /",
    "GK19dandkc_u:3394": " so 'brūta-“rājyamidaṃ mametyapāstaśaṅko rājāsthānamaṇḍapa eva tiṣṭhatyupāsyamānaḥ kuśīlavaiḥ' iti /",
    "GK19dandkc_u:3395": " “yadyevamudyāne tiṣṭha' iti taṃ jarantamādiśya tatprakāraikapārśvaikvacicchūnyamaṭhikāyāṃ mātrāḥ samavatārya,",
    "GK19dandkc_u:3396": " tadrakṣaṇaniyuktarājaputraḥ,",
    "GK19dandkc_u:3397": " kṛtakuśīlavaveṣalīlaḥ pracaṇḍavarmāṇametyānvarañjayam /",
    "GK19dandkc_u:3398": " anurañjitātape tu samaye,",
    "GK19dandkc_u:3399": " janasamājajñānopayogīni saṃhṛtya nṛtyagītanānāruditādihastacaṅkramaṇamūrdhvapādālātapādapīṭhavṛścikamakaralaṅghanādīni mastyodvartanādīni ca",
    "GK19dandkc_u:3400": " punarādāyādāyāsannavartināṃ kṣurikāḥ tābhirupāhitavarṣmā citraduṣkarāṇi karaṇāni śyenapātotkrośapātādīni darśayan,",
    "GK19dandkc_u:3401": " viṃśaticāpāntarālāvasthitasya pracaṇḍavarmaṇaśchurikayaikayā pratyurasaṃ prahṛtya,",
    "GK19dandkc_u:3402": " “jīvyādvarṣasahasraṃ vasantabhānuḥ' ityabhigarjan,",
    "GK19dandkc_u:3403": " madgātramarukartumudyatāseḥ kasyāpi cārabhaṭasya pīvarāṃsabāhuśikharamākramya,",
    "GK19dandkc_u:3404": " tāvataiva taṃ vicetākurvan,",
    "GK19dandkc_u:3405": " sākulaṃ ca lokamuccakṣūkurvan,",
    "GK19dandkc_u:3406": " dvipuruṣocchritaṃ prākāramatyalaṅghayam /",
    "GK19dandkc_u:3407": " avaplutya copavane “madanupātināmeṣa panthā dṛśyate' iti bruvāṇa eva nālījaṅghasamīkṛtasaikataspṛṣṭapādanyāsayā tamālavīthyā cānuprākāraṃ pracā",
    "GK19dandkc_u:3408": " punaravācocciteṣṭakacitatvādalakṣyapātena pradrutya,",
    "GK19dandkc_u:3409": " laṅghitaprākāravaprakhātavalayaḥ,",
    "GK19dandkc_u:3410": " tasyāṃ śanyamaṭhikāyāṃ tūrṇameva praviśya,",
    "GK19dandkc_u:3411": " pratimuktapūrvaveṣaḥ saha kumāreṇa matkarmatumularājadvāraduḥkhalabdhavartamā śmaśānoddeśamabhyagām /",
    "GK19dandkc_u:3412": " prāgeva tasmindurgāgṛhe prātimādhiṣṭhāna eva mayā kṛtaṃ bhagrapārśvasthairyasthūlaprastarasthagitabāhmadvāraṃ bilam /",
    "GK19dandkc_u:3413": " atha galati madhyarātre varṣavaropanītamahārharatnabhūṣaṇapaṭṭanivasanau tadbilamāvāṃ praviśya tūṣṇīmatiṣṭhāva /",
    "GK19dandkc_u:3414": " devī tu pūrvedyureva yathārhamagnisaṃskāraṃ mālavāya dattvā pracaṇḍavarmaṇe caṇḍavarmaṇe ca tāmavasthāmaśmakendropadhikṛtāmeva saṃdiśya,",
    "GK19dandkc_u:3415": " uttaredyuḥ pratyuṣasyeva pūrvasaṃketitapaurāmātyasāmantavṛddhaiḥ sahābhyatya bhagavatīmarcayitvā",
    "GK19dandkc_u:3416": " samarcanapratyakṣaṃ parīkṣitakukṣivaijanyaṃ tadbhavanaṃ pidhāya dattadṛṣṭiḥ saha janena sthitvā,",
    "GK19dandkc_u:3417": " paṭīyāṃsaṃ paṭahaśabdamakārayat /",
    "GK19dandkc_u:3418": " aṇutararandhrapraviṣṭena tena nādenāhaṃ dattasaṃjñaḥ śirasaivotkṣipya sapratimaṃ lohapādapīṭhamaṃsalapuruṣaprayatnaduścalamubhayakaravidhṛtamekapāśvramekato niveśya niragamam /",
    "GK19dandkc_u:3419": " niragamayaṃ ca kumāram /",
    "GK19dandkc_u:3420": " atha yathāpūrvamarcayitvā durgāmuddhāṭitakapāṭaḥ pratyakṣībhūya pratyayahṛṣṭadṛṣṭi /",
    "GK19dandkc_u:3421": " spaṣṭaromāñcamudyatāñjalirūḍhavismayaṃ ca praṇipatantīḥ prakṛtīrabhyadhām-“itthaṃ",
    "GK19dandkc_u:3422": " devī vindhyavāsinī manmukhena yuṣmānājñāpayati-mayā sakṛṣayā śārdūlarūpaiṇa tiraskṛtyādya",
    "GK19dandkc_u:3423": " vo dattamenamadyaprabhṛti matputratayā mandamātṛpakṣa iti parigṛhṇantu bhavantaḥ /",
    "GK19dandkc_u:3424": " api ca durghaṭakūṭakoṭighaṭanāpāṭavaprakaṭaśāṭhyaniṣṭhurāśmakaghaṭaghaṭṭanātmānaṃ māṃ manyadhvamasya rakṣitāram /",
    "GK19dandkc_u:3425": " rakṣānirveśaścāsya svaseyaṃ subhrūrabhyanujñātā mahyamāryayā' iti /",
    "GK19dandkc_u:3426": " śrutvaitat “aho bhāgyavānbhojavaṃśaḥ,",
    "GK19dandkc_u:3427": " yasya tvamāryādatto nāthaḥ' ityaprīyanta prakṛtayaḥ /",
    "GK19dandkc_u:3428": " sā tu vācāmagocarāṃ harṣāvasthāmaspṛśanme śvaśrūḥ /",
    "GK19dandkc_u:3429": " tadahareva ca yathāvadagrāhayanmañjuvādinīpāṇipallavam /",
    "GK19dandkc_u:3430": " prapannāyāṃ ca yāminyāṃ samyageva bilapratyapūrayam /",
    "GK19dandkc_u:3431": " alabdharandhraśca loko naṣṭamuṣṭicintādikathanairabhyupāyāntaraprayuktairdvivyāṃśatāmeva mama samarthayamānaḥ,",
    "GK19dandkc_u:3432": " madājñāṃ nātyavartata /",
    "GK19dandkc_u:3433": " rājaputrasyāryāputra iti prabhāvahetuḥ prasiddhirāsīt /",
    "GK19dandkc_u:3434": " taṃ ca guṇavatyahani bhadrākṛtamupanāyya purohitena pāṭhayannītiṃ rājakāryāṇyanvatiṣṭham /",
    "GK19dandkc_u:3435": " acintayaṃ ca-“rājyaṃ nāma śaktitrayāyattama,",
    "GK19dandkc_u:3436": " śaktayaśca mantraprabhāvotsāhāḥ parasparānugṛhītāḥ kṛtyeṣu kramante /",
    "GK19dandkc_u:3437": " mantreṇa hi viniścayor'thānām,",
    "GK19dandkc_u:3438": " prabhāveṇa prārambhaḥ,",
    "GK19dandkc_u:3439": " utsāhena nirvahaṇam /",
    "GK19dandkc_u:3440": " ataḥ pañcāṅgamantramūlaḥ,",
    "GK19dandkc_u:3441": " dvirūpaprabhāvaskandhaḥ,",
    "GK19dandkc_u:3442": " caturgaṇotsāhaviṭapaḥ,",
    "GK19dandkc_u:3443": " dvisaptatiprakṛtipatraḥ,",
    "GK19dandkc_u:3444": " ṣaḍguṇakisalayaḥ,",
    "GK19dandkc_u:3445": " śaktisiddhipuṣpaphalaśca,",
    "GK19dandkc_u:3446": " nayavanaspatirneturupakaroti /",
    "GK19dandkc_u:3447": " sa cāyamanekādhikaraṇatvādasahāyena durupajīvyaḥ /",
    "GK19dandkc_u:3448": " yastvayamāryaketurnāma mitravarmamantrī sa kosalābhijanatvātkumāramātṛpakṣo mantriguṇaiśca yuktaḥ tanmatimavamatyaiva dhvasto mitravarmā,",
    "GK19dandkc_u:3449": " sa cellabdhaḥ peśalam' iti /",
    "GK19dandkc_u:3450": " atha nālījaṅghaṃ rahasyaśikṣayam-“tāta,",
    "GK19dandkc_u:3451": " āryamāryaketumekānte brūhi-“ko māyāpuruṣo ya imāṃ rājyalakṣmīmanubhavati,",
    "GK19dandkc_u:3452": " sa cāyamasmadbālo bhujaṅgenāmunā parigṛhītaḥ /",
    "GK19dandkc_u:3453": " kimudgīryeta grasyeta vā' iti /",
    "GK19dandkc_u:3454": " sa yadvadiṣyati “tadasmi bodhyaḥ' iti /",
    "GK19dandkc_u:3455": " so 'nyadaivaṃ māmāvedayat-“muhurupāsya prābhṛtaiḥ pravartya citrāḥ kathāḥ,",
    "GK19dandkc_u:3456": " saṃvāhya pāṇipādam,",
    "GK19dandkc_u:3457": " ati visrambhadattakṣaṇaṃ tamaprākṣaṃ tvadupadiṣṭena nayena /",
    "GK19dandkc_u:3458": " sāpyevamakathayat-“bhadra,",
    "GK19dandkc_u:3459": " maivaṃ vādīḥ /",
    "GK19dandkc_u:3460": " abijanasya śuddhidarśanam,",
    "GK19dandkc_u:3461": " asādhāraṇaṃ buddhinaipuṇam,",
    "GK19dandkc_u:3462": " atimānuṣaṃ prāṇabalam,",
    "GK19dandkc_u:3463": " aparimāṇamaudāryam,",
    "GK19dandkc_u:3464": " atyāścaryamastrakauśalam,",
    "GK19dandkc_u:3465": " analpaṃ śilpajñānam,",
    "GK19dandkc_u:3466": " anugrahārdraṃ cetaḥ,",
    "GK19dandkc_u:3467": " tejaścāpyaviṣahyamabhyamitrīṇam /",
    "GK19dandkc_u:3468": " ityasminneva saṃnipātino guṇāḥ ye 'nyatraikaikaśo 'pi durlabhāḥ /",
    "GK19dandkc_u:3469": " dviṣatāmeṣa cirabilvadrumaḥ,",
    "GK19dandkc_u:3470": " prahvāṇāṃ tu candanataruḥ,",
    "GK19dandkc_u:3471": " tamuddhṛtya nītijñaṃmanyamaśmakamimaṃ ca rājaputraṃ pitrye pade pratiṣṭhitameva viddhi /",
    "GK19dandkc_u:3472": " nātra saṃśayaḥ kāryaḥ' iti /",
    "GK19dandkc_u:3473": " taccāpi śrutvā bhūyobhūyaścopadābhirviśodhya taṃ me matisahāyamakaravam /",
    "GK19dandkc_u:3474": " tatsakhaśca satyaśaucayuktānamātyānvividhavyañjanāṃśca gūḍhapuruṣānudapādayam /",
    "GK19dandkc_u:3475": " tebhyaścopalabhya lubdhasamṛddhamatyutsiktamavidheyaprāyaṃ ca prakṛtimaṇḍalamalubdhatāmabhikhyāpayan,",
    "GK19dandkc_u:3476": " dhārmikatvamudbhāvayana,",
    "GK19dandkc_u:3477": " nāstikānkadarthayan,",
    "GK19dandkc_u:3478": " kaṇṭakānviśodhayan,",
    "GK19dandkc_u:3479": " amitropadhīnapaghnan,",
    "GK19dandkc_u:3480": " cāturvarṇyaṃ ca svadharmakarmasu sthāpayan,",
    "GK19dandkc_u:3481": " abhisamāhareyamarthānarthamūlā hi daṇḍaviśiṣṭakarmārambhā na cānyadasti pāpiṣṭhaṃ tatra daurbalyāt,",
    "GK19dandkc_u:3482": " ityākalayya yogānanvatiṣṭham /",
    "GK19dandkc_u:3483": " vyacintayaṃ ca--sarvo 'pyatiśūraḥ sevakavargo mayi tathānurakto yathājñayā jīvitamapi tṛṇāya manyate /",
    "GK19dandkc_u:3484": " rājyadvitayasainyasāmagryā ca nāhamaśmakeśādvasantabhānornyūno nītyāviṣṭaśca /",
    "GK19dandkc_u:3485": " ato vasantabhānu parājitya vidarbhādhipateranantavarmaṇastanayaṃ bhāskaravarmāṇaṃ pitrye pade sthāpayitumalamasmi /",
    "GK19dandkc_u:3486": " ayaṃ ca rājasūnurbhavānyā putratvena parikaspitaḥ /",
    "GK19dandkc_u:3487": " ahaṃ cāsya sāhāyye niyukta iti sarvatra kiṃvadantī saṃjātāsti /",
    "GK19dandkc_u:3488": " adyāpi caitanmatkapaṭakṛtyaṃ na kenāpi viditam, /",
    "GK19dandkc_u:3489": " atrasthāścāsminbhāskaravarmaṇi rājatanaye “ayamasmatsvāmino 'nantavarmaṇaḥ putro bhavānyāḥ prasādādetadrājyamavāpsyati' iti baddhāśā vartante",
    "GK19dandkc_u:3490": " aśmakeśasainyaṃ ca rājasūnorbhavānīsāhāyyaṃ viditvā “davyāḥ śakteḥ puro na balavatī mānavī śaktiḥ' ityasmābhirvigrahe calacittamivopalakṣyate",
    "GK19dandkc_u:3491": " atratyāśca maulāḥ prakṛtayaḥ prathamameva rājasutābhyudayābhilāṣiṇya idānīṃ ca punarmayā dānamānādyāvajarnana viśvāsitā viśeṣeṇa rājaputramevābhikāṅkṣanti",
    "GK19dandkc_u:3492": " aśmakendrāntaraṅgāśca bhṛtyā madīyairviśvāsyatamaiḥ puruṣaiḥ prabhūtāṃ prītimutpādya madājñayā rahasītyupajaptāḥ--“yūyamasmanmitrāṇi,",
    "GK19dandkc_u:3493": " ato 'smākaṃ śubhodarkaṃ vaco vācyamava /",
    "GK19dandkc_u:3494": " atra bhavānyā rājasūnoḥsāhāyyakāya viśrutaṃ viśrutaṃ māṃ niyujya taddhastenāśmakendrasya vasantabhānostatpakṣesthitvā ye cānena saha yostyanti teṣāmapyantakātithibhavanaṃ vihitam /",
    "GK19dandkc_u:3495": " yāvadaśmakendreṇa sa janyavṛttirna jātastāvadenamanantavarmatanayaṃ bhāskaravarmāṇamanusariṣyatha /",
    "GK19dandkc_u:3496": " sa vītabhayo bhūyasīṃ pravṛttamāsādya saparijanaḥ sukhana nivatsyati na cedbhavānītriśūlavaśyo bhaviṣyati /",
    "GK19dandkc_u:3497": " bhavānyā ca mametyājñaptamasti yadekavaraṃ sarveṣāṃ kathaya /",
    "GK19dandkc_u:3498": " ato mayā yuṣmābhiḥ saṃhamaitrīmavabudhya sarvebhyo gaditam' ityākarṇya te 'śmakendrāntaraṅgabhṛtyā rājasūnorbhavānīvaraṃ viditvā pūrvameva bhinnamanasa āsan /",
    "GK19dandkc_u:3499": " viśeṣataśca madīyamiti vacanaṃ śrutvā te sarve 'pi madvaśe samabhavan /",
    "GK19dandkc_u:3500": " ena sarvamapi vṛttāntabhavabudhyāśmakeśena vyacinti--“yadrājasūnormaulāḥ prajāstāḥ sarvā apyenameva prabhumabhilaṣanti /",
    "GK19dandkc_u:3501": " madīyaśca bāhma ābhyantaro bhṛtyavargo bhinmanā iba lakṣyate /",
    "GK19dandkc_u:3502": " evaṃ yadyahaṃ kṣamāmavalambya gṛha eva sthāsyāmi tata utpannopajāpaṃ svarājyamapi paritrātu na śakṣyāmi /",
    "GK19dandkc_u:3503": " ato yāvatā bhinnacittena madavabodhakaṃ prakaṭayantā madbalena saha mithovacanaṃ",
    "GK19dandkc_u:3504": " na saṃjātaṃ tāvataiva tena sākaṃ vigrahaṃ racayāmi ityevaṃ vihite so 'vaśyaṃ madagre",
    "GK19dandkc_u:3505": " na kṣaṇamavasthāsyate' iti niścityānyāyena pararājyakramaṇapāpapreritaḥ sasainyo",
    "GK19dandkc_u:3506": " mṛtyumukhamivāsmatsainyamabhyayāt /",
    "GK19dandkc_u:3507": " tamabhyāyāntaṃ viditvā rājaputraḥ puro 'bhavat /",
    "GK19dandkc_u:3508": " ato 'śmakendrameva turagādhirūḍho yāntamabhyasaram /",
    "GK19dandkc_u:3509": " tāvat sarvā eva tatsenā “yadayametāvato 'parimitasyāsmatsainyasyoparyeka evābhyāgacchati tatra bhavānīvara evāsādhāraṇaṃ kāraṇaṃ nānyat' iti niścityālekhyālikhitā ivāvasthitāḥ /",
    "GK19dandkc_u:3510": " tato mayābhigamya saṃgarāya samāhūto vasantabhānuḥ sametya māmasiprahāreṇa dṛḍhamabhyahan /",
    "GK19dandkc_u:3511": " ahaṃ ca śikṣāviśeṣaviphalitatadasiprahāraḥ pratiprahāreṇa taṃ prahṛtyāvakṛttamaśmakendraśiro",
    "GK19dandkc_u:3512": " 'vanau vinipātya tatsainikānavadam--“ataḥ paramapi ye yuyutsavo bhavanti te sametya mayā yudhyantām /",
    "GK19dandkc_u:3513": " na cedrājatanayacaraṇapraṇāmaṃ vidhāya tadīyāḥ santaḥ svasvavṛttyupabhogapūrvakaṃ nijānnijānadhikārānniḥśaṅkaṃ paripālayantaḥ sukhenāvatiṣṭhantu' iti /",
    "GK19dandkc_u:3514": " madvacanaśravaṇānantaraṃ sarve 'pyaśmakendrasevakāḥ khakhavāhanātsahasāvatīrya rājasūnumānasya tadvaśavartinaḥ samabhavan /",
    "GK19dandkc_u:3515": " tato 'haṃ tadaśmakendrarājyaṃ rājasūnusādvidhāya tadrakṣaṇārthaṃ maulāntvānadhikāriṇo",
    "GK19dandkc_u:3516": " niyujyātmībhūtenāśmakendrasainyena ca sākaṃ vidarbhānabhyetya rājadhānyāṃ taṃ rājatanayaṃ",
    "GK19dandkc_u:3517": " bhāskaravarmāṇamabhiṣicya pitrye pade nyaveśayam /",
    "GK19dandkc_u:3518": " ekadā ca mātrā vasundharayā sahāvasthitaṃ taṃ rājānaṃ vapyajijñapam--“mayaikasya kāryasyārambhaścikīrṣito 'sti /",
    "GK19dandkc_u:3519": " sa yāvanna siddhyati tānavanmayā na kutrāpyekatrāvasthātuṃ śakyam /",
    "GK19dandkc_u:3520": " ata iyaṃ madbhāryā tvadbhaginī mañjuvādinī kiyantyahāni yuṣmadantikameva tiṣṭhatu /",
    "GK19dandkc_u:3521": " ahaṃ ca yāvadiṣṭajanopalambhaṃ kiyantamapyanehasaṃ bhuvaṃ vibhramyaṃ tamāsādya punaratra",
    "GK19dandkc_u:3522": " sameṣyāmi' ityākarṇya mātrānumatena rājñāhamagādi-“yadetadasmākametadarājyopalambhalakṣaṇasyaitāvatobhyudayasyāsādhāraṇo heturbhavāneva /",
    "GK19dandkc_u:3523": " bhavantaṃ vinā kṣaṇamapyasmābhiriyaṃ rājyadhūrna nirvāhyā /",
    "GK19dandkc_u:3524": " ataḥ kimevaṃ vakti bhavān' ityākarṇya mayā pratyavādi-“yuṣmābhirayaṃ cintālavo 'pi na citte cintanīyaḥ /",
    "GK19dandkc_u:3525": " yuṣmadgṛhe yaḥ sacivaratnamāryaketurasti sar idṛgvidhānāmanekeṣāṃ rājyānāṃ dhuramudvoḍhuṃ śaktaḥ /",
    "GK19dandkc_u:3526": " tatastaṃ tatra niyujyāhaṃ gamiṣyāmi' ityādivacanasaṃdohaiḥ pralobhito 'pi sajananīko nṛpo 'nekairāgrahairmāṃ kiyantamapi kālaṃ prayāṇopakramāt nyavartayat /",
    "GK19dandkc_u:3527": " utkalādhipateḥ pracaṇḍavarmaṇo rājyaṃ mahyaṃ prādān /",
    "GK19dandkc_u:3528": " ahaṃ ca tadrājyamātmasātkṛtvā rājānamāmantrya yāvattvadanveṣaṇāya prayāṇopakramaṃ",
    "GK19dandkc_u:3529": " karomi tāvadevāṅganāthena siṃhavarmaṇā svasāhāyyāyākārito 'tra samāgataḥ pūrvapuṇyaparipākātsvāminā samagaṃsi' iti //",
    "GK19dandkc_u:3530": " iti śradaṇḍinaḥ kṛtau daśakumāracarite viśrutacaritaṃ nāmāṣṭama ucchvāsaḥ // 8. //",
    "GK19dandkc_u:3531": " atha kathopasaṃhāraḥ /",
    "GK19dandkc_u:3532": " tataste tatra saṃgatā apahāravarmopahāravarmārthapālapramatimitraguptamantraguptaviśrutāḥ",
    "GK19dandkc_u:3533": " kumārāḥ pāṭalipure yauvarājyamupabhuñjānaṃ samākāraṇe pūrvakṛtasaṃketaṃ vāmalocanayā",
    "GK19dandkc_u:3534": " bhāryayā saha kumāraṃ somadattaṃ sevakairānāyya sarājavāhanāḥ saṃbhūyāvasthitā mithaḥ",
    "GK19dandkc_u:3535": " sapramodasaṃvalitāḥ kathā yāvadvidadhati tāvatpuṣpapurādrājño rājahaṃsasyājñāpatramādāya",
    "GK19dandkc_u:3536": " samāgatā rājapuruṣāḥ praṇamya rājavāhanaṃ vyajijñapan-“svāmin,",
    "GK19dandkc_u:3537": " etajjanakasya rājahaṃsasyājñāpatra gṛhyatām' ityākarṇya samutthāya bhūyobhūyaḥ sādaraṃ praṇamya sadasi tadājñāpatramagrahīt /",
    "GK19dandkc_u:3538": " śirasi cādhāya tata uttāryotkīlya rājā rājavāhanaḥ sarveṣāṃ śṛṇvatāmevāvācayat-“svasti",
    "GK19dandkc_u:3539": " śrīḥ puṣpapurarājadhānyāḥ śrīrājahaṃsabhūpatiścampānagarīmadhivasato rājavāhanapramukhān",
    "GK19dandkc_u:3540": " kumārānāśāsyājñāpatraṃ preṣayati /",
    "GK19dandkc_u:3541": " yathā yūyamito māmāmantrya praṇamya prasthitāḥ pathi kasmiṃścidvanoddeśa upaśivālayaṃ skandhāvāramavasthāpya sthitāḥ /",
    "GK19dandkc_u:3542": " tatra rājavāhanaṃ śivapūjārthaṃniśi śivālaye sthitaṃ prātaranupalabhyāvaśiṣṭāḥ sarve",
    "GK19dandkc_u:3543": " 'pi kumārāḥ “sahaiva rājavāhanena rājahaṃsaṃ praṇaṃsyāmo na cetprāṇāṃstyakṣyāmaḥ'",
    "GK19dandkc_u:3544": " iti pratijñāya sainyaṃ parāvartya rājavāhanamanveṣṭaṃ pṛthakprasthitāḥ /",
    "GK19dandkc_u:3545": " etaṃ bhavadvṛttāntaṃ tatapratyāvṛttānāṃ sainikānāṃ mukhādākarṇyāsahyaduḥkhodanvati",
    "GK19dandkc_u:3546": " magnamanasāvubhāvahaṃ yuṣmajjananī ca “vāmadevāśramaṃ gatvaitadvṛttāntaṃ tadviditaṃ",
    "GK19dandkc_u:3547": " vidhāya prāṇaparityāyaṃ kurvaḥ' iti niścitya tadāśramamupagatau taṃ muniṃ praṇamya",
    "GK19dandkc_u:3548": " yāvatsthitau tāvadeva tena trikālavedinā muninā viditamevāsmanmanīṣitam /",
    "GK19dandkc_u:3549": " niścayamavabudhya prāvāci-“rājan,",
    "GK19dandkc_u:3550": " prathamamevaitatsarvaṃ yuṣmanmanīṣitaṃ vijñānabalādajñāyi /",
    "GK19dandkc_u:3551": " yadata tvatkumārā rājavāhananimitte kiyantamanehasamāpadamāsādya bhāgyodayādasādhāraṇena",
    "GK19dandkc_u:3552": " vikrameṇa vihitadigvijayāḥ prabhūtāni rājyānyupalabhya ṣoḍhaśābdānte vijayinaṃ rājavāhanaṃ",
    "GK19dandkc_u:3553": " puraskṛtya pratyetya tava vasumatyāśca pādānabhivādya bhavadājñāvidhāyino bhaviṣyanti /",
    "GK19dandkc_u:3554": " atastannimittaṃ kimapi sāhasaṃ na vidheyam' iti /",
    "GK19dandkc_u:3555": " tadākarṇya tatpratyayāddhairyamavalambyādyaprabhṛtyahaṃ devī ca prāṇamadhārayāva /",
    "GK19dandkc_u:3556": " idānīmāsannavartinyavadhau vāmadevāśrame gatvā vijñaptiḥ kṛtā-“svāmin,",
    "GK19dandkc_u:3557": " tvaduktāvadhiḥ pūrṇaprāyo bhavati tatpravṛttistvayādyāpi vijñāyate' iti /",
    "GK19dandkc_u:3558": " śrutvā muniravadat-“rājan,",
    "GK19dandkc_u:3559": " rājavāhanapramukhāḥ sarve 'pi kumārā anekāndurjayāñśatrūnvijitya digvijayaṃ vidhāya bhūvalayaṃ vaśīkṛtya campāyāmekatra sthitāḥ /",
    "GK19dandkc_u:3560": " tavājñāpatramādāya tadānayanāya preṣyantāṃ śīghrameva sevakāḥ' iti munivacanamākarṇya bhavadākāraṇāyājñāpatraṃ preṣitamasti /",
    "GK19dandkc_u:3561": " ataḥparaṃ cetkṣaṇamapi yūyaṃ vilambaṃ vidhāsyatha tato māṃ vasumatīṃ ca mātaraṃ kathāvaśeṣāveva śroṣyatheti jñātvā pānīyamapi pathi bhūtvā peyam' iti /",
    "GK19dandkc_u:3562": " evaṃ piturājñāpatraṃ mūrdhni vidhṛtya gacchemeti niścayaṃ cakruḥ /",
    "GK19dandkc_u:3563": " atha vaśīkṛtarājyarakṣāparyāprāni sainyāni samarthatarānpuruṣānāptānsthāne sthāne",
    "GK19dandkc_u:3564": " niyujya kiyatā sainyaina mārgarakṣāṃ vidhāya pūrvavariṇaṃ mālaveśaṃ mānasāra parājatya",
    "GK19dandkc_u:3565": " tadapi rājyaṃ vaśīkṛtya puṣpapure rājño rājahaṃsasya devyā vasumatyāśca pādānnamasyāmaḥ /",
    "GK19dandkc_u:3566": " evaṃ niścitya svasvabhāryāsaṃyutāḥ parimitena sainyana mālaveśaṃ prati prasthitāḥ /",
    "GK19dandkc_u:3567": " prāpya cojjayinīṃ tadaiva sahāyabhūtaistaiḥ kumāraiḥ parimitena rājavāhanenātibalavānapi mālaveśo mānasāraḥ kṣaṇena parājigye nihataśca /",
    "GK19dandkc_u:3568": " tatastaddahitaramavantisundarīṃ samādāya caṇjavarmaṇā tanmantriṇā pūrvaṃ kārāgṛhe",
    "GK19dandkc_u:3569": " rakṣitaṃ puṣpodbhavaṃ kumāraṃ sakuṭumbaṃ tata unmocitaṃ saha nītvā mālavendrarājyaṃ",
    "GK19dandkc_u:3570": " vaśīkṛtya tadrakṣaṇāya kāṃścitsainyasāhitānmāntriṇo nityujyāvaśiṣṭaparimitasainyasahitāste",
    "GK19dandkc_u:3571": " kumārāḥ puṣpapuraṃ sametya rājavāhanaṃ puraskṛtya tasya rājahaṃsasya māturvasumatyāśca",
    "GK19dandkc_u:3572": " caraṇānabhivanditavantaḥ /",
    "GK19dandkc_u:3573": " tau ca putrasamāgamaṃ prāpya paramānandamadhigatau /",
    "GK19dandkc_u:3574": " tato rājño vasumatyāśca devyāḥ /",
    "GK19dandkc_u:3575": " samakṣaṃ vāmadevo rājavāhanapramukhānāṃ daśānāmapi kumārāṇāmabhilāṣaṃ vijñāya tānājñāpayat--bhavantaḥ sarve 'pyekavāraṃ gatvā svāni svāni rājyāni nyāyena paripālayantu /",
    "GK19dandkc_u:3576": " punaryadecchā bhavati tadā pitroścaraṇābhivandanāyāgantavyam' iti /",
    "GK19dandkc_u:3577": " tataste sarve 'pi kumārāstanmunivacanaṃ śiramyādhāyā taṃ praṇamya pitarau ca,",
    "GK19dandkc_u:3578": " gatvā digvijayaṃ vidhāya pratyāgamanāntaṃ svasvavṛttaṃ pṛthakpṛthaḍmunisamakṣaṃ nyavedayan /",
    "GK19dandkc_u:3579": " pitarau ca kumārāṇāṃ nijaparākramāvabodhakānyatidurghaṭāni caritānyākarṇya paramānandamāpnutām /",
    "GK19dandkc_u:3580": " tato rājā muniṃ savinayaṃ vyajijñapat--“bhagavat,",
    "GK19dandkc_u:3581": " tava prasādādagmābhirmanujamanorathādhikamavāṅmanarasagocaraṃ sukhamadhigatam /",
    "GK19dandkc_u:3582": " ataḥparaṃ mama svābhicaraṇasaṃnidhau vānaprasthāśramamau tyātmasādhanameva vidhātumucitam /",
    "GK19dandkc_u:3583": " ataḥ puṣpapurarājhye mānasārarājye carājabāhanamabhiṣicyāvaśiṣṭānirājyāni navabhyaḥ",
    "GK19dandkc_u:3584": " kumārebhyo yathocitaṃ sampradāya te kumārā rājavāhanājñābidhāyinastadekamatyā vartamānāścaturudadhimekhalāṃ",
    "GK19dandkc_u:3585": " vasuṃdharāṃ samuddhṛtya kaṇṭakānupabhuñjanti tathā vidheyaṃ svāminā iti /",
    "GK19dandkc_u:3586": " teṣāṃ tatpiturvānagrasthāśramaprahaṇopakramaniṣedhe bhūyāṃsamāgrahaṃ vilokya munistānabadat-“bhoḥ kumārakāḥ,",
    "GK19dandkc_u:3587": " ayaṃ yuṣmajjanaka etadvayaḥsamucite pathi varmānaḥ kāyakleśaṃ vinava madāśramastho vānapraśthāśramāśrayaṇaṃ sarvathā bhavaddharni nivāraṇīyaḥ",
    "GK19dandkc_u:3588": " atra sthitastvayaṃ bhaṅgavadbhaktimupalapsyate /",
    "GK19dandkc_u:3589": " bhavantaśca pitṛsaṃnidhau na sukhamavāpsthanti' iti maharṣerājñāmadhigamya te piturvānaprasthāśramādhigamapratiṣedhāgrahamatyajan /",
    "GK19dandkc_u:3590": " rājavāhanaṃ puṣpapure 'vasthāpya tadanujñayā sarve 'pi parijanāḥ svāni svāni rājyāni pratipālya svecchayā pitro samīpa gatāgatamakurvan /",
    "GK19dandkc_u:3591": " evamavasthitāste rājavāhanapramukhāḥ sarve 'pi kumārā rājavāhanājñayā sarvamapi vasudhāvalayaṃ",
    "GK19dandkc_u:3592": " nyāyena paripālayantaḥ parasparamaikamatyena vartamānāḥ purandaraprabhṛtibhirapyatidurlabhāni",
    "GK19dandkc_u:3593": " rājyasukhānyanvabhūvan // Dkc_2,8 //",
    "GK19dandkc_u:3594": " iti śrīdaṇḍinaḥ kṛtau daśakumāracarite kathopasaṃhāraḥ",
    "GK19dandkc_u:3595": " iti śrīmahāmahopādhyāyakavikulasārvabhaumanikhilavidyākumudinīśarvarīśvarasarasvatīniḥśvasitakaṣidaṇḍipaṇḍitaviracitaṃ daśakumāracaritaṃ saṃpūrṇam"
}