{
  "S01sumagavu:0_0": "namaḥ śrīsarvabuddhabodhisattvebhyaḥ",
  "S01sumagavu:sumav_1_0": "buddho bhagavān satkṛto gurukṛto mānitaḥ pūjito rājabhī rājāmātyair dhanibhiḥ pauraiḥ śreṣṭhibhiḥ sārthavāhair devair nāgair yakṣair asurair garuḍair gandharvaiḥ kinnarair mahoragair iti devanāgayakṣagandharvāsuragaruḍakinnaramahoragābhyarcito buddho bhagavān jñāto mahāpuṇyo lābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ saśrāvakasaṃghaḥ śrāvastyāṃ viharati sma jetavane 'nāthapiṇḍadasyārāme.",
  "S01sumagavu:sumav_2_0": "tena khalu punaḥ samayena śrāvastyām anāthapiṇḍado nāma gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī.",
  "S01sumagavu:sumav_3_0": "tena sadṛśāt kulāt kalatram ānītam.",
  "S01sumagavu:sumav_3_1": "sa tayā sārdhaṃ krīḍati ramate paricārayati.",
  "S01sumagavu:sumav_3_2": "tasya krīḍato ramamāṇasya paricārayataḥ patnī āpannasattvā saṃvṛttā.",
  "S01sumagavu:sumav_3_3": "sāṣṭānāṃ navānāṃ vā māsānām atyayāt prasūtā.",
  "S01sumagavu:sumav_4_0": "dārikā jātā, abhirūpā darśanīyā prāsādikā sarvāṅgapratyaṅgopetā sā unnītā vardhitā mahatī saṃvṛttā,",
  "S01sumagavu:sumav_4_1": "jñātibhir asyāḥ sumāgadheti nāma vyavasthāpitam.",
  "S01sumagavu:sumav_5_0": "puṇḍravardhane 'pi ca nagare mūṣilo nāma gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī.",
  "S01sumagavu:sumav_6_0": "tasya putro vṛṣabhadatto nāma,",
  "S01sumagavu:sumav_6_1": "so 'py abhirūpo darśanīyaḥ prāsādikaḥ sarvāṅgapratyaṅgopetaḥ,",
  "S01sumagavu:sumav_6_2": "sa cānyatīrthyasaṃsargān nirgrantheṣv abhiprasanno 'bhūt.",
  "S01sumagavu:sumav_7_0": "yadā bhagavatānuttare manuṣyadharme ṛddhiprātihāryaṃ tadā sarve 'nyatīrthyā bhagnāḥ parājitāḥ pratyantaṃ samāśritāḥ,",
  "S01sumagavu:sumav_7_1": "kecit gauḍikaṃ grāmaṃ, kecit puṇḍravardhanaṃ nagaraṃ,",
  "S01sumagavu:sumav_8_0": "sa ca gṛhapatiputro dainyenāvatiṣṭhate,",
  "S01sumagavu:sumav_8_1": "sa ca nirgranthair ucyate: kim arthaṃ tvaṃ no vivāhayasīti.",
  "S01sumagavu:sumav_8_2": "sa provāca: patnī me sadṛśī na vidyate. ta ūcur: anāthapiṇḍadasya duhitā sumāgadhā nāmāsti,",
  "S01sumagavu:sumav_8_3": "sāpi abhirūpā darśanīyā prāsādikā janapadakalyāṇīsadṛśī,",
  "S01sumagavu:sumav_9_0": "tato 'sau sahaśravaṇād eva tasyāṃ saṃraktacitto babhūva.",
  "S01sumagavu:sumav_9_1": "yāvad anyatīrthikaveśaṃ kṛtvānupūrveṇa śrāvastīm anuprāptaḥ,",
  "S01sumagavu:sumav_9_2": "piṇḍapātram anuvicarann anāthapiṇḍadasya gṛhaṃ praviṣṭaḥ.",
  "S01sumagavu:sumav_9_3": "sumāgadhā bhikṣāṃ gṛhītvā nirgatā.",
  "S01sumagavu:sumav_9_4": "sā tena dṛṣṭā. sahadarśanād evātīva saṃraktacitto babhūva.",
  "S01sumagavu:sumav_9_5": "sa bhrāntena khorakena śaktuṃ pratigṛhnāti,",
  "S01sumagavu:sumav_10_0": "tataḥ sumāgadhā tam asaṃvṛtendriyaṃ dṛṣṭvā prahasitā,",
  "S01sumagavu:sumav_10_1": "āha ca: asaṃprajānā ime 'nyatīrthyā bhikṣāṃ pratigṛhṇantīti.",
  "S01sumagavu:sumav_10_2": "tataḥ so 'pi tayā saha prahasito bhikṣāṃ gṛhītvā prakrāntaḥ.",
  "S01sumagavu:sumav_11_0": "tataḥ puṇḍravardhanaṃ gatvā pitur niveditavān. tena sā dārikā śrāvastīṃ gatvā yācitā.",
  "S01sumagavu:sumav_12_0": "anāthapiṇḍadena gṛhapatinā bhagavān pṛsṭaḥ.",
  "S01sumagavu:sumav_12_1": "bhagavān āha: gṛhapate, pravrajitām idam akaraṇīyam. api tu yadi sumāgadhā puṇḍravardhanaṃ yāsyati,",
  "S01sumagavu:sumav_12_2": "tatrāpi buddhakāryaṃ kariṣyatīti.",
  "S01sumagavu:sumav_13_0": "tato 'nāthapiṇḍadena gṛhapatinā sumāgadhā mahatā śrisamudayena vṛṣabhadattāya dattā,",
  "S01sumagavu:sumav_14_0": "yāvad apareṇa samayena tasmin gṛhe nirgranthā bhuñjate,",
  "S01sumagavu:sumav_15_0": "tasyā buddhir abhavat: nūnaṃ sthavirāryaśāradvatīputramahāmaudgalyāyanāryānandaprabhṛtayo mahāśrāvakā upanimantritā iti.",
  "S01sumagavu:sumav_16_0": "tayā te nirgranthāḥ kākapakṣamalinā malapaṭalavastrā durgandhaśarīrā nagnāḥ pretasadṛśā dṛṣṭvā ca punar durmanāḥ saṃvṛttā.",
  "S01sumagavu:sumav_17_0": "sā śvaśruṇocyate: dārike, kimarthaṃ parikhinnāsīti. sā provāca: ārye, yady evaṃvidhā dakṣinīyāḥ. pāpakārinaḥ punaḥ kīdṛśā bhavantīti.",
  "S01sumagavu:sumav_18_0": "sā kathayati: dārike, 'sti kaścid ebhyo 'nyaḥ prativiśiṣṭataraḥ śāstā loke.",
  "S01sumagavu:sumav_19_0": "sā kathayati: asti śrāvastyāṃ pitur me vihāre sa bhagavān upeto mātṛtaḥ pitṛtaḥ saṃśuddhaḥ,",
  "S01sumagavu:sumav_19_1": "kṣatriyo jātyā, rājakulāt pravrajitaś cakravartivaṃśāt;",
  "S01sumagavu:sumav_19_2": "uccāt kulāt pravrajito 'nūnāt.",
  "S01sumagavu:sumav_19_3": "punar aparaṃ, sa bhagavān āḍhyāt kulāt pravrajito 'dīnāt.",
  "S01sumagavu:sumav_19_4": "punar aparaṃ, sa bhagavān daharas taruṇaḥ pratyagrayauvanasamanvāgataḥ.",
  "S01sumagavu:sumav_20_0": "yasmin samaye krīḍāharṣamaṇḍanavibhūṣaṇasthānayogam anuyuktena vihartavyam,",
  "S01sumagavu:sumav_20_1": "tasmin samaye 'kāmakānāṃ jñātīnām sāśrukaṇṭhānāṃ rudanmukhānāṃ keśaśmaśrūṇy avatārya kāśāyāṇi vastrāṇy ācchādya samyag eva śraddhayāgārād anagārikāṃ pravrajitaḥ.",
  "S01sumagavu:sumav_21_0": "punar aparaṃ, bhagavān dvātriṃśatā mahāpuruṣalakṣaṇaiḥ samanvāgato 'sītyanuvyañjanair virājitagātro vyāmaprabhālaṃkṛtaḥ,",
  "S01sumagavu:sumav_21_1": "sūryasahasrātirekaprabhaḥ, jaṅgama iva ratnaparvataḥ samantato bhadrako 'bhirūpako darśanīyaḥ prāsādikaḥ.",
  "S01sumagavu:sumav_22_0": "jñātvā sa bhagavān dṛṣṭvā, sanidānaṃ śrāvakānāṃ dharmaṃ deśayati nānidānaṃ,",
  "S01sumagavu:sumav_22_1": "saniḥsaraṇaṃ nāniḥsaraṇaṃ, saparikramaṃ nāparikramaṃ, sapratisaraṇaṃ nāpratisaraṇaṃ,",
  "S01sumagavu:sumav_23_0": "prajñāvan sa bhagavān mahāprājñaḥ,",
  "S01sumagavu:sumav_23_1": "alam utpannānāṃ paravādināṃ saha dharmeṇa nirgṛhītā,",
  "S01sumagavu:sumav_23_2": "alaṃ svakasya vādasya pratiṣṭhāpayitā,",
  "S01sumagavu:sumav_23_3": "karmavādī sa bhagavān kriyāvādī.",
  "S01sumagavu:sumav_24_0": "pūrvābhilāpī sa bhagavān priyabhāṣī,",
  "S01sumagavu:sumav_24_1": "uttānamukhavarṇo vigatabhṛkuṭiḥ smitapūrvaṃgamaḥ.",
  "S01sumagavu:sumav_24_2": "ehīti svāgatavādī, kalyāṇavākyaḥ sa bhagavān bāhyakaraṇopetaś,",
  "S01sumagavu:sumav_24_3": "citrakathaḥ sa bhagavān madhurakathaḥ,",
  "S01sumagavu:sumav_24_4": "kalyāṇapraṇidhāno bahuhitānukampī bahvanekajanatāvinīta.",
  "S01sumagavu:sumav_25_0": "āryadharmatayā nyāyadharmatayā virajadharmatayā atuladharmatayā labdhasahāyaḥ sa bhagavān,",
  "S01sumagavu:sumav_25_1": "bahavo 'sya sahāyakāḥ śīlasaṃpannāḥ samādhisaṃpannāḥ prajñāsaṃpannā vimuktisaṃpannā vimuktijñānasaṃpannāḥ.",
  "S01sumagavu:sumav_26_0": "punar aparaṃ; sa bhagavān yaṃ grāmakṣetram upaniśritya viharati,",
  "S01sumagavu:sumav_26_1": "na tatra manuṣyā amanuṣyā vā viheṭhayanti,",
  "S01sumagavu:sumav_26_2": "kālena kālaṃ divyāni rūpāṇi dṛśyante,",
  "S01sumagavu:sumav_26_3": "divyāḥ śabdāḥ śrūyante, udārāś cāvabhāsāḥ prajñāyante,",
  "S01sumagavu:sumav_26_4": "devaḥ kālena kālaṃ samyag vāridhārām anuprayacchatīti.",
  "S01sumagavu:sumav_27_0": "tasyāḥ sahaśravaṇād eva bhagavato 'ntike cittam abhiprasannaṃ,",
  "S01sumagavu:sumav_27_1": "sā prasannacittā kathayati: dārike, śakyasi tvaṃ taṃ bhagavantam asmākam upadarśayitum.",
  "S01sumagavu:sumav_28_0": "sā kathayati: ārye, tena hi tvaṃ bhaktaṃ sajjīkuru,",
  "S01sumagavu:sumav_28_1": "śvo 'haṃ bhagavantam ānayisyāmīti.",
  "S01sumagavu:sumav_29_0": "tataḥ sumāgadhā bhavanapṛṣṭham abhiruhya maṇḍalakam upalipya puṣpāṇy avakīrya bhagavantam abhinamasya yasyāṃ diśi prativasati tasyāṃ diśi puṣpāṇi kṣipati,",
  "S01sumagavu:sumav_29_1": "dhūpaṃ ca dadāti, bhṛṅgārodakaṃ ca bhagavato nimantraṇakaṃ preṣayati.",
  "S01sumagavu:sumav_30_0": "sarvajña kāruṇika bho khalu sāṃprataṃ me saṃdarśanaṃ svayam ihāgamanaṃ kurusva /",
  "S01sumagavu:sumav_30_1": "saṃghena sāgarasamena samaṃ jitāre āgāminīṃ prativasasva niśām atulyam //",
  "S01sumagavu:sumav_30_2": "anugrahārthaṃ bhagavan mamādya kartuṃ narāṇāṃ manasaḥ prasādaṃ /",
  "S01sumagavu:sumav_30_3": "rūpasya te darśanamātrakena lokaikanātha kriyatāṃ prasādaḥ //",
  "S01sumagavu:sumav_31_0": "tatas tāni puṣpāṇi buddhānāṃ buddhānubhāvena devatānāṃ ca devatānubhāvena haṃsapaṅktir ivākāśe jetavanābhimukhāni saṃprasthitāni,",
  "S01sumagavu:sumav_31_1": "dhūpo 'bhrakūṭavad vaiḍūryaśalākovedakaṃ bhagavato 'grataḥ sthitam.",
  "S01sumagavu:sumav_32_0": "taṃ dṛṣṭvāyuṣmān ānando bhagavantaṃ papracha: kuto bhagavann idaṃ nimantraṇakam āyātam.",
  "S01sumagavu:sumav_33_0": "puṇḍravardhanād, ānanda, ṣaṣṭyuttarād yojanaśatāt. gacchānanda, bhikṣūṇām ārocaya: śvo yuṣmābhiḥ puṇḍravardhanaṃ nagaraṃ gantavyaṃ,",
  "S01sumagavu:sumav_33_1": "tirthyāvaṣṭabdhaṃ taṃ nagaram ṛddhivikurvaṇaṃ kartavyam,",
  "S01sumagavu:sumav_34_0": "evaṃ bhadantety āyuṣmān ānando bhagavataḥ pratiśrutya gaṇḍīm ākoṭya bhikṣusaṃghaṃ saṃnipātya vṛddhānte sthitvā śalākāṃ cārayann evam āha:",
  "S01sumagavu:sumav_35_0": "śvo yuṣmābhiḥ puṇḍravardhanaṃ nagaraṃ gantavyaṃ,",
  "S01sumagavu:sumav_35_1": "tīrthyāvaṣṭabdhaṃ taṃ nagaram,",
  "S01sumagavu:sumav_36_0": "tataḥ sthavirasthavirāḥ śalākāṃ grahītum ārabdhāḥ.",
  "S01sumagavu:sumav_36_1": "tatra pūrṇo nāma sukuṇḍopadhānīyaḥ sthaviraḥ,",
  "S01sumagavu:sumav_36_2": "so 'pi śalākāṃ grahītum ārabdhaḥ.",
  "S01sumagavu:sumav_36_3": "āyuṣmatānandenocyate: sthavira, nedam anāthapiṇḍadasya gṛhaṃ gantavyam,",
  "S01sumagavu:sumav_36_4": "api tu puṇḍravardhanaṃ nagaraṃ gantavyaṃ ṣaṣṭyuttarayojanaśataṃ yāvad ṛddhivikurvaṇaṃ kartavyam.",
  "S01sumagavu:sumav_37_0": "tataḥ sasaṃbhramaṃ sthaviraḥ śalākāṃ chorayitvā,",
  "S01sumagavu:sumav_37_1": "yāvad dvitīyasya bhikṣoḥ śalākā na dīyate,",
  "S01sumagavu:sumav_37_2": "tāvat ṣaḍabhijñām utpādya gajabhujasadṛśaṃ dakṣiṇaṃ bāhum abhiprasārya śalākāṃ gṛhītvā kathayati:",
  "S01sumagavu:sumav_37_3": "na hi rūpaguṇair na hi sauṣṭhavair na balātkāraguṇair na gauravāt /",
  "S01sumagavu:sumav_37_4": "jarayā hi nipīḍitayauvanāḥ ṣaḍabhijñās tu bhavanti madvidhāḥ //",
  "S01sumagavu:sumav_38_0": "tataḥ prabhatāyām rajanyāṃ sthavirasthavirāḥ svakasvakena ṛddhyanubhāvena saṃprasthitāḥ.",
  "S01sumagavu:sumav_39_0": "atha mūṣilapatnī bhagavato 'rthe śuciṃ praṇītaṃ khādanīyaṃ bhojanīyaṃ samudānīyāsanakāni prajñapya,",
  "S01sumagavu:sumav_39_1": "udakamaṇiṃ pratiṣṭhāpya, bhavanapṛṣṭham abhiruhya, sumāgadhāpi svāminā sārdhaṃ śvaśureṇa bahiḥ sthitā cintayati.",
  "S01sumagavu:sumav_40_0": "kiṃ bhagavān āgamiṣyati. atha nāgamisyatīti. athavānyatropanimantrito bhaviṣyati.",
  "S01sumagavu:sumav_41_0": "tato bhagavantaṃ namaskṛtya yasyāṃ diśi prativasati tām diśaṃ prekṣitum ārabdhā.",
  "S01sumagavu:sumav_42_0": "atrāntareṇāyuṣmān ājñātakauṇḍinya uragaratham abhinirmāya śanair mandaṃ mandaṃ deve vṛṣṭāyamāne vidyutsu niścarantīṣu meghadhvaninirnādena tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_43_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_43_1": "sumāgadhe, 'yaṃ te sa śāstā, yo 'yam uragarathopaviṣṭaḥ śanair mandaṃ mandaṃ deve vṛṣṭāyamāne vidyududdyotaṃ darśayamāno meghadhvaninirnādena ṛddhyākāśenāgacchati.",
  "S01sumagavu:sumav_44_0": "sā provāca: nāyam āryo 'jñātakauṇḍinyaḥ saṃghasthaviraḥ,",
  "S01sumagavu:sumav_44_1": "anena bhagavatā bārāṇasyāṃ dharme deśyamāne tatprathamato vairāgyam adhigatam ayaṃ bhagavatā nirvāṇādhigamaprāptānām agro nirdiṣṭah,",
  "S01sumagavu:sumav_45_0": "atrāntareṇāyuṣmāñ chāriputraḥ siṃharatham abhinirmāya tatropaviṣṭa upari vihāyasā rddhyākāśenāgacchati.",
  "S01sumagavu:sumav_46_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_46_1": "sumāgadhe, 'yaṃ te sa śāstā yo 'yaṃ siṃharathenāgacchati.",
  "S01sumagavu:sumav_47_0": "sā kathayati: nāyam āryaḥ śāriputro, yo 'yaṃ bhagavatā prajñāvatām agro nirdiṣṭaḥ.",
  "S01sumagavu:sumav_48_0": "asya ca garbhasthasya mātrā jambūdvīpe sarvavādino nirgṛhītāḥ.",
  "S01sumagavu:sumav_49_0": "jananyāś cānena dauhadam utpāditam:",
  "S01sumagavu:sumav_49_1": "apy evāhaṃ sumerumūrdhāruhya caturṇām api ratnākarāṇāṃ payaḥ pibeyam iti.",
  "S01sumagavu:sumav_50_0": "atha tiṣyena dvijapravareṇendrajālapāramiprāptaṃ harim indrajālācāryam āhūya narasurāsuragaruḍakinnaramahoragagandharvayakṣasamavāye devyā dauhadaṃ vinītam.",
  "S01sumagavu:sumav_51_0": "asya ca mātuḥ kukṣiniṣkrāntasya pitrā sarvanaimittikāḥ samāhūyoktāḥ:",
  "S01sumagavu:sumav_51_1": "paśyantu bhavantaḥ, kumārasya kiṃ prabhāvo bhaviṣyatīti.",
  "S01sumagavu:sumav_52_0": "te cāvalokayitum ārabdhāḥ. kumārasya lakṣaṇodāratāṃ rūpodāratāṃ ca dṛṣṭvā paraṃ vismayam āpannā,",
  "S01sumagavu:sumav_52_1": "na śaknuvanti vyākartuṃ kumārasyedaṃ prabhāvam iti.",
  "S01sumagavu:sumav_53_0": "athāmbaragatena mahābrāhmaṇā teṣām saṃśayam apanayanārthaṃ brāhmaṇasvareṇāvaghoṣitam.",
  "S01sumagavu:sumav_54_0": "eṣa kumāraḥ śākyamuneḥ samyaksaṃbuddhasya śāsane pravrajya sarvakleśaprahāṇād arhattvaṃ sākṣāt kariṣyati,",
  "S01sumagavu:sumav_54_1": "sarvaśrāvakānāṃ cāgro bhaviṣyati,",
  "S01sumagavu:sumav_55_0": "idānīṃ vādinaś cāsya mukhaṃ nirīkṣya cirakālābhilaṣitāṃ vācam api na niścārayanti,",
  "S01sumagavu:sumav_55_1": "kaḥ punar vādo. vādakaraṇe ayaṃ bhagavatā evam uktaḥ.",
  "S01sumagavu:sumav_56_0": "mahāsamudrapramāṇaṃ pūrṇamasibhājanasya,",
  "S01sumagavu:sumav_56_1": "sumerupramāṇam bhūrjapatrabhārasya,",
  "S01sumagavu:sumav_56_2": "caturdvīpeṣu sarvasattvadhātupramāṇaṃ lekhakānām,",
  "S01sumagavu:sumav_56_3": "asyāḥ pṛthivyās tṛṇakāsṭhaśākhāparṇasadapramāṇaṃ kalamānāṃ parikṣayaṃ paryāyena gacchet,",
  "S01sumagavu:sumav_56_4": "na tv evāsya śāriputrasya prajñāyāḥ kṣayaṃ vadāmi.",
  "S01sumagavu:sumav_56_5": "ato mahāprajña ity ākhyātaḥ mahāsārthavāhavat.",
  "S01sumagavu:sumav_57_0": "yāvat sarvasattveṣu prajñā 'sya sarvotkṛṣṭā yāvat tribhuvavāsisakalanarāmarasurasya",
  "S01sumagavu:sumav_57_1": "sarvalokasya yā prajñā sthāpayitvā tathāgatam /",
  "S01sumagavu:sumav_57_2": "śāriputrasya prajñāyāḥ kalāṃ nārhati ṣoḍaśām //",
  "S01sumagavu:sumav_58_0": "anyam apy uktam: caturāryasatyasaṃkṣepavistaravibhāgavidhikathāvasare nāsty utpattiṣv asya samo jagati pratyekabuddho 'pi,",
  "S01sumagavu:sumav_59_0": "atrāntareṇāyuṣmān mahākāśyapaḥ sauvarṇaṃ parvatam abhinirmāya nānāmṛgagaṇopetaṃ nānāprasravākulaṃ nānāpakṣigaṇākīrṇaṃ nānāvṛkṣopaśobhitaṃ tatropaviṣṭaḥ sa upari vihāyasā ṛddhyākāśenāgacchati.",
  "S01sumagavu:sumav_60_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_60_1": "sumāgadhe, ayaṃ te sa śāstā yo 'yaṃ suvarṇam parvatam abhiruhyāgacchati.",
  "S01sumagavu:sumav_61_0": "sā kathayati: nāyam āryo mahākāśyapo, 'yaṃ bhagavatā alpecchānāṃ saṃtuṣṭānāṃ dhūtaguṇadharāṇām agro nirdiṣṭaḥ.",
  "S01sumagavu:sumav_62_0": "anenaikonaṃ lāṅgalasahasraṃ lakṣāhatānāṃ,",
  "S01sumagavu:sumav_62_1": "ṣaṣṭihiraṇyakoṭyaḥ sauvarṇānāṃ,",
  "S01sumagavu:sumav_62_2": "yavānām aśītibhiḥ khāryaṃ, ṣoḍaśa dāsagrāmam, aṣṭādaśa mahābhāktagrāmāḥ, anekaśatasahasrāṇi vastūny upakaraṇaṃ samutsṛjya pravrajitaḥ.",
  "S01sumagavu:sumav_63_0": "punar aparaṃ: sarvaśrāvakānāṃ samakṣam ayaṃ bhagavatārdhāsanenopanimantritaḥ.",
  "S01sumagavu:sumav_63_1": "ekaprasthodanaṃ śreyaḥ, ekaśayyā sukhāvahā /",
  "S01sumagavu:sumav_63_2": "ekadūṣyayugaṃ vāryaṃ, geyo mohaparigrahaḥ //",
  "S01sumagavu:sumav_63_3": "iti kṛtvā, pratigṛhītāśeṣā yā aparigraha iti na gṛhītaḥ.",
  "S01sumagavu:sumav_63_4": "yaś ca bhāgineyām abhirūpāṃ darśanīyāṃ janapadakalyāṇīsadṛśīṃ tām apahāya pravrajitaḥ,",
  "S01sumagavu:sumav_64_0": "atrāntareṇāyuṣmān mahāmaudgalyāyana airāvaṇagajavaravilāsagāminaṃ paramasvabhāvalakṣaṇavyañjanopetapuṇyadarśanaṃ hastinam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_65_0": "taṃ dṛṣṭvā sumāgadhāyāḥ svāmī papraccha:",
  "S01sumagavu:sumav_65_1": "sumāgadhe, 'yaṃ te sa śāstā yo 'yaṃ nāgendrarathenāgacchati.",
  "S01sumagavu:sumav_66_0": "sā kathayati: nāyam āryo mahāmaudgalyāyano, 'yaṃ bhagavatā ṛddhimatām agro nirdiṣṭaḥ.",
  "S01sumagavu:sumav_67_0": "anena śakrasya devānām indrasya vaijayantaḥ prāsādaḥ,",
  "S01sumagavu:sumav_67_1": "yojanasahasraṃ samantāt, parikṣepeṇa caturaśītibhiḥ stambhasahasraiḥ supratiṣṭhitaḥ,",
  "S01sumagavu:sumav_67_2": "ardhapañcemāni yojanāni devapurād atyudgataḥ pādāṅguṣthenābhikampitaḥ.",
  "S01sumagavu:sumav_68_0": "nandopanandau nāma nāgarājānau sumerubhṛguṇapariveṣṭitaṃ kṛtvāvasthitau ca vinītau.",
  "S01sumagavu:sumav_69_0": "punar apy anena bhagavān evam uktaḥ:",
  "S01sumagavu:sumav_69_1": "evaṃ hi bhadanta vaijayante durbhikṣaṃ kṛcchraṃ kāntāraṃ,",
  "S01sumagavu:sumav_69_2": "durlabhaḥ piṇḍako yācanakena,",
  "S01sumagavu:sumav_69_3": "bhikṣavo 'pi lūhabhojanena pariklāmyante.",
  "S01sumagavu:sumav_70_0": "saṃmukhaṃ me bhadanta bhagavato 'ntikāc chrutaṃ saṃmukham udgṛhītam:",
  "S01sumagavu:sumav_70_1": "asyāṃ mahāpṛthivyāṃ pārthivaḥ praṇīto rasadhātuḥ:",
  "S01sumagavu:sumav_71_0": "tad icchāmy asyā mahāpṛthivyāḥ pārthivaḥ praṇīto rasadhātuḥ tam ūrdhvaṃ kartuṃ,",
  "S01sumagavu:sumav_71_1": "yam ūrdhvaṃ tam adhaḥ kartum.",
  "S01sumagavu:sumav_72_0": "bhagavān āha: kasmin sthāne sthitvā mahāpṛthivīṃ parivartayasīti.",
  "S01sumagavu:sumav_73_0": "eṣa evam āha: cakravāḍamahācakravāḍābhyāṃ stāne mahāpṛthiviṃ parivartayiṣyāmi.",
  "S01sumagavu:sumav_74_0": "bhagavān āha: ye pṛthivīsaṃniśritāḥ prāṇinas tān kathaṃ kariṣyasīti.",
  "S01sumagavu:sumav_74_1": "eṣa evam āha: ye pṛthivīsaṃniśritāḥ prāṇinas tān vāmena pāṇinoddhṛtya dhārayiṣyāmi,",
  "S01sumagavu:sumav_74_2": "dakṣiṇena prāṇinā mahāpṛthivīṃ parivartayiṣyāmi.",
  "S01sumagavu:sumav_75_0": "tadyathā, bhadanta, balavān puruṣaḥ kadalīpatraṃ parivartayan paramalaghusaṃjñī bhavati,",
  "S01sumagavu:sumav_75_1": "evam evāhaṃ bhadanta, mahāpṛthivīṃ parivartayan paramalaghusaṃjñī bhaviṣyāmīti.",
  "S01sumagavu:sumav_76_0": "sādhu sādhu, maudgalyāyana, śakyasi tvam anayā ṛddhyānenopāyena mahāpṛthivīṃ parivartayitum iti.",
  "S01sumagavu:sumav_77_0": "atrāntareṇāyuṣmān mahākātyāyanaḥ sphaṭikamayaṃ kūṭāgāram abhinirmāya marakatenācchāditaṃ nānāratnastambhopanibaddhaṃ pravālavedikopaśobhitaṃ,",
  "S01sumagavu:sumav_77_1": "tatra paryaṇkaḥ prajñaptaḥ paṭikāstṛto goṇikāstṛtaś citrikāstṛtaś tūlikāstṛtaḥ,",
  "S01sumagavu:sumav_77_2": "yāval lohitopadhānas, tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_78_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_78_1": "sumāgadhe, 'yaṃ te sa śāstā yo 'yaṃ sphaṭikamayaṃ kūṭāgāram abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_79_0": "sā kathayati: nāyam āryo mahākātyāyanaḥ, ayaṃ bhagavatā sūtrāntavaibhaṅgakānāṃ puṇyamaheśākhyānām agro nirdiṣṭaḥ,",
  "S01sumagavu:sumav_80_0": "atrāntareṇāyuṣmān mahākausṭhilo vrṣabharatham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_81_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_81_1": "sumāgadhe, 'yaṃ te sa śāstā yo 'yaṃ vṛsabharathenāgacchati.",
  "S01sumagavu:sumav_82_0": "sā kathayati: nāyam āryo mahākauṣṭhilo, 'yaṃ bhagavatālpecchānām agro nirdiṣṭaḥ.",
  "S01sumagavu:sumav_83_0": "ayaṃ bhikṣūn evam āha: sātirekāṇi me, āyuṣmanto, 'śītivarṣāni pravrajitasya, nābhijānāmi sabrahmacāriṇām antikāt parikarma svīkartum antaśaḥ pṛṣṭhodgharṣaṇamātram api,",
  "S01sumagavu:sumav_84_0": "atrāntareṇāyuṣmān upālī haimaṃ tālavanam abhinirmāya suvarṇapuṣpaphalopetaṃ vividhamanojñasvarasaṃyuktaṃ,",
  "S01sumagavu:sumav_84_1": "tatrāsajjamānaśarīra ṛddhyākāśenāgacchati.",
  "S01sumagavu:sumav_85_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_85_1": "sumāgadhe, 'yam te sa śāstā yo 'yaṃ haimaṃ tālavanam āśritya ṛddhyākāśenāgacchati.",
  "S01sumagavu:sumav_86_0": "sā kathayati: nāyam ārya upālī, ayaṃ bhagavatā vinayadharāṇām agro nirdiṣṭaḥ.",
  "S01sumagavu:sumav_87_0": "asya ca pañcamātrātraiḥ śākyakumāraśatair nānālaṃkāravibhūṣitaiḥ pravrajyamānaiḥ purastād vastrāṇām ābharaṇānāṃ ca mahān rāśiḥ kṛtaḥ.",
  "S01sumagavu:sumav_88_0": "ayam āryaḥ saṃlakṣayati: ime tāvat kumārāḥ kulavibhavayauvanopetāḥ sphītāny antaḥpurāṇi sphītāṇi ca kośakoṣṭhāgārāṇy apāsya pravrajitum ārabdhāḥ,",
  "S01sumagavu:sumav_88_1": "aham asmim alaṃkāramātreṇa sakto.",
  "S01sumagavu:sumav_89_0": "'nena vyasanam āpatsyate iti tāṃ vibhūtiṃ kheṭapiṇḍam ivāpahāya pravrajya tatprathamataram arhattvam adhigataṃ,",
  "S01sumagavu:sumav_90_0": "atrāntareṇāyuṣmān aśvajic chānteneryāpathena mattahastinaṃ damayati,",
  "S01sumagavu:sumav_90_1": "pātrakaravyagrahasta upari vihāyasā ṛddhyākāśenāgacchati.",
  "S01sumagavu:sumav_91_0": "taṃ dṛsṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_91_1": "sumāgadhe, 'yaṃ te sa śāstā yo 'yaṃ śānteneryāpathena pātrakaravyagrahasta upari vihāyasā ṛddhyākāśenāgacchati.",
  "S01sumagavu:sumav_92_0": "sā prāha: nāyam āryo 'śvajic, chānteneryāpathena mattahastinaṃ damayati.",
  "S01sumagavu:sumav_92_1": "karmakleśahetukāraṇavatī lokasya nivṛttir yathā",
  "S01sumagavu:sumav_92_2": "karmakleśanivṛttikāraṇam api provāca tan nāyakaḥ /",
  "S01sumagavu:sumav_92_3": "yasmin janmajarāvipattiniyataṃ duḥkhaṃ na saṃtiṣṭhate",
  "S01sumagavu:sumav_92_4": "tat mokṣapravaraṃ sa cādivṛṣabho jñātvā svayaṃ bhāṣate //",
  "S01sumagavu:sumav_92_5": "śrutvā pūrvaṃ tīrthikasyāryeṇa śāriputreṇa śrotaāpattiphalam adhigatam ayaṃ bhagavatā smṛtimatām agro nirdiṣṭaḥ,",
  "S01sumagavu:sumav_93_0": "atrāntareṇāyuṣmān pūrṇo maitrāyaṇīputraḥ sauvarṇaṃ padmam abhinirmāya sahasrapatraṃ śakaṭacakramātraṃ vaiḍūryadaṇḍaṃ vajrāṅkurakeśaraṃ tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_94_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_94_1": "sumāgadhe, ayaṃ te sa śāstā yo 'yaṃ sauvarnaṃ padmam abhinirmāya sahasrapatraṃ śakaṭacakramātraṃ vaiḍūryadaṇḍaṃ vajrāṅkurakeśaraṃ tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_95_0": "sā kathayati: nayām āryo pūrṇo maitrāyaṇīputraḥ,",
  "S01sumagavu:sumav_95_1": "ayaṃ bhagavatā maitrāṇikānām agro nirdiṣṭaḥ,",
  "S01sumagavu:sumav_96_0": "atrāntareṇāyuṣmān dravyo mallaputraś catūratnamayam parvataśikharam abhinirmāya nānāghaṇṭāravākīrṇaṃ nānādhvajapatākopaśohitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_97_0": "taṃ dṛṣṭvā sumāgadhāyāḥ svāmī sumāgadhāṃ:",
  "S01sumagavu:sumav_97_1": "papraccha sumāgadhe, 'yaṃ te sa śāstā yo 'yaṃ catūratnamayaṃ parvataśikharam abhinirmāya nānāghaṇṭārāvakīrṇaṃ nānādhvajapatākopaśobhitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_98_0": "sā kathayati: nāyam āryo dravyo mallaputro,",
  "S01sumagavu:sumav_98_1": "'yaṃ bhagavatā pratilayakānām agro nirdiṣṭaḥ,",
  "S01sumagavu:sumav_98_2": "yo 'yaṃ saṃlayān bhikṣūn tathā pratisaṃlayaneṣu niyojayati,",
  "S01sumagavu:sumav_99_0": "atrāntareṇāyuṣmān aniruddhaḥ sarvasauvarṇaṃ prāsādam abhinirmāya vaiḍūryapravālastambhopaśobhitaṃ nānāratnavicitraṃ vitānamālāviracitaṃ śatapatākopaśobhitaṃ tanmadhye,",
  "S01sumagavu:sumav_99_1": "tatra cābhyantare niṣaṇṇa, upari vihāyasā ṛddhyākāśenāgacchati.",
  "S01sumagavu:sumav_100_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_100_1": "sumāgadhe, 'yaṃ te sa śāstā yo 'yaṃ sauvarṇaṃ prāsādam abhinirmāya,",
  "S01sumagavu:sumav_100_2": "tatra cābhyantare siṃhāsane niṣaṇṇa upari vihāyasā ṛddhyākāśenāgacchati.",
  "S01sumagavu:sumav_101_0": "sā kathayati: nāyam āryo 'niruddho, 'yaṃ bhagavatā divyacakṣuṣām agro nirdiṣṭaḥ.",
  "S01sumagavu:sumav_102_0": "anena bārāṇasyām upaviṣṭasya pratyekabuddhasyaikapiṇḍapratipādanena saptakṛtvaś cakravartirājyāni kāritāni,",
  "S01sumagavu:sumav_102_1": "saptakṛtvo deveṣu trayastriṃśeṣu devānāṃ rājyaṃ kāritam.",
  "S01sumagavu:sumav_103_0": "tenaiva karmāvaśeṣeṇāḍhye śākyakule jātaḥ,",
  "S01sumagavu:sumav_103_1": "anekāni ca śatasahasrāni lakṣāhatasya hiraṇyasuvarṇasya rūpyasya cāpahāya pravrajitaḥ,",
  "S01sumagavu:sumav_103_2": "pravrajito 'pi cāyaṃ lābhī cīvarapiṇḍapātraśayanāsanaglānapratyayabhaiṣajyapariṣkārāṇām.",
  "S01sumagavu:sumav_104_0": "punar asya māhātmyaṃ śṛṇu: māhānāma mātrābhihitaḥ. putra, rājñā ghaṇṭāvaghoṣanaṃ kāritaṃ,",
  "S01sumagavu:sumav_104_1": "śākyaiḥ kulaikayā pravrajitavyam iti,",
  "S01sumagavu:sumav_105_0": "sa kathayati: nāhaṃ pravrajāmi. yas te priyaḥ putraḥ sukhāsane upari prāsādatale tiṣṭhati,",
  "S01sumagavu:sumav_106_0": "mātā prāha: putra, puṇyamaheśākhyo 'sau, mā tena saha spardhāṃ kuru.",
  "S01sumagavu:sumav_107_0": "ambe, tvaṃ tasyābhiprasannā yenāsau puṇyamaheśākhyaḥ.",
  "S01sumagavu:sumav_107_1": "adya tasya mā kiṃcit preṣayājñāsyāmi puṇyamaheśākhyo na veti.",
  "S01sumagavu:sumav_108_0": "putra, evaṃ pratyakṣīkuru.",
  "S01sumagavu:sumav_109_0": "tayā riktapiṭharikābhiḥ piṭakaṃ pūrayitvā śuklena vastreṇācchādya mudrābhilakṣitaṃ kṛtvā preṣyadārikāhaste preṣitam,",
  "S01sumagavu:sumav_109_1": "saṃdiṣṭaṃ ca: dārike, yadi tvāṃ pṛcchet kim atreti,",
  "S01sumagavu:sumav_110_0": "śakrasya ca devānām indrasyādhastāt jñānadarśanaṃ pravartate.",
  "S01sumagavu:sumav_110_1": "sa saṃlakṣayati: yena nāma upari pratyekabuddhaḥ piṇḍakena pratipāditaḥ,",
  "S01sumagavu:sumav_110_2": "tasyādya kathaṃ bhojanena vighāto bhaviṣyati.",
  "S01sumagavu:sumav_110_3": "bhojanopasaṃhāro 'sya kartavya iti.",
  "S01sumagavu:sumav_110_4": "tenāsau piṭako nānāsūpikarabhojanopetasyāhārasya pūritaḥ.",
  "S01sumagavu:sumav_111_0": "yāvad asau dārikā tam ādāyāniruddhasakāśaṃ gatā,",
  "S01sumagavu:sumav_111_1": "riktaṃ preṣayiṣyati. nūnam atra kiṃ nāma bhojyabhojanaṃ prakṣiptam paśyāmas tāvad iti.",
  "S01sumagavu:sumav_112_0": "yāvad udghāṭitaṃ sarvaṃ tad udyānam anekopakaraṇasurabhigandhasaṃpūrṇaṃ vyavasthitam.",
  "S01sumagavu:sumav_112_1": "yaṃ ghrātvāniruddhaḥ paraṃ vismayam upagataḥ:",
  "S01sumagavu:sumav_112_2": "mātṛbhakto 'yam, anena mātur agrapiṇḍaḥ preṣitaḥ.",
  "S01sumagavu:sumav_112_3": "saṃdiṣṭaṃ cāmba, pratidinam īdṛśaṃ bhojanaṃ preṣitum arhasīti.",
  "S01sumagavu:sumav_113_0": "sā dṛṣṭvā paramavismayam upagatā.",
  "S01sumagavu:sumav_113_1": "tayā mahānāmopadarśitaḥ: putra, dṛṣṭaṃ te. amba, dṛṣṭam. nanu tvaṃ mayā pūrvam evoktaḥ:",
  "S01sumagavu:sumav_113_2": "punyamaheśākhyaḥ sattvo manuṣya subhago,",
  "S01sumagavu:sumav_113_3": "mā tena saha spardhāṃ kurṣveti.",
  "S01sumagavu:sumav_114_0": "āha ca:",
  "S01sumagavu:sumav_114_1": "sauvarṇe suvimānamālaracite ratnaprabhālaṃkṛte",
  "S01sumagavu:sumav_114_2": "dhyāyī dhyānarato niṣadya virajobhadrāsane saṃyataḥ /",
  "S01sumagavu:sumav_114_3": "āyāty eṣa caladhvajoparacito āryāniruddho muniḥ",
  "S01sumagavu:sumav_114_4": "mukto mocayitā nimagnam avaśaṃ lokaṃ bhavāmbho nidhau // (11)",
  "S01sumagavu:sumav_115_0": "atrāntareṇāyuṣmān śroṇaḥ koṭīkarṇaḥ puṣpamaṇḍapam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_116_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_116_1": "sumāgadhe, 'yaṃ te sa śāstā yo 'yaṃ puṣpamaṇḍapam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_117_0": "sā kathayati: nāyam āryaḥ śroṇaḥ koṭīkarṇo, 'yaṃ bhagavatā alparajaskajātīyānām agro nirdiṣṭaḥ.",
  "S01sumagavu:sumav_118_0": "ayaṃ ratnaprayuktikayā karṇikayā karṇe āmuktikayā jātaḥ. mātāpitarau paraṃ vismayam āpannau.",
  "S01sumagavu:sumav_119_0": "asya pitrā balasenena sarvaratnaparikṣakān āhūyoktaḥ:",
  "S01sumagavu:sumav_119_1": "ratnānāṃ mūlyam kuruta iti. te ratnānāṃ mūlyaṃ kartum ārabdhā,",
  "S01sumagavu:sumav_119_2": "na śaknuvanti ratnānāṃ mūlyaṃ kartum.",
  "S01sumagavu:sumav_120_0": "dharmatā khalu yasya ratnasya na śakyate mūlyaṃ kartuṃ,",
  "S01sumagavu:sumav_120_1": "tasya koṭimūlyaṃ kriyate. te kathayati: gṛhapate, ekaikasya ratnasya koṭimūlyam iti.",
  "S01sumagavu:sumav_121_0": "jñātayaḥ kathayanti: kiṃ bhavatu dārakasya nāmeti.",
  "S01sumagavu:sumav_121_1": "ayam dārakaḥ koṭimūlyakaratnikayā karṇikayā karṇe āmuktikayā jātah,",
  "S01sumagavu:sumav_121_2": "śravaṇe nakṣatre jātas, tasmād bhavatu dārakasya śroṇaḥ koṭīkarṇa iti nāma.",
  "S01sumagavu:sumav_122_0": "atrāntareṇāyuṣmān śronaḥ koṭiviṃśaḥ nānāpuṣpaphalasaṃpannavanagahanam abhinirmāya rajodhvastāyām pṛthivyām ākāśacaṅkrame caṅkramyamāna upari vihāyasā ṛddhyākāśenāgacchati.",
  "S01sumagavu:sumav_123_0": "taṃ dṣṛṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_123_1": "sumāgadhe, 'yam te sa śāstā yo 'yaṃ nānāpuṣpaphalopetam vanagahanam saṃśrityākāśacaṅkrame caṅkramyamāṇo 'bhyāgacchati.",
  "S01sumagavu:sumav_124_0": "sā kathayati: nāyaṃ śāstā, āryo 'yaṃ śroṇaḥ koṭīviṃśah. asya jātamātrasya pitrā viṃśatihiraṇyakoṭyaḥ avalehikāmūlye 'nupradattā,",
  "S01sumagavu:sumav_124_1": "asya dine dine pañcakārṣāpaṇaśatāni sthālīpākārthe vyayam upagacchati.",
  "S01sumagavu:sumav_125_0": "āyuṣmatā mahāmaudgalyāyanena cāsya sakāśāt piṇḍapātram ādāya bhagavate dattam.",
  "S01sumagavu:sumav_125_1": "yasya gandhena sarvaṃ rājagṛhaṃ nagaram āpūritaṃ pātrāvaśeṣaṃ ca rājña bimbisāreṇāsvāditam,",
  "S01sumagavu:sumav_125_2": "āsvādya ca paraṃ vismayam āpannaḥ kathayaty:",
  "S01sumagavu:sumav_126_0": "ahaṃ bhadanta rājakule jātaḥ, rājā saṃvṛtto, nābhijānāmi kadācid evaṃvidham annam āsvāditaṃ pūrvam.",
  "S01sumagavu:sumav_127_0": "asya pādatale caturaṅgulamātrāṇi suvarṇāni romāni jātāni.",
  "S01sumagavu:sumav_128_0": "ayaṃ bhagavataḥ sakāśaṃ gantukāmaḥ pṛcchati:",
  "S01sumagavu:sumav_128_1": "kiṃ bhagavān yānena gacchaty āhosvit padbhyām iti.",
  "S01sumagavu:sumav_128_2": "apare kathayanti: padbhyām iti. sa eṣa kathayati: aham api padbhyāṃ gacchāmīti.",
  "S01sumagavu:sumav_129_0": "tasya pauruṣeyair vastrāṇi pṛthivyām āstīrṇāni.",
  "S01sumagavu:sumav_129_1": "eṣa pṛcchati: kiṃ bhagavān āstīrṇena gacchaty āhosvid anāstīrṇeneti.",
  "S01sumagavu:sumav_129_2": "te kathayati: nāstīrṇeneti. eṣa kathayati: apanayata vastrāṇi, aham apy anāstīrṇena gacchāmīti.",
  "S01sumagavu:sumav_130_0": "punar aparāṇi dūṣyavastrāṇi pṛthivyām āstīrṇāni.",
  "S01sumagavu:sumav_130_1": "eṣa pṛcchati: kiṃ bhagavān dūṣyāstīrṇena gacchaty āhosvid anāstīrṇena.",
  "S01sumagavu:sumav_131_0": "kumāra, puṇyamaheśākhyaḥ. tato 'parāṇy amanuṣyāni divyavastrāṇi prādurbhūtāni.",
  "S01sumagavu:sumav_131_1": "eṣa dṛṣṭvāha: apanayantu amanuṣyavastrāṇīti.",
  "S01sumagavu:sumav_131_2": "tair apanītānī. anena pṛthivyāṃ pādo nyastaḥ.",
  "S01sumagavu:sumav_131_3": "ṣaḍvikāraḥ pṛthivīkampo jātaḥ.",
  "S01sumagavu:sumav_132_0": "bhagavān āha: ito, bhikṣava, ekanavatiṃ kalpam upādāya na kadācic chroṇeṇa koṭīviṃśenānastīrṇe pṛthivīpradeśe pādo nyastaḥ.",
  "S01sumagavu:sumav_132_1": "etarhi nyasto dharmagauravāt,",
  "S01sumagavu:sumav_133_0": "yenāyaṃ ṣaḍvikāraḥ pṛthivīkampo jātaḥ.",
  "S01sumagavu:sumav_133_1": "ayaṃ bhagavatā ārabdhavīryāṇām agro nirdiṣṭaḥ.",
  "S01sumagavu:sumav_134_0": "atrāntareṇāyuṣmān pilindavatso haṃsaratham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_135_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_135_1": "sumāgadhe 'yaṃ te sa śāstā yo 'yaṃ haṃsarathenāgacchati.",
  "S01sumagavu:sumav_136_0": "sā kathayati: nāyam āryo pilindavatso, 'yaṃ bhagavatā karuṇāvihārāṇām agro nirdiṣṭaḥ.",
  "S01sumagavu:sumav_137_0": "anena gaṅgābhihitā: kuśalītiṣṭhety. asya vacanasamanantaram eva gaṅgā sthitā,",
  "S01sumagavu:sumav_137_1": "aṅkuśasaṃtāḍiteva dviradavadhūr na prahasati.",
  "S01sumagavu:sumav_138_0": "atrāntareṇāyuṣmān udāyī aśvaratham abhinirmāya catūratnopaśobhitaṃ tatropaviṣṭa,",
  "S01sumagavu:sumav_138_1": "upari vihayasā ṛddhyākāśenāgacchati.",
  "S01sumagavu:sumav_139_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_139_1": "sumāgadhe, 'yaṃ te sa śāstā yo 'yam aśvaratham abhinirmāya catūratnopaśobhitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_140_0": "sā kathāyati: nāyam ārya udāyī ayaṃ bhagavatā kulaprasādakānām agro nirdiṣṭaḥ.",
  "S01sumagavu:sumav_141_0": "anena rājā śuddhodanaḥ śuklodano droṇodano 'mṛtodano dhautodanaś ca,",
  "S01sumagavu:sumav_141_1": "gopikāmṛgajāyaśodharāpramukhāni ṣaṣṭistrīsahasrāṇi bodhisattvavirahāc chokasāgaranimagnās tābhis tābhiḥ śrutibhiś cittaprahlādanībhir vividhābhir vāgbhiḥ śokaṃ parityājitāni.",
  "S01sumagavu:sumav_142_0": "atrāntareṇāyuṣmān jyotiḥpālo mayūraratham abhinirmāya tatropaviṣṭa upari vihāyasā ṛddhykāśenāgacchati.",
  "S01sumagavu:sumav_143_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_143_1": "sumāgadhe, 'yaṃ te sa śāstā yo 'yaṃ mayūraratham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_144_0": "sā kathayati: nāyam āryo jyotiḥpālo, 'yaṃ bhagavatā divyamānuṣīśriyaṃ tyājayitvā pravrājitaḥ.",
  "S01sumagavu:sumav_145_0": "asya snānaśāṭako 'bhyavakāśe śoṣito vāyunohyamāno rājño bimbisārasyopari patitaḥ.",
  "S01sumagavu:sumav_145_1": "rājā kathayati: bhavanto, rājārham idaṃ vastraṃ, kutra etat. te kathayanti: deva, śrūyate rājño māndhātasya saptāhaṃ hiraṇyavarṣaḥ patita iti,",
  "S01sumagavu:sumav_145_2": "devasyāpi vastravarṣaḥ patitum ārabdho,",
  "S01sumagavu:sumav_145_3": "nacirād hiraṇyavarṣaḥ patiṣyatīti.",
  "S01sumagavu:sumav_146_0": "rājā kathayati: bhavanto jyotiṣko gṛhapatir bhagavatā vyākṛto divyamānuṣīśriyaṃ pratyanubhaviṣyatīti,",
  "S01sumagavu:sumav_146_1": "idaṃ ca divyaṃ vastram ākāśāt patitam,",
  "S01sumagavu:sumav_147_0": "te caivam ālāpaṃ kurvanti, ayaṃ ca rājñaḥ sakāśam āgatah.",
  "S01sumagavu:sumav_148_0": "rājā kathayati: kumāra, tvaṃ bhagavatā vyākṛto divyamānuṣīśriyaṃ pratyanubhaviṣyasīti,",
  "S01sumagavu:sumav_148_1": "idaṃ ca divyaṃ ākāśāt patitam,",
  "S01sumagavu:sumav_149_0": "tena hastaḥ prasāritaḥ. devānaya paśyāmīti. sa nirīkṣitum ārabdho yāvat paśyaty ātmīyaṃ snānaśāṭakam.",
  "S01sumagavu:sumav_150_0": "sa vipuṣpya kathayati: deva, madīyaḥ snānaśāṭako 'yaṃ vāyunopakṣipyehānīta iti.",
  "S01sumagavu:sumav_151_0": "rājā kathayati: kumāra, kiṃ tava divyamānuṣī śrīḥ prādurbhūtā.",
  "S01sumagavu:sumav_151_1": "deva, prādurbhūtā. kumāra, yady evaṃ kimarthaṃ māṃ na nimantrayase.",
  "S01sumagavu:sumav_151_2": "deva, nimantrito bhava. gaccha, bhaktaṃ sajjīkuru. deva, yasya divyamānuṣī śrīḥ prādurbhūtā,",
  "S01sumagavu:sumav_152_0": "sa jyotiṣkasya gṛhaṃ gatvā bāhyaṃ parijanaṃ dṛṣṭvā indriyāṇy utkṣipati.",
  "S01sumagavu:sumav_152_1": "jyotiṣkaḥ kathayati: deva, kimartham indriyāṇy utkṣipasīti.",
  "S01sumagavu:sumav_153_0": "punar madhyamaṃ parijanaṃ dṛṣṭvā indriyāṇy utkṣeptum ārabdhaḥ.",
  "S01sumagavu:sumav_153_1": "jyotiṣkaḥ kathayati: deva, kimartham indriyāṇy utkṣipasīti.",
  "S01sumagavu:sumav_153_2": "rājā kathayati: kumāra, vadhūjano 'yam iti kṛtvā. deva, nāyam api vadhūjanaḥ, kiṃtu madhyamo 'yaṃ parijanah.",
  "S01sumagavu:sumav_153_3": "sa bhūyasyā mātrayā paraṃ vismayam āpannah.",
  "S01sumagavu:sumav_154_0": "tatra madhyamāyām dvāraśālāyāṃ maṇibhir upacitā bhūmiḥ.",
  "S01sumagavu:sumav_154_1": "tasyāṃ matsyā udakapūrṇāyām iva yantraprayogenoparibhramanto dṛśyante.",
  "S01sumagavu:sumav_154_2": "rājā praveṣṭukamo jalam iti kṛtvā upānahau moktum ārabdhaḥ.",
  "S01sumagavu:sumav_155_0": "jyotiṣkaḥ kathayati: deva, kasyārthe upānahāv apanayasīti.",
  "S01sumagavu:sumav_155_1": "kumāra, pānīyam uttaritavyam. deva, nedaṃ pānīyam, api tu maṇibhūmir eṣā. kumāra, ime matsyā uparibhramanto dṛśyante.",
  "S01sumagavu:sumav_155_2": "deva, yantraprayogenaite paribhramanti.",
  "S01sumagavu:sumav_155_3": "rājā na śraddadhāte tenāṅgulimudrā kṣiptā sā raṇaraṇāśabdena bhūmau patitā.",
  "S01sumagavu:sumav_156_0": "praviśya siṃhāsane niṣaṇṇaḥ. tato vadhūjanaḥ pādābhivandaka upasaṃkrāntaḥ.",
  "S01sumagavu:sumav_156_1": "tāsām aśrupāto jātaḥ. rājā kathayati: kumāra, kasmād ayaṃ vadhūjano roditi.",
  "S01sumagavu:sumav_156_2": "deva, nāyaṃ roditi, kiṃtu devasya kāṣṭhadhūpena vastrāṇi dhūpitāni,",
  "S01sumagavu:sumav_157_0": "rājā tatra tayā divyamānuṣikayā śriyā upacaryamāṇo na niṣkrāmati;",
  "S01sumagavu:sumav_157_1": "rājakṛtyāni rājakaraṇīyāni parihātum ārabdhāni.",
  "S01sumagavu:sumav_158_0": "amātyair ajātaśatruḥ kumāro 'bhihitaḥ:",
  "S01sumagavu:sumav_158_1": "kumāra, devo jyotiṣkasya gṛhaṃ praviśya pramattaḥ,",
  "S01sumagavu:sumav_159_0": "tena gatvā ukto: deva, kiṃ tvam atra pariviśyāvasthito, rājakṛtyāni rājakaraṇīyāni parihīyanta iti.",
  "S01sumagavu:sumav_160_0": "rājā kathayati: kumāra, na śakto 'si tvam ekaṃ divasaṃ rājyaṃ kārayitum.",
  "S01sumagavu:sumav_160_1": "devo jānīte, mamaiko divasaḥ praviṣṭasyati.",
  "S01sumagavu:sumav_160_2": "adya devasya saptamo divaso vartate.",
  "S01sumagavu:sumav_161_0": "rājā jyotiṣkasya mukham nirīkṣya kathayati: kumāra, satyam. deva, satyam. saptamo divaso vartate.",
  "S01sumagavu:sumav_162_0": "kumāra, kathaṃ rātriḥ prajñāyate divaso vā.",
  "S01sumagavu:sumav_162_1": "deva, puṣpāṇāṃ saṃvikocavikāsān, maṇīnāṃ jvalanājvalanāt, śakunīnāṃ kūjanākūjanāt; santi tāni kusumāni yāni rātrau vikasanti na divā,",
  "S01sumagavu:sumav_162_2": "santi yāni divā vikasanti na rātrau;",
  "S01sumagavu:sumav_162_3": "santi te maṇayo ye rātrau jvalanti na divā,",
  "S01sumagavu:sumav_162_4": "santi ye divā jvalanti na rātrau;",
  "S01sumagavu:sumav_162_5": "santi te śakunayo ye rātrau kūjanti na divā,",
  "S01sumagavu:sumav_162_6": "santi ye divā kūjanti na rātrau.",
  "S01sumagavu:sumav_162_7": "rājā paraṃ vismayam āpannaḥ kathayati:",
  "S01sumagavu:sumav_163_0": "kumāra, avitathavādī bhagavān, yathā tvaṃ bhagavatā vyākṛtaḥ tathaiva nānyathety uktvā jyotiṣkasya gṛhān niṣkrāntaḥ.",
  "S01sumagavu:sumav_164_0": "ajātaśatrukumāreṇa jyotiṣkasantako maṇir apahṛtya dārakasya haste dattaḥ.",
  "S01sumagavu:sumav_164_1": "tena yata eva gṛhītas tatraiva gatvāvasthitaḥ.",
  "S01sumagavu:sumav_165_0": "ajātaśatruḥ kathayati: dārakānaya taṃ maṇim, paśyāmīti. sa muṣṭiṃ vighāṭya kathayati:",
  "S01sumagavu:sumav_167_0": "sa āha: kumāra, na tvayāpahṛto, nāpy anenāpi tu yata eva tvayā gṛhītas tatraiva gatvāvasthito;",
  "S01sumagavu:sumav_167_1": "'pi tu, kumāra, svakaṃ te gṛhaṃ yāvadbhir maṇibhir anyena vā prayojanam tāvad gṛhāṇa yathāsukham iti.",
  "S01sumagavu:sumav_168_0": "sa pratibhinnakaḥ saṃlakṣayate: yadā pitur atyayād rājā bhaviṣyāmi, tadā grahīṣyāmīti.",
  "S01sumagavu:sumav_169_0": "yadājātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
  "S01sumagavu:sumav_169_1": "svayam eva ca paṭṭaṃ baddhvā rājye pratiṣṭhitaḥ,",
  "S01sumagavu:sumav_170_0": "eṣa samlakṣayati: yena pitā dhārmiko dharmarājaḥ praghātitaḥ,",
  "S01sumagavu:sumav_170_1": "sa mām marṣayatīti. kuta etan. nūnam ayaṃ madgṛham āgacchatu,",
  "S01sumagavu:sumav_170_2": "kāmaṃ prayacchāmīti viditvā kathayati:",
  "S01sumagavu:sumav_170_3": "deva, bibhaktam eva. kim atra vibhaktavyam. madīyaṃ gṛham āgaccha. ahaṃ tvadīyaṃ gṛham āgacchāmīti.",
  "S01sumagavu:sumav_171_0": "ajātaśatruḥ kathayati: śobhanam, evam kuru. sa tasya gṛhaṃ gataḥ. eṣo 'pi ajātaśatror gṛhaṃ gatah.",
  "S01sumagavu:sumav_171_1": "sā śrīs tasmād gṛhād antarhitā yatraiṣa jyotiṣkas tatraiva gatā.",
  "S01sumagavu:sumav_171_2": "evaṃ yāvat sapta vārān antarhitā prādurbhūtā ca.",
  "S01sumagavu:sumav_172_0": "ajātaśatruḥ saṃlakṣayate: evam api mayā na śakitaṃ jyotiṣkasya maṇīn apahartum,",
  "S01sumagavu:sumav_173_0": "tena dhūrtapuruṣāḥ prayuktā: gacchata, jyotiṣkasya gṛhān maṇīn apaharateti.",
  "S01sumagavu:sumav_174_0": "te hi śiṭākarkaṭakaprayogenābhiroḍhum ārabdhāḥ.",
  "S01sumagavu:sumav_174_1": "te 'ntaḥpurikayā upariprāsādatalagatayā dṛṣṭāḥ,",
  "S01sumagavu:sumav_174_2": "tayā dhūrtadhūrtakā iti nādo muktaḥ.",
  "S01sumagavu:sumav_175_0": "anena jyotiṣkena śrutam, anenāśayato vāg niścarita: tiṣṭhantu dhūrtakā iti. teṣāṃ yo yatrābhirūḍhaḥ, sa tatraivāsthitaḥ, yāvat prabhātā rajanī saṃvṛttā.",
  "S01sumagavu:sumav_176_0": "mahājanakāyena dṛṣṭās, te kathayanti: bhavanto 'nena kalirājena pitā dhārmiko dharmarājo jīvitād vyaparopita,",
  "S01sumagavu:sumav_177_0": "ajātaśatruṇāsya jyotiṣkasya dūto 'nupreṣito: muñcata, mamāyaṃ khalīkāra iti.",
  "S01sumagavu:sumav_178_0": "anena jyotiṣkenāśayato vāg niścāritā: gacchantu dhūrtakā iti. te gatāḥ.",
  "S01sumagavu:sumav_179_0": "athaiṣa jyotiskaḥ saṃlakṣayate:",
  "S01sumagavu:sumav_179_1": "yena nāma pitā jīvitād vyaparopitaḥ,",
  "S01sumagavu:sumav_179_2": "sa māṃ na praghātayisyatīti. kuta etat. sarvathāhaṃ bhagavatā vyākṛto:",
  "S01sumagavu:sumav_179_3": "mama śāsane pravrajya sarvakleśaprahāṇād arhattvaṃ sākṣāt kariṣyatīti.",
  "S01sumagavu:sumav_180_0": "anena sarvaṃ dhanajātaṃ dīnānathakṛpaṇebhyo dattam,",
  "S01sumagavu:sumav_180_1": "adhanāḥ sadhanā vyavasthāpitāḥ.",
  "S01sumagavu:sumav_181_0": "atrāntareṇāyuṣmān kapphiṇo vicitraratnācalam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_182_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_182_1": "sumāgadhe, 'yaṃ te sa śāstā yo 'yaṃ vicitraratnācalam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_183_0": "sā kathayati: nāyam āryaḥ kapphiṇo, yo 'yaṃ bhagavatā vigatamadadarpāṇām agro nirdiṣṭaḥ.",
  "S01sumagavu:sumav_184_0": "yo 'yaṃ rājā mahākapphiṇa ekasmin samaye aṣṭādaśāmātyasahasraparivṛto mṛgavadhāya nirgataḥ.",
  "S01sumagavu:sumav_185_0": "purastāt pṛṣṭhataś ca sarvabalaugham avalokyāmātyān āmantrayate:",
  "S01sumagavu:sumav_185_1": "asti, bhavantaḥ, kasyacid evaṃrūpo balaughas tadyathā mamaitarhīti.",
  "S01sumagavu:sumav_186_0": "yāvad anena mahākapphiṇena rājñā śrāvastyādiṣu ṣaṭsu mahānagareṣu dūtaṃ preṣitam:",
  "S01sumagavu:sumav_186_1": "yad vyutthitā bhavatha nopaveṣṭavyaṃ,",
  "S01sumagavu:sumav_186_2": "śīghram āgantavyam; anyathā ced uttamena daṇḍena samanuśāsiṣyāmīti.",
  "S01sumagavu:sumav_187_0": "etad vacanam upaśrutya ṣaṇmahānagaravāsino rājāno bhītās trastāḥ saṃvignāḥ samāgamya śrāvastīṃ gatvā bhagavate etad vṛttāntaṃ nivedayanti.",
  "S01sumagavu:sumav_188_0": "bhagavatā te samāśvāsitā, uktāś ca: sa dūto matsakāśam ānetavya iti.",
  "S01sumagavu:sumav_189_0": "bhagavatā jetavanam catūratnamayaṃ nirmitaṃ devānām iva sudarśanaṃ nagaraṃ catvāro mahārājā dauvārikāḥ sthāpitāḥ,",
  "S01sumagavu:sumav_189_1": "airāvatasadṛśā hastino, bālāhakasadṛśā, nandīghoṣasadṛśā rathā, vyāḍayakṣasadṛśā manuṣyāḥ, svayaṃ ca bhagavāṃś cakravartiveśam ātmānam abhinirmāya saptatālodgate mahāratnasiṃhāsane niṣaṇnāḥ.",
  "S01sumagavu:sumav_190_0": "dūtas tathāvidhāṃ śobhāṃ dṛṣṭvā paraṃ vismayam āpannaḥ.",
  "S01sumagavu:sumav_191_0": "bhagavatā lekhaṃ likhayitvābhihitaḥ:",
  "S01sumagavu:sumav_191_1": "kapphiṇo madvacanād vaktavyo lekhavācasamakalam eva:",
  "S01sumagavu:sumav_191_2": "yat vyutthito bhavasi nopaveṣṭavyaṃ,",
  "S01sumagavu:sumav_191_3": "śīghram āgantavyam, atha nāgacchasi, aham eva mahatā balaughena sārdham āgamiṣyamīti.",
  "S01sumagavu:sumav_192_0": "dūtena mahākapphiṇasya tat sarvaṃ saṃdiṣṭaṃ niveditam.",
  "S01sumagavu:sumav_193_0": "ayaṃ kapphiṇo rājāṣṭādaśāmātyasahasraparivṛtaḥ śrāvastīm anupraveśya jetavanaṃ praviṣṭaḥ,",
  "S01sumagavu:sumav_193_1": "sahadarśanād asya yo rūpe rūpamada aiśvarye aiśvaryamadaḥ sa prativigataḥ,",
  "S01sumagavu:sumav_193_2": "baladarpo 'dyāpi vadhyata eva.",
  "S01sumagavu:sumav_194_0": "tato bhagavatā laukikaṃ cittam utpāditam:",
  "S01sumagavu:sumav_194_1": "aho bata, śakro devānām indra aindraṃ dhanur ādāyāgacched iti.",
  "S01sumagavu:sumav_195_0": "sahacittotpādād bhagavataḥ śakro devānām indraḥ sārathiveśenaindraṃ dhanur upanāmitavān.",
  "S01sumagavu:sumav_195_1": "tato bhagavatā tad dhanur upanāmitam.",
  "S01sumagavu:sumav_195_2": "tad utkṣeptum api na śaknoti,",
  "S01sumagavu:sumav_196_0": "tato bhagavatā saptāyomayyo bheryo nirmitāḥ,",
  "S01sumagavu:sumav_196_1": "svayam eva tad dhanur ardhacandrākāreṇāropya śaraḥ kṣipto yena saptāyomayyo bheryaś chidrīkṛtās,",
  "S01sumagavu:sumav_197_0": "ārabhadhvam, niṣkrāmata, yujyadhvaṃ buddhaśāsane /",
  "S01sumagavu:sumav_197_1": "dhūnīta mṛtyunaḥ sainyaṃ naḍāgāraṃ iva kuñjaraḥ //",
  "S01sumagavu:sumav_198_0": "yo hy asmin dharmavinaye apramattaś cariṣyati /",
  "S01sumagavu:sumav_198_1": "prahāya jātisaṃsāraṃ duḥkhasyāntaṃ kariṣyatīti //",
  "S01sumagavu:sumav_199_0": "sa ca śabdo yāvad akaniṣṭhān devān gataḥ, tato 'sya yo 'bhūd baladarpaḥ sa prativigataḥ.",
  "S01sumagavu:sumav_200_0": "tato bhagavatāsya cittam ājñāya rājaveśam antardhāpya dharmo deśitah.",
  "S01sumagavu:sumav_200_1": "yenāṣṭādaśāmātyasahasraparivāreṇa yāvac chrotaāpattiphalaṃ sākṣāt kṛtavān,",
  "S01sumagavu:sumav_200_2": "tato dṛṣṭasatyaś ca bhagavataḥ śāsane pravrajitaḥ.",
  "S01sumagavu:sumav_201_0": "atrāntareṇāyuṣmān ānandaḥ haṃsakrauñcamayūraśukasārikākokilajīvaṃjīvakanādopakūjitam ārāmam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_202_0": "taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_202_1": "sumāgadhe, 'yaṃ te sa śāstā yo 'yaṃ haṃsakrauñcamayūraśukasārikākokilajīvaṃjīvakanādopakūjitam ārāmam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_203_0": "sā kathayati: nāyam ārya ānandaḥ, ayaṃ ca bhagavatā indriyaguptadvārāṇām agro nirdiṣṭaḥ.",
  "S01sumagavu:sumav_204_0": "ayaṃ ca bhagavataś caturbhir aṅgulair ūnaḥ suvarṇavarṇo dvātriṃśanmahāpuruṣalakṣaṇaiḥ samalaṃkṛtaḥ.",
  "S01sumagavu:sumav_205_0": "anena kāśyapasya samyaksaṃbuddhasya stūpe madhyamaṃ chattram āropitam.",
  "S01sumagavu:sumav_205_1": "tasya karmaṇo vipākenārdhatṛtīyāni cakravartirājyasahasrāṇi;",
  "S01sumagavu:sumav_205_2": "yady etarhi na pravrajito 'bhaviṣyad etarhi apy anena balacakravartirājyam akariṣyat.",
  "S01sumagavu:sumav_206_0": "ayaṃ ca bhagavatā balāt pravrajitaḥ.",
  "S01sumagavu:sumav_206_1": "ayaṃ ca bhagavato mātṛsvasāputro bhrātā bhavati.",
  "S01sumagavu:sumav_207_0": "atrāntarenāyuṣmān rāhulaś cakravartiveśam abhinirmāya saptaratnasamanvāgataś caturaśītyā bhaṭabalāgrakoṭibhiḥ samanugamyamānaś caturaśītyā nāgasahasrair upoṣadhanāgarājapramukhaiś caturaśītyāśvasahasrair bālāhakāśvarājapramukhair caturaśītyā rathasahasrair nandīghoṣarathapramukhair anekaiś ca paurajānapadasahasrair nānāpaṭahaśaṅkhabherīninādair ucchritadhvajapatākopaśobhitam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:sumav_208_0": "taṃ dṛsṭvā sumāgadhāyāḥ svāmī sumāgadhāṃ papraccha:",
  "S01sumagavu:sumav_208_1": "sumāgadhe, 'yaṃ te sa śāstā, yo 'yaṃ cakravartiveśenāgacchati.",
  "S01sumagavu:sumav_209_0": "sā kathayati: nāyam āryo rāhulo, 'yaṃ bhagavatā śikṣakāmānām agro nirdiṣṭaḥ.",
  "S01sumagavu:sumav_210_0": "bhagavataḥ putro 'yaṃ pitur ujjhitāṃ śriyam uddyotamānaḥ,",
  "S01sumagavu:sumav_210_1": "sarvacakravartiprativiśiṣṭatarām ṛddhim upadarśayann upari vihāyasā ṛddhyākāśenāgacchati.",
  "S01sumagavu:sumav_211_0": "āha ca:",
  "S01sumagavu:sumav_211_1": "lakṣmīṃ lakṣaṇamālinīṃ surucirāṃ śakrarddhivispardhanīṃ",
  "S01sumagavu:sumav_211_2": "nāgānīkabalānvitāṃ sumahatīṃ ratnair vṛtāṃ saptabhiḥ /",
  "S01sumagavu:sumav_211_3": "kṛtvā buddhasuto 'bhyupaiti nabhasā veśaṃ ca rājñām ayaṃ",
  "S01sumagavu:sumav_211_4": "nāmnā rāhula ity aveti sumahate sampūjyamānaḥ suraiḥ //",
  "S01sumagavu:sumav_212_0": "bhittvorvīṃ jalavat prayānti munayaḥ kecit sṛjanto 'nalaṃ",
  "S01sumagavu:sumav_212_1": "ramyatoyadharā ivāśu jagati spaṣṭaṃ kṣaranto jalam /",
  "S01sumagavu:sumav_212_2": "śakrabrahmakuberavigrahadharāś candrārkadaityatviṣo",
  "S01sumagavu:sumav_212_3": "lokasyodayakāṅkṣiṇo hi nabhasā saṃprasthitāḥ sūratāḥ //",
  "S01sumagavu:sumav_212_4": "sa eṣāgacchati. (19)",
  "S01sumagavu:sumav_213_0": "saṃprasthitesu bhikṣusaṃghesu atrāntareṇa tathāgatapraveśaḥ.",
  "S01sumagavu:sumav_213_1": "bhagavāṃs tathārūpaṃ samādhiṃ samāpanno,",
  "S01sumagavu:sumav_213_2": "yathāsamāhite citte bhagavataḥ kāyād raśmayo niścaranti,",
  "S01sumagavu:sumav_213_3": "tadyathā nīlapītalohitāvadātamañjiṣṭhasphaṭikavarṇaḥ,",
  "S01sumagavu:sumav_213_4": "yair ayaṃ loke udāreṇāvabhāsenāvabhāsito yāvac ca śrāvastīṃ yāvac ca puṇḍravardhanaṃ nagaram.",
  "S01sumagavu:sumav_214_0": "atrāntareṇa sarve lokā bhagavantam abhiniṣkramantaṃ paśyanti, mahāṃś ca pṛthivīcālo babhūva.",
  "S01sumagavu:sumav_215_0": "atha brahmā sahāṃpatir bhagavataś cetasā cittam ājñāya sārdhaṃ rūpāvacarair devair āgatya bhagavato dakṣiṇe pārśve vyavasthitaḥ.",
  "S01sumagavu:sumav_216_0": "śakro 'pi devānām indraḥ sārdhaṃ kāmāvacarair devair āgatya vāme pārśve vyavasthitaḥ.",
  "S01sumagavu:sumav_217_0": "tumburusupriyapramukhāni pañcamātrāṇi gandharvaśatāny āgatya bhagavato 'grato vividhair vādyagītanṛttaviśeṣair upasthānaṃ kurvanto gacchanti.",
  "S01sumagavu:sumav_218_0": "anekāni ca devatāśatasahasrāṇi pṛṣṭhataḥ pṛṣṭhataḥ samanugacchanti.",
  "S01sumagavu:sumav_219_0": "upariṣṭāc ca bhagavato 'psaraso divyāny utpalapadmakumudapuṇḍarīkamāndāravāṇi puṣpāṇi,",
  "S01sumagavu:sumav_219_1": "divyāny agarucūrṇāni tagaracūrṇāni candanacūrṇāni tamālapattracūrṇani,",
  "S01sumagavu:sumav_219_2": "divyāni ca vādyāni saṃpravādayanti,",
  "S01sumagavu:sumav_220_0": "tena khalu punaḥ samayenānyatarasmin araṇyāyatane sapta ṛṣisahasrāṇi prativasanti.",
  "S01sumagavu:sumav_221_0": "adrākṣus te ṛṣayo buddhaṃ bhagavantaṃ dvātrimśatā mahāpuruṣalakṣaṇaiḥ samalaṃkṛtam,",
  "S01sumagavu:sumav_221_1": "aśītyā cānuvyañjanair virājitagātraṃ vyāmaprabhālaṃkṛtaṃ,",
  "S01sumagavu:sumav_221_2": "sūryaprabhātirekaprabhaṃ, jaṅgamam iva ratnaparvatam, samantato bhadrakaṃ, havyāvasiktam iva hutavaham, kāñcanabhājanastham iva pradīpaṃ,",
  "S01sumagavu:sumav_221_3": "suvarṇayūpam iva śriyā jvalantam.",
  "S01sumagavu:sumav_222_0": "na tathā dvādaśavarṣābhyastaḥ śamathacittasya kalyatāṃ janayati,",
  "S01sumagavu:sumav_222_1": "rājyābhinandino vā tatprathamato rājyābhiṣekaḥ,",
  "S01sumagavu:sumav_222_2": "aputrasya vā putrapratilambhaḥ,",
  "S01sumagavu:sumav_222_3": "daridrasya vā nidhidarśanaṃ, yathāvāropitaṃ kuśalamūlānāṃ tatprathamato buddhadarśanam.",
  "S01sumagavu:sumav_223_0": "atha te ṛṣayo yena bhagavāṃs tenopasaṃkrāntā,",
  "S01sumagavu:sumav_223_1": "upasaṃkramya bhagavataḥ pādau śirasā vanditvaikānte tasthuḥ.",
  "S01sumagavu:sumav_224_0": "tato bhagavatā teṣām ṛṣīṇām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikā dharmadeśanā kṛtā,",
  "S01sumagavu:sumav_224_1": "yāṃ śrutvā tair ṛṣibhir viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotaāpattiphalaṃ sākṣāt kṛtam.",
  "S01sumagavu:sumav_225_0": "atha te ṛṣayo buddhaṃ bhagavantaṃ paricārya saṃprasthitāḥ.",
  "S01sumagavu:sumav_226_0": "tena khalu samayena puṇḍravardhane nagare 'ṣṭādaśa dvārāṇy ababhūvan.",
  "S01sumagavu:sumav_227_0": "atha bhagavata etad abhavat: yad ahaṃ paścimena dvāreṇa pravekṣyāmi,",
  "S01sumagavu:sumav_227_1": "anyadvāranivāsināṃ nāgarāṇām anyathātvaṃ bhaviṣyati,",
  "S01sumagavu:sumav_227_2": "yan nv aham aṣṭādaśa buddhān abhinirmāya svayaṃ paścimena dvāreṇa praveśayam iti.",
  "S01sumagavu:sumav_228_0": "atha bhagavān aṣṭādaśa buddhān abhinirmāyā svayaṃ paścimena dvāreṇa praviṣṭaḥ.",
  "S01sumagavu:sumav_229_0": "bhagavataḥ purapraveśe evaṃrūpāṇy āścaryāṇy atyadbhutāni bhavanty anyāni ca:",
  "S01sumagavu:sumav_229_1": "tadyathonnatonnatāḥ pṛthivīpradeśāḥ avanamanty avanatāś connamanti,",
  "S01sumagavu:sumav_229_2": "apagatapāṣānaśarkarakaṭhalyā bhavanti,",
  "S01sumagavu:sumav_229_3": "nīcāni dvārāṇy uccībhavanti, saṃkṣiptāni viśālībhavanti, hastinaḥ kūjanti, aśvā heṣante, uṣṭrāḥ krośante, gāvo rambhante, vṛṣabhā nandante, mayūrāḥ kekāyante, gṛhagatāni ca vividhāni vādyabhāṇḍāni svayaṃ nadanti,",
  "S01sumagavu:sumav_229_4": "andhāś cakṣūṃsi pratilabhante,",
  "S01sumagavu:sumav_229_5": "badhirāḥ śṛṇvanti, mūkāḥ pravyāhārasamarthā bhavanti,",
  "S01sumagavu:sumav_229_6": "paribhraṣṭendriyavikalā indriyāṇi paripūrnāṇi pratilabhante,",
  "S01sumagavu:sumav_229_7": "madyamadanākṣiptā vimadī bhavanti,",
  "S01sumagavu:sumav_229_8": "viṣapītā nirviṣā bhavanti, anyonyavairiṇo maitrīṃ pratilabhante,",
  "S01sumagavu:sumav_229_9": "garbhiṇyaḥ svastinā prasūyante,",
  "S01sumagavu:sumav_229_10": "bandhanabaddhāḥ pramucyante, adhanā dhanāni pratilabhante.",
  "S01sumagavu:sumav_230_0": "evaṃvidhayā vibhūtyā praviśya yena sumāgadhāyā niveśanaṃ tenopasaṃkrāntaḥ.",
  "S01sumagavu:sumav_231_0": "atha sumāgadhā svayam eva gośīrṣacandanodakena bhṛṅgāraṃ pūrayitvā bhagavataḥ pādodakam anuprayacchati bhikṣusaṃghasya ca.",
  "S01sumagavu:sumav_232_0": "tataḥ sumāgadhā bhagavataḥ pādayor nipatyaivam āha:",
  "S01sumagavu:sumav_232_1": "dhanyās te paravādivādamathanaṃ paśyanti ye te mukhaṃ",
  "S01sumagavu:sumav_232_2": "vistīrṇe sadasi sthitasya vacanaṃ śṛṇvanti ye vā mudā /",
  "S01sumagavu:sumav_232_3": "lābhas tasya mahān bhaviṣyati ca yaḥ pādau tava śrīnidher",
  "S01sumagavu:sumav_232_4": "mūrdhnā caiva karadvayena vinayāt saṃpīḍya vandiṣyate //",
  "S01sumagavu:sumav_233_0": "atha bhagavān purastād bhikṣusaṃghasya prajñapta evāsane niṣaṇṇaḥ,",
  "S01sumagavu:sumav_233_1": "sukhopaviṣṭaṃ buddhapramukhaṃ bhikṣusaṃghaṃ viditvā śucinā praṇītena khādanīyena bhojanīyena svahastena saṃtarpayati saṃpravārayati.",
  "S01sumagavu:sumav_234_0": "atha puṇḍravardhananivāsī janakāyo bhagavantam apaśyaṃs tadgṛhaṃ bhettum ārabdhaḥ.",
  "S01sumagavu:sumav_234_1": "tato bhagavatā tadgṛhaṃ sphaṭikamayam abhinirmitaṃ,",
  "S01sumagavu:sumav_234_2": "yataḥ sarvo mahājanakāya ādarśanagatam iva bhagavantaṃ bhuñjamānaṃ paśyati bhikṣusaṃghaṃ ca.",
  "S01sumagavu:sumav_235_0": "āha ca.",
  "S01sumagavu:sumav_235_1": "sphaṭikamayam abhūt tad eva ramyaṃ maṇikanakākṣaratnabhakticitraṃ /",
  "S01sumagavu:sumav_235_2": "sthitam iva purato munīndracandraṃ nagarajano 'pi nirīkṣate samagraḥ //",
  "S01sumagavu:sumav_236_0": "prasādāromāñcitasarvagātrāḥ kṛtāñjaliṃ mūrdhni nipātya hastam /",
  "S01sumagavu:sumav_236_1": "narā namanti sma munīndracandraṃ surā ivendraṃ bhavanodarastham //",
  "S01sumagavu:sumav_237_0": "atha bhagavān kṛtabhaktakṛtyaḥ purastād bhikṣusaṃghasya prajñapta evāsane niṣaṇṇaḥ.",
  "S01sumagavu:sumav_238_0": "tataḥ sumāgadhāpramukho 'ntarjanakāyas te ca nāgarās te ca ṛṣayas te ca devāsuragaruḍayakṣagandharvakinnaramahoragā bhagavantaṃ parivāryāvasthitāḥ.",
  "S01sumagavu:sumav_239_0": "tato bhagavatā teṣāṃ ca tādṛśī caturāryasatyasaṃpravedhikī dharmadeśanā kṛtā,",
  "S01sumagavu:sumav_239_1": "yāṃ śrutvā kaiścic chrotaāpattiphalaṃ sākṣāt kṛtaṃ,",
  "S01sumagavu:sumav_239_2": "kaiścit sakṛdāgāmiphalaṃ, kaiścid anāgāmiphalam, kaiścit pravrajya sarvakleśaprahāṇād arhattvaṃ sākṣāt kṛtaṃ,",
  "S01sumagavu:sumav_239_3": "kaiścid ūṣmagatāni kuśalamūlāni utpāditāni,",
  "S01sumagavu:sumav_239_4": "kaiścin mūrdhānaḥ, kaiścin mṛdumadhyādhimātrakṣāntayaḥ,",
  "S01sumagavu:sumav_239_5": "kaiścic chrāvakabodhau cittāny utpāditāni,",
  "S01sumagavu:sumav_239_6": "kaiścit pratyekāyāṃ bodhau, kaiścid anuttarāyāṃ samyaksaṃbodhau,",
  "S01sumagavu:sumav_239_7": "kaiścic charaṇagamanāni gṛhītāni,",
  "S01sumagavu:sumav_239_8": "kaiścic chikṣāpadāni gṛhītāni.",
  "S01sumagavu:sumav_240_0": "yad bhūyasā sā parṣad buddhanimnā dharmapravaṇā saṃghaprāgbhārā vyavasthitā.",
  "S01sumagavu:sumav_241_0": "yadā bhagavataitat sūtraṃ bhāṣitaṃ,",
  "S01sumagavu:sumav_241_1": "tadā bhikṣavo bhagavantam evam āhuḥ:",
  "S01sumagavu:sumav_241_2": "āścaryaṃ bhagavann, āścaryaṃ sugata, yat sumāgadhayā bhagavantaṃ kalyāṇamitram āgamya buddhakāryaṃ kṛtam iti.",
  "S01sumagavu:sumav_242_0": "bhagavān āha: na bhikṣava etarhy eva yathātīte 'py adhvani buddhaṃ bhagavantaṃ kalyāṇamitram āgamya kāñcanamālayā yad buddhakāryaṃ kṛtaṃ,",
  "S01sumagavu:sumav_242_1": "tac chṛṇuta, sādhu ca suṣṭhu ca manasi kurute,",
  "S01sumagavu:sumav_243_0": "bhūtapūrvaṃ, bhikṣavo, 'tīte 'dhvani viṃśativarṣasahasrāyuṣi prajāyāṃ kāśyapo nāma śāstā loka udapādi,",
  "S01sumagavu:sumav_243_1": "tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān,",
  "S01sumagavu:sumav_243_2": "sa bārāṇasīṃ nagarīm upaniśritya viharati ṛṣivadane mṛgadāve.",
  "S01sumagavu:sumav_244_0": "tena khalu punaḥ samayena kṛkī nāma rājā babhūva.",
  "S01sumagavu:sumav_245_0": "tasya duhitā kāñcanamālayā śirasi baddhayā jātā, tasyā mātāpitṛbhyāṃ kāñcanamāleti nāma kṛtam.",
  "S01sumagavu:sumav_246_0": "sā unnītā vardhitā mahatī saṃvṛttā, rājñaḥ kṛkina iṣṭā kāntā priyā manāpā saṃvṛttā.",
  "S01sumagavu:sumav_247_0": "sā pañcaśataparivārā bhagavato darśanāyopasaṃkrāntā, tasyā bhagavatā dharmo deśitaḥ.",
  "S01sumagavu:sumav_248_0": "tayā taṃ dharmaṃ śrutvā bhagavato 'nitike mahān cittaprasāda utpanno,",
  "S01sumagavu:sumav_248_1": "bhagavāṃś ca tayā yāvajjīvaṃ cīvarapiṇḍapātraśayanāsanaglānapratyayabhaiṣajyapariṣkāraḥ pracāritah.",
  "S01sumagavu:sumav_249_0": "tena khalu punaḥ samayena rājñā kṛkinā daśa svapnā dṛṣṭāḥ:",
  "S01sumagavu:sumav_249_1": "(1) vātāyanena hastī nirgatas, puccho lagnaḥ.",
  "S01sumagavu:sumav_249_2": "(2) tṛṣitaya pṛṣṭhataḥ kūpo dhāvati.",
  "S01sumagavu:sumav_249_3": "(3) muktāprasthaṃ śaktuprasthena vikrīyamāṇaṃ.",
  "S01sumagavu:sumav_249_4": "(4) candanaṃ kāṣṭhārgheṇa samīkriyamāṇaṃ.",
  "S01sumagavu:sumav_249_5": "(5) gandhahastinaṃ kalabhair vitrāsyamānaṃ.",
  "S01sumagavu:sumav_249_6": "(6) āramaṃ puṣpaphalasaṃpannam adattadāyibhir apahriyamāṇam.",
  "S01sumagavu:sumav_249_7": "(7) aśucinā mrakṣito markaṭaḥ parān upaliṃpyamānaḥ.",
  "S01sumagavu:sumav_249_8": "(8) markaṭasya rājyābhiṣekaḥ.",
  "S01sumagavu:sumav_249_9": "(9) paṭo 'ṣṭādaśabhir janair ākṛṣyate, na śīryate.",
  "S01sumagavu:sumav_249_10": "(10) mahājanakāyaś caikatra saṃnipatya kalahabhaṇḍanavigrahavivāde nātināmayati.",
  "S01sumagavu:sumav_250_0": "taṃ dṛṣṭvā ca punar bhītaś trastaś cintayati:",
  "S01sumagavu:sumav_250_1": "mā me itonidānaṃ rājyāc cyutir bhaviṣyati jīvitasya cāntarāya iti.",
  "S01sumagavu:sumav_251_0": "tato rājñā svapnādhyāyavido brāhmaṇān āhūya svapnān niveditavān.",
  "S01sumagavu:sumav_252_0": "te kāñcanamālāṃ dṛṣṭvā kathayanti:",
  "S01sumagavu:sumav_252_1": "rājan, yā te sarvajanapriyā tasyā rudhireṇa yajño yaṣṭavyaḥ,",
  "S01sumagavu:sumav_252_2": "antrair nagaraṃ veṣṭavyam, evaṃ devasya śreyo bhaviṣyati,",
  "S01sumagavu:sumav_252_3": "svapnān dāruṇān dṛṣṭvā rājyajīvitahāriṇo 'nenopāyena svastir devasya bhaviṣyati.",
  "S01sumagavu:sumav_253_0": "rājā saṃlakṣayati: sarvajanapriyā me kāñcanamālā,",
  "S01sumagavu:sumav_253_1": "tāṃ vyāpādayitukāmā brāhmaṇā evam āhuḥ.",
  "S01sumagavu:sumav_253_2": "varaṃ mamaiva maraṇaṃ, na tu kāñcanamālāṃ vyāpādayiṣyāmīti.",
  "S01sumagavu:sumav_254_0": "kare kapolaṃ dattvā cintāparo vyavasthitaḥ,",
  "S01sumagavu:sumav_254_1": "kāñcanamālayā dṛṣṭaḥ. sā kathayati: kim evaṃ cintāparo, deva, iti. tena sa vṛttānto vistareṇa niveditaḥ.",
  "S01sumagavu:sumav_254_2": "sā kathayati: eṣa bhagavān kāśyapaḥ samyaksaṃbuddho bārāṇasīm upaniśritya viharati ṛṣivadane mṛgadāve,",
  "S01sumagavu:sumav_254_3": "taṃ bhagavantaṃ gatvā pṛcchatha.",
  "S01sumagavu:sumav_254_4": "yathā te bhagavān vyākaroti tathaivaṃ dhāraya.",
  "S01sumagavu:sumav_255_0": "tato rājā mahatā śrīsamudāyena kāñcanamālayā sārdhaṃ barāṇasyā nirgatya yena bhagavāṃs tenopasaṃkrāntaḥ,",
  "S01sumagavu:sumav_255_1": "upasaṃkramya bhagavataḥ pādau śirasā vanditvaikānte niṣaṇṇaḥ,",
  "S01sumagavu:sumav_255_2": "kāñcanamālāpi, anyāni ca brāhmaṇagṛhapatiśatasahasrāṇi.",
  "S01sumagavu:sumav_256_0": "atha bhagavān kṛkinaṃ rājānaṃ dharmayā kathayā saṃdarśayati samādāpayati samuttejayati saṃpraharṣayati.",
  "S01sumagavu:sumav_256_1": "anekaparyāyeṇa dharmayā kathayā saṃdarśya samādāpya samuttejya saṃpraharṣya tūṣṇīṃ babhūva.",
  "S01sumagavu:sumav_257_0": "atha kṛkī rājā daśa svapnān nivedyaivam āha:",
  "S01sumagavu:sumav_257_1": "mā me, bhagavaṃs, tatonidānaṃ rājyāc cyutir bhaviṣyati jīvitasya cāntarāya iti.",
  "S01sumagavu:sumav_258_0": "bhagavān āha: mā bhaiṣīs tvaṃ, mahāraja, na tavetonidānaṃ rājyāc cyutir bhaviṣyatīti jīvitasya cāntarāyaḥ.",
  "S01sumagavu:sumav_258_1": "(1) yat tvaṃ, mahārāja, svapnam adrākṣīr, vātāyanena hastī nirgacchan puccho lagna iti,",
  "S01sumagavu:sumav_258_2": "bhaviṣyaty anāgate 'dhvani varṣaśatāyuṣi prajāyāṃ śākyamunir nāma tathāgato 'rhan samyaksaṃbuddhaḥ,",
  "S01sumagavu:sumav_258_3": "sa sakalaṃ buddhakāryaṃ kṛtvendhanakṣayād ivāgnir anupadhiśeṣe nirvāṇadhātau parinirvāsyatīti.",
  "S01sumagavu:sumav_258_4": "tasya parinirvṛtasya paścime kāle aśrāddhā brāhmaṇagṛhapatayas,",
  "S01sumagavu:sumav_258_5": "te rudanto 'śrumukhān bandhūn utsṛjya pravrajya vihāreṣu gṛhasaṃjñām utpādayiṣyanti,",
  "S01sumagavu:sumav_258_6": "(2) yat tvaṃ punaḥ svapnam adrākṣīs,",
  "S01sumagavu:sumav_258_7": "tṛṣitasya pṛṣṭhataḥ kūpo dhāvati,",
  "S01sumagavu:sumav_258_8": "tasyaiva śravakā dharmaṃ deśayiṣyanti śraddhānāṃ gṛhapatīnāṃ,",
  "S01sumagavu:sumav_258_9": "te satṛṣṇā eva prakramiṣyanti,",
  "S01sumagavu:sumav_258_10": "(3) yat tvaṃ svapnam adrākṣīr,",
  "S01sumagavu:sumav_258_11": "muktāprasthena śaktuprasthaṃ krīyamāṇam iti,",
  "S01sumagavu:sumav_258_12": "tasyaiva śrāvakāḥ śaktuprasthasya hetor indriyabalabodhyaṅgāni saṃprakāśayiṣyanti,",
  "S01sumagavu:sumav_258_13": "(4) yat tvaṃ svapnam adrākṣīś,",
  "S01sumagavu:sumav_258_14": "candanaṃ kāṣṭhārgheṇa samīkriyamāṇaṃ,",
  "S01sumagavu:sumav_258_15": "tasyaiva śrāvakās taṃ tīrthikavākyam anugṛhya saddharmeṇa samīkariṣyanti,",
  "S01sumagavu:sumav_258_16": "(5) yat tvaṃ svapnam adrākṣīr,",
  "S01sumagavu:sumav_258_17": "gandhahastī kalabhair vitrāsyata iti,",
  "S01sumagavu:sumav_258_18": "tasyaiva śrāvakā asaṃyatās te śīlavanto bhikṣūn niṣkāśayiṣyanti,",
  "S01sumagavu:sumav_258_19": "(6) yat tvaṃ svapnam adrākṣīr,",
  "S01sumagavu:sumav_258_20": "ārāmāṃ puṣpaphalasaṃpannaṃ adattādāyibhir apahriyamāṇaṃ,",
  "S01sumagavu:sumav_258_21": "tasyaiva śrāvakā āryasaṃghasya pratipāditam ārāmaṃ saṃgham ālaṃbīkṛtya kecid abhāvitakāyā abhāvitacittā abhāvitaprajñāḥ saṃghād ācchidya puṣpaphalaṃ svajanebhyo dāsyanti,",
  "S01sumagavu:sumav_258_22": "(7) yat tvaṃ svapnam adrākṣīr,",
  "S01sumagavu:sumav_258_23": "aśucimrakṣito markaṭaḥ parān upaliṃpyatīti,",
  "S01sumagavu:sumav_258_24": "tasyaiva śrāvakā abhāvitakāyā abhāvitacittā abhāvitaprajñā ātmanāpattim āpannāḥ śrāddhānām api bhikṣūṇām āpattiṃ vyavasthāpayiṣyanti,",
  "S01sumagavu:sumav_258_25": "(8) yat tvaṃ svapnam adrākṣīr,",
  "S01sumagavu:sumav_258_26": "markaṭasya rājyābhiṣekaḥ, tasmin samaye vikalendriyā api rājāno bhaviṣyanti,",
  "S01sumagavu:sumav_258_27": "(9) yat tvaṃ svapnam adrākṣīḥ,",
  "S01sumagavu:sumav_258_28": "paṭo 'ṣṭādaśabhir janair ākṛṣyate na ca śīryata iti,",
  "S01sumagavu:sumav_258_29": "tasya parinirvṛtasya śāsanam aṣṭādaśabhedabhinnaṃ bhaviṣyati,",
  "S01sumagavu:sumav_258_30": "na ca śakyati vimuktipaṭaṃ pāṭayituṃ,",
  "S01sumagavu:sumav_258_31": "(10) yat tvaṃ svapnam adrākṣīr,",
  "S01sumagavu:sumav_258_32": "mahājanakāyaś caikatra saṃnipatya kalahabhaṇḍena vivādavigrahenātināmayanti,",
  "S01sumagavu:sumav_258_33": "tasya śāsane asaṃyatā bhikṣavaḥ kalahabhaṇḍanavigrahavivādenāntardhāpayiṣyanti,",
  "S01sumagavu:sumav_258_34": "mā bhaiṣīs tvaṃ, mahārāja, na tavetonidānaṃ rājyāc cyutir bhaviṣyati jīvitāntarāyo vā.",
  "S01sumagavu:sumav_259_0": "tato bhagavatā tasya rājñas tasya ca mahājanakāyasya tādṛśī caturāryasatyasaṃprativedhikī dharmadeśanā kṛtā,",
  "S01sumagavu:sumav_259_1": "yāṃ śrutvā caturaśītyā prāṇiśatasahasraiḥ satyadarśanaṃ kṛtam.",
  "S01sumagavu:sumav_260_0": "kāñcanamālayā bhagavantaṃ kalyāṇamitram āgamya buddhakāryaṃ kṛtam.",
  "S01sumagavu:sumav_261_0": "kiṃ manyadhve, bhikṣavaḥ yāsau kāñcanamālā iyam eva sā sumāgadheti.",
  "S01sumagavu:sumav_262_0": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "S01sumagavu:sumav_262_1": "kiṃ bhadanta, kāñcanamālayā karma kṛtaṃ yenāḍhye kule pratyajātā yena kāñcanamālayā śirasi baddhayā jātā iti.",
  "S01sumagavu:sumav_263_0": "bhagavān āha: kāñcanamālayaiva, bhikṣavaḥ, pūrvam anyāsu jātiṣu karmāṇi kṛtāni upacitāni labdhasaṃbhārāṇi pariṇatapratyayāny oghavat pratyupasthitāny avaśyaṃbhāvīni.",
  "S01sumagavu:sumav_263_1": "kāñcanamālayaiva, bhikṣavaḥ, karmāṇi kṛtāni upacitāni. ko 'nyaḥ pratyanubhaviṣyati. na, bhikṣavaḥ, karmāṇi kṛtāny upacitāni bāhyapṛthivīdhātau vipacyante,",
  "S01sumagavu:sumav_263_2": "nābdhātau, na tejodhātau, na vāyudhātāv, api tūpātteṣu eva skandhadhātvāyataneṣu karmāṇi kṛtāni vipacyante śubhāny aśubhāni ca.",
  "S01sumagavu:sumav_264_0": "na pranaśyanti karmāṇi kalpakoṭiśatair api /",
  "S01sumagavu:sumav_264_1": "sāmagrīṃ prāpya kālaṃ ca phalanti khalu dehinām //",
  "S01sumagavu:sumav_265_0": "bhūtapūrvam, bhikṣavo, 'tīte 'dhvani bārāṇasyāṃ mahānagaryām anyatamā daridrā strī,",
  "S01sumagavu:sumav_265_1": "tayā pratyekabuddhasya caitye nānāvicitrāṃ palālamālāṃ granthayitvā samāropya prasannacittayā praṇidhānaṃ kṛtam.",
  "S01sumagavu:sumav_266_0": "anenāhaṃ kuśalamūlena cittotpādena deyadharmaparityāgena ca yatrayatropapadye 'haṃ tatratatra kāñcanamālayā śirasi baddhayā jāyeyam iti.",
  "S01sumagavu:sumav_266_1": "kiṃ manyadhve, bhikṣavaḥ. yāsau daridrā strī, iyam asau kāñcanamālā. yad anayā prasannacittayā praṇidhānaṃ kṛtaṃ,",
  "S01sumagavu:sumav_266_2": "tena pañcajanmaśatāni kāñcanamālayā śirasi baddhayā jātā.",
  "S01sumagavu:sumav_267_0": "paṇadvayaṃ ca tayā paṭāntāvabaddhaṃ vimucyāryasaṃghāya dattaṃ;",
  "S01sumagavu:sumav_267_1": "tenāḍhyesu kulesu jātā praṇidhānavaśāc ceti.",
  "S01sumagavu:sumav_268_0": "atha bhagavān sumāgadhāpramukhaṃ puṇḍravardhananivāsinaṃ mahājanakāyam abhiprasādya prakrāntaḥ,",
  "S01sumagavu:sumav_268_1": "tathaiva rddhyā sārdhaṃ bhikṣusaṃghena śrāvastīm āgataḥ.",
  "S01sumagavu:sumav_269_0": "iti hi, bhikṣava, ekāntakṛṣṇānāṃ karmaṇām ekāntakṛṣṇo vipākaḥ,",
  "S01sumagavu:sumav_269_1": "ekāntaśuklānām ekāntaśuklo, vyatimiśrāṇāṃ vyatimiśraḥ. tasmāt tarhi, bhikṣava, ekāntakṛṣṇāni karmāṇy apāsya vyatimiśrāṇi ca,",
  "S01sumagavu:sumav_269_2": "ekāntaśukleṣv eva karmasv ābhogaḥ karaṇīya iti.",
  "S01sumagavu:sumav_269_3": "tasmāt tarhi, bhikṣava, evaṃ śikṣitavyam, yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāma ity evaṃ vo,",
  "S01sumagavu:sumav_270_0": "idam avocad bhagavān āttamanās,",
  "S01sumagavu:sumav_270_1": "te ca bhikṣavo bhagavato bhāṣitam abhyanandann iti."
}