{
  "S01sumagavu:0": "namaḥ śrīsarvabuddhabodhisattvebhyaḥ",
  "S01sumagavu:1_0": "SumAv_1 buddho bhagavān satkṛto gurukṛto mānitaḥ pūjito rājabhī rājāmātyair dhanibhiḥ",
  "S01sumagavu:1_1": "pauraiḥ śreṣṭhibhiḥ sārthavāhair devair nāgair yakṣair asurair garuḍair gandharvaiḥ",
  "S01sumagavu:1_2": "kinnarair mahoragair iti devanāgayakṣagandharvāsuragaruḍakinnaramahoragābhyarcito",
  "S01sumagavu:1_3": "buddho bhagavān jñāto mahāpuṇyo lābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ",
  "S01sumagavu:1_4": "saśrāvakasaṃghaḥ śrāvastyāṃ viharati sma jetavane 'nāthapiṇḍadasyārāme.",
  "S01sumagavu:2_0": "SumAv_2 tena khalu punaḥ samayena śrāvastyām anāthapiṇḍado nāma gṛhapatiḥ prativasaty",
  "S01sumagavu:2_1": "āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī.",
  "S01sumagavu:3_0": "SumAv_3 tena sadṛśāt kulāt kalatram ānītam. sa tayā sārdhaṃ krīḍati ramate paricārayati.",
  "S01sumagavu:3_1": "tasya krīḍato ramamāṇasya paricārayataḥ patnī āpannasattvā saṃvṛttā. sāṣṭānāṃ navānāṃ",
  "S01sumagavu:3_2": "vā māsānām atyayāt prasūtā.",
  "S01sumagavu:4": "SumAv_4 dārikā jātā,",
  "S01sumagavu:5": "abhirūpā darśanīyā prāsādikā sarvāṅgapratyaṅgopetā sā unnītā vardhitā mahatī saṃvṛttā,",
  "S01sumagavu:6": "jñātibhir asyāḥ sumāgadheti nāma vyavasthāpitam.",
  "S01sumagavu:7": "SumAv_5 puṇḍravardhane 'pi ca nagare mūṣilo nāma gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī.",
  "S01sumagavu:8": "SumAv_6 tasya putro vṛṣabhadatto nāma,",
  "S01sumagavu:9": "so 'py abhirūpo darśanīyaḥ prāsādikaḥ sarvāṅgapratyaṅgopetaḥ,",
  "S01sumagavu:10": "sa cānyatīrthyasaṃsargān nirgrantheṣv abhiprasanno 'bhūt.",
  "S01sumagavu:11": "SumAv_7 yadā bhagavatānuttare manuṣyadharme ṛddhiprātihāryaṃ tadā sarve 'nyatīrthyā bhagnāḥ parājitāḥ pratyantaṃ samāśritāḥ,",
  "S01sumagavu:12": "kecit gauḍikaṃ grāmaṃ,",
  "S01sumagavu:13": "kecit puṇḍravardhanaṃ nagaraṃ,",
  "S01sumagavu:14": "kecit bhadrikaṃ nagaram.",
  "S01sumagavu:15": "SumAv_8 sa ca gṛhapatiputro dainyenāvatiṣṭhate,",
  "S01sumagavu:16": "sa ca nirgranthair ucyate:",
  "S01sumagavu:17": "kim arthaṃ tvaṃ no vivāhayasīti. sa provāca:",
  "S01sumagavu:18": "patnī me sadṛśī na vidyate. ta ūcur:",
  "S01sumagavu:19": "anāthapiṇḍadasya duhitā sumāgadhā nāmāsti,",
  "S01sumagavu:20": "sāpi abhirūpā darśanīyā prāsādikā janapadakalyāṇīsadṛśī, tāṃ prārthayeti.",
  "S01sumagavu:21": "SumAv_9 tato 'sau sahaśravaṇād eva tasyāṃ saṃraktacitto babhūva. yāvad anyatīrthikaveśaṃ kṛtvānupūrveṇa śrāvastīm anuprāptaḥ,",
  "S01sumagavu:22_0": "piṇḍapātram anuvicarann anāthapiṇḍadasya gṛhaṃ praviṣṭaḥ. sumāgadhā bhikṣāṃ gṛhītvā",
  "S01sumagavu:22_1": "nirgatā. sā tena dṛṣṭā. sahadarśanād evātīva saṃraktacitto babhūva. sa bhrāntena",
  "S01sumagavu:22_2": "khorakena śaktuṃ pratigṛhnāti,",
  "S01sumagavu:23": "mathitaṃ ca sikkāyāṃ.",
  "S01sumagavu:24": "SumAv_10 tataḥ sumāgadhā tam asaṃvṛtendriyaṃ dṛṣṭvā prahasitā,",
  "S01sumagavu:25": "āha ca:",
  "S01sumagavu:26": "asaṃprajānā ime 'nyatīrthyā bhikṣāṃ pratigṛhṇantīti. tataḥ so 'pi tayā saha prahasito bhikṣāṃ gṛhītvā prakrāntaḥ.",
  "S01sumagavu:27": "SumAv_11 tataḥ puṇḍravardhanaṃ gatvā pitur niveditavān. tena sā dārikā śrāvastīṃ gatvā yācitā.",
  "S01sumagavu:28": "SumAv_12 anāthapiṇḍadena gṛhapatinā bhagavān pṛsṭaḥ. bhagavān āha: gṛhapate,",
  "S01sumagavu:29": "pravrajitām idam akaraṇīyam. api tu yadi sumāgadhā puṇḍravardhanaṃ yāsyati,",
  "S01sumagavu:30": "tatrāpi buddhakāryaṃ kariṣyatīti.",
  "S01sumagavu:31": "SumAv_13 tato 'nāthapiṇḍadena gṛhapatinā sumāgadhā mahatā śrisamudayena vṛṣabhadattāya dattā,",
  "S01sumagavu:32": "tenāpi svagṛhaṃ nītā.",
  "S01sumagavu:33": "SumAv_14 yāvad apareṇa samayena tasmin gṛhe nirgranthā bhuñjate,",
  "S01sumagavu:34": "sā śvaśruṇocyate: dārike,",
  "S01sumagavu:35": "āgaccha dakṣiṇīyān paśyeti.",
  "S01sumagavu:36": "SumAv_15 tasyā buddhir abhavat:",
  "S01sumagavu:37": "nūnaṃ sthavirāryaśāradvatīputramahāmaudgalyāyanāryānandaprabhṛtayo mahāśrāvakā upanimantritā iti. sā hṛṣṭatuṣṭā nirgatā.",
  "S01sumagavu:38": "SumAv_16 tayā te nirgranthāḥ kākapakṣamalinā malapaṭalavastrā durgandhaśarīrā nagnāḥ pretasadṛśā dṛṣṭvā ca punar durmanāḥ saṃvṛttā.",
  "S01sumagavu:39": "SumAv_17 sā śvaśruṇocyate: dārike,",
  "S01sumagavu:40": "kimarthaṃ parikhinnāsīti. sā provāca: ārye,",
  "S01sumagavu:41": "yady evaṃvidhā dakṣinīyāḥ. pāpakārinaḥ punaḥ kīdṛśā bhavantīti.",
  "S01sumagavu:42": "SumAv_18 sā kathayati: dārike, 'sti kaścid ebhyo 'nyaḥ prativiśiṣṭataraḥ śāstā loke.",
  "S01sumagavu:43": "SumAv_19 sā kathayati: asti śrāvastyāṃ pitur me vihāre sa bhagavān upeto mātṛtaḥ pitṛtaḥ saṃśuddhaḥ,",
  "S01sumagavu:44": "kṣatriyo jātyā,",
  "S01sumagavu:45": "rājakulāt pravrajitaś cakravartivaṃśāt; uccāt kulāt pravrajito 'nūnāt. punar aparaṃ,",
  "S01sumagavu:46": "sa bhagavān āḍhyāt kulāt pravrajito 'dīnāt. punar aparaṃ,",
  "S01sumagavu:47": "sa bhagavān daharas taruṇaḥ pratyagrayauvanasamanvāgataḥ.",
  "S01sumagavu:48": "SumAv_20 yasmin samaye krīḍāharṣamaṇḍanavibhūṣaṇasthānayogam anuyuktena vihartavyam,",
  "S01sumagavu:49": "tasmin samaye 'kāmakānāṃ jñātīnām sāśrukaṇṭhānāṃ rudanmukhānāṃ keśaśmaśrūṇy avatārya kāśāyāṇi vastrāṇy ācchādya samyag eva śraddhayāgārād anagārikāṃ pravrajitaḥ.",
  "S01sumagavu:50": "SumAv_21 punar aparaṃ,",
  "S01sumagavu:51": "bhagavān dvātriṃśatā mahāpuruṣalakṣaṇaiḥ samanvāgato 'sītyanuvyañjanair virājitagātro vyāmaprabhālaṃkṛtaḥ,",
  "S01sumagavu:52": "sūryasahasrātirekaprabhaḥ,",
  "S01sumagavu:53": "jaṅgama iva ratnaparvataḥ samantato bhadrako 'bhirūpako darśanīyaḥ prāsādikaḥ.",
  "S01sumagavu:54": "SumAv_22 jñātvā sa bhagavān dṛṣṭvā,",
  "S01sumagavu:55": "sanidānaṃ śrāvakānāṃ dharmaṃ deśayati nānidānaṃ,",
  "S01sumagavu:56": "saniḥsaraṇaṃ nāniḥsaraṇaṃ,",
  "S01sumagavu:57": "saparikramaṃ nāparikramaṃ,",
  "S01sumagavu:58": "sapratisaraṇaṃ nāpratisaraṇaṃ,",
  "S01sumagavu:59": "saparākramaṃ nāparākramaṃ,",
  "S01sumagavu:60": "saprātihāryaṃ nāprātihāryam.",
  "S01sumagavu:61": "SumAv_23 prajñāvan sa bhagavān mahāprājñaḥ,",
  "S01sumagavu:62": "alam utpannānāṃ paravādināṃ saha dharmeṇa nirgṛhītā,",
  "S01sumagavu:63": "alaṃ svakasya vādasya pratiṣṭhāpayitā,",
  "S01sumagavu:64": "karmavādī sa bhagavān kriyāvādī.",
  "S01sumagavu:65": "SumAv_24 pūrvābhilāpī sa bhagavān priyabhāṣī,",
  "S01sumagavu:66": "uttānamukhavarṇo vigatabhṛkuṭiḥ smitapūrvaṃgamaḥ. ehīti svāgatavādī,",
  "S01sumagavu:67": "kalyāṇavākyaḥ sa bhagavān bāhyakaraṇopetaś,",
  "S01sumagavu:68": "citrakathaḥ sa bhagavān madhurakathaḥ,",
  "S01sumagavu:69": "kalyāṇapraṇidhāno bahuhitānukampī bahvanekajanatāvinīta.",
  "S01sumagavu:70": "SumAv_25 āryadharmatayā nyāyadharmatayā virajadharmatayā atuladharmatayā labdhasahāyaḥ sa bhagavān,",
  "S01sumagavu:71": "bahavo 'sya sahāyakāḥ śīlasaṃpannāḥ samādhisaṃpannāḥ prajñāsaṃpannā vimuktisaṃpannā vimuktijñānasaṃpannāḥ.",
  "S01sumagavu:72": "SumAv_26 punar aparaṃ; sa bhagavān yaṃ grāmakṣetram upaniśritya viharati,",
  "S01sumagavu:73": "na tatra manuṣyā amanuṣyā vā viheṭhayanti,",
  "S01sumagavu:74": "kālena kālaṃ divyāni rūpāṇi dṛśyante,",
  "S01sumagavu:75": "divyāḥ śabdāḥ śrūyante,",
  "S01sumagavu:76": "udārāś cāvabhāsāḥ prajñāyante,",
  "S01sumagavu:77": "devaḥ kālena kālaṃ samyag vāridhārām anuprayacchatīti.",
  "S01sumagavu:78": "SumAv_27 tasyāḥ sahaśravaṇād eva bhagavato 'ntike cittam abhiprasannaṃ,",
  "S01sumagavu:79": "sā prasannacittā kathayati: dārike,",
  "S01sumagavu:80": "śakyasi tvaṃ taṃ bhagavantam asmākam upadarśayitum.",
  "S01sumagavu:81": "SumAv_28 sā kathayati: ārye,",
  "S01sumagavu:82": "tena hi tvaṃ bhaktaṃ sajjīkuru,",
  "S01sumagavu:83": "śvo 'haṃ bhagavantam ānayisyāmīti. mūṣilapatnī kathayati: sādhu,",
  "S01sumagavu:84": "sarvaṃ sajjitam iti.",
  "S01sumagavu:85": "SumAv_29 tataḥ sumāgadhā bhavanapṛṣṭham abhiruhya maṇḍalakam upalipya puṣpāṇy avakīrya bhagavantam abhinamasya yasyāṃ diśi prativasati tasyāṃ diśi puṣpāṇi kṣipati,",
  "S01sumagavu:86": "dhūpaṃ ca dadāti,",
  "S01sumagavu:87": "bhṛṅgārodakaṃ ca bhagavato nimantraṇakaṃ preṣayati. evam āha:",
  "S01sumagavu:88": "SumAv_30 sarvajña kāruṇika bho khalu sāṃprataṃ me saṃdarśanaṃ svayam ihāgamanaṃ kurusva /",
  "S01sumagavu:89": "saṃghena sāgarasamena samaṃ jitāre āgāminīṃ prativasasva niśām atulyam //",
  "S01sumagavu:90": "anugrahārthaṃ bhagavan mamādya kartuṃ narāṇāṃ manasaḥ prasādaṃ /",
  "S01sumagavu:91": "rūpasya te darśanamātrakena lokaikanātha kriyatāṃ prasādaḥ //",
  "S01sumagavu:92": "SumAv_31 tatas tāni puṣpāṇi buddhānāṃ buddhānubhāvena devatānāṃ ca devatānubhāvena haṃsapaṅktir ivākāśe jetavanābhimukhāni saṃprasthitāni,",
  "S01sumagavu:93": "dhūpo 'bhrakūṭavad vaiḍūryaśalākovedakaṃ bhagavato 'grataḥ sthitam.",
  "S01sumagavu:94": "SumAv_32 taṃ dṛṣṭvāyuṣmān ānando bhagavantaṃ papracha: kuto bhagavann idaṃ nimantraṇakam āyātam.",
  "S01sumagavu:95": "SumAv_33 puṇḍravardhanād,",
  "S01sumagavu:96": "ānanda,",
  "S01sumagavu:97": "ṣaṣṭyuttarād yojanaśatāt. gacchānanda,",
  "S01sumagavu:98": "bhikṣūṇām ārocaya: śvo yuṣmābhiḥ puṇḍravardhanaṃ nagaraṃ gantavyaṃ,",
  "S01sumagavu:99": "tirthyāvaṣṭabdhaṃ taṃ nagaram ṛddhivikurvaṇaṃ kartavyam,",
  "S01sumagavu:100": "aprasannānāṃ prasādāya,",
  "S01sumagavu:101": "prasannānāṃ bhūyobhāvāya,",
  "S01sumagavu:102": "durmaṅkūnāṃ nirgrahāya,",
  "S01sumagavu:103": "lajjināṃ sparśavihārāyeti.",
  "S01sumagavu:104": "SumAv_34 evaṃ bhadantety āyuṣmān ānando bhagavataḥ pratiśrutya gaṇḍīm ākoṭya bhikṣusaṃghaṃ saṃnipātya vṛddhānte sthitvā śalākāṃ cārayann evam āha:",
  "S01sumagavu:105": "śṛṇvantu bhadantāh,",
  "S01sumagavu:106": "saṃghaṃ bhagavān ājñāpayati.",
  "S01sumagavu:107": "SumAv_35 śvo yuṣmābhiḥ puṇḍravardhanaṃ nagaraṃ gantavyaṃ,",
  "S01sumagavu:108": "tīrthyāvaṣṭabdhaṃ taṃ nagaram,",
  "S01sumagavu:109": "ṛddhivikurvaṇam kartavyam,",
  "S01sumagavu:110": "aprasannānāṃ prasādāya,",
  "S01sumagavu:111": "prasannānāṃ bhūyobhāvāya,",
  "S01sumagavu:112": "durmaṅkūnāṃ nirgrahāya,",
  "S01sumagavu:113": "lajjināṃ sparśavihārayeti.",
  "S01sumagavu:114": "SumAv_36 tataḥ sthavirasthavirāḥ śalākāṃ grahītum ārabdhāḥ. tatra pūrṇo nāma sukuṇḍopadhānīyaḥ sthaviraḥ,",
  "S01sumagavu:115": "so 'pi śalākāṃ grahītum ārabdhaḥ. āyuṣmatānandenocyate: sthavira,",
  "S01sumagavu:116": "nedam anāthapiṇḍadasya gṛhaṃ gantavyam,",
  "S01sumagavu:117": "api tu puṇḍravardhanaṃ nagaraṃ gantavyaṃ ṣaṣṭyuttarayojanaśataṃ yāvad ṛddhivikurvaṇaṃ kartavyam.",
  "S01sumagavu:118": "SumAv_37 tataḥ sasaṃbhramaṃ sthaviraḥ śalākāṃ chorayitvā,",
  "S01sumagavu:119": "yāvad dvitīyasya bhikṣoḥ śalākā na dīyate,",
  "S01sumagavu:120": "tāvat ṣaḍabhijñām utpādya gajabhujasadṛśaṃ dakṣiṇaṃ bāhum abhiprasārya śalākāṃ gṛhītvā kathayati:",
  "S01sumagavu:121": "na hi rūpaguṇair na hi sauṣṭhavair na balātkāraguṇair na gauravāt /",
  "S01sumagavu:122": "jarayā hi nipīḍitayauvanāḥ ṣaḍabhijñās tu bhavanti madvidhāḥ //",
  "S01sumagavu:123": "SumAv_38 tataḥ prabhatāyām rajanyāṃ sthavirasthavirāḥ svakasvakena ṛddhyanubhāvena saṃprasthitāḥ.",
  "S01sumagavu:124": "SumAv_39 atha mūṣilapatnī bhagavato 'rthe śuciṃ praṇītaṃ khādanīyaṃ bhojanīyaṃ samudānīyāsanakāni prajñapya,",
  "S01sumagavu:125": "udakamaṇiṃ pratiṣṭhāpya,",
  "S01sumagavu:126": "bhavanapṛṣṭham abhiruhya,",
  "S01sumagavu:127": "sumāgadhāpi svāminā sārdhaṃ śvaśureṇa bahiḥ sthitā cintayati.",
  "S01sumagavu:128": "SumAv_40 kiṃ bhagavān āgamiṣyati. atha nāgamisyatīti. athavānyatropanimantrito bhaviṣyati.",
  "S01sumagavu:129": "SumAv_41 tato bhagavantaṃ namaskṛtya yasyāṃ diśi prativasati tām diśaṃ prekṣitum ārabdhā.",
  "S01sumagavu:130_0": "SumAv_42 atrāntareṇāyuṣmān ājñātakauṇḍinya uragaratham abhinirmāya śanair mandaṃ",
  "S01sumagavu:130_1": "mandaṃ deve vṛṣṭāyamāne vidyutsu niścarantīṣu meghadhvaninirnādena tatropaviṣṭa upari",
  "S01sumagavu:130_2": "vihāyasā ṛddhyākāśenāgacchati.",
  "S01sumagavu:131": "SumAv_43 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:132": "'yaṃ te sa śāstā,",
  "S01sumagavu:133": "yo 'yam uragarathopaviṣṭaḥ śanair mandaṃ mandaṃ deve vṛṣṭāyamāne vidyududdyotaṃ darśayamāno meghadhvaninirnādena ṛddhyākāśenāgacchati.",
  "S01sumagavu:134": "SumAv_44 sā provāca: nāyam āryo 'jñātakauṇḍinyaḥ saṃghasthaviraḥ,",
  "S01sumagavu:135": "anena bhagavatā bārāṇasyāṃ dharme deśyamāne tatprathamato vairāgyam adhigatam ayaṃ bhagavatā nirvāṇādhigamaprāptānām agro nirdiṣṭah,",
  "S01sumagavu:136": "sa eṣāgacchati. (1)",
  "S01sumagavu:137": "SumAv_45 atrāntareṇāyuṣmāñ chāriputraḥ siṃharatham abhinirmāya tatropaviṣṭa upari vihāyasā rddhyākāśenāgacchati.",
  "S01sumagavu:138": "SumAv_46 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:139": "'yaṃ te sa śāstā yo 'yaṃ siṃharathenāgacchati.",
  "S01sumagavu:140": "SumAv_47 sā kathayati: nāyam āryaḥ śāriputro, yo 'yaṃ bhagavatā prajñāvatām agro nirdiṣṭaḥ.",
  "S01sumagavu:141": "SumAv_48 asya ca garbhasthasya mātrā jambūdvīpe sarvavādino nirgṛhītāḥ.",
  "S01sumagavu:142": "SumAv_49 jananyāś cānena dauhadam utpāditam:",
  "S01sumagavu:143": "apy evāhaṃ sumerumūrdhāruhya caturṇām api ratnākarāṇāṃ payaḥ pibeyam iti.",
  "S01sumagavu:144": "SumAv_50 atha tiṣyena dvijapravareṇendrajālapāramiprāptaṃ harim indrajālācāryam āhūya narasurāsuragaruḍakinnaramahoragagandharvayakṣasamavāye devyā dauhadaṃ vinītam.",
  "S01sumagavu:145": "SumAv_51 asya ca mātuḥ kukṣiniṣkrāntasya pitrā sarvanaimittikāḥ samāhūyoktāḥ: paśyantu bhavantaḥ,",
  "S01sumagavu:146": "kumārasya kiṃ prabhāvo bhaviṣyatīti.",
  "S01sumagavu:147": "SumAv_52 te cāvalokayitum ārabdhāḥ. kumārasya lakṣaṇodāratāṃ rūpodāratāṃ ca dṛṣṭvā paraṃ vismayam āpannā,",
  "S01sumagavu:148": "na śaknuvanti vyākartuṃ kumārasyedaṃ prabhāvam iti.",
  "S01sumagavu:149": "SumAv_53 athāmbaragatena mahābrāhmaṇā teṣām saṃśayam apanayanārthaṃ brāhmaṇasvareṇāvaghoṣitam.",
  "S01sumagavu:150": "SumAv_54 eṣa kumāraḥ śākyamuneḥ samyaksaṃbuddhasya śāsane pravrajya sarvakleśaprahāṇād arhattvaṃ sākṣāt kariṣyati,",
  "S01sumagavu:151": "sarvaśrāvakānāṃ cāgro bhaviṣyati,",
  "S01sumagavu:152": "dharmacakrānuvartayitā.",
  "S01sumagavu:153": "SumAv_55 idānīṃ vādinaś cāsya mukhaṃ nirīkṣya cirakālābhilaṣitāṃ vācam api na niścārayanti,",
  "S01sumagavu:154": "kaḥ punar vādo. vādakaraṇe ayaṃ bhagavatā evam uktaḥ.",
  "S01sumagavu:155": "SumAv_56 mahāsamudrapramāṇaṃ pūrṇamasibhājanasya,",
  "S01sumagavu:156": "sumerupramāṇam bhūrjapatrabhārasya,",
  "S01sumagavu:157": "caturdvīpeṣu sarvasattvadhātupramāṇaṃ lekhakānām,",
  "S01sumagavu:158": "asyāḥ pṛthivyās tṛṇakāsṭhaśākhāparṇasadapramāṇaṃ kalamānāṃ parikṣayaṃ paryāyena gacchet,",
  "S01sumagavu:159": "na tv evāsya śāriputrasya prajñāyāḥ kṣayaṃ vadāmi. ato mahāprajña ity ākhyātaḥ mahāsārthavāhavat.",
  "S01sumagavu:160": "SumAv_57 yāvat sarvasattveṣu prajñā 'sya sarvotkṛṣṭā yāvat tribhuvavāsisakalanarāmarasurasya",
  "S01sumagavu:161": "sarvalokasya yā prajñā sthāpayitvā tathāgatam /",
  "S01sumagavu:162": "śāriputrasya prajñāyāḥ kalāṃ nārhati ṣoḍaśām //",
  "S01sumagavu:163": "SumAv_58 anyam apy uktam:",
  "S01sumagavu:164": "caturāryasatyasaṃkṣepavistaravibhāgavidhikathāvasare nāsty utpattiṣv asya samo jagati pratyekabuddho 'pi,",
  "S01sumagavu:165": "sa eṣāgacchati. (2)",
  "S01sumagavu:166_0": "SumAv_59 atrāntareṇāyuṣmān mahākāśyapaḥ sauvarṇaṃ parvatam abhinirmāya nānāmṛgagaṇopetaṃ",
  "S01sumagavu:166_1": "nānāprasravākulaṃ nānāpakṣigaṇākīrṇaṃ nānāvṛkṣopaśobhitaṃ tatropaviṣṭaḥ sa upari",
  "S01sumagavu:166_2": "vihāyasā ṛddhyākāśenāgacchati.",
  "S01sumagavu:167": "SumAv_60 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:168": "ayaṃ te sa śāstā yo 'yaṃ suvarṇam parvatam abhiruhyāgacchati.",
  "S01sumagavu:169": "SumAv_61 sā kathayati: nāyam āryo mahākāśyapo,",
  "S01sumagavu:170": "'yaṃ bhagavatā alpecchānāṃ saṃtuṣṭānāṃ dhūtaguṇadharāṇām agro nirdiṣṭaḥ.",
  "S01sumagavu:171": "SumAv_62 anenaikonaṃ lāṅgalasahasraṃ lakṣāhatānāṃ,",
  "S01sumagavu:172": "ṣaṣṭihiraṇyakoṭyaḥ sauvarṇānāṃ,",
  "S01sumagavu:173": "yavānām aśītibhiḥ khāryaṃ,",
  "S01sumagavu:174": "ṣoḍaśa dāsagrāmam,",
  "S01sumagavu:175": "aṣṭādaśa mahābhāktagrāmāḥ,",
  "S01sumagavu:176": "anekaśatasahasrāṇi vastūny upakaraṇaṃ samutsṛjya pravrajitaḥ.",
  "S01sumagavu:177": "SumAv_63 punar aparaṃ: sarvaśrāvakānāṃ samakṣam ayaṃ bhagavatārdhāsanenopanimantritaḥ.",
  "S01sumagavu:178": "ekaprasthodanaṃ śreyaḥ, ekaśayyā sukhāvahā /",
  "S01sumagavu:179": "ekadūṣyayugaṃ vāryaṃ, geyo mohaparigrahaḥ //",
  "S01sumagavu:180": "iti kṛtvā,",
  "S01sumagavu:181": "pratigṛhītāśeṣā yā aparigraha iti na gṛhītaḥ. yaś ca bhāgineyām abhirūpāṃ darśanīyāṃ janapadakalyāṇīsadṛśīṃ tām apahāya pravrajitaḥ,",
  "S01sumagavu:182": "sa eṣāgacchati. (3)",
  "S01sumagavu:183_0": "SumAv_64 atrāntareṇāyuṣmān mahāmaudgalyāyana airāvaṇagajavaravilāsagāminaṃ paramasvabhāvalakṣaṇavyañjanopetapuṇyadarśanaṃ",
  "S01sumagavu:183_1": "hastinam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:184": "SumAv_65 taṃ dṛṣṭvā sumāgadhāyāḥ svāmī papraccha: sumāgadhe,",
  "S01sumagavu:185": "'yaṃ te sa śāstā yo 'yaṃ nāgendrarathenāgacchati.",
  "S01sumagavu:186": "SumAv_66 sā kathayati: nāyam āryo mahāmaudgalyāyano, 'yaṃ bhagavatā ṛddhimatām agro nirdiṣṭaḥ.",
  "S01sumagavu:187": "SumAv_67 anena śakrasya devānām indrasya vaijayantaḥ prāsādaḥ,",
  "S01sumagavu:188": "yojanasahasraṃ samantāt,",
  "S01sumagavu:189": "parikṣepeṇa caturaśītibhiḥ stambhasahasraiḥ supratiṣṭhitaḥ,",
  "S01sumagavu:190": "ardhapañcemāni yojanāni devapurād atyudgataḥ pādāṅguṣthenābhikampitaḥ.",
  "S01sumagavu:191": "SumAv_68 nandopanandau nāma nāgarājānau sumerubhṛguṇapariveṣṭitaṃ kṛtvāvasthitau ca vinītau.",
  "S01sumagavu:192": "SumAv_69 punar apy anena bhagavān evam uktaḥ: evaṃ hi bhadanta vaijayante durbhikṣaṃ kṛcchraṃ kāntāraṃ,",
  "S01sumagavu:193": "durlabhaḥ piṇḍako yācanakena,",
  "S01sumagavu:194": "bhikṣavo 'pi lūhabhojanena pariklāmyante.",
  "S01sumagavu:195": "SumAv_70 saṃmukhaṃ me bhadanta bhagavato 'ntikāc chrutaṃ saṃmukham udgṛhītam:",
  "S01sumagavu:196": "asyāṃ mahāpṛthivyāṃ pārthivaḥ praṇīto rasadhātuḥ:",
  "S01sumagavu:197": "so 'dhastād avasthita iti.",
  "S01sumagavu:198": "SumAv_71 tad icchāmy asyā mahāpṛthivyāḥ pārthivaḥ praṇīto rasadhātuḥ tam ūrdhvaṃ kartuṃ,",
  "S01sumagavu:199": "yam ūrdhvaṃ tam adhaḥ kartum.",
  "S01sumagavu:200": "SumAv_72 bhagavān āha: kasmin sthāne sthitvā mahāpṛthivīṃ parivartayasīti.",
  "S01sumagavu:201": "SumAv_73 eṣa evam āha: cakravāḍamahācakravāḍābhyāṃ stāne mahāpṛthiviṃ parivartayiṣyāmi.",
  "S01sumagavu:202": "SumAv_74 bhagavān āha:",
  "S01sumagavu:203": "ye pṛthivīsaṃniśritāḥ prāṇinas tān kathaṃ kariṣyasīti. eṣa evam āha:",
  "S01sumagavu:204": "ye pṛthivīsaṃniśritāḥ prāṇinas tān vāmena pāṇinoddhṛtya dhārayiṣyāmi,",
  "S01sumagavu:205": "dakṣiṇena prāṇinā mahāpṛthivīṃ parivartayiṣyāmi. bhagavān āha: kā tava saṃjnā bhaviṣyati.",
  "S01sumagavu:206": "SumAv_75 tadyathā,",
  "S01sumagavu:207": "bhadanta,",
  "S01sumagavu:208": "balavān puruṣaḥ kadalīpatraṃ parivartayan paramalaghusaṃjñī bhavati,",
  "S01sumagavu:209": "evam evāhaṃ bhadanta,",
  "S01sumagavu:210": "mahāpṛthivīṃ parivartayan paramalaghusaṃjñī bhaviṣyāmīti.",
  "S01sumagavu:211": "SumAv_76 sādhu sādhu,",
  "S01sumagavu:212": "maudgalyāyana,",
  "S01sumagavu:213": "śakyasi tvam anayā ṛddhyānenopāyena mahāpṛthivīṃ parivartayitum iti. sa eṣāgacchati. (4)",
  "S01sumagavu:214": "SumAv_77 atrāntareṇāyuṣmān mahākātyāyanaḥ sphaṭikamayaṃ kūṭāgāram abhinirmāya marakatenācchāditaṃ nānāratnastambhopanibaddhaṃ pravālavedikopaśobhitaṃ,",
  "S01sumagavu:215": "tatra paryaṇkaḥ prajñaptaḥ paṭikāstṛto goṇikāstṛtaś citrikāstṛtaś tūlikāstṛtaḥ,",
  "S01sumagavu:216": "yāval lohitopadhānas,",
  "S01sumagavu:217": "tatropaviṣṭa upari vihāyasā ṛddhyākāśenāgacchati.",
  "S01sumagavu:218": "SumAv_78 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:219": "'yaṃ te sa śāstā yo 'yaṃ sphaṭikamayaṃ kūṭāgāram abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:220": "SumAv_79 sā kathayati: nāyam āryo mahākātyāyanaḥ,",
  "S01sumagavu:221": "ayaṃ bhagavatā sūtrāntavaibhaṅgakānāṃ puṇyamaheśākhyānām agro nirdiṣṭaḥ,",
  "S01sumagavu:222": "sa eṣāgacchati. (5)",
  "S01sumagavu:223": "SumAv_80 atrāntareṇāyuṣmān mahākausṭhilo vrṣabharatham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:224": "SumAv_81 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:225": "'yaṃ te sa śāstā yo 'yaṃ vṛsabharathenāgacchati.",
  "S01sumagavu:226": "SumAv_82 sā kathayati: nāyam āryo mahākauṣṭhilo, 'yaṃ bhagavatālpecchānām agro nirdiṣṭaḥ.",
  "S01sumagavu:227": "SumAv_83 ayaṃ bhikṣūn evam āha: sātirekāṇi me,",
  "S01sumagavu:228": "āyuṣmanto,",
  "S01sumagavu:229": "'śītivarṣāni pravrajitasya,",
  "S01sumagavu:230": "nābhijānāmi sabrahmacāriṇām antikāt parikarma svīkartum antaśaḥ pṛṣṭhodgharṣaṇamātram api,",
  "S01sumagavu:231": "sa eṣāgacchati. (6)",
  "S01sumagavu:232": "SumAv_84 atrāntareṇāyuṣmān upālī haimaṃ tālavanam abhinirmāya suvarṇapuṣpaphalopetaṃ vividhamanojñasvarasaṃyuktaṃ,",
  "S01sumagavu:233": "tatrāsajjamānaśarīra ṛddhyākāśenāgacchati.",
  "S01sumagavu:234": "SumAv_85 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:235": "'yam te sa śāstā yo 'yaṃ haimaṃ tālavanam āśritya ṛddhyākāśenāgacchati.",
  "S01sumagavu:236": "SumAv_86 sā kathayati: nāyam ārya upālī, ayaṃ bhagavatā vinayadharāṇām agro nirdiṣṭaḥ.",
  "S01sumagavu:237": "SumAv_87 asya ca pañcamātrātraiḥ śākyakumāraśatair nānālaṃkāravibhūṣitaiḥ pravrajyamānaiḥ purastād vastrāṇām ābharaṇānāṃ ca mahān rāśiḥ kṛtaḥ.",
  "S01sumagavu:238": "SumAv_88 ayam āryaḥ saṃlakṣayati:",
  "S01sumagavu:239": "ime tāvat kumārāḥ kulavibhavayauvanopetāḥ sphītāny antaḥpurāṇi sphītāṇi ca kośakoṣṭhāgārāṇy apāsya pravrajitum ārabdhāḥ,",
  "S01sumagavu:240": "aham asmim alaṃkāramātreṇa sakto.",
  "S01sumagavu:241": "SumAv_89 'nena vyasanam āpatsyate iti tāṃ vibhūtiṃ kheṭapiṇḍam ivāpahāya pravrajya tatprathamataram arhattvam adhigataṃ,",
  "S01sumagavu:242": "sa eṣāgacchati. (7)",
  "S01sumagavu:243": "SumAv_90 atrāntareṇāyuṣmān aśvajic chānteneryāpathena mattahastinaṃ damayati,",
  "S01sumagavu:244": "pātrakaravyagrahasta upari vihāyasā ṛddhyākāśenāgacchati.",
  "S01sumagavu:245": "SumAv_91 taṃ dṛsṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:246": "'yaṃ te sa śāstā yo 'yaṃ śānteneryāpathena pātrakaravyagrahasta upari vihāyasā ṛddhyākāśenāgacchati.",
  "S01sumagavu:247": "SumAv_92 sā prāha: nāyam āryo 'śvajic, chānteneryāpathena mattahastinaṃ damayati. asya sakāśād anayā gāthayā:",
  "S01sumagavu:248": "karmakleśahetukāraṇavatī lokasya nivṛttir yathā",
  "S01sumagavu:249": "karmakleśanivṛttikāraṇam api provāca tan nāyakaḥ /",
  "S01sumagavu:250": "yasmin janmajarāvipattiniyataṃ duḥkhaṃ na saṃtiṣṭhate",
  "S01sumagavu:251": "tat mokṣapravaraṃ sa cādivṛṣabho jñātvā svayaṃ bhāṣate //",
  "S01sumagavu:252": "śrutvā pūrvaṃ tīrthikasyāryeṇa śāriputreṇa śrotaāpattiphalam adhigatam ayaṃ bhagavatā smṛtimatām agro nirdiṣṭaḥ,",
  "S01sumagavu:253": "sa esāgacchati. (8)",
  "S01sumagavu:254_0": "SumAv_93 atrāntareṇāyuṣmān pūrṇo maitrāyaṇīputraḥ sauvarṇaṃ padmam abhinirmāya sahasrapatraṃ",
  "S01sumagavu:254_1": "śakaṭacakramātraṃ vaiḍūryadaṇḍaṃ vajrāṅkurakeśaraṃ tatropaviṣṭa upari vihāyasā ṛddhyākāśenāgacchati.",
  "S01sumagavu:255": "SumAv_94 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:256": "ayaṃ te sa śāstā yo 'yaṃ sauvarnaṃ padmam abhinirmāya sahasrapatraṃ śakaṭacakramātraṃ vaiḍūryadaṇḍaṃ vajrāṅkurakeśaraṃ tatropaviṣṭa upari vihāyasā ṛddhyākāśenāgacchati.",
  "S01sumagavu:257": "SumAv_95 sā kathayati: nayām āryo pūrṇo maitrāyaṇīputraḥ,",
  "S01sumagavu:258": "ayaṃ bhagavatā maitrāṇikānām agro nirdiṣṭaḥ,",
  "S01sumagavu:259": "sa eṣāgacchati. (9)",
  "S01sumagavu:260_0": "SumAv_96 atrāntareṇāyuṣmān dravyo mallaputraś catūratnamayam parvataśikharam abhinirmāya",
  "S01sumagavu:260_1": "nānāghaṇṭāravākīrṇaṃ nānādhvajapatākopaśohitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:261": "SumAv_97 taṃ dṛṣṭvā sumāgadhāyāḥ svāmī sumāgadhāṃ: papraccha sumāgadhe,",
  "S01sumagavu:262": "'yaṃ te sa śāstā yo 'yaṃ catūratnamayaṃ parvataśikharam abhinirmāya nānāghaṇṭārāvakīrṇaṃ nānādhvajapatākopaśobhitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:263": "SumAv_98 sā kathayati: nāyam āryo dravyo mallaputro,",
  "S01sumagavu:264": "'yaṃ bhagavatā pratilayakānām agro nirdiṣṭaḥ,",
  "S01sumagavu:265": "yo 'yaṃ saṃlayān bhikṣūn tathā pratisaṃlayaneṣu niyojayati,",
  "S01sumagavu:266": "sa eṣāgacchati. (10)",
  "S01sumagavu:267": "SumAv_99 atrāntareṇāyuṣmān aniruddhaḥ sarvasauvarṇaṃ prāsādam abhinirmāya vaiḍūryapravālastambhopaśobhitaṃ nānāratnavicitraṃ vitānamālāviracitaṃ śatapatākopaśobhitaṃ tanmadhye,",
  "S01sumagavu:268": "tatra cābhyantare niṣaṇṇa,",
  "S01sumagavu:269": "upari vihāyasā ṛddhyākāśenāgacchati.",
  "S01sumagavu:270": "SumAv_100 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:271": "'yaṃ te sa śāstā yo 'yaṃ sauvarṇaṃ prāsādam abhinirmāya,",
  "S01sumagavu:272": "tatra cābhyantare siṃhāsane niṣaṇṇa upari vihāyasā ṛddhyākāśenāgacchati.",
  "S01sumagavu:273": "SumAv_101 sā kathayati: nāyam āryo 'niruddho, 'yaṃ bhagavatā divyacakṣuṣām agro nirdiṣṭaḥ.",
  "S01sumagavu:274": "SumAv_102 anena bārāṇasyām upaviṣṭasya pratyekabuddhasyaikapiṇḍapratipādanena saptakṛtvaś cakravartirājyāni kāritāni,",
  "S01sumagavu:275": "saptakṛtvo deveṣu trayastriṃśeṣu devānāṃ rājyaṃ kāritam.",
  "S01sumagavu:276": "SumAv_103 tenaiva karmāvaśeṣeṇāḍhye śākyakule jātaḥ,",
  "S01sumagavu:277": "anekāni ca śatasahasrāni lakṣāhatasya hiraṇyasuvarṇasya rūpyasya cāpahāya pravrajitaḥ,",
  "S01sumagavu:278": "pravrajito 'pi cāyaṃ lābhī cīvarapiṇḍapātraśayanāsanaglānapratyayabhaiṣajyapariṣkārāṇām.",
  "S01sumagavu:279": "SumAv_104 punar asya māhātmyaṃ śṛṇu: māhānāma mātrābhihitaḥ. putra,",
  "S01sumagavu:280": "rājñā ghaṇṭāvaghoṣanaṃ kāritaṃ,",
  "S01sumagavu:281": "śākyaiḥ kulaikayā pravrajitavyam iti, sa tvaṃ pravraja.",
  "S01sumagavu:282": "SumAv_105 sa kathayati: nāhaṃ pravrajāmi. yas te priyaḥ putraḥ sukhāsane upari prāsādatale tiṣṭhati,",
  "S01sumagavu:283": "taṃ pravrājayasveti.",
  "S01sumagavu:284": "SumAv_106 mātā prāha: putra, puṇyamaheśākhyo 'sau, mā tena saha spardhāṃ kuru.",
  "S01sumagavu:285": "SumAv_107 ambe,",
  "S01sumagavu:286": "tvaṃ tasyābhiprasannā yenāsau puṇyamaheśākhyaḥ. adya tasya mā kiṃcit preṣayājñāsyāmi puṇyamaheśākhyo na veti.",
  "S01sumagavu:287": "SumAv_108 putra, evaṃ pratyakṣīkuru.",
  "S01sumagavu:288": "SumAv_109 tayā riktapiṭharikābhiḥ piṭakaṃ pūrayitvā śuklena vastreṇācchādya mudrābhilakṣitaṃ kṛtvā preṣyadārikāhaste preṣitam,",
  "S01sumagavu:289": "saṃdiṣṭaṃ ca: dārike,",
  "S01sumagavu:290": "yadi tvāṃ pṛcchet kim atreti,",
  "S01sumagavu:291": "vaktavyṃ na kiṃcid iti. sā tam ādāya saṃprasthitā.",
  "S01sumagavu:292": "SumAv_110 śakrasya ca devānām indrasyādhastāt jñānadarśanaṃ pravartate. sa saṃlakṣayati:",
  "S01sumagavu:293": "yena nāma upari pratyekabuddhaḥ piṇḍakena pratipāditaḥ,",
  "S01sumagavu:294": "tasyādya kathaṃ bhojanena vighāto bhaviṣyati. bhojanopasaṃhāro 'sya kartavya iti. tenāsau piṭako nānāsūpikarabhojanopetasyāhārasya pūritaḥ.",
  "S01sumagavu:295": "SumAv_111 yāvad asau dārikā tam ādāyāniruddhasakāśaṃ gatā,",
  "S01sumagavu:296": "tenoktā: dārike,",
  "S01sumagavu:297": "kim atreti. sā kathayati: kumāra,",
  "S01sumagavu:298": "na kiṃcid iti. aniruddhaḥ saṃlakṣayati: priyo 'haṃ mātuḥ, kim asau",
  "S01sumagavu:299": "riktaṃ preṣayiṣyati. nūnam atra kiṃ nāma bhojyabhojanaṃ prakṣiptam paśyāmas tāvad iti.",
  "S01sumagavu:300": "SumAv_112 yāvad udghāṭitaṃ sarvaṃ tad udyānam anekopakaraṇasurabhigandhasaṃpūrṇaṃ vyavasthitam. yaṃ ghrātvāniruddhaḥ paraṃ vismayam upagataḥ: mātṛbhakto 'yam,",
  "S01sumagavu:301": "anena mātur agrapiṇḍaḥ preṣitaḥ. saṃdiṣṭaṃ cāmba,",
  "S01sumagavu:302": "pratidinam īdṛśaṃ bhojanaṃ preṣitum arhasīti.",
  "S01sumagavu:303": "SumAv_113 sā dṛṣṭvā paramavismayam upagatā. tayā mahānāmopadarśitaḥ: putra,",
  "S01sumagavu:304": "dṛṣṭaṃ te. amba,",
  "S01sumagavu:305": "dṛṣṭam. nanu tvaṃ mayā pūrvam evoktaḥ: punyamaheśākhyaḥ sattvo manuṣya subhago,",
  "S01sumagavu:306": "mā tena saha spardhāṃ kurṣveti. sa eṣāgacchati.",
  "S01sumagavu:307": "SumAv_114 āha ca:",
  "S01sumagavu:308": "sauvarṇe suvimānamālaracite ratnaprabhālaṃkṛte",
  "S01sumagavu:309": "dhyāyī dhyānarato niṣadya virajobhadrāsane saṃyataḥ /",
  "S01sumagavu:310": "āyāty eṣa caladhvajoparacito āryāniruddho muniḥ",
  "S01sumagavu:311": "mukto mocayitā nimagnam avaśaṃ lokaṃ bhavāmbho nidhau // (11)",
  "S01sumagavu:312": "SumAv_115 atrāntareṇāyuṣmān śroṇaḥ koṭīkarṇaḥ puṣpamaṇḍapam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:313": "SumAv_116 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:314": "'yaṃ te sa śāstā yo 'yaṃ puṣpamaṇḍapam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:315": "SumAv_117 sā kathayati: nāyam āryaḥ śroṇaḥ koṭīkarṇo, 'yaṃ bhagavatā alparajaskajātīyānām agro nirdiṣṭaḥ.",
  "S01sumagavu:316": "SumAv_118 ayaṃ ratnaprayuktikayā karṇikayā karṇe āmuktikayā jātaḥ. mātāpitarau paraṃ vismayam āpannau.",
  "S01sumagavu:317": "SumAv_119 asya pitrā balasenena sarvaratnaparikṣakān āhūyoktaḥ:",
  "S01sumagavu:318": "ratnānāṃ mūlyam kuruta iti. te ratnānāṃ mūlyaṃ kartum ārabdhā,",
  "S01sumagavu:319": "na śaknuvanti ratnānāṃ mūlyaṃ kartum.",
  "S01sumagavu:320": "SumAv_120 dharmatā khalu yasya ratnasya na śakyate mūlyaṃ kartuṃ,",
  "S01sumagavu:321": "tasya koṭimūlyaṃ kriyate. te kathayati: gṛhapate,",
  "S01sumagavu:322": "ekaikasya ratnasya koṭimūlyam iti.",
  "S01sumagavu:323": "SumAv_121 jñātayaḥ kathayanti:",
  "S01sumagavu:324": "kiṃ bhavatu dārakasya nāmeti. ayam dārakaḥ koṭimūlyakaratnikayā karṇikayā karṇe āmuktikayā jātah,",
  "S01sumagavu:325": "śravaṇe nakṣatre jātas,",
  "S01sumagavu:326": "tasmād bhavatu dārakasya śroṇaḥ koṭīkarṇa iti nāma. sa eṣāgacchati. (12)",
  "S01sumagavu:327_0": "SumAv_122 atrāntareṇāyuṣmān śronaḥ koṭiviṃśaḥ nānāpuṣpaphalasaṃpannavanagahanam abhinirmāya",
  "S01sumagavu:327_1": "rajodhvastāyām pṛthivyām ākāśacaṅkrame caṅkramyamāna upari vihāyasā ṛddhyākāśenāgacchati.",
  "S01sumagavu:328": "SumAv_123 taṃ dṣṛṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:329": "'yam te sa śāstā yo 'yaṃ nānāpuṣpaphalopetam vanagahanam saṃśrityākāśacaṅkrame caṅkramyamāṇo 'bhyāgacchati.",
  "S01sumagavu:330": "SumAv_124 sā kathayati: nāyaṃ śāstā,",
  "S01sumagavu:331": "āryo 'yaṃ śroṇaḥ koṭīviṃśah. asya jātamātrasya pitrā viṃśatihiraṇyakoṭyaḥ avalehikāmūlye 'nupradattā,",
  "S01sumagavu:332": "asya dine dine pañcakārṣāpaṇaśatāni sthālīpākārthe vyayam upagacchati.",
  "S01sumagavu:333": "SumAv_125 āyuṣmatā mahāmaudgalyāyanena cāsya sakāśāt piṇḍapātram ādāya bhagavate dattam. yasya gandhena sarvaṃ rājagṛhaṃ nagaram āpūritaṃ pātrāvaśeṣaṃ ca rājña bimbisāreṇāsvāditam,",
  "S01sumagavu:334": "āsvādya ca paraṃ vismayam āpannaḥ kathayaty:",
  "S01sumagavu:335": "SumAv_126 ahaṃ bhadanta rājakule jātaḥ, rājā saṃvṛtto, nābhijānāmi kadācid evaṃvidham annam āsvāditaṃ pūrvam.",
  "S01sumagavu:336": "SumAv_127 asya pādatale caturaṅgulamātrāṇi suvarṇāni romāni jātāni.",
  "S01sumagavu:337": "SumAv_128 ayaṃ bhagavataḥ sakāśaṃ gantukāmaḥ pṛcchati:",
  "S01sumagavu:338": "kiṃ bhagavān yānena gacchaty āhosvit padbhyām iti. apare kathayanti:",
  "S01sumagavu:339": "padbhyām iti. sa eṣa kathayati:",
  "S01sumagavu:340": "aham api padbhyāṃ gacchāmīti.",
  "S01sumagavu:341": "SumAv_129 tasya pauruṣeyair vastrāṇi pṛthivyām āstīrṇāni. eṣa pṛcchati:",
  "S01sumagavu:342": "kiṃ bhagavān āstīrṇena gacchaty āhosvid anāstīrṇeneti. te kathayati:",
  "S01sumagavu:343": "nāstīrṇeneti. eṣa kathayati:",
  "S01sumagavu:344": "apanayata vastrāṇi,",
  "S01sumagavu:345": "aham apy anāstīrṇena gacchāmīti. tair apanītāni.",
  "S01sumagavu:346": "SumAv_130 punar aparāṇi dūṣyavastrāṇi pṛthivyām āstīrṇāni. eṣa pṛcchati:",
  "S01sumagavu:347": "kiṃ bhagavān dūṣyāstīrṇena gacchaty āhosvid anāstīrṇena. te prāhuḥ:",
  "S01sumagavu:348": "nāstīrṇeneti. eṣa āha:",
  "S01sumagavu:349": "apanayata dūṣyāṇi. tair apanītāni.",
  "S01sumagavu:350": "SumAv_131 kumāra,",
  "S01sumagavu:351": "puṇyamaheśākhyaḥ. tato 'parāṇy amanuṣyāni divyavastrāṇi prādurbhūtāni. eṣa dṛṣṭvāha:",
  "S01sumagavu:352": "apanayantu amanuṣyavastrāṇīti. tair apanītānī. anena pṛthivyāṃ pādo nyastaḥ. ṣaḍvikāraḥ pṛthivīkampo jātaḥ.",
  "S01sumagavu:353": "SumAv_132 bhagavān āha: ito,",
  "S01sumagavu:354": "bhikṣava,",
  "S01sumagavu:355": "ekanavatiṃ kalpam upādāya na kadācic chroṇeṇa koṭīviṃśenānastīrṇe pṛthivīpradeśe pādo nyastaḥ. etarhi nyasto dharmagauravāt, na tu puṇyakṣayāt.",
  "S01sumagavu:356": "SumAv_133 yenāyaṃ ṣaḍvikāraḥ pṛthivīkampo jātaḥ. ayaṃ bhagavatā ārabdhavīryāṇām agro nirdiṣṭaḥ. sa eṣāgacchati. (13)",
  "S01sumagavu:357": "SumAv_134 atrāntareṇāyuṣmān pilindavatso haṃsaratham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:358": "SumAv_135 taṃ dṛṣṭvā sumāgadhāyāḥ svāmī sumāgadhāṃ papraccha:",
  "S01sumagavu:359": "sumāgadhe 'yaṃ te sa śāstā yo 'yaṃ haṃsarathenāgacchati.",
  "S01sumagavu:360": "SumAv_136 sā kathayati: nāyam āryo pilindavatso, 'yaṃ bhagavatā karuṇāvihārāṇām agro nirdiṣṭaḥ.",
  "S01sumagavu:361": "SumAv_137 anena gaṅgābhihitā: kuśalītiṣṭhety. asya vacanasamanantaram eva gaṅgā sthitā,",
  "S01sumagavu:362": "aṅkuśasaṃtāḍiteva dviradavadhūr na prahasati. so 'yam āgacchati. (14)",
  "S01sumagavu:363": "SumAv_138 atrāntareṇāyuṣmān udāyī aśvaratham abhinirmāya catūratnopaśobhitaṃ tatropaviṣṭa,",
  "S01sumagavu:364": "upari vihayasā ṛddhyākāśenāgacchati.",
  "S01sumagavu:365": "SumAv_139 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:366": "'yaṃ te sa śāstā yo 'yam aśvaratham abhinirmāya catūratnopaśobhitaṃ tatropaviṣṭa upari vihāyasā ṛddhyākāśenāgacchati.",
  "S01sumagavu:367": "SumAv_140 sā kathāyati: nāyam ārya udāyī ayaṃ bhagavatā kulaprasādakānām agro nirdiṣṭaḥ.",
  "S01sumagavu:368": "SumAv_141 anena rājā śuddhodanaḥ śuklodano droṇodano 'mṛtodano dhautodanaś ca,",
  "S01sumagavu:369_0": "gopikāmṛgajāyaśodharāpramukhāni ṣaṣṭistrīsahasrāṇi bodhisattvavirahāc chokasāgaranimagnās",
  "S01sumagavu:369_1": "tābhis tābhiḥ śrutibhiś cittaprahlādanībhir vividhābhir vāgbhiḥ śokaṃ parityājitāni.",
  "S01sumagavu:369_2": "so 'yam āgacchati. (15)",
  "S01sumagavu:370": "SumAv_142 atrāntareṇāyuṣmān jyotiḥpālo mayūraratham abhinirmāya tatropaviṣṭa upari vihāyasā ṛddhykāśenāgacchati.",
  "S01sumagavu:371": "SumAv_143 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:372": "'yaṃ te sa śāstā yo 'yaṃ mayūraratham abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:373": "SumAv_144 sā kathayati: nāyam āryo jyotiḥpālo, 'yaṃ bhagavatā divyamānuṣīśriyaṃ tyājayitvā pravrājitaḥ.",
  "S01sumagavu:374": "SumAv_145 asya snānaśāṭako 'bhyavakāśe śoṣito vāyunohyamāno rājño bimbisārasyopari patitaḥ. rājā kathayati: bhavanto,",
  "S01sumagavu:375": "rājārham idaṃ vastraṃ,",
  "S01sumagavu:376": "kutra etat. te kathayanti: deva,",
  "S01sumagavu:377": "śrūyate rājño māndhātasya saptāhaṃ hiraṇyavarṣaḥ patita iti,",
  "S01sumagavu:378": "devasyāpi vastravarṣaḥ patitum ārabdho,",
  "S01sumagavu:379": "nacirād hiraṇyavarṣaḥ patiṣyatīti.",
  "S01sumagavu:380": "SumAv_146 rājā kathayati:",
  "S01sumagavu:381": "bhavanto jyotiṣko gṛhapatir bhagavatā vyākṛto divyamānuṣīśriyaṃ pratyanubhaviṣyatīti,",
  "S01sumagavu:382": "idaṃ ca divyaṃ vastram ākāśāt patitam,",
  "S01sumagavu:383": "sthāpayata,",
  "S01sumagavu:384": "tasyaivāgatasya dāsyāma iti.",
  "S01sumagavu:385": "SumAv_147 te caivam ālāpaṃ kurvanti, ayaṃ ca rājñaḥ sakāśam āgatah.",
  "S01sumagavu:386": "SumAv_148 rājā kathayati: kumāra,",
  "S01sumagavu:387": "tvaṃ bhagavatā vyākṛto divyamānuṣīśriyaṃ pratyanubhaviṣyasīti,",
  "S01sumagavu:388": "idaṃ ca divyaṃ ākāśāt patitam, gṛhāṇeti.",
  "S01sumagavu:389": "SumAv_149 tena hastaḥ prasāritaḥ. devānaya paśyāmīti. sa nirīkṣitum ārabdho yāvat paśyaty ātmīyaṃ snānaśāṭakam.",
  "S01sumagavu:390": "SumAv_150 sa vipuṣpya kathayati: deva, madīyaḥ snānaśāṭako 'yaṃ vāyunopakṣipyehānīta iti.",
  "S01sumagavu:391": "SumAv_151 rājā kathayati: kumāra,",
  "S01sumagavu:392": "kiṃ tava divyamānuṣī śrīḥ prādurbhūtā. deva,",
  "S01sumagavu:393": "prādurbhūtā. kumāra,",
  "S01sumagavu:394": "yady evaṃ kimarthaṃ māṃ na nimantrayase. deva,",
  "S01sumagavu:395": "nimantrito bhava. gaccha,",
  "S01sumagavu:396": "bhaktaṃ sajjīkuru. deva,",
  "S01sumagavu:397": "yasya divyamānuṣī śrīḥ prādurbhūtā,",
  "S01sumagavu:398": "kiṃ tena sajjīkartavyam. nanu sajjīkṛtam evāgaccheti.",
  "S01sumagavu:399": "SumAv_152 sa jyotiṣkasya gṛhaṃ gatvā bāhyaṃ parijanaṃ dṛṣṭvā indriyāṇy utkṣipati. jyotiṣkaḥ kathayati: deva,",
  "S01sumagavu:400": "kimartham indriyāṇy utkṣipasīti. sa kathayati: kumāra,",
  "S01sumagavu:401": "vadhūjano 'yam iti kṛtvā. nāyaṃ vadhūjano,",
  "S01sumagavu:402": "bāhyo 'yaṃ parijanaḥ. sa paraṃ vismayam āpannaḥ.",
  "S01sumagavu:403": "SumAv_153 punar madhyamaṃ parijanaṃ dṛṣṭvā indriyāṇy utkṣeptum ārabdhaḥ. jyotiṣkaḥ kathayati: deva,",
  "S01sumagavu:404": "kimartham indriyāṇy utkṣipasīti. rājā kathayati: kumāra,",
  "S01sumagavu:405": "vadhūjano 'yam iti kṛtvā. deva,",
  "S01sumagavu:406": "nāyam api vadhūjanaḥ,",
  "S01sumagavu:407": "kiṃtu madhyamo 'yaṃ parijanah. sa bhūyasyā mātrayā paraṃ vismayam āpannah.",
  "S01sumagavu:408_0": "SumAv_154 tatra madhyamāyām dvāraśālāyāṃ maṇibhir upacitā bhūmiḥ. tasyāṃ matsyā udakapūrṇāyām",
  "S01sumagavu:408_1": "iva yantraprayogenoparibhramanto dṛśyante. rājā praveṣṭukamo jalam iti kṛtvā upānahau moktum ārabdhaḥ.",
  "S01sumagavu:409": "SumAv_155 jyotiṣkaḥ kathayati: deva,",
  "S01sumagavu:410": "kasyārthe upānahāv apanayasīti. kumāra,",
  "S01sumagavu:411": "pānīyam uttaritavyam. deva,",
  "S01sumagavu:412": "nedaṃ pānīyam,",
  "S01sumagavu:413": "api tu maṇibhūmir eṣā. kumāra,",
  "S01sumagavu:414": "ime matsyā uparibhramanto dṛśyante. deva,",
  "S01sumagavu:415": "yantraprayogenaite paribhramanti. rājā na śraddadhāte tenāṅgulimudrā kṣiptā sā raṇaraṇāśabdena bhūmau patitā. tato rājā vismayam āpannaḥ.",
  "S01sumagavu:416": "SumAv_156 praviśya siṃhāsane niṣaṇṇaḥ. tato vadhūjanaḥ pādābhivandaka upasaṃkrāntaḥ. tāsām aśrupāto jātaḥ. rājā kathayati: kumāra,",
  "S01sumagavu:417": "kasmād ayaṃ vadhūjano roditi. deva,",
  "S01sumagavu:418": "nāyaṃ roditi,",
  "S01sumagavu:419": "kiṃtu devasya kāṣṭhadhūpena vastrāṇi dhūpitāni,",
  "S01sumagavu:420": "tenāsām aśrupāto jāta iti.",
  "S01sumagavu:421": "SumAv_157 rājā tatra tayā divyamānuṣikayā śriyā upacaryamāṇo na niṣkrāmati;",
  "S01sumagavu:422": "rājakṛtyāni rājakaraṇīyāni parihātum ārabdhāni.",
  "S01sumagavu:423": "SumAv_158 amātyair ajātaśatruḥ kumāro 'bhihitaḥ: kumāra,",
  "S01sumagavu:424": "devo jyotiṣkasya gṛhaṃ praviśya pramattaḥ,",
  "S01sumagavu:425": "gaccha, nivedayeti.",
  "S01sumagavu:426": "SumAv_159 tena gatvā ukto: deva, kiṃ tvam atra pariviśyāvasthito, rājakṛtyāni rājakaraṇīyāni parihīyanta iti.",
  "S01sumagavu:427": "SumAv_160 rājā kathayati: kumāra,",
  "S01sumagavu:428": "na śakto 'si tvam ekaṃ divasaṃ rājyaṃ kārayitum. devo jānīte,",
  "S01sumagavu:429": "mamaiko divasaḥ praviṣṭasyati. adya devasya saptamo divaso vartate.",
  "S01sumagavu:430": "SumAv_161 rājā jyotiṣkasya mukham nirīkṣya kathayati: kumāra, satyam. deva, satyam. saptamo divaso vartate.",
  "S01sumagavu:431": "SumAv_162 kumāra,",
  "S01sumagavu:432": "kathaṃ rātriḥ prajñāyate divaso vā. deva,",
  "S01sumagavu:433": "puṣpāṇāṃ saṃvikocavikāsān,",
  "S01sumagavu:434": "maṇīnāṃ jvalanājvalanāt,",
  "S01sumagavu:435": "śakunīnāṃ kūjanākūjanāt; santi tāni kusumāni yāni rātrau vikasanti na divā,",
  "S01sumagavu:436": "santi yāni divā vikasanti na rātrau; santi te maṇayo ye rātrau jvalanti na divā,",
  "S01sumagavu:437": "santi ye divā jvalanti na rātrau; santi te śakunayo ye rātrau kūjanti na divā,",
  "S01sumagavu:438": "santi ye divā kūjanti na rātrau. rājā paraṃ vismayam āpannaḥ kathayati:",
  "S01sumagavu:439": "SumAv_163 kumāra,",
  "S01sumagavu:440": "avitathavādī bhagavān,",
  "S01sumagavu:441": "yathā tvaṃ bhagavatā vyākṛtaḥ tathaiva nānyathety uktvā jyotiṣkasya gṛhān niṣkrāntaḥ.",
  "S01sumagavu:442": "SumAv_164 ajātaśatrukumāreṇa jyotiṣkasantako maṇir apahṛtya dārakasya haste dattaḥ. tena yata eva gṛhītas tatraiva gatvāvasthitaḥ.",
  "S01sumagavu:443": "SumAv_165 ajātaśatruḥ kathayati: dārakānaya taṃ maṇim,",
  "S01sumagavu:444": "paśyāmīti. sa muṣṭiṃ vighāṭya kathayati: kumāra,",
  "S01sumagavu:445": "kutra,",
  "S01sumagavu:446": "na jāne kutra gata iti.",
  "S01sumagavu:447": "SumAv_166 sa tāḍayitum ārabdhaḥ. jyotiṣkaḥ kathayati: kumāra,",
  "S01sumagavu:448": "kimartham enaṃ tāḍayasi. gṛhapate,",
  "S01sumagavu:449": "'haṃ caura,",
  "S01sumagavu:450": "eṣa mahācauro,",
  "S01sumagavu:451": "mayā tvadīyo maṇir apahṛtaḥ,",
  "S01sumagavu:452": "so 'py anenāpahṛta iti.",
  "S01sumagavu:453": "SumAv_167 sa āha: kumāra,",
  "S01sumagavu:454": "na tvayāpahṛto,",
  "S01sumagavu:455": "nāpy anenāpi tu yata eva tvayā gṛhītas tatraiva gatvāvasthito; 'pi tu,",
  "S01sumagavu:456": "kumāra,",
  "S01sumagavu:457": "svakaṃ te gṛhaṃ yāvadbhir maṇibhir anyena vā prayojanam tāvad gṛhāṇa yathāsukham iti.",
  "S01sumagavu:458": "SumAv_168 sa pratibhinnakaḥ saṃlakṣayate: yadā pitur atyayād rājā bhaviṣyāmi, tadā grahīṣyāmīti.",
  "S01sumagavu:459": "SumAv_169 yadājātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
  "S01sumagavu:460": "svayam eva ca paṭṭaṃ baddhvā rājye pratiṣṭhitaḥ,",
  "S01sumagavu:461": "tadā tena jyotiṣko 'bhihito: gṛhapate,",
  "S01sumagavu:462": "tvaṃ mama bhrātā bhavati,",
  "S01sumagavu:463": "gṛhaṃ bhājayāma iti.",
  "S01sumagavu:464": "SumAv_170 eṣa samlakṣayati: yena pitā dhārmiko dharmarājaḥ praghātitaḥ,",
  "S01sumagavu:465": "sa mām marṣayatīti. kuta etan. nūnam ayaṃ madgṛham āgacchatu,",
  "S01sumagavu:466": "kāmaṃ prayacchāmīti viditvā kathayati: deva,",
  "S01sumagavu:467": "bibhaktam eva. kim atra vibhaktavyam. madīyaṃ gṛham āgaccha. ahaṃ tvadīyaṃ gṛham āgacchāmīti.",
  "S01sumagavu:468": "SumAv_171 ajātaśatruḥ kathayati: śobhanam,",
  "S01sumagavu:469": "evam kuru. sa tasya gṛhaṃ gataḥ. eṣo 'pi ajātaśatror gṛhaṃ gatah. sā śrīs tasmād gṛhād antarhitā yatraiṣa jyotiṣkas tatraiva gatā. evaṃ yāvat sapta vārān antarhitā prādurbhūtā ca.",
  "S01sumagavu:470": "SumAv_172 ajātaśatruḥ saṃlakṣayate: evam api mayā na śakitaṃ jyotiṣkasya maṇīn apahartum, anyad upāyaṃ karomi.",
  "S01sumagavu:471": "SumAv_173 tena dhūrtapuruṣāḥ prayuktā: gacchata, jyotiṣkasya gṛhān maṇīn apaharateti.",
  "S01sumagavu:472": "SumAv_174 te hi śiṭākarkaṭakaprayogenābhiroḍhum ārabdhāḥ. te 'ntaḥpurikayā upariprāsādatalagatayā dṛṣṭāḥ,",
  "S01sumagavu:473": "tayā dhūrtadhūrtakā iti nādo muktaḥ.",
  "S01sumagavu:474": "SumAv_175 anena jyotiṣkena śrutam,",
  "S01sumagavu:475": "anenāśayato vāg niścarita: tiṣṭhantu dhūrtakā iti. teṣāṃ yo yatrābhirūḍhaḥ,",
  "S01sumagavu:476": "sa tatraivāsthitaḥ,",
  "S01sumagavu:477": "yāvat prabhātā rajanī saṃvṛttā.",
  "S01sumagavu:478": "SumAv_176 mahājanakāyena dṛṣṭās,",
  "S01sumagavu:479": "te kathayanti: bhavanto 'nena kalirājena pitā dhārmiko dharmarājo jīvitād vyaparopita,",
  "S01sumagavu:480": "idānīm gṛhāṇy api moṣayati,",
  "S01sumagavu:481": "tat kiṃ na me muṣiṣyata iti. purakṣobho jātaḥ.",
  "S01sumagavu:482": "SumAv_177 ajātaśatruṇāsya jyotiṣkasya dūto 'nupreṣito: muñcata, mamāyaṃ khalīkāra iti.",
  "S01sumagavu:483": "SumAv_178 anena jyotiṣkenāśayato vāg niścāritā: gacchantu dhūrtakā iti. te gatāḥ.",
  "S01sumagavu:484": "SumAv_179 athaiṣa jyotiskaḥ saṃlakṣayate: yena nāma pitā jīvitād vyaparopitaḥ,",
  "S01sumagavu:485": "sa māṃ na praghātayisyatīti. kuta etat. sarvathāhaṃ bhagavatā vyākṛto:",
  "S01sumagavu:486": "mama śāsane pravrajya sarvakleśaprahāṇād arhattvaṃ sākṣāt kariṣyatīti. gacchāmi, pravrajāmīti.",
  "S01sumagavu:487": "SumAv_180 anena sarvaṃ dhanajātaṃ dīnānathakṛpaṇebhyo dattam,",
  "S01sumagavu:488": "adhanāḥ sadhanā vyavasthāpitāḥ. sa eṣāgacchati. (16)",
  "S01sumagavu:489": "SumAv_181 atrāntareṇāyuṣmān kapphiṇo vicitraratnācalam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:490": "SumAv_182 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:491": "'yaṃ te sa śāstā yo 'yaṃ vicitraratnācalam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:492": "SumAv_183 sā kathayati: nāyam āryaḥ kapphiṇo, yo 'yaṃ bhagavatā vigatamadadarpāṇām agro nirdiṣṭaḥ.",
  "S01sumagavu:493": "SumAv_184 yo 'yaṃ rājā mahākapphiṇa ekasmin samaye aṣṭādaśāmātyasahasraparivṛto mṛgavadhāya nirgataḥ.",
  "S01sumagavu:494": "SumAv_185 purastāt pṛṣṭhataś ca sarvabalaugham avalokyāmātyān āmantrayate: asti,",
  "S01sumagavu:495": "bhavantaḥ,",
  "S01sumagavu:496": "kasyacid evaṃrūpo balaughas tadyathā mamaitarhīti. te kathayanti: deva, nānyasya kasyacit.",
  "S01sumagavu:497": "SumAv_186 yāvad anena mahākapphiṇena rājñā śrāvastyādiṣu ṣaṭsu mahānagareṣu dūtaṃ preṣitam:",
  "S01sumagavu:498": "yad vyutthitā bhavatha nopaveṣṭavyaṃ,",
  "S01sumagavu:499": "śīghram āgantavyam; anyathā ced uttamena daṇḍena samanuśāsiṣyāmīti.",
  "S01sumagavu:500": "SumAv_187 etad vacanam upaśrutya ṣaṇmahānagaravāsino rājāno bhītās trastāḥ saṃvignāḥ samāgamya śrāvastīṃ gatvā bhagavate etad vṛttāntaṃ nivedayanti.",
  "S01sumagavu:501": "SumAv_188 bhagavatā te samāśvāsitā,",
  "S01sumagavu:502": "uktāś ca:",
  "S01sumagavu:503": "sa dūto matsakāśam ānetavya iti. tair dūtasya niveditam:",
  "S01sumagavu:504": "asty asmākam rājādhirājas, taṃ tāvat paśyeti.",
  "S01sumagavu:505": "SumAv_189 bhagavatā jetavanam catūratnamayaṃ nirmitaṃ devānām iva sudarśanaṃ nagaraṃ catvāro mahārājā dauvārikāḥ sthāpitāḥ,",
  "S01sumagavu:506": "airāvatasadṛśā hastino,",
  "S01sumagavu:507": "bālāhakasadṛśā,",
  "S01sumagavu:508": "nandīghoṣasadṛśā rathā,",
  "S01sumagavu:509": "vyāḍayakṣasadṛśā manuṣyāḥ,",
  "S01sumagavu:510": "svayaṃ ca bhagavāṃś cakravartiveśam ātmānam abhinirmāya saptatālodgate mahāratnasiṃhāsane niṣaṇnāḥ.",
  "S01sumagavu:511": "SumAv_190 dūtas tathāvidhāṃ śobhāṃ dṛṣṭvā paraṃ vismayam āpannaḥ.",
  "S01sumagavu:512": "SumAv_191 bhagavatā lekhaṃ likhayitvābhihitaḥ:",
  "S01sumagavu:513": "kapphiṇo madvacanād vaktavyo lekhavācasamakalam eva:",
  "S01sumagavu:514": "yat vyutthito bhavasi nopaveṣṭavyaṃ,",
  "S01sumagavu:515": "śīghram āgantavyam,",
  "S01sumagavu:516": "atha nāgacchasi,",
  "S01sumagavu:517": "aham eva mahatā balaughena sārdham āgamiṣyamīti.",
  "S01sumagavu:518": "SumAv_192 dūtena mahākapphiṇasya tat sarvaṃ saṃdiṣṭaṃ niveditam.",
  "S01sumagavu:519": "SumAv_193 ayaṃ kapphiṇo rājāṣṭādaśāmātyasahasraparivṛtaḥ śrāvastīm anupraveśya jetavanaṃ praviṣṭaḥ,",
  "S01sumagavu:520": "sahadarśanād asya yo rūpe rūpamada aiśvarye aiśvaryamadaḥ sa prativigataḥ,",
  "S01sumagavu:521": "baladarpo 'dyāpi vadhyata eva.",
  "S01sumagavu:522": "SumAv_194 tato bhagavatā laukikaṃ cittam utpāditam: aho bata,",
  "S01sumagavu:523": "śakro devānām indra aindraṃ dhanur ādāyāgacched iti.",
  "S01sumagavu:524": "SumAv_195 sahacittotpādād bhagavataḥ śakro devānām indraḥ sārathiveśenaindraṃ dhanur upanāmitavān. tato bhagavatā tad dhanur upanāmitam. tad utkṣeptum api na śaknoti,",
  "S01sumagavu:525": "kutaḥ punar āropayitum.",
  "S01sumagavu:526": "SumAv_196 tato bhagavatā saptāyomayyo bheryo nirmitāḥ,",
  "S01sumagavu:527": "svayam eva tad dhanur ardhacandrākāreṇāropya śaraḥ kṣipto yena saptāyomayyo bheryaś chidrīkṛtās,",
  "S01sumagavu:528": "tataḥ śabdo nirgataḥ.",
  "S01sumagavu:529": "SumAv_197 ārabhadhvam, niṣkrāmata, yujyadhvaṃ buddhaśāsane /",
  "S01sumagavu:530": "dhūnīta mṛtyunaḥ sainyaṃ naḍāgāraṃ iva kuñjaraḥ //",
  "S01sumagavu:531": "SumAv_198 yo hy asmin dharmavinaye apramattaś cariṣyati /",
  "S01sumagavu:532": "prahāya jātisaṃsāraṃ duḥkhasyāntaṃ kariṣyatīti //",
  "S01sumagavu:533": "SumAv_199 sa ca śabdo yāvad akaniṣṭhān devān gataḥ, tato 'sya yo 'bhūd baladarpaḥ sa prativigataḥ.",
  "S01sumagavu:534": "SumAv_200 tato bhagavatāsya cittam ājñāya rājaveśam antardhāpya dharmo deśitah. yenāṣṭādaśāmātyasahasraparivāreṇa yāvac chrotaāpattiphalaṃ sākṣāt kṛtavān,",
  "S01sumagavu:535": "tato dṛṣṭasatyaś ca bhagavataḥ śāsane pravrajitaḥ. so 'yam āgaccati. (17)",
  "S01sumagavu:536": "SumAv_201 atrāntareṇāyuṣmān ānandaḥ haṃsakrauñcamayūraśukasārikākokilajīvaṃjīvakanādopakūjitam ārāmam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:537": "SumAv_202 taṃ dṛṣṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:538": "'yaṃ te sa śāstā yo 'yaṃ haṃsakrauñcamayūraśukasārikākokilajīvaṃjīvakanādopakūjitam ārāmam abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:539": "SumAv_203 sā kathayati: nāyam ārya ānandaḥ, ayaṃ ca bhagavatā indriyaguptadvārāṇām agro nirdiṣṭaḥ.",
  "S01sumagavu:540": "SumAv_204 ayaṃ ca bhagavataś caturbhir aṅgulair ūnaḥ suvarṇavarṇo dvātriṃśanmahāpuruṣalakṣaṇaiḥ samalaṃkṛtaḥ.",
  "S01sumagavu:541": "SumAv_205 anena kāśyapasya samyaksaṃbuddhasya stūpe madhyamaṃ chattram āropitam. tasya karmaṇo vipākenārdhatṛtīyāni cakravartirājyasahasrāṇi;",
  "S01sumagavu:542": "yady etarhi na pravrajito 'bhaviṣyad etarhi apy anena balacakravartirājyam akariṣyat.",
  "S01sumagavu:543": "SumAv_206 ayaṃ ca bhagavatā balāt pravrajitaḥ. ayaṃ ca bhagavato mātṛsvasāputro bhrātā bhavati. sa eṣāgacchati. (18)",
  "S01sumagavu:544_0": "SumAv_207 atrāntarenāyuṣmān rāhulaś cakravartiveśam abhinirmāya saptaratnasamanvāgataś",
  "S01sumagavu:544_1": "caturaśītyā bhaṭabalāgrakoṭibhiḥ samanugamyamānaś caturaśītyā nāgasahasrair upoṣadhanāgarājapramukhaiś",
  "S01sumagavu:544_2": "caturaśītyāśvasahasrair bālāhakāśvarājapramukhair caturaśītyā rathasahasrair nandīghoṣarathapramukhair",
  "S01sumagavu:544_3": "anekaiś ca paurajānapadasahasrair nānāpaṭahaśaṅkhabherīninādair ucchritadhvajapatākopaśobhitam",
  "S01sumagavu:544_4": "abhinirmāya tatropaviṣṭa upari vihāyasā ṛddhyākāśenāgacchati.",
  "S01sumagavu:545": "SumAv_208 taṃ dṛsṭvā sumāgadhāyāḥ svāmī sumāgadhāṃ papraccha: sumāgadhe,",
  "S01sumagavu:546": "'yaṃ te sa śāstā,",
  "S01sumagavu:547": "yo 'yaṃ cakravartiveśenāgacchati.",
  "S01sumagavu:548": "SumAv_209 sā kathayati: nāyam āryo rāhulo, 'yaṃ bhagavatā śikṣakāmānām agro nirdiṣṭaḥ.",
  "S01sumagavu:549": "SumAv_210 bhagavataḥ putro 'yaṃ pitur ujjhitāṃ śriyam uddyotamānaḥ,",
  "S01sumagavu:550": "sarvacakravartiprativiśiṣṭatarām ṛddhim upadarśayann upari vihāyasā ṛddhyākāśenāgacchati.",
  "S01sumagavu:551": "SumAv_211 āha ca:",
  "S01sumagavu:552": "lakṣmīṃ lakṣaṇamālinīṃ surucirāṃ śakrarddhivispardhanīṃ",
  "S01sumagavu:553": "nāgānīkabalānvitāṃ sumahatīṃ ratnair vṛtāṃ saptabhiḥ /",
  "S01sumagavu:554": "kṛtvā buddhasuto 'bhyupaiti nabhasā veśaṃ ca rājñām ayaṃ",
  "S01sumagavu:555": "nāmnā rāhula ity aveti sumahate sampūjyamānaḥ suraiḥ //",
  "S01sumagavu:556": "SumAv_212 bhittvorvīṃ jalavat prayānti munayaḥ kecit sṛjanto 'nalaṃ",
  "S01sumagavu:557": "ramyatoyadharā ivāśu jagati spaṣṭaṃ kṣaranto jalam /",
  "S01sumagavu:558": "śakrabrahmakuberavigrahadharāś candrārkadaityatviṣo",
  "S01sumagavu:559": "lokasyodayakāṅkṣiṇo hi nabhasā saṃprasthitāḥ sūratāḥ //",
  "S01sumagavu:560": "sa eṣāgacchati. (19)",
  "S01sumagavu:561": "SumAv_213 saṃprasthitesu bhikṣusaṃghesu atrāntareṇa tathāgatapraveśaḥ. bhagavāṃs tathārūpaṃ samādhiṃ samāpanno,",
  "S01sumagavu:562": "yathāsamāhite citte bhagavataḥ kāyād raśmayo niścaranti,",
  "S01sumagavu:563": "tadyathā nīlapītalohitāvadātamañjiṣṭhasphaṭikavarṇaḥ,",
  "S01sumagavu:564": "yair ayaṃ loke udāreṇāvabhāsenāvabhāsito yāvac ca śrāvastīṃ yāvac ca puṇḍravardhanaṃ nagaram.",
  "S01sumagavu:565": "SumAv_214 atrāntareṇa sarve lokā bhagavantam abhiniṣkramantaṃ paśyanti, mahāṃś ca pṛthivīcālo babhūva.",
  "S01sumagavu:566": "SumAv_215 atha brahmā sahāṃpatir bhagavataś cetasā cittam ājñāya sārdhaṃ rūpāvacarair devair āgatya bhagavato dakṣiṇe pārśve vyavasthitaḥ.",
  "S01sumagavu:567": "SumAv_216 śakro 'pi devānām indraḥ sārdhaṃ kāmāvacarair devair āgatya vāme pārśve vyavasthitaḥ.",
  "S01sumagavu:568": "SumAv_217 tumburusupriyapramukhāni pañcamātrāṇi gandharvaśatāny āgatya bhagavato 'grato vividhair vādyagītanṛttaviśeṣair upasthānaṃ kurvanto gacchanti.",
  "S01sumagavu:569": "SumAv_218 anekāni ca devatāśatasahasrāṇi pṛṣṭhataḥ pṛṣṭhataḥ samanugacchanti.",
  "S01sumagavu:570": "SumAv_219 upariṣṭāc ca bhagavato 'psaraso divyāny utpalapadmakumudapuṇḍarīkamāndāravāṇi puṣpāṇi,",
  "S01sumagavu:571": "divyāny agarucūrṇāni tagaracūrṇāni candanacūrṇāni tamālapattracūrṇani,",
  "S01sumagavu:572": "divyāni ca vādyāni saṃpravādayanti,",
  "S01sumagavu:573": "cailavikṣepāṃś cākārṣuh.",
  "S01sumagavu:574": "SumAv_220 tena khalu punaḥ samayenānyatarasmin araṇyāyatane sapta ṛṣisahasrāṇi prativasanti.",
  "S01sumagavu:575": "SumAv_221 adrākṣus te ṛṣayo buddhaṃ bhagavantaṃ dvātrimśatā mahāpuruṣalakṣaṇaiḥ samalaṃkṛtam,",
  "S01sumagavu:576": "aśītyā cānuvyañjanair virājitagātraṃ vyāmaprabhālaṃkṛtaṃ,",
  "S01sumagavu:577": "sūryaprabhātirekaprabhaṃ,",
  "S01sumagavu:578": "jaṅgamam iva ratnaparvatam,",
  "S01sumagavu:579": "samantato bhadrakaṃ,",
  "S01sumagavu:580": "havyāvasiktam iva hutavaham,",
  "S01sumagavu:581": "kāñcanabhājanastham iva pradīpaṃ,",
  "S01sumagavu:582": "suvarṇayūpam iva śriyā jvalantam.",
  "S01sumagavu:583": "SumAv_222 na tathā dvādaśavarṣābhyastaḥ śamathacittasya kalyatāṃ janayati,",
  "S01sumagavu:584": "rājyābhinandino vā tatprathamato rājyābhiṣekaḥ,",
  "S01sumagavu:585": "aputrasya vā putrapratilambhaḥ,",
  "S01sumagavu:586": "daridrasya vā nidhidarśanaṃ,",
  "S01sumagavu:587": "yathāvāropitaṃ kuśalamūlānāṃ tatprathamato buddhadarśanam.",
  "S01sumagavu:588": "SumAv_223 atha te ṛṣayo yena bhagavāṃs tenopasaṃkrāntā,",
  "S01sumagavu:589": "upasaṃkramya bhagavataḥ pādau śirasā vanditvaikānte tasthuḥ.",
  "S01sumagavu:590": "SumAv_224 tato bhagavatā teṣām ṛṣīṇām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikā dharmadeśanā kṛtā,",
  "S01sumagavu:591": "yāṃ śrutvā tair ṛṣibhir viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotaāpattiphalaṃ sākṣāt kṛtam.",
  "S01sumagavu:592": "SumAv_225 atha te ṛṣayo buddhaṃ bhagavantaṃ paricārya saṃprasthitāḥ.",
  "S01sumagavu:593": "SumAv_226 tena khalu samayena puṇḍravardhane nagare 'ṣṭādaśa dvārāṇy ababhūvan.",
  "S01sumagavu:594": "SumAv_227 atha bhagavata etad abhavat: yad ahaṃ paścimena dvāreṇa pravekṣyāmi,",
  "S01sumagavu:595": "anyadvāranivāsināṃ nāgarāṇām anyathātvaṃ bhaviṣyati,",
  "S01sumagavu:596": "yan nv aham aṣṭādaśa buddhān abhinirmāya svayaṃ paścimena dvāreṇa praveśayam iti.",
  "S01sumagavu:597": "SumAv_228 atha bhagavān aṣṭādaśa buddhān abhinirmāyā svayaṃ paścimena dvāreṇa praviṣṭaḥ.",
  "S01sumagavu:598": "SumAv_229 bhagavataḥ purapraveśe evaṃrūpāṇy āścaryāṇy atyadbhutāni bhavanty anyāni ca:",
  "S01sumagavu:599": "tadyathonnatonnatāḥ pṛthivīpradeśāḥ avanamanty avanatāś connamanti,",
  "S01sumagavu:600": "apagatapāṣānaśarkarakaṭhalyā bhavanti,",
  "S01sumagavu:601": "nīcāni dvārāṇy uccībhavanti,",
  "S01sumagavu:602": "saṃkṣiptāni viśālībhavanti,",
  "S01sumagavu:603": "hastinaḥ kūjanti,",
  "S01sumagavu:604": "aśvā heṣante,",
  "S01sumagavu:605": "uṣṭrāḥ krośante,",
  "S01sumagavu:606": "gāvo rambhante,",
  "S01sumagavu:607": "vṛṣabhā nandante,",
  "S01sumagavu:608": "mayūrāḥ kekāyante,",
  "S01sumagavu:609": "gṛhagatāni ca vividhāni vādyabhāṇḍāni svayaṃ nadanti,",
  "S01sumagavu:610": "andhāś cakṣūṃsi pratilabhante,",
  "S01sumagavu:611": "badhirāḥ śṛṇvanti,",
  "S01sumagavu:612": "mūkāḥ pravyāhārasamarthā bhavanti,",
  "S01sumagavu:613": "paribhraṣṭendriyavikalā indriyāṇi paripūrnāṇi pratilabhante,",
  "S01sumagavu:614": "madyamadanākṣiptā vimadī bhavanti,",
  "S01sumagavu:615": "viṣapītā nirviṣā bhavanti,",
  "S01sumagavu:616": "anyonyavairiṇo maitrīṃ pratilabhante,",
  "S01sumagavu:617": "garbhiṇyaḥ svastinā prasūyante,",
  "S01sumagavu:618": "bandhanabaddhāḥ pramucyante,",
  "S01sumagavu:619": "adhanā dhanāni pratilabhante.",
  "S01sumagavu:620": "SumAv_230 evaṃvidhayā vibhūtyā praviśya yena sumāgadhāyā niveśanaṃ tenopasaṃkrāntaḥ.",
  "S01sumagavu:621": "SumAv_231 atha sumāgadhā svayam eva gośīrṣacandanodakena bhṛṅgāraṃ pūrayitvā bhagavataḥ pādodakam anuprayacchati bhikṣusaṃghasya ca.",
  "S01sumagavu:622": "SumAv_232 tataḥ sumāgadhā bhagavataḥ pādayor nipatyaivam āha:",
  "S01sumagavu:623": "dhanyās te paravādivādamathanaṃ paśyanti ye te mukhaṃ",
  "S01sumagavu:624": "vistīrṇe sadasi sthitasya vacanaṃ śṛṇvanti ye vā mudā /",
  "S01sumagavu:625": "lābhas tasya mahān bhaviṣyati ca yaḥ pādau tava śrīnidher",
  "S01sumagavu:626": "mūrdhnā caiva karadvayena vinayāt saṃpīḍya vandiṣyate //",
  "S01sumagavu:627": "SumAv_233 atha bhagavān purastād bhikṣusaṃghasya prajñapta evāsane niṣaṇṇaḥ,",
  "S01sumagavu:628": "sukhopaviṣṭaṃ buddhapramukhaṃ bhikṣusaṃghaṃ viditvā śucinā praṇītena khādanīyena bhojanīyena svahastena saṃtarpayati saṃpravārayati.",
  "S01sumagavu:629": "SumAv_234 atha puṇḍravardhananivāsī janakāyo bhagavantam apaśyaṃs tadgṛhaṃ bhettum ārabdhaḥ. tato bhagavatā tadgṛhaṃ sphaṭikamayam abhinirmitaṃ,",
  "S01sumagavu:630": "yataḥ sarvo mahājanakāya ādarśanagatam iva bhagavantaṃ bhuñjamānaṃ paśyati bhikṣusaṃghaṃ ca.",
  "S01sumagavu:631": "SumAv_235 āha ca.",
  "S01sumagavu:632": "sphaṭikamayam abhūt tad eva ramyaṃ maṇikanakākṣaratnabhakticitraṃ /",
  "S01sumagavu:633": "sthitam iva purato munīndracandraṃ nagarajano 'pi nirīkṣate samagraḥ //",
  "S01sumagavu:634": "SumAv_236 prasādāromāñcitasarvagātrāḥ kṛtāñjaliṃ mūrdhni nipātya hastam /",
  "S01sumagavu:635": "narā namanti sma munīndracandraṃ surā ivendraṃ bhavanodarastham //",
  "S01sumagavu:636": "SumAv_237 atha bhagavān kṛtabhaktakṛtyaḥ purastād bhikṣusaṃghasya prajñapta evāsane niṣaṇṇaḥ.",
  "S01sumagavu:637": "SumAv_238 tataḥ sumāgadhāpramukho 'ntarjanakāyas te ca nāgarās te ca ṛṣayas te ca devāsuragaruḍayakṣagandharvakinnaramahoragā bhagavantaṃ parivāryāvasthitāḥ.",
  "S01sumagavu:638": "SumAv_239 tato bhagavatā teṣāṃ ca tādṛśī caturāryasatyasaṃpravedhikī dharmadeśanā kṛtā,",
  "S01sumagavu:639": "yāṃ śrutvā kaiścic chrotaāpattiphalaṃ sākṣāt kṛtaṃ,",
  "S01sumagavu:640": "kaiścit sakṛdāgāmiphalaṃ,",
  "S01sumagavu:641": "kaiścid anāgāmiphalam,",
  "S01sumagavu:642": "kaiścit pravrajya sarvakleśaprahāṇād arhattvaṃ sākṣāt kṛtaṃ,",
  "S01sumagavu:643": "kaiścid ūṣmagatāni kuśalamūlāni utpāditāni,",
  "S01sumagavu:644": "kaiścin mūrdhānaḥ,",
  "S01sumagavu:645": "kaiścin mṛdumadhyādhimātrakṣāntayaḥ,",
  "S01sumagavu:646": "kaiścic chrāvakabodhau cittāny utpāditāni,",
  "S01sumagavu:647": "kaiścit pratyekāyāṃ bodhau,",
  "S01sumagavu:648": "kaiścid anuttarāyāṃ samyaksaṃbodhau,",
  "S01sumagavu:649": "kaiścic charaṇagamanāni gṛhītāni,",
  "S01sumagavu:650": "kaiścic chikṣāpadāni gṛhītāni.",
  "S01sumagavu:651": "SumAv_240 yad bhūyasā sā parṣad buddhanimnā dharmapravaṇā saṃghaprāgbhārā vyavasthitā.",
  "S01sumagavu:652": "SumAv_241 yadā bhagavataitat sūtraṃ bhāṣitaṃ,",
  "S01sumagavu:653": "tadā bhikṣavo bhagavantam evam āhuḥ: āścaryaṃ bhagavann,",
  "S01sumagavu:654": "āścaryaṃ sugata,",
  "S01sumagavu:655": "yat sumāgadhayā bhagavantaṃ kalyāṇamitram āgamya buddhakāryaṃ kṛtam iti.",
  "S01sumagavu:656": "SumAv_242 bhagavān āha:",
  "S01sumagavu:657": "na bhikṣava etarhy eva yathātīte 'py adhvani buddhaṃ bhagavantaṃ kalyāṇamitram āgamya kāñcanamālayā yad buddhakāryaṃ kṛtaṃ,",
  "S01sumagavu:658": "tac chṛṇuta,",
  "S01sumagavu:659": "sādhu ca suṣṭhu ca manasi kurute, bhāṣiṣye.",
  "S01sumagavu:660": "SumAv_243 bhūtapūrvaṃ,",
  "S01sumagavu:661": "bhikṣavo,",
  "S01sumagavu:662": "'tīte 'dhvani viṃśativarṣasahasrāyuṣi prajāyāṃ kāśyapo nāma śāstā loka udapādi,",
  "S01sumagavu:663": "tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān,",
  "S01sumagavu:664": "sa bārāṇasīṃ nagarīm upaniśritya viharati ṛṣivadane mṛgadāve.",
  "S01sumagavu:665": "SumAv_244 tena khalu punaḥ samayena kṛkī nāma rājā babhūva.",
  "S01sumagavu:666": "SumAv_245 tasya duhitā kāñcanamālayā śirasi baddhayā jātā, tasyā mātāpitṛbhyāṃ kāñcanamāleti nāma kṛtam.",
  "S01sumagavu:667": "SumAv_246 sā unnītā vardhitā mahatī saṃvṛttā, rājñaḥ kṛkina iṣṭā kāntā priyā manāpā saṃvṛttā.",
  "S01sumagavu:668": "SumAv_247 sā pañcaśataparivārā bhagavato darśanāyopasaṃkrāntā, tasyā bhagavatā dharmo deśitaḥ.",
  "S01sumagavu:669": "SumAv_248 tayā taṃ dharmaṃ śrutvā bhagavato 'nitike mahān cittaprasāda utpanno,",
  "S01sumagavu:670": "bhagavāṃś ca tayā yāvajjīvaṃ cīvarapiṇḍapātraśayanāsanaglānapratyayabhaiṣajyapariṣkāraḥ pracāritah.",
  "S01sumagavu:671": "SumAv_249 tena khalu punaḥ samayena rājñā kṛkinā daśa svapnā dṛṣṭāḥ:",
  "S01sumagavu:672": "(1) vātāyanena hastī nirgatas, puccho lagnaḥ.",
  "S01sumagavu:673": "(2) tṛṣitaya pṛṣṭhataḥ kūpo dhāvati.",
  "S01sumagavu:674": "(3) muktāprasthaṃ śaktuprasthena vikrīyamāṇaṃ.",
  "S01sumagavu:675": "(4) candanaṃ kāṣṭhārgheṇa samīkriyamāṇaṃ.",
  "S01sumagavu:676": "(5) gandhahastinaṃ kalabhair vitrāsyamānaṃ.",
  "S01sumagavu:677": "(6) āramaṃ puṣpaphalasaṃpannam adattadāyibhir apahriyamāṇam.",
  "S01sumagavu:678": "(7) aśucinā mrakṣito markaṭaḥ parān upaliṃpyamānaḥ.",
  "S01sumagavu:679": "(8) markaṭasya rājyābhiṣekaḥ.",
  "S01sumagavu:680": "(9) paṭo 'ṣṭādaśabhir janair ākṛṣyate, na śīryate.",
  "S01sumagavu:681": "(10) mahājanakāyaś caikatra saṃnipatya kalahabhaṇḍanavigrahavivāde nātināmayati.",
  "S01sumagavu:682": "SumAv_250 taṃ dṛṣṭvā ca punar bhītaś trastaś cintayati:",
  "S01sumagavu:683": "mā me itonidānaṃ rājyāc cyutir bhaviṣyati jīvitasya cāntarāya iti.",
  "S01sumagavu:684": "SumAv_251 tato rājñā svapnādhyāyavido brāhmaṇān āhūya svapnān niveditavān.",
  "S01sumagavu:685": "SumAv_252 te kāñcanamālāṃ dṛṣṭvā kathayanti: rājan,",
  "S01sumagavu:686": "yā te sarvajanapriyā tasyā rudhireṇa yajño yaṣṭavyaḥ,",
  "S01sumagavu:687": "antrair nagaraṃ veṣṭavyam,",
  "S01sumagavu:688": "evaṃ devasya śreyo bhaviṣyati,",
  "S01sumagavu:689": "svapnān dāruṇān dṛṣṭvā rājyajīvitahāriṇo 'nenopāyena svastir devasya bhaviṣyati.",
  "S01sumagavu:690": "SumAv_253 rājā saṃlakṣayati: sarvajanapriyā me kāñcanamālā,",
  "S01sumagavu:691": "tāṃ vyāpādayitukāmā brāhmaṇā evam āhuḥ. varaṃ mamaiva maraṇaṃ,",
  "S01sumagavu:692": "na tu kāñcanamālāṃ vyāpādayiṣyāmīti.",
  "S01sumagavu:693": "SumAv_254 kare kapolaṃ dattvā cintāparo vyavasthitaḥ,",
  "S01sumagavu:694": "kāñcanamālayā dṛṣṭaḥ. sā kathayati: kim evaṃ cintāparo,",
  "S01sumagavu:695": "deva,",
  "S01sumagavu:696": "iti. tena sa vṛttānto vistareṇa niveditaḥ. sā kathayati:",
  "S01sumagavu:697": "eṣa bhagavān kāśyapaḥ samyaksaṃbuddho bārāṇasīm upaniśritya viharati ṛṣivadane mṛgadāve,",
  "S01sumagavu:698": "taṃ bhagavantaṃ gatvā pṛcchatha. yathā te bhagavān vyākaroti tathaivaṃ dhāraya.",
  "S01sumagavu:699": "SumAv_255 tato rājā mahatā śrīsamudāyena kāñcanamālayā sārdhaṃ barāṇasyā nirgatya yena bhagavāṃs tenopasaṃkrāntaḥ,",
  "S01sumagavu:700": "upasaṃkramya bhagavataḥ pādau śirasā vanditvaikānte niṣaṇṇaḥ,",
  "S01sumagavu:701": "kāñcanamālāpi,",
  "S01sumagavu:702": "anyāni ca brāhmaṇagṛhapatiśatasahasrāṇi.",
  "S01sumagavu:703_0": "SumAv_256 atha bhagavān kṛkinaṃ rājānaṃ dharmayā kathayā saṃdarśayati samādāpayati",
  "S01sumagavu:703_1": "samuttejayati saṃpraharṣayati. anekaparyāyeṇa dharmayā kathayā saṃdarśya samādāpya",
  "S01sumagavu:703_2": "samuttejya saṃpraharṣya tūṣṇīṃ babhūva.",
  "S01sumagavu:704": "SumAv_257 atha kṛkī rājā daśa svapnān nivedyaivam āha: mā me,",
  "S01sumagavu:705": "bhagavaṃs,",
  "S01sumagavu:706": "tatonidānaṃ rājyāc cyutir bhaviṣyati jīvitasya cāntarāya iti.",
  "S01sumagavu:707": "SumAv_258 bhagavān āha: mā bhaiṣīs tvaṃ,",
  "S01sumagavu:708": "mahāraja,",
  "S01sumagavu:709": "na tavetonidānaṃ rājyāc cyutir bhaviṣyatīti jīvitasya cāntarāyaḥ.",
  "S01sumagavu:710": "(1)",
  "S01sumagavu:711": "yat tvaṃ,",
  "S01sumagavu:712": "mahārāja,",
  "S01sumagavu:713": "svapnam adrākṣīr,",
  "S01sumagavu:714": "vātāyanena hastī nirgacchan puccho lagna iti,",
  "S01sumagavu:715": "bhaviṣyaty anāgate 'dhvani varṣaśatāyuṣi prajāyāṃ śākyamunir nāma tathāgato 'rhan samyaksaṃbuddhaḥ,",
  "S01sumagavu:716": "sa sakalaṃ buddhakāryaṃ kṛtvendhanakṣayād ivāgnir anupadhiśeṣe nirvāṇadhātau parinirvāsyatīti. tasya parinirvṛtasya paścime kāle aśrāddhā brāhmaṇagṛhapatayas,",
  "S01sumagavu:717": "te rudanto 'śrumukhān bandhūn utsṛjya pravrajya vihāreṣu gṛhasaṃjñām utpādayiṣyanti,",
  "S01sumagavu:718": "tasyaitat pūrvanimittam.",
  "S01sumagavu:719": "(2)",
  "S01sumagavu:720": "yat tvaṃ punaḥ svapnam adrākṣīs,",
  "S01sumagavu:721": "tṛṣitasya pṛṣṭhataḥ kūpo dhāvati,",
  "S01sumagavu:722": "tasyaiva śravakā dharmaṃ deśayiṣyanti śraddhānāṃ gṛhapatīnāṃ,",
  "S01sumagavu:723": "te satṛṣṇā eva prakramiṣyanti,",
  "S01sumagavu:724": "tasyaitat pūrvanimittam.",
  "S01sumagavu:725": "(3)",
  "S01sumagavu:726": "yat tvaṃ svapnam adrākṣīr,",
  "S01sumagavu:727": "muktāprasthena śaktuprasthaṃ krīyamāṇam iti,",
  "S01sumagavu:728": "tasyaiva śrāvakāḥ śaktuprasthasya hetor indriyabalabodhyaṅgāni saṃprakāśayiṣyanti,",
  "S01sumagavu:729": "tasyaitat pūrvanimittam.",
  "S01sumagavu:730": "(4)",
  "S01sumagavu:731": "yat tvaṃ svapnam adrākṣīś,",
  "S01sumagavu:732": "candanaṃ kāṣṭhārgheṇa samīkriyamāṇaṃ,",
  "S01sumagavu:733": "tasyaiva śrāvakās taṃ tīrthikavākyam anugṛhya saddharmeṇa samīkariṣyanti,",
  "S01sumagavu:734": "tasyaitat pūrvanimittam.",
  "S01sumagavu:735": "(5)",
  "S01sumagavu:736": "yat tvaṃ svapnam adrākṣīr,",
  "S01sumagavu:737": "gandhahastī kalabhair vitrāsyata iti,",
  "S01sumagavu:738": "tasyaiva śrāvakā asaṃyatās te śīlavanto bhikṣūn niṣkāśayiṣyanti,",
  "S01sumagavu:739": "tasyaitat pūrvanimittam.",
  "S01sumagavu:740": "(6)",
  "S01sumagavu:741": "yat tvaṃ svapnam adrākṣīr,",
  "S01sumagavu:742": "ārāmāṃ puṣpaphalasaṃpannaṃ adattādāyibhir apahriyamāṇaṃ,",
  "S01sumagavu:743": "tasyaiva śrāvakā āryasaṃghasya pratipāditam ārāmaṃ saṃgham ālaṃbīkṛtya kecid abhāvitakāyā abhāvitacittā abhāvitaprajñāḥ saṃghād ācchidya puṣpaphalaṃ svajanebhyo dāsyanti,",
  "S01sumagavu:744": "tasyaitat pūrvanimittam.",
  "S01sumagavu:745": "(7)",
  "S01sumagavu:746": "yat tvaṃ svapnam adrākṣīr,",
  "S01sumagavu:747": "aśucimrakṣito markaṭaḥ parān upaliṃpyatīti,",
  "S01sumagavu:748": "tasyaiva śrāvakā abhāvitakāyā abhāvitacittā abhāvitaprajñā ātmanāpattim āpannāḥ śrāddhānām api bhikṣūṇām āpattiṃ vyavasthāpayiṣyanti,",
  "S01sumagavu:749": "tasyaitat pūrvanimittam.",
  "S01sumagavu:750": "(8)",
  "S01sumagavu:751": "yat tvaṃ svapnam adrākṣīr,",
  "S01sumagavu:752": "markaṭasya rājyābhiṣekaḥ,",
  "S01sumagavu:753": "tasmin samaye vikalendriyā api rājāno bhaviṣyanti,",
  "S01sumagavu:754": "tasyaitat pūrvanimittam.",
  "S01sumagavu:755": "(9)",
  "S01sumagavu:756": "yat tvaṃ svapnam adrākṣīḥ,",
  "S01sumagavu:757": "paṭo 'ṣṭādaśabhir janair ākṛṣyate na ca śīryata iti,",
  "S01sumagavu:758": "tasya parinirvṛtasya śāsanam aṣṭādaśabhedabhinnaṃ bhaviṣyati,",
  "S01sumagavu:759": "na ca śakyati vimuktipaṭaṃ pāṭayituṃ,",
  "S01sumagavu:760": "tasyaitat pūrvanimittam.",
  "S01sumagavu:761": "(10)",
  "S01sumagavu:762": "yat tvaṃ svapnam adrākṣīr,",
  "S01sumagavu:763": "mahājanakāyaś caikatra saṃnipatya kalahabhaṇḍena vivādavigrahenātināmayanti,",
  "S01sumagavu:764": "tasya śāsane asaṃyatā bhikṣavaḥ kalahabhaṇḍanavigrahavivādenāntardhāpayiṣyanti,",
  "S01sumagavu:765": "tasyaitat pūrvanimittam.",
  "S01sumagavu:766": "mā bhaiṣīs tvaṃ, mahārāja, na tavetonidānaṃ rājyāc cyutir bhaviṣyati jīvitāntarāyo vā.",
  "S01sumagavu:767": "SumAv_259 tato bhagavatā tasya rājñas tasya ca mahājanakāyasya tādṛśī caturāryasatyasaṃprativedhikī dharmadeśanā kṛtā,",
  "S01sumagavu:768": "yāṃ śrutvā caturaśītyā prāṇiśatasahasraiḥ satyadarśanaṃ kṛtam.",
  "S01sumagavu:769": "SumAv_260 kāñcanamālayā bhagavantaṃ kalyāṇamitram āgamya buddhakāryaṃ kṛtam.",
  "S01sumagavu:770": "SumAv_261 kiṃ manyadhve, bhikṣavaḥ yāsau kāñcanamālā iyam eva sā sumāgadheti.",
  "S01sumagavu:771": "SumAv_262 bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ: kiṃ bhadanta,",
  "S01sumagavu:772": "kāñcanamālayā karma kṛtaṃ yenāḍhye kule pratyajātā yena kāñcanamālayā śirasi baddhayā jātā iti.",
  "S01sumagavu:773": "SumAv_263 bhagavān āha: kāñcanamālayaiva,",
  "S01sumagavu:774": "bhikṣavaḥ,",
  "S01sumagavu:775": "pūrvam anyāsu jātiṣu karmāṇi kṛtāni upacitāni labdhasaṃbhārāṇi pariṇatapratyayāny oghavat pratyupasthitāny avaśyaṃbhāvīni. kāñcanamālayaiva,",
  "S01sumagavu:776": "bhikṣavaḥ,",
  "S01sumagavu:777": "karmāṇi kṛtāni upacitāni. ko 'nyaḥ pratyanubhaviṣyati. na,",
  "S01sumagavu:778": "bhikṣavaḥ,",
  "S01sumagavu:779": "karmāṇi kṛtāny upacitāni bāhyapṛthivīdhātau vipacyante,",
  "S01sumagavu:780": "nābdhātau,",
  "S01sumagavu:781": "na tejodhātau,",
  "S01sumagavu:782": "na vāyudhātāv,",
  "S01sumagavu:783": "api tūpātteṣu eva skandhadhātvāyataneṣu karmāṇi kṛtāni vipacyante śubhāny aśubhāni ca.",
  "S01sumagavu:784": "SumAv_264 na pranaśyanti karmāṇi kalpakoṭiśatair api /",
  "S01sumagavu:785": "sāmagrīṃ prāpya kālaṃ ca phalanti khalu dehinām //",
  "S01sumagavu:786": "SumAv_265 bhūtapūrvam,",
  "S01sumagavu:787": "bhikṣavo,",
  "S01sumagavu:788": "'tīte 'dhvani bārāṇasyāṃ mahānagaryām anyatamā daridrā strī,",
  "S01sumagavu:789": "tayā pratyekabuddhasya caitye nānāvicitrāṃ palālamālāṃ granthayitvā samāropya prasannacittayā praṇidhānaṃ kṛtam.",
  "S01sumagavu:790": "SumAv_266 anenāhaṃ kuśalamūlena cittotpādena deyadharmaparityāgena ca yatrayatropapadye 'haṃ tatratatra kāñcanamālayā śirasi baddhayā jāyeyam iti. kiṃ manyadhve,",
  "S01sumagavu:791": "bhikṣavaḥ. yāsau daridrā strī,",
  "S01sumagavu:792": "iyam asau kāñcanamālā. yad anayā prasannacittayā praṇidhānaṃ kṛtaṃ,",
  "S01sumagavu:793": "tena pañcajanmaśatāni kāñcanamālayā śirasi baddhayā jātā.",
  "S01sumagavu:794": "SumAv_267 paṇadvayaṃ ca tayā paṭāntāvabaddhaṃ vimucyāryasaṃghāya dattaṃ;",
  "S01sumagavu:795": "tenāḍhyesu kulesu jātā praṇidhānavaśāc ceti.",
  "S01sumagavu:796": "SumAv_268 atha bhagavān sumāgadhāpramukhaṃ puṇḍravardhananivāsinaṃ mahājanakāyam abhiprasādya prakrāntaḥ,",
  "S01sumagavu:797": "tathaiva rddhyā sārdhaṃ bhikṣusaṃghena śrāvastīm āgataḥ.",
  "S01sumagavu:798": "SumAv_269 iti hi,",
  "S01sumagavu:799": "bhikṣava,",
  "S01sumagavu:800": "ekāntakṛṣṇānāṃ karmaṇām ekāntakṛṣṇo vipākaḥ,",
  "S01sumagavu:801": "ekāntaśuklānām ekāntaśuklo,",
  "S01sumagavu:802": "vyatimiśrāṇāṃ vyatimiśraḥ. tasmāt tarhi,",
  "S01sumagavu:803": "bhikṣava,",
  "S01sumagavu:804": "ekāntakṛṣṇāni karmāṇy apāsya vyatimiśrāṇi ca,",
  "S01sumagavu:805": "ekāntaśukleṣv eva karmasv ābhogaḥ karaṇīya iti. tasmāt tarhi,",
  "S01sumagavu:806": "bhikṣava,",
  "S01sumagavu:807": "evaṃ śikṣitavyam,",
  "S01sumagavu:808": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāma ity evaṃ vo,",
  "S01sumagavu:809": "bhikṣavaḥ, śikṣitavyam.",
  "S01sumagavu:810": "SumAv_270 idam avocad bhagavān āttamanās,",
  "S01sumagavu:811": "te ca bhikṣavo bhagavato bhāṣitam abhyanandann iti. sumāgadhāvadānaṃ samāptam."
}