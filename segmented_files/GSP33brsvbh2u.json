{
  "GSP33brsvbh2u:0": "atha dvitīyo 'dhyāyaḥ /",
  "GSP33brsvbh2u:1": "____________________________________________________________________________________________",
  "GSP33brsvbh2u:2": "START BsVBh_2,1.1.1",
  "GSP33brsvbh2u:3": "smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt | BBs_2,1.1 |",
  "GSP33brsvbh2u:4": "vṛttavartiṣyamāṇayoḥ samanvayavirodhaparihāralakṣaṇayoḥ saṃgatipradarśanāya sukhagrahaṇāya caitanyoḥ saṃkṣepatastātparyārthamāha-prathame 'dhyāya iti /",
  "GSP33brsvbh2u:5": "anapekṣavedāntavākyasvarasasiddhasamanvayalakṣaṇasya virodhatatparihārābhyāmākṣepasamādhānakaraṇādanena lakṣaṇenāsti viṣayaviṣayibhāvaḥ saṃbandhaḥ /",
  "GSP33brsvbh2u:6": "pūrvalakṣaṇārtho hi viṣayastadgocaratvādākṣepasamādhānayoreṣa ca viṣayīti /",
  "GSP33brsvbh2u:7": "tadevamadhyāyamavatārya tadavayavamadhikaraṇamavatārayati-tatra prathamaṃ tāvaditi /",
  "GSP33brsvbh2u:8": "tantryate vyutpādyate mokṣasādhanamaneneti tantraṃ,",
  "GSP33brsvbh2u:9": "tadevākhyā yasyāḥ sā smṛtistantrākhyā paramarṣiṇā kapilenādividuṣā praṇītā /",
  "GSP33brsvbh2u:10": "anyāścāsuripañcaśikhādipraṇītāḥ smṛtayastadanusāriṇyaḥ /",
  "GSP33brsvbh2u:11": "na khalvamūṣāṃ smṛtīnāṃ manvādismṛtivadanyo 'vakāśaḥ śakyo vaditumṛte mokṣasādhanaprakāśanāt /",
  "GSP33brsvbh2u:12": "tadapi cennābhidadhyuranavakāśāḥ satyo 'pramāṇaṃ prasajyeran /",
  "GSP33brsvbh2u:13": "tasmāttadavirodhena kathañcidvedāntā vyākhyātavyāḥ /",
  "GSP33brsvbh2u:14": "pūrvapakṣamākṣipati-kathaṃ punarīkṣatyādibhya iti /",
  "GSP33brsvbh2u:15": "prasādhitaṃ khalu dharmamīmāṃsāyāṃ 'virodhe tvanapekṣaṃ syādasati hyanumānam'ityatra,",
  "GSP33brsvbh2u:16": "yathā śrutiviruddhānāṃ smṛtīnāṃ durbalatayānapekṣaṇīyatvaṃ tasmānna durbalānurodhena balīyasīnāṃ śrutīnāṃ yuktamupavarṇanam,",
  "GSP33brsvbh2u:17": "api tu svataḥsiddhapramāṇabhāvāḥ śrutayo durbalāḥ smṛtīrbādhanta eveti yuktam /",
  "GSP33brsvbh2u:18": "pūrvapakṣī samādhatte-bhavedayamiti /",
  "GSP33brsvbh2u:19": "prasādhito 'pyarthaḥ śraddhājaḍānprati punaḥ prasādhyata ityarthaḥ /",
  "GSP33brsvbh2u:20": "āpātataḥ samādhānamuktvā paramasamādhānamāha pūrvapakṣī-kapilaprabhṛtīnāṃ cārṣamiti /",
  "GSP33brsvbh2u:21": "ayamasyābhisaṃdhiḥ-brahma hi śāstrasya kāraṇamuktaṃ 'śāstrayonitvāt'iti,",
  "GSP33brsvbh2u:22_0": "tenaiṣa vedarāśirbrahmaprabhavaḥ sannājānasiddhānāvaraṇabhūtārthamātragocaratabuddhipūrvako",
  "GSP33brsvbh2u:22_1": "yathā tathā kapilādīnāmapi śrutismṛtiprathitājānasiddhabhāvānāṃ smṛtayo 'nāvaraṇasarvaviṣayatadbuddhiprabhavā",
  "GSP33brsvbh2u:22_2": "iti na śrutibhyo 'mūṣāmasti kaścidviśeṣaḥ /",
  "GSP33brsvbh2u:23": "na caitāḥ sphuṭataraṃ pradhānādipratipādanaparāḥ śakyante 'nyathayitum /",
  "GSP33brsvbh2u:24": "tasmāttadanurodhena kathañcicchrutaya eva netavyāḥ /",
  "GSP33brsvbh2u:25": "api ca tarko 'pi kapilādismṛtiranumanyate, tasmādapyetadeva prāptam /",
  "GSP33brsvbh2u:26": "evaṃ prāpta āha-tasya samādhiriti /",
  "GSP33brsvbh2u:27": "yathā hi śrutīnāmavigānaṃ brahmaṇi gatisāmānyāt,",
  "GSP33brsvbh2u:28": "naivaṃ smṛtīnāmavigānamasti pradhāne,",
  "GSP33brsvbh2u:29": "tāsāṃ bhūyasīnāṃ brahmopādānatvapratipādanaparāṇāṃ tatra tatra darśanāt /",
  "GSP33brsvbh2u:30": "tasmādavigānācchrauta evārtha āstheyo na tu smārto vigānāditi /",
  "GSP33brsvbh2u:31": "tatkimidānīṃ parasparavigānātsarvā eva smṛtayo 'vaheyā ityata āha-vipratipattau ca smṛtīnāmiti /",
  "GSP33brsvbh2u:32": "na cātīndriyārthāniti /",
  "GSP33brsvbh2u:33": "arvāgdṛgabhiprāyam /",
  "GSP33brsvbh2u:34": "śaṅkate-śakyaṃ kapilādīnāmiti /",
  "GSP33brsvbh2u:35": "nirākaroti-na /",
  "GSP33brsvbh2u:36": "siddherapīti /",
  "GSP33brsvbh2u:37": "na tāvatkapilādaya īśvaravadājānasiddhāḥ,",
  "GSP33brsvbh2u:38": "kintu viniścatavedaprāmāṇyānāṃ teṣāṃ tadanuṣṭhānavatāṃ prāci bhave 'smiñjanmani siddhiḥ,",
  "GSP33brsvbh2u:39": "ata evājānasiddhā ucyante /",
  "GSP33brsvbh2u:40": "yadasmin janmani na taiḥ siddhadyupāyo 'nuṣṭhitaḥ prāgbhavīyavedārthānuṣṭhānalabdhajanmatvāttatsiddhīnām /",
  "GSP33brsvbh2u:41": "tathā cāvadhṛtavedaprāmāṇyānāṃ tadviruddhārthābhidhānaṃ tadapabādhitamapramāṇameva /",
  "GSP33brsvbh2u:42": "apramāṇena ca na vedārtho 'tiśaṅkituṃ yuktaḥ pramāṇasiddhatvāttasya /",
  "GSP33brsvbh2u:43": "tadevaṃ vedavirodhe siddhavacanamapramāṇamuktvā siddhānāmapi parasparavirodhe tadvacanādanāśvāsa iti pūrvoktaṃ smārayati-siddhavyapāśrayakalpanāyāmapīti /",
  "GSP33brsvbh2u:44": "śraddhājaḍānbodhayati-paratantraprajñasyāpīti /",
  "GSP33brsvbh2u:45": "nanu śrutiścetkapilādīnāmanāvaraṇabhūtārthagocarajñānātiśayaṃ bodhayati,",
  "GSP33brsvbh2u:46": "kathaṃ teṣāṃ vacanamapramāṇaṃ,",
  "GSP33brsvbh2u:47": "tadaprāmāṇye śruterapyaprāmāṇyaprasaṅgādityata āha-yā tu śrutiriti /",
  "GSP33brsvbh2u:48": "na tāvatsiddhānāṃ parasparaviruddhāni vacāṃsi pramāṇaṃ bhavitumarhanti /",
  "GSP33brsvbh2u:49": "naca vikalpo vastuni, siddhe tadanupapatteḥ /",
  "GSP33brsvbh2u:50": "anuṣṭhānamanāgatotpādyaṃ vikalpyate, na siddham /",
  "GSP33brsvbh2u:51": "tasya vyavasthānāt /",
  "GSP33brsvbh2u:52": "tasmācchutisāmānyamātreṇa bhramaḥ sāṃkhyapraṇetā kapilaḥ śrauta iti /",
  "GSP33brsvbh2u:53": "syādetat /",
  "GSP33brsvbh2u:54": "kapila eva śrauto nānye manvādayaḥ /",
  "GSP33brsvbh2u:55": "tataśca teṣāṃ smṛtiḥ kapilasmṛtiviruddhāvaheyetyata āha-bhavati cānyā manoriti /",
  "GSP33brsvbh2u:56": "tasyāścāgamāntarasaṃvādamāha-mahābhārate 'pi ceti /",
  "GSP33brsvbh2u:57": "na kevalaṃ manoḥ smṛtiḥ smṛtyantarasaṃvādinī, śrutisaṃvādinyapītyāha-śrutiśceti /",
  "GSP33brsvbh2u:58": "upasaṃharati-ata iti /",
  "GSP33brsvbh2u:59": "syādetat /",
  "GSP33brsvbh2u:60": "bhavatu vedaviruddhaṃ kāpilaṃ vacastathāpi dvayorapi puruṣabuddhiprabhavatayā ko vinigamanāyāṃ heturyato vedavirodhi kāpilaṃ vaco nādaraṇīyamityata āha-vedasya hi nirapekṣamiti /",
  "GSP33brsvbh2u:61": "ayamabhisaṃdhiḥ-satyaṃ śāstrayonirīśvarastathāpyasya na śāstrakriyāyāmasti svātantryaṃ kapilādīnāmiva /",
  "GSP33brsvbh2u:62": "sa hi bhagavān yādṛśaṃ pūrvasmin sarge cakāra śāstraṃ tadanusāreṇāsminnapi sarge praṇītavān /",
  "GSP33brsvbh2u:63": "evaṃ pūrvatarānusāreṇa pūrvasmin pūrvatāmanusāreṇa ca pūrvatara ityanādirayaṃ śāstreśvarayoḥ kāryakāraṇabhāvaḥ /",
  "GSP33brsvbh2u:64": "tatreśvarasya na śāstrārthajñānapūrvā śāstrakriyā yenāsya kapilādivatsvātantryaṃ bhavat /",
  "GSP33brsvbh2u:65": "śāstrārthajñānaṃ cāsya svayamāvirbhavadapi na śāstrakāraṇatāmupaiti, dvayorapyaparyāyeṇāvirbhāvāt /",
  "GSP33brsvbh2u:66": "śāstraṃ ca svatobodhakatayā puruṣasvātantryābhāvena nirastamastadoṣāśaṅkaṃ sadanapekṣaṃ sākṣādeva svārthe pramāṇam /",
  "GSP33brsvbh2u:67": "kapilādivacāṃsi tu svatantrakapilādipraṇetṛkāṇi tadarthasmṛtipūrvakāṇi,",
  "GSP33brsvbh2u:68": "tadarthasmṛtayaśca tadarthānubhavapūrvāḥ /",
  "GSP33brsvbh2u:69_0": "tasmāttāsāmarthapratyayāṅgaprāmāṇyaviniścayāya yāvatsmṛtyanubhavau kalpete tāvatsvataḥ",
  "GSP33brsvbh2u:69_1": "siddhapramāṇabhāvayānepakṣayaiva śrutyā svārtho viniścāyita iti śīghratarapravṛttayā",
  "GSP33brsvbh2u:69_2": "śrutyā smṛtyartho bādhyata iti yuktam //1 //",
  "GSP33brsvbh2u:70": "____________________________________________________________________________________________",
  "GSP33brsvbh2u:71": "START BsVBh_2,1.1.2",
  "GSP33brsvbh2u:72": "itareṣāṃ cānupalabdheḥ | BBs_2,1.2 |",
  "GSP33brsvbh2u:73": "pradhānasya tāvatkvacid vedapradeśe vākyābhāsānudṛśyante,",
  "GSP33brsvbh2u:74": "tadvikārāṇāṃ tu mahadādīnāṃ tānyapi na sandhi /",
  "GSP33brsvbh2u:75": "naca bhūtendriyādivanmahadādayo lokasiddhāḥ /",
  "GSP33brsvbh2u:76": "tasmādātyantikāt pramāṇāntarāsaṃvādāt pramāṇamūlatvācca smṛtermūlābhāvādabhāvo vandhyāyā iva dauhitryasmṛteḥ /",
  "GSP33brsvbh2u:77": "na cārṣajñānamatra mūlamupapadyata iti yuktam /",
  "GSP33brsvbh2u:78": "tasmānna kāpilasmṛteḥ pradhānopādānatvaṃ jagata iti siddham //2//",
  "GSP33brsvbh2u:79": "____________________________________________________________________________________________",
  "GSP33brsvbh2u:80": "START BsVBh_2,1.2.3",
  "GSP33brsvbh2u:81": "etena yogaḥ pratyuktaḥ | BBs_2,1.3 |",
  "GSP33brsvbh2u:82": "nānena yogaśāstrasya hairaṇyagarbhapātañjalādeḥ sarvathā prāmāṇyaṃ nirākriyate,",
  "GSP33brsvbh2u:83": "kintu jagadupādānasvatantrapradhānatadvikāramahadahaṅkārapañcatanmātragocaraṃ prāmāṇyaṃ nāstītyucyate /",
  "GSP33brsvbh2u:84": "na caitāvataiṣāmaprāmāṇyaṃ bhavitumarhati /",
  "GSP33brsvbh2u:85": "yatparāṇi hi tāni tatrāprāmāṇye 'prāmāṇyamaśruvīran /",
  "GSP33brsvbh2u:86": "na caitāni pradhānādisadbhāvaparāṇi /",
  "GSP33brsvbh2u:87": "kintu yogasvarūpatatsādhanatadavāntaraphalavibhūtitatparamaphalakaivalyavyutpādanaparāṇi /",
  "GSP33brsvbh2u:88": "tacca kiñcinnimittīkṛtya vyutpādyamiti pradhānaṃ savikāraṃ nimittīkṛtaṃ,",
  "GSP33brsvbh2u:89": "purāṇeṣviva sargapratisargavaṃśamanvantaravaṃśānucaritaṃ tatpratipādanapareṣu,",
  "GSP33brsvbh2u:90": "na tu tadvivakṣitam /",
  "GSP33brsvbh2u:91": "anyaparādapi cānyanimittaṃ tatpratīyamānamabhyupeyeta, yadi na mānāntareṇa virudhyeta /",
  "GSP33brsvbh2u:92": "asti tu vedāntaśrutibhirasya virodha ityuktam /",
  "GSP33brsvbh2u:93": "tasmātpramāṇabhūtādapi yogaśāstrānna pradhānādisiddhiḥ /",
  "GSP33brsvbh2u:94": "ata eva yogaśāstraṃ vyutpādayitāha sma bhagavān vārṣagaṇyaḥ-'guṇānāṃ paramaṃ rūpaṃ na dṛṣṭipathamṛcchati /",
  "GSP33brsvbh2u:95": "yattu dṛṣṭipathaprāptaṃ tanmāyaiva sutucchakam //",
  "GSP33brsvbh2u:96": "'iti /",
  "GSP33brsvbh2u:97": "yogaṃ vyutpipādayiṣatā nimittamātreṇeha guṇā uktāḥ, na tu bhāvataḥ, teṣāmatāttvikatvādityarthaḥ /",
  "GSP33brsvbh2u:98": "alokasiddhānāmapi pradhānādīnāmanādipūrvapakṣanyāyābhāsotprekṣitānāmanuvādyatvamupapannam /",
  "GSP33brsvbh2u:99": "tadanenābhisaṃdhināha-etena sāṃkhyasmṛtipratyākhyānena yogasmṛtirapipradhānādiviṣayatayāpratyākhyātā draṣṭavyeti /",
  "GSP33brsvbh2u:100": "adhikaraṇāntarārambhamākṣipati-nanvevaṃ sati samānanyāyatvāditi /",
  "GSP33brsvbh2u:101": "samādhatte -astyatrābhyadhikāśaṅkā /",
  "GSP33brsvbh2u:102": "mā nāma sāṃkhyaśāstrātpradhānasattā vijñāyi /",
  "GSP33brsvbh2u:103": "yogaśāstrāttu pradhānādisattā vijñāpayiṣyate bahulaṃ hi yogaśāstrāṇāṃ vedena saha saṃvādo dṛśyate /",
  "GSP33brsvbh2u:104": "upaniṣadupāyasya ca tattvajñānasya yogāpekṣāsti /",
  "GSP33brsvbh2u:105": "na jātu yogaśāstravihitaṃ yamaniyamādibahiraṅgamupāyamapahāyāntaraṅgaṃ ca dhāraṇādikamantareṇaupaniṣadātmatattvasākṣātkāra udetumarhati /",
  "GSP33brsvbh2u:106": "tasmādaupaniṣadena tattvajñānenāpakṣaṇāt saṃvādabāhulyācca vedenāṣṭakādismṛtivadyogasmṛtiḥ pramāṇam /",
  "GSP33brsvbh2u:107": "tataśca pramāṇātpradhānādipratīternāśabdatvam /",
  "GSP33brsvbh2u:108": "naca tadapramāṇaṃ pradhānādau, pramāṇaṃ ca yamādāviti yuktam /",
  "GSP33brsvbh2u:109": "tatrāprāmāṇye 'nyatrāpyanāśvāsāt /",
  "GSP33brsvbh2u:110": "yathāhuḥ-'prasaraṃ na labhante hi yāvatkvacana markaṭāḥ /",
  "GSP33brsvbh2u:111": "nābhidravanti te tāvatpiśācā vā svagocare //",
  "GSP33brsvbh2u:112": "'iti /",
  "GSP33brsvbh2u:113": "seyaṃ labdhaprasarā pradhānādau yogāpramāṇatāpiśācī sarvatraiva durvārā bhavedityasyāḥ prasaraṃ niṣedhatā pradhānādyabhyupeyamiti nāśabdaṃ pradhānamiti śaṅkārthaḥ /",
  "GSP33brsvbh2u:114": "sāiyamapyadhikāśaṅkātirdeśena nivartyate /",
  "GSP33brsvbh2u:115": "nivṛttihetumāha-arthaikadeśasaṃpratipattāvapīti /",
  "GSP33brsvbh2u:116": "yadi pradhānādisattāparaṃ yogaśāstraṃ bhavet, bhavetpratyakṣavedāntaśrutivirodhenāpramāṇam /",
  "GSP33brsvbh2u:117": "tathā ca tadvihiteṣu yamādiṣvapyanāśvāsaḥ syāt /",
  "GSP33brsvbh2u:118": "tasmānna pradhānādiparaṃ tat, kintu tannimittīkṛtya yogavyutpādanaparamityuktam /",
  "GSP33brsvbh2u:119": "na cāviṣaye 'prāmāṇyaṃ viṣaye 'pi prāmāṇyamupahanti /",
  "GSP33brsvbh2u:120": "nahi cakṣū rasādāvapramāṇaṃ rūpe 'pyapramāṇaṃ bhavitumarhati /",
  "GSP33brsvbh2u:121": "tasmādvedāntaśrutivirodhātprādhānādirasyāviṣayo na tvaprāmāṇyamiti paramārthaḥ /",
  "GSP33brsvbh2u:122": "syādetat /",
  "GSP33brsvbh2u:123": "adhyātmaviṣayāḥ santi sahasraṃ smṛtayo bauddhārhatakāpālikādīnāṃ,",
  "GSP33brsvbh2u:124": "tā api kasmānna nirākriyanta ityata āha-satīṣvapīti /",
  "GSP33brsvbh2u:125": "tāsu khalu bahulaṃ vedārthavisaṃvādinīṣu śiṣṭānādṛtāsu kaiścideva tu puruṣāpasadaiḥ paśuprāyairmlecchādibiḥ parigṛhītāsu vedamūlatvāśaṅkaiva nāstīti na nirākṛtāḥ,",
  "GSP33brsvbh2u:126": "tadviparītāstu sāṃkhyayogasmṛtaya iti tāḥ pradhānādiparatayā vyudasyanta ityarthaḥ /",
  "GSP33brsvbh2u:127": "na sāṃkhyajñānena vedanirapekṣeṇeti /",
  "GSP33brsvbh2u:128": "pradhānādiviṣayeṇetyarthaḥ /",
  "GSP33brsvbh2u:129": "dvaitino hi te sāṃkhyā yogāśca /",
  "GSP33brsvbh2u:130": "ye pradhānādiparatayā tacchāstraṃ vyācakṣata ityarthaḥ /",
  "GSP33brsvbh2u:131": "saṃkhyā samyagbuddhirvaidikī tayā vartanta iti sāṃkhyāḥ /",
  "GSP33brsvbh2u:132": "evaṃ yogo dhyānaṃ upāyopeyayorabhedavivakṣayā /",
  "GSP33brsvbh2u:133": "cittavṛttinirodho hi yogastasyopāyo dhyānaṃ pratyayaikānatā /",
  "GSP33brsvbh2u:134": "etaccopalakṣaṇam /",
  "GSP33brsvbh2u:135": "anye 'pi yamaniyamādayo bāhyā āntarāśca dhāraṇādayo yogopāyā draṣṭavyāḥ /",
  "GSP33brsvbh2u:136": "etenābhyupagatavedaprāmāṇyānāṃ kaṇabhakṣākṣacaraṇādīnāṃ sarvāṇi tarkasmaraṇānīti yojanā /",
  "GSP33brsvbh2u:137": "sugamamanyat //3//",
  "GSP33brsvbh2u:138": "____________________________________________________________________________________________",
  "GSP33brsvbh2u:139": "START BsVBh_2,1.3.4",
  "GSP33brsvbh2u:140": "na vilakṣaṇatvād asya tathātvaṃ ca śabdāt | BBs_2,1.4 |",
  "GSP33brsvbh2u:141": "avāntarasaṃgatimāha-brahmāsya jagato nimittakāraṇaṃ prakṛtiścetyasya pakṣasyeti /",
  "GSP33brsvbh2u:142": "codayati-kutaḥ punariti /",
  "GSP33brsvbh2u:143": "samānaviṣayatve hi virodho bhavet /",
  "GSP33brsvbh2u:144": "na cehāsti samānaviṣayatā,",
  "GSP33brsvbh2u:145": "dharmavadbrahmaṇo 'pi mānāntarāviṣayatayātarkyatvenānapekṣāmnāyaikagocaratvādityarthaḥ /",
  "GSP33brsvbh2u:146": "samādhatte-bhavedayamiti /",
  "GSP33brsvbh2u:147": "'mānāntarasyāviṣayaḥ siddhavastvavagāhinaḥ /",
  "GSP33brsvbh2u:148": "dharmo 'stu kāryarūpatvādbrahma siddhaṃ tu gocaraḥ //",
  "GSP33brsvbh2u:149": "'tasmātsamānaviṣayatvādastyatra tarkasyāvakāśaḥ /",
  "GSP33brsvbh2u:150": "nanvastu virodhaḥ, tathāpi tarkādare ko heturityata āha-yathā ca śrutīnāmiti /",
  "GSP33brsvbh2u:151_0": "sāvakāśā bahvayo 'pi śrutayo 'navakāśaikaśrutivirodhe tadanuguṇatayā yathā nīyante",
  "GSP33brsvbh2u:151_1": "evamanavakāśaikatarkavirodhe tadanuguṇatayā bahvayo 'pi śrutayo guṇakalpanādibhirvyākhyānamarhantītyarthaḥ /",
  "GSP33brsvbh2u:152": "api ca brahmasākṣātkāro virodhitayānādimavidyāṃ nivartayan dṛṣṭenaiva rūpeṇa mokṣasādhanamiṣyate /",
  "GSP33brsvbh2u:153": "tatra brahmasākṣātkārasya mokṣasādhanatayā pradhānasyānumānaṃ dṛṣṭasādharmyeṇādṛṣṭaviṣayaṃ viṣayato 'ntaraṅgaṃ,",
  "GSP33brsvbh2u:154": "bahiraṅgaṃ tvatyantaparokṣagocaraṃ śābdaṃ jñānaṃ,",
  "GSP33brsvbh2u:155": "tena pradhānapratyāsattyāpyanumānameva balīya ityāha-dṛṣṭasādharmyeṇa ceti /",
  "GSP33brsvbh2u:156": "api ca śrutyāpi brahmaṇi tarka ādṛta ityāha-śrutiriti /",
  "GSP33brsvbh2u:157": "so 'yaṃ brahmaṇo jagadupādānatvākṣepaḥ punastarkeṇa prastūyate-'prakṛtyā saha sārūpyaṃ vikārāṇāmavasthitam /",
  "GSP33brsvbh2u:158": "jagadbrahmasarūpaṃ ca neti no tasya vikriyā //",
  "GSP33brsvbh2u:159": "viśuddhaṃ cetanaṃ brahma jagajjaḍamaśuddhibhāk /",
  "GSP33brsvbh2u:160": "tena pradhānasārūpyātpradhānasyaiva vikriyā //",
  "GSP33brsvbh2u:161": "'tathāhi-eka eva strīkāyaḥ sukhaduḥkhamohātmakatayā patyuśca sapatnīnāṃ ca caitrasya ca straiṇasya tāmavindato 'paryāyaṃ sukhaduḥkhaviṣādānādhatte /",
  "GSP33brsvbh2u:162": "striyā ca sarve bhāvā vyākhyātāḥ /",
  "GSP33brsvbh2u:163": "tasmātsukhaduḥkhamohātmatayā ca svarganarakādyuccāvacaprapañcatayā ca jagadaśuddhamacetanaṃ ca,",
  "GSP33brsvbh2u:164": "brahma tu cetanaṃ viśuddhaṃ ca, niratiśayatvāt /",
  "GSP33brsvbh2u:165": "tasmātpradhānasyāśuddhasyācetanasya vikāro jaganna tu brahmaṇa iti yuktam /",
  "GSP33brsvbh2u:166": "ye tu cetanabrahmavikāratayā jagaccaitanyamāhustānpratyāha-acetanaṃ cedaṃ jagaditi /",
  "GSP33brsvbh2u:167": "vyabhicāraṃ codayati-nanu cetanamapīti /",
  "GSP33brsvbh2u:168": "pariharati-na svāmibhṛtyayorapīti /",
  "GSP33brsvbh2u:169": "nanu mā nāma sākṣāccetanaścetanāntarasyopakāṣīnt,",
  "GSP33brsvbh2u:170": "tatkāryakaraṇabuddhyādiniyogadvāreṇa tūpakariṣyatītyata āha-niratiśayā hyakartāraścetanā iti /",
  "GSP33brsvbh2u:171": "upajanāpāyavaddharmayogo 'tiśayaḥ, tadabhāvo niratiśayatvam /",
  "GSP33brsvbh2u:172": "ata eva nirvyāpāratvādakartāraḥ /",
  "GSP33brsvbh2u:173": "tasmātteṣāṃ buddhyādiprayoktṛtvamapi nāstītyarthaḥ /",
  "GSP33brsvbh2u:174": "codako 'nuśayabījamuddhāṭayati-yopīti /",
  "GSP33brsvbh2u:175": "abhyupetyāpātataḥ samādhānamāha-tenāpi kathañciditi /",
  "GSP33brsvbh2u:176": "paramasādhānaṃ tu sūtrāvayavena vaktuṃ tamevāvatārayati-na cetaradapi vilakṣaṇatvamiti /",
  "GSP33brsvbh2u:177": "sūtrāvayavābhisaṃdhimāha-anavagamyamānameva hīdamiti /",
  "GSP33brsvbh2u:178": "śabdārthāt khalu cetanaprakṛtitvāccaitanyaṃ pṛthivyādīnāmavagamyamānamupodbalitaṃ mānāntareṇa sākṣācchrūyamāṇamapyacaitanyamanyathayet /",
  "GSP33brsvbh2u:179": "mānāntarābhāve vārthor'thaḥ śrutyarthenāpabādhanīyaḥ,",
  "GSP33brsvbh2u:180": "na tu tadbalena śrutyartho 'nyathayitavya ityarthaḥ //4//",
  "GSP33brsvbh2u:181": "____________________________________________________________________________________________",
  "GSP33brsvbh2u:182": "START BsVBh_2,1.3.5",
  "GSP33brsvbh2u:183": "sūtrāntaramavatārayituṃ codayati-nanu cetanatvamapi kvaciditi /",
  "GSP33brsvbh2u:184": "na pṛthivyādīnāṃ caitanyamāthameva, kintu bhūyasīnāṃ śrutīnāṃ sākṣādevārtha ityarthaḥ /",
  "GSP33brsvbh2u:185": "sūtramavatārayati-ata uttaraṃ paṭhati-",
  "GSP33brsvbh2u:186": "abhimānivyapadeśas tu viśeṣānugatibhyām | BBs_2,1.5 |",
  "GSP33brsvbh2u:187": "vibhajate-tuśabda iti /",
  "GSP33brsvbh2u:188": "naitāḥ śrutayaḥ sākṣānmṛdādīnāṃ vāgādīnāṃ ca caitanyamāhuḥ,",
  "GSP33brsvbh2u:189": "api tu tadadhiṣṭhātrīṇāṃ devatānāṃ cidātmanāṃ,",
  "GSP33brsvbh2u:190": "tenaitacchrutibalena na mṛdādīnāṃ vāgādīnāṃ ca caitanyamāśaṅkanīyamiti /",
  "GSP33brsvbh2u:191": "kasmātpunaretadevamityata āha-viśeṣānugatibhyām /",
  "GSP33brsvbh2u:192": "tatra viśeṣaṃ vyācaṣṭe-viśeṣo hīti /",
  "GSP33brsvbh2u:193_0": "bhoktṛṇāmupakāryatvādbhūtendriyāṇāṃ copakārakatvāt sāmye ca tadanupapatteḥ sarvajanaprasiddheśca",
  "GSP33brsvbh2u:193_1": "'vijñānaṃ cābhavat'iti śruteśca viśeṣaścetanācetanalakṣaṇaḥ prāguktaḥ sa nopapadyeta /",
  "GSP33brsvbh2u:194": "devatāśabdakṛto vātra viśeṣo viśeṣaśabdenocyata ityāha-api ca kauṣītakinaḥ prāṇasaṃvāda iti /",
  "GSP33brsvbh2u:195": "anugatiṃ vyācaṣṭe-anugatāśceti /",
  "GSP33brsvbh2u:196": "sarvatra bhūtendriyādiṣvanugatā devatā abhimāninīrūpadiśanti mantrādayaḥ /",
  "GSP33brsvbh2u:197": "api ca bhūyasyaḥ śrutayaḥ 'agnirvāg bhūtvā mukhaṃ prāviśadvāyuḥ prāṇo bhūtvā nāsike prāviśadādityaścakṣurbhūtvākṣiṇī prāviśat'ityādaya indriyaviśeṣagatā devatā darśayanti /",
  "GSP33brsvbh2u:198": "devatāśca kṣetrajñabhedāścetanāḥ /",
  "GSP33brsvbh2u:199": "tasmānnendriyādīnāṃ caitanyaṃ rūpata iti /",
  "GSP33brsvbh2u:200_0": "api ca prāṇasaṃvādavākyaśeṣe prāṇānāmasmadādiśarīrāṇāmiva kṣetrajñādhiṣṭhitānāṃ vyavahāraṃ",
  "GSP33brsvbh2u:200_1": "darśayan prāṇānāṃ kṣetrajñādhiṣṭhānena caitanyaṃ draḍhayatītyāha-prāṇasaṃvādavākyaśeṣe ceti /",
  "GSP33brsvbh2u:201": "tatteja aikṣatetyapīti /",
  "GSP33brsvbh2u:202": "yadyapi prathame 'dhyāye bhāktatvena varṇitaṃ tathāpi mukhyatayāpi kathañcinnetuṃ śakyamiti draṣṭavyam /",
  "GSP33brsvbh2u:203": "pūrvapakṣamupasaṃharati-tasmāditi //5//",
  "GSP33brsvbh2u:204": "____________________________________________________________________________________________",
  "GSP33brsvbh2u:205": "START BsVBh_2,1.3.6",
  "GSP33brsvbh2u:206": "siddhāntasūtram-",
  "GSP33brsvbh2u:207": "dṛśyate tu | dṛśyate tu | BBs_2,1.6 |",
  "GSP33brsvbh2u:208": "prakṛtivikārabhāve hetuṃ sārūpyaṃ vikalpya dūṣayati-atyantasārūpye ceti /",
  "GSP33brsvbh2u:209": "prakṛtivikārabhāvābhāvahetuṃ vailakṣaṇyaṃ vikalpya dūṣayati-vilakṣaṇatvena ca kāraṇeneti /",
  "GSP33brsvbh2u:210": "sarvasvabhāvānanuvartanaṃ prakṛtivikārabhāvāvirodhi /",
  "GSP33brsvbh2u:211": "tadanuvartane tādātmyena prakṛtivikārabhāvābhāvāt /",
  "GSP33brsvbh2u:212": "madhyamastvasiddhaḥ /",
  "GSP33brsvbh2u:213": "tṛtīyastu nidarśanābhāvādasādhāraṇa ityarthaḥ /",
  "GSP33brsvbh2u:214": "atha jagadyonitayāgamādbrahmaṇo 'vagamādāgamabādhitaviṣayatvamanumānasya kasmānnodbhāvyata ityata āha-āgamavirodhastviti /",
  "GSP33brsvbh2u:215": "na cāsminnāgamaikasamadhigamanīye brahmaṇi pramāṇāntarasyāvakāśo 'sti,",
  "GSP33brsvbh2u:216": "yena tadupādāyāgama ākṣipyetetyāśayavānāha-yattūktaṃ pariniṣpannatvādbrahmaṇīti /",
  "GSP33brsvbh2u:217": "yathā hi kāryatvāviśeṣa'pi 'ārogyakāmaḥ pathyamaśrīyāt' 'svarakāmaḥ sikatāṃ bhakṣayet'ityādīnāṃ mānāntarāpekṣatā,",
  "GSP33brsvbh2u:218": "na tu 'darśapūrṇamāsābhyāṃ svargakāmo yajeta'ityādīnām /",
  "GSP33brsvbh2u:219": "tatkasya hetoḥ /",
  "GSP33brsvbh2u:220": "asya kāryabhedasya pramāṇāntarāgocaratvāt /",
  "GSP33brsvbh2u:221": "evaṃbhūtatvāviśeṣe 'pi pṛthivyādīnāṃ mānāntaragocaratvaṃ,",
  "GSP33brsvbh2u:222": "na tu bhūtasyāpi brahmaṇaḥ,",
  "GSP33brsvbh2u:223": "tasmāmnāyaikagocarasyātipatitasamastamānāntarasīmatayā smṛtyāgamasiddhatvādityarthaḥ /",
  "GSP33brsvbh2u:224": "yadi smṛtyāgamasiddhaṃ brahmaṇastarkāviṣayatvaṃ,",
  "GSP33brsvbh2u:225": "kathaṃ tarhi śravaṇātiriktamananavidhānamityata āha-yadapi śravaṇavyatirekeṇeti /",
  "GSP33brsvbh2u:226": "tarko hi pramāṇaviṣayavivecakatayā taditikartavyatābhūtastadāśrayo 'sati pramāṇe 'nugrāhyasyāśrayasyābhāvācchuṣkatayā nādriyate /",
  "GSP33brsvbh2u:227": "yastvāgamapramāṇāśrayastadviṣayavivecakastadavirodhī sa mantavya iti vidhīyate /",
  "GSP33brsvbh2u:228": "śrutyanugṛhīteti /",
  "GSP33brsvbh2u:229": "śrutyāḥ śravaṇasya paścāditikartavyatātvena gṛhītaḥ /",
  "GSP33brsvbh2u:230": "anubhavāṅgatveneti /",
  "GSP33brsvbh2u:231": "mato hi bhāvyamāno bhāvanāyā viṣayatayānubhūto bhavatīti mananamanubhavāṅgam /",
  "GSP33brsvbh2u:232": "ātmano 'nanvāgatatvamiti /",
  "GSP33brsvbh2u:233": "svapnādyavasthābhirasaṃpṛktatvam /",
  "GSP33brsvbh2u:234": "udāsīnatvamityarthaḥ /",
  "GSP33brsvbh2u:235": "api ca cetanakāraṇavādibhiḥ kāraṇasālakṣaṇye 'pi kāryasya kathañciccaitanyāvirbhāvānāvirbhāvābhyāṃ vijñānaṃ cāvijñānaṃ cābhavaditi jagatkāraṇe yojayituṃ śakyam /",
  "GSP33brsvbh2u:236": "acetanapradhānakāraṇavādināṃ tu duryojametat /",
  "GSP33brsvbh2u:237": "nahyacetanasya jagatkāraṇasya vijñānarūpatā saṃbhavinī /",
  "GSP33brsvbh2u:238": "cetanasya jagatkāraṇasya suṣuptādyavyavasthāsviva sato 'pi caitanyasyānāvirbhāvatayā śakyameva kathañcidavijñānātmatvaṃ yojayitumityāha-yo 'pi cetanakāraṇaśravaṇabaleneti /",
  "GSP33brsvbh2u:239": "parasyaiva tvacetanapradhānakāraṇavādinaḥ sāṃkhyasya na yujyeta /",
  "GSP33brsvbh2u:240": "pratyuktatvāttu vailakṣaṇyasyeti /",
  "GSP33brsvbh2u:241": "vailakṣaṇye kāryakāraṇabhāvo nāstītyabhyupetyedamuktam /",
  "GSP33brsvbh2u:242": "paramārthatastu nāsmābhiretadabhyupeyata ityarthaḥ //6//",
  "GSP33brsvbh2u:243": "____________________________________________________________________________________________",
  "GSP33brsvbh2u:244": "START BsVBh_2,1.3.7",
  "GSP33brsvbh2u:245": "asaditi cen na pratiṣedhamātratvāt | BBs_2,1.7 |",
  "GSP33brsvbh2u:246": "na kāraṇātkāryamabhinnam,",
  "GSP33brsvbh2u:247": "abhede kāryatvānupapatteḥ,",
  "GSP33brsvbh2u:248": "kāraṇavatsvātmani vṛttivirodhāt,",
  "GSP33brsvbh2u:249": "śuddhyaśudadhyādiviruddhadharmasaṃsargācca /",
  "GSP33brsvbh2u:250": "atha cidātmanaḥ kāraṇasya jagataḥ kāryādbhedaḥ,",
  "GSP33brsvbh2u:251": "tathā cedaṃ jagatkāryaṃ sattve 'pi cidātmanaḥ kāraṇasya prāgutpatternāsti,",
  "GSP33brsvbh2u:252": "nāsti cedasadutpadyata iti satkāryavādavyākopa ityāha-yadi cetanaṃ śuddhamiti /",
  "GSP33brsvbh2u:253": "pariharati-naiṣa doṣa iti /",
  "GSP33brsvbh2u:254": "kutaḥ,pratiṣedhamātratvāt /",
  "GSP33brsvbh2u:255": "vibhajate-pratiṣedhamātraṃ hīdamiti /",
  "GSP33brsvbh2u:256": "pratipādayiṣyati hi 'tadananyatvamārambhaṇaśabdādibhyaḥ'ityatra /",
  "GSP33brsvbh2u:257": "yathā kāryaṃ svarūpeṇa sadasattvābhyāṃ na nirvacanīyam /",
  "GSP33brsvbh2u:258": "api tu kāraṇarūpeṇa śakyaṃ sattvena nirvaktumiti /",
  "GSP33brsvbh2u:259": "evaṃ ca kāraṇasattaiva kāryasya sattā na tato 'nyeti kathaṃ tadutpatteḥ prāk sati kāraṇe bhavatyasat /",
  "GSP33brsvbh2u:260": "svarūpeṇa tūtpatteḥ prāgutpannasya dhvastasya vā sadasattvābhyāmanirvācyasya na sato 'sato votpattiriti nirviṣayaḥ satkāryavādapratiṣedha ityarthaḥ //7//",
  "GSP33brsvbh2u:261": "____________________________________________________________________________________________",
  "GSP33brsvbh2u:262": "START BsVBh_2,1.3.8",
  "GSP33brsvbh2u:263": "apītau tadvatprasaṅgād asamañjasam | BBs_2,1.8 |",
  "GSP33brsvbh2u:264": "asāmañjasyaṃ vibhajate-atrāhacodakaḥ,yadi sthaulyeti /",
  "GSP33brsvbh2u:265_0": "yathā hi yūṣādiṣu hiṅgusaindhavādīnāmavibhāgalakṣaṇo layaḥ svagatarasādibhiryūṣaṃ",
  "GSP33brsvbh2u:265_1": "rūṣayatyevaṃ brahmaṇi viśuddhyādidharmiṇi jagalliyamānamavibhāgaṃ gacchadbrahma svadharmeṇa rūṣayet /",
  "GSP33brsvbh2u:266": "na cānyathā layo lokasiddha iti bhāvaḥ /",
  "GSP33brsvbh2u:267": "kalpāntareṇāsāmañjasyamāha-api ca samastasyeti /",
  "GSP33brsvbh2u:268": "nahi samudrasya phenormibudbudādipariṇāme vā rajjvāṃ sarpadhārādivibhrame vā niyamo dṛṣṭaḥ /",
  "GSP33brsvbh2u:269": "samudro hi kadācitphenormirūpeṇa pariṇamate kadācidbudbudādinā,",
  "GSP33brsvbh2u:270": "rajjvāṃhi kaścitsarpa iti viparyasyati kaściddhāreti /",
  "GSP33brsvbh2u:271": "naca kramaniyamaḥ /",
  "GSP33brsvbh2u:272": "so 'yamatra bhogyādivibhāganiyamaḥ kramaniyamaścāsamañjasa iti /",
  "GSP33brsvbh2u:273": "kalpāntareṇāsāmañjasyamāha-apica bhoktṛṇāmiti /",
  "GSP33brsvbh2u:274": "kalpāntaraṃ śaṅkāpūrvamāha-athedamiti //8//",
  "GSP33brsvbh2u:275": "____________________________________________________________________________________________",
  "GSP33brsvbh2u:276": "START BsVBh_2,1.3.9",
  "GSP33brsvbh2u:277": "siddhāntasūtram-na tu dṛṣṭāntabhāvāt | BBs_2,1.9 |",
  "GSP33brsvbh2u:278": "nāvibhāgamātraṃ layo 'pi tu kāraṇe kāryasyāvibhāgaḥ /",
  "GSP33brsvbh2u:279": "tatra ca taddharmārūṣaṇe santi sahasraṃ dṛṣṭāntāḥ /",
  "GSP33brsvbh2u:280": "tava tu kāraṇe kāryasya laye kāryadharmarūṣaṇe na dṛṣṭāntalavo 'pyastītyarthaḥ /",
  "GSP33brsvbh2u:281": "syādetat yadi kāryasyāvibhāgaḥ kāraṇe,",
  "GSP33brsvbh2u:282": "kathaṃ kāryadharmārūṣaṇaṃ kāraṇasyetyata āha-ananyatve 'pīti /",
  "GSP33brsvbh2u:283": "yathā rajatasyāropitasya pāramārthikaṃ rūpaṃ śuktirna ca śuktī rajatamevamidamapītyarthaḥ /",
  "GSP33brsvbh2u:284": "api ca sthityutpattipralayakāleṣu triṣvapi kāryasya kāraṇādabhedamabhidadhatī śrutiranatiśaṅkanīyā sarvaireva vedavādibhiḥ,",
  "GSP33brsvbh2u:285": "tatra sthityutpattyoryaḥ parihāraḥ sa pralaye 'pi samānaḥ kāryasyāvidyāsamāropitatvaṃ nāma,",
  "GSP33brsvbh2u:286": "tasmānnāpītimātramanuyojyamityāha-atyalpaṃ cedamucyata iti /",
  "GSP33brsvbh2u:287": "asti cāyamaparo dṛṣṭāntaḥ /",
  "GSP33brsvbh2u:288": "yathā ca svapnadṛgeka iti /",
  "GSP33brsvbh2u:289": "laukikaḥ puruṣaḥ /",
  "GSP33brsvbh2u:290": "evamavasthātrayasākṣyeka iti /",
  "GSP33brsvbh2u:291": "avasthātrayamutpattisthitipralayāḥ /",
  "GSP33brsvbh2u:292": "kalpāntareṇāsāmañjasye kalpāntareṇa dṛṣṭāntabhāvaṃ parihāramāha-yatpunaretaduktamiti /",
  "GSP33brsvbh2u:293": "avidyāśakterniyatatvādutpattiniyama ityarthaḥ /",
  "GSP33brsvbh2u:294": "eteneti /",
  "GSP33brsvbh2u:295": "mithyājñānavibhāgaśaktipratiniyamena muktānāṃ punarutpattiprasaṅgaḥ pratyuktaḥ,",
  "GSP33brsvbh2u:296": "kāraṇābhāve kāryābhāvasya pratiniyamāt,",
  "GSP33brsvbh2u:297": "tattvajñānena ca saśaktino mithyājñānasya samūlaghātaṃ nihatatvāditi //9//",
  "GSP33brsvbh2u:298": "____________________________________________________________________________________________",
  "GSP33brsvbh2u:299": "START BsVBh_2,1.3.10",
  "GSP33brsvbh2u:300": "svapakṣadoṣāc ca | BBs_2,1.10 |",
  "GSP33brsvbh2u:301": "kāryakāraṇayorvailakṣaṇyaṃ tāvatsamānamevobhayoḥ pakṣayoḥ /",
  "GSP33brsvbh2u:302_0": "prāgutpatterasatkāryavādaprasaṅgo 'pītau tadvatprasaṅgaśca pradhānopādānapakṣa eva",
  "GSP33brsvbh2u:302_1": "nāsmatpakṣa iti yadyapyupariṣṭātpratipādayiṣyāmastathāpi guḍajihvikayā samānatvāpādanamidānīmiti mantavyam /",
  "GSP33brsvbh2u:303": "idamasya puruṣasya sukhaduḥkhopādānaṃ kleśakarmāśayādīdamasyeti /",
  "GSP33brsvbh2u:304": "sugamamanyat //10//",
  "GSP33brsvbh2u:305": "____________________________________________________________________________________________",
  "GSP33brsvbh2u:306": "START BsVBh_2,1.4.11",
  "GSP33brsvbh2u:307": "tarkāpratiṣṭhānādapi | BBs_2,1.11 |",
  "GSP33brsvbh2u:308": "kevalāgamagamyer'the svatantratarkāviṣaye na sāṃkhyādivat sādharmyavaidharmyamātreṇa tarkaḥ pravartanīyo yena pradhānādisiddhirbhavet /",
  "GSP33brsvbh2u:309": "śuṣkatarko hi sa bhavatyapratiṣṭhānāt /",
  "GSP33brsvbh2u:310": "taduktam-'yatnenānumito 'pyarthaḥ kuśalairanumātṛbhiḥ /",
  "GSP33brsvbh2u:311": "abhiyuktatarairanyairanyathaivopapādyate //",
  "GSP33brsvbh2u:312": "'iti /",
  "GSP33brsvbh2u:313": "naca mahāpuruṣaparigṛhītatvena kasyacittarkasya pratiṣṭhā,",
  "GSP33brsvbh2u:314": "mahāpuruṣāṇāmeva tārkikāṇāṃ mitho vipratipatteriti /",
  "GSP33brsvbh2u:315": "sūtre śaṅkate-anyathānumeyamiti cet /",
  "GSP33brsvbh2u:316": "tadvibhajate-anyathā vayamanumāsyāmaha iti /",
  "GSP33brsvbh2u:317": "nānumānābhāsavyabhicāreṇānumānavyabhicāraḥ śaṅkanīyaḥ,",
  "GSP33brsvbh2u:318": "pratyakṣādiṣvapi tadābhāsavyabhicāreṇa tatprasaṅgāt /",
  "GSP33brsvbh2u:319": "tasmāt svābhāvikapratibandhavalliṅgānusaraṇe nipuṇenānumātrā bhavitavyaṃ,",
  "GSP33brsvbh2u:320": "tataścāpratyūhaṃ pradhānaṃ setsyatīti bhāvaḥ /",
  "GSP33brsvbh2u:321": "api ca yena tarkeṇa tarkāṇāmapratiṣṭhāmāha sa eva tarkaḥ pratiṣṭhito 'bhyupeyaḥ,",
  "GSP33brsvbh2u:322": "tadapratiṣṭhāyāmitarāpratiṣṭhānābhāvādityāha-nahi pratiṣṭhitastarka eveti /",
  "GSP33brsvbh2u:323": "api ca tarkāpratiṣṭhāyāṃ sakalalokayātrocchedaprasaṅgaḥ /",
  "GSP33brsvbh2u:324": "naca śrutyarthābhāsanirākaraṇena tadarthatattvaviniścaya ityāha-sarvatarkāpratiṣṭhāyāṃ ceti /",
  "GSP33brsvbh2u:325": "api ca vicārātmakastarkastarkitapūrvapakṣaparityāgena tarkitaṃ rāddhāntamanujānāti /",
  "GSP33brsvbh2u:326": "sati caiṣa pūrvapakṣaviṣaye tarke pratiṣṭhārahite pravartate, tadabhāve vicārāpravṛtteḥ /",
  "GSP33brsvbh2u:327": "tadidamāha-ayameva ca tarkasyālaṅkāra iti /",
  "GSP33brsvbh2u:328": "tāmimāmāśaṅkāṃ sūtreṇa pariharati-evamapyavimokṣaprasaṅgaḥ /",
  "GSP33brsvbh2u:329": "na vayamanyatra tarkamapramāṇayāmaḥ, kintu jagatkāraṇasattve svābhāvikapratibandhavanna liṅgamasti /",
  "GSP33brsvbh2u:330": "yattu sādharmyavaidharmyamātraṃ, tadapratiṣṭhādoṣānna mucyata iti /",
  "GSP33brsvbh2u:331": "kalpāntareṇānirmokṣapadārthamāha-api ca samyagjñānānmokṣa iti /",
  "GSP33brsvbh2u:332": "bhūtārthagocarasya hi samyagjñānasya vyavasthitavastugocaratayā vyavasthānaṃ loke dṛṣṭaṃ,",
  "GSP33brsvbh2u:333": "yathā pratyakṣasya /",
  "GSP33brsvbh2u:334": "vaidikaṃ cedaṃ cetanajagadupādānaviṣayaṃ vijñānaṃ vedotthatarketikartavyatākaṃ vedajanitaṃ vyavasthitam /",
  "GSP33brsvbh2u:335": "vedānapekṣeṇa tu tarkeṇa jagatkāraṇabhedamavasthāpayatāṃ tārkikāṇāmanyonyaṃ vipratipattestattvanirdhāraṇakāraṇābhāvācca na tatastattvavyavastheti na tataḥ samyagjñānam /",
  "GSP33brsvbh2u:336": "asamyagjñānācca na saṃsārādvimokṣa ityarthaḥ //11//",
  "GSP33brsvbh2u:337": "____________________________________________________________________________________________",
  "GSP33brsvbh2u:338": "START BsVBh_2,1.4.12",
  "GSP33brsvbh2u:339": "etena śiṣṭāparigrahā api vyākhyātāḥ | BBs_2,1.12 |",
  "GSP33brsvbh2u:340": "na kāryaṃ kāraṇādabhinnamabhede kāraṇarūpavat kāryatvānupapatteḥ, karotyarthānupapatteśca /",
  "GSP33brsvbh2u:341": "abhūtaprādurbhāvanaṃ hi tadarthaḥ /",
  "GSP33brsvbh2u:342": "na cāsya kāraṇātmatve kiñcidabhūtamasti, yadarthamayaṃ puruṣo yateta /",
  "GSP33brsvbh2u:343": "abhivyaktyarthamiti cet, na /",
  "GSP33brsvbh2u:344": "tasyā api kāraṇātmatvena sattvāt, asattve vābhivyaṅgyasyāpi tadvatprasaṅgena kāraṇātmatvavyāghātāt /",
  "GSP33brsvbh2u:345": "nahi tadeva tadānīmevāsti nāsti ceti yujyate /",
  "GSP33brsvbh2u:346": "kiṃ cedaṃ maṇimantrauṣadhamindrajālaṃ kāryeṇa śikṣitaṃ yadidamajātāniruddhātiśayamavyavadhānamavidūrasthānaṃ ca tasyaiva tadavasthendriyasya puṃsaḥ kadācitpratyakṣaṃ parokṣaṃ ca,",
  "GSP33brsvbh2u:347": "yenāsya kadācitpratyakṣamupalambhanaṃ kadācidanumānaṃ kadācidāgamaḥ /",
  "GSP33brsvbh2u:348": "kāryāntaravyavadhirasya pārokṣyaheturiti cet /",
  "GSP33brsvbh2u:349": "na /",
  "GSP33brsvbh2u:350": "kāryajātasya sadātanatvāt /",
  "GSP33brsvbh2u:351": "athāpi syāt kāryāntarāṇi piṇḍakapālaśarkarācūrṇakaṇaprabhṛtīni kumbhaṃ vyavadadhate,",
  "GSP33brsvbh2u:352": "tataḥ kumbhasya pārokṣyaṃ kadāciditi /",
  "GSP33brsvbh2u:353": "tanna /",
  "GSP33brsvbh2u:354": "tasya kāryajātasya kāraṇātmanaḥ sadātanatvena sarvadā vyavadhānena kumbhasyātyantānupalabdhiprasaṅgāt /",
  "GSP33brsvbh2u:355": "kādācitkatve vā kāryajātasya na kāraṇātmatvaṃ,",
  "GSP33brsvbh2u:356": "nityatvānityatvalakṣaṇaviruddhadharmasaṃsargasya bhedakatvāt /",
  "GSP33brsvbh2u:357": "bhedābhedayośca parasparavirodhenaikatra sahāsaṃbhava ityuktam /",
  "GSP33brsvbh2u:358": "tasmāt kāraṇātkāryamekāntata eva bhinnam /",
  "GSP33brsvbh2u:359": "naca bhede gavāśvavat kāryakāraṇabhāvānupapattiriti sāṃpratam,",
  "GSP33brsvbh2u:360": "abhede 'pi kāraṇarūpavattadanupapatteruktatvāt /",
  "GSP33brsvbh2u:361": "atyantabhede ca kumbhakumbhakārayornimittakabhāvasya darśanāt /",
  "GSP33brsvbh2u:362": "tasmādanyatvāviśeṣe 'pi samavāyabheda evopādānopādeyabhāvaniyamahetuḥ /",
  "GSP33brsvbh2u:363": "yasyābhūtvā bhavataḥ samavāyastadupādeyaṃ yatra ca samavāyastadupādānam /",
  "GSP33brsvbh2u:364": "upādānatvaṃ ca kāraṇasya kāryādalpaparimāṇasya dṛṣṭaṃ,",
  "GSP33brsvbh2u:365": "yathā tantvādīnāṃ paṭādyupādānānāṃ paṭādibhyo nyūnaparimāṇatvam /",
  "GSP33brsvbh2u:366": "cidātmanastu paramahata upādānānnātyantālpaparimāṇamupādeyaṃ bhavitumarhati /",
  "GSP33brsvbh2u:367": "tasmādyatredamalpatāratamyaṃ viśrāmyati yato na kṣodīyaḥ saṃbhavati tajjagato mūlakāraṇaṃ paramāṇuḥ /",
  "GSP33brsvbh2u:368": "kṣodīyo 'ntarānantye tu merurājasarṣapayostulyaparimāṇatvaprasaṅgo 'nantāvayavatvādubhayogo /",
  "GSP33brsvbh2u:369_0": "tasmāt paramamahato brahmaṇa upādānādabhinnamupādeyaṃ jagatkāryamabhidadhatī śrutiḥ",
  "GSP33brsvbh2u:369_1": "pratiṣṭhitaprāmāṇyatarkavirodhātsahasrasaṃvatsarasatragatasaṃvatsaraśrutivatkathañcijjaghanyatvavṛttyā",
  "GSP33brsvbh2u:369_2": "vyākhyāyetyadhikaṃ śaṅkamānaṃ prati sāṃkhyadūṣaṇamatidiśati-eteneti sūtreṇa /",
  "GSP33brsvbh2u:370": "asyārthaḥ-kāraṇāt kāryasya bhedaṃ 'tadananyatvamārambhaṇaśabdādibhyaḥ'ityatra niṣetsyāmaḥ /",
  "GSP33brsvbh2u:371": "avidyāsamāropaṇena ca kāryasya nyūnādhikabhāvamapyaprayojakatvādupokṣiṣyāmahe /",
  "GSP33brsvbh2u:372": "tena vaiśeṣikādyabhimatasya tarkasya śuṣkatvenāvyavasthiteḥ sūtramidaṃ sāṃkhyadūṣaṇamatidiśati /",
  "GSP33brsvbh2u:373": "yatra kathañcidvedānusāriṇī manvādibhiḥ śiṣṭaiḥ parigṛhītasya sāṃkhyatarkasyaiṣā gatistatra paramāṇvādivādasyātyantavedabāhyasya manvādyupekṣitasya ca kaiva katheti /",
  "GSP33brsvbh2u:374": "kenacidaṃśeneti /",
  "GSP33brsvbh2u:375": "sṛṣṭyādayo hi vyutpādyāste ca kiñcitsadasadvā pūrvapakṣanyāyotprekṣitamapyudāhṛtya vyutpādyanta iti kenacidaṃśenetyuktam /",
  "GSP33brsvbh2u:376": "sugamamanyat //12//",
  "GSP33brsvbh2u:377": "____________________________________________________________________________________________",
  "GSP33brsvbh2u:378": "START BsVBh_2,1.5.13",
  "GSP33brsvbh2u:379": "bhoktrāpatteravibhāgaścetsyāllokavat | BBs_2,1.13 |",
  "GSP33brsvbh2u:380": "syādetat /",
  "GSP33brsvbh2u:381": "atigambhīrajagatkāraṇaviṣayatvaṃ tarkasya nāsti,",
  "GSP33brsvbh2u:382": "kevalagamagamyametadityuktam,",
  "GSP33brsvbh2u:383": "tatkathaṃ punastarkanimitta ākṣepa ityata āha-yadyapi śrutiḥ pramāṇamiti /",
  "GSP33brsvbh2u:384": "pravṛttā hi śrutiranapekṣatayā svataḥpramāṇatvena na pramāṇāntaramapekṣate /",
  "GSP33brsvbh2u:385": "pravartamānā punaḥ sphuṭatarapratiṣṭhitaprāmāṇyatarkavirodhena mukhyārthātpracyāvya jaghanyavṛttitāṃ nīyate,",
  "GSP33brsvbh2u:386": "yathā mantrārthavādāvityarthaḥ /",
  "GSP33brsvbh2u:387": "atirohitārthaṃ bhāṣyam /",
  "GSP33brsvbh2u:388": "yathā tvadyatva iti /",
  "GSP33brsvbh2u:389": "yadyatītānāgatayoḥ sargayoreṣa vibhāgo na bhavet /",
  "GSP33brsvbh2u:390": "tatastadevādyatanasya vibhāgasya bādhakaṃ syāt /",
  "GSP33brsvbh2u:391": "svapnadarśanasyeva jāgraddarśanam /",
  "GSP33brsvbh2u:392": "na tvetadasti /",
  "GSP33brsvbh2u:393": "abādhitādyatanadarśanena tayorapi tathātvānumānādityarthaḥ /",
  "GSP33brsvbh2u:394": "imāṃ śaṅkāmāpātato 'vicāritalokasiddhadṛṣṭāntopadarśanamātreṇa nirākaroti sūtrakāraḥ-syāllokavat //13//",
  "GSP33brsvbh2u:395": "____________________________________________________________________________________________",
  "GSP33brsvbh2u:396": "START BsVBh_2,1.6.14",
  "GSP33brsvbh2u:397": "parihārarahasyamāha-",
  "GSP33brsvbh2u:398": "tadananyatvam ārambhaṇaśabdādibhyaḥ | BBs_2,1.14 |",
  "GSP33brsvbh2u:399": "pūrvasmādavirodhādasya viśeṣābhidhānopakramasya vibhāgamāha-abhyupagamya cemamiti /",
  "GSP33brsvbh2u:400": "syādetat /",
  "GSP33brsvbh2u:401": "yadikāraṇāt paramārthabhūtādananyatvamākāśādeḥ prapañcasya kāryasya kutastarhi na vaiśeṣikādyuktadoṣaprapañcāvatāra ityata āha-vyatirekeṇābhāvaḥ kāryasyāvagamyata iti /",
  "GSP33brsvbh2u:402": "na khalvananyatvamityabhedaṃ brūmaḥ, kintu bhedaṃ vyāsedhāmaḥ, tataśca nābhedāśrayadoṣaprasaṅgaḥ /",
  "GSP33brsvbh2u:403": "kintvabhedaṃ vyāsedhadbhirvaiśeṣikādibhirasmāsu sāhāyakamevācaritaṃ bhavati /",
  "GSP33brsvbh2u:404": "bhedaniṣedhahetuṃ vyācaṣṭe-ārambhaṇaśabdastāvaditi /",
  "GSP33brsvbh2u:405": "evaṃ hi brahmavijñānena sarvaṃ jagattattvato jñāyeta yadi brahmaiva tattvaṃ jagato bhavet /",
  "GSP33brsvbh2u:406": "yathā rajjvāṃ jñātāyāṃ bhujaṅgatattvaṃ jñātaṃ bhavati /",
  "GSP33brsvbh2u:407": "sā hi tasya tattvam /",
  "GSP33brsvbh2u:408": "tattvajñānaṃ ca jñānamato 'nyanmidhyājñānamajñānameva /",
  "GSP33brsvbh2u:409": "atraiva vaidiko dṛṣṭāntaḥ-yathā somyaikena mṛtpiṇḍeneti /",
  "GSP33brsvbh2u:410": "syādetat /",
  "GSP33brsvbh2u:411": "mṛdi jñātāyāṃ kathaṃ mṛnmayaṃ ghaṭādi jñātaṃ bhavati /",
  "GSP33brsvbh2u:412": "nahi tanmṛdātmakamityupapāditamadhastāt /",
  "GSP33brsvbh2u:413": "tasmāttattvato bhinnam /",
  "GSP33brsvbh2u:414": "na cānyasminvijñāte 'nyadvijñātaṃ bhavatītyata āha śrutiḥ-'vācārambhaṇaṃ vikāro nāmadheyam /",
  "GSP33brsvbh2u:415": "vācayā kevalamārabhyate vikārajātaṃ, na tu tattvato 'sti, yato nāmadheyamātrametat /",
  "GSP33brsvbh2u:416": "yathā puruṣasya caitanyamiti rāhoḥ śira iti vikalpamātram /",
  "GSP33brsvbh2u:417": "yathāhurvikalpavidaḥ-'śabdajñānānupātī vastuśūnyo vikalpaḥ'iti /",
  "GSP33brsvbh2u:418": "tathā cāvastutayānṛtaṃ vikārajātaṃ, mṛttiketyeva satyam /",
  "GSP33brsvbh2u:419": "tasmādghaṭaśarāvodañcanādīnāṃ tattvaṃ mṛdeva,",
  "GSP33brsvbh2u:420": "tena mṛdi jñātāyāṃ yeṣāṃ sarveṣāmeva tattvaṃ jñātaṃ bhavati /",
  "GSP33brsvbh2u:421": "tadidamuktam-na cānyathaikavijñānena sarvavijñānaṃ saṃpadyata iti /",
  "GSP33brsvbh2u:422": "nidarśanāntaradvayaṃ darśayannupasaṃharati-tasmādyathā ghaṭakarakādyākāśānāmiti /",
  "GSP33brsvbh2u:423": "ye hi dṛṣṭanaṣṭasvarūpā na te vastusanto yathā mṛgatṛṣṇikodakādayaḥ,",
  "GSP33brsvbh2u:424": "tathā ca sarvaṃ vikārajātaṃ tasmādavastusat /",
  "GSP33brsvbh2u:425": "tathāhi yadasti tadastyeva, yathā cidātmā /",
  "GSP33brsvbh2u:426": "nahyasau kadācit kvacit kathañcidvāsti /",
  "GSP33brsvbh2u:427": "kintu sarvadā sarvatra sarvathāstyeva, na nāsti /",
  "GSP33brsvbh2u:428": "na caivaṃ vikārajātaṃ, tasya kadācit kathañcit kutracidavasthānāt /",
  "GSP33brsvbh2u:429": "tathāhi-satsvabhāvaṃ cedvikārajātaṃ, kathaṃ kadācidasat /",
  "GSP33brsvbh2u:430": "asatsvabhāvaṃ cet, kathaṃ kathācid sat /",
  "GSP33brsvbh2u:431": "sadasatorekatvavirodhāt /",
  "GSP33brsvbh2u:432": "nahi rūpaṃ kadācit kvacit kathañcidvā gandho bhavati /",
  "GSP33brsvbh2u:433": "atha yasya sadasattve dharmau,",
  "GSP33brsvbh2u:434": "te ca svakāraṇādhīnajanmatayā kadācideva bhavataḥ,",
  "GSP33brsvbh2u:435": "tattarhi vikārajātaṃ daṇḍāyamānaṃ sadātanamiti na vikāraḥ kasyacit /",
  "GSP33brsvbh2u:436": "athāsattvasamaye tannāsti, kasya tarhi dharmo 'sattvam /",
  "GSP33brsvbh2u:437": "nahi dharmiṇyapratyutpanne taddharmo 'sattvaṃ pratyutpannamupapadyate /",
  "GSP33brsvbh2u:438": "athāsya na dharmaḥ kintvarthāntaramasattvam /",
  "GSP33brsvbh2u:439": "kimāyātaṃ bhāvasya /",
  "GSP33brsvbh2u:440": "nahi ghaṭe jāte paṭasya kiñcidbhavati /",
  "GSP33brsvbh2u:441": "asattvaṃ bhāvavirodhīti cet /",
  "GSP33brsvbh2u:442": "na /",
  "GSP33brsvbh2u:443": "akiñcitkarasya tattvānupapatteḥ /",
  "GSP33brsvbh2u:444": "kiñcitkaratve vā tatrāpyasattvena tadanuyogasaṃbhavāt /",
  "GSP33brsvbh2u:445": "athāsyāsattvaṃ nāma kiñcinna jāyate kintu sa eva na bhavati /",
  "GSP33brsvbh2u:446": "yathāhuḥ-'na tasya kiñcidbhavati na bhavatyeva kevalam'iti /",
  "GSP33brsvbh2u:447": "athaiṣa prasajyapratiṣedho nirucyatāṃ, kiṃ tatsvabhāvo bhāva uta bhāvasvabhāvaḥ sa iti /",
  "GSP33brsvbh2u:448": "tatra pūrvasmin kalpe bhāvānāṃ tatsvabhāvatayā tucchatayā jagacchūnyaṃ prasajyeta /",
  "GSP33brsvbh2u:449": "tathā ca bhāvānubhavābhāvaḥ /",
  "GSP33brsvbh2u:450": "uttarasmiṃstu sarvabhāvanityatayā nābhāvavyavahāraḥ syāt /",
  "GSP33brsvbh2u:451": "kalpanāmātranimittatve 'pi niṣedhasya bhāvanityatāpattistadavasthaiva tasmādbhinnamasti kāraṇādvikārajātaṃ na vastu sat /",
  "GSP33brsvbh2u:452": "ato vikārajātamanirvacanīyamanṛtam /",
  "GSP33brsvbh2u:453": "tadanena pramāṇena siddhamanṛtatvaṃ vikārajātasya kāraṇasya nirvācyatayā sattvaṃ 'mṛttiketyeva satyam'ityādinā prabandhena dṛṣṭāntatayānuvadati śrutiḥ /",
  "GSP33brsvbh2u:454": "'yatra laukikaparīkṣakāṇāṃ buddhisāmyaṃ sa dṛṣṭāntaḥ'iti cākṣapādasūtraṃ pramāṇasiddho dṛṣṭānta ityetatparaṃ,",
  "GSP33brsvbh2u:455": "na punarlokasiddhatvamatra vivakṣitam,",
  "GSP33brsvbh2u:456": "anyathā teṣāṃ paramāṇvādirna dṛṣṭāntaḥ syāt /",
  "GSP33brsvbh2u:457": "nahi paramāṇvādirnaisargikavainayikabuddhyatiśayarahitānāṃ laukikānāṃ siddha iti /",
  "GSP33brsvbh2u:458": "saṃpratyanekāntavādinamutthāpayati-nanvanekātmakamiti /",
  "GSP33brsvbh2u:459": "anekābhiḥ śaktibhiryāḥ pravṛttayo nānākāryasṛṣṭayastadyuktaṃ brahmaikaṃ nānā ceti /",
  "GSP33brsvbh2u:460": "kimato yadyevamityata āha-tatraikatvāṃśeneti /",
  "GSP33brsvbh2u:461": "yadi punarekatvameva vastusadbhavet tato nānātvābhāvādvaidikaḥ karmakāṇḍāśrayo laukikaśca vyavahāraḥ samasta evocchidyeta /",
  "GSP33brsvbh2u:462": "brahmagocarāśca śravaṇamananādayaḥ sarve dattajalāñjalayaḥ prasajyeran /",
  "GSP33brsvbh2u:463": "evaṃ cānekātmakatve brahmaṇo mṛdādidṛṣṭāntā anurūpā bhaviṣyantīti /",
  "GSP33brsvbh2u:464": "tamimamanekāntavādaṃ dūṣayati-naivaṃ syāditi /",
  "GSP33brsvbh2u:465": "idaṃ tāvadatra vaktavyam,",
  "GSP33brsvbh2u:466": "mṛdātmanaikatvaṃ ghaṭaśarāvādyātmanā nānātvamiti vadataḥ kāryakāraṇayoḥ parasparaṃ kimabhedo 'bhimataḥ,",
  "GSP33brsvbh2u:467": "āho bhedaḥ,",
  "GSP33brsvbh2u:468": "uta bhedābhedāviti /",
  "GSP33brsvbh2u:469": "tatrābheda aikāntike mṛdātmaneti ca ghaṭaśarāvādyātmaneti collekhadvayaṃ niyamaśca nopapadyate /",
  "GSP33brsvbh2u:470": "bhede collekhadvayaniyamāvupapannau, ātmaneti tvasamañjasam /",
  "GSP33brsvbh2u:471": "nahyanyasyānya ātmā bhavati /",
  "GSP33brsvbh2u:472": "na cānekāntavādaḥ /",
  "GSP33brsvbh2u:473": "bhedābhedakalpe tullekhadvayaṃ bhavedapi /",
  "GSP33brsvbh2u:474": "niyamastvayuktaḥ /",
  "GSP33brsvbh2u:475": "nahi dharmiṇoḥ kāryakāraṇayoḥ saṃkare taddharmāvekatvanānātve na saṃkīryete iti saṃbhavati /",
  "GSP33brsvbh2u:476": "tataśca mṛdātmanaikatvaṃ yāvadbhavati tāvadghaṭaśarāvādyātmanāpi syāt,",
  "GSP33brsvbh2u:477": "evaṃ ghaṭaśarāvādyātmanā nānātvaṃ yāvadbhavati tāvanmṛdātmanā nānātvaṃ bhavet /",
  "GSP33brsvbh2u:478": "so 'yaṃ niyamaḥ kāryakāraṇayoraikāntikaṃ bhedamupakalpayati, anirvacanīyatāṃ vā kāryasya /",
  "GSP33brsvbh2u:479": "parākrāntaṃ cāsmābhiḥ prathamādhyāye tat /",
  "GSP33brsvbh2u:480": "āstāṃ tāvat /",
  "GSP33brsvbh2u:481": "tadetadyuktinirākṛtamanuvadantīṃ śrutimudāharati-mṛttiketyeva satyamiti /",
  "GSP33brsvbh2u:482": "syādetat /",
  "GSP33brsvbh2u:483": "na brahmaṇo jīvabhāvaḥ kālpanikaḥ, kintu bhāvikaḥ /",
  "GSP33brsvbh2u:484": "aṃśo hi saḥ, tasya karmasahitena jñānena brahmabhāva ādhīyata ityata āha-svayaṃ prasiddha hīti /",
  "GSP33brsvbh2u:485": "svābhāvikasyānāderiti /",
  "GSP33brsvbh2u:486": "yaduktaṃ nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-bādhite ceti /",
  "GSP33brsvbh2u:487": "yāvadabādhaṃ hi sarvo 'yaṃ vyavahāraḥ svapnadaśāyāmiva tadupadarśitapadārthajātavyavahāraḥ /",
  "GSP33brsvbh2u:488": "sa ca yathā jāgradavasthāyāṃ bādhakānnivartate evaṃ tattvamasyādivākyaparibhāvanābhyāsaparipākabhuvā śārīrasya brahmātmabhāvasākṣātkāreṇa bādhakena nivartate /",
  "GSP33brsvbh2u:489": "syādetat /",
  "GSP33brsvbh2u:490": "'yatra tvasya sarvamātmaivābhūttat kena kaṃ paśyet'ityādinā mithyājñānādhīno vyavahāraḥ kriyākārakādilakṣaṇaḥ samyagjñānenāpanīyata iti na brūte,",
  "GSP33brsvbh2u:491": "kintvavasthābhedāśrayo vyavahāro 'vasthāntaraprāptyā nivartate,",
  "GSP33brsvbh2u:492": "yathā bālakasya kāmacāravādabhakṣatopanayanaprāptau nivartate /",
  "GSP33brsvbh2u:493": "naca tāvatāsau mithyājñānanibandhano bhavatyevamatrāpītyata āha-na cāyaṃ vyavahārābhāva iti /",
  "GSP33brsvbh2u:494": "kutaḥ,tattvamasīti brahmātmabhāvasyeti /",
  "GSP33brsvbh2u:495": "na khalvetadvākyamavasthāviśeṣaviniyataṃ brahmātmabhāvamāha jīvasya,",
  "GSP33brsvbh2u:496": "api tu na bhujaṅgo rajjuriyamitivat sadātanaṃ tamabhivadati /",
  "GSP33brsvbh2u:497": "api ca satyānṛtābhidhānenāpyetadeva yuktamityāha-taskaradṛṣṭāntena ceti /",
  "GSP33brsvbh2u:498": "na cāsmindarśana iti /",
  "GSP33brsvbh2u:499": "nahi jātu kāṣṭhasya daṇḍakamaṇḍalukuṇḍalaśālinaḥ kuṇḍalitvajñānaṃ daṇḍavattāṃ kamaṇḍalumattāṃ bādhate /",
  "GSP33brsvbh2u:500": "tat kasya hetoḥ /",
  "GSP33brsvbh2u:501": "teṣāṃ kuṇḍalādīnāṃ tasmin bhāvikatvāt /",
  "GSP33brsvbh2u:502": "tadvadihāpi bhāvikagocareṇaikātmyajñānena na nānātvaṃ bhāvikamapavadanīyam /",
  "GSP33brsvbh2u:503": "nahi jñānena vastvapanīyate /",
  "GSP33brsvbh2u:504": "api tu mithyājñānenāropitamityarthaḥ /",
  "GSP33brsvbh2u:505": "codayati-nanvekatvaikāntābhyupagama iti /",
  "GSP33brsvbh2u:506": "abādhitānadhigatāsaṃdigdhavijñānasādhanaṃ pramāṇamiti pramāṇasāmānyalakṣaṇopapattyā pratyakṣādīni pramāṇatāmaśnuvate /",
  "GSP33brsvbh2u:507": "ekatvaikāntābhyupagame tu teṣāṃ sarveṣāṃ bhedaviṣayāṇāṃ bādhitatvādaprāmāṇyaṃ prasajyeta /",
  "GSP33brsvbh2u:508": "tathā vidhipratiṣedhaśāstramapi bhāvanābhāvyabhāvakakaraṇetikartavyatābhedāpekṣatvādvyāhanyeta /",
  "GSP33brsvbh2u:509": "tathā ca nāstikyam /",
  "GSP33brsvbh2u:510": "ekadeśākṣepeṇa ca sarvavedākṣepādvedāntānāmapyaprāmāṇyamityabhedaikāntābhyupagamahāniḥ /",
  "GSP33brsvbh2u:511": "na kevalaṃ vidhiniṣedhākṣepeṇāsya mokṣaśāstrasyākṣepaḥ svarūpeṇāsyāpi bhedāpekṣatvādityāha-mokṣaśāstrasyāpīti /",
  "GSP33brsvbh2u:512": "api cāsmin darśane varṇapadavākyaprakaraṇādīnāmalīkatvāttatprabhavamadvaitajñānamasīcīnaṃ bhavet,",
  "GSP33brsvbh2u:513": "na khalvalīkāddhūmaketanajñānaṃ samīcīnamityāha-kathaṃ cānṛtena mokṣaśāstreṇeti /",
  "GSP33brsvbh2u:514": "pariharati-atrocyata iti /",
  "GSP33brsvbh2u:515": "yadyapi pratyakṣādīnāṃ tāttvikamabādhitatvaṃ nāsti,",
  "GSP33brsvbh2u:516": "yuktyāgamābhyāṃ bādhanāt,",
  "GSP33brsvbh2u:517": "tathāpi vyavahāre bādhanābhāvātsāṃvyavahārikamabādhanam /",
  "GSP33brsvbh2u:518": "nahi pratyakṣādibhirarthaṃ paricchidya pravartamāno vyavahāre visaṃbādyate sāṃsārikaḥ kaścit /",
  "GSP33brsvbh2u:519": "tasmādabādhanānna pramāṇalakṣaṇamatipatanti pratyakṣādaya iti /",
  "GSP33brsvbh2u:520": "satyatvopapatteriti /",
  "GSP33brsvbh2u:521": "satyatvābhimānopapatteriti /",
  "GSP33brsvbh2u:522": "grahaṇakavākyametat /",
  "GSP33brsvbh2u:523": "vibhajate-yāvaddhi na satyātmaikatvapratipattiriti /",
  "GSP33brsvbh2u:524": "vikārāneva tu śarīrādīnahamityātmabhāvena putrapaśvādīnmametyātmīyabhāveneti yojanā /",
  "GSP33brsvbh2u:525": "vaidikaśceti /",
  "GSP33brsvbh2u:526": "karmakāṇḍamokṣaśāstravyavahārasamarthanā /",
  "GSP33brsvbh2u:527": "'svapnavyavahārasyeva'iti vibhajate-yathā suptasya prākṛtasyeti /",
  "GSP33brsvbh2u:528": "'kathaṃ cānṛtena mokṣaśāstreṇa'iti yaduktaṃ tadanubhāṣya dūṣayati-kathaṃ tvasatyeneti /",
  "GSP33brsvbh2u:529": "śakyamatra vaktuṃ,",
  "GSP33brsvbh2u:530": "śravaṇādyupāya ātmasākṣātkāraparyanto vedāntasamuttho 'pi jñānanicayo 'satyaḥ,",
  "GSP33brsvbh2u:531": "so 'pi hi vṛttirūpaḥ kāryatayā nirodhadharmā,",
  "GSP33brsvbh2u:532": "yastu brahmasvabhāvasākṣātkāro 'sau na kāryastatsvabhāvatvāt,",
  "GSP33brsvbh2u:533": "tasmādacodyametat kathamasatyātsatyotpāda iti /",
  "GSP33brsvbh2u:534": "yatkhalu satyaṃ na tadutpadyata iti kutastasyāsatyādutpādaḥ /",
  "GSP33brsvbh2u:535": "yaccotpadyate tatsarvamasatyameva /",
  "GSP33brsvbh2u:536": "sāṃvyavahārikaṃ tu satyatvaṃ vṛttirūpasya brahmasākṣātkārasyeva śravaṇādīnāmapyabhinnam /",
  "GSP33brsvbh2u:537": "tasmādabhyupetya vṛttisvarūpasya brahmasākṣātkārasya paramārthasatyatāṃ vyabhicārodbhāvanamiti mantavyam /",
  "GSP33brsvbh2u:538": "yadyapi sāṃvvahārikasya satyādeva bhayātsatyaṃ maraṇamutpadyate tathāpi bhayaheturahistajjñānaṃ vāsatyaṃ tato bhayaṃ satyaṃ jāyata ityasatyātsatyasyotpattiruktā /",
  "GSP33brsvbh2u:539": "yadyapi cāhijñānamapi svarūpeṇa sattathāpi na tajjñānatvena bhayaheturapi tvanirvācyāhirūṣitatvena /",
  "GSP33brsvbh2u:540": "anyathā rajjujñānādapi bhayaprasaṅgājjñānatvenāviśeṣāt /",
  "GSP33brsvbh2u:541": "tasmādanirvācyāhirūṣitaṃ jñānamapyanirvācyamiti siddhamasatyādapi satyasyopajana iti /",
  "GSP33brsvbh2u:542": "na ca brūmaḥ sarvasyādasatyātsatyasyopajanaḥ,",
  "GSP33brsvbh2u:543": "yataḥ samāropitadhūmabhāvāyā dhūmamahiṣyā vahnijñānaṃ satyaṃ syāt /",
  "GSP33brsvbh2u:544": "nahi cakṣuṣo rūpajñānaṃ satyamupajāyata iti rasādijñānenāpi tataḥ satyena bhavitavyam /",
  "GSP33brsvbh2u:545": "yato niyamo hi sa tādṛśaḥ satyānāṃ yataḥ kutaścit kiñcideva jāyata iti /",
  "GSP33brsvbh2u:546": "evamasatyānāmapi niyamo yataḥ kutaścidasatyātsatyaṃ kutaścidasatyaṃ,",
  "GSP33brsvbh2u:547": "yathā dīrghatvādervarṇeṣu samāropitatvāviśeṣe 'pyajīnamityato jyānivirahamavagacchanti satyam /",
  "GSP33brsvbh2u:548": "ajinamityatastu samāropitadīrghabhāvājjyānivirahamavagacchanto bhavanti bhrāntāḥ /",
  "GSP33brsvbh2u:549": "na cobhayatra dīrghasamāropaṃ prati kaścidasti bhedaḥ /",
  "GSP33brsvbh2u:550": "tasmādupapannamasatyādapi satyasyodaya iti /",
  "GSP33brsvbh2u:551": "nidarśanāntaramāha-svapnadarśanāvasthasyeti /",
  "GSP33brsvbh2u:552": "yathā sāṃsāriko jāgradbhujaṅgaṃ dṛṣṭvā palāyate tataśca na daṃśavedanāmāpnoti,",
  "GSP33brsvbh2u:553": "pipāsuḥ salilamālokya pātuṃ pravartate tatastadāsādya pāyaṃpāyamāpyāyitaḥ sukhamanubhavati,",
  "GSP33brsvbh2u:554": "evaṃ svapnāntike 'pi tadavasthaṃ sarvamityasatyātkāryasiddhiḥ /",
  "GSP33brsvbh2u:555": "śaṅkate-tatkāryamapyanṛtameveti /",
  "GSP33brsvbh2u:556": "evamapi nāsatyātsatyasya siddhiruktetyarthaḥ /",
  "GSP33brsvbh2u:557": "pariharati-tatra brūmaḥ /",
  "GSP33brsvbh2u:558": "yadyapi svapnadarśanāvasthasyeti /",
  "GSP33brsvbh2u:559": "laukiko hi suptotthito 'vagamyaṃ bādhitaṃ manyate na tadavagatiṃ,",
  "GSP33brsvbh2u:560": "tena yadyapi parikṣakā anirvācyarūṣitāmavagatimanirvācyāṃ niścinvanti tathāpi laukikābhiprāyeṇaitaduktam /",
  "GSP33brsvbh2u:561": "atrāntare laukāyatikānāṃ matamapākaroti-etena svapnadṛśo 'vagatyabādhaneneti /",
  "GSP33brsvbh2u:562_0": "yadākhalvayaṃ caitrastārakṣavīṃ vyāttavikaṭadaṃṣṭrākarālavadanāmuttabdhabambhramanmastakāvacumbilāṅgūlāmatiroṣāruṇastabdhaviśālavṛttalocanāṃ",
  "GSP33brsvbh2u:562_1": "romāñcasaṃcayotphullamīṣaṇāṃ sphaṭikācalabhittipratibimbitāmabhyamitrīṇāṃ tanumāsthāya",
  "GSP33brsvbh2u:562_2": "svapne pratibuddho mānuṣīmātmanastanuṃ paśyati tadobhayadehānugatamātmānaṃ pratisaṃdadhāno",
  "GSP33brsvbh2u:562_3": "dehātiriktamātmānaṃ,",
  "GSP33brsvbh2u:563": "niścinoti,",
  "GSP33brsvbh2u:564": "na tu dehamātram,",
  "GSP33brsvbh2u:565": "tanmātratve dehavatpratisaṃdhānābhāvaprasaṅgāt /",
  "GSP33brsvbh2u:566": "kathaṃ caitadupapadyeta yadi svapnadṛśo 'vagatirabādhitā syāt /",
  "GSP33brsvbh2u:567": "tadbādhe tu pratisaṃdhānābhāva iti /",
  "GSP33brsvbh2u:568": "asatyācca satyapratītiḥ śrutisiddhānvayavyatirekasiddhā cetyāha-tathāca śrutiriti /",
  "GSP33brsvbh2u:569": "tathākārādīti /",
  "GSP33brsvbh2u:570": "yadyapi rekhāsvarūpaṃ satyaṃ tathāpi tadyathāsaṃketamasatyam /",
  "GSP33brsvbh2u:571": "nahi saṃketayitāraḥ saṃketayantīdṛśena rekhābhedenāyaṃ varṇaḥ pratyetavyo 'pi tvīdṛśo rekhābhedo 'kāraṃ īdṛśaśca kakāra iti /",
  "GSP33brsvbh2u:572": "tathā cāsamīcīnātsaṃketātsamīcīnavarṇāvagatiriti siddham /",
  "GSP33brsvbh2u:573": "yaccoktamekatvāṃśena jñānamokṣavyavahāraḥ setsyati,",
  "GSP33brsvbh2u:574": "nānātvāṃśena tu karmakāṇḍāśrayo laukikaśca vyavahāraḥ setsyatīti,",
  "GSP33brsvbh2u:575": "tatrāha-api cāntyamidaṃ pramāṇamiti /",
  "GSP33brsvbh2u:576": "yadi khalvekatvānekatvanibandhanau vyavahārāvekasya puṃso 'paryāyeṇa saṃbhavatastatastadarthamubhayasadbhāvaḥ kalpyeta, na tvetadasti /",
  "GSP33brsvbh2u:577": "nahyekatvāvagatinibandhanaḥ kaścidasti vyavahāraḥ, tadavagateḥ sarvottaratvāt /",
  "GSP33brsvbh2u:578": "tathāhi-'tattvamasi'ityaikātmyāvagatiḥ samastapramāṇatatphalatādvyahārānapabādhamānaivodīyate,",
  "GSP33brsvbh2u:579": "naitasyāḥ parastātkiñcidanukūlaṃ pratikūlaṃ cāsti,",
  "GSP33brsvbh2u:580": "yadapekṣena,",
  "GSP33brsvbh2u:581": "yena ceyaṃ pratikṣipyeta,",
  "GSP33brsvbh2u:582": "tatrānukūlapratikūlanivāraṇānnātaḥ paraṃ kiñcidākāṅkṣyamiti /",
  "GSP33brsvbh2u:583": "na ceyamavagatirḍulakṣīraprāyetyāha-na ceyamiti /",
  "GSP33brsvbh2u:584": "syādetat /",
  "GSP33brsvbh2u:585": "antyā cediyamavagatirniṣprayojanā tarhi tathā ca na prekṣāvadbhirupādīyeta,",
  "GSP33brsvbh2u:586": "prayojanavattve vā nāntyā syādityata āha-na ceyamavagatiranarthikākutaḥavidyānivṛttiphaladarśanāt /",
  "GSP33brsvbh2u:587": "nahīyamutpannā satī paścādavidyāṃ nivartayati yena nāntyā syāt,",
  "GSP33brsvbh2u:588": "kintvavidyāvirodhisvabhāvatayā tannivṛttyātmaivodayate /",
  "GSP33brsvbh2u:589": "avidyānivṛttiśca na tatkāryatayā phalamapi tviṣṭatayā, iṣṭalakṣaṇatvātphalasyeti /",
  "GSP33brsvbh2u:590": "pratikūlaṃ parācīnaṃ nirākartumāha-bhrāntirveti /",
  "GSP33brsvbh2u:591": "kutaḥ,bādhaketi /",
  "GSP33brsvbh2u:592": "syādetat /",
  "GSP33brsvbh2u:593": "mā bhūdekatvanibandhano vyavahāro 'nekatvanibandhanastvasti,",
  "GSP33brsvbh2u:594": "tadeva hi sakalāmudvahati lokayātrām,",
  "GSP33brsvbh2u:595": "atastatsiddhyarthamanekatvasya kalpanīyaṃ tāttvikatvamityata āha-prākceti /",
  "GSP33brsvbh2u:596": "vyavahāro hi buddhipūrvakāriṇāṃ buddhyopapadyate,",
  "GSP33brsvbh2u:597": "na tvasyāstāttvikatvena,",
  "GSP33brsvbh2u:598": "bhrāntyāpi tadupapatterityāveditam /",
  "GSP33brsvbh2u:599": "satyaṃ ca tadavisaṃvādāt, anṛtaṃ ca vicārāsahatayānirvācyatvāt /",
  "GSP33brsvbh2u:600": "antyasyaikātmyajñānasyānapekṣatayā bādhakatvaṃ,",
  "GSP33brsvbh2u:601": "anekatvajñānasya ca pratiyogigrahāpekṣayā durbalatvena bādhyatvaṃ vadan prakṛtamupasaṃharati-tasmādantyena pramāṇeneti /",
  "GSP33brsvbh2u:602": "syādetat /",
  "GSP33brsvbh2u:603": "na vayamanekatvavyavahārasiddhyarthamanekatvasya tāttvikatvaṃ kalpayāmaḥ,",
  "GSP33brsvbh2u:604": "kintu śrautamevāsya tāttvikatvamiti codayati-nanu mṛdāditi /",
  "GSP33brsvbh2u:605": "pariharati-netyucyata iti /",
  "GSP33brsvbh2u:606": "mṛdādidṛṣṭāntena hi kathañcitpariṇāma unneyaḥ,",
  "GSP33brsvbh2u:607": "naca śakya unnetum,",
  "GSP33brsvbh2u:608": "'mṛttiketyeva satyam'iti kāraṇamātrasatyatvāvadhāraṇena kāryasyānṛtatvapratipādanāt /",
  "GSP33brsvbh2u:609": "sākṣātkūṭasthanityatvapratipādikāstu santi sahasraśaḥ śrutaya iti na pariṇāmadharmatā brahmaṇaḥ /",
  "GSP33brsvbh2u:610": "atha kūṭasthasyāpi pariṇāmaḥ kasmānna bhavatītyata āha-na hyekasyeti /",
  "GSP33brsvbh2u:611": "śaṅkate-sthitigativaditi /",
  "GSP33brsvbh2u:612": "yathaikabāṇāśraye gatinivṛtti evamekasminbrahmaṇi pariṇāmaśca tadabhāvaśca kauṭasthyaṃ bhaviṣyata iti /",
  "GSP33brsvbh2u:613": "nirākaroti-na kūṭasthasyeti viśeṣaṇāditi /",
  "GSP33brsvbh2u:614": "kūṭasthanityatā hi sadātanī svabhāvādapracyutiḥ /",
  "GSP33brsvbh2u:615": "sā kathaṃ pracyutyā na virudhyate /",
  "GSP33brsvbh2u:616": "naca dharmiṇo vyatiricyate dharmo yena tadupajanāpāye 'pi dharmī kūṭasthaḥ syāt /",
  "GSP33brsvbh2u:617": "bheda aikāntike gavāśvavaddharmadharmibhāvābhāvāt /",
  "GSP33brsvbh2u:618": "bāṇādayastu pariṇāminaḥ sthityā gatyā ca pariṇamanta iti /",
  "GSP33brsvbh2u:619": "api ca svādhyāyādhyayanavidhyāpāditārthavattvasya vedarāśerekenāpi varṇenānarthakena na bhavitavyaṃ kiṃ punariyatā jagato brahmayonitvapratipādakena vākyasaṃdarbheṇa /",
  "GSP33brsvbh2u:620": "tatra phalavadbrahmadarśanasamāmnānasaṃnidhāvaphalaṃ jagadyonitvaṃ samāmnāyamānaṃ tadarthaṃ sattadupāyatayāvatiṣṭhate nārthāntarārthamityāha-naca yathā brahmaṇi iti /",
  "GSP33brsvbh2u:621": "ato na pariṇāmaparatvamasyetyarthaḥ /",
  "GSP33brsvbh2u:622": "tadananyatvamityasya sūtrasya pratijñāvirodhaṃ śrutivirodhaṃ ca codayati-kūṭasthabrahmātmavādina iti /",
  "GSP33brsvbh2u:623": "pariharati-na /",
  "GSP33brsvbh2u:624": "avidyātmaka iti /",
  "GSP33brsvbh2u:625": "nāma ca rūpaṃ ca te eva bījaṃ tasya vyākaraṇaṃ kāryaprapañcastadapekṣatvādaiśvaryasya /",
  "GSP33brsvbh2u:626": "etaduktaṃ bhavati-na tāttvikamaiśvaryaṃ sarvajñatvaṃ ca brahmaṇaḥ kintvavidyopādhikamiti tadāśrayaṃ pratijñāsūtraṃ,",
  "GSP33brsvbh2u:627": "tattvāśrayaṃ tu tadananyatvasūtram, tenāvirodhaḥ /",
  "GSP33brsvbh2u:628": "sugamamanyat //14//",
  "GSP33brsvbh2u:629": "____________________________________________________________________________________________",
  "GSP33brsvbh2u:630": "START BsVBh_2,1.6.15",
  "GSP33brsvbh2u:631": "bhāve copalabdheḥ | BBs_2,1.15 |",
  "GSP33brsvbh2u:632": "kāraṇasya bhāvaḥ sattā copalambhaśca tasmin kāryasyopalabdherbhāvācca /",
  "GSP33brsvbh2u:633": "etaduktaṃ bhavati-viṣayapadaṃ viṣayaviṣayiparaṃ,",
  "GSP33brsvbh2u:634": "viṣayipadamapi viṣayiviṣayaparaṃ,",
  "GSP33brsvbh2u:635": "tena kāraṇopalambhabhāvayorupādeyopalambhabhāvāditi sūtrārthaḥ saṃpadyate /",
  "GSP33brsvbh2u:636": "tathā ca prabhārūpānuviruddhabodhyena cākṣuṣeṇa na vyabhicāraḥ,",
  "GSP33brsvbh2u:637": "nāpi vahnibhāvābhāvānuvidhāyibhāvābhāvena dhūmabhedeneti siddhaṃ bhavati /",
  "GSP33brsvbh2u:638": "tatra yathoktahetorekadeśābhidhānenopakramate bhāṣyakāraḥ-itaśca kāraṇādananyatvaṃbhedābhāvaḥ kāryasya,",
  "GSP33brsvbh2u:639": "yatkāraṇaṃ yasmātkāraṇātbhāva eva kāraṇasyeti /",
  "GSP33brsvbh2u:640": "asya vyatirekamukhena gamakatvamāha-naca niyameneti /",
  "GSP33brsvbh2u:641": "kākatālīyanyāyenānyabhāve 'nyadupalabhyate, na tu niyamenetyarthaḥ /",
  "GSP33brsvbh2u:642": "hetuviśeṣaṇāya vyabhicāraṃ codayati-nanvanyasya bhāve 'pīti /",
  "GSP33brsvbh2u:643": "ekadeśimatena pariharati-netyucyata iti /",
  "GSP33brsvbh2u:644": "śaṅkayaikadeśiparihāraṃ dūṣayitvā paramārthaparihāramāha-atheti /",
  "GSP33brsvbh2u:645": "tadanena hetuviśeṣaṇamuktam /",
  "GSP33brsvbh2u:646": "pāṭhāntareṇedameva sūtraṃ vyācaṣṭe-na kevalaṃ śabdādeveti /",
  "GSP33brsvbh2u:647": "paṭa iti hi pratyakṣabuddhyā tantava evātānavitānāvasthā ālambyante,",
  "GSP33brsvbh2u:648": "na tu tadatiriktaḥ paṭaḥ pratyakṣamupalabhyate /",
  "GSP33brsvbh2u:649": "ekatvaṃ tu tantūnāmekaprāvaraṇalakṣaṇārthakriyāvacchedādbahūnāmapi /",
  "GSP33brsvbh2u:650": "yathaikadeśakālāvacchinnā dhavakhadirapalāśādayo bahavo 'pi vanamiti /",
  "GSP33brsvbh2u:651": "arthakriyāyāṃ ca pratyekamasamarthā apyanārabhyaivārthāntaraṃ kiñcinmilitāḥ kurvanto dṛśyante,",
  "GSP33brsvbh2u:652": "yathā grāvāṇa ukhādhāraṇamekam,",
  "GSP33brsvbh2u:653": "evamanārabhyaivārthāntaraṃ tantavo militāḥ prāvaraṇamekaṃ kariṣyanti /",
  "GSP33brsvbh2u:654": "naca samavāyādbhinnayorapi bhedānavasāyaḥ anavasāya iti sāṃpratama, anyonyāśrayatvāt /",
  "GSP33brsvbh2u:655": "bhede hi siddhe samavāyaḥ samavāyācca bhedaḥ /",
  "GSP33brsvbh2u:656": "naca bhede sādhanāntaramasti, arthakriyāvyapadeśabhedayorabhede 'pyupapatterityupāditam /",
  "GSP33brsvbh2u:657": "tasmādyatkiñcidetam /",
  "GSP33brsvbh2u:658": "anayā ca diśā mūlakāraṇaṃ brahmaiva paramārthasat,",
  "GSP33brsvbh2u:659": "avāntarakāraṇāni ca tanvādayaḥ sarve 'nirvācyā evetyāha-tathā ca tantuṣviti //15//",
  "GSP33brsvbh2u:660": "____________________________________________________________________________________________",
  "GSP33brsvbh2u:661": "START BsVBh_2,1.6.16",
  "GSP33brsvbh2u:662": "sattvāc cāparasya | BBs_2,1.16 |",
  "GSP33brsvbh2u:663": "vibhajate-itaśceti /",
  "GSP33brsvbh2u:664": "na kevalaṃ śrutiḥ, upapattiścātra bhavatiyacca yadātmaneti /",
  "GSP33brsvbh2u:665": "nahi tailaṃ sikatātmanā sikatāyāmasti yathā ghaṭo 'sti mṛdi mṛdātmanā /",
  "GSP33brsvbh2u:666": "pratyutpanno hi ghaṭo mṛdātmanopalabhyate /",
  "GSP33brsvbh2u:667": "naivaṃ pratyutpannaṃ tailaṃ sikatātmanā /",
  "GSP33brsvbh2u:668": "tena yathā sikatāyāstailaṃ na jāyata evamātmano 'pi jaganna jāyeta,",
  "GSP33brsvbh2u:669": "jāyate ca,",
  "GSP33brsvbh2u:670": "tasmādātmātmanāsīditi gamyate /",
  "GSP33brsvbh2u:671": "upapattyantaramāha-yathā kāraṇaṃ brahmeti /",
  "GSP33brsvbh2u:672": "yathā hi ghaṭaḥ sarvadā sarvatra ghaṭa eva nā jātvasau kvacitpaṭo bhavatyevaṃ sadapi sarvatra sarvadā sadeva na tu kvacitkadācidasadbhavitumarhatītyupapāditamadhastāt /",
  "GSP33brsvbh2u:673": "tasmātkāryaṃ triṣvapi kāleṣu sadeva /",
  "GSP33brsvbh2u:674": "sattvaṃ cet kimato yadyevamityata āha-ekaṃ ca punariti /",
  "GSP33brsvbh2u:675": "sattvaṃ caikaṃ kāryakāraṇayoḥ /",
  "GSP33brsvbh2u:676": "nahi prativyakti sattvaṃ bhidyate /",
  "GSP33brsvbh2u:677": "tataścābhinnasattānanyatvādete api mitho na bhidyete iti /",
  "GSP33brsvbh2u:678": "naca tābhyāmananyatvātsattvasyaiva bheda iti yuktam /",
  "GSP33brsvbh2u:679": "tathā sati hi sattvasya samāropitatvaprasaṅgaḥ /",
  "GSP33brsvbh2u:680": "tatra bhedābhedayoranyatarasamāropakalpanāyāṃ kiṃ tāttvikābhedopādānābhedakalpanāstu,",
  "GSP33brsvbh2u:681": "āho tāttvikabhedopādānābhedakalpaneti /",
  "GSP33brsvbh2u:682": "vayaṃ tu paśyāmo bhedagrahasya pratiyogigrahapekṣatvādbhedagrahamantareṇa ca pratiyogigrahasaṃbhavādanyonyasaṃśrayāpatteḥ,",
  "GSP33brsvbh2u:683": "abhedagrahasya ca nirapekṣatayā tadanupapatterekaikāśrayatvācca bhedasyaikābhāve tadanupapatterabhedagrahopādānaiva bhedakalpaneti sarvabhavadātam //16//",
  "GSP33brsvbh2u:684": "____________________________________________________________________________________________",
  "GSP33brsvbh2u:685": "START BsVBh_2,1.6.17",
  "GSP33brsvbh2u:686": "asadvyapadeśānneti cenna dharmāntareṇa vākyaśeṣāt | BBs_2,1.17 |",
  "GSP33brsvbh2u:687": "vyākṛtatvāvyākṛtatve ca dharmāvanirvacanīyau /",
  "GSP33brsvbh2u:688": "sūtrametannigadavyākhyātena bhāṣyeṇa vyākhyātam //17//",
  "GSP33brsvbh2u:689": "____________________________________________________________________________________________",
  "GSP33brsvbh2u:690": "START BsVBh_2,1.6.18",
  "GSP33brsvbh2u:691": "yukteḥ śabdāntarācca | BBs_2,1.18 | atiśayavattvātprāgavasthāyā iti /",
  "GSP33brsvbh2u:692": "atiśayo hi dharmo nāsatyatiśayavati kārye bhavitumarhatīti /",
  "GSP33brsvbh2u:693": "nanu na kāryasyātiśayo niyamaheturapi tu kāraṇasya śaktibhedaḥ,",
  "GSP33brsvbh2u:694": "sa cāsatyapi kārye kāraṇasya sattvātsannevetyata āha-śaktiśceti /",
  "GSP33brsvbh2u:695": "nānyā kāryakāraṇābhyāṃ, nāpyasatī kāryātmaneti yojanā /",
  "GSP33brsvbh2u:696": "apica kāryakāraṇayoriti /",
  "GSP33brsvbh2u:697": "yadyapi 'bhāvāccopalabdheḥ'ityatrāyamartha uktastathāpi samavāyadūṣaṇāya punaravatāritaḥ /",
  "GSP33brsvbh2u:698": "anabhyupagamyamāne casamavāyasya samavāyibhyāṃ saṃbandhe vicchedaprasaṅgo 'vayavāvayavidravyaguṇādīnāṃ mithaḥ /",
  "GSP33brsvbh2u:699": "nahyasaṃbaddhaḥ samavāyibhyāṃ samavāyaḥ samavāyinau saṃbandhayoditi /",
  "GSP33brsvbh2u:700": "śaṅkate-atha samavāyaḥ svayamiti /",
  "GSP33brsvbh2u:701": "yathā hi sattvāyogādravyaguṇakarmāṇi santi,",
  "GSP33brsvbh2u:702": "sattvaṃ tu svabhāvata eva saditi na sattvāntarayogamapekṣate,",
  "GSP33brsvbh2u:703": "tathā samavāyaḥ samavāyibhyāṃ saṃbaddhuṃ na saṃbandhāntarayogamapekṣate,",
  "GSP33brsvbh2u:704": "svayaṃ saṃbandharūpatvāditi /",
  "GSP33brsvbh2u:705": "tadetatsiddhāntāntaravirodhāpādanena nirākaroti-saṃyogo 'pi tarhīti /",
  "GSP33brsvbh2u:706": "naca saṃyogasya kāryatvāt kāryasya ca samavāyikāraṇādhīnajanmatvāt asamavāye ca tadanupapatteḥ samavāyakalpanā saṃyoga iti vācyam /",
  "GSP33brsvbh2u:707": "ajasaṃyoge tadabhāvaprasaṅgāt /",
  "GSP33brsvbh2u:708": "api ca /",
  "GSP33brsvbh2u:709": "saṃbandhyadhīnanirūpaṇaḥ samavāyo yathā saṃbandhidvayabhede na bhidyate tannāśe ca na naśyatyapi tu nitya eka evaṃ saṃyogo 'pi bhavet /",
  "GSP33brsvbh2u:710": "tataḥ ko doṣaḥ /",
  "GSP33brsvbh2u:711": "athaitatprasaṅgabhiyā saṃyogavatsamavāyo 'pi pratisaṃbandhimithunaṃ bhidyate cānityaścetyabhyupeyate,",
  "GSP33brsvbh2u:712": "tathā sati yathaikasmānnimittakāraṇādeva jāyata evaṃ saṃyogo 'pi nimittakāraṇādeva janiṣyata iti samānam /",
  "GSP33brsvbh2u:713": "tādātmyapratīteśceti /",
  "GSP33brsvbh2u:714": "saṃbandhāvagame hi saṃbandhakalpanābījaṃ na tādātmyāvagamaḥ,",
  "GSP33brsvbh2u:715": "tasya nānātvaikāśrayasaṃbandhavirodhāditi /",
  "GSP33brsvbh2u:716": "vṛttivikalpenāvayavātiriktamavayavinaṃ dūṣayati-kathañca kāryamiti /",
  "GSP33brsvbh2u:717": "samasteti /",
  "GSP33brsvbh2u:718": "madhyaparabhāgayorarvāgbhāgavyavahitatvāt /",
  "GSP33brsvbh2u:719": "atha samastāvayavavyāsaṅgyapi katipayāvayavasthāno grahīṣyata ityata āha-nahi bahutvamiti /",
  "GSP33brsvbh2u:720": "athāvayavaśa iti /",
  "GSP33brsvbh2u:721": "bahutvasaṃkhyā hi svarūpeṇaiva vyāsajya saṃkhyeyeṣu vartate ityekamasaṃkhyeyāgrahaṇe 'pi na gṛhyate,",
  "GSP33brsvbh2u:722": "samastavyāsaṅgitvāttadrūpasya /",
  "GSP33brsvbh2u:723": "avayavī tu na svarūpeṇāvayavānvyāpnotiṃ, api tvavayavaśaḥ /",
  "GSP33brsvbh2u:724": "tena yathā sūtramavayavaiḥ kusumāni vyāpnuvanna samastakusumagrahaṇamapekṣate katipayakusumasthānasyāpi tasyopalabdheḥ,",
  "GSP33brsvbh2u:725": "evamavayavyapīti bhāvaḥ /",
  "GSP33brsvbh2u:726": "nirākaroti-tadāpīti /",
  "GSP33brsvbh2u:727": "śaṅkate-gotvādivaditi /",
  "GSP33brsvbh2u:728": "nirākaroti-neti /",
  "GSP33brsvbh2u:729": "yadyapi gotvasya sāmānyasya viśeṣā anirvācyā na paramārthasantastathā ca kvāsya pratyekaparisamāptiriti,",
  "GSP33brsvbh2u:730": "tathāpyabhyupetyedamuditamiti mantavyam /",
  "GSP33brsvbh2u:731": "akartṛkā yato 'to nirātmikā syāt /",
  "GSP33brsvbh2u:732": "kāraṇābhāve hi kāryamanutpannaṃ kiṃnāma bhavet /",
  "GSP33brsvbh2u:733": "ato nirātmakatvamityarthaḥ /",
  "GSP33brsvbh2u:734": "yadyucyeta ghaṭaśabdastadavayaveṣu vyāpārāviṣṭatayā pūrvāparībhāvamāpanneṣu ghaṭopajanābhimukheṣu tādarthyanimittādupacārātprayujyate,",
  "GSP33brsvbh2u:735": "teṣāṃ ca siddhatvena kartṛtvamastītyupapadyate ghaṭo bhavatīti prayoga ityata āha-ghaṭasya cotpattirucyamāneti /",
  "GSP33brsvbh2u:736": "utpādanā hi siddhānāṃ kapālakulālādīnāṃ vyāpāro notpattiḥ /",
  "GSP33brsvbh2u:737": "na cotpādanaivotpattiḥ,",
  "GSP33brsvbh2u:738": "prayojyaprayojakavyāpārayorbhedāt /",
  "GSP33brsvbh2u:739": "abhede vā ghaṭamutpādayatītivadghaṭamutpadyata ityapi prasaṅgāt /",
  "GSP33brsvbh2u:740": "tasmāt karotikārayatyoriva ghaṭagocarayorbhṛtyasvāmisamavetayorutpattyutpādanayoradhiṣṭhānabhedo 'bhyupetavyaḥ,",
  "GSP33brsvbh2u:741": "tatra kapāsakulālādīnāṃ siddhānāmutpādanādhiṣṭhānānāṃ notpattyadhiṣṭhānatvamastīti pāriśeṣyādghaṭa eva sādhya utpatteradhiṣṭhānameṣitavyaḥ /",
  "GSP33brsvbh2u:742": "na cāsāvasannadhiṣṭhānaṃ bhavitumarhatīti sattvamasyābhyupeyam /",
  "GSP33brsvbh2u:743": "evañca ghaṭo bhavatīti ghaṭavyāpārasya dhātūpāttatvāttatrāsya kartṛtvamupapadyate,",
  "GSP33brsvbh2u:744": "taṇḍulānāmiva satāṃ viklittau viklidyanti taṇḍulā iti /",
  "GSP33brsvbh2u:745": "śaṅkate-atha svakāraṇasattāsaṃbandha evotpattiriti /",
  "GSP33brsvbh2u:746": "etaduktaṃ bhavati-notpattirnāma kaścidvyāpāraḥ,",
  "GSP33brsvbh2u:747": "yenāsiddhasya kathamatra kartṛtvamityanuyujyeta,",
  "GSP33brsvbh2u:748": "kintu svakāraṇasamavāyaḥ,",
  "GSP33brsvbh2u:749": "svasattāsamavāyo vā,",
  "GSP33brsvbh2u:750": "sa cāsato 'pyaviruddha iti /",
  "GSP33brsvbh2u:751": "so 'pyasato 'nupapanna ityāha-kathamalabdhātmakamiti /",
  "GSP33brsvbh2u:752": "api ca prāgutpatterasattvaṃ kāryasyeti kāryābhāvasya bhāvena maryādākaraṇamanupapannamityāha-abhāvasya ceti /",
  "GSP33brsvbh2u:753": "syādetat /",
  "GSP33brsvbh2u:754": "atyantābhāvasya bandhyāsutasya mā bhūnmaryādanupākhyo hi saḥ,",
  "GSP33brsvbh2u:755": "ghaṭaprāgabhāvasya tu bhaviṣyatā ghaṭenopākhyeyasyāsti maryādetyata āha-yadi vandhyāputraḥ kārakavyāpārāditi /",
  "GSP33brsvbh2u:756": "uktametadadhastādyathā na jātu ghaṭaḥ paṭo bhavatyevamasadapi sanna bhavatīti /",
  "GSP33brsvbh2u:757": "tasmānmṛtpiṇḍe ghaṭasyāsattve 'tyantāsattvameveti /",
  "GSP33brsvbh2u:758": "atrāsatkāryavādī codayati-nanvevaṃ satīti /",
  "GSP33brsvbh2u:759": "prāk prasiddhamapi kāryaṃ kadācitkāraṇena yojayituṃ vyāpāror'thavānmavedityata āha-tadananyatvācceti /",
  "GSP33brsvbh2u:760": "pariharati-naiṣa doṣa iti /",
  "GSP33brsvbh2u:761": "uktametadyathā bhujaṅgatattvaṃ na rajjorbhidyate,",
  "GSP33brsvbh2u:762": "rajjureva hi tat,",
  "GSP33brsvbh2u:763": "kālpanikastu bhedaḥ,",
  "GSP33brsvbh2u:764": "evaṃ vastutaḥ kāryatattvaṃ na kāraṇādbhidyate kāraṇasvarūpameva hi tat,",
  "GSP33brsvbh2u:765": "anirvācyaṃ tu kāryarūpaṃ bhinnamivābhinnamiva cāvabhāsata iti /",
  "GSP33brsvbh2u:766": "tadidamuktam-vastvavanyatvamiti /",
  "GSP33brsvbh2u:767": "vastutaḥ paramārthato 'nyatvaṃ na viśeṣadarśanamātrādbhavati /",
  "GSP33brsvbh2u:768": "sāṃvyāvahārike tu kathañcittattvānyatve bhavata evotyarthaḥ /",
  "GSP33brsvbh2u:769": "anayaiva hi diśaiṣa saṃdarbho yojyaḥ /",
  "GSP33brsvbh2u:770": "asatkāryavādinaṃ prati dūṣaṇāntaramāha-yasya punariti /",
  "GSP33brsvbh2u:771": "kāryasya kāraṇādabhede saviṣayatvaṃ kārakavyāpārasya syānnānyathetyarthaḥ /",
  "GSP33brsvbh2u:772": "mūlakāraṇaṃbrahma /",
  "GSP33brsvbh2u:773": "śabdāntarācceti sūtrāvayavamavatārya vyācaṣṭe-evaṃ yukteḥ kāryasyeti /",
  "GSP33brsvbh2u:774": "atirohitārtham //18//",
  "GSP33brsvbh2u:775": "____________________________________________________________________________________________",
  "GSP33brsvbh2u:776": "START BsVBh_2,1.6.19",
  "GSP33brsvbh2u:777": "paṭavacca | BBs_2,1.19 | yathā ca prāṇādi | BBs_2,1.20 |",
  "GSP33brsvbh2u:778": "iti ca sūtre nigadavyākhyātena bhāṣyeṇa vyākhyāte //19//",
  "GSP33brsvbh2u:779": "____________________________________________________________________________________________",
  "GSP33brsvbh2u:780": "START BsVBh_2,1.6.20",
  "GSP33brsvbh2u:781": "20 //",
  "GSP33brsvbh2u:782": "____________________________________________________________________________________________",
  "GSP33brsvbh2u:783": "START BsVBh_2,1.7.21",
  "GSP33brsvbh2u:784": "itaravyapadeśāddhitākaraṇādidoṣaprasaktiḥ | BBs_2,1.21 |",
  "GSP33brsvbh2u:785": "yadyapi śārīrātparamātmano bhedamāhuḥ śrutayastathāpyabhedamapi darśayanti śrutayo bahvayaḥ /",
  "GSP33brsvbh2u:786": "naca bhedābhedāvekatra samavetau virodhāt, naca bhedastāttvika ityuktam /",
  "GSP33brsvbh2u:787": "tasmāt paramātmanaḥ sarvajñānna śārīrastattvato bhidyate /",
  "GSP33brsvbh2u:788": "sa eva tvavidyopadhānabhedādghaṭakarakādyākāśavadbhedena prathate /",
  "GSP33brsvbh2u:789": "upahitaṃ cāsya rūpaṃ śārīraḥ,",
  "GSP33brsvbh2u:790": "tena mā nāma jīvāḥ paramātmatāmātmano 'nubhūvan,",
  "GSP33brsvbh2u:791": "paramātmā tu tānātmano 'bhinnānanubhavati /",
  "GSP33brsvbh2u:792": "ananubhave sārvajñyavyāghātaḥ /",
  "GSP33brsvbh2u:793": "tathā cāyaṃ jīvān badhnannātmānameva badhnīyāt /",
  "GSP33brsvbh2u:794": "tatredamuktam-nahi kaścidaparatantro bandhanāgāramātmanaḥ kṛtvānupraviśatiityādi /",
  "GSP33brsvbh2u:795": "tasmānna cetanakāraṇaṃ jagaditi pūrvaḥ pakṣaḥ //21//",
  "GSP33brsvbh2u:796": "____________________________________________________________________________________________",
  "GSP33brsvbh2u:797": "START BsVBh_2,1.7.22",
  "GSP33brsvbh2u:798": "adhikaṃ tu bhedanirdeśāt | BBs_2,1.22 |",
  "GSP33brsvbh2u:799": "satyamayaṃ paramātmā sarvajñatvādyathā jīvān vastuta ātmano 'bhinnān paśyati,",
  "GSP33brsvbh2u:800": "paśyatyevaṃ na bhāvata eṣāṃ sukhaduḥkhādivedanāsaṅgostyavidyāvaśāttveṣāṃ tadvadabhimāna iti /",
  "GSP33brsvbh2u:801": "tathā ca teṣāṃ sukhaduḥkhādivedanāyāmapyahamudāsīna iti na teṣāṃ bandhanāgāraniveśe 'pyastikṣatiḥ kācinmameti na hitākaraṇādidoṣāpattiriti rāddhāntaḥ /",
  "GSP33brsvbh2u:802": "tadidamuktam-apica yadā tattvamasīti /",
  "GSP33brsvbh2u:803": "apiceti caḥ pūrvopapattisāhityaṃ dyotayati, nopapattyantaratām //22//",
  "GSP33brsvbh2u:804": "____________________________________________________________________________________________",
  "GSP33brsvbh2u:805": "START BsVBh_2,1.7.23",
  "GSP33brsvbh2u:806": "syādetat /",
  "GSP33brsvbh2u:807": "yadi brahmaviṣarto jagat, hanta sarvasyaiva jīvavacaitanyaprasaṅga ityata āha-",
  "GSP33brsvbh2u:808": "aśmādivacca tadanupapattiḥ | BBs_2,1.23 |",
  "GSP33brsvbh2u:809": "atirohitārthena bhāṣyeṇa vyākhyātam //23//",
  "GSP33brsvbh2u:810": "____________________________________________________________________________________________",
  "GSP33brsvbh2u:811": "START BsVBh_2,1.8.24",
  "GSP33brsvbh2u:812": "upasaṃhāradarśanān neti cen na kṣīravad dhi | BBs_2,1.24 |",
  "GSP33brsvbh2u:813": "brahma khalvekamadvitīyatayā parānapekṣaṃ krameṇotpadyamānasya jagato vividhavicitrarūpasyopādānamupeyate tadanupapannam /",
  "GSP33brsvbh2u:814": "nahyekarūpātkāryabhedo bhavitumarhati, tasyākasmikatvaprasaṅgāt /",
  "GSP33brsvbh2u:815": "kāraṇabhedo hi kāryabhedahetuḥ, kṣīrabījādibhedāddadyaṅkurādikāryabhedadarśanāt /",
  "GSP33brsvbh2u:816": "na cākramātkāraṇāt kāryakramo jujyato,",
  "GSP33brsvbh2u:817": "samarthasya kṣepāyogādadvitīyatayā ca kramavattatsahakārisamavadhānāpapatteḥ /",
  "GSP33brsvbh2u:818": "tadidamuktam-iha hi loka iti /",
  "GSP33brsvbh2u:819": "ekaikaṃ mṛdādi kārakaṃ teṣāṃ tu sāmagryaṃ sādhanam,",
  "GSP33brsvbh2u:820": "tato hi kāryaṃ sādhayatyeva,",
  "GSP33brsvbh2u:821": "tasmānnādvitīyaṃ brahma jagadupādānamiti prāpte,",
  "GSP33brsvbh2u:822": "ucyate-kṣīravaddhi /",
  "GSP33brsvbh2u:823": "idaṃ tāvadbhavān pṛṣṭo vyācaṣṭām-kiṃ tāttvikamasya rūpamapekṣyedamucyate utānādināmarūpabījasahitaṃ kālpanikaṃ sārvajñyaṃ sarvaśaktitvam /",
  "GSP33brsvbh2u:824": "tatra pūrvasmin kalpe kiṃ nāma tato 'dvitīyādasahāyādupajāyate /",
  "GSP33brsvbh2u:825": "nahi tasya śuddhabuddhamuktasvabhāvasya vastusatkāryamasti /",
  "GSP33brsvbh2u:826": "tathā ca śrutiḥ-'na tasya kāryaṃ karaṇaṃ ca vidyate'iti /",
  "GSP33brsvbh2u:827": "uttarasmiṃstu kalpe yadi kulālādivadatyantavyatiriktasahakārikāraṇābhāvādanupādānatvaṃ sādhyate,",
  "GSP33brsvbh2u:828": "tataḥ kṣīrādibhirvyabhicāraḥ /",
  "GSP33brsvbh2u:829": "te 'pi hi bāhyacetanādikāraṇānapekṣā eva kālaparivaśena svata eva pariṇāmāntaramāsādayanti /",
  "GSP33brsvbh2u:830": "atrāntarakāraṇānapekṣatvaṃ hetuḥ kriyate, tadasiddham, anirvācyanāmarūpabījasahāyatvāt /",
  "GSP33brsvbh2u:831": "tathā ca śrutiḥ-'māyāṃ tu prakṛtiṃ vidyānmāyinaṃ ti maheśvaram'iti kāryakrameṇa tatparipāko 'pi kramavānunneyaḥ /",
  "GSP33brsvbh2u:832": "ekasmādapi ca vicitraśakteḥ kāraṇādanekakāryotpādo dṛśyate /",
  "GSP33brsvbh2u:833": "yathaikasmādvahnerdāhapākāvekasmādvā karmaṇaḥ saṃyogavibhāgasaṃskārāḥ /",
  "GSP33brsvbh2u:834": "24 //",
  "GSP33brsvbh2u:835": "____________________________________________________________________________________________",
  "GSP33brsvbh2u:836": "START BsVBh_2,1.8.25",
  "GSP33brsvbh2u:837": "yadi tu cetanatve satīti viśeṣaṇānna kṣīrādibhirvyabhicāraḥ,",
  "GSP33brsvbh2u:838": "dṛṣṭā hi kulālādayo bāhyamṛdādyapekṣāḥ,",
  "GSP33brsvbh2u:839": "cetanaṃ ca brahmeti,",
  "GSP33brsvbh2u:840": "tatredamupatiṣṭhate-",
  "GSP33brsvbh2u:841": "devādivad api loke | BBs_2,1.25 |",
  "GSP33brsvbh2u:842": "lokyate 'neneti lokaḥ śabda eva tasmin //25//",
  "GSP33brsvbh2u:843": "____________________________________________________________________________________________",
  "GSP33brsvbh2u:844": "START BsVBh_2,1.9.26",
  "GSP33brsvbh2u:845": "kṛtsnaprasaktirniravayavatvaśabdakopo vā | BBs_2,1.26 |",
  "GSP33brsvbh2u:846": "nanu na brahmaṇastattvataḥ pariṇāmo yena kārtsnyabhāgavikalpenākṣipyeta /",
  "GSP33brsvbh2u:847": "avidyākalpitena tu nāmarūpalakṣaṇena rūpabhedena vyākṛtāvyākṛtātmanā tattvānyatvābhyāmanirvacanīyena pariṇāmādivyavahārāspadatvaṃ brahma pratipadyate /",
  "GSP33brsvbh2u:848": "naca kalpitaṃ rūpaṃ vastu spṛśati /",
  "GSP33brsvbh2u:849": "nahi candramasi taimirikasya dvitvakalpanā candramaso dvitvamāvahati /",
  "GSP33brsvbh2u:850": "tadanupapattyā vā candramaso 'nupapattiḥ /",
  "GSP33brsvbh2u:851": "tasmādavāstavī pariṇāmakalpanānupapadyamānāpi na paramārthasato brahmaṇo 'nupapattimāvahati /",
  "GSP33brsvbh2u:852": "tasmātpūrvapakṣābhāvādanārabhyamidamadhikaraṇamiti, ata āha-cetanamekam /",
  "GSP33brsvbh2u:853_0": "yadyapi śrutiśatādaikāntikādvaitapratipādanaparāt pariṇāmo vastuto niṣiddhastathāpi",
  "GSP33brsvbh2u:853_1": "kṣīrādidevatādṛṣṭāntena punastadvāstavatvaprasaṅgaṃ pūrvapakṣopapattyā sarvathāyaṃ",
  "GSP33brsvbh2u:853_2": "pakṣo na ghaṭayituṃ śakyata ityapabādhyaśrutestu śabdāmūlatvāt ātmani caivaṃ vicitrāśca",
  "GSP33brsvbh2u:853_3": "hi'iti sūtrābhyāṃ vivartadṛḍhīkaraṇenaikāntikādvayalakṣaṇaḥ śrutyarthaḥ pariśodhyata ityarthaḥ /",
  "GSP33brsvbh2u:854": "tasmādastyavikṛtaṃ brahmatattvataḥ /",
  "GSP33brsvbh2u:855": "nanu śabdenāpīti codyamavidyākalpitatvodghaṭanāya /",
  "GSP33brsvbh2u:856": "nahi niravayavatvasāvayavatvābhyāṃ vidhāntaramastyekaniṣedhasyetaravidhānāntarīyakatvāt /",
  "GSP33brsvbh2u:857": "tena prakārāntarābhāvānniravayavatvasāvayavatvayośca prakārayoranupapattergrāvaplavanādyarthavādavadapramāṇaṃ śabdaḥ syāditi codyārthaḥ /",
  "GSP33brsvbh2u:858": "parihāraḥ sugamaḥ //26//",
  "GSP33brsvbh2u:859": "____________________________________________________________________________________________",
  "GSP33brsvbh2u:860": "START BsVBh_2,1.9.27",
  "GSP33brsvbh2u:861": "____________________________________________________________________________________________",
  "GSP33brsvbh2u:862": "START BsVBh_2,1.9.28",
  "GSP33brsvbh2u:863": "ātmani caivaṃ vicitrāśca hi | BBs_2,1.28 |",
  "GSP33brsvbh2u:864": "anena sphuṭito māyāvādaḥ /",
  "GSP33brsvbh2u:865": "svapnadṛgātmā hi manasaiva svarūpānupamardena rathādīn sṛjati //28//",
  "GSP33brsvbh2u:866": "____________________________________________________________________________________________",
  "GSP33brsvbh2u:867": "START BsVBh_2,1.9.29",
  "GSP33brsvbh2u:868": "svapakṣadoṣāc ca | BBs_2,1.29 |",
  "GSP33brsvbh2u:869": "codayati-nanu naiveti /",
  "GSP33brsvbh2u:870": "paraharati-naivañjātīyakeneti /",
  "GSP33brsvbh2u:871": "yadyapi samudāyaḥ sāvayavastathāpi pratyekaṃ sattvādayo niravayavāḥ /",
  "GSP33brsvbh2u:872": "nahyasti saṃbhavaḥ sattvamātraṃ pariṇamate na rajastamasī iti /",
  "GSP33brsvbh2u:873": "sarveṣāṃ saṃbhūyapariṇāmābhyupagamāt /",
  "GSP33brsvbh2u:874": "pratyekaṃ cānavayavānāṃ kṛtsnapariṇāme mūlocchedaprasaṅgaḥ /",
  "GSP33brsvbh2u:875": "ekadeśapariṇāme vā sāvayavatvamaniṣṭaṃ prasajyeta /",
  "GSP33brsvbh2u:876": "tathāguṇavādino 'pīti /",
  "GSP33brsvbh2u:877": "vaiśeṣikāṇāṃ hyaṇubhyāṃ saṃyujya dvyaṇukamekamārabhyate,",
  "GSP33brsvbh2u:878": "taistribhirdvyaṇukaistryaṇukamekamārabhyata iti prakriyā /",
  "GSP33brsvbh2u:879": "tatra dvayoraṇvoranavayavayoḥ saṃyogastāvaṇū vyāpnuyāt /",
  "GSP33brsvbh2u:880": "avyāpnuvanvā tatra na varteta /",
  "GSP33brsvbh2u:881": "nahyasti saṃbhavaḥ sa eva tadānīṃ tatra vartate na vartate ceti /",
  "GSP33brsvbh2u:882": "tathā coparyadhaḥpārśvasthāḥ ṣaḍapi paramāṇavaḥ samānadeśā iti prathimānupapatteraṇumātraḥ piṇḍaḥ prasajyeta /",
  "GSP33brsvbh2u:883": "avyāpane vā ṣaḍavayavaḥ paramāṇuḥ syādityanavayavatvavyākopaḥ /",
  "GSP33brsvbh2u:884": "aśakyaṃ ca sāvayavatvamupetuṃ,",
  "GSP33brsvbh2u:885": "tathā satyanantāvayavatvena sumerurājasarṣapayoḥ samānaparimāṇatvaprasaṅgaḥ /",
  "GSP33brsvbh2u:886": "tasmāt samāno doṣaḥ /",
  "GSP33brsvbh2u:887": "āpātamātreṇa sāmyamuktam,",
  "GSP33brsvbh2u:888": "paramārthatastu bhāvikaṃ pariṇāmaṃ vā kāryakāraṇabhāvaṃ vecchatāmeṣa durvāro doṣo na punarasmākaṃ māyāvādināmityāha-parihṛtastviti //29//",
  "GSP33brsvbh2u:889": "____________________________________________________________________________________________",
  "GSP33brsvbh2u:890": "START BsVBh_2,1.10.30",
  "GSP33brsvbh2u:891": "vicitraśaktitvamuktaṃ brahmaṇa, tatra śrutyupanyāsaparaṃ sūtram-sarvopetā ca taddarśanāt //30//",
  "GSP33brsvbh2u:892": "____________________________________________________________________________________________",
  "GSP33brsvbh2u:893": "START BsVBh_2,1.10.31",
  "GSP33brsvbh2u:894": "etadākṣepasamādhānaparaṃ sūtram-",
  "GSP33brsvbh2u:895": "vikaraṇatvān neti cet tad uktam | BBs_2,1.31 |",
  "GSP33brsvbh2u:896": "kulālādibhyastāvadbāhyakaraṇāpekṣebhyo devādīnāṃ bāhyanapekṣāṇāmāntarakaraṇāpekṣasṛṣṭhīnāṃ pramāṇena dṛṣṭo yathā viśeṣo nāpahnotuṃ śakyaḥ,",
  "GSP33brsvbh2u:897": "yathā tu jāgratsṛṣṭerbāhyakaraṇāpekṣāyāstadanapekṣāntarakaraṇamātrasādhyā dṛṣṭā svapne rathādisṛṣṭiraśakyāpahnotum,",
  "GSP33brsvbh2u:898": "evaṃ sarvaśakteḥ parasyā devatāyā āntarakaraṇānapekṣāyā jagatsarjanaṃ śrūyamāṇaṃ na sāmānyato dṛṣṭamātreṇāpahnavamarhatīti //31//",
  "GSP33brsvbh2u:899": "____________________________________________________________________________________________",
  "GSP33brsvbh2u:900": "START BsVBh_2,1.11.32",
  "GSP33brsvbh2u:901": "na prayojanavattvāt | BBs_2,1.32 |",
  "GSP33brsvbh2u:902": "na tāvadunmattavadasya mativibhramājjagatprakriyā, bhrāntasya sarvajñatvānupapatteḥ /",
  "GSP33brsvbh2u:903": "tasmāt prekṣavatānena jagat kartavyam /",
  "GSP33brsvbh2u:904": "prekṣāvataśca pravṛttiḥ svaparahitāhitaprāptiparihāraprayojanā satī nāprayojanālpāyāsāpi saṃbhavati,",
  "GSP33brsvbh2u:905": "kiṃ punaraparimeyānekavidhoccāvacaprapañcajagadvibhramaviracanā mahāprayāsā /",
  "GSP33brsvbh2u:906": "ata eva līlāpi parāstā /",
  "GSP33brsvbh2u:907": "alpāyāsasādhyā hi sā /",
  "GSP33brsvbh2u:908": "na ceyamapyaprayojanā, tasyā api sukhaprayojanavattvāt /",
  "GSP33brsvbh2u:909": "tādarthyena vā prakṛttau tadabhāve kṛtārthatvānupapatteḥ /",
  "GSP33brsvbh2u:910": "pareṣāṃ copakāryāṇāmabhāvena tadupakārāyā api pravṛtterayogāt /",
  "GSP33brsvbh2u:911": "tasmāt prekṣāvatpravṛttiḥ prayojanavattayā vyāptā tadabhāve 'nupapannā brahmopādānatāṃ jagataḥ pratikṣipatīti prāptam //32//",
  "GSP33brsvbh2u:912": "____________________________________________________________________________________________",
  "GSP33brsvbh2u:913": "START BsVBh_2,1.11.33",
  "GSP33brsvbh2u:914": "evaṃ prāpte 'bhidhīyate-",
  "GSP33brsvbh2u:915": "lokavat tu līlākaivalyam | BBs_2,1.33 |",
  "GSP33brsvbh2u:916": "bhavedetadevaṃ yadi prekṣāvatpravṛttiḥ prayojanavattayā vyāptā bhavet /",
  "GSP33brsvbh2u:917": "tatastannivṛttau nivarteta,",
  "GSP33brsvbh2u:918": "śiṃśāpātvamiva vṛkṣatānivṛttau,",
  "GSP33brsvbh2u:919": "na tvetadasti,",
  "GSP33brsvbh2u:920": "prekṣāvatāmananusaṃhitaprayojanānāmapi yādṛścikīṣu kriyāsu pravṛttidarśanāt /",
  "GSP33brsvbh2u:921": "anyathā 'na kurvīta vṛthā ceṣṭām'iti dharmasūtrakṛtāṃ pratiṣedho nirviṣayaḥ prasajyeta /",
  "GSP33brsvbh2u:922": "na conmattān pratyetatsūtramarthavat, teṣāṃ tadarthabodhatadanuṣṭhānānupapatteḥ /",
  "GSP33brsvbh2u:923": "api cādṛṣṭahetukotpattikī śvāsapraśvāsalakṣaṇā prekṣāvatāṃ kriyā prayojanānusaṃdhānamantareṇa dṛṣṭā /",
  "GSP33brsvbh2u:924": "na cāsyāṃ cetanasyāpi caitanyamanupayogi,",
  "GSP33brsvbh2u:925": "saṃprasāde 'pi bhāvāditi yuktam,",
  "GSP33brsvbh2u:926": "prājñasyāpi caitanyāpracyuteḥ /",
  "GSP33brsvbh2u:927": "anyathā mṛtaśarīre 'pi śvāsapraśvāsapravṛttiprasaṅgāt /",
  "GSP33brsvbh2u:928_0": "yathā ca svārthaparārthasaṃpadāsāditasamastakāmānāṃ kṛtakṛtyatayānākūlamanasāmakāmānāmeva",
  "GSP33brsvbh2u:928_1": "līlāmātrātsatyapyanuniṣpādini prayojane naiva taduddeśena pravṛttirevaṃ brahmaṇo",
  "GSP33brsvbh2u:928_2": "'pi jagatsarjane pravṛttirnānupapannā /",
  "GSP33brsvbh2u:929": "dṛṣṭaṃ ca yadalpabalavīryabuddhināmaśakyamatiduṣkaraṃ vā tadanyeṣāmanalpabalavīryabuddhīnāṃ suśakamīṣatkaraṃ vā /",
  "GSP33brsvbh2u:930": "nahi vānarairmārutiprabhṛtibhirnagairna baddho nīranidhiragādho mahāsattvānām /",
  "GSP33brsvbh2u:931": "na caiṣa pārthena śilīmukhairna baddhaḥ /",
  "GSP33brsvbh2u:932": "na cāyaṃ na pītaḥ saṃkṣipya culukena helayeva kalaśayoninā mahāmuninā /",
  "GSP33brsvbh2u:933": "na cādyāpi na dṛśyante līlāmātravinirmitāni mahāprāsādapramadavanāni śrīmannṛganarendrāṇāmanyeṣāṃ manasāpi duṣkarāṇi nareśvarāṇam /",
  "GSP33brsvbh2u:934": "tasmādupapannaṃ yadṛcchayā vā svabhāvādvā līlayā vā jagatsarjanaṃ bhagavato maheśvarasyeti /",
  "GSP33brsvbh2u:935": "api ca neyaṃ pāramārthikī sṛṣṭiryenānuyujyeta prayojanam, api tvanādyavidyānibandhanā /",
  "GSP33brsvbh2u:936": "avidyā ca svabhāvata eva kāryonmukhī na prayojanamapekṣate /",
  "GSP33brsvbh2u:937": "nahi dvicandrālātacakragandharvanagarādivibhramāḥ samuddiṣṭaprayojanā bhavanti /",
  "GSP33brsvbh2u:938": "naca tatkāryā vismayabhayakampādayaḥ svotpattau prayojanamapekṣante /",
  "GSP33brsvbh2u:939": "sā ca caitanyacchuritā jagadutpādaheturiti cetano jagadyonirākhyāyata ityāha-na ceyaṃ paramārthaviṣayeti /",
  "GSP33brsvbh2u:940": "api ca na brahma jagatkāraṇamapi tattayā vivakṣantyāgamā api tu jagati brahmātmabhāvam /",
  "GSP33brsvbh2u:941": "tathā ca sṛṣṭeravivakṣāyāṃ tadāśrayo doṣo nirviṣaya evetyāśayenāha-brahmātmabhāveti //33//",
  "GSP33brsvbh2u:942": "____________________________________________________________________________________________",
  "GSP33brsvbh2u:943": "START BsVBh_2,1.12.34",
  "GSP33brsvbh2u:944": "vaiṣamyanairghṛṇye na sāpekṣatvāt tathā hi darśayati | BBs_2,1.34 |",
  "GSP33brsvbh2u:945": "atirohito 'tra pūrvaḥ pakṣaḥ /",
  "GSP33brsvbh2u:946_0": "uttarastūcyate-uccāvacamadhyamasukhaduḥkhabhedavatprāṇabhṛtprapañcaṃ ca sukhaduḥkhakāraṇaṃ",
  "GSP33brsvbh2u:946_1": "sudhāviṣādi cānekavidhaṃ viracayataḥ prāṇabhṛdbhedopāttapāpapuṇyakarmāśayasahāyasyātrabhavataḥ",
  "GSP33brsvbh2u:946_2": "parameśvarasya na caiṣamyanairghaṇye prasajyete /",
  "GSP33brsvbh2u:947": "nahi sabhyaḥ sabhāyāṃ niyukto yuktavādinaṃ yuktavādyasīti cāyuktavādinamayuktavādyasīti bruvāṇa,",
  "GSP33brsvbh2u:948": "sabhāpatirvā yuktavādinamanugṛhṇannayuktavādinaṃ ca nigṛhṇannanukto dviṣṭo vā bhavatyapi tu madhyastha iti vītarāgadveṣa iti cākhyāyate,",
  "GSP33brsvbh2u:949": "tadvadīśvaraḥ puṇyakarmāṇamanugṛhṇannapuṇyakarmāṇaṃ ca nigṛhṇanmadhyastha eva nāmadhyasthaḥ /",
  "GSP33brsvbh2u:950": "evaṃ hyasāvamadhyasthaḥ syādyakalyāṇakāriṇamanugṛhṇīyātkalyāṇakāriṇaṃ ca nigṛhṇīyāt /",
  "GSP33brsvbh2u:951": "natvetadasti /",
  "GSP33brsvbh2u:952": "tasmānna vaiṣamyadoṣaḥ /",
  "GSP33brsvbh2u:953": "ata eva na nairghṛṇyamapi saṃharataḥ samastān prāṇabhṛtaḥ /",
  "GSP33brsvbh2u:954": "sa hi prāṇabhṛtkarmāśayānāṃ vṛttinirodhasamayaḥ, tamitalaṅghayannayamayuktakārī syāt /",
  "GSP33brsvbh2u:955": "naca karmāpekṣāyāmīśvarasya aiśvaryavyāghātaḥ /",
  "GSP33brsvbh2u:956": "nahi sevādikarmabhedāpekṣaḥ phalabhedapradaḥ prabhuraprabhurbhavati /",
  "GSP33brsvbh2u:957_0": "na ca 'eṣa hyeva sādhu karma kārayati yamebhyo lokebhya unninīṣate eṣa evāsādhu karma",
  "GSP33brsvbh2u:957_1": "kārayati taṃ yamadho niniṣate'iti śruterīśvara eṣa dveṣapakṣapātābhyāṃ sādhvasādhunī",
  "GSP33brsvbh2u:957_2": "karmaṇī kārayitvā svargaṃ narakaṃ vā lokaṃ nayati,",
  "GSP33brsvbh2u:958": "tasmādvaiṣamyadoṣaprasaṅgānneśvaraḥ kāraṇamiti vācyam /",
  "GSP33brsvbh2u:959": "virodhāt /",
  "GSP33brsvbh2u:960": "yasmāt karma kārayitveśvaraḥ prāṇinaḥ sukhaduḥkhinaḥ sṛjati iti śruteravagamyate,",
  "GSP33brsvbh2u:961": "tasmānna sṛjatīti viruddhamabhidhīyate /",
  "GSP33brsvbh2u:962": "naca vaiṣamyamātramatra brūmo na tvīśvarakāraṇatvaṃ vyāsedhāma iti vaktavyam /",
  "GSP33brsvbh2u:963": "kimato yadyevam /",
  "GSP33brsvbh2u:964": "tasmādīśvarasya savāsanakleśāparāmarśamabhivadantīnāṃ bhūyasīnāṃ śrutīnāmanugrahāyonninīṣate 'dho ninīṣata ityetadapi tajjātīyapūrvakarmābhyāsavaśātprāṇina ityevaṃ neyam /",
  "GSP33brsvbh2u:965": "yathāhuḥ-'janmajanma yadabhyastaṃ dānamamadhyayanaṃ tapaḥ /",
  "GSP33brsvbh2u:966": "tenaivābhyāsayogena taccaivābhyasate naraḥ //",
  "GSP33brsvbh2u:967": "'iti /",
  "GSP33brsvbh2u:968": "abhyupetya ca sṛṣṭestāttvikatvamidamuktam /",
  "GSP33brsvbh2u:969": "anirvācyā tu sṛṣṭiriti na prasmartavyamatrāpi /",
  "GSP33brsvbh2u:970": "tathā ca māyākārasyevāṅgasākalyavaikalyabhedena vicitrān prāṇino darśayato na vaiṣamyadoṣaḥ,",
  "GSP33brsvbh2u:971": "sahasā saṃharato vā na nairdhṛṇyam,",
  "GSP33brsvbh2u:972": "evamasyāpi bhagavato vividhavicitraprapañcamanirvācyaṃ viśvaṃ darśayataḥ saṃharataśca svabhāvādvā līlayā vā na kaściddoṣaḥ //34//",
  "GSP33brsvbh2u:973": "____________________________________________________________________________________________",
  "GSP33brsvbh2u:974": "START BsVBh_2,1.12.35",
  "GSP33brsvbh2u:975": "iti sthite śaṅkāparihāraparaṃ sūtram-",
  "GSP33brsvbh2u:976": "na karmāvibhāgād iti cen nānāditvād | BBs_2,1.35 |",
  "GSP33brsvbh2u:977": "śaṅkottare atirohitārthena bhāṣyagranthena vyākhyāte //35//",
  "GSP33brsvbh2u:978": "____________________________________________________________________________________________",
  "GSP33brsvbh2u:979": "START BsVBh_2,1.12.36",
  "GSP33brsvbh2u:980": "anāditvāditi siddhavaduktaṃ, tatsādhanārthaṃ sūtram-",
  "GSP33brsvbh2u:981": "upapadyate cāpy upalabhyate ca | BBs_2,1.36 |",
  "GSP33brsvbh2u:982": "akṛte karmaṇi puṇye pāpe vā tatphalaṃ bhoktāramadhyāgacchet,",
  "GSP33brsvbh2u:983": "tathā ca vidhiniṣedhaśāstramanarthakaṃ bhavet pravṛttinivṛttyabhāvāditi /",
  "GSP33brsvbh2u:984": "mokṣaśāstrasya coktamānarthakyam /",
  "GSP33brsvbh2u:985": "na cāvidyā kevaleti /",
  "GSP33brsvbh2u:986": "layābhiprāyam /",
  "GSP33brsvbh2u:987": "vikṣepalakṣaṇāvidyāsaṃskārastu kāryatvātsvotpattau pūrvaṃ vikṣepamapekṣate,",
  "GSP33brsvbh2u:988": "vikṣepaśca mithyāpratyayo mohāparanāmā puṇyāpuṇyapravṛttihetubhūtarāgadveṣanidānaṃ,",
  "GSP33brsvbh2u:989": "sa ca rāgādibhiḥ sahitaḥ svakāryairna śarīraṃ sukhaduḥkhabhogāyatanamantareṇa saṃbhavati /",
  "GSP33brsvbh2u:990": "naca rāgādvaiṣāvantareṇa karma /",
  "GSP33brsvbh2u:991": "naca bhogasahitaṃ mohamantareṇa rāgadveṣau /",
  "GSP33brsvbh2u:992": "naca pūrvaśarīramantareṇa mohādiriti pūrvapūrvaśarīrāpekṣo mohādirevaṃ pūrvapūrvamohādyapekṣaṃ pūrvapūrvaśarīramityanāditaivātra bhagavatī cittamanākulayati /",
  "GSP33brsvbh2u:993": "tadetadāha-rāgādikleśavāsanākṣiptakarmāpekṣā tvavidyā vaiṣamyakarī syāditi /",
  "GSP33brsvbh2u:994_0": "rāgādveṣamohā rāgādayasta eva hi puruṣaṃ saṃsāraduḥkhamanubhāvya kleśayantīti kleśāsteṣāṃ",
  "GSP33brsvbh2u:994_1": "vāsanāḥ karmapravṛttyanuguṇāstābhirākṣiptāni pravarttitāni karmāṇi tadapekṣā layalakṣaṇā avidyā /",
  "GSP33brsvbh2u:995": "syādetat /",
  "GSP33brsvbh2u:996": "bhaviṣyatāpi vyapadeśo dṛṣṭo yathā 'puroḍāśakapālena tuṣānupavapati'iti /",
  "GSP33brsvbh2u:997": "ata āha-naca dhārayiṣyatītyata iti /",
  "GSP33brsvbh2u:998_0": "tadevamanāditve siddhe 'sadeva somyedamagra āsīdekamevādvitīyam'iti prāk sṛṣṭeravibhāgāvadhāraṇaṃ",
  "GSP33brsvbh2u:998_1": "samudācaradrūparāgādiniṣedhaparaṃ na punaretānprasuptānapyapākarotīti sarvamavadātam //36 //",
  "GSP33brsvbh2u:999": "____________________________________________________________________________________________",
  "GSP33brsvbh2u:1000": "START BsVBh_2,1.13.37",
  "GSP33brsvbh2u:1001": "sarvadharmopapatteś ca | BBs_2,1.37 |",
  "GSP33brsvbh2u:1002": "atrasarvajñamiti /",
  "GSP33brsvbh2u:1003": "dṛśyate sarvasya cetanādhiṣṭhitasyaiva loke pravṛttiriti lokānusāro darśitaḥ /",
  "GSP33brsvbh2u:1004": "sarvaśaktīti /",
  "GSP33brsvbh2u:1005": "sarvasya jagata upādānakāraṇaṃ nimittakāraṇaṃ cetyupapāditam-mahāmāyamiti /",
  "GSP33brsvbh2u:1006": "sarvānupapattiśaṅkā parāstā /",
  "GSP33brsvbh2u:1007": "tasmājjagatkāraṇaṃ brahmeti siddham //37//",
  "GSP33brsvbh2u:1008": "iti śrīvācaspatimiśraviracite bhagavatpādaśārīrikabhāṣyavibhāge bhāmatyāṃ dvitīyasyādhyāyasya prathamaḥ pādaḥ //1//",
  "GSP33brsvbh2u:1009": "iti dvitīyādhyāyasya sāṃkhyāyogakāraṇadādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ prathamaḥ pādaḥ //",
  "GSP33brsvbh2u:1010": "____________________________________________________________________________________________",
  "GSP33brsvbh2u:1011": "____________________________________________________________________________________________",
  "GSP33brsvbh2u:1012": "dvitīyādhyāye dvitīyaḥ pādaḥ /",
  "GSP33brsvbh2u:1013": "____________________________________________________________________________________________",
  "GSP33brsvbh2u:1014": "START BsVBh_2,2.1.1",
  "GSP33brsvbh2u:1015": "racanānupapatteśca nānumānam | BBs_2,2.1 |",
  "GSP33brsvbh2u:1016": "syādetat /",
  "GSP33brsvbh2u:1017": "iha hi pāde svatantrā vedanirapekṣāḥ pradhānādisiddhiviṣayāḥ sāṃkhyādiyuktayo nirākariṣyante /",
  "GSP33brsvbh2u:1018": "tadayuktamaśāstrāṅgatvāt /",
  "GSP33brsvbh2u:1019": "nahīdaṃ śāstramucchṛṅkhalatarkaśāstravatpravṛttamapi tu vedāntavākyāni brahmaparāṇīti pūrvapakṣottarapakṣābhyāṃ viniścetum /",
  "GSP33brsvbh2u:1020": "tatra kaḥ prasaṅgaḥ śuṣkatarkavatsvatantrayuktinirākaraṇasyetyata āha--yadyapīdaṃ vedāntavākyānāmiti /",
  "GSP33brsvbh2u:1021": "nahi vedāntavākyāni nirṇetavyānīti nirṇīyante, kintu mokṣamāṇānāṃ tattvajñānotpādanāya /",
  "GSP33brsvbh2u:1022": "yathā ca vedāntavākyebhyo jagadupādānaṃ brahmāvagamyate,",
  "GSP33brsvbh2u:1023": "evaṃ sāṃkhyādyanumānebhyaḥ pradhānādyacetanaṃ jagadupādānamavagamyate /",
  "GSP33brsvbh2u:1024": "na caitadeva cetanopādānamacetanopādānaṃ ceti samuccetuṃ śakyaṃ, virodhāt /",
  "GSP33brsvbh2u:1025": "na ca vyavasthite vastuni vikalpo yujyate /",
  "GSP33brsvbh2u:1026": "na cāgamabādhitaviṣayatayānumānameva nodīyata iti sāṃpratam /",
  "GSP33brsvbh2u:1027": "sarvajñapraṇītatayā sāṃkhyādyāgamasya vedāgamatulyatvāt tadbhāṣitasyānumānasya pratikṛtisiṃhatulyatayābādhyatvāt /",
  "GSP33brsvbh2u:1028": "tasmāttadvirodhānna brahmaṇi samanvayo vedāntānāṃ sidhyatīti na tatastattvajñānaṃ seddhumarhati /",
  "GSP33brsvbh2u:1029": "naca tattvajñānādṛte mokṣa iti svatantrāṇāmapyanumānānāmābhāsīkaraṇamiha śāstresaṃgatameveti /",
  "GSP33brsvbh2u:1030": "yadyevaṃ tataḥ parakīyānumānanirāsa eva kasmātprathamaṃ na kṛta ityata āha--vedāntārthanirṇayasya ceti /",
  "GSP33brsvbh2u:1031": "nanu vītarāgakathāyāṃ tattvanirṇayamātramupayujyate na punaḥparapakṣādhikṣepaḥ,",
  "GSP33brsvbh2u:1032": "sa hi sarāgatāmāvahatīti codayati--nanu mumukṣūṇāmiti /",
  "GSP33brsvbh2u:1033": "pariharati--bāḍhamevaṃ,",
  "GSP33brsvbh2u:1034": "tathāpīti /",
  "GSP33brsvbh2u:1035": "tattvanirṇayāvasānā vītarāgakathā /",
  "GSP33brsvbh2u:1036": "naca parapakṣadūṣaṇamantareṇa tattvanirṇayaḥ śakyaḥ kartumiti tatvanirṇayāya vītarāgeṇāpi parapakṣo dūṣyate na tu parapakṣatayeti na vītarāgakathātvavyāhatirityarthaḥ /",
  "GSP33brsvbh2u:1037": "punaruktatāṃ paricodya samādhatte --nanvīkṣateriti /",
  "GSP33brsvbh2u:1038": "tatra saṃkhyā iti /",
  "GSP33brsvbh2u:1039": "yāni hi yena rūpeṇā sthaulyādā ca saukṣmyātsamanvīyante tāni tatkaraṇāni dṛṣṭāni,",
  "GSP33brsvbh2u:1040": "yathā ghaṭādayo rucakādayaścā sthaulyādā ca saukṣmyānmṛtsuvarṇānvitāstatkaraṇāḥ,",
  "GSP33brsvbh2u:1041": "tathā cedaṃ bāhyamādhyātmikaṃ ca bhāvajātaṃ suḥkhaduḥkhamohātmanānvitamupalabhyate,",
  "GSP33brsvbh2u:1042": "tasmāttadapi suḥkhaduḥkhamohātmasāmānyakāraṇakaṃ bhavitumarhati /",
  "GSP33brsvbh2u:1043": "tatra jagatkāraṇasya yeyaṃ sukhātmatā tatsattvaṃ,",
  "GSP33brsvbh2u:1044": "yā duḥkhātmatā tadrajaḥ,",
  "GSP33brsvbh2u:1045": "yā ca mohātmatā tattama iti traiguṇyakāraṇasiddhiḥ /",
  "GSP33brsvbh2u:1046": "tathāhi--pratyekaṃ bhāvāstraiguṇyavanto 'nubhūyante /",
  "GSP33brsvbh2u:1047": "yathā maitradāreṣu padmāvatyāṃ maitrasya sukhaṃ, tat kasya hetoḥ, taṃprati satvaguṇasamudbhavāt /",
  "GSP33brsvbh2u:1048": "tatsapatnīnāṃ ca duḥkhaṃ, tatkasya hetoḥ, tāḥ pratyasyā rajoguṇasamudbhavāt /",
  "GSP33brsvbh2u:1049": "caitrasya tu straiṇasya tāmavindato moho viṣādaḥ,",
  "GSP33brsvbh2u:1050": "tat kasya hetoḥ,",
  "GSP33brsvbh2u:1051": "taṃ pratyasyāstamoguṇasamudbhavāt /",
  "GSP33brsvbh2u:1052": "padmāvatyā ca sarve bhāvā vyākhyātāḥ /",
  "GSP33brsvbh2u:1053": "tasmātsarvaṃ suḥkhaduḥkhamohānvitaṃ jagattatkāraṇaṃ gamyate /",
  "GSP33brsvbh2u:1054": "tacca triguṇaṃ pradhānaṃ pradhīyate kriyate 'nena jagaditi,",
  "GSP33brsvbh2u:1055": "pradhīyate nidhīyate 'sminpralayasamaye jagaditi vā pradhānam /",
  "GSP33brsvbh2u:1056": "tacca mṛtsuvarṇavadacetanaṃ cetanasya puruṣasya bhogāpavargalakṣaṇamarthaṃ sādhayituṃ svabhāvata eva pravartate,",
  "GSP33brsvbh2u:1057": "na tu kenacitpravartyate /",
  "GSP33brsvbh2u:1058": "tathā hyāhuḥ---'puruṣārtha eva heturna kenacitkāryate karaṇam'iti /",
  "GSP33brsvbh2u:1059": "parimāṇādibhirityādigrahaṇena 'śaktitaḥ pravṛtteśca /",
  "GSP33brsvbh2u:1060": "kāraṇakāryavibhāgādavibhāgādvaiśvarūpyasya'ityavyaktasiddhihetavo gṛhyante /",
  "GSP33brsvbh2u:1061": "etāṃścepariṣṭādvyākhyāya nirākariṣyata iti /",
  "GSP33brsvbh2u:1062": "tadetatpradhānānumānaṃ dūṣayati--tatra vadāma iti /",
  "GSP33brsvbh2u:1063": "yadi tāvadacetanaṃ pradhānamanadhiṣṭhitaṃ cetanena pravartate svabhāvata eveti sādhyate,",
  "GSP33brsvbh2u:1064": "tadayuktaṃ,",
  "GSP33brsvbh2u:1065": "samanvayāderhetoścetanānadhiṣṭhitatvaviruddhacetanādhiṣṭhitatvena mṛtsuvarṇādau dṛṣṭāntadharmiṇi",
  "GSP33brsvbh2u:1066": "vyāpterupalabdherviruddhatvāt /",
  "GSP33brsvbh2u:1067": "nahi mṛtsuvarṇadārvādayaḥ kulālahemakārarathakārādibhiranadhiṣṭhitāḥ kumbharucakarathādyupādadate /",
  "GSP33brsvbh2u:1068": "tasmāt kṛtakatvamiva nityatvasādhanayā prayuktaṃ sādhyaviruddhena vyāptaṃ viruddham,",
  "GSP33brsvbh2u:1069": "evaṃ samanvayādi cetanānadhiṣṭhitatve sādhya iti racanānupapatteriti darśitam /",
  "GSP33brsvbh2u:1070": "yaducyeta dṛṣṭāntadharmiṇyacetanaṃ tāvadupādānaṃ dṛṣṭaṃ,",
  "GSP33brsvbh2u:1071": "tatra yadyapi taccetanaprayuktamapi dṛśyate,",
  "GSP33brsvbh2u:1072": "tathāpi tatprayuktatvaṃ hetoraprayojakaṃ bahiraṅgatvāt,",
  "GSP33brsvbh2u:1073": "antaraṅgaṃ tvacaitanyamātramupādānānugataṃ hetoḥ prayojakam /",
  "GSP33brsvbh2u:1074": "yathāhuḥ--'vyāpteśca dṛśyamānāyāḥ kaściddharmaḥ prayojakaḥ'iti /",
  "GSP33brsvbh2u:1075": "tatrāha--naca mṛdādīti /",
  "GSP33brsvbh2u:1076": "svabhāvapratibaddhaṃ hi vyāptaṃ vyāpakamavagamayati /",
  "GSP33brsvbh2u:1077": "sa ca svabhāvapratibandhaḥ śaṅkitasamāropitopādhinirāse sati niścīyate /",
  "GSP33brsvbh2u:1078": "tanniścayaścānvayavyatirekayorāyatate /",
  "GSP33brsvbh2u:1079": "tau cānvayavyatirekau na tathopādānācaitanye yathā",
  "GSP33brsvbh2u:1080": "cetanaprayuktatve 'tiparisphuṭau /",
  "GSP33brsvbh2u:1081": "tadalamatrāntaraṅgatveneti bhāvaḥ /",
  "GSP33brsvbh2u:1082": "evamapi cetanaprayuktatvaṃ nābhyupeyeta yadi pramāṇāntaravirodho bhavet,",
  "GSP33brsvbh2u:1083": "pratyuta śrutiranuguṇatarātretyāha--na caivaṃ satīti /",
  "GSP33brsvbh2u:1084": "cakāreṇa suḥkhaduḥkhādisamanvayalakṣaṇasya hetorasiddhatvaṃ samuccinotītyāha--anvayādyanupapatteśceti /",
  "GSP33brsvbh2u:1085": "āntarāḥ khalvamī suḥkhaduḥkhamohaviṣādā bāhyebhyaścandanādibhyo 'tivicchinnapratyayapravedanīyebhyo vyatiriktā adhyakṣamīkṣyante /",
  "GSP33brsvbh2u:1086": "yadi punareta eva suḥkhaduḥkhādisvabhāvā bhaveyustataḥsvarūpatvādhemante 'pi candanaḥ sukhaḥ syāt /",
  "GSP33brsvbh2u:1087": "nahi candanaḥ kadācidacandanaḥ /",
  "GSP33brsvbh2u:1088": "tathā nidāgheṣvapi kuṅkumapaṅkaḥ sukho bhavet /",
  "GSP33brsvbh2u:1089": "nahyasau kadācidakuṅkumapaṅka iti /",
  "GSP33brsvbh2u:1090": "evaṃ kaṇṭakaḥ kramelakasya sukha iti manuṣyādīnāmapi prāṇabhṛtāṃ sukhaḥ",
  "GSP33brsvbh2u:1091": "syāt /",
  "GSP33brsvbh2u:1092": "nahyasau kāṃścitpratyeva kaṇṭaka iti /",
  "GSP33brsvbh2u:1093": "tasmādasukhādisvabhāvā api candanakuṅkumādayo jātikālāvasthādyapekṣayā sukhaduḥkhādihetavo na tu svayaṃ sukhādisvabhāvā iti ramaṇīyam /",
  "GSP33brsvbh2u:1094": "tasmātsukhādirūpasamanvayo bhāvānāmasiddha iti nānena tadrūpaṃ kāraṇamavyaktamunnīyata iti /",
  "GSP33brsvbh2u:1095": "tadidamuktam--śabdādyaviśeṣe 'pi ca bhāvanāviśeṣāditi /",
  "GSP33brsvbh2u:1096": "bhāvanā vāsanā saṃskārastadviśeṣāt /",
  "GSP33brsvbh2u:1097": "karabhajanmasaṃvartakaṃ hi karma karabhocitāmeva bhāvanāmabhivyaniktiṃ,",
  "GSP33brsvbh2u:1098": "yathāsmai kaṇṭakā eva rocante /",
  "GSP33brsvbh2u:1099": "evamanyatrāpi draṣṭavyam /",
  "GSP33brsvbh2u:1100": "parimāṇāditi sāṃkhyīyaṃ hetumupanyasyati--tathā parimitānāṃ bhedānāmiti /",
  "GSP33brsvbh2u:1101": "saṃsargapūrvakatve hi saṃsargasyaikasminnadvaye 'saṃbhavānnānātvaikārthasamavetasya nānākaraṇāni saṃsṛṣṭāni kalpanīyāni,",
  "GSP33brsvbh2u:1102": "tāni ca sattvarajastamāṃsyeveti bhāvaḥ /",
  "GSP33brsvbh2u:1103": "tadetatparimitatvaṃ sāṃkhyīyarāddhāntālocanenānaikāntikamiti dūṣayati--sattvarajastamasāmiti /",
  "GSP33brsvbh2u:1104": "yadi tāvatparimitatvamiyattā, sā nabhaso 'pi nāstītyavyāpako hetuḥ parimāṇāditi /",
  "GSP33brsvbh2u:1105": "atha na yojanādimitatvaṃ parimāṇamiyattāṃ nabhaso brūmaḥ kintvavyāpitām,",
  "GSP33brsvbh2u:1106": "avyāpi ca nabhastanmātrādeḥ /",
  "GSP33brsvbh2u:1107": "nahi kāryaṃ kāraṇavyāpi, kintu kāraṇaṃ kāryavyāpīti parimitaṃ nabhastanmātrādyavyāpitvāt /",
  "GSP33brsvbh2u:1108": "hanta sattvarajastamāṃsyapi na parasparaṃ vyāpnuvanti,",
  "GSP33brsvbh2u:1109": "naca tattvāntarapūrvakatvameteṣāmiti vyabhicāraḥ /",
  "GSP33brsvbh2u:1110": "nahi yathā taiḥ kāryajātamāviṣṭamevaṃ tāni parasparaṃ viśanti, mithaḥ kāryakāraṇabhāvābhāvāt /",
  "GSP33brsvbh2u:1111": "parasparasaṃsargastvāveśaścitiśaktau nāsti /",
  "GSP33brsvbh2u:1112": "nahi citiśaṅktiḥ kūṭasthanityā taiḥ saṃsṛjyate, tataśca tadavyāpakā guṇā iti parimitāḥ /",
  "GSP33brsvbh2u:1113": "evaṃ citiśaktirapi guṇairasaṃsṛṣṭeti sāpi parimitetyanaikāntikatvaṃ parimitatvasya hetoriti /",
  "GSP33brsvbh2u:1114": "tathā kāryakāraṇavibhāgo 'pi samanvayavadviruddha ityāha--kāryakāraṇabhāvastviti //1//",
  "GSP33brsvbh2u:1115": "____________________________________________________________________________________________",
  "GSP33brsvbh2u:1116": "START BsVBh_2,2.1.2",
  "GSP33brsvbh2u:1117": "pravṛtteś ca | BBs_2,2.2 |",
  "GSP33brsvbh2u:1118": "na kevalaṃ racanābhedā na cetanādhiṣṭhānamantareṇa bhavantyapi tu sāmyāvasthāyāḥ pracyutirvaiṣamyaṃ,",
  "GSP33brsvbh2u:1119": "tathā ca yadudbhūtaṃ balīyastadaṅgyabhibhūtaṃ ca",
  "GSP33brsvbh2u:1120": "tadanuguṇatayā sthitamaṅgam,",
  "GSP33brsvbh2u:1121": "evaṃ hi guṇapradhānabhāve satyasya mahadādau kārye kā pravṛttiḥ,",
  "GSP33brsvbh2u:1122": "sāpi cetanādhiṣṭhānameva gamayati /",
  "GSP33brsvbh2u:1123": "na hi cetanādhiṣṭhānamantareṇa mṛtpiṇḍe pradhāne 'ṅgabhāvena cakradaṇḍasalilasūtrādayo 'vatiṣṭhante /",
  "GSP33brsvbh2u:1124": "tasmātpravṛtterapi cetanādhiṣṭhānasiddhiriti 'śaktitaḥ pravṛtteśca'ityayamapi hetuḥ sāṃkhyīyo viruddha evetyuktaṃ vakroktyā /",
  "GSP33brsvbh2u:1125": "atra sāṃkhyaścodayati--nanu cetanasyāpi pravṛttiriti /",
  "GSP33brsvbh2u:1126": "ayamabhiprāyaḥ--tvayā kilaupaniṣadenāsmaddhetūn dūṣayitvā kevalasya cetanasyaivānyanirapekṣasya jagadupādānatvaṃ nimittatvaṃ ca samarthanīyam /",
  "GSP33brsvbh2u:1127": "tadayuktam /",
  "GSP33brsvbh2u:1128": "kevalasya cetanasya pravṛtterdṛṣṭāntadharmiṇyanupalabdheriti /",
  "GSP33brsvbh2u:1129": "aupaniṣadastu cetanahetukāṃ tāvadeṣa sāṃkhyaḥ pravṛttimabhyupagacchatu paścāt svapakṣamata eva samādhāsyāmītyabhisaṃdhimānāha--satyametat /",
  "GSP33brsvbh2u:1130": "na kevalasya cetanasya pravṛttirdṛṣṭeti /",
  "GSP33brsvbh2u:1131": "sāṃkhya āha--na tvacetanasaṃyuktasyeti /",
  "GSP33brsvbh2u:1132": "tuśabda aupaniṣadapakṣaṃ vyāvartayati /",
  "GSP33brsvbh2u:1133": "acetanāśrayaiva sarvā pravṛttirdṛśyate na tu cetanāśrayā kācidapi /",
  "GSP33brsvbh2u:1134": "tasmānna cetanasya jagatsarjane pravṛttirityarthaḥ /",
  "GSP33brsvbh2u:1135": "atraupaniṣado gūḍhābhisaṃdhiḥ praśnapūrvakaṃ vimṛśati--kiṃ punaratreti /",
  "GSP33brsvbh2u:1136": "atrāntare sāṃkhyo brūte--nanu yasminniti /",
  "GSP33brsvbh2u:1137": "na tāvaccetanaḥ pravṛtyāśrayatayā tatprayojakatayā vā pratyakṣamīkṣyate,",
  "GSP33brsvbh2u:1138": "kevalaṃ pravṛttistadāśrayaścācetano deharathādiḥ pratyakṣeṇa pratīyate,",
  "GSP33brsvbh2u:1139": "tatrācetanasya pravṛttistannimittaiva na tu cetananimittā /",
  "GSP33brsvbh2u:1140": "sadbhāvamātraṃ tu tatra cetanasya gamyate rathādivailakṣaṇyājjīvaddehasya /",
  "GSP33brsvbh2u:1141": "naca sadbhāvamātreṇa kāraṇatvasiddhiḥ /",
  "GSP33brsvbh2u:1142": "mā bhūdākāśa utpattimatāṃ ghaṭādīnāṃ nimittakāraṇamasti hi sarvatreti /",
  "GSP33brsvbh2u:1143": "tadanena dehātirikte satyapi cetane tasya na pravṛttiṃ prati nimittabhāvo 'stītyuktam /",
  "GSP33brsvbh2u:1144": "yataścāsya na pravṛttihetubhāvo 'sti ata eva pratyakṣe dehe sati pravṛttidarśanādasati cādarśanāddehasyaiva caitanyamiti laukāyatikāḥ pratipannāḥ,",
  "GSP33brsvbh2u:1145": "tathā ca na cidātmanimittā pravṛttiriti siddham /",
  "GSP33brsvbh2u:1146": "tasmānna racanāyāḥ pravṛttervā cidātmakāraṇatvasiddhirjagata iti aupaniṣadaḥ pariharati--tadabhidhīyate--na brūma iti /",
  "GSP33brsvbh2u:1147": "na tāvat pratyakṣānumānāgamasiddhaḥ śārīro vā paramātmā vāsmābhiridānīṃ",
  "GSP33brsvbh2u:1148": "sādhanīyaḥ, kevalamasya pravṛtti prati kāraṇatvaṃ vaktavyam /",
  "GSP33brsvbh2u:1149": "tatra mṛtaśarīre vā rathādau vānadhiṣṭhite cetanena pravṛtteradarśanāt tadviparyaye ca pravṛttidarśanādanvayavyatirekābhyāṃ cetanahetukatvaṃ pravṛtterniścīyate,",
  "GSP33brsvbh2u:1150": "na tu cetanasadbhāvamātreṇa,",
  "GSP33brsvbh2u:1151": "yenātiprasaṅgo bhavet /",
  "GSP33brsvbh2u:1152": "bhūtacaitanikānāmapi cedanādhiṣṭhānādacetanānāṃ pravṛttirityatrāvivāda ityāha--laukāyatikānāmapīti /",
  "GSP33brsvbh2u:1153": "syādetat /",
  "GSP33brsvbh2u:1154": "dehaḥ svayaṃ cetanaḥ karacaraṇādimān svavyāpāreṇa pravartayatīti yuktaṃ,",
  "GSP33brsvbh2u:1155": "na tu tadatiriktaḥ kūṭasthanityaścetano vyāpārarahito jñānaikasvabhāvaḥ pravṛttyabhāvāt pravartako yukta iti codayati--nanu taveti /",
  "GSP33brsvbh2u:1156": "pariharati--na /",
  "GSP33brsvbh2u:1157": "ayaskāntavadrūpādivacceti /",
  "GSP33brsvbh2u:1158": "yathā ca rūpādaya iti /",
  "GSP33brsvbh2u:1159": "sāṃkhyānāṃ hi svadeśasthā rūpādaya indriyaṃ vikurvate,",
  "GSP33brsvbh2u:1160": "tena tadindrayamarthaṃ prāptamarthākāreṇa pariṇamata iti sthitiḥ /",
  "GSP33brsvbh2u:1161": "saṃprati codakaḥ svābhiprāyamāviṣkaroti--ekatvāditi /",
  "GSP33brsvbh2u:1162": "yeṣāmacetanaṃ cetanaṃ cāsti teṣāmetadyujyate vaktuṃ cetanādhiṣṭhitamacetanaṃ pravartata iti /",
  "GSP33brsvbh2u:1163": "yathā yogināmīśvaravādinām /",
  "GSP33brsvbh2u:1164": "yeṣāṃ tu cetanātiriktaṃ nāstyadvaitavādināṃ,",
  "GSP33brsvbh2u:1165": "teṣāṃ pravartyābhāve kaṃ prati pravartakatvaṃ cetanasyetyarthaḥ /",
  "GSP33brsvbh2u:1166": "pariharati--na avidyeti /",
  "GSP33brsvbh2u:1167": "kāraṇabhūtayā layalakṣaṇayāvidyayā prāksargopacitena ca vikṣepasaṃskāreṇa yat pratyupasthāpitaṃ nāmarūpaṃ tadeva māyā,",
  "GSP33brsvbh2u:1168": "tadāveśenāsya codyasyāsakṛtprayuktatvāt /",
  "GSP33brsvbh2u:1169": "etaduktaṃ bhavati--neyaṃ sṛṣṭirvastusatī yenādvaitino vastusato dvitīyasyābhāvādanuyujyeta /",
  "GSP33brsvbh2u:1170": "kālpanikyāṃ tu sṛṣṭāvasti kālpanikaṃ dvitīyaṃ sahāyaṃ māyāmayam /",
  "GSP33brsvbh2u:1171": "yathāhuḥ--'sahāyāstādṛśā eva yādṛśī bhavitavyatā /",
  "GSP33brsvbh2u:1172": "'iti /",
  "GSP33brsvbh2u:1173": "na caivaṃ",
  "GSP33brsvbh2u:1174": "brahmopādānatvavyāghātaḥ,",
  "GSP33brsvbh2u:1175": "brahmaṇa eva māyāveśenopādānatvāttadadhiṣṭhānatvājjagadvibhramasya,",
  "GSP33brsvbh2u:1176": "rajatavibhramasyeva śuktikādhiṣṭhānasya śuktikopādānatvamiti niravadyam //2//",
  "GSP33brsvbh2u:1177": "____________________________________________________________________________________________",
  "GSP33brsvbh2u:1178": "START BsVBh_2,2.1.3",
  "GSP33brsvbh2u:1179": "payombuvaccettatrāpi | BBs_2,2.3 |",
  "GSP33brsvbh2u:1180": "yathā payombunoścetanānadhiṣṭhitayoḥ svata eva pravṛttirevaṃ pradhānasyāpīti śaṅkārthaḥ /",
  "GSP33brsvbh2u:1181": "tatrāpi cetanādhiṣṭhitatvaṃ sādhyaṃ,",
  "GSP33brsvbh2u:1182": "na ca sādhyenaiva vyabhicāraḥ,",
  "GSP33brsvbh2u:1183": "tathā satyanumānamātrocchedaprasaṅgāt,",
  "GSP33brsvbh2u:1184": "sarvatrāsya sulabhatvāt /",
  "GSP33brsvbh2u:1185": "na cāsādhyam /",
  "GSP33brsvbh2u:1186": "atrāpi cetanādhiṣṭhānasyāgamasiddhatvāt /",
  "GSP33brsvbh2u:1187": "na ca sapakṣeṇa vyabhicāra iti śaṅkānirākaraṇasyārthaḥ /",
  "GSP33brsvbh2u:1188": "sādhyapakṣetyupalakṣaṇam /",
  "GSP33brsvbh2u:1189": "sapakṣanikṣiptatvādityapi draṣṭavyam /",
  "GSP33brsvbh2u:1190": "nanu 'upasaṃhāradarśanāt'ityatrānapekṣasya pravṛttirdaśitā,",
  "GSP33brsvbh2u:1191": "iha tu sarvasya cetanāpekṣā pravṛttiḥ pratipādyata iti kuto na virodha ityata āha--upasaṃhāradarśanāditi /",
  "GSP33brsvbh2u:1192": "sthūladarśilokābhiprāyānurodhena taduktaṃ na tu paramārthata ityarthaḥ //3//",
  "GSP33brsvbh2u:1193": "____________________________________________________________________________________________",
  "GSP33brsvbh2u:1194": "START BsVBh_2,2.1.4",
  "GSP33brsvbh2u:1195": "vyatirekānavasthiteścānapekṣatvāt | BBs_2,2.4 |",
  "GSP33brsvbh2u:1196": "yadyapi sāṃkhyānāmapi vicitrakarmavāsanāvāsitaṃ pradhānaṃ sāmyāvasthāyāmapi tathāpi na karmavāsanāḥ sargasyeśate,",
  "GSP33brsvbh2u:1197": "kintu pradhānameva svakārye pravartamānamadharmapratibaddhaṃ sanna sukhamayīṃ sṛṣṭiṃ kartumutsahata iti dharmeṇādharmapratibandho 'panīyate /",
  "GSP33brsvbh2u:1198": "evamadharmeṇa dharmapratibandho 'panīyate duḥkhamayyāṃ sṛṣṭau /",
  "GSP33brsvbh2u:1199": "svayameva ca pradhānamanapekṣya sṛṣṭau pravartate /",
  "GSP33brsvbh2u:1200": "yathāhuḥ-- 'nimittamaprayojakaṃ prakṛtīnāṃ varaṇabhedastu tataḥ kṣetrikavat'iti /",
  "GSP33brsvbh2u:1201": "tataśca pratibandakāpanayasādhane dharmādharmavāsane api saṃnihite ityāgantorapekṣaṇīyasyābhāvāt sadaiva sāmyena pariṇameta vaiṣamyeṇa vā,",
  "GSP33brsvbh2u:1202": "na tvayaṃ kādācitkaḥ pariṇāmabheda upapadyeta /",
  "GSP33brsvbh2u:1203": "īśvarasya tu mahāmāyasya cetanasya līlayā vā yadṛcchayā vā svabhāvavaicitryādvā karmaparipākāpekṣasya pravṛttinivṛttī",
  "GSP33brsvbh2u:1204": "upapadyete eveti //4//",
  "GSP33brsvbh2u:1205": "____________________________________________________________________________________________",
  "GSP33brsvbh2u:1206": "START BsVBh_2,2.1.5",
  "GSP33brsvbh2u:1207": "anyatrābhāvācca na tṛṇādivat | BBs_2,2.5 |",
  "GSP33brsvbh2u:1208": "dhenūpayuktaṃ hi tṛṇapallavādi yathā svabhāvata eva cetanānapekṣaṃ kṣīrabhāvena pariṇamate na tu tatra dhenūcaitanyamapekṣyate,",
  "GSP33brsvbh2u:1209": "upayogamātre tadapekṣatvāt /",
  "GSP33brsvbh2u:1210": "evaṃ pradhānamapi svabhāvata eva pariṇaṃsyate kṛtamatra cetaneneti śaṅkārthaḥ /",
  "GSP33brsvbh2u:1211": "dhenūpayuktasya tṛṇādeḥ kṣīrabhāve kiṃ nimittāntaramātraṃ niṣidhyate, uta cetanam /",
  "GSP33brsvbh2u:1212": "na tāvannimittāntaraṃ, dhenudehasthasyaudaryasya vahnyādibhedasya nimittāntarasya saṃbhavāt /",
  "GSP33brsvbh2u:1213": "buddhipūrvakārī tu tatrāpīśvara eva sarvajñaḥ saṃbhavatīti śaṅkānirākaraṇasyārthaḥ /",
  "GSP33brsvbh2u:1214": "tadidamuktam--kiñciddaivasaṃpādyamiti //5//",
  "GSP33brsvbh2u:1215": "____________________________________________________________________________________________",
  "GSP33brsvbh2u:1216": "START BsVBh_2,2.1.6",
  "GSP33brsvbh2u:1217": "abhyupagame 'pyarthābhāvāt | BBs_2,2.6 |",
  "GSP33brsvbh2u:1218": "puruṣārthāpekṣābhāvaprasaṅgāt /",
  "GSP33brsvbh2u:1219": "tadidamuktam--evaṃ prayojanamapi kiñcinnāpekṣiṣyata iti /",
  "GSP33brsvbh2u:1220": "athavā puruṣārthābhāvāditi yojyam /",
  "GSP33brsvbh2u:1221": "tadidamuktam--tathāpi pradhānapravṛtteḥ prayojanaṃ vivektavyamiti /",
  "GSP33brsvbh2u:1222": "na kevalaṃ tāttviko bhogo 'nādheyātiśayasya kūṭasthanityasya puruṣasya na saṃbhavati,",
  "GSP33brsvbh2u:1223": "anirmokṣaprasaṅgaśca /",
  "GSP33brsvbh2u:1224": "yena hi prayojanena pradhānaṃ pravartitaṃ tadanena kartavyaṃ,",
  "GSP33brsvbh2u:1225": "bhogena caitatpravartitamiti tameva kuryānna mokṣaṃ,",
  "GSP33brsvbh2u:1226": "tenāpravartitatvādityarthaḥ /",
  "GSP33brsvbh2u:1227": "apavargaścetprāgapīti /",
  "GSP33brsvbh2u:1228": "citeḥ sadā viśuddhatvānnaitasyāṃ jātu karmānubhavavāsanāḥ santi /",
  "GSP33brsvbh2u:1229": "pradhānaṃ tu tāsāmanādīnāmādhāraḥ /",
  "GSP33brsvbh2u:1230": "tathā ca pradhānapravṛtteḥ prāk citirmuktaiveti nāpavargārthamapi tatpravṛttiriti /",
  "GSP33brsvbh2u:1231": "śabdādyanupalabdhiprasaṅgaśca /",
  "GSP33brsvbh2u:1232": "tadarthamapravṛttatvātpradhānasya /",
  "GSP33brsvbh2u:1233": "ubhayārthatābhyupagame 'pīti /",
  "GSP33brsvbh2u:1234": "na tāvadapavargaḥ sādhyastasya pradhānāpravṛttimātreṇa siddhatvāt /",
  "GSP33brsvbh2u:1235": "bhogārthaṃ tu pravarteta /",
  "GSP33brsvbh2u:1236": "bhogasya ca sakṛcchabdādyupalabghimātrādeva samāptatvānna tadarthaṃ punaḥ pradhānaṃ pravartetetyayatnasādhyo mokṣaḥ syāt /",
  "GSP33brsvbh2u:1237": "niḥśeṣaśabdādyupabhogasya cānantyena samāpteranupapatteranirmokṣaprasaṅgaḥ /",
  "GSP33brsvbh2u:1238": "kṛtabhogamapi pradhānamāsattvapuruṣānyatākhyāteḥ kriyāsamabhihāreṇa bhojayatīti cet,",
  "GSP33brsvbh2u:1239": "atha puruṣārthāya pravṛttaṃ kimarthaṃ sattvapuruṣānyatākhyātiṃ karoti /",
  "GSP33brsvbh2u:1240": "apavargārthamiti cet,",
  "GSP33brsvbh2u:1241": "hantāyāṃ sakṛcchabdādyupabhogena kṛtaprayojanasya pradhānasya nivṛttimātrādeva sidhyatīti kṛtaṃ sattvānyatākhyātipratīkṣaṇena /",
  "GSP33brsvbh2u:1242": "na cāsyāḥ svarūpataḥ",
  "GSP33brsvbh2u:1243": "puruṣārthatvam /",
  "GSP33brsvbh2u:1244": "tasmādubhayārthamapi na pradhānasya pravṛttirupapadyata iti siddhor'thābhāvaḥ /",
  "GSP33brsvbh2u:1245": "sugamamitarat /",
  "GSP33brsvbh2u:1246": "śaṅkate--dṛkśaktīti /",
  "GSP33brsvbh2u:1247": "puruṣo hi dṛkśaktiḥ /",
  "GSP33brsvbh2u:1248": "sā ca dṛśyamantareṇānarthikā syāt /",
  "GSP33brsvbh2u:1249": "naca svātmanyarthavatī, svātmani vṛttivirodhāt /",
  "GSP33brsvbh2u:1250": "pradhānaṃ ca sargaśaktiḥ /",
  "GSP33brsvbh2u:1251": "sā ca sarjanīyamantareṇānarthikā syāditi yatpradhānena śabdādi sṛjyate tadeva dṛkśakterdṛśyaṃ bhavatīti tadubhayārthavatvāya sarjanamiti śaṅkārthaḥ /",
  "GSP33brsvbh2u:1252": "nirākaroti--sargaśaktyanucchedavaditi /",
  "GSP33brsvbh2u:1253": "yathā hi pradhānasya sargaśaktirekaṃ puruṣaṃ prati caritārthāpi puruṣāntaraṃ prati pravartate 'nucchedāt /",
  "GSP33brsvbh2u:1254": "evaṃ dṛkśaktirapi taṃ puruṣaṃ pratyarthavattvāyānucchedātsarvadā pravartetetyanirmokṣaprasaṅgaḥ /",
  "GSP33brsvbh2u:1255": "sakṛddṛśyadarśanena vā caritārthatve na bhūyaḥ pravarteteti sarveṣāmekapade nirmokṣaḥ prasajyeteti sahasā saṃsāraḥ samucchidyeteti //6//",
  "GSP33brsvbh2u:1256": "____________________________________________________________________________________________",
  "GSP33brsvbh2u:1257": "START BsVBh_2,2.1.7",
  "GSP33brsvbh2u:1258": "puruṣāśmavaditi cettathāpi | BBs_2,2.7 |",
  "GSP33brsvbh2u:1259": "naiva doṣātpracyutiriti śeṣaḥ /",
  "GSP33brsvbh2u:1260": "mā bhūtpuruṣārthasya śaktyarthavattvasya vā pravartakatvam,",
  "GSP33brsvbh2u:1261": "puruṣa eva dṛkśaktisampannaḥ paṅguriva pravṛttiśaktisaṃpannaṃ pradhānamandhamiva pravartayiṣyatīti śaṅkā /",
  "GSP33brsvbh2u:1262": "doṣādanirmokṣamāha--abhyupetahānaṃ tāvaditi /",
  "GSP33brsvbh2u:1263": "na kevalamabhyupetahānam, ayuktaṃ caitadbhavaddarśanālocanenetyāha-kathaṃ codāsīna iti /",
  "GSP33brsvbh2u:1264": "niṣkriyatve sādhanam--nirguṇatvāditi /",
  "GSP33brsvbh2u:1265": "śeṣamatirohitārtham //7//",
  "GSP33brsvbh2u:1266": "____________________________________________________________________________________________",
  "GSP33brsvbh2u:1267": "START BsVBh_2,2.1.8",
  "GSP33brsvbh2u:1268": "aṅgitvānupapatteśca | BBs_2,2.8 |",
  "GSP33brsvbh2u:1269": "yadi pradhānāvasthā kūṭasthanityā, tato na tasyāḥ prācyutiranityatvaprasaṅgāt /",
  "GSP33brsvbh2u:1270": "yathāhuḥ--'nityaṃ tamāhurvidvāṃso yaḥ svabhāvo na naśyati'iti /",
  "GSP33brsvbh2u:1271": "tadidamuktam--svarūpaprāṇāśabhayāditi /",
  "GSP33brsvbh2u:1272": "atha pariṇāminityā /",
  "GSP33brsvbh2u:1273": "yathāhuḥ--'yasmin vikriyamāṇe 'pi yattatvaṃ na vihanyate /",
  "GSP33brsvbh2u:1274": "tadapi nityam'iti /",
  "GSP33brsvbh2u:1275": "tatrāha--bāhyasya ceti /",
  "GSP33brsvbh2u:1276": "yatsāmyāvasthayā suciraṃ",
  "GSP33brsvbh2u:1277": "paryaṇamatkathaṃ tadevāsati vilakṣaṇapratyayopanipāte vaiṣamyamupaiti /",
  "GSP33brsvbh2u:1278": "anapekṣasya svato vāpi vaiṣamye na kadācitsāmyaṃ bhavedityarthaḥ //8//",
  "GSP33brsvbh2u:1279": "____________________________________________________________________________________________",
  "GSP33brsvbh2u:1280": "START BsVBh_2,2.1.9",
  "GSP33brsvbh2u:1281": "anyathānumitau ca jñaśaktiviyogāt | BBs_2,2.9 |",
  "GSP33brsvbh2u:1282": "evamapi pradhānasyeti /",
  "GSP33brsvbh2u:1283": "aṅgitvānupapattilakṣaṇo doṣastāvanna bhavadbhiḥ śakyaḥ parihartumiti vakṣyāmaḥ /",
  "GSP33brsvbh2u:1284": "abhyupagamyāpyasyādoṣatvamucyata ityarthaḥ /",
  "GSP33brsvbh2u:1285": "saṃpratyaṅgitvānupapattimupapādayati--vaiṣamyopagamayogyā apīti //9//",
  "GSP33brsvbh2u:1286": "____________________________________________________________________________________________",
  "GSP33brsvbh2u:1287": "START BsVBh_2,2.1.10",
  "GSP33brsvbh2u:1288": "vipratiṣedhāc cāsamañjasam | BBs_2,2.10 |",
  "GSP33brsvbh2u:1289": "kvacitsaptendriyāṇīti /",
  "GSP33brsvbh2u:1290": "tvaṅmātrameva hi buddhīndriyamanekarūpādigrahaṇasamarthamekaṃ,",
  "GSP33brsvbh2u:1291": "karmendriyāṇi pañca,",
  "GSP33brsvbh2u:1292": "saptamaṃ ca mana iti saptendriyāṇi /",
  "GSP33brsvbh2u:1293": "kvacit trīṇyantaḥkaraṇāni /",
  "GSP33brsvbh2u:1294": "buddhirahaṅkāro mana iti /",
  "GSP33brsvbh2u:1295": "kvacidekaṃbuddhiriti /",
  "GSP33brsvbh2u:1296": "śeṣamatirohitārtham /",
  "GSP33brsvbh2u:1297": "atrāhasāṃkhyaḥ--nanvaupaniṣadānāmapīti /",
  "GSP33brsvbh2u:1298": "tapyatāpakabhāvastāvadekasminnopapadyate /",
  "GSP33brsvbh2u:1299": "nahi tapirastiriva kartṛsthabhāvakaḥ, kintu paciriva karmasthabhāvakaḥ /",
  "GSP33brsvbh2u:1300": "parasamavetakriyāphalaśāli ca karma /",
  "GSP33brsvbh2u:1301": "tathā ca tapyena karmaṇā tāpakasamavetakriyāphalaśālinā tāpakādanyena bhavitavyam /",
  "GSP33brsvbh2u:1302": "ananyatve caitrasyeva gantuḥ svasamavetagamanakriyāphalanagaraprāptiśālino 'pyakarmatvaprasaṅgāt /",
  "GSP33brsvbh2u:1303": "anyatve tu tapyasya tāpakāccaitrasamavetagamanakriyāphalabhājo gamyasyeva nagarasya tapyatvopapattiḥ /",
  "GSP33brsvbh2u:1304": "tasmādabhede tapyatāpakabhāvo nopapadyata iti /",
  "GSP33brsvbh2u:1305": "dūṣaṇāntaramāha--yadi ceti /",
  "GSP33brsvbh2u:1306": "nahi svabhāvādbhāvo viyojituṃ śakya iti bhāvaḥ /",
  "GSP33brsvbh2u:1307": "jaladheśca vīcitaraṅgaphenādayaḥ svabhāvāḥ santa āvirbhāvatirobhāvadharmāṇo na tu tairjaladhiḥ kadācidapi mucyate /",
  "GSP33brsvbh2u:1308": "na kevalaṃ karmabhāvāttapyasya tāpakādanyatvamapi tvanubhavasiddhamevetyāha--prasiddhaścāyamiti /",
  "GSP33brsvbh2u:1309": "tathāhi--artho 'pyupārjanarakṣaṇakṣayarāgavṛddhihiṃsādoṣadarśanādanarthaḥ sannarthinaṃ dunoti,",
  "GSP33brsvbh2u:1310": "tadartho tapyastāpakaścārthaḥ,",
  "GSP33brsvbh2u:1311": "tau cemau loke pratītabhedau /",
  "GSP33brsvbh2u:1312": "abhede ca dūṣaṇānyuktāni /",
  "GSP33brsvbh2u:1313": "tatkathamekasminnadvaye bhavitumarhata ityarthaḥ /",
  "GSP33brsvbh2u:1314": "tadevamaupaniṣadaṃ matamasamañjasamuktvā sāṃkhyaḥ svapakṣe tapyatāpakayorbhede",
  "GSP33brsvbh2u:1315": "mokṣamupapādayati--jātyantarabhāve tviti /",
  "GSP33brsvbh2u:1316": "dṛgdarśanaśaktyoḥ kila saṃyogastāpanidānaṃ,",
  "GSP33brsvbh2u:1317": "tasya heturavivekadarśanasaṃskāro 'vidyā,",
  "GSP33brsvbh2u:1318": "sā ca vivekakhyātyā vidyayā virodhitvādvinivartyate,",
  "GSP33brsvbh2u:1319": "tannivṛttau tadhetukaḥ saṃyogo nivartate,",
  "GSP33brsvbh2u:1320": "tannivṛttau ca tatkāryastāpo nivartate /",
  "GSP33brsvbh2u:1321": "taduktaṃ pañcaśikhācāryeṇa--'tatsaṃyogahetuvivarjanātsyādayamātyantiko duḥkhapratīkāraḥ'iti /",
  "GSP33brsvbh2u:1322": "atra ca na sākṣātpuruṣasyāpariṇāmino bandhamokṣau,",
  "GSP33brsvbh2u:1323": "kintu buddhisattvasyaiva citicchāyāpattyā labdhacaitanyasya /",
  "GSP33brsvbh2u:1324": "tathāhi--",
  "GSP33brsvbh2u:1325": "iṣṭāniṣṭaguṇasvarūpāvadhāraṇamavibhāgāpannamasya bhogaḥ,",
  "GSP33brsvbh2u:1326": "bhoktṛsvarūpāvadhāraṇamapavargaḥ,",
  "GSP33brsvbh2u:1327": "tena hi buddhisatvamevāpavṛjyate,",
  "GSP33brsvbh2u:1328": "tathāpi yathā jayaḥ parājayo vā yodheṣu vartamānaḥ prādhānyātsvāminyapadiśyate,",
  "GSP33brsvbh2u:1329": "evaṃ bandhamokṣau buddhisatve vartamānau kathañcitpuruṣe 'padiśyete,",
  "GSP33brsvbh2u:1330": "sa hyavibhāgāpatyā tatphalasya bhokteti /",
  "GSP33brsvbh2u:1331": "tadetadabhisaṃdhāyāha-syādapi kadācinmokṣopapattiriti /",
  "GSP33brsvbh2u:1332": "atrocyate--na /",
  "GSP33brsvbh2u:1333": "ekatvādeva tapyatāpakabhāvānupapatteḥ /",
  "GSP33brsvbh2u:1334": "yata ekatve tapyatāpakabhāvo nopapadyata ekatvādeva,",
  "GSP33brsvbh2u:1335": "tasmātsāṃvyavahārikabhedāśrayastapyatāpakabhāvo 'smābhirabhyupeyaḥ /",
  "GSP33brsvbh2u:1336": "tāpo hi sāṃvyavahārika eva na pāramārthika ityasakṛdāveditam /",
  "GSP33brsvbh2u:1337": "bhavedeṣa doṣo yadyekātmatāyāṃ tapyatāpakāvanyonyasya viṣayaviṣayibhāvaṃ pratipadyeyātāmityasmadabhyupagama iti śeṣaḥ /",
  "GSP33brsvbh2u:1338": "sāṃkhyo 'pi hi bhedāśrayaṃ tapyatāpakabhāvaṃ bruvāṇo na puruṣasya tapikarmatāmākhyātumarhati,",
  "GSP33brsvbh2u:1339": "tasyāpariṇāmitayā tapikriyājanitaphalaśālitvānupapatteḥ /",
  "GSP33brsvbh2u:1340": "kevalamanena sattvaṃ tapyam, abhyupeyaṃ tāpakaṃ ca rajaḥ /",
  "GSP33brsvbh2u:1341": "darśitaviṣayattvāttu buddhisatve tapye tadavibhāgāpatyā puruṣo 'pyanutapyata iva na tu tapyate 'pariṇāmitvādityuktaṃ,",
  "GSP33brsvbh2u:1342": "tadavibhāgāpattiścāvidyā,",
  "GSP33brsvbh2u:1343": "tathā cāvidyākṛtastapyatāpakabhāvastvayābhyupeyaḥ,",
  "GSP33brsvbh2u:1344": "so 'yamasmābhirucyamānaḥ kimiti bhavataḥ puruṣa ivābhāti /",
  "GSP33brsvbh2u:1345": "api ca nityatvābhyupagamācca tāpakasyānirmokṣaprasaṅgaḥ /",
  "GSP33brsvbh2u:1346": "śaṅkate--tapyatāpakaśaktyornityatve 'pīti /",
  "GSP33brsvbh2u:1347": "sahādarśanena nimittena vartata iti sanimittaḥ saṃyogastadapekṣatvāditi /",
  "GSP33brsvbh2u:1348": "nirākaroti--na /",
  "GSP33brsvbh2u:1349": "adarśanasya tamasa iti /",
  "GSP33brsvbh2u:1350": "na tāvatpuruṣasya taptirityuktam /",
  "GSP33brsvbh2u:1351": "kevalamiyaṃ buddhisattvasya tāpakarajojanitā,",
  "GSP33brsvbh2u:1352": "tasya ca buddhisatvasya tāmasaviparyāsādātmanaḥ puruṣādbhedamapaśyataḥ puruṣastapyata ityabhimānaḥ,",
  "GSP33brsvbh2u:1353": "na tu puruṣo viparyāsatuṣeṇāpi yujyate /",
  "GSP33brsvbh2u:1354": "tasya tu buddhisatvasya sāttvikyā vivekakhyātyā tāmasīyamavivekakhyātirnivartanīyā /",
  "GSP33brsvbh2u:1355": "na ca tamasi mūle śakyātyantamucchettum /",
  "GSP33brsvbh2u:1356": "tathā vicchinnāpi chinnabadarīva punastamasodbhūtena sattvamabhibhūya vivekakhyātimapodya śataśikharāvidyāvirbhāvyeteti bateyamapavargakathā tapasvino dattajalāñjaliḥ prasajyeta /",
  "GSP33brsvbh2u:1357": "asmatpakṣe tvadoṣa ityāha--aupaniṣadasya tviti /",
  "GSP33brsvbh2u:1358": "yathā hi mukhamavadātamapi malinādarśatalopādhikalpitapratibimbabhedaṃ malinatāmupaiti,",
  "GSP33brsvbh2u:1359": "na ca tadvastuto malinaṃ,",
  "GSP33brsvbh2u:1360": "naca bimbātpratibimbaṃ vastuto bhidyate,",
  "GSP33brsvbh2u:1361": "atha tasmin pratibimbe malinādarśopadhānānmalinatā padaṃ labhate /",
  "GSP33brsvbh2u:1362": "tathā cātmano malinaṃ mukhaṃ paśyan devadattastapyate /",
  "GSP33brsvbh2u:1363": "yadā tūpādhyapanayādbimbameva kalpanāvaśāt pratibimbaṃ taccāvadātamiti tattvamavagacchati tadāsya tāpaḥ praśāmyati naca malinaṃ me mukhamiti /",
  "GSP33brsvbh2u:1364": "evamavidyopadhānakalpitāvacchedo jīvaḥ paramātmapratibimbakalpaḥ kalpitaireva śabdādibhiḥ saṃparkāttapyate natu tattvataḥ paramātmano 'sti tāpaḥ /",
  "GSP33brsvbh2u:1365_0": "yadā tu 'tattvamasi'iti vākyaśravaṇamananadhyānābhyāsaparipākaprakarṣaparyantajo",
  "GSP33brsvbh2u:1365_1": "'sya sākṣātkāra upajāyate tadā jīvaḥ śuddhabuddhatattvasvabhāvamātmano 'nubhavan",
  "GSP33brsvbh2u:1365_2": "nirmṛṣṭanikhilasavāsanakleśajālaḥ kevalaḥ svastho bhavati, na",
  "GSP33brsvbh2u:1366": "cāsya punaḥ saṃsārabhayamasti taddhetoravāstavatvena samūlakāṣaṃ kaṣitatvāt /",
  "GSP33brsvbh2u:1367": "sāṃkhyasya tu satastamaso 'śakyasamucchedatvāditi /",
  "GSP33brsvbh2u:1368": "tadidamuktam--vikārabhedasya ca vācārambhaṇamātratvaśravaṇāditi //10//",
  "GSP33brsvbh2u:1369": "pradhānakāraṇavāda iti /",
  "GSP33brsvbh2u:1370": "yathaiva pradhānakāraṇavādo brahmakāraṇavādavirodhyevaṃ paramāṇukāraṇavādo 'pyataḥ so 'pi nirākartavyaḥ /",
  "GSP33brsvbh2u:1371": "'etena śiṣṭāparigrahā api vyākhyātāḥ'ityasya prapañca ārabhyate--tatra vaiśeṣikā brahmakāraṇatvaṃ dūṣayāṃbabhūvuḥ /",
  "GSP33brsvbh2u:1372": "cetanaṃ cedākāśādīnāmupādānaṃ tadārabdhamākāśādi cetanaṃ syāt /",
  "GSP33brsvbh2u:1373": "kāraṇaguṇakrameṇa hi kārye guṇārambho dṛṣṭaḥ,",
  "GSP33brsvbh2u:1374": "yathā śuklaistantubhirārabdhaḥ paṭaḥ śuklaḥ,",
  "GSP33brsvbh2u:1375": "na jātvasau kṛṣṇo bhavati /",
  "GSP33brsvbh2u:1376": "evaṃ cetanenārabdhamākāśādi cetanaṃ bhavenna tvacetanam /",
  "GSP33brsvbh2u:1377": "tasmādacetanopādānameva jagat /",
  "GSP33brsvbh2u:1378": "taccācetanaṃ paramāṇavaḥ /",
  "GSP33brsvbh2u:1379": "sūkṣmāt khalu sthūlasyotpattirdṛśyate,",
  "GSP33brsvbh2u:1380": "yathā tantubhiḥ paṭasyaivamaṃśubhyastantūnāmevamapakarṣaparyantaṃ kāraṇadravyamatisūkṣmamanavayavamavatiṣṭhate, tacca paramāṇu /",
  "GSP33brsvbh2u:1381": "tasya tu sāvayavatve 'bhyupagamyamāne 'nantāvayavatvena sumerurājasarṣapayoḥ samānaparimāṇatvaprasaṅga ityuktam /",
  "GSP33brsvbh2u:1382": "tatra ca prathamaṃ tāvadadṛṣṭavatkṣetrajñasaṃyogātparamāṇau karma,",
  "GSP33brsvbh2u:1383": "tato 'sau paramāṇvantareṇa saṃyujyadvyaṇukamārabhate /",
  "GSP33brsvbh2u:1384": "bahavastu paramāṇavaḥ saṃyuktā na sahasā sthūlamārabhante,",
  "GSP33brsvbh2u:1385": "paramāṇutve sati bahutvāt,",
  "GSP33brsvbh2u:1386": "ghaṭopagṛhītaparamāṇuvat /",
  "GSP33brsvbh2u:1387": "yadi hi ghaṭopagṛhītāḥ paramāṇavo ghaṭamārabheran na ghaṭe pravibhajyamāne kapālaśarkarādyupalabhyeta,",
  "GSP33brsvbh2u:1388": "teṣāmanārabdhatvāt,",
  "GSP33brsvbh2u:1389": "ghaṭasyaiva tu tairārabdhatvāt /",
  "GSP33brsvbh2u:1390": "tathā sati mudgaraprahārāt ghaṭavināśe na kiñcidupalabhyeta, teṣāmanārabdhatvāt /",
  "GSP33brsvbh2u:1391": "tadavayavānāṃ",
  "GSP33brsvbh2u:1392": "paramāṇūnāmatīndriyatvāt /",
  "GSP33brsvbh2u:1393": "tasmānna bahūnāṃ paramāṇūnāṃ dravyaṃ prati samavāyikāraṇatvam,",
  "GSP33brsvbh2u:1394": "api tu dvāveva paramāṇū dyvaṇukamārabhete /",
  "GSP33brsvbh2u:1395": "tasya cāṇutvaṃ parimāṇaṃ paramāṇuparimāṇāt pārimāṇḍalyādanyadīśvarabuddhimapekṣyotpannā",
  "GSP33brsvbh2u:1396": "dvitvasaṃkhyārabhate /",
  "GSP33brsvbh2u:1397": "naca dvyaṇukābhyāṃ dravyasyārambhaḥ, vaiyarthyaprasaṅgāt /",
  "GSP33brsvbh2u:1398": "tadapi hi dvyaṇukameva bhavenna tu mahat /",
  "GSP33brsvbh2u:1399": "kāraṇabahutvamahattvapracayaviśeṣebhyo hi mahattvasyotpattiḥ /",
  "GSP33brsvbh2u:1400": "naca dvyaṇukasyormahattvamasti, yatastābhyāmārabdhaṃ mahadbhavet /",
  "GSP33brsvbh2u:1401": "nāpi tayorbahutvaṃ, dvitvādeva /",
  "GSP33brsvbh2u:1402": "naca pracayabhedastūlapiṇḍānāmiva, tadavayavānāmanavayavatvena praśithilāvayavasaṃyogabhedavirahāt /",
  "GSP33brsvbh2u:1403": "tasmāttenāpi tatkāraṇadvyaṇukavadaṇunaiva bhavitavyaṃ,",
  "GSP33brsvbh2u:1404": "tathā ca puruṣopabhogātiśayābhāvādadṛṣṭanimittatvācca viśvanirmāṇasya bhogārtatvāttatkāraṇena ca dvyaṇukena tanniṣpatteḥ kṛtaṃ dvyaṇukāśrayeṇa dvyaṇukāntareṇetyārambhavaiyarthyāt /",
  "GSP33brsvbh2u:1405": "ārambhārthavattvāya bahubhireva dvyaṇukaistryaṇukaṃ caturaṇuṇaṃ vā dravyaṃ mahaddīrghamārabdhavyam /",
  "GSP33brsvbh2u:1406": "asti tatra tatra bhogabhedaḥ /",
  "GSP33brsvbh2u:1407": "asti ca bahutvasaṃkhyeśvarabuddhimapekṣyotpannā mahattvaparimāṇayoniḥ /",
  "GSP33brsvbh2u:1408": "tryaṇukādibhirārabdhaṃ tu kāryadravyaṃ kāraṇabahutvādvā kāraṇamahatvādvā kāraṇapracayabhedādvā mahadbhavatīti prakriyā /",
  "GSP33brsvbh2u:1409": "tadetayaiva prakriyayā kāraṇasamavāyino guṇāḥ kāryadravye samānajātīyameva guṇāntaramārabhanta iti dūṣaṇamadūṣaṇīkriyate,",
  "GSP33brsvbh2u:1410": "vyabhicārādityāha--",
  "GSP33brsvbh2u:1411": "____________________________________________________________________________________________",
  "GSP33brsvbh2u:1412": "START BsVBh_2,2.1.11",
  "GSP33brsvbh2u:1413": "mahaddīrghavad vā hrasvaparimaṇḍalābhyām | BBs_2,2.11 |",
  "GSP33brsvbh2u:1414": "yathā mahad dravyaṃ tryaṇukādi hṛsvād dvyaṇukājjāyate,",
  "GSP33brsvbh2u:1415": "na tu mahattvaguṇopajanane dvyaṇukagataṃ mahattvamapekṣate, tasya hṛsvatvāt /",
  "GSP33brsvbh2u:1416": "yathā vā tadeva tryaṇukādi dīrdhaṃ hṛsvād dvyaṇukājjāyate,",
  "GSP33brsvbh2u:1417": "na tu tadgataṃ dīrghatvamapekṣate, tadabhāvāt /",
  "GSP33brsvbh2u:1418": "vāśabdaścārthe 'nuktasamuccayārthaḥ /",
  "GSP33brsvbh2u:1419": "yathā dvyaṇukamaṇu hṛsvaparimāṇaṃ parimaṇḍalāt paramāṇoraparimaṇḍalaṃ jāyata evaṃ cetanādbrahmaṇo 'cetanaṃ jaganniṣpadyata iti sūtrayojanā /",
  "GSP33brsvbh2u:1420": "bhāṣye paramāṇuguṇaviśeṣastviti /",
  "GSP33brsvbh2u:1421": "pārimāṇḍalyagrahaṇamupalakṣaṇam /",
  "GSP33brsvbh2u:1422": "na dvyaṇuke 'ṇutvamapi pāramāṇuvarti pārimāṇḍalyamārabhate, tasya hi",
  "GSP33brsvbh2u:1423": "dvitvasaṃkhyāyonitvādityapi draṣṭavyam /",
  "GSP33brsvbh2u:1424": "hṛsvaparimaṇḍalābhyāmiti sūtraṃ guṇiparaṃ na guṇaparam /",
  "GSP33brsvbh2u:1425": "yadāhi dve dve dvyaṇuke iti paṭhitavye pramādādekaṃ dvepadaṃ na paṭhitam /",
  "GSP33brsvbh2u:1426": "evaṃ caturaṇukamityādyupapadyate /",
  "GSP33brsvbh2u:1427": "itarathā hi dvyaṇukameva tadapi syānna tu mahadityuktam /",
  "GSP33brsvbh2u:1428": "athavā dve iti dvitve, yathā 'hyekayordvivacanaikavacane'iti /",
  "GSP33brsvbh2u:1429": "atra hi dvitvekatvayorityarthaḥ /",
  "GSP33brsvbh2u:1430": "anyathā hyekeṣviti syātsaṃkhyeyānāṃ bahutvāt /",
  "GSP33brsvbh2u:1431": "tadevaṃ yojanīyam--dvyaṇukādhikaraṇe ye dvitve te yadā caturaṇukamārabhete saṃkhyeyānāṃ caturṇāṃ dvyaṇukānāmārambhakatvāttattadgate dvitvasaṃkhye api ārambhike ityarthaḥ /",
  "GSP33brsvbh2u:1432": "evaṃ vyavasthitāyāṃ vaiśeṣikaprakriyāyāṃ taddūṣaṇasya vyabhicāra uktaḥ /",
  "GSP33brsvbh2u:1433": "athāvyavasthitā tathāpi tadavastho vyabhicāra ityāha--yadāpi bahavaḥ paramāṇava iti /",
  "GSP33brsvbh2u:1434": "nāṇu jāyate no hṛsvaṃ jāyate iti yojanā /",
  "GSP33brsvbh2u:1435": "codayati--atha manyase virodhinā parimāṇāntareṇa svakāraṇadvāreṇātkrāntatvāditi /",
  "GSP33brsvbh2u:1436": "pariharati--maivaṃ maṃsthā iti /",
  "GSP33brsvbh2u:1437": "kāraṇagatā guṇā na kārye samānajātīyaṃ guṇāntaramārabhanta ityetāvataiveṣṭasiddhau na tadhetvanusaraṇe khedanīyaṃ mana ityarthaḥ /",
  "GSP33brsvbh2u:1438": "api ca satparimāṇāntaramākrāmati notpatteśca prāk parimāṇāntaraṃ saditi kathamākrāmet /",
  "GSP33brsvbh2u:1439": "naca tatkāraṇamākrāmati /",
  "GSP33brsvbh2u:1440": "pārimāṇḍalyasyāpi samānajātīyasya kāraṇasyātkramaṇahetorbhāvena samānabalatayobhayakāryānutpādaprasaṅgādityāśayavānāha--naca parimāṇāntarātkrāntatvamiti /",
  "GSP33brsvbh2u:1441": "naca parimāṇāntarārambhe vyāpṛtatā pārimāṇḍalyādīnām /",
  "GSP33brsvbh2u:1442": "naca kāraṇabahutvādīnāṃ saṃnidhānamasaṃnidhānaṃ ca pārimāṇḍalyasyetyāha--naca parimāṇāntarārambhe iti /",
  "GSP33brsvbh2u:1443": "vyabhicārāntaramāha--saṃyogācceti /",
  "GSP33brsvbh2u:1444": "śaṅkate-dravye prakṛta iti /",
  "GSP33brsvbh2u:1445": "nirākaroti-na /",
  "GSP33brsvbh2u:1446": "dṛṣṭānteneti /",
  "GSP33brsvbh2u:1447": "na cāsmākamayamaniyamaḥ, bhavatāmapītyāha--sūtrakāro 'pīti /",
  "GSP33brsvbh2u:1448": "sūtraṃ vyācaṣṭe--yathā pratyakṣāpratyakṣayoriti /",
  "GSP33brsvbh2u:1449": "śeṣamatirohitārtham //11//",
  "GSP33brsvbh2u:1450": "____________________________________________________________________________________________",
  "GSP33brsvbh2u:1451": "START BsVBh_2,2.3.12",
  "GSP33brsvbh2u:1452": "ubhayathāpi na karmātastadabhāvaḥ | BBs_2,2.12 |",
  "GSP33brsvbh2u:1453": "paramāṇūnāmādyasya karmaṇaḥ kāraṇābhyupagame 'nabhyupagame vā na karmātastadabhāvastasya dvyaṇukādikrameṇa sargasyābhāvaḥ /",
  "GSP33brsvbh2u:1454": "athavā yadyaṇusamavāyyadṛṣṭamathavā kṣetrajñasamavāyi,",
  "GSP33brsvbh2u:1455": "ubhayathāpi tasyācetanasya cetanānadhiṣṭhitasyāpravṛtteḥ karmabhāvo 'tastadabhāvaḥ sargābhāvaḥ /",
  "GSP33brsvbh2u:1456": "nimittakāraṇatāmātreṇa tvīśvarasyādhiṣṭhātṛtvamupariṣṭānnirākariṣyate /",
  "GSP33brsvbh2u:1457": "athavā saṃyogotpattyarthaṃ vibhāgotpattyarthamubhayathāpi na karmātaḥ sargahetoḥ saṃyogasyābhāvāt pralayahetorvibhāgasyābhāvāttadabhāvaḥ /",
  "GSP33brsvbh2u:1458": "tayoḥ sargapralayayorabhāva ityarthaḥ /",
  "GSP33brsvbh2u:1459": "tadetatsūtraṃ tātparyato vyācaṣṭe--idānīṃ paramāṇukāraṇavādamiti /",
  "GSP33brsvbh2u:1460": "nirākāryasvarūpamupapattisahitamāha--sa ca vāda iti /",
  "GSP33brsvbh2u:1461": "svānugataiḥ svasaṃbaddhaiḥ /",
  "GSP33brsvbh2u:1462": "saṃbandhaścādhāryādhārabhūta ihapratyayahetuḥ samavāyaḥ /",
  "GSP33brsvbh2u:1463": "pañcamabhūtasyānavayavatvāttānīmāni catvāri bhūtānīti /",
  "GSP33brsvbh2u:1464": "tatra paramāṇukāraṇavāde idamabhidhīyate sūtram /",
  "GSP33brsvbh2u:1465": "tatra prathamāṃ vyākhyāmāha--karmavatāmiti /",
  "GSP33brsvbh2u:1466": "abhighātādītyādigrahaṇena nodanasaṃskāragurutvadravatvāni gṛhyante /",
  "GSP33brsvbh2u:1467": "nodanasaṃskārāvabhighātena samānayogakṣemau,",
  "GSP33brsvbh2u:1468": "gurutvadravatve ca paramāṇugate sadātane iti karmasātatyaprasaṅgaḥ /",
  "GSP33brsvbh2u:1469": "dvitīyaṃ",
  "GSP33brsvbh2u:1470": "vyākhyānamāśaṅkāpūrvamāha--athādṛṣṭaṃ dharmādharmau /",
  "GSP33brsvbh2u:1471": "ādyasya karmaṇa iti /",
  "GSP33brsvbh2u:1472": "ātmanaśca kṣetrajñasyaanutpannacaitanyasyeti /",
  "GSP33brsvbh2u:1473": "adṛṣṭavatā puruṣeṇeti /",
  "GSP33brsvbh2u:1474": "saṃyuktasamavāyasaṃbandha ityarthaḥ /",
  "GSP33brsvbh2u:1475": "saṃbandhasya sātatyāditi /",
  "GSP33brsvbh2u:1476": "yadyapi paramāṇukṣetrajñayoḥ saṃyogaḥ paramāṇukarmajastathāpi tatpravāhasya sātatyamiti bhāvaḥ /",
  "GSP33brsvbh2u:1477": "sarvātmanā cedupacayābhāvaḥ /",
  "GSP33brsvbh2u:1478": "ekadeśena hi saṃyoge yāvaṇvorekadeśau nirantarau tābhyāmanye ekadeśāḥ saṃyogenāvyāptā iti prathamopapadyate /",
  "GSP33brsvbh2u:1479": "sarvātmanā tu nairantarye paramāṇāvekasmin paramāṇvāntarāṇyapi saṃmāntīti na prathamā syādityarthaḥ /",
  "GSP33brsvbh2u:1480": "śaṅkate--yadyapi niṣpradeśāḥ",
  "GSP33brsvbh2u:1481": "paramāṇavastathāpi saṃyogastayoravyāpyavṛttirevaṃsvabhāvatvāt /",
  "GSP33brsvbh2u:1482": "kaiṣā vācoryuktirniṣpradeśaṃ saṃyogo na vyāpnotīti /",
  "GSP33brsvbh2u:1483": "eṣaiva vācoryuktiryadyathā pratīyate tattathābhyupeyata iti /",
  "GSP33brsvbh2u:1484": "tāmimāṃ śaṅkāṃ sūddhārāmāha--paramāṇūnāṃ kalpitā iti /",
  "GSP33brsvbh2u:1485": "nahyasti saṃbhavo niravayava ekastadaiva tenaiva saṃyuktaścāsaṃyuktaśceti,",
  "GSP33brsvbh2u:1486": "bhāvābhāvayorekasminnadvaye virodhāt /",
  "GSP33brsvbh2u:1487": "avirodhe vā na kvacidapi virodho 'vakāśamāsādayeta /",
  "GSP33brsvbh2u:1488": "pratītistu pradeśakalpanayāpi kalpyate /",
  "GSP33brsvbh2u:1489": "tadidamuktam--kalpitāḥ pradeśāḥ iti /",
  "GSP33brsvbh2u:1490": "tathā ca sūddhāreyamiti tāmuddharati--kalpitānāmavastutvāditi /",
  "GSP33brsvbh2u:1491": "tṛtīyāṃ vyākhyāmāha--yathā cādisarga iti /",
  "GSP33brsvbh2u:1492": "nanvabhighātanodanādayaḥ pralayārambhasamaye kasmādvibhāgārambhakakarmahetavo na saṃbhavantyata āha--nahi tatrāpi kiñcinniyatamiti /",
  "GSP33brsvbh2u:1493": "saṃbhavantyabhighātādayaḥ kadācit kvacit /",
  "GSP33brsvbh2u:1494": "na tvaparyāyeṇa sarvasmin /",
  "GSP33brsvbh2u:1495": "niyamahetorabhāvādityarthaḥ /",
  "GSP33brsvbh2u:1496": "na pralayaprasiddhyarthamiti /",
  "GSP33brsvbh2u:1497": "yadyapi śarīrādipralayārambhe 'sti duḥkhabhogastathāpyasau pṛthivyādipralaye nāstītyabhipretyedamuditamiti mantavyam //12//",
  "GSP33brsvbh2u:1498": "____________________________________________________________________________________________",
  "GSP33brsvbh2u:1499": "START BsVBh_2,2.3.13",
  "GSP33brsvbh2u:1500": "samavāyābhyupagamācca sāmyādanavasthiteḥ | BBs_2,2.13 |",
  "GSP33brsvbh2u:1501": "vyācaṣṭe--samavāyābhyupagamācceti /",
  "GSP33brsvbh2u:1502": "na tāvat svatantraḥ samavāyo 'tyantaṃ bhinnaḥ samavāyibhyāṃ samavāyinau ghaṭayitumarhatyatiprasaṅgāt /",
  "GSP33brsvbh2u:1503": "tasmādanena samavāyisaṃbandhinā satā samavāyinau ghaṭanīyau,",
  "GSP33brsvbh2u:1504": "tathā ca samavāyasya saṃbandhāntareṇa samavāyisaṃbandhe 'bhyupagamyamāne 'navasthā /",
  "GSP33brsvbh2u:1505": "athāsau saṃbandhibhyāṃ saṃbandhe na saṃbandhāntaramapekṣate saṃbandhisaṃbandhanaparamārthatvāt /",
  "GSP33brsvbh2u:1506": "tathāhi--nāsau bhinne 'pi saṃbandhinirapekṣo nirūpyate /",
  "GSP33brsvbh2u:1507": "na ca tasmin sati samabanghināvasaṃbanghinau bhavataḥ /",
  "GSP33brsvbh2u:1508": "tasmāt svabhāvādeva samavāyaḥ samavāyinorna saṃbandhāntareṇeti",
  "GSP33brsvbh2u:1509": "nānavastheti codayati--nanvihapratyayagrāhyā iti /",
  "GSP33brsvbh2u:1510": "pariharati--netyucyate /",
  "GSP33brsvbh2u:1511": "saṃyogo 'pyevamiti /",
  "GSP33brsvbh2u:1512": "tathāhi--saṃyogo 'pi saṃbandhisaṃbandhanaparamārthaḥ /",
  "GSP33brsvbh2u:1513": "naca bhinno 'pi saṃyogibhyāṃ vinā nirūpyate /",
  "GSP33brsvbh2u:1514": "naca tasmin sati saṃyogināvasaṃyoginau bhavata iti tulyacarcaḥ /",
  "GSP33brsvbh2u:1515": "yadyucyeta guṇaḥ saṃyogaḥ,",
  "GSP33brsvbh2u:1516": "naca dravyāsamaveto guṇo bhavati,",
  "GSP33brsvbh2u:1517": "na cāsya samavāyaṃ vinā samavetatvaṃ,",
  "GSP33brsvbh2u:1518": "tasmātsaṃyogasyāsti samavāya iti śaṅkāmapākaroti---naca guṇatvāditi /",
  "GSP33brsvbh2u:1519": "yadyasamavāye 'syāguṇatvaṃ bhavati kāmaṃ bhavatu na naḥ kācitkṣatiḥ,",
  "GSP33brsvbh2u:1520": "tadidamuktam--guṇaparibhāṣāyāśceti /",
  "GSP33brsvbh2u:1521": "paramārthatastu dravyāśrayītyuktam /",
  "GSP33brsvbh2u:1522": "tacca vināpi samavāyaṃ svarūpataḥ saṃyogasyopapadyata eva /",
  "GSP33brsvbh2u:1523": "naca kāryatvātsamavāyyasamavāyikāraṇāpekṣitayā saṃyogaḥ samavāyīti yuktam,",
  "GSP33brsvbh2u:1524": "ajasaṃyogasyātathātvaprasaṅgāt /",
  "GSP33brsvbh2u:1525": "api ca samavāyasyāpi saṃbandhyadhīnasadbhāvasya saṃbandhinaścaikasya dvayorvā vināśitvena vināśitvātkāryatvam /",
  "GSP33brsvbh2u:1526": "nahyasti saṃbhavo guṇo vā guṇaguṇinau vāvayavo vāvayavāvayavinau vā na sto 'pyasti ca tayoḥ saṃbandha iti /",
  "GSP33brsvbh2u:1527": "tasmāt kāryaḥ samavāyaḥ /",
  "GSP33brsvbh2u:1528": "tathā ca yathaiṣa nimittakāraṇamātrādhīnotpāda evaṃ saṃyogo 'pi /",
  "GSP33brsvbh2u:1529": "atha samavāyo 'pi samavāyyasamavāyikāraṇe apekṣate tathāpi saivānavastheti /",
  "GSP33brsvbh2u:1530": "tasmātsamavāyavat saṃyogo 'pi na saṃbandhāntaramapekṣate /",
  "GSP33brsvbh2u:1531": "yadyucyeta saṃbandhināvasau ghaṭayati nātmānamapi saṃbandhibhyāṃ,",
  "GSP33brsvbh2u:1532": "tat kimasāvasaṃbaddha eva saṃbandhibhyām,",
  "GSP33brsvbh2u:1533": "evaṃ cedatyantabhinno 'saṃbaddhaḥ kathaṃ saṃbandhinau saṃbandhayet /",
  "GSP33brsvbh2u:1534": "saṃbandhane vā himavadvindhyāvapi saṃbandhayet /",
  "GSP33brsvbh2u:1535": "tasmātsaṃyogaḥ saṃyoginoḥ samavāyena saṃbaddha iti vaktavyam /",
  "GSP33brsvbh2u:1536": "tadetatsamavāyasyāpi samavāyisaṃbandhe samānamanyatrābhiniveśāt /",
  "GSP33brsvbh2u:1537": "tathā cānavastheti bhāvaḥ //13//",
  "GSP33brsvbh2u:1538": "____________________________________________________________________________________________",
  "GSP33brsvbh2u:1539": "START BsVBh_2,2.3.14",
  "GSP33brsvbh2u:1540": "nityameva ca bhāvāt | BBs_2,2.14 |",
  "GSP33brsvbh2u:1541": "pravṛtterapravṛtterveti śeṣaḥ /",
  "GSP33brsvbh2u:1542": "atirohitārthamasya bhāṣyam //14//",
  "GSP33brsvbh2u:1543": "____________________________________________________________________________________________",
  "GSP33brsvbh2u:1544": "START BsVBh_2,2.3.15",
  "GSP33brsvbh2u:1545": "rūpādimattvācca viparyayo darśanāt | BBs_2,2.15 |",
  "GSP33brsvbh2u:1546": "yat kila bhūtabhautikānāṃ mūlakāraṇaṃ tadrūpādimān paramāṇurnitya iti bhavadbhirabhyupeyate,",
  "GSP33brsvbh2u:1547": "tasya cedrūpādimattvamabhyupeyeta paramāṇutvanityatvaviruddhe sthaulyānityatve prasajyeyātāṃ, so 'yaṃ prasaṅga",
  "GSP33brsvbh2u:1548": "ekadharmābhyupagame dharmāntarasya /",
  "GSP33brsvbh2u:1549": "niyatā prāptirhi prasaṅgalakṣaṇaṃ,",
  "GSP33brsvbh2u:1550": "tadanena prasaṅgena jagatkāraṇaprasiddhaye pravṛttaṃ sādhanaṃ rūpādimannityaparamāṇusiddheḥ pracyāvya brahmagocaratāṃ nīyate /",
  "GSP33brsvbh2u:1551": "tadetadvaiśeṣikābhyupagamopanyāsapūrvakamāha--sāvayavānāṃ dravyāṇāmiti /",
  "GSP33brsvbh2u:1552": "paramāṇunityatvasādhanāni ca teṣāmupanyasya dūṣayati--yacca nityatve kāraṇamiti /",
  "GSP33brsvbh2u:1553": "saditi prāgabhāvādvyavacchinatti /",
  "GSP33brsvbh2u:1554": "akāraṇavaditi ghaṭādeḥ /",
  "GSP33brsvbh2u:1555": "yadapi",
  "GSP33brsvbh2u:1556": "nityatve dvitīyamiti /",
  "GSP33brsvbh2u:1557": "labdharūpaṃ hi kvacit kiñcidanyatra niṣidhyate /",
  "GSP33brsvbh2u:1558": "tenānityamiti laukikena niṣedhenānyatra nityatvasadbhāvaḥ kalpanīyaḥ, te cānye paramāṇava iti /",
  "GSP33brsvbh2u:1559": "tanna /",
  "GSP33brsvbh2u:1560": "ātmanyapi nityatvopapatteḥ /",
  "GSP33brsvbh2u:1561": "vyapadeśasya ca pratītipūrvakasya tadabhāve nirmūlasyāpi darśanāt /",
  "GSP33brsvbh2u:1562": "yatheha vaṭe yakṣa iti /",
  "GSP33brsvbh2u:1563": "yadapi nityatve tṛtīyaṃ kāraṇamavidyeti /",
  "GSP33brsvbh2u:1564": "yadi satāṃ paramāṇūnāṃ paridṛśyamānasthūlakāryāṇāṃ pratyakṣeṇa kāraṇāgrahaṇamavidyā tayā nityatvam,",
  "GSP33brsvbh2u:1565": "evaṃ sati dvyaṇukasyāpi nityatvam /",
  "GSP33brsvbh2u:1566": "athādravyatve satīti viśeṣyetatathā sati na dvyaṇuke vyabhicāraḥ,",
  "GSP33brsvbh2u:1567": "tasyānekadravyatvenāvidyamānadravyatvānupapatteḥ /",
  "GSP33brsvbh2u:1568": "tathāpyakāraṇavattvameva nityatānimittamāpadyeta,",
  "GSP33brsvbh2u:1569": "yato 'dravyatvamavidyamānakāraṇabhūtadravyatvamucyate,",
  "GSP33brsvbh2u:1570": "tathā ca punaruktamityāha--tasya ceti /",
  "GSP33brsvbh2u:1571": "api cādravyatve sati sattvādityata eveṣṭārthasiddheravidyeti vyartham /",
  "GSP33brsvbh2u:1572": "athāvidyāpadena dravyavināśakāraṇadvayāvidyamānatvamucyate,",
  "GSP33brsvbh2u:1573": "dvividho hi dravyanāśaheturavayavavināśo 'vayavavyatiṣaṅgavināśaśca,",
  "GSP33brsvbh2u:1574": "tadubhayaṃ paramāṇau nāsti, tasmānnityaḥ",
  "GSP33brsvbh2u:1575": "paramāṇuḥ /",
  "GSP33brsvbh2u:1576": "naca sukhādibhirvyabhicāraḥ, teṣāmadravyatvādityāha--athāpīti /",
  "GSP33brsvbh2u:1577": "nirākaroti--nāvaśyamiti /",
  "GSP33brsvbh2u:1578": "yadi hi saṃyogasacivāni bahūni dravyāṇi dravyāntaramārabheranniti prakriyā sidhyet sidhyet dravyadvayameva(?)",
  "GSP33brsvbh2u:1579": "tadvināśakāraṇamiti /",
  "GSP33brsvbh2u:1580": "natvetadasti, dravyasvarūpāparijñānāt /",
  "GSP33brsvbh2u:1581": "na tāvat tantvādhārastadvyatiriktaḥ paṭo nāmāsti yaḥ saṃyogasacivaistantubhirārabhyetetyuktamadhastāt /",
  "GSP33brsvbh2u:1582": "ṣaṭpadārthāśca dūṣayannagre vakṣyati /",
  "GSP33brsvbh2u:1583": "kintu kāraṇamevaviśeṣavadavasthāntaramāpadyamānaṃ kāryaṃ, tacca sāmānyātmakam /",
  "GSP33brsvbh2u:1584": "tathāhi--mṛdvā suvarṇaṃ vā sarveṣu ghaṭarucakādiṣvanugataṃ sāmānyamanubhūyate /",
  "GSP33brsvbh2u:1585": "na caite ghaṭarucakādayo mṛtsuvarṇābhyāṃ vyatiricyanta ityuktam /",
  "GSP33brsvbh2u:1586": "agre ca vakṣyāmaḥ /",
  "GSP33brsvbh2u:1587": "tasmānmṛtsuvarṇe eva tena tenākāreṇa pariṇamamāne ghaṭa iti ca rucaka iti ca kapālaśarkarākaṇamiti ca śakalakaṇikācūrṇamiti ca vyākhyāyete /",
  "GSP33brsvbh2u:1588": "tatra tatropādānayormṛtsuvarṇayoḥ pratyabhijñānāt /",
  "GSP33brsvbh2u:1589": "na tu ghaṭādayo vā kapālādiṣu kapālādayo vā ghaṭādiṣu ca rucakādayo vā śakalādiṣu śakalādayo vā rucakādiṣu pratyabhijñāyante yatra kāryakāraṇabhāvo bhavet /",
  "GSP33brsvbh2u:1590": "na ca vinaśyantameva ghaṭakṣaṇaṃ pratītya kapālakṣaṇo 'nupādāna evotpadyate tatkimupādānapratyabhijñāneneti vaktavyam,",
  "GSP33brsvbh2u:1591": "etasyā api vaināśikaprakriyāyā upariṣṭānnirākariṣyamāṇatvāt /",
  "GSP33brsvbh2u:1592": "tasmādupajanāpāyadharmāṇo viśeṣāvasthāḥ sāmānyasyopādeyāḥ, sāmānyātmā tūpādānam /",
  "GSP33brsvbh2u:1593": "evaṃ vyavasthite yathā suvarṇadravyaṃ kāṭhinyāvasthāmapahāya dravāvasthayā pariṇataṃ,",
  "GSP33brsvbh2u:1594": "na ca tatrāvayavavibhāgaḥ sannapi dravatve kāraṇaṃ,",
  "GSP33brsvbh2u:1595": "paramāṇūnāṃ bhavanmate tadabhāvena dravatvānupapatteḥ,",
  "GSP33brsvbh2u:1596": "tasmādyathā paramāṇu dravyamagnisaṃyogātkāṭhinyamapahāya dravatvenā pariṇamate,",
  "GSP33brsvbh2u:1597": "naca kāṭhinyadravatve parimāṇoradhiricyete,",
  "GSP33brsvbh2u:1598": "evaṃ mṛdvā suvarṇaṃ vā sāmānyaṃ piṇḍivasthāmapahāya kulālahemakārādi vyāpārādghaṭarucakīdyavasthāmāpadyate /",
  "GSP33brsvbh2u:1599": "na tvavayavavināśāttatsaṃyogavināśādvā vinaṣṭumarhanti ghaṭarucakādayaḥ /",
  "GSP33brsvbh2u:1600": "nahi kapālādayo 'syopādānaṃ tatsaṃyogo vāsamavāyikāraṇamapi tu",
  "GSP33brsvbh2u:1601": "sāmānyamupādānaṃ, tacca nityam /",
  "GSP33brsvbh2u:1602": "naca tatsaṃyogasacivamekatvāt, saṃyogasya dviṣṭhatvenaikasminnabhāvāt /",
  "GSP33brsvbh2u:1603": "tasmātsāmānyasya paramārthasato 'nirvācyā viśeṣāvasthāstadadhiṣṭhānā bhujaṅgādaya iva rajjvādyupādānāṃ upajanāpāyadharmāṇa iti sāṃpratam /",
  "GSP33brsvbh2u:1604": "prakṛtamupasaṃharati-tasmāditi //15//",
  "GSP33brsvbh2u:1605": "____________________________________________________________________________________________",
  "GSP33brsvbh2u:1606": "START BsVBh_2,2.3.16",
  "GSP33brsvbh2u:1607": "ubhayathā ca doṣāt | BBs_2,2.16 |",
  "GSP33brsvbh2u:1608": "anubhūyate hi pṛthivī gandharūparasasparśātmikā sthūlā,",
  "GSP33brsvbh2u:1609": "āpo rasarūpasparśātmikāḥ sūkṣmāḥ,",
  "GSP33brsvbh2u:1610": "rūpasparśātmakaṃ tejaḥ sūkṣmataraṃ,",
  "GSP33brsvbh2u:1611": "sparśātmako vāyuḥ sūkṣmatamaḥ /",
  "GSP33brsvbh2u:1612": "purāṇe 'pi smaryate-",
  "GSP33brsvbh2u:1613": "'ākāśaṃ śabdamātraṃ tu sparśamātraṃ samāviśat /",
  "GSP33brsvbh2u:1614": "dviguṇastu tato vāyuḥ śabdasparśātmako 'bhavat //1//",
  "GSP33brsvbh2u:1615": "rūpaṃ tathaivāviśataḥ śabdasparśaguṇāvubhau /",
  "GSP33brsvbh2u:1616": "triguṇastu tato vahniḥ sa śabdasparśavān bhavet //2//",
  "GSP33brsvbh2u:1617": "śabdaḥ sparśaśca rūpaṃ ca rasamātraṃ samāviśat /",
  "GSP33brsvbh2u:1618": "tasmāccaturguṇā āpo vijñeyāstu rasātmikāḥ //3//",
  "GSP33brsvbh2u:1619": "śabdaḥ sparśaśca rūpaṃ ca rasaścedgandhamāviśat /",
  "GSP33brsvbh2u:1620": "saṃhatān gandhamātreṇa tānācaṣṭe mahīmimām //4//",
  "GSP33brsvbh2u:1621": "tasmātpañcaguṇā bhūmiḥ sthūlā bhūteṣu dṛśyate /",
  "GSP33brsvbh2u:1622": "śāntā ghorāśca mūḍhāśca viśeṣāstena te smṛtāḥ //5//",
  "GSP33brsvbh2u:1623": "parasparānupraveśāddhārayanti parasparam /",
  "GSP33brsvbh2u:1624": "'tena gandhādayaḥ parasparaṃ saṃhanyamānāḥ pṛthivyādayaḥ /",
  "GSP33brsvbh2u:1625": "tathā ca yathāyathā saṃhanyamānānāmupacayastathātathā saṃhatasya sthaulyaṃ,",
  "GSP33brsvbh2u:1626": "yathāyathāpacayastathātathā saukṣmyatāratamyaṃ,",
  "GSP33brsvbh2u:1627": "tadevamanubhavāgamābhyāmavasthitamarthaṃ vaiśeṣikairanicchadbhirapyaśakyāpahnavamāha-gandheti /",
  "GSP33brsvbh2u:1628": "astu tāvacchabdo vaiśeṣikaistasya pṛthivyādiguṇatvenānabhyupagamāditi catvāri bhūtāni catustridvyekaguṇānyudāhṛtavān /",
  "GSP33brsvbh2u:1629": "anubhavāgamasiddhamarthamuktvā vikalpya dūṣayati-tadvat /",
  "GSP33brsvbh2u:1630": "sthūlapṛthivyādivat /",
  "GSP33brsvbh2u:1631": "paramāṇavo 'pīti /",
  "GSP33brsvbh2u:1632": "upacitaguṇānāṃ mūrtyupacayāt",
  "GSP33brsvbh2u:1633": "upacitasaṃhanyamānānāṃ saṃghātopacayāt /",
  "GSP33brsvbh2u:1634": "aparamāṇutvaprasaṅgaḥ sthūlatvāditi /",
  "GSP33brsvbh2u:1635": "yastu brūte na gandhādisaṃghātaḥ paramāṇurapi tu gandhādyāśrayo dravyaṃ,",
  "GSP33brsvbh2u:1636": "naca gandhādīnāṃ tadāśrayāṇāmupacaye 'pi dravyasyopacayo bhavitumarhatyanyatvāditi,",
  "GSP33brsvbh2u:1637": "taṃ pratyāha-na cāntareṇāpi mūrtyupacayaṃ dravyasvarūpopacayamityarthaḥ /",
  "GSP33brsvbh2u:1638": "kutaḥ /",
  "GSP33brsvbh2u:1639": "kāryeṣu bhūteṣu guṇopacaye mūrtyupacayadarśanāt /",
  "GSP33brsvbh2u:1640": "natāvat paramāṇavo rūpato gṛhyante kintu kāryadvārā,",
  "GSP33brsvbh2u:1641": "kāryaṃ ca na gandhādibhyo bhinnaṃ,",
  "GSP33brsvbh2u:1642": "yadā na tadādhāratayā gṛhyate 'pi tu tadātmakatayā,",
  "GSP33brsvbh2u:1643": "tathā ca teṣāmupacaye tadupacitaṃ dṛṣṭamiti paramāṇubhirapi tatkāraṇairevaṃ bhavitavyaṃ,",
  "GSP33brsvbh2u:1644": "tathā cāparamāṇutvaṃ sthūlatvādityarthaḥ /",
  "GSP33brsvbh2u:1645": "dvitīyaṃ vikalpaṃ dūṣayati-akalpyamāne tūpacitāpacitaguṇatva iti /",
  "GSP33brsvbh2u:1646": "atha sarve caturguṇā iti /",
  "GSP33brsvbh2u:1647": "yadyapyasmin kalpe sarveṣāṃ sthaulyaprasaṅgastathāpyatisphuṭatayopekṣya dūṣayati-tato 'psvapīti /",
  "GSP33brsvbh2u:1648": "vāyo rūpavattvena cākṣuṣatvaprasaṅga ityapi draṣṭavyam //16//",
  "GSP33brsvbh2u:1649": "____________________________________________________________________________________________",
  "GSP33brsvbh2u:1650": "START BsVBh_2,2.3.17",
  "GSP33brsvbh2u:1651": "aparigrahāc cātyantam anapekṣā | BBs_2,2.17 |",
  "GSP33brsvbh2u:1652": "nigadavyākhyātena bhāṣyeṇa vyākhyātam /",
  "GSP33brsvbh2u:1653": "saṃpratyutsūtraṃ bhāṣyakṛdvaiśeṣikatantraṃ dūṣayati-api ca vaiśeṣikā iti /",
  "GSP33brsvbh2u:1654": "dravyādhīnatvaṃ dravyādhīnanirūpaṇatvam /",
  "GSP33brsvbh2u:1655": "na hi yathā gavāśvamahiṣamātaṅgāḥ parasparānadhīnanirūpaṇāḥ svatantrā nirūpyante,",
  "GSP33brsvbh2u:1656": "vanhyādyanadhīnotpattayo vā dhūmādayo yathā vanhyādyanadhīnanirūpaṇāḥ svatantrā nirūpyante,",
  "GSP33brsvbh2u:1657": "evaṃ guṇādayo na dravyādyanadhīnanirūpaṇāḥ,",
  "GSP33brsvbh2u:1658": "api tu yadā yadā nirūpyante tadā tadā tadākāratayaiva prathante na tu prathāyāmeṣāmasti svātantryaṃ,",
  "GSP33brsvbh2u:1659": "tasmānnātiricyante dravyādapi tu dravyameva sāmānyarūpaṃ tathā tathā prathata ityarthaḥ /",
  "GSP33brsvbh2u:1660": "dravyakāryatvamātraṃ guṇādīnāṃ dravyādhīnatvamiti manvānaścodayati--nanvagneranyasyāpīti /",
  "GSP33brsvbh2u:1661": "pariharati-bhedapratīteriti /",
  "GSP33brsvbh2u:1662": "na tadadhīnotpādatāṃ tadadhīnatvamācakṣmahe kintu tadākāratāṃ, tathā ca na vyabhicāra ityarthaḥ /",
  "GSP33brsvbh2u:1663": "śaṅkate-guṇānāṃ dravyādhīnatvaṃ dravyaguṇayorayutasiddhatvāditi yadyucyeta /",
  "GSP33brsvbh2u:1664": "yatra hi dvāvākāriṇau vibhinnābhyāmākārābhyāmavagamyete tau saṃbaddhāsaṃbaddhau vā vaiyadhikaraṇyena pratibhāsete,",
  "GSP33brsvbh2u:1665": "yatheha kuṇḍe dadhi",
  "GSP33brsvbh2u:1666": "yathā vā gauraśva iti,",
  "GSP33brsvbh2u:1667": "na tathā guṇakarmasāmānyaviśeṣasamavāyāḥ,",
  "GSP33brsvbh2u:1668": "teṣāṃ dravyakāratayākārāntarāyogena dravyādākāriṇo 'nyatvenākāritayā vyavasthānābhāvāt seyamayutasiddhiḥ /",
  "GSP33brsvbh2u:1669": "tathā ca sāmānādhikaraṇyena prathetyarthaḥ /",
  "GSP33brsvbh2u:1670": "tāmimāmayutasiddhiṃ vikalpya dūṣayati--tatpunarayutasiddhatvamiti /",
  "GSP33brsvbh2u:1671": "tatrāpṛthagdeśatvaṃ tadabhyupagamena virudhyata ityāha--apṛthagdeśatva iti /",
  "GSP33brsvbh2u:1672": "yadi tu saṃyoginoḥ kāryayoḥ saṃbandhibhyāmanyadeśatve yutasiddhistato 'nyāyutasiddhiḥ,",
  "GSP33brsvbh2u:1673": "nityayostu saṃyoginordvayoranyatarasya vā pṛthaggatimattvaṃ yutasiddhistato 'nyāyutasiddhiḥ,",
  "GSP33brsvbh2u:1674": "tathā cākāśaparamāṇvoḥ paramāṇvośca saṃyuktayoryutasiddhiḥ siddhā bhavati /",
  "GSP33brsvbh2u:1675": "guṇaguṇinośca śauklyapaṭayorayutasiddhiḥ siddhā bhavati /",
  "GSP33brsvbh2u:1676": "nahi tatra śauklyapaṭābhyāṃ saṃbandhibhyāmanyadeśau śauklyapaṭau /",
  "GSP33brsvbh2u:1677": "satyapi paṭasya tadanyatantudeśatve śauklyasya saṃbandhipaṭadeśatvāt /",
  "GSP33brsvbh2u:1678": "tanna /",
  "GSP33brsvbh2u:1679": "nityayorātmākāśayorajasaṃyoge ubhayasyā api yutasiddherabhāvāt /",
  "GSP33brsvbh2u:1680": "na hi tayoḥ pṛthagāśrayāśritatvamanāśrayatvāt /",
  "GSP33brsvbh2u:1681": "nāpi dvayoranyatarasya vā pṛthaggatimattvamūrtatvenobhayorapi niṣkriyatvāt /",
  "GSP33brsvbh2u:1682": "na cājasaṃyogo nāsti tasyānumānasiddhatvāt /",
  "GSP33brsvbh2u:1683": "tathāhi--ākāśamātmasaṃyogi, mūrtadravyasaṅgitvāt, ghaṭādivadityanumānam /",
  "GSP33brsvbh2u:1684": "pṛthagāśrayāśrayitvapṛthaggatimattvalakṣaṇayutasiddheranyā tvayutasiddhiryadyapi nābhyupetavirodhamāvahati tathāpi na sāmānādhikaraṇyaprathāmupapādayitumarhati /",
  "GSP33brsvbh2u:1685": "evaṃ lakṣaṇe 'pi hi samavāye guṇaguṇinorabhyupagamyamāne saṃbaddhe iti pratyayaḥ syānna tādātmyapratyayaḥ /",
  "GSP33brsvbh2u:1686": "asya copapādanāya samavāya āsthīyate bhavadbhiḥ /",
  "GSP33brsvbh2u:1687": "sa cedāsthito 'pi na pratyayamimamupapādayet kṛtaṃ tatkalpanayā /",
  "GSP33brsvbh2u:1688": "na ca pratyakṣaḥ sāmānādhikaraṇyapratyayaḥ samavāyagocaraḥ, tadviruddhārthatvāt /",
  "GSP33brsvbh2u:1689": "tadgocaratve",
  "GSP33brsvbh2u:1690": "hi paṭe śukla ityevamākaraḥ syānna tu paṭaḥ śukla iti /",
  "GSP33brsvbh2u:1691": "naca śuklapadasya guṇaviśiṣṭaguṇiparatvādevaṃ pratheti sāṃpratam /",
  "GSP33brsvbh2u:1692": "nahi śabdavṛttyanusāri pratyakṣam /",
  "GSP33brsvbh2u:1693": "nahyagnirmāṇavaka ityupacaritāgnibhāvo māṇavakaḥ pratyakṣeṇa dahanātmanā prathate /",
  "GSP33brsvbh2u:1694": "na cāyamabhedavibhramaḥ samavāyanibandhano bhinnayorapīti vācyam,",
  "GSP33brsvbh2u:1695": "guṇādisadbhāve tadbhede ca pratyakṣānubhavādanyasya pramāṇasyābhāvāttasya ca bhrāntatve sarvābhāvaprasaṅgāt /",
  "GSP33brsvbh2u:1696": "tadāśrayasya tu bhedasādhanasya tadviruddhatayotthānāsaṃbhavāt /",
  "GSP33brsvbh2u:1697": "tadidamuktam--tasya tādātmyenaiva pratīyamānatvāditi /",
  "GSP33brsvbh2u:1698": "api cāyutasiddhaśabdo 'pṛthagutpattau mukhyaḥ,",
  "GSP33brsvbh2u:1699": "sā ca bhavanmate na dravyaguṇayorasti,",
  "GSP33brsvbh2u:1700": "dravyasya prāksiddherguṇasya ca paścādutpatteḥ,",
  "GSP33brsvbh2u:1701": "tasmānmithyāvādo 'yamityāha--yutasiddhayoriti /",
  "GSP33brsvbh2u:1702": "atha bhavatu kāraṇasya yutasiddhiḥ,",
  "GSP33brsvbh2u:1703": "kāryasya tvayutasiddhi kāraṇātirekeṇābhāvādityāśaṅkyānyathā dūṣayati--evamapīti /",
  "GSP33brsvbh2u:1704": "saṃbandhidvayādhīnasadbhāvo hi saṃbandho nāsatyekasminnapi saṃbandhini bhavitumarhati /",
  "GSP33brsvbh2u:1705": "naca samavāyo nityaḥ svatantra iti coktamadhastāt /",
  "GSP33brsvbh2u:1706": "naca kāraṇasamavāyādananyā kāryasyotpattiriti śakyaṃ vaktum,",
  "GSP33brsvbh2u:1707": "evaṃ hi sati samavāyasya nityatvābhyupagamāt kāraṇavaiyarthyaprasaṅgaḥ /",
  "GSP33brsvbh2u:1708": "utpattau ca samavāyasya saiva kāryasyāstu kiṃ samavāyena /",
  "GSP33brsvbh2u:1709": "siddhayostu saṃbandhe yutasiddhiprasaṅgaḥ /",
  "GSP33brsvbh2u:1710": "na cānyāyutasiddhiḥ saṃbhavatītyetaduktam /",
  "GSP33brsvbh2u:1711": "tataśca yaduktaṃ vaiśeṣikairyutasiddhyabhāvāt /",
  "GSP33brsvbh2u:1712": "kāryakāraṇayoḥ saṃyogavibhāgau na vidyate itīdaṃ duruktaṃ syāt /",
  "GSP33brsvbh2u:1713": "yutasiddhyabhāvasyaivābhāvāt /",
  "GSP33brsvbh2u:1714": "etenāprāptisaṃyogau yutasiddhirityapi lakṣaṇamanupapannam /",
  "GSP33brsvbh2u:1715": "mā bhūdaprāptiḥ kāryakāraṇayoḥ,",
  "GSP33brsvbh2u:1716": "prāptistvanayoḥ saṃyoga eva kasmānna bhavati,",
  "GSP33brsvbh2u:1717": "tatrāsyā asaṃyogatvāyānyāyutasiddhirvaktavyā /",
  "GSP33brsvbh2u:1718": "tathā ca saivocyatāṃ kimanayā parasparāśrayadoṣagrastayā /",
  "GSP33brsvbh2u:1719": "na cānyā saṃbhavatītyuktam /",
  "GSP33brsvbh2u:1720": "yadyucyetāprāptipūrvikā prāptiranyatarakarmajobhayakarmajā vā saṃyogaḥ,",
  "GSP33brsvbh2u:1721": "yathā sthāṇuśyenayormallayorvā /",
  "GSP33brsvbh2u:1722": "naca tantupaṭayoḥ saṃbandhastathā, utpannamātrasyaiva paṭasya tantusaṃbandhāt /",
  "GSP33brsvbh2u:1723": "tasmātsamavāya evāyamityata āha--yathā cotpannamātrasyeti /",
  "GSP33brsvbh2u:1724": "saṃyogajo 'pi hi saṃyogo bhavadbhirabhyupeyate na kriyāja evetyarthaḥ /",
  "GSP33brsvbh2u:1725": "na cāprāptipūrvikaiva prāptiḥ saṃyogaḥ,",
  "GSP33brsvbh2u:1726": "ātmākāśasaṃyoge nitye tadabhāvāt,",
  "GSP33brsvbh2u:1727": "kāryasya cotpannamātrasyaikasmin kṣaṇe kāraṇaprāptivirahācceti /",
  "GSP33brsvbh2u:1728": "api ca saṃbandhirūpātirikte saṃbandhe siddhe tadavāntarabhedāya lakṣaṇabhedo 'nuśrīyeta sa eva tu saṃbandhyatirikto 'siddhaḥ,",
  "GSP33brsvbh2u:1729": "uktaṃ hi parastādatiriktaḥ saṃbandhibhyāṃ saṃbandho 'saṃbaddho na saṃbandhinau ghaṭayitumiṣṭe /",
  "GSP33brsvbh2u:1730": "saṃbandhisaṃbandhe cānavasthitiḥ /",
  "GSP33brsvbh2u:1731": "tasmādupapattyanubhavābhyāṃ na kāryasya kāraṇādanyatvam,",
  "GSP33brsvbh2u:1732": "api tu kāraṇasyaivāyamanirvācyaḥ pariṇāmabheda iti /",
  "GSP33brsvbh2u:1733": "tasmāt kāryasya kāraṇādanatirekān kiṃ kena saṃbaddhaṃ,",
  "GSP33brsvbh2u:1734": "saṃyogasya ca saṃyogibhyāmanatirekāt kastayoḥ saṃyoga ityāha--nāpi saṃyogasyeti /",
  "GSP33brsvbh2u:1735": "vicārāsahatvenānirvācyatāmasyāparibhāvayannāśaṅkate--saṃbandhiśabdapratyavyatirekeṇeti /",
  "GSP33brsvbh2u:1736": "nirākaroti--na /",
  "GSP33brsvbh2u:1737": "ekatve 'pi svarūpabāhyarūpāpekṣayeti /",
  "GSP33brsvbh2u:1738": "tattadanirvacanīyānekaviśeṣāvasthābhedāpekṣayaikasminnapi nānābuddhivyapadeśopapattiriti /",
  "GSP33brsvbh2u:1739": "yathaiko devadattaḥ svagataviśeṣāpekṣayā manuṣyo brāhmaṇo 'vadātaḥ,",
  "GSP33brsvbh2u:1740": "svagatāvasthābhedāpekṣayā bālo yuvā sthaviraḥ,",
  "GSP33brsvbh2u:1741": "svakriyābhedāpekṣayā śrotriyaḥ,",
  "GSP33brsvbh2u:1742": "parāpekṣayā tu pitā putraḥ pautro bhrātā jāmāteti /",
  "GSP33brsvbh2u:1743": "nidarśanāntaramāha--yathā caikāpi satī rekheti /",
  "GSP33brsvbh2u:1744": "dārṣṭāntike yojayati--tathā saṃbandhinoriti /",
  "GSP33brsvbh2u:1745": "aṅgulyornairantaryaṃ saṃyogaḥ, dadhikuṇḍayorauttarādharyaṃ saṃyogaḥ /",
  "GSP33brsvbh2u:1746": "kāryakāraṇayostu tādātmye 'pyanirvācyasya kāryasya bhedaṃ vivakṣitvāsaṃbandhinorityuktam /",
  "GSP33brsvbh2u:1747": "nāpi saṃbandhiviṣayatve saṃbandhaśabdapratyayayoḥ",
  "GSP33brsvbh2u:1748": "ityetadapyanirvācyabhedābhiprāyam /",
  "GSP33brsvbh2u:1749": "apicādṛṣṭavatkṣetrasaṃyogāt paramāṇumanasoścādyaṃ karma bhavadbhiriṣyate /",
  "GSP33brsvbh2u:1750": "'agnerūrdhvajvalanaṃ vāyostiryakpavanamaṇumanasoścādyaṃ karmetyadṛṣṭakāritāni'iti vacanāt /",
  "GSP33brsvbh2u:1751": "na cāṇumanasorātmānāpradeśena saṃyogaḥ saṃbhavati /",
  "GSP33brsvbh2u:1752": "saṃbhave cāṇumanasorātmavyāpitvāt paramamahattvenānaṇutvaprasaṅgāt /",
  "GSP33brsvbh2u:1753": "naca pradeśavṛttiranayorātmanā saṃyogo 'pradeśatvādātmanaḥ,",
  "GSP33brsvbh2u:1754": "kalpanāyāśca vastutattvavyavasthāpanāsahatvādatiprasaṅgādityāha--tathāṇvātmamanasāmiti /",
  "GSP33brsvbh2u:1755": "kiñcānyat dvābhyāmaṇubhyāṃ kāraṇābhyāṃ sāvayavasya kāryasyadvyaṇukasyākāśeneva saṃśleṣānupapattiḥ /",
  "GSP33brsvbh2u:1756": "saṃśleṣaḥ saṃgraho yata ekasaṃbandhyākarṣe saṃbandhyantarākarṣo bhavati tasyānupapattiriti /",
  "GSP33brsvbh2u:1757": "ata eva saṃyogādanyaḥkāryakāraṇadravyayorāśrayāśritabhāvo 'nyathā nopapadyata ityavaśyaṃ kalpanīyaḥ samavāya iti cet /",
  "GSP33brsvbh2u:1758": "nirākaroti--na /",
  "GSP33brsvbh2u:1759": "kutaḥ /",
  "GSP33brsvbh2u:1760": "itaretarāśrayatvāt /",
  "GSP33brsvbh2u:1761": "tadvibhajate--kāryakāraṇayorhīti /",
  "GSP33brsvbh2u:1762": "kiñcānyat /",
  "GSP33brsvbh2u:1763": "paramāṇūnāmiti /",
  "GSP33brsvbh2u:1764": "ye hi paricchinnāste sāvayavāḥ, yathā ghaṭādayaḥ /",
  "GSP33brsvbh2u:1765": "tathā ca paramāṇavaḥ, tasmātsāvayavā anityāḥ syuḥ /",
  "GSP33brsvbh2u:1766": "aparicchinnatve cākāśādivat paramāṇutvavyāghātaḥ śaṅkate--yāṃstvamiti /",
  "GSP33brsvbh2u:1767": "nirākaroti--na /",
  "GSP33brsvbh2u:1768": "sthūleti /",
  "GSP33brsvbh2u:1769": "kiṃ sūkṣmatvāt paramāṇavo na vinaśyantyatha niravayavatayā tatra pūrvasmin kalpe idamuktam--vastubhūtāpīti /",
  "GSP33brsvbh2u:1770": "bhavanmate uttaraṃ kalpamāśaṅkya nirākaroti--vinaśyanto 'pyavayavavibhāgeneti /",
  "GSP33brsvbh2u:1771": "yathā hi ghṛtasuvarṇādīnāmavibhajyamānāvayavānāmapīti /",
  "GSP33brsvbh2u:1772": "yathā hi piṣṭapiṇḍo 'vinaśyadavayavasaṃyoga eva prathate,",
  "GSP33brsvbh2u:1773": "prathamānaścāśvaśaphākāratāṃ nīyamānaḥ puroḍāśatāmāpadyate,",
  "GSP33brsvbh2u:1774": "tatra piṇḍo naśyati puroḍāśaścotpadyate,",
  "GSP33brsvbh2u:1775": "nahi tatra piṇḍāvayavasaṃyogā vinaśyanti,",
  "GSP33brsvbh2u:1776": "api tu saṃyuktā eva santaḥ paraṃ prathanena nudyamānā adhikadeśavyāpakā bhavanti,",
  "GSP33brsvbh2u:1777": "evamagnisaṃyogena suvarṇadravyāvayavāḥ saṃyuktā eva santo dravībhāvamāpadyante,",
  "GSP33brsvbh2u:1778": "natu mitho vibhajyante /",
  "GSP33brsvbh2u:1779": "tasmādyathāvayavasaṃyogavināśāvantareṇāpi suvarṇapiṇḍo vinaśyati, saṃyogāntarotpādamantareṇa ca",
  "GSP33brsvbh2u:1780": "suvarṇe drava upajāyate,",
  "GSP33brsvbh2u:1781": "evamantareṇāpyavayavasaṃyogavināśaṃ paramāṇavo vinaṅkṣyantyanye cotpatsyanta iti sarvamavadātam //17//",
  "GSP33brsvbh2u:1782": "____________________________________________________________________________________________",
  "GSP33brsvbh2u:1783": "START BsVBh_2,2.4.18",
  "GSP33brsvbh2u:1784": "samudāya ubhayahetuke 'pi tadaprāptiḥ | BBs_2,2.18 |",
  "GSP33brsvbh2u:1785": "avāntarasaṃgatimāha--",
  "GSP33brsvbh2u:1786": "vaiśeṣikarāddhānta iti /",
  "GSP33brsvbh2u:1787": "vaiśeṣikāḥ khalvardhavaināśikāḥ /",
  "GSP33brsvbh2u:1788": "te hi paramāṇvākāśādikkālātmamanasāṃ ca sāmānyaviśeṣasamavāyānāṃ ca guṇānāṃ ca keṣāñcinnityatvamabhyupetya śeṣāṇāṃ niranvayavināśamupayanti,",
  "GSP33brsvbh2u:1789": "tena ter'dhavaināśikāḥ /",
  "GSP33brsvbh2u:1790": "tena tadupanyāso vaināśikatvasāmyena sarvavaināśikān smārayatīti tadanantaraṃ vaināśikamatanirākaraṇamiti /",
  "GSP33brsvbh2u:1791": "ardhavaināśikānāṃ sthirabhāvavādīnāṃ samudāyārambha upapadyetāpi,",
  "GSP33brsvbh2u:1792": "kṣaṇikabhāvavādīnāṃ tvasau dūrāpeta ityupapādayiṣyāmaḥ /",
  "GSP33brsvbh2u:1793": "tenanatarām ityuktam /",
  "GSP33brsvbh2u:1794": "tadidaṃ dūṣaṇāya vaināśikamatamupanyasituṃ tatprakārabhedānāha--sa ca bahuprakāra iti /",
  "GSP33brsvbh2u:1795": "vādivaicitryāt khalu, kecitsarvāstitvameva rāddhāntaṃ pratipadyante kecijjhānamātrāstitvam /",
  "GSP33brsvbh2u:1796": "kecitsarvaśūnyatām /",
  "GSP33brsvbh2u:1797": "atha tvatrabhavatāṃ sarvajñānāṃ tattvapratipattibhedo na saṃbhavati,",
  "GSP33brsvbh2u:1798": "tattvasyaikarūpyādityetadaparitoṣeṇāha--vineyabhedādvā /",
  "GSP33brsvbh2u:1799": "hīnamadhyamotkṛṣṭadhiyo hi śiṣyā bhavanti /",
  "GSP33brsvbh2u:1800": "tatra ye hīnamatayaste sarvāstitvavādena tadāśayānurodhācchūnyatāyāmavatāryante /",
  "GSP33brsvbh2u:1801": "ye tu madhyamāste jñānamātrāstitvena śūnyatāyāmavatāryante /",
  "GSP33brsvbh2u:1802": "ye tu prakṛṣṭamatayastebhyaḥ sākṣādeva śūnyatātattvaṃ pratipādyate /",
  "GSP33brsvbh2u:1803": "yathoktaṃ bodhicittavivaraṇe--deśanā lokanāthānāṃ sattvāśayavaśānugāḥ /",
  "GSP33brsvbh2u:1804": "bhidyante bahudhā loka upāyairbahubhiḥ punaḥ //1//",
  "GSP33brsvbh2u:1805": "gambhīrottānabhedena kvaciccobhayalakṣaṇā /",
  "GSP33brsvbh2u:1806": "bhinnāpi deśanābhinnā śūnyatādvayalakṣaṇā //2//",
  "GSP33brsvbh2u:1807": "iti /",
  "GSP33brsvbh2u:1808": "yadyapi vaibhāṣikasautrāntikayoravāntaramatabhedo 'sti, tathāpi",
  "GSP33brsvbh2u:1809": "sarvāstitāyāmasti saṃpratipattirityekīkṛtyopanyāsaḥ /",
  "GSP33brsvbh2u:1810": "tathā ca tritvamupapannamiti /",
  "GSP33brsvbh2u:1811": "pṛthivī svarasvabhāvā, āpaḥ snehasvabhāvāḥ, agniruṣṇasvabhāvaḥ, vāyurīraṇasvabhāvaḥ /",
  "GSP33brsvbh2u:1812": "īraṇaṃ preraṇam /",
  "GSP33brsvbh2u:1813": "bhūtabhautikānuktvā cittacaittikānāha--tathā rūpeti /",
  "GSP33brsvbh2u:1814": "rūpyante ebhiriti rūpyanta iti ca vyutpatyā saviṣayāṇīndriyāṇi rūpaskandhaḥ /",
  "GSP33brsvbh2u:1815": "yadyapi rūpyamāṇāḥ pṛthivyādayo bāhyāstathāpi kāyasthatvādvā indriyasaṃbandhādvā bhavantyādhyātmikāḥ /",
  "GSP33brsvbh2u:1816": "vijñānaskandho 'hamityākāro rūpādiviṣaya indriyādijanyo vā daṇḍāyamānaḥ /",
  "GSP33brsvbh2u:1817": "vedanāskandho yā priyāpriyānubhayaviṣayasparśe suḥkhaduḥkhatadrahitaviśeṣāvasthā cittasya jāyate sa vedanāskandhaḥ /",
  "GSP33brsvbh2u:1818": "saṃjñāskandhaḥ savikalpapratyayaḥ saṃjñāsaṃsargayogyapratibhāsaḥ,",
  "GSP33brsvbh2u:1819": "yathā ḍitthaḥ kuṇḍalī gauro brāhmaṇo gacchatītyevañjātīyakaḥ /",
  "GSP33brsvbh2u:1820": "saṃskāraskandho rāgādayaḥ kleśāḥ, upakleśāśca madamānādayaḥ, dharmādharmau ceti /",
  "GSP33brsvbh2u:1821": "tadeteṣāṃ samudāyaḥ pañcaskandhī /",
  "GSP33brsvbh2u:1822": "tasminnubhayahetuke 'pīti /",
  "GSP33brsvbh2u:1823": "bāhye pṛthivyā dvyaṇuhetuke bhūtabhautikasamudāye,",
  "GSP33brsvbh2u:1824": "rūpavijñānādiskandhahetuke ca samudāya ādhyātmike 'bhipreyamāṇe tadaprāptistasya samudāyasyāyuktatā /",
  "GSP33brsvbh2u:1825": "kutaḥ /",
  "GSP33brsvbh2u:1826": "samudāyināmacetanatvāt /",
  "GSP33brsvbh2u:1827": "cetano hi kulālādiḥ sarvaṃ mṛddaṇḍādyupasaṃhṛtya samudāyātmakaṃ ghaṭamāracayan dṛṣṭaḥ /",
  "GSP33brsvbh2u:1828": "nahyasati mṛddaṇḍādivyāpāriṇī viduṣi kulāle svayamacetanā mṛddaṇḍādayo vyāpṛtya jātu ghaṭamāracayanti /",
  "GSP33brsvbh2u:1829": "na cāsati kuvinde tantuvemādayaḥ paṭaṃ vayante /",
  "GSP33brsvbh2u:1830": "tasmāt kāryotpādastadanuguṇakāraṇasamavadhānādhīnastadabhāve na bhavati /",
  "GSP33brsvbh2u:1831_0": "kāryotpādānuguṇaṃ ca kāraṇasamavadhānaṃ cetanaprekṣādhīnamasatyāṃ cetanaprekṣāyāṃ",
  "GSP33brsvbh2u:1831_1": "na bhavitumutsahata iti kāryotpattiścetanaprekṣādhīnatvavyāptā vyāpakaviruddhopalabdhyā",
  "GSP33brsvbh2u:1831_2": "cetanānadhiṣṭhitebhyaḥ kāraṇebhyo vyāvartamānā cetanādhiṣṭhitatva evāvatiṣṭhata iti",
  "GSP33brsvbh2u:1831_3": "pratibandhasiddhiḥ /",
  "GSP33brsvbh2u:1832": "yadyucyeta addhā cetanādhīnaiva kāryotpattiḥ,",
  "GSP33brsvbh2u:1833": "asti tu cittaṃ cetanaṃ,",
  "GSP33brsvbh2u:1834": "taddhīndriyādiviṣayasparśe satyabhijvalat tatkāraṇacakraṃ yathāyathā kāryāya paryāptaṃ tathātathā",
  "GSP33brsvbh2u:1835": "prakāśayadacetanāni kāraṇānyadhiṣṭhāya kāryamabhinirvartayatīti,",
  "GSP33brsvbh2u:1836": "tatrāha--cittābhijvalanasya ca samudāyasidydhadhīnatvāt /",
  "GSP33brsvbh2u:1837": "na khalu bāhyābhyantarasamudāyasiddhimantareṇa cittābhijvalanaṃ,",
  "GSP33brsvbh2u:1838": "tatastu tāmicchan duruttaramitaretarāśrayamāviśediti /",
  "GSP33brsvbh2u:1839": "na ca prāgbhavīyā cittābhidīptiruttarasamudāyaṃ ghaṭayati /",
  "GSP33brsvbh2u:1840": "ghaṭanasamaye tasyāścirātītatvena sāmarthyavirahāt /",
  "GSP33brsvbh2u:1841": "asmadrāddhāntavadanyasyacetanasya bhoktuḥ praśāsiturvā sthirasya saṃghātakarturanabhyupagamāt /",
  "GSP33brsvbh2u:1842": "kāraṇavinyāsabhedaṃ hi vidvān kartā bhavati /",
  "GSP33brsvbh2u:1843": "na cānvayavyatirekāvantareṇa tadvinyāsabhedaṃ veditumarhati /",
  "GSP33brsvbh2u:1844": "naca sakṣaṇiko 'nvayavyatirekakālānavasthāyī jñātumanvayavyatirekāvutsahate /",
  "GSP33brsvbh2u:1845": "ata uktam--sthirasyeti /",
  "GSP33brsvbh2u:1846": "yadyucyeta asamavahitānyeva kāraṇāni kāryaṃ kariṣyanti parasparānapekṣāṇi,",
  "GSP33brsvbh2u:1847": "kṛtamatra samavadhāyayitrā cetanenetyata āha--nirapekṣapravṛttyabhyupagame ceti /",
  "GSP33brsvbh2u:1848": "yadyucyate astyālayavijñānamahaṅkārāspadaṃ pūrvāparānusaṃdhātṛ,",
  "GSP33brsvbh2u:1849": "tadeva kāraṇānāṃ pratisaṃdhātṛ bhaviṣyatīti,",
  "GSP33brsvbh2u:1850": "tatrāha--āśayasyāpīti /",
  "GSP33brsvbh2u:1851": "yat khalvekaṃ yadi sthiramāsthīyeta tato nāmāntareṇātmaiva /",
  "GSP33brsvbh2u:1852": "atha kṣaṇikaṃ, tata uktadoṣāpattiḥ /",
  "GSP33brsvbh2u:1853": "naca tatsaṃtānastasyānyatve nāmāntareṇātmābhyupagato 'nanyatve ca vijñānameva,",
  "GSP33brsvbh2u:1854": "tacca kṣaṇikamevetyuktadoṣāpattiḥ /",
  "GSP33brsvbh2u:1855": "āśerate 'smin karmānubhavavāsanā ityāśaya ālayavijñānaṃ tasya /",
  "GSP33brsvbh2u:1856": "api ca pravṛttiḥ",
  "GSP33brsvbh2u:1857": "samudāyināṃ vyāpāraḥ /",
  "GSP33brsvbh2u:1858": "naca kṣaṇikānāṃ vyāpāro yujyate /",
  "GSP33brsvbh2u:1859": "vyāpāro hi vyāpāradāśrayastatkāraṇakaśca loke prasiddhaḥ /",
  "GSP33brsvbh2u:1860": "tena vyāpāravatā vyāpārātpūrvaṃ vyāpārasamaye ca bhavitavyam /",
  "GSP33brsvbh2u:1861": "anyathā kāraṇatvāśrayatvayorayogāt /",
  "GSP33brsvbh2u:1862": "na ca samasamayayorasti kāryakāraṇabhāvaḥ /",
  "GSP33brsvbh2u:1863": "nāpi",
  "GSP33brsvbh2u:1864": "bhinnakālayorādhārādheyabhāvaḥ /",
  "GSP33brsvbh2u:1865": "tathā ca kṣaṇikatvahānirityāha--kṣaṇikatvābhyupagamācceti //18//",
  "GSP33brsvbh2u:1866": "____________________________________________________________________________________________",
  "GSP33brsvbh2u:1867": "START BsVBh_2,2.4.19",
  "GSP33brsvbh2u:1868": "itaretarapratyayatvād iti cen notpattimātranimittatvāt | BBs_2,2.19 |",
  "GSP33brsvbh2u:1869": "yadyapīti /",
  "GSP33brsvbh2u:1870": "ayamarthaḥ--saṃkṣepato hi pratītyasamutpādalakṣaṇamuktaṃ buddhena 'idaṃ pratyayaphalam'iti /",
  "GSP33brsvbh2u:1871": "'utpādādvā tathāgatānāmanutpādādvā sthitaiṣā dharmāṇāṃ dharmatā' /",
  "GSP33brsvbh2u:1872": "'dharmasthititā dharmaniyāmakatā pratītyasamutpādānulomatā'iti /",
  "GSP33brsvbh2u:1873": "atha punarayaṃ pratītyasamutpādo dvābhyāṃ kāraṇābhyāṃ bhavati hetūpanibandhataśca pratyayopanibandhataśca /",
  "GSP33brsvbh2u:1874": "sa punardvividho--bāhya ādhyātmikaśca /",
  "GSP33brsvbh2u:1875": "tatra bāhyasya pratītyasamutpādasya hetūpanibandhaḥ--yadidaṃ bījādaṅkuro 'ṅkurātpatraṃ patrātkāṇḍaṃ kāṇḍānnālo nālādgarbho garbhācchūkaḥ śūkātpuṣpaṃ puṣpātphalamiti /",
  "GSP33brsvbh2u:1876": "asati bīje 'ṅkuro na bhavati, yāvadasati puṣpe phalaṃ na bhavati /",
  "GSP33brsvbh2u:1877": "sati tu bīje 'ṅkuro bhavati, yāvat puṣpe sati phalamiti /",
  "GSP33brsvbh2u:1878": "tatra bījasya naivaṃ bhavati jñānamahamaṅkuraṃ nirvartayāmīti /",
  "GSP33brsvbh2u:1879": "aṅkurasyāpi naivaṃ bhavati jñānamahaṃ bījena nirvartita iti /",
  "GSP33brsvbh2u:1880": "evaṃ yāvatpuṣpasya naivaṃ bhavatyahaṃ phalaṃ nirvartayāmīti /",
  "GSP33brsvbh2u:1881": "evaṃ phalasyāpi naivaṃ bhavatyahaṃ puṣpeṇābhinirvartitamiti /",
  "GSP33brsvbh2u:1882": "tasmādasatyapi caitanye bījādīnāmasatyapi cānyasminnadhiṣṭhātari kāryakāraṇabhāvaniyamo dṛśyate /",
  "GSP33brsvbh2u:1883": "ukto hetūpanibandhaḥ /",
  "GSP33brsvbh2u:1884": "pratyayopanibandhaḥ pratītyasamutpādasyocyate /",
  "GSP33brsvbh2u:1885": "pratyayo hetūnāṃ samavāyaḥ /",
  "GSP33brsvbh2u:1886": "hetuṃ hetuṃ pratyayante hetvantarāṇīti, teṣāmayamānānāṃ bhāvaḥ pratyayaḥ /",
  "GSP33brsvbh2u:1887": "samavāya iti yāvat /",
  "GSP33brsvbh2u:1888": "yathā ṣaṇṇāṃ dhātūnāṃ samavāyādbījaheturaṅkuro jāyate /",
  "GSP33brsvbh2u:1889": "tatra ca pṛthivīdhāturbījasya saṃgrahakṛtyaṃ karoti yato 'ṅkuraḥ kaṭhino bhavati,",
  "GSP33brsvbh2u:1890": "abdhāturbījaṃ snehayati,",
  "GSP33brsvbh2u:1891": "tejodhāturbījaṃ paripācayati,",
  "GSP33brsvbh2u:1892": "vāyudhāturbījamabhinirharati yato 'ṅkuro bījānnirgacchati,",
  "GSP33brsvbh2u:1893": "ākāśadhāturbījasyānāvaraṇakṛtyaṃ karoti,",
  "GSP33brsvbh2u:1894": "ṛturapi bījasya pariṇāmaṃ karoti,",
  "GSP33brsvbh2u:1895": "tadeteṣāmavikalānāṃ dhātūnāṃ samavāye bīje rohityaṅkuro jāyate nānyathā /",
  "GSP33brsvbh2u:1896": "tatra pṛthivīdhātornaivaṃ bhavatyahaṃ bījasya saṃgrahakṛtyaṃ karomīti,",
  "GSP33brsvbh2u:1897": "yāvadṛtornaivaṃ bhavatyahaṃ bījasya pariṇāmaṃ",
  "GSP33brsvbh2u:1898": "karomīti /",
  "GSP33brsvbh2u:1899": "aṅkurasyāpi naivaṃ bhavatyahamebhiḥ pratyayairnirvartita iti /",
  "GSP33brsvbh2u:1900": "tathādhyātmikaḥ pratītyasamutpādo dvābhyāṃ kāraṇābhyāṃ bhavati hetūpanibandhataḥ pratyayopanibandhataśca /",
  "GSP33brsvbh2u:1901": "tatrāsya hetūpanibandho yadidamavidyāpratyayāḥ saṃskārā yāvajjātipratyayaṃ jarāmaraṇādīti avidyā cennābhaviṣyannaiva saṃskārā ajaniṣyanta /",
  "GSP33brsvbh2u:1902": "evaṃ yāvajjātiḥ /",
  "GSP33brsvbh2u:1903": "jātiścennābhaviṣyannaiva jarāmaraṇādaya utpatsyanta /",
  "GSP33brsvbh2u:1904": "tatrāvidyāyā naivaṃ bhavatyahaṃ saṃskārānabhinirvartayāmīti /",
  "GSP33brsvbh2u:1905": "saṃskārāṇāmapi naivaṃ bhavati vayamavidyayā nirvartitā iti /",
  "GSP33brsvbh2u:1906": "evaṃ yāvajjātyā api naivaṃ bhavatyahaṃ jarāmaraṇādyabhinirvartayāmīti /",
  "GSP33brsvbh2u:1907": "jarāmaraṇādīnāmapi naivaṃ bhavati vayaṃ jātyādibhirnirvartitā iti /",
  "GSP33brsvbh2u:1908": "atha ca satsvavidyādiṣu svayamacetaneṣu cetanāntarānadhiṣṭhiteṣvapi saṃskārādīnāmutpattiḥ,",
  "GSP33brsvbh2u:1909": "bījādiṣviva satsvacetaneṣu cetanāntarānadhiṣṭhiteṣvapyaṅkurādīnām /",
  "GSP33brsvbh2u:1910": "idaṃ pratītya prāpyedamutpadyata ityetāvanmātrasya dṛṣṭatvāccetanādhiṣṭhānasyānupalabdheḥ /",
  "GSP33brsvbh2u:1911": "so 'yamādhyātmikasya pratītyasamutpādasya hetūpanibandhaḥ /",
  "GSP33brsvbh2u:1912": "atha pratyayopanibandhaḥ--pṛthivyaptejovāyvākāśavijñānadhātūnāṃ samavāyādbhavati kāyaḥ /",
  "GSP33brsvbh2u:1913": "tatra kāyasya pṛthivīdhātuḥ kāṭhinyaṃ nirvartayati /",
  "GSP33brsvbh2u:1914": "abdhātuḥ snehayati kāyam /",
  "GSP33brsvbh2u:1915": "tejodhātuḥ kāyasyāśitapīte paripācayati /",
  "GSP33brsvbh2u:1916": "vāyudhātuḥ kāyasya śvāsādi karoti /",
  "GSP33brsvbh2u:1917": "ākāśadhātuḥ kāyasyāntaḥ suṣirabhāvaṃ karoti /",
  "GSP33brsvbh2u:1918": "yastu nāmarūpāṅkuramabhinirvartayati pañcavijñānakāryasaṃyuktaṃ sāsravaṃ ca manovijñānaṃ,",
  "GSP33brsvbh2u:1919": "so 'yamucyate vijñānadhātuḥ /",
  "GSP33brsvbh2u:1920": "yadā hyādhyātmikāḥ pṛthivyādidhātavo bhavantyavikalāstadā sarveṣāṃ samavāyādbhavati kāyasyotpattiḥ /",
  "GSP33brsvbh2u:1921": "tatra pṛthivyādidhātūnāṃ naivaṃ bhavati vayaṃ kāyasya kāṭhinyādi nirvartayāma iti /",
  "GSP33brsvbh2u:1922": "kāyasyāpi naivaṃ bhavati jñānamahamebhiḥ pratyayairabhinirvartita",
  "GSP33brsvbh2u:1923": "iti /",
  "GSP33brsvbh2u:1924": "atha ca pṛthivyādidhātubhyo 'cetanebhyaścetanāntarānadhiṣṭhitebhyo 'ṅkurasyevaṃ kāyasyotpattiḥ /",
  "GSP33brsvbh2u:1925": "so 'yaṃ pratītyasamutpādo dṛṣṭatvānnānyathayitavyaḥ /",
  "GSP33brsvbh2u:1926": "tatraiteṣveva ṣaṭsu dhātuṣu yaikasaṃjñā,",
  "GSP33brsvbh2u:1927": "piṇḍasaṃjñā,",
  "GSP33brsvbh2u:1928": "nityasaṃjñā,",
  "GSP33brsvbh2u:1929": "suḥkhasaṃjñā,",
  "GSP33brsvbh2u:1930": "sattvasaṃjñā,",
  "GSP33brsvbh2u:1931": "pudgalasaṃjñā,",
  "GSP33brsvbh2u:1932": "manuṣyasaṃjñā,",
  "GSP33brsvbh2u:1933": "mātṛduhitṛsaṃjñā,",
  "GSP33brsvbh2u:1934": "ahaṅkāramamakārasaṃjñā,",
  "GSP33brsvbh2u:1935": "seyamavidyā saṃsārānarthasaṃbhārasya mūlakāraṇaṃ,",
  "GSP33brsvbh2u:1936": "tasyāmavidyāyāṃ satyāṃsaṃskārā rāgadveṣamohā viṣayeṣu pravartante /",
  "GSP33brsvbh2u:1937": "vastuviṣayā vijñaptirvijñānaṃ,",
  "GSP33brsvbh2u:1938": "vijñānāccatvāro rūpiṇa upādānaskandhāstannāma,",
  "GSP33brsvbh2u:1939": "tānyupādāya rūpamabhinirvartate /",
  "GSP33brsvbh2u:1940": "tadaikadhyamabhisaṃkṣipyanāmarūpaṃnirucyate śarīrasyaiva kalalabuddudādyavasthā nāmarūpasaṃmiśritānīndriyāṇiṣaḍāyatanaṃ,",
  "GSP33brsvbh2u:1941": "nāmarūpendriyāṇāṃ trayāṇāṃ saṃnipātaḥsparśaḥ,",
  "GSP33brsvbh2u:1942": "sparśādvedanā sukhādikā, vedanāyāṃ satyāṃ kartavyametatsukhaṃ punarmayetyadhyavasānantṛṣṇā bhavati /",
  "GSP33brsvbh2u:1943": "tataupādānaṃ vākkāyaceṣṭā bhavati /",
  "GSP33brsvbh2u:1944": "tato bhavo bhavatyasmājjanmeti bhavo dharmādharmau, taddhetukaḥ skandhaprādurbhāvo jātiḥjanma /",
  "GSP33brsvbh2u:1945": "janmahetukā uttarejarāmaraṇādayaḥ /",
  "GSP33brsvbh2u:1946": "jātānāṃ skandhānāṃ paripāko jarā /",
  "GSP33brsvbh2u:1947": "skandhānāṃ nāśo maraṇam /",
  "GSP33brsvbh2u:1948": "mriyamāṇasya mūḍhasya sābhiṣaṅgasya putrakalatrādāvāntardāhaḥśokaḥ /",
  "GSP33brsvbh2u:1949": "tadutthaṃ pralapanaṃ hā mātaḥ, hā tāta, hā ca me putrakalatrādītiparidevanā /",
  "GSP33brsvbh2u:1950": "pañcavijñānakāryasaṃyuktamasādhyanubhavananduḥkham /",
  "GSP33brsvbh2u:1951": "mānasaṃ ca duḥkhandaurmanasyam /",
  "GSP33brsvbh2u:1952": "evañjātīyakāścopāyāsta upakleśā gṛhyante /",
  "GSP33brsvbh2u:1953": "te 'mī parasparahetukāḥ,",
  "GSP33brsvbh2u:1954": "janmādihetukā avidyādayo 'vidyādihetukāśca janmādayo ghaṭīyantravadaniśamāvartamānāḥ santīti tadetairavidyādibhirākṣiptaḥ saṃghāta iti /",
  "GSP33brsvbh2u:1955": "tadetaddūṣayati-tanna kutaḥ,utpattimātranimittatvāditi /",
  "GSP33brsvbh2u:1956": "ayamabhisaṃdhiḥ--yat khalu hetūpanibandhaṃ kāryaṃ tadanyānapekṣaṃ hetumātrādhīnotpādatvādutpadyatāṃ nāma /",
  "GSP33brsvbh2u:1957": "pañcaskandhasamudāyastu pratyayopanibaddho na hetumātrādhīnotpattiḥ /",
  "GSP33brsvbh2u:1958": "api tu nānāhetusamavadhānajanmā /",
  "GSP33brsvbh2u:1959": "na ca cetanamantareṇānyaḥ saṃnidhāpayitāsmi kāraṇānāmityuktam /",
  "GSP33brsvbh2u:1960": "bījādaṅkurotpatterapi",
  "GSP33brsvbh2u:1961": "pratyayopanibaddhāyā vivādādhyāsitatvena pakṣanikṣiptatvāt,",
  "GSP33brsvbh2u:1962": "pakṣeṇa ca vyabhicārodbhāvanāyāmatiprasaṅgena sarvānumānocchedaprasaṅgāt /",
  "GSP33brsvbh2u:1963": "syādetat /",
  "GSP33brsvbh2u:1964": "anapekṣā evāntyakṣaṇaprāptāḥ kṣityādayo 'ṅkuramārabhante /",
  "GSP33brsvbh2u:1965": "teṣāṃ tūpasarpaṇapratyayavaśātparasparasamavadhānam /",
  "GSP33brsvbh2u:1966": "na caikasmādeva kāraṇātkāryasiddheḥ kimanyaiḥ kāraṇairiti vācyam /",
  "GSP33brsvbh2u:1967": "kāraṇacakrānantaraṃ kāryotpādāt siddhamityeva nāsti /",
  "GSP33brsvbh2u:1968": "na caiko 'pitatkāraṇasamarthaṃ ityanya udāsata iti yuktam /",
  "GSP33brsvbh2u:1969": "nahi te prekṣāvanto yenaivamālocayeyurasmāsu samartha eko 'pi kārye iti kṛtaṃ naḥ saṃnidhineti /",
  "GSP33brsvbh2u:1970": "kintūpasarpaṇapratyayādhīnaparasparasaṃnidhānotpādā nānutpattuṃ nāpyasaṃnidhātumīśate /",
  "GSP33brsvbh2u:1971": "tāṃśca sarvānanapekṣān pratītya kāryamapi na notpattumarhati /",
  "GSP33brsvbh2u:1972": "naca svamahimnā sarve kāryamutpādayanto 'pi nānākāryāṇāmīsate tatraiva teṣāṃ sāmarthyāt /",
  "GSP33brsvbh2u:1973": "na ca kāraṇabhedāt kāryabhedaḥ, sāmagryā ekatvāt /",
  "GSP33brsvbh2u:1974": "tadbhedasya ca kāryanānātvahetutvāttathā darśanāt /",
  "GSP33brsvbh2u:1975": "tanna /",
  "GSP33brsvbh2u:1976": "yadyantyakṣaṇaprāptā anapekṣāḥ svakāryopajanane,",
  "GSP33brsvbh2u:1977_0": "hantānena krameṇa tataḥ pūrve tataḥ pūrve sarva evānapekṣāstattatsvakāryopajanana",
  "GSP33brsvbh2u:1977_1": "iti kusūlasthatvāviśeṣe 'pi yena bījakṣaṇena kusūlasthena svakāryakṣaṇaparamparayāṅkurotpattisamartho",
  "GSP33brsvbh2u:1977_2": "bījakṣaṇo janayitavyaḥ so 'napekṣa eva bījakṣaṇaḥ svakāryopajanane evaṃ sarva eva",
  "GSP33brsvbh2u:1977_3": "tadanantarānantapavartino bījakṣaṇa anapekṣā iti kusūlanihitabīja eva syāt kṛtī kṛṣīvalaḥ",
  "GSP33brsvbh2u:1977_4": "kṛtamasya duḥkhabahulena kṛṣikarmaṇā /",
  "GSP33brsvbh2u:1978": "yena hi bījakṣaṇena svakṣaṇaparamparayāṅkuro janayitavyastasyānapekṣāsau kṣaṇaparamparā kusūla evāṅkuraṃ kariṣyatīti /",
  "GSP33brsvbh2u:1979": "tasmātparasparāpekṣā evāntyā vā madhyā vā pūrve vā kṣaṇāḥ kāryopajanana iti vaktavyam /",
  "GSP33brsvbh2u:1980": "yathāhuḥ--'na kiñcidekamekasmātsāmagryāḥ sarvasaṃbhavaḥ'iti /",
  "GSP33brsvbh2u:1981": "taccedaṃ",
  "GSP33brsvbh2u:1982": "samavadhānaṃ kāraṇānāṃ vinyāsabhedatatprayojanābhijñaprekṣāvatpūrvakaṃ dṛṣṭamiti nācetanādbhavitumarhati /",
  "GSP33brsvbh2u:1983": "tadidamuktam--bhavedupapannaḥ saṃghāto yadi saṃghātasya kiñcinnimittamavagamyeteti /",
  "GSP33brsvbh2u:1984": "itaretarapratyayatve 'pīti /",
  "GSP33brsvbh2u:1985": "itaretarahetutve 'pītyarthaḥ /",
  "GSP33brsvbh2u:1986": "uktamabhisaṃdhimavidvān paricodayati--nanvavidyādibhirarthādākṣīpyata iti /",
  "GSP33brsvbh2u:1987": "pariharati--atrocyate, yadi tāvaditi /",
  "GSP33brsvbh2u:1988": "kimākṣepa utpādanam, āho jñāpanam /",
  "GSP33brsvbh2u:1989": "tatra na tāvat kāraṇamanyathānupapadyamānaṃ kāryamutpādayati, kintu",
  "GSP33brsvbh2u:1990": "svasāmarthyena /",
  "GSP33brsvbh2u:1991": "tasmājjñāpanaṃ vaktavyam /",
  "GSP33brsvbh2u:1992": "tathā ca jñāpitasyānyadutpādakaṃ vaktavyam /",
  "GSP33brsvbh2u:1993": "tacca sthirapakṣe 'pi satyapi ca bhoktaryadhiṣṭhātāraṃ cetanamantareṇa na saṃbhavati kimaṅga,",
  "GSP33brsvbh2u:1994": "punaḥ kṣaṇikeṣu bhāveṣu /",
  "GSP33brsvbh2u:1995": "bhokturbhogenāpi kadācidākṣipyeta saṃghātaḥ,",
  "GSP33brsvbh2u:1996": "sa tu bhoktāpi nāstīti dūrotsāritatvaṃ darśayati--bhoktṛrahiteṣviti /",
  "GSP33brsvbh2u:1997": "api ca bahava upakāryopakārakabhāvena sthitāḥ kāryaṃ janayanti /",
  "GSP33brsvbh2u:1998": "naca kṣaṇikapakṣa upakāryopakārakabhāvo 'sti, bhāvasyopakārānāspadatvāt /",
  "GSP33brsvbh2u:1999": "kṣaṇasyābhedyatvādanupakṛtopakṛtatvāsaṃbhavāt /",
  "GSP33brsvbh2u:2000": "kālabhedena vā tadupapattau kṣaṇikatvavyāghātāt /",
  "GSP33brsvbh2u:2001": "tadidamāha--āśrayāśrayiśūnyeṣu ceti /",
  "GSP33brsvbh2u:2002": "athāyamabhiprāya iti /",
  "GSP33brsvbh2u:2003": "yadā hi pratyayopanibandhaḥ pratītyasamutpādo bhavettadā cetano 'dhiṣṭhātāpekṣetāpi,",
  "GSP33brsvbh2u:2004": "na tu pratyayopanibandhano 'pi tu hetūpanibandhanaḥ /",
  "GSP33brsvbh2u:2005": "tathāca kṛtamadhiṣṭhātrā /",
  "GSP33brsvbh2u:2006": "hetuḥ svabhāvata eva kāryasaṃghātaṃ kariṣyati kevala iti bhāvaḥ /",
  "GSP33brsvbh2u:2007": "astu tāvadyathā kevalāddhetoḥ kāryaṃ nopajāyata iti,",
  "GSP33brsvbh2u:2008": "anyonyāśrayaprasaṅgo 'smin pakṣa ityāśayavānāha--kathaṃ tameveti /",
  "GSP33brsvbh2u:2009": "saṃprati pratyayopanibandhanaṃ pratītyasamutpādamāstāya codayati--atha manyase saṃghātā eveti /",
  "GSP33brsvbh2u:2010": "asthirā api hi bhāvāḥ sadā saṃhatā evodayante vyante ca /",
  "GSP33brsvbh2u:2011": "na punaratistato 'vasthitāḥ kenacit puñjīkriyante /",
  "GSP33brsvbh2u:2012": "tathā ca kṛtamatra saṃhantrā cetaneneti",
  "GSP33brsvbh2u:2013": "bhāvaḥ /",
  "GSP33brsvbh2u:2014": "anādauiti parasparāśrayaṃ nivartayati /",
  "GSP33brsvbh2u:2015": "tadetadvikalpya dūṣayati--tathāpi saṃghātāditi /",
  "GSP33brsvbh2u:2016": "sa",
  "GSP33brsvbh2u:2017": "khalu saṃghātasaṃtativarti dharmādharmāhvayaḥ saṃskārasaṃtāno yathāyathaṃ sukhaduḥkhe janayannāgantukaṃ kañcanānāsādya svata eva janayet, āsādya vā /",
  "GSP33brsvbh2u:2018": "anāsādyajanane sadaiva sukhaduḥkhe janayet, samarthasyānapekṣasyākṣepāyogāt /",
  "GSP33brsvbh2u:2019": "āsādya janane tadāsādanakāraṇaṃ prekṣāvānabhyupeyaḥ /",
  "GSP33brsvbh2u:2020": "tathāca na pratyayopanibandhanaḥ pratītyasamutpādaḥ /",
  "GSP33brsvbh2u:2021": "tasmādanenāgantukānapekṣasya saṃdhātasaṃtānasyaiva sadṛśajanane visadṛśajanane vā svabhāva āstheyaḥ /",
  "GSP33brsvbh2u:2022": "tathā ca bhāṣyoktaṃ dūṣaṇamiti /",
  "GSP33brsvbh2u:2023": "api ca yadbhogārthaḥ saṃghātaḥ syāditi /",
  "GSP33brsvbh2u:2024": "aprāptabhogo hi bhogārthī bhogamāptukāmastatsādhane pravartata iti pratyātmasiddham /",
  "GSP33brsvbh2u:2025": "seyaṃ pravṛttirbhogādanyasmin sthire bhoktari bhogatatsādhanasamayavyāpini kalpyate nāsthire /",
  "GSP33brsvbh2u:2026": "naca bhogādananyasmin /",
  "GSP33brsvbh2u:2027": "nahi bhogo bhogāya kalpate nāpyanyo bhogāyānyasya /",
  "GSP33brsvbh2u:2028": "evaṃ mokṣe 'pi draṣṭavyam /",
  "GSP33brsvbh2u:2029": "tatra bubhukṣumumukṣū cet sthirāvāsthīyeyātāṃ tadābhyupetahānam,",
  "GSP33brsvbh2u:2030": "asthairyā vā pravṛttiprasaṅga ityarthaḥ /",
  "GSP33brsvbh2u:2031": "na tu saṃghātaḥ sidhyedbhoktrabhāvāditi /",
  "GSP33brsvbh2u:2032": "bhoktrabhāvena pravṛttyanupapatteḥ kartrabhāvaḥ /",
  "GSP33brsvbh2u:2033": "tataḥ karmabhāvātsaṃghātāsiddhirityarthaḥ //19//",
  "GSP33brsvbh2u:2034": "____________________________________________________________________________________________",
  "GSP33brsvbh2u:2035": "START BsVBh_2,2.4.20",
  "GSP33brsvbh2u:2036": "uttarotpāde ca pūrvanirodhāt | BBs_2,2.20 |",
  "GSP33brsvbh2u:2037": "pūrvasūtreṇa saṃgatimasyāha--uktametaditi /",
  "GSP33brsvbh2u:2038": "hetūpanibandhanaṃ pratītyasamutpadamabhyupetya pratyayopanibandhanaḥ pratītyasamutpādo dūṣitaḥ /",
  "GSP33brsvbh2u:2039": "saṃprati hetūpanibandhanamapi taṃ dūṣayatītyarthaḥ /",
  "GSP33brsvbh2u:2040": "dūṣaṇamāha--idamidānīmiti /",
  "GSP33brsvbh2u:2041": "nirudhyamānasyeti /",
  "GSP33brsvbh2u:2042": "na tāvadvaiśeṣikavannirodhakāraṇasāṃnidhyaṃ nirudhyamānatā svīkriyate vaināśikairakāraṇaṃ vināśamabhyupagacchadbhistasyāniṣṭhatvād /",
  "GSP33brsvbh2u:2043": "tasmādvināśagrastasvamaciraniruddhatvaṃ nirudhyamānatvaṃ vaktavyam /",
  "GSP33brsvbh2u:2044": "niruddhatvaṃ ca ciraniruddhatvaṃ vivakṣitaṃ, tathā cobhayorapyabhāvagrastatvāddhetutvānupapattiḥ /",
  "GSP33brsvbh2u:2045": "śaṅkate--atha bhāvabhūta iti /",
  "GSP33brsvbh2u:2046": "kāraṇasya hi kāryotpādāt prākkālasattār'thavatī na kāryakālā,",
  "GSP33brsvbh2u:2047": "tadā kāryasya siddhatvena tatsidydharthāyāḥ sattāyā anupayogāditi bhāvaḥ /",
  "GSP33brsvbh2u:2048": "tadetallokadṛṣṭyā dūṣayati--bhāvabhūtasyeti /",
  "GSP33brsvbh2u:2049": "bhūtvā vyāpṛtya bhāvāḥ prāyeṇa hi kāryaṃ kurvanto loke dṛśyante /",
  "GSP33brsvbh2u:2050": "tathā ca sthiratvam, itarathā tu lokavirodha iti /",
  "GSP33brsvbh2u:2051": "punaḥ śaṅkate--atha bhāva eveti /",
  "GSP33brsvbh2u:2052": "yathāhuḥ--'bhūtiryeṣāṃ kriyā saiva kārakaṃ saiva cocyate 'iti /",
  "GSP33brsvbh2u:2053": "bhavatyevaṃ vyāpāravattā tathāpi kṣaṇikasya na kāraṇatvamityāha--tathāpi naivopapadyatekṣaṇikasya kāraṇabhāvaḥ /",
  "GSP33brsvbh2u:2054": "mṛtsuvarṇakāraṇā hi ghaṭādayaśca rūcakādayaśca mṛtsuvarṇātmāno 'nubhūyante /",
  "GSP33brsvbh2u:2055": "yadi ca na kāryasamaye kāraṇaṃ sat kathaṃ teṣāṃ tadātmanānubhavaḥ /",
  "GSP33brsvbh2u:2056": "naca kāraṇasādṛśyaṃ kāryasya na tu tādātmyamiti vācyam /",
  "GSP33brsvbh2u:2057": "asati kasyacidrūpasyānugame sādṛśyasyāpyanupapatteḥ /",
  "GSP33brsvbh2u:2058": "anugame vā tadeva kāraṇaṃ, tathā ca tasya kāryatādātmyamiti siddhimakṣaṇikatvamityarthaḥ /",
  "GSP33brsvbh2u:2059": "sarvathā vailakṣaṇye tu hetuphalabhāvastantughaṭādāvapi prāpta ityatiprasaṅga ityāha--vinaiva veti /",
  "GSP33brsvbh2u:2060": "naca tadbhāvabhāvo niyāmakaḥ, tasyaikasmin kṣaṇe 'śakyagrahatvāt, sāmānyasya cākāraṇatvāt /",
  "GSP33brsvbh2u:2061": "kāraṇatve vā kṣaṇikatvahānerasmatpakṣapātaprasaṅgācceti bhāvaḥ /",
  "GSP33brsvbh2u:2062": "api cotpādanirodhayorvikalpatraye 'pi vastunaḥ śāśvatatvaprasaṅga ityāha--api cotpādanirodhau nāmeti /",
  "GSP33brsvbh2u:2063": "paryāyatvāpādane 'pi nityatvāpādanaṃ mantavyam /",
  "GSP33brsvbh2u:2064": "vastūtpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ /",
  "GSP33brsvbh2u:2065": "saṃsarge 'pyasatā saṃsargānupapatteḥ /",
  "GSP33brsvbh2u:2066": "sattvābhyupagame śāśvatatvamityapi draṣṭavyam /",
  "GSP33brsvbh2u:2067": "śeṣaṃ nigadavyākhyātam //20//",
  "GSP33brsvbh2u:2068": "____________________________________________________________________________________________",
  "GSP33brsvbh2u:2069": "START BsVBh_2,2.4.21",
  "GSP33brsvbh2u:2070": "asati pratijñoparodho yaugapadyamanyathā | BBs_2,2.21 |",
  "GSP33brsvbh2u:2071": "nīlābhāvasya hi cittasya nīlādālambanapratyayānnīlākāratā /",
  "GSP33brsvbh2u:2072": "samanantarapratyayātpūrvavijñānādbodharūpatā /",
  "GSP33brsvbh2u:2073": "cakṣuṣo 'dhipatipratyayādrūpagrahaṇapratiniyamaḥ /",
  "GSP33brsvbh2u:2074": "ālokātsahakāripratyayādhetoḥ spaṣṭārthatā /",
  "GSP33brsvbh2u:2075": "evaṃ sukhādīnāmapi caittānāṃ cittābhinnahetujānāṃ catvāryetānyeva kāraṇāni /",
  "GSP33brsvbh2u:2076": "seyaṃ pratijñā caturvidhān hetūn",
  "GSP33brsvbh2u:2077": "pratītya cittacaittā utpadyanta ityabhāvakāraṇatva uparudhyeta /",
  "GSP33brsvbh2u:2078": "athottarakṣaṇotpattiṃ yāvattāvadavatiṣṭhata iti /",
  "GSP33brsvbh2u:2079": "utpattirutpadyamānādbhāvādabhinnā, tathā ca kṣaṇikatvahāniriti pratijñāhāniḥ //21//",
  "GSP33brsvbh2u:2080": "____________________________________________________________________________________________",
  "GSP33brsvbh2u:2081": "START BsVBh_2,2.4.22",
  "GSP33brsvbh2u:2082": "pratisaṃkhyāpratisaṃkhyānirodhāprāptir avicchedāt | BBs_2,2.22 |",
  "GSP33brsvbh2u:2083": "bhāvapratīpā saṃkhyā buddhiḥ pratisaṃkhyā, tayā nirodhaḥ pratisaṃkhyānirodhaḥ /",
  "GSP33brsvbh2u:2084": "santamimamasantaṃ karomītyevamākāratā ca buddherbhāvapratīpatvam /",
  "GSP33brsvbh2u:2085": "etenāpratisaṃkhyānirodho 'pi vyākhyātaḥ /",
  "GSP33brsvbh2u:2086": "saṃtānagocaro vā nirodhaḥ, saṃtānikṣaṇagocaro vā /",
  "GSP33brsvbh2u:2087": "na tāvatsaṃtānasya nirodhaḥ saṃbhavati /",
  "GSP33brsvbh2u:2088": "hetuphalabhāvena hi vyavasthitāḥ saṃtānina evodayavyayadharmāṇaḥ saṃtānāḥ /",
  "GSP33brsvbh2u:2089": "tatra yo 'sāvantyaḥ saṃtānī,",
  "GSP33brsvbh2u:2090": "yannirodhātsaṃtānocchedena bhavitavyam,",
  "GSP33brsvbh2u:2091": "sa kiṃ phalaṃ kiñcidārabhate na vā /",
  "GSP33brsvbh2u:2092": "ārabhate cet, nāntyaḥ /",
  "GSP33brsvbh2u:2093": "tathā ca na saṃtānocchedaḥ /",
  "GSP33brsvbh2u:2094": "anārambhe tu bhavedantyaḥ saḥ, kintu syādasan, arthakriyākāritāyāḥ sattālakṣaṇasya virahāt /",
  "GSP33brsvbh2u:2095": "tadasatve tajjanakamapyasajjanakatvenāsadityanena krameṇāsantaḥ sarva eva saṃtānina iti",
  "GSP33brsvbh2u:2096": "tatsaṃtāno nitarāmasanniti kasya pratisaṃkhyayā nirodhaḥ /",
  "GSP33brsvbh2u:2097": "naca sabhāgānāṃ saṃtānināṃ hetuphalabhāvaḥ saṃtānaḥ,",
  "GSP33brsvbh2u:2098": "tasya visabhāgotpādo nirodhaḥ,",
  "GSP33brsvbh2u:2099": "visabhāgotpādaka eva ca kṣaṇaḥ saṃtānasyāntyaḥ /",
  "GSP33brsvbh2u:2100": "tathāsati rūpavijñānapravāhe rasādivijñānotpattau saṃtānocchedaprasaṅgaḥ /",
  "GSP33brsvbh2u:2101": "kathañcitsārūpye vā visabhāge 'pyantataḥ sattayā tadastīti na saṃtānocchedaḥ /",
  "GSP33brsvbh2u:2102": "tadanenābhisaṃdhināha--sarveṣvapi saṃtāneṣu saṃtānināmavicchinnenahetuphalabhāvena saṃtānavicchedasyāsaṃbhavāditi /",
  "GSP33brsvbh2u:2103": "nāpi bhāvagocarau saṃbhavataḥpratisaṃkhyāpratisaṃkhyānirodhau /",
  "GSP33brsvbh2u:2104": "atra tāvadutpannamātrāpravṛttasya bhāvasya na pratisaṃkhyānirodhaḥ saṃbhavati,",
  "GSP33brsvbh2u:2105": "tasya puruṣaprayatnāpekṣābhāvādityastyeva dūṣaṇaṃ,",
  "GSP33brsvbh2u:2106": "tathāpi doṣāntaramubhayasminnapi nirodho brūte--na hi bhāvānāmiti /",
  "GSP33brsvbh2u:2107": "yato niranvayo vināśo na saṃbhavatyato nirūpākhyo 'pi na saṃbhavati,",
  "GSP33brsvbh2u:2108": "tenaivānvayinā rūpeṇa bhāvasya naṣṭasyāpyupākhyeyatvāt /",
  "GSP33brsvbh2u:2109": "niranvayavināśābhāve hetumāha--sarvāsvapyavasthāsviti /",
  "GSP33brsvbh2u:2110": "yadyadanvayirūpaṃ tattatparamārthasadbhāvaḥ /",
  "GSP33brsvbh2u:2111": "avasthāstu viśeṣākhyā upajanāpāyadharmāṇaḥ,",
  "GSP33brsvbh2u:2112": "tāsāṃ sarvasāmanirvacanīyatayā svato na paramārthasattvam /",
  "GSP33brsvbh2u:2113": "anvayyeva tu rūpaṃ tāsāṃ tattvam /",
  "GSP33brsvbh2u:2114": "tasya ca sarvatra pratyabhijñāyamānatvānna vināśa ityavasthāvato 'vināśānnāvasthānāṃ niranvayo vināśa iti /",
  "GSP33brsvbh2u:2115": "tāsāṃ tattvasyānvayinaḥ sarvatrāvicchedāt /",
  "GSP33brsvbh2u:2116": "syādetat /",
  "GSP33brsvbh2u:2117": "mṛtpiṇḍamṛdghaṭamṛtkapālādiṣu sarvatra mṛttattvapratyabhijñānādbhavatvevam /",
  "GSP33brsvbh2u:2118": "taptopalatalapatitanaṣṭasya tūdabindoḥ kimasti rūpamanvayi pratyabhijñāyamānaṃ,",
  "GSP33brsvbh2u:2119": "yenāsya na niranvayo nāśaḥ syādityata āha--aspaṣṭapratyabhijñānāsvapīti /",
  "GSP33brsvbh2u:2120": "atrāpi tattoyaṃ tejasā mārtaṇḍamaṇḍalamambudatvāya nīyata ityanumeyaṃ,",
  "GSP33brsvbh2u:2121": "mṛdādīnāmanvayināmavicchedadarśanāt /",
  "GSP33brsvbh2u:2122": "śakyaṃ tatra vaktum 'udabindau ca sindhau ca toyabhāvona bhidyate /",
  "GSP33brsvbh2u:2123": "vinaṣṭe 'pi tato bindāvasti tasyānvayo 'mbudhau //",
  "GSP33brsvbh2u:2124": "'tasmānna kaścidapi niranvayo nāśa iti siddham //22//",
  "GSP33brsvbh2u:2125": "____________________________________________________________________________________________",
  "GSP33brsvbh2u:2126": "START BsVBh_2,2.4.23",
  "GSP33brsvbh2u:2127": "ubhayathā ca doṣāt | BBs_2,2.23 |",
  "GSP33brsvbh2u:2128": "parikaraḥ sāmagrī samyagjñānasya yamaniyamādiḥ śravaṇamananādiśca /",
  "GSP33brsvbh2u:2129": "mārgāḥ kṣaṇikanairātmyādibhāvanāḥ /",
  "GSP33brsvbh2u:2130": "atirohitamanyat //23//",
  "GSP33brsvbh2u:2131": "____________________________________________________________________________________________",
  "GSP33brsvbh2u:2132": "START BsVBh_2,2.4.24",
  "GSP33brsvbh2u:2133": "ākāśe cāviśeṣāt | BBs_2,2.24 |",
  "GSP33brsvbh2u:2134": "etadvyācaṣṭe--yacca teṣāmiti /",
  "GSP33brsvbh2u:2135": "vedaprāmāṇye vipratipannānapi pratiśabdaguṇānumeyatvamākāśasya vaktavyam /",
  "GSP33brsvbh2u:2136": "tathāhi--jātimattvena sāmānyaviśeṣasamavāyebhyo vibhaktasya śabdasyāsparśatve sati bāhyaikendriyagrāhyatvena gandhādivadguṇatvamanumitam /",
  "GSP33brsvbh2u:2137": "nāyamātmaguṇo bāhyendrigocaratvāt /",
  "GSP33brsvbh2u:2138": "ata eva na manoguṇaḥ, tadguṇānāmapratyakṣatvāt /",
  "GSP33brsvbh2u:2139": "na pṛthivyādiguṇaḥ, tadguṇagandhādisāhacaryānupalabdheḥ /",
  "GSP33brsvbh2u:2140": "tasmādguṇo bhūtvā gandhādivadasādhāraṇendriyagrāhyo yadravyamanumāpayati tadākāśaṃ pañcamaṃ bhūtaṃ vastviti /",
  "GSP33brsvbh2u:2141": "api",
  "GSP33brsvbh2u:2142": "cāvaraṇābhāvamākāśamicchata iti /",
  "GSP33brsvbh2u:2143": "niṣedhyaniṣedhādhikaraṇanirūpaṇādhīnanirūpaṇo niṣedho nāsatyadhikaraṇanirūpaṇe śakyo nirūpayitum /",
  "GSP33brsvbh2u:2144": "taccāvaraṇābhāvādhikaraṇamākāśaṃ vastviti /",
  "GSP33brsvbh2u:2145": "atirohitārthamanyat //24//",
  "GSP33brsvbh2u:2146": "____________________________________________________________________________________________",
  "GSP33brsvbh2u:2147": "START BsVBh_2,2.4.25",
  "GSP33brsvbh2u:2148": "anusmṛteśca | BBs_2,2.25 |",
  "GSP33brsvbh2u:2149": "vibhajate--api vaināśikaḥ sarvasya vastuna iti /",
  "GSP33brsvbh2u:2150_0": "yastu satyapyetasminnupalabdhṛsmartroranyatve 'pi samānāyāṃ saṃtatau kāryakāraṇabhāvāt",
  "GSP33brsvbh2u:2150_1": "smṛtirupapatsyata iti manyamāno na parituṣyati taṃ prati pratyabhijñāsamājñātapratyakṣavirodhamāha--api",
  "GSP33brsvbh2u:2150_2": "ca darśanasmaraṇayoḥ kartarīti /",
  "GSP33brsvbh2u:2151": "tato 'hamadrākṣīditi pratīyāt, ahaṃ smarāmyanyastvadrākṣīdityarthaḥ /",
  "GSP33brsvbh2u:2152": "pratyabhijñāpratyakṣavirodhaprapañcastūttaraḥ /",
  "GSP33brsvbh2u:2153": "ā janmanaḥ ā cottamāducchvāsāt /",
  "GSP33brsvbh2u:2154": "āmaraṇādityarthaḥ /",
  "GSP33brsvbh2u:2155": "naca sādṛśyanibandhanaṃ pratyabhijñānaṃ, pūrvāparakṣaṇadarśina ekasyābhāve tadupapatteḥ /",
  "GSP33brsvbh2u:2156": "śaṅkate--tenedaṃ sadṛśamiti /",
  "GSP33brsvbh2u:2157": "ayamarthaḥ--vikalpapratyayo 'yaṃ,",
  "GSP33brsvbh2u:2158": "vikalpaśca svākāraṃ bāhyatayādhyavasyati,",
  "GSP33brsvbh2u:2159": "na tu tattvataḥ pūrvāparau kṣaṇau tayoḥ sādṛśyaṃ vā gṛhṇāti /",
  "GSP33brsvbh2u:2160": "tatkathamekasyānekadarśinaḥ sthirasya prasaṅga iti /",
  "GSP33brsvbh2u:2161": "nirākaroti--na /",
  "GSP33brsvbh2u:2162": "tenedamiti bhinnapadārthopādānāditi /",
  "GSP33brsvbh2u:2163": "nānāpadārthasaṃbhinnavākyārthābhāsastāvadayaṃ vikalpaḥ prathate tatraite nānāpadārthā na prathanta iti bruvāṇaḥ svasaṃvedanaṃ bādheta /",
  "GSP33brsvbh2u:2164": "na caikasya jñānasya nānākāratvaṃ saṃbhavati, ekatvavirodhāt /",
  "GSP33brsvbh2u:2165": "naca tāvantyeva jñānānīti yuktaṃ,",
  "GSP33brsvbh2u:2166": "tathāsati pratyākāraṃ jñānānāṃ samāptesteṣāṃ ca parasparavārtājñānābhāvānnānetyeva na syāt /",
  "GSP33brsvbh2u:2167": "tasmāt pūrvāparakṣaṇatatsādṛśyagocaratvaṃ jñānasya vaktavyam /",
  "GSP33brsvbh2u:2168": "na caitatpūrvāparakṣaṇāvasthāyinamekaṃ jñātāraṃ vineti kṣaṇabhaṅgabhaṅgaprasaṅgaḥ /",
  "GSP33brsvbh2u:2169": "yadyucyeta astyetasmin vikalpe tenedaṃ sadṛśamiti padadvayaprayogo na tviha",
  "GSP33brsvbh2u:2170": "tattedantāspadau padārthau tayośca sādṛśyamiti vivakṣitam,",
  "GSP33brsvbh2u:2171": "api tvevamākāratā jñānasya kalpiteti,",
  "GSP33brsvbh2u:2172": "tatrāha--yadā hi lokaprasiddhaḥ padārtha iti /",
  "GSP33brsvbh2u:2173": "ekādhikaraṇavipratiṣiddhadharmadvayābhyupagamo vivādaḥ /",
  "GSP33brsvbh2u:2174": "tatraikaḥ svapakṣaṃ sādhayatyanyaśca tatsādhanaṃ dūṣayati /",
  "GSP33brsvbh2u:2175": "na caitatsarvamasati vikalpānāṃ bāhyālambanatve 'sati ca lokaprasiddhapadārthakatve bhavitumarhati /",
  "GSP33brsvbh2u:2176": "jñānākāratve hi vikalpapratibhāsināṃ",
  "GSP33brsvbh2u:2177": "nityatvānityatvādīnāmekārthaviṣayatvābhāvāt jñānānāṃ ca dharmiṇāṃ bhedānna virodhaḥ /",
  "GSP33brsvbh2u:2178": "nahyātmanityatvaṃ buddhyanityatvaṃ ca bruvāṇau vipratipadyate /",
  "GSP33brsvbh2u:2179": "na cālaukikārthenānityaśabdenātmani vibhutvaṃ vivakṣitvānityaśabdaṃ prayuñjāno laukikārthaṃ nityaśabdamātmani prayuñjānena vipratipadyate /",
  "GSP33brsvbh2u:2180": "tasmādanena svapakṣaṃ pratitiṣṭhāpayiṣatā parapakṣasādhanaṃ ca nirācikīrṣatā vikalpānāṃ lokasiddhapadārthakatā bāhyalambanatā ca vaktavyā /",
  "GSP33brsvbh2u:2181": "yadyucyeta dvividho hi vikalpānāṃ viṣayo grāhyaścādhyavaseyaśca /",
  "GSP33brsvbh2u:2182": "tatra svākāro grāhyo 'dhyavaseyastu bāhyaḥ /",
  "GSP33brsvbh2u:2183": "tathāca pakṣapratipakṣaparigrahalakṣaṇā vipratipattiḥ prasiddhapadārthakatvaṃ copapadyata ityata āha--evamevaiṣor'tha iti niścitaṃ yattadeva vaktavyaṃ,",
  "GSP33brsvbh2u:2184": "tato 'nyaducyamānaṃ bahupralāpitvamātmanaḥ kevalaṃ prakhyāpayet /",
  "GSP33brsvbh2u:2185": "ayamabhisaṃdhiḥ--keyamadhyavaseyatā bāhyasya /",
  "GSP33brsvbh2u:2186": "yadi grāhyatā na dvaividhyam /",
  "GSP33brsvbh2u:2187": "athānyā socyatāṃ, nanūktā taireva svapratibhāse 'narther'thādhyavasāyena pravṛttiriti /",
  "GSP33brsvbh2u:2188": "atha vikalpākārasya ko 'yamadhyavasāyaḥ /",
  "GSP33brsvbh2u:2189": "kiṃ karaṇamāho yojanamutāropa iti /",
  "GSP33brsvbh2u:2190": "na tāvat karaṇam /",
  "GSP33brsvbh2u:2191": "nahyanyadanyat kartuṃ śakyam /",
  "GSP33brsvbh2u:2192": "nahi jātu sahasramapi śilpino ghaṭaṃ paṭayitumīśate /",
  "GSP33brsvbh2u:2193": "na cāntaraṃ bāhyena yojayitum /",
  "GSP33brsvbh2u:2194": "api ca tathāsati yukta iti pratyayaḥ syāt /",
  "GSP33brsvbh2u:2195": "na cāsti /",
  "GSP33brsvbh2u:2196": "āropo 'pi kiṃ gṛhyamāṇe bāhye utāgṛhyamāṇe /",
  "GSP33brsvbh2u:2197": "yadi gṛhyamāṇe tadā kiṃ vikalpenāho tatsamayajenāvikalpakena /",
  "GSP33brsvbh2u:2198": "na tāvadvikalpo 'bhilāpasaṃsargayogyagocaro 'śakyābhilāpasamayaṃ svalakṣaṇaṃ deśakālānanugataṃ",
  "GSP33brsvbh2u:2199": "gocarayitumarhati /",
  "GSP33brsvbh2u:2200": "yathāhuḥ--'aśakyasamayo hyātmā sukhādīnāmananyabhāk /",
  "GSP33brsvbh2u:2201": "teṣāmataḥ svasaṃvittirnābhijalpānuṣaṅgiṇī //",
  "GSP33brsvbh2u:2202": "'iti /",
  "GSP33brsvbh2u:2203": "na ca tatsamayabhāvinā nirvikalpakena gṛhyamāṇe bāhye vikalpenāgṛhīte tatra vikalpaḥ svākāramāropayitumarhati /",
  "GSP33brsvbh2u:2204": "na hi rajatajñānāpratibhāsini purovartini vastuni rajatajñānena śakyaṃ rajatamāropayitum /",
  "GSP33brsvbh2u:2205": "agṛhyamāṇe tu bāhye svākāra ityeva syānna bāhya iti /",
  "GSP33brsvbh2u:2206": "tathā ca nāropaṇam /",
  "GSP33brsvbh2u:2207": "api cāyaṃ vikalpaḥ svasaṃvedanaṃ santaṃ vikalpaṃ kiṃ vastusantaṃ svākāraṃ gṛhītvā paścādbāhyamāropayati,",
  "GSP33brsvbh2u:2208": "atha yadā svākāraṃ gṛhṇāti tadaivāropayati /",
  "GSP33brsvbh2u:2209": "na tāvat kṣaṇikatayā kramavirahiṇo jñānasya kramavartinī grahaṇāropaṇe kalpete /",
  "GSP33brsvbh2u:2210": "tasmādyadaiva svākāramanarthaṃ gṛhṇāti tadaivārthamāropayatīti vaktavyam /",
  "GSP33brsvbh2u:2211": "na caitadyujyate /",
  "GSP33brsvbh2u:2212": "svākāro hi svasaṃvedanapratyakṣatayātiviśadaḥ /",
  "GSP33brsvbh2u:2213": "bāhyaṃ cāropyamāṇamaviśadaṃ sattato 'nyadeva syānna tu svākāraḥ samāropitaḥ /",
  "GSP33brsvbh2u:2214": "na ca bhedāgrahamātreṇa samāropābhidhānaṃ, vaiśadyāvaiśadyarūpatayā bhedagrahasyoktatvāt /",
  "GSP33brsvbh2u:2215": "api cāgṛhyamāṇe cedbāhye 'bāhyātsvalakṣaṇādbhedāgrahaṇena tadabhimukhī pravṛttiḥ,",
  "GSP33brsvbh2u:2216": "hanta tarhi trailokyata evānena na bhedo gṛhīta iti yatra kvacana pravartetāviśeṣāt /",
  "GSP33brsvbh2u:2217": "etena jñānākārasyaivālokasyāpi bāhyatvasamāropaḥ pratyuktaḥ /",
  "GSP33brsvbh2u:2218": "tasmātsuṣṭhūktaṃ 'tato 'nyaducyamānaṃ bahupralāpitvamātmanaḥ khyāpayet'iti /",
  "GSP33brsvbh2u:2219": "api ca sādṛśyanibandhanaḥ saṃvyavahārastenedaṃ sadṛśamityevamākārabuddhinibandhano bhavenna tu tadevedamityākārabuddhinibandhana ityāha--nacāyaṃ sādṛśyātsaṃvyavahāra iti /",
  "GSP33brsvbh2u:2220": "nanu jvālādiṣu sādṛśyādasatyāmapi sādṛśyabuddhau tadbhāvāvagamanibandhanaḥ saṃvyahāro dṛśyate yathā tathehāpi",
  "GSP33brsvbh2u:2221": "bhaviṣyatīti pūrvāparitoṣeṇāha--bhavedapi kadacidbāhyavastunīti /",
  "GSP33brsvbh2u:2222": "tathāhi--vividhajanasaṃkīrṇagopureṇa puraṃ niviśamānaṃ narāntarebhya ātmanirdhāraṇāyāsādhāraṇaṃ cihnaṃ vidadhatamupahasanti pāśupataṃ pṛthagjanā iti //25//",
  "GSP33brsvbh2u:2223": "____________________________________________________________________________________________",
  "GSP33brsvbh2u:2224": "START BsVBh_2,2.4.26",
  "GSP33brsvbh2u:2225": "nāsato 'dṛṣṭatvāt | BBs_2,2.26 |",
  "GSP33brsvbh2u:2226": "itaścānupapanno vaināśikasamaya iti /",
  "GSP33brsvbh2u:2227": "asthirāt kārayotpattimicchanto vaināśikā arthādabhāvādeva bhāvotpattimāhuḥ /",
  "GSP33brsvbh2u:2228": "uktametadadhastāt /",
  "GSP33brsvbh2u:2229": "nirapekṣāt kāryotpattau puruṣakarmavaiyarthyam /",
  "GSP33brsvbh2u:2230": "sāpekṣatāyāṃ ca kṣaṇasyābhedyatvenopakṛtatvānupapatteḥ,",
  "GSP33brsvbh2u:2231": "anupakāriṇi cāpekṣābhāvādakṣaṇikatvaprasaṅgaḥ /",
  "GSP33brsvbh2u:2232_0": "sāpekṣatvānapekṣatvayoścānyataraniṣedhasyānyataravidhānanāntarīyakatvena prakārāntarābhāvānnāsthirādbhāvādbhāvotpattiriti",
  "GSP33brsvbh2u:2232_1": "kṣaṇikapakṣer'thādabhāvādbhāvotpattiriti pariśiṣyata ityarthaḥ /",
  "GSP33brsvbh2u:2233": "na kevalamarthādāpadyate, darśayanti ca--nānupamṛdya prādurbhāvāditi /",
  "GSP33brsvbh2u:2234": "etadvibhajate--vinaṣṭāddhikileti /",
  "GSP33brsvbh2u:2235": "kilakāro 'nicchāyām /",
  "GSP33brsvbh2u:2236": "kūṭasthāccetkāraṇāt kāryamutpadyetāpi sarvaṃ sarvata utpadyeta /",
  "GSP33brsvbh2u:2237": "ayamabhisaṃdhiḥ--kūṭastho hi kāryajananasvabhāvo vā syādatatsvabhāvo vā /",
  "GSP33brsvbh2u:2238": "sa cetkāryajananasvabhāvastato yāvadanena kāryaṃ kartavyaṃ tāvatsahasaiva kuryāt /",
  "GSP33brsvbh2u:2239": "samarthasya kṣepāyogāt /",
  "GSP33brsvbh2u:2240": "atatsvabhāve tu na kadācidapi kuryāt /",
  "GSP33brsvbh2u:2241": "yadyucyeta samartho 'pi kramavatsahakārisacivaḥ krameṇa kāryāṇi karotīti /",
  "GSP33brsvbh2u:2242": "tadayuktam /",
  "GSP33brsvbh2u:2243": "vikalpāsahatvāt /",
  "GSP33brsvbh2u:2244": "kimasya sahakāriṇaḥ kañcidupakāramādadhati na vā /",
  "GSP33brsvbh2u:2245": "anādhāne 'nupakāritayā sahakāriṇo nāpekṣeran /",
  "GSP33brsvbh2u:2246": "ādhāne 'pi bhinnamabhinnaṃ vopakāramādadhyuḥ /",
  "GSP33brsvbh2u:2247": "abhede tadevābhihitamiti kauṭasthyaṃ vyāhanyeta /",
  "GSP33brsvbh2u:2248": "bhede tūpakārasya tasmin sati kāryasya bhāvādasati cābhāvātsatyapi kūṭasthe kāryānutpādādanvayavyatirekābhyāmupakāra",
  "GSP33brsvbh2u:2249": "eva kāryakārī na bhāva iti nārthakriyākārī bhāvaḥ /",
  "GSP33brsvbh2u:2250": "taduktam-'varṣātapābhyāṃ kiṃ vyomnaścarmaṇyasti tayoḥ phalam /",
  "GSP33brsvbh2u:2251": "carmopamaścetso 'nityaḥ svatulyaścedasatphalaḥ //",
  "GSP33brsvbh2u:2252": "'iti /",
  "GSP33brsvbh2u:2253": "tathā cākiñcitkarādapi cet kūṭasthātkāryaṃ jāyeta, sarvaṃ sarvasmājjāyeteti sūktam /",
  "GSP33brsvbh2u:2254": "upasaṃharati-tasmādabhāvagrastebhya iti /",
  "GSP33brsvbh2u:2255": "tatredamucyate /",
  "GSP33brsvbh2u:2256": "nāsato 'dṛṣṭatvāditi /",
  "GSP33brsvbh2u:2257": "nābhāvāt kāryotpattiḥ /",
  "GSP33brsvbh2u:2258": "kasmāt /",
  "GSP33brsvbh2u:2259": "adṛṣṭatvāt /",
  "GSP33brsvbh2u:2260": "nahi śaśaviṣāṇādaṅgurādīnāṃ kāryāṇāmutpattirdṛśyate /",
  "GSP33brsvbh2u:2261": "yadi tvabhāvādbhāvotpattiḥ syāttato 'bhāvatvāviśeṣāt śaśaviṣāṇādibhyo 'pyaṅgurotpattiḥ /",
  "GSP33brsvbh2u:2262": "nahyabhāvo viśiṣyate /",
  "GSP33brsvbh2u:2263": "viśeṣaṇayoge vā so 'pi bhāvaḥ syānna nirūpākhya ityarthaḥ /",
  "GSP33brsvbh2u:2264": "viśeṣaṇayogamabhāvasyābhyupetyāha-nāpyabhāvaḥ kasyacidutpattiheturiti /",
  "GSP33brsvbh2u:2265": "api ca yadyenānanvitaṃ na tattasya vikāraḥ,",
  "GSP33brsvbh2u:2266": "yathā ghaṭaśarāvodañcānādayo hemnānanvitā na hemavikāraḥ /",
  "GSP33brsvbh2u:2267": "ananvitāścaite vikārā abhāvena /",
  "GSP33brsvbh2u:2268": "tasmānnābhāvavikāraḥ /",
  "GSP33brsvbh2u:2269": "bhāvavikārastu te, bhāvasya tenānvitatvādityāha-abhāvācca bhāvotpattāviti /",
  "GSP33brsvbh2u:2270": "abhāvakāraṇavādino vacanamanubhāṣya dūṣayati-yattūktamiti /",
  "GSP33brsvbh2u:2271": "sthiro 'pi bhāvaḥ kramavatsahakārisamavadhānāt krameṇa kāryāṇi karoti /",
  "GSP33brsvbh2u:2272": "na cānupakārakāḥ sahakāriṇaḥ /",
  "GSP33brsvbh2u:2273": "sa cāsya sahakāribhirādhīyamānā upakāro na bhinno nāpyabhinnaḥ /",
  "GSP33brsvbh2u:2274": "kintvanirvācya eva /",
  "GSP33brsvbh2u:2275": "anirvācyācca kāryamapyanirvācyameva jāyate /",
  "GSP33brsvbh2u:2276": "na caitāvatā sthirasyākāraṇatvaṃ, tadupādānatvātkāryasya, rajjūpādānatvamiva bhujaṅgasyetyuktam /",
  "GSP33brsvbh2u:2277": "tathā ca śrutiḥ-'mṛttiketyeva satyam'iti /",
  "GSP33brsvbh2u:2278": "apica ye 'pi sarvato vilakṣaṇāni svalakṣaṇāni vastusantyāsthiṣata,",
  "GSP33brsvbh2u:2279": "teṣāmapi kimiti bījajātīyebhyo 'ṅkurajātīyānyeva jāyante kāryāṇi,",
  "GSP33brsvbh2u:2280": "natu kramelakajātīyāni /",
  "GSP33brsvbh2u:2281": "nahi bījādbījāntarasya vā kramelakasya vātyantavailakṣaṇye kaścidviśeṣaḥ /",
  "GSP33brsvbh2u:2282": "naca bījāṅguratve sāmānye paramārthasatī, yenaitayorbhāvikaḥ kāryakāraṇabhāvo bhavet /",
  "GSP33brsvbh2u:2283": "tasmātkālpanikādeva svalakṣaṇopādānādbījajātīyāttathāvidhasyaivāṅgurajātīyasyotpattiniyama āstheyaḥ /",
  "GSP33brsvbh2u:2284": "anyathā",
  "GSP33brsvbh2u:2285": "kāryahetukānumānocchedaprasaṅgaḥ /",
  "GSP33brsvbh2u:2286": "diṅmātrasya sūcitam /",
  "GSP33brsvbh2u:2287": "prapañcastu brahmatatvasamīkṣānyāyakaṇikayoḥ kṛta iti neha pratanyate vistarabhayāt //26//",
  "GSP33brsvbh2u:2288": "____________________________________________________________________________________________",
  "GSP33brsvbh2u:2289": "START BsVBh_2,2.5.27",
  "GSP33brsvbh2u:2290": "udāsīnānāmapi caivaṃ siddhiḥ | BBs_2,2.27 |",
  "GSP33brsvbh2u:2291": "bhāṣyamasya sugamam //27//",
  "GSP33brsvbh2u:2292": "____________________________________________________________________________________________",
  "GSP33brsvbh2u:2293": "START BsVBh_2,2.5.28",
  "GSP33brsvbh2u:2294": "nābhāva upalabdheḥ | BBs_2,2.28 |",
  "GSP33brsvbh2u:2295": "pūrvādhikaraṇasaṃgatimāha--evamiti /",
  "GSP33brsvbh2u:2296": "bāhyārthavādibhyo vijñānamatravādināṃ sugatābhipretatayā viśeṣamāha-keṣāñcitkileti /",
  "GSP33brsvbh2u:2297": "atha pramātā pramāṇaṃ prameyaṃ pramitiriti hi catasṛṣu vidhāsu tatvaparisamāptirāsāmanyatamābhāve 'pi tattvasyāvyavasthānāt /",
  "GSP33brsvbh2u:2298": "tasmādanena vijñānaskandhamātraṃ tattvaṃ vyavasthāpayatā catasro vidhā eṣitavyāḥ,",
  "GSP33brsvbh2u:2299": "tathāca na vijñānaskandhamātraṃ tattvam /",
  "GSP33brsvbh2u:2300": "nahyasti saṃbhavo vijñānamātraṃ catasro vidhāścetyata āha--tasmiṃśca vijñānavāde buddhyārūḍhena rūpeṇeti /",
  "GSP33brsvbh2u:2301": "yadyapyanubhavānnānyo 'nubhāvyo 'nubhavitānubhavanaṃ,",
  "GSP33brsvbh2u:2302": "tathāpi buddhyārūḍhena buddhiparikalpitenāntastha evaiṣa pramāṇaprameyaphalavyavahāraḥ pramātṛvyavahāraścetyapi draṣṭavyam /",
  "GSP33brsvbh2u:2303": "na pāramārthika ityarthaḥ /",
  "GSP33brsvbh2u:2304": "evaṃ ca siddhasādhanam /",
  "GSP33brsvbh2u:2305": "na hi brahmavādino nīlādyākārāṃ vittimabhyupagacchanti, kintvanirvacanīyaṃ nīlādīti /",
  "GSP33brsvbh2u:2306": "tathāhi-svarūpaṃ vijñānasyāsatyākārayuktaṃ prameyaṃ prameyaprakāśanaṃ pramāṇaphalaṃ,",
  "GSP33brsvbh2u:2307": "tatprakāśanaśaktiḥ pramāṇam /",
  "GSP33brsvbh2u:2308": "bāhyavādinorapi vaibhāṣikasautrāntikayoḥ kālpanika eva pramāṇaphalavyavahāro 'bhimata ityāha--satyapi bāhyer'tha iti /",
  "GSP33brsvbh2u:2309": "bhinnādhikaraṇatve hi pramāṇaphalayostadbhāvo na syāt /",
  "GSP33brsvbh2u:2310": "nahi khadiragocare paraśau palāśe dvaidhībhāvo bhavati /",
  "GSP33brsvbh2u:2311": "tasmādanayoraikādhikaraṇyaṃ vaktavyam /",
  "GSP33brsvbh2u:2312": "kathaṃ ca tadbhavati /",
  "GSP33brsvbh2u:2313": "yadi jñānasthe eva pramāṇaphale bhavataḥ /",
  "GSP33brsvbh2u:2314": "na ca jñānaṃ svalakṣaṇamanaṃśamaṃśābhyāṃ vastusadbhyāṃ yujyate /",
  "GSP33brsvbh2u:2315": "tadeva jñānamajñānavyāvṛttikalpitajñānatvāṃśaṃ phalam /",
  "GSP33brsvbh2u:2316": "aśaktivyāvṛttiparikalpitātmānātmaprakāśanaśaktyaṃśaṃ pramāṇam /",
  "GSP33brsvbh2u:2317": "prameyaṃ tvasya bāhyameva /",
  "GSP33brsvbh2u:2318": "evaṃ sautrāntikasamaye 'pi /",
  "GSP33brsvbh2u:2319": "jñānasyārthasārūpyamanīlākāravyāvṛttyā kalpitanīlākāratvaṃ pramāṇaṃ vyavasthāpanahetutvāt /",
  "GSP33brsvbh2u:2320": "ajñānavyāvṛttikalpitaṃ ca jñānatvaṃ phalaṃ vyavasthāpyatvāt /",
  "GSP33brsvbh2u:2321": "tathā cāhuḥ--'nahi",
  "GSP33brsvbh2u:2322": "vittisattaiva tadvedanā yuktā, tasyāḥ sarvatrāviśeṣāt /",
  "GSP33brsvbh2u:2323": "tāṃ tu sārūpyamāviśatsarūpayattadghaṭayet'iti /",
  "GSP33brsvbh2u:2324": "praśnapūrvakaṃ bāhyārthābhāva upapattīrāha--kathaṃ punaravamyata iti /",
  "GSP33brsvbh2u:2325": "sa hi vijñānālambanatvābhimato bāhyor'thaḥ paramāṇustāvanna saṃbhavati /",
  "GSP33brsvbh2u:2326": "ekasthūlanīlābhāsaṃ hi jñānaṃ na paramasūkṣmaparamāṇvābhāsam /",
  "GSP33brsvbh2u:2327": "na cānyābhāsamanyagocaraṃ bhavitumarhati /",
  "GSP33brsvbh2u:2328": "atiprasaṅgena sarvagocaratayā sarvasarvajñatvaprasaṅgāt /",
  "GSP33brsvbh2u:2329": "na ca pratibhāsadharmaḥ sthaulyamiti yuktam /",
  "GSP33brsvbh2u:2330": "vikalpāsahatvāt /",
  "GSP33brsvbh2u:2331": "kimayaṃ pratibhāsasya jñānasya dharma uta pratibhāsanakāler'thasya dharmaḥ /",
  "GSP33brsvbh2u:2332": "yadi pūrvaḥ kalpaḥ, addhā, tathāsati hi svāṃśālambanameva vijñānamabhyupetaṃ bhavati /",
  "GSP33brsvbh2u:2333": "evaṃ ca kaḥ pratikūlībhavatyanukūlamācarati /",
  "GSP33brsvbh2u:2334": "dvitīya iti cet /",
  "GSP33brsvbh2u:2335": "tathā hi--rūpaparimāṇava eva",
  "GSP33brsvbh2u:2336": "nirantaramutpannā ekavijñānopārohiṇaḥ sthaulyam /",
  "GSP33brsvbh2u:2337": "na cātra kasyacidbhrāntatā /",
  "GSP33brsvbh2u:2338": "nahi na te rūpaparamāṇavaḥ /",
  "GSP33brsvbh2u:2339": "naca na nirantaramutpannāḥ /",
  "GSP33brsvbh2u:2340": "na caikavijñānānupārohiṇaḥ /",
  "GSP33brsvbh2u:2341": "tena mā bhūnnīlatvādivatparamāṇudharmaḥ, pratyekaṃ paramāṇuṣvabhāvāt /",
  "GSP33brsvbh2u:2342": "pratibhāsadaśāpannānāṃ tu teṣāṃ bhaviṣyati bahutvādivatsāṃvṛtaṃ sthaulyam /",
  "GSP33brsvbh2u:2343": "yathāhuḥ--'grahe 'nekasya caikena kiñcidrūpaṃ hi gṛhyate /",
  "GSP33brsvbh2u:2344": "sāṃvṛtaṃ pratibhāsasthaṃ tadekātmanyasaṃbhavāt //1//",
  "GSP33brsvbh2u:2345": "naca taddarśanaṃ bhrāntaṃ nānāvastugrahādyataḥ /",
  "GSP33brsvbh2u:2346": "sāṃvṛtaṃ grahaṇaṃ nānyanna ca vastugraho bhramaḥ //2//",
  "GSP33brsvbh2u:2347": "'iti /",
  "GSP33brsvbh2u:2348": "tanna /",
  "GSP33brsvbh2u:2349": "nairantaryāvabhāsasya bhrāntatvāt /",
  "GSP33brsvbh2u:2350_0": "gandharasasparśaparamāṇvantaritā hi te rūpaparamāṇavo na nirantarāḥ tasmādārātsāntareṣu",
  "GSP33brsvbh2u:2350_1": "vṛkṣeṣvekadhanavanapratyayavadeṣa sthūlapratyayaḥ paramāṇuṣu sāntareṣu bhrānta eveti paśyāmaḥ /",
  "GSP33brsvbh2u:2351": "tasmāt kalpanāṣoḍhatve 'pi bhrāntatvādghaṭādipratyayasya pītaśaṅkhādijñānavanna pratyakṣatā paramāṇugocaratvābhyupagame /",
  "GSP33brsvbh2u:2352": "tadidamuktam,na tāvatparamāṇavaḥ",
  "GSP33brsvbh2u:2353": "stambhādipratyayaparicchedyā bhavitumarhanti /",
  "GSP33brsvbh2u:2354": "nāpi tatsamūhā vā stambhādayo 'vayavinaḥ /",
  "GSP33brsvbh2u:2355": "teṣāmabhede paramāṇubhyaḥ paramāṇava eva /",
  "GSP33brsvbh2u:2356": "tatra coktaṃ dūṣaṇam /",
  "GSP33brsvbh2u:2357": "bhede tu gavāśvasyevātyantavailakṣaṇyamiti na tādātmyam /",
  "GSP33brsvbh2u:2358": "samavāyaśca nirākṛta iti /",
  "GSP33brsvbh2u:2359": "evaṃ bhedābhedavikalpena jātiguṇakarmādīnapi pratyācakṣīta /",
  "GSP33brsvbh2u:2360": "tasmādyadyatpratibhāsate tasya sarvasya vicārāsahatvāt,",
  "GSP33brsvbh2u:2361": "apratibhāsamānasadbhāve ca pramāṇābhāvānna bāhyālambanāḥ pratyayā iti /",
  "GSP33brsvbh2u:2362": "api ca na tāvadvijñānamindriyavannilīnamarthaṃ pratyakṣayitumarhati /",
  "GSP33brsvbh2u:2363": "nahi yathendriyamarthaviṣayaṃ jñānaṃ janayatyevaṃ vijñānamaparaṃ vijñānaṃ janayitumarhati /",
  "GSP33brsvbh2u:2364": "tatrāpi samānatvādanuyogasyānavasthāprasaṅgāt /",
  "GSP33brsvbh2u:2365": "na cārthādhāraṃ prākaṭyalakṣaṇaṃ phalamādhātumutsahate /",
  "GSP33brsvbh2u:2366": "atītānāgateṣu tadasaṃbhavāt /",
  "GSP33brsvbh2u:2367": "nahyasti saṃbhavo 'pratyutpanno dharmī dharmāścāsya pratyutpannā iti /",
  "GSP33brsvbh2u:2368": "tasmājjñānasvarūpapratyakṣataivārthapratyakṣatābhyupeyā /",
  "GSP33brsvbh2u:2369": "taccānākāraṃ sadājānato bhedābhāvāt kathamarthabhedaṃ vyavasthāpayediti tadbhedavyavasthāpanāyākārabhedo 'syaiṣitavyaḥ /",
  "GSP33brsvbh2u:2370": "taduktam--'na hi vittisattaiva tadvedanā yuktā, tasyāḥ sarvatrāviśeṣāt /",
  "GSP33brsvbh2u:2371": "tāṃ tu sārūpyamāviśatsarūpayattadghaṭayet'iti /",
  "GSP33brsvbh2u:2372": "ekaścāyamākāro 'nubhūyate /",
  "GSP33brsvbh2u:2373": "sa cedvijñānasya nārthasadbhāve kiñcana pramāṇamastītyāha--apicānubhavamātreṇa sādhāraṇātmano jñānasyeti /",
  "GSP33brsvbh2u:2374": "api ca sahopalambhaniyamāditi /",
  "GSP33brsvbh2u:2375": "yadyena saha niyatasahopalambhanaṃ tattato na bhidyate, yathaikasmāccandramaso dvitīyaścandramāḥ /",
  "GSP33brsvbh2u:2376": "niyatasahopalambhanaścārtho jñāneneti vyāpakaviruddhopalabdhiḥ /",
  "GSP33brsvbh2u:2377": "niṣedhyo hi bhedaḥ sahopalambhāniyamena vyāpto yathā bhinnāvaśvinau nāvaśyaṃ sahopalabhyete kadācidabhrāpidhāne 'nyatarasyaikasyopalabdheḥ /",
  "GSP33brsvbh2u:2378": "so 'yamiha bhedavyāpakāniyamavirūddho niyama upalabhyamānastadvyāpyaṃ bhedaṃ nivartayatīti /",
  "GSP33brsvbh2u:2379": "taduktam--'sahopalambaniyamādabhedo nīlataddhiyoḥ /",
  "GSP33brsvbh2u:2380": "bhedaśca bhrāntivijñānairddṛśyatendāvivādvaye //",
  "GSP33brsvbh2u:2381": "'iti /",
  "GSP33brsvbh2u:2382": "svapnādivaccedaṃ draṣṭavyam /",
  "GSP33brsvbh2u:2383": "yo yaḥ pratyayaḥ sa sarvo bāhyānāvambanaḥ, yathā svapnamāyādipratyayaḥ, tathā",
  "GSP33brsvbh2u:2384": "caiṣa vivādādhyāsitaḥ pratyaya iti svabhāvahetuḥ /",
  "GSP33brsvbh2u:2385": "bāhyānālambanatā hi pratyayatvamātrānubandhinī vṛkṣateva śiṃśapātvamātrānubandhinīti tanmātrānubandhini nirālambanatve sādhye bhavati pratyayatvaṃ svabhāvahetuḥ /",
  "GSP33brsvbh2u:2386": "atrāntare sautrāntikaścodayati--kathaṃ punarasati bāhyer'the nīlamidaṃ pītamityādipratyayavaicitryamupapadyate /",
  "GSP33brsvbh2u:2387": "sa hi mene ye yasmin satyapi kādācitkāste sarve tadatiriktahetusāpekṣāḥ,",
  "GSP33brsvbh2u:2388": "yathāvivakṣatyajigamiṣati mayi vacanagamanapratibhāsāḥ pratyayāścetanasaṃtānāntarasāpekṣāḥ /",
  "GSP33brsvbh2u:2389": "tathā ca vivādādhyāsitāḥ satyapyālayavijñānasaṃtāne ṣaḍapi pravṛttipratyayā iti svabhāvahetuḥ /",
  "GSP33brsvbh2u:2390": "yaścāsāvālayavijñānasaṃtānātiriktaḥ kādācitkapravṛttijñānabhedahetuḥ sa bāhyor'thaṃ iti /",
  "GSP33brsvbh2u:2391": "vāsanāparipākapratyayakādācitkatvāt kadācidutpāda iti cet /",
  "GSP33brsvbh2u:2392": "nanvekasaṃtatipatitānāmālayavijñānānāṃ tatpravṛttivijñānajananaśaktirvāsanā,",
  "GSP33brsvbh2u:2393": "tasyāśca svakāryopajanaṃ pratyābhimukhyaṃ paripākastasya ca pratyayaḥ svasaṃtānavartī pūrvakṣaṇaḥ saṃtānāntarāpekṣānabhyupagamāt,",
  "GSP33brsvbh2u:2394": "tathāca sarve 'pyālayasaṃtānapatitāḥ paripākahetavo bhaveyuḥ /",
  "GSP33brsvbh2u:2395": "na vā kaścidapi, ālayasaṃtānapātitvāviśeṣāt /",
  "GSP33brsvbh2u:2396": "kṣaṇabhedācchaktibhedastasya ca kādācitkatvātkāryakādācitkatvamiti cet /",
  "GSP33brsvbh2u:2397": "nanvevamekasyaiva nīlajñānopajanasāmarthyaṃ tatprabodhasāmarthyaṃ ceti kṣaṇāntarasyaitanna syāt /",
  "GSP33brsvbh2u:2398": "sattve vā kathaṃ kṣaṇabhedātsāmarthyabheda ityālayasaṃtānavartinaḥ sarve samarthā iti samarthahetusadbhāve kāryakṣepānupapatteḥ /",
  "GSP33brsvbh2u:2399": "svasaṃtānamātrādhīnatve niṣedhyasya kādācitkatvasya viruddhaṃ sadātanatvaṃ tasyopalabdhyā kādācitkatvaṃ nivartamānaṃ hetvantarāpekṣatve vyavatiṣṭhata iti pratibandhasiddhiḥ /",
  "GSP33brsvbh2u:2400": "naca jñānasaṃtānāntaranibandhanatvaṃ",
  "GSP33brsvbh2u:2401": "sarveṣāmiṣyate pravṛttivijñānānāṃ vijñānavādibhirapi tu kasyacideva vicchinnagamanavacanapratibhāsasya pravṛttivijñānasya /",
  "GSP33brsvbh2u:2402": "api ca",
  "GSP33brsvbh2u:2403": "sattvāntarasaṃtānanimittatve tasyāpi sadā saṃnidhānānna kādācitkatvaṃ syāt /",
  "GSP33brsvbh2u:2404": "na hi sattvāntarasaṃtānasya deśataḥ kālato vā viprakarṣasaṃbhavaḥ /",
  "GSP33brsvbh2u:2405": "vijñānavāde vijñānātiriktadeśānābhyupagamādamūrtatvācca vijñānānāmadeśātmakatvātsaṃsārasyādimatvāprasaṅgenāpūrvasattvaprādurbhāvānabhyupagamācca na kālato 'pi viprakarṣasaṃbhavaḥ /",
  "GSP33brsvbh2u:2406": "tasmādasati bāhyer'the pratyayavaicitryānupapatterastyānumāniko bāhyārtha iti sautrāntikāḥ pratipedire,",
  "GSP33brsvbh2u:2407": "tānnirākaroti--vāsanāvaicitryādityāha vijñānavādī /",
  "GSP33brsvbh2u:2408": "idamatrākūtam--svasaṃtānamātraprabhavatve 'pi pratyayakādācitkatvopapattau saṃdigdhavipakṣavyāvṛttikatvena heturanaikāntikaḥ /",
  "GSP33brsvbh2u:2409": "tathāhi--bāhyanimittakatve 'pi kathaṃ kadācit nīlasaṃvedanaṃ kadācit pītasaṃvedanam /",
  "GSP33brsvbh2u:2410": "bāhyanīlapītasaṃnidhānāsaṃnidhānābhyāmiti cet /",
  "GSP33brsvbh2u:2411": "atha pītasaṃnidhāne 'pi kimiti nīlajñānaṃ na bhavati, pītajñānaṃ bhavati /",
  "GSP33brsvbh2u:2412": "tatra tasya sāmarthyādasāmarthyāccetarasminniti cet /",
  "GSP33brsvbh2u:2413": "kutaḥ punarayaṃ sāmarthyāsāmarthyabhedaḥ /",
  "GSP33brsvbh2u:2414": "hetubhedāditi cet /",
  "GSP33brsvbh2u:2415": "evaṃ tarhi kṣaṇānāmapi svakāraṇabhedanibandhaḥ śaktibhedo bhaviṣyati /",
  "GSP33brsvbh2u:2416": "saṃtānino hi kṣaṇāḥ kāryabhedahetavaste ca pratikāryaṃ bhidyante ca /",
  "GSP33brsvbh2u:2417": "na ca saṃtāno nāma kaścideka utpādakaḥ kṣaṇānāṃ yadabhedāt kṣaṇā na bhidyeran /",
  "GSP33brsvbh2u:2418": "nanūktaṃ na kṣaṇabhedābhedābhyāṃ śaktibhedābhedau, bhinnānāmapi kṣaṇānāmekasāmarthyopalabdheḥ /",
  "GSP33brsvbh2u:2419": "anyathaika eva kṣaṇe nīlajñānajananasāmarthyaṃ iti na bhūyo nīlajñānāni jāyeran /",
  "GSP33brsvbh2u:2420": "tatsamarthasyātītatvāt, kṣaṇāntarāṇāṃ cāsāmarthyāt /",
  "GSP33brsvbh2u:2421": "tasmāt kṣaṇabhede 'pi na sāmarthyabhedaḥ, saṃtānabhede tu sāmarthyaṃ bhidyata iti /",
  "GSP33brsvbh2u:2422": "tanna /",
  "GSP33brsvbh2u:2423": "yadi bhinnānāṃ saṃtānānāṃ naikaṃ sāmarthyaṃ,",
  "GSP33brsvbh2u:2424": "hanta tarhi nīlasaṃtānānāmapi mitho bhinnānāṃ naikamasti nīlākārādhānasāmarthyamiti saṃnidhāne 'pi",
  "GSP33brsvbh2u:2425": "nīlasaṃtānāntarasya na nīlajñānamupajāyeta /",
  "GSP33brsvbh2u:2426": "tasmātsaṃtānāntarāṇāmiva kṣaṇāntarāṇāmapi svakāraṇabhedādhīnopajanānāṃ keṣāñcideva sāmarthyabhedaḥ keṣāñcinneti vaktavyam /",
  "GSP33brsvbh2u:2427": "tathā caikālayajñānasaṃtānapatiteṣu kasyacideva jñānakṣaṇasya sa tādṛśaḥ sāmarthyātiśayo vāsanāparanāmā svapratyayāsāditaḥ /",
  "GSP33brsvbh2u:2428": "yato nīlākāraṃ pravṛttivijñānaṃ jāyate na pītākāram /",
  "GSP33brsvbh2u:2429": "kasyacittu sa tādṛśo yataḥ pītākāraṃ jñānaṃ na nīlākāramiti vāsanāvaicitryādeva svapratyayāsāditājjñānavaicitryasiddherna tadatiriktārthasadbhāve kiñcanāsti pramāṇamiti paśyāmaḥ /",
  "GSP33brsvbh2u:2430": "ālayavijñānasaṃtānapatitamevāsaṃviditaṃ jñānaṃ vāsanā tadvaicitryānnīlādyanubhavavaicitryaṃ,",
  "GSP33brsvbh2u:2431": "pūrvanīlādyanubhavavaicitryācca vāsanāvaicitryamityanāditānayorvijñānavāsanayoḥ /",
  "GSP33brsvbh2u:2432": "tasmānna parasparāśrayadoṣasaṃbhavo bījāṅkurasaṃtānavaditi /",
  "GSP33brsvbh2u:2433": "anvayavyatirekābhyāmapi vāsanāvaicitryasyaiva jñānavaicitryahetutā nārthavaicitryasyetyāha--api cānvayavyatirekābhyāmiti /",
  "GSP33brsvbh2u:2434": "evaṃ prāpte brūmaḥ /",
  "GSP33brsvbh2u:2435": "nābhāva upalabdheriti /",
  "GSP33brsvbh2u:2436": "na khalvabhāvo bāhyasyārthasyādhyavasātuṃ śakyate /",
  "GSP33brsvbh2u:2437": "sa hyupalambhābhāvādvādhyavasīyeta,",
  "GSP33brsvbh2u:2438": "satyapyupalambhe tasya bāhyāviṣayatvādvā,",
  "GSP33brsvbh2u:2439": "satyapi bāhyaviṣayatve bāhyārthabādhakapramāṇasadbhāvādvā /",
  "GSP33brsvbh2u:2440": "na tāvat sarvathopalambhābhāva iti praśnapūrvakamāha--kasmāt /",
  "GSP33brsvbh2u:2441": "upalabdheriti /",
  "GSP33brsvbh2u:2442": "nahi sphuṭatare sarvajanīna upalambhe sati tadabhāvaḥ śakyo vaktumityarthaḥ /",
  "GSP33brsvbh2u:2443": "dvitīyaṃ pakṣamavalambate--nanu nāhamevaṃ bravīmīti /",
  "GSP33brsvbh2u:2444": "nirākaroti--bāḍhamevaṃ bravīṣi /",
  "GSP33brsvbh2u:2445": "upalabdhigrāhiṇā hi sākṣiṇopalabdhirgṛhyamāṇā bāhyaviṣayatvenaiva gṛhyate nopalabdhimātramityarthaḥ /",
  "GSP33brsvbh2u:2446": "ataścaiti vakṣyamāṇopapattiparāmarśaḥ /",
  "GSP33brsvbh2u:2447": "tṛtīyaṃ pakṣamālambate--nanu",
  "GSP33brsvbh2u:2448": "bāhyasyārthasyāsaṃbhavāditi /",
  "GSP33brsvbh2u:2449": "nirākaroti--nāyaṃ sādhuradhyavasāya iti /",
  "GSP33brsvbh2u:2450": "idamatrākūtam--ghaṭapaṭādayo hi sthūlā bhāsante na tu paramasūkṣmāḥ /",
  "GSP33brsvbh2u:2451_0": "tatredaṃ nānādigdeśavyāpitvalakṣaṇaṃ sthaulyaṃ yadyapi jñānākāratvenāvaraṇānāvaraṇalakṣaṇena",
  "GSP33brsvbh2u:2451_1": "viruddhadharmasaṃsargeṇa yujyate jñānopādheranāvṛtatvādeva tathāpi taddeśatvātaddeśatvakampākampatvaraktāraktatvalakṣaṇairviruddhadhamrasaṃsargairasya",
  "GSP33brsvbh2u:2451_2": "nānātvaṃ prasajyamānaṃ jñānākāratve 'pi na śakyaṃ",
  "GSP33brsvbh2u:2452": "śakreṇāpi vārayitum /",
  "GSP33brsvbh2u:2453": "vyatirekāvyatirekavṛttivikalpau ca paramāṇoraṃśavattvaṃ copapāditāni vaiśeṣikaparīkṣāyām /",
  "GSP33brsvbh2u:2454": "tasmādbāhyārthavanna jñāne 'pi sthaulyasaṃbhavaḥ /",
  "GSP33brsvbh2u:2455": "na ca tāvat paramāṇvābhāsamekajñānam, ekasya nānātmatvānupapatteḥ /",
  "GSP33brsvbh2u:2456": "ākārāṇāṃ vā jñānatādātmyādekatvaprasaṅgāt /",
  "GSP33brsvbh2u:2457": "na ca yāvanta ākārāstāvantyeva jñānāni,",
  "GSP33brsvbh2u:2458": "tāvatāṃ jñānānāṃ mitho vārtānabhijñatayā sthūlānubhavābhāvaprasaṅgāt /",
  "GSP33brsvbh2u:2459": "na ca tatpṛṣṭhabhāvī samastajñānākārasaṃkalanātmaka ekaḥ sthūlavikalpo vijṛmbhata iti sāṃpratam /",
  "GSP33brsvbh2u:2460": "tasyāpi sākāratayā sthaulyāyogāt /",
  "GSP33brsvbh2u:2461": "yathāha dharmakīrtiḥ-'tasmānnārthe na ca jñāne sthūlābhāsastadātmanaḥ /",
  "GSP33brsvbh2u:2462": "ekatra pratiṣiddhatvādbahuṣvapi na saṃbhavaḥ //",
  "GSP33brsvbh2u:2463": "'iti /",
  "GSP33brsvbh2u:2464": "tasmādbhavatāpi jñānākāraṃ sthaulyaṃ samarthayamānenapramāṇapravṛttyapravṛttipūrvakau saṃbhavāsaṃbhavāvāstheyau /",
  "GSP33brsvbh2u:2465": "tathā cedantāspadamaśakyaṃ jñānādbhinnaṃ bāhyamapahnotumiti /",
  "GSP33brsvbh2u:2466": "yacca jñānasya pratyarthaṃ vyavasthāyai viṣayasārūpyamāsthitaṃ, naitena viṣayo 'pahnotuṃ śakyaḥ,",
  "GSP33brsvbh2u:2467": "asatyarthe tatsārūpyasya tadvyavasthāyāścānupapatterityāha-na ca jñānasya viṣayasārūpyāditi //",
  "GSP33brsvbh2u:2468": "yaśca sahopalambhaniyama uktaḥ so 'pi vikalpaṃ na sahate /",
  "GSP33brsvbh2u:2469": "yadi jñānārthayoḥ sāhityenopalambhastato viruddho heturnābhedaṃ sādhayitumarhati,",
  "GSP33brsvbh2u:2470": "sāhityasya tadviruddhabhedavyāptatvādabhede tadanupapatteḥ /",
  "GSP33brsvbh2u:2471": "athaikopalambhaniyamaḥ /",
  "GSP33brsvbh2u:2472": "na ekatvasyāvācakaḥ sahaśabdaḥ /",
  "GSP33brsvbh2u:2473": "api ca kimekatvenopalambha āho eka upalambho jñānārthayoḥ /",
  "GSP33brsvbh2u:2474": "na",
  "GSP33brsvbh2u:2475": "tāvadekatvenopalambha ityāha--bahirupalabdheśca viṣayasya /",
  "GSP33brsvbh2u:2476": "athaikopalambhaniyamaḥ,",
  "GSP33brsvbh2u:2477": "tatrāha--ata eva sahopalambhaniyamo 'pi pratyayaviṣayo 'rupāyopeyabhāvahetuko nābhedahetuka ityavagantavyam /",
  "GSP33brsvbh2u:2478": "yathā hi sarvaṃ cākṣuṣaṃ prabhārūpānuviddhaṃ buddhibodhyaṃ niyamena manujairupalabhyate,",
  "GSP33brsvbh2u:2479": "na caitāvatā ghaṭādirūpaṃ prabhātmakaṃ bhavati,",
  "GSP33brsvbh2u:2480": "kintu prabhopāyatvānniyamaḥ,",
  "GSP33brsvbh2u:2481": "evamihāpyātmasākṣikānubhavopāyatvādarthasyaikopalambhaniyama iti /",
  "GSP33brsvbh2u:2482": "api ca yatraikavijñānagocarau ghaṭapaṭau tatrārthabhedaṃ vijñānabhedaṃ cādyavasyanti pratipattāraḥ /",
  "GSP33brsvbh2u:2483": "na caitadekātmye 'vakalpata ityāha--apica ghaṭajñanaṃ paṭajñānamiti /",
  "GSP33brsvbh2u:2484": "tathārthābhede 'pi vijñānabhedadarśanānna vijñānātmakatvamarthasyetyāha-tathā ghaṭadarśanaṃ ghaṭasmaraṇamiti /",
  "GSP33brsvbh2u:2485": "api ca svarūpamātraparyavasitaṃ jñānaṃ jñānāntaravārtānabhijñamiti yayorbhedaste dve na gṛhīte iti bhedo 'pi tadgato na gṛhīta iti /",
  "GSP33brsvbh2u:2486": "evaṃ kṣaṇikaśūnyānātmatvādayo 'pyanekapratijñāhetudṛṣṭāntajñānabhedasādhyāḥ /",
  "GSP33brsvbh2u:2487": "evaṃ svamasādhāraṇamanyato vyāvṛttaṃ lakṣaṇaṃ yasya tadapi yadvyāvartate yataśca vyāvartate tadanekajñānasādhyam /",
  "GSP33brsvbh2u:2488": "evaṃ sāmānyalakṣaṇamapi vidhirūpamanyāpoharūpaṃ vānekajñānagamyam /",
  "GSP33brsvbh2u:2489": "evaṃ vāsyavāsakabhāvo 'nekajñānasādhyaḥ /",
  "GSP33brsvbh2u:2490": "evamavidyopaplavavaśena yatsadasaddharmatvaṃ yathā nīlamiti saddharmaḥ,",
  "GSP33brsvbh2u:2491": "naraviṣāṇamityasaddharmaḥ,",
  "GSP33brsvbh2u:2492": "amūrtamiti sadasaddharmaḥ /",
  "GSP33brsvbh2u:2493": "śakyaṃ hi śaśaviṣāṇamamūrtaṃ vaktum /",
  "GSP33brsvbh2u:2494": "śakyaṃ ca vijñānamamūrtaṃ vaktum /",
  "GSP33brsvbh2u:2495": "yathoktam--'anādivāsanodbhūtavikalpapariniṣṭhitaḥ /",
  "GSP33brsvbh2u:2496": "śabdārthastrividho dharmo bhāvābhāvobhayāśrayaḥ //",
  "GSP33brsvbh2u:2497": "'iti /",
  "GSP33brsvbh2u:2498": "evaṃ mokṣapratijñā ca yo mucyate yataśca mucyate yena mucyate tadanekajñānasādhyā /",
  "GSP33brsvbh2u:2499": "evaṃ vipratipannaṃ pratipādayituṃ pratijñeti yatpratipādayati yena pratipādayati yaśca",
  "GSP33brsvbh2u:2500": "puruṣaḥ pratipādyate yaśca pratipādayati tadanekajñānasādhyetyasatyekasminnanekārthajñānapratisaṃdhātari nopapadyate /",
  "GSP33brsvbh2u:2501": "tatsarvaṃ vijñānasya svāṃśālambane 'nupapannamityāha--api ca dvayorvijñānayoḥ pūrvottarakālayoriti /",
  "GSP33brsvbh2u:2502": "api ca bhedāśrayaḥ karmaphalabhāvo nābhinne jñāne bhavitumarhati /",
  "GSP33brsvbh2u:2503": "no khalu chidā chidyate kintu dāru /",
  "GSP33brsvbh2u:2504": "nāpi pākaḥ pacyate 'pi tu taṇḍulāḥ /",
  "GSP33brsvbh2u:2505": "tadihāpi na jñānaṃ svāṃśena jñeyamātmani vṛttivirodhādapi tu tadatiriktor'thaḥ,",
  "GSP33brsvbh2u:2506": "pācyā iva taṇḍulāḥ pākātiriktā iti /",
  "GSP33brsvbh2u:2507": "bhūmiracanāpūrvakamāha--kiñcānyat /",
  "GSP33brsvbh2u:2508": "vijñānaṃ vijñānamityabhyupagaccheteti /",
  "GSP33brsvbh2u:2509": "codayati-nanu vijñānasya svarūpavyatiriktagrāhyatva iti /",
  "GSP33brsvbh2u:2510": "ayamarthaḥ--svarūpādatiriktamarthaṃ cedvijñānaṃ gṛhṇāti tatastadapratyakṣaṃ sannarthaṃ pratyakṣayitumarhati /",
  "GSP33brsvbh2u:2511": "na hi cakṣuriva tannilīnamarthe kañcanātiśayamādhatte, yenārthamapratyakṣaṃ satpratyakṣayet /",
  "GSP33brsvbh2u:2512": "apitu tatpratyakṣataivārthapratyakṣatā /",
  "GSP33brsvbh2u:2513": "yathāhuḥ--'apratyakṣopalambhasya nārthadṛṣṭiḥ prasidhyati'iti /",
  "GSP33brsvbh2u:2514": "taccet jñānāntareṇa pratīyeta tadapratītaṃ nārthaviṣayaṃ jñānamaparokṣayitumarhati /",
  "GSP33brsvbh2u:2515": "evaṃ tattadityanavasthā tasmādanavasthāyā bibhyatā varaṃ svātmani vṛttirāsthitā /",
  "GSP33brsvbh2u:2516": "apica yathā pradīpo na dīpāntaramapekṣate,",
  "GSP33brsvbh2u:2517": "evaṃ jñānamapi na jñānāntaramapekṣitumarhati samatvāditi /",
  "GSP33brsvbh2u:2518": "tadetatpariharati--tadubhayamapyasat /",
  "GSP33brsvbh2u:2519": "vijñānagrahaṇamātra eva vijñānasākṣiṇo grahaṇākāṅkṣānutpādādanavasthāśaṅkānupapatteḥ /",
  "GSP33brsvbh2u:2520": "ayamarthaḥ--satyamapratyakṣasyopalambhasya nārthadṛṣṭiḥ prasidhyati,",
  "GSP33brsvbh2u:2521": "na tūpalabdhāraṃ prati tatpratyakṣatvāyopalambhāntaraṃ prārthanīyam,",
  "GSP33brsvbh2u:2522": "apitu tasminnindriyārthasaṃnikarṣādantaḥ karaṇavikārabheda utpannamātra eva prabhāturarthaścopalambhaśca pratyakṣau bhavataḥ /",
  "GSP33brsvbh2u:2523": "artho hi nilīnasvabhāvaḥ pramātāraṃ prati svapratyakṣatvāyāntaḥkaraṇavikārabhedamanubhavamapekṣate,",
  "GSP33brsvbh2u:2524": "anubhavastu jaḍo 'pi svacchatayā caitanyabimbodgrahaṇāya nānubhavāntaramapekṣate,",
  "GSP33brsvbh2u:2525": "yenānavasthā bhavet /",
  "GSP33brsvbh2u:2526": "nahyasti saṃbhavo 'nubhava utpannaśca, na ca pramātuḥ pratyakṣo bhavati, yathā nīlādiḥ /",
  "GSP33brsvbh2u:2527": "tasmādyathā chettā",
  "GSP33brsvbh2u:2528": "chidayā chedyaṃ vṛkṣādi vyāpnoti,",
  "GSP33brsvbh2u:2529": "na tu chidā chidāntareṇa,",
  "GSP33brsvbh2u:2530": "nāpi chidaiva chetrī,",
  "GSP33brsvbh2u:2531": "kintu svata eva devadattādiḥ,",
  "GSP33brsvbh2u:2532": "yathā vā paktā pākyaṃ pākena vyāpnoti nanu pākaṃ pākāntareṇa,",
  "GSP33brsvbh2u:2533": "nāpi pāka eva paktā kintu svata eva devadettādiḥ,",
  "GSP33brsvbh2u:2534": "evaṃ pramātā prameyaṃ nīlādi pramayā vyāpnoti na tu pramāṃ pramāntareṇa,",
  "GSP33brsvbh2u:2535": "nāpi pramaiva pramātrī,",
  "GSP33brsvbh2u:2536": "kintu svata eva pramāyāḥ pramātā vyāpakaḥ /",
  "GSP33brsvbh2u:2537": "na ca pramātari kūṭasthanityacaitanye pramāpekṣāsaṃbhavo yataḥ pramātuḥ pramāyāḥ pramātrantarāpekṣāyāmanavasthā bhavet /",
  "GSP33brsvbh2u:2538": "tasmāt suṣṭhūktaṃ 'vijñānagrahaṇamātra eva vijñānasākṣiṇaḥ pramātuḥ kūṭasthanityacaitanyasya grahaṇākāṅkṣānutpādāt'iti /",
  "GSP33brsvbh2u:2539": "yaduktaṃ 'samatvādavabhāsyāvabhāsakabhāvānupapatteḥ'iti /",
  "GSP33brsvbh2u:2540": "tatrāha-",
  "GSP33brsvbh2u:2541": "sākṣipratyayayośca svabhāvavaiṣamyādupalabdhrupalabhyabhāvopapatteḥ /",
  "GSP33brsvbh2u:2542": "mā bhūt jñānayoḥ sāmyena grāhyagrāhakabhāvaḥ /",
  "GSP33brsvbh2u:2543": "jñātṛjñānayostu vaiṣamyādupapadyata eva /",
  "GSP33brsvbh2u:2544": "grāhyatvaṃ ca jñānasya na grāhakakriyājanitaphalaśālitayā yathā bāhyārthasya,",
  "GSP33brsvbh2u:2545": "phale phalāntarānupapatteḥ /",
  "GSP33brsvbh2u:2546": "yathāhuḥ--'na saṃvidaryate phalatvāt'iti /",
  "GSP33brsvbh2u:2547": "api tu pramātāraṃ prati svataḥsiddhaprakaṭatayā /",
  "GSP33brsvbh2u:2548": "grāhyo 'pyarthaḥ pramātāraṃ prati satyāṃ saṃvidi prakaṭaḥ saṃvidapi prakaṭā /",
  "GSP33brsvbh2u:2549": "yathāhuranye--nāsyāḥ karmabhāvo vidyate iti /",
  "GSP33brsvbh2u:2550": "syādetat yatprakāśate tadanyena prakāśyate yathā jñānārthau tathā ca sākṣiti nāsti pratyayasākṣiṇorvaiṣamyamityata āha--svayaṃsiddhasya ca sākṣiṇo 'pratyākhyeyatvāt /",
  "GSP33brsvbh2u:2551": "tathāhi--asya sākṣiṇaḥ sadāsaṃdigdhāviparītasya nityasākṣātkāratānāgantukaprakāśatve ghaṭate /",
  "GSP33brsvbh2u:2552": "tathāhi--pramātā saṃdihāno 'pyasaṃdigdho viparyasyannapyaviparītaḥ parokṣamarthamutprekṣamāṇo 'pyaparokṣaḥ smarannapyanubhavikaḥ",
  "GSP33brsvbh2u:2553": "prāṇabhṛnmātrasya /",
  "GSP33brsvbh2u:2554": "na caitadanyādhīnasaṃvedanatve ghaṭate /",
  "GSP33brsvbh2u:2555": "anavasthāprasaṅgaścoktaḥ /",
  "GSP33brsvbh2u:2556": "tasmātsvayaṃsiddhatāsyānicchatāpyapratyākhyeyā pramāṇamārgayattatvāditi /",
  "GSP33brsvbh2u:2557_0": "kiñcoktena krameṇa jñānasya svayamavagantṛtvābhāvātpramāturanabhyupagame ca pradīpavadvijñānamavabhāsakāntaranirapekṣaṃ",
  "GSP33brsvbh2u:2557_1": "svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /",
  "GSP33brsvbh2u:2558": "śilāghanamadhyasthapradīpasahasraprathanavat /",
  "GSP33brsvbh2u:2559": "avagantuścetkasyacidapi na prakāśate kṛtamavagamena svayaṃprakāśeneti /",
  "GSP33brsvbh2u:2560": "vijñānamevāvagantriti manvānaḥ śaṅkate--bāḍhamevam /",
  "GSP33brsvbh2u:2561": "anubhavarūpatvāditi /",
  "GSP33brsvbh2u:2562": "na phalasya kartṛtvaṃ karmatvaṃ vāstīti pradīpavatkartrantarameṣitavyaṃ,",
  "GSP33brsvbh2u:2563": "tathā ca na siddhasādhanamiti pariharati--na /",
  "GSP33brsvbh2u:2564": "anyasyāvaganturiti /",
  "GSP33brsvbh2u:2565_0": "nanu sākṣisthāne 'stvasmadabhimatameva vijñānaṃ tathā ca nāmnyeva vipratipattirnārthā",
  "GSP33brsvbh2u:2565_1": "iti śaṅkate--sākṣiṇo 'vagantuḥ svayaṃsiddhatāmupakṣipatāabhipreyatā svayaṃ prathate",
  "GSP33brsvbh2u:2565_2": "vijñānamityeṣa eveti /",
  "GSP33brsvbh2u:2566": "nirākaroti--neti /",
  "GSP33brsvbh2u:2567": "bhavanti hi vijñānasyotpādādayo dharmā abhyupetāstathā cāsya phalatayā nāvagantṛtvaṃ,",
  "GSP33brsvbh2u:2568": "kartṛphalabhāvasyaikatra virodhāt /",
  "GSP33brsvbh2u:2569": "kintu pradīpāditulyatetyarthaḥ //28//",
  "GSP33brsvbh2u:2570": "____________________________________________________________________________________________",
  "GSP33brsvbh2u:2571": "START BsVBh_2,2.5.29",
  "GSP33brsvbh2u:2572": "vaidharmyāc ca na svapnādivat | BBs_2,2.29 |",
  "GSP33brsvbh2u:2573": "bādhābādhau vaidharmyam /",
  "GSP33brsvbh2u:2574": "svapnapratyayo bādhito jāgratpratyayaścābādhitaḥ /",
  "GSP33brsvbh2u:2575": "tvayāpi cāvaśyaṃ jāgratpratyayasyābādhitatvamāstheyaṃ,",
  "GSP33brsvbh2u:2576": "tena hi svapnapratyayo bādhito mithyetyavagamyate /",
  "GSP33brsvbh2u:2577": "jāgratpratyayasya tu bādhyatve svapnapratyayasyāsau na bādhako bhavet /",
  "GSP33brsvbh2u:2578": "nahi bādhyameva bādhakaṃ bhavitumarhati /",
  "GSP33brsvbh2u:2579": "tathā ca na svapnapratyayo mithyeti sādhyavikalo dṛṣṭāntaḥ syāt svapnavaditi /",
  "GSP33brsvbh2u:2580": "tasmādbādhābādhābhyāṃ vaidharmyānna svapnapratyayadṛṣṭāntena jāgratpratyayasya śakyaṃ nirālambanatvamadhyavasātum /",
  "GSP33brsvbh2u:2581": "nidrāglānamiti /",
  "GSP33brsvbh2u:2582": "karaṇadoṣābhidānam /",
  "GSP33brsvbh2u:2583": "mithyātvāya vaidharmyāntaramāha--api ca smṛtireveti /",
  "GSP33brsvbh2u:2584": "saṃskāramātrajaṃ hi vijñānaṃ smṛtiḥ /",
  "GSP33brsvbh2u:2585": "pratyutpannendriyasaṃprayogaliṅgaśabdasārūpyānyathānupapadyamānayogyapramāṇānutpattilakṣaṇasāmagrīprabhavaṃ tu",
  "GSP33brsvbh2u:2586": "jñānamupalabghiḥ /",
  "GSP33brsvbh2u:2587": "tadiha nidrāṇasyasāmagryantaravirahātsaṃskāraḥ pariśiṣyate,",
  "GSP33brsvbh2u:2588": "tena saṃskārajatvātsmṛtiḥ,",
  "GSP33brsvbh2u:2589": "sāpi ca nidrādoṣādviparītāvartamānamapi pitrādi vartamānatayā bhāsayati /",
  "GSP33brsvbh2u:2590": "tena smṛtereva tāvadupalabdherviśeṣastasyāśca smṛtervaiparītyamiti /",
  "GSP33brsvbh2u:2591": "ato mahadantaramityarthaḥ /",
  "GSP33brsvbh2u:2592": "api ca svataḥprāmāṇye siddhe jāgratpratyayānāṃ yathārthatvamanubhavasiddhaṃ nānumānenānyathayituṃ śakyam,",
  "GSP33brsvbh2u:2593": "anubhavavirodhena tadanutpādāt /",
  "GSP33brsvbh2u:2594": "abāditaviṣayatāpyanumānotpādasāmagrīgrāhyatayā pramāṇam /",
  "GSP33brsvbh2u:2595": "na ca kāraṇābhāve kāryamutpattumarhatītyāśayavānāha-api cānubhavavirodhaprasaṅgāditi //29 //",
  "GSP33brsvbh2u:2596": "____________________________________________________________________________________________",
  "GSP33brsvbh2u:2597": "START BsVBh_2,2.5.30",
  "GSP33brsvbh2u:2598": "na bhāvo 'nupalabdheḥ | BBs_2,2.30 |",
  "GSP33brsvbh2u:2599": "yathālokadarśanaṃ cānvayavyatirekāvanuśriyamāṇāvartha evopalabdherbhavato nārthānapekṣāyāṃ vāsanāyām /",
  "GSP33brsvbh2u:2600": "vāsanāya apyarthopalabdhyadhīnatvadarśanādityarthaḥ /",
  "GSP33brsvbh2u:2601": "api cāśrayābhāvādapi na laukikī vāsanopapadyate /",
  "GSP33brsvbh2u:2602": "na ca kṣaṇikamālayavijñānaṃ vāsanādhāro bhavitumarhati /",
  "GSP33brsvbh2u:2603": "dvayoryugapadutpadyamānayoḥ savyadakṣiṇaśṛṅgavadādhārādheyabhāvābhāvāt /",
  "GSP33brsvbh2u:2604": "prāgutpannasya cādheyotpādasamaye 'sataḥ kṣaṇikatvavyāghāta ityāśayavānāha--api ca vāsanā nāmeti /",
  "GSP33brsvbh2u:2605": "śeṣamatirohitārtham //30//",
  "GSP33brsvbh2u:2606": "____________________________________________________________________________________________",
  "GSP33brsvbh2u:2607": "START BsVBh_2,2.5.31",
  "GSP33brsvbh2u:2608": "kṣaṇikatvāc ca | BBs_2,2.31 |",
  "GSP33brsvbh2u:2609": "syādetat /",
  "GSP33brsvbh2u:2610": "yadi sākāraṃ vijñānaṃ saṃbhavati bāhyaścārthaḥ sthūlasūkṣmavikalpenāsaṃbhavī hantaivamarthajñāne sattvena tāvadvicāraṃ na sahete /",
  "GSP33brsvbh2u:2611": "nāpyasattvena, asato bhāsanāyogāt /",
  "GSP33brsvbh2u:2612": "nobhayatvena, virodhātsadasatorekatrānupapatteḥ /",
  "GSP33brsvbh2u:2613": "nāpyanubhayatvena, ekaniṣedhasyetaravidhānanāntarīyakatvāt /",
  "GSP33brsvbh2u:2614": "tasmādvicārāsahatvamevāstu tattvaṃ vastūnām /",
  "GSP33brsvbh2u:2615": "yathāhuḥ--'iyaṃ vastu balāyātaṃ yadvadanti vipaścitaḥ /",
  "GSP33brsvbh2u:2616": "yathā yathārthāścintyante vivicyante tathā tathā //",
  "GSP33brsvbh2u:2617": "'iti //",
  "GSP33brsvbh2u:2618": "na kvacidapi pakṣe vyavataṣṭhanta ityarthaḥ /",
  "GSP33brsvbh2u:2619": "tadetannirācikīrṣurāha--śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate /",
  "GSP33brsvbh2u:2620": "laukikāni hi pramāṇāni sadasattvagocarāṇi /",
  "GSP33brsvbh2u:2621": "taiḥ khalu satsaditi gṛhyamāṇaṃ yathābhūtamaviparītaṃ tattvaṃ",
  "GSP33brsvbh2u:2622": "vyavasthāpyate /",
  "GSP33brsvbh2u:2623": "asaccāsaditi gṛhyamāṇaṃ yathābhūtamaviparītaṃ tattvaṃ vyavasthāpyate /",
  "GSP33brsvbh2u:2624": "sadasatośca vicārāsahatvaṃ vyavasthāpayatā sarvapramāṇavipratiṣiddhaṃ vyavasthāpitaṃ bhavati /",
  "GSP33brsvbh2u:2625": "tathā ca sarvapramāṇavipratiṣedhānneyaṃ vyavasthopapadyate /",
  "GSP33brsvbh2u:2626": "yadyucyeta tāttvikaṃ prāmāṇyaṃ pramāṇānāmanena vicāreṇa vyudasyate na sāṃvyavahārikam /",
  "GSP33brsvbh2u:2627": "tathāca bhinnaviṣayatvānna sarvapramāṇavipratiṣedha ityata āha--nahyeyaṃ sarvapramāṇaprasiddho lalokavyavahāro 'nyatattvamanadhigamya śakyate 'pahnotum /",
  "GSP33brsvbh2u:2628": "pramāṇāni hi svagocare pravartamānāni tattvamidamityeva pravartante /",
  "GSP33brsvbh2u:2629": "atāttvikatvaṃ tu tadgocarasyānyato bādhakādavagantavyam /",
  "GSP33brsvbh2u:2630": "na punaḥ sāṃvyavahārikaṃ naḥ prāmāṇyaṃ na tu tāttvikamityeva pravartante /",
  "GSP33brsvbh2u:2631": "bādhakaṃ cātāttvikatvameṣāṃ tadgocaraviparītatattvopadarśanena darśayet /",
  "GSP33brsvbh2u:2632": "yathā śuktikeyaṃ na rajataṃ marīcayo na toyamekaścandro na candradvayamityādi,",
  "GSP33brsvbh2u:2633": "tadvadihāpi samastapramāṇagocaraviparītatattvāntaravyavasthāpanenātāttvikatvameṣāṃ pramāṇānāṃ bādhakena darśanīyaṃ na tvavyavasthāpitatattvāntareṇa pramāṇāni śakyāni bādhitum /",
  "GSP33brsvbh2u:2634": "vicārāsahatvaṃ vastūnāṃ tattvaṃ vyavasthāpayadbādhakamatāttvikatvaṃ pramāṇānāṃ darśayatīti cet,",
  "GSP33brsvbh2u:2635": "kiṃ punaridaṃ vicārāsahatvaṃ vastu yattattvamabhimataṃ,",
  "GSP33brsvbh2u:2636": "kiṃ tadvastu paramārthataḥ sadādīnāmanyatamat kevalaṃ vicāraṃ na sahate,",
  "GSP33brsvbh2u:2637": "atha vicārāsahatvena nistattvameva /",
  "GSP33brsvbh2u:2638": "tatra paramārthataḥ sadādīnāmanyatamadvicāraṃ na sahata iti vipratiṣiddham /",
  "GSP33brsvbh2u:2639": "na sahate cenna sadādīnāmanyatamat /",
  "GSP33brsvbh2u:2640": "anyatamaccet kathaṃ na vicāraṃ sahate /",
  "GSP33brsvbh2u:2641": "atha nistattvaṃ cet kathamanyatamattattvamavyavasthāpya śakyamevaṃ vaktum /",
  "GSP33brsvbh2u:2642": "na ca nistattvataiva tattvaṃ bhāvānām /",
  "GSP33brsvbh2u:2643": "tāsati hi tattvābhāvaḥ syāt /",
  "GSP33brsvbh2u:2644": "so 'pi ca vicāraṃ na sahata ityuktaṃ bhavadbhiḥ /",
  "GSP33brsvbh2u:2645": "api cāropitaṃ",
  "GSP33brsvbh2u:2646": "niṣedhanīyam /",
  "GSP33brsvbh2u:2647": "āropaśca tattvādhiṣṭhāno dṛṣṭo yathā śuktikādiṣu rajatādeḥ /",
  "GSP33brsvbh2u:2648": "na cet kiñcidasti tattvaṃ kasya kasminnāropaḥ /",
  "GSP33brsvbh2u:2649": "tasmānniṣprapañcaṃ paramārthasadbrahmānirvācyaprapañcātmanāropyate,",
  "GSP33brsvbh2u:2650": "tacca tattvaṃ vyavasthāpyātāttvikatvena sāṃvyavahārikatvaṃ pramāṇānāṃ bādhakenopapadyata iti yuktamutpaśyāmaḥ //31//",
  "GSP33brsvbh2u:2651": "____________________________________________________________________________________________",
  "GSP33brsvbh2u:2652": "START BsVBh_2,2.5.32",
  "GSP33brsvbh2u:2653": "sarvathānupapatteś ca | BBs_2,2.32 |",
  "GSP33brsvbh2u:2654": "vibhajate-kiṃ bahunāuktenayathāyathāgranthator'thataścaayaṃ vaināśikasamaya iti /",
  "GSP33brsvbh2u:2655": "granthatastāvatpaśyanātiṣṭhanāmiddhapoṣadhādyasādhupadaprayogaḥ /",
  "GSP33brsvbh2u:2656": "arthataśca nairātmyamabhyupetyālayavijñānaṃ samastavāsanādhāramabhyupagacchannakṣaramātmānamabhyupaiti /",
  "GSP33brsvbh2u:2657": "evaṃ kṣaṇikatvamabhyupetya 'utpādādvā tathāgatānāmanutpādādvā sthitaivaiṣāṃ dharmāṇāṃ dharmatā dharmasthititā'iti nityatāmupaitītyādi bahūnnetavyamiti //32//",
  "GSP33brsvbh2u:2658": "____________________________________________________________________________________________",
  "GSP33brsvbh2u:2659": "START BsVBh_2,2.6.33",
  "GSP33brsvbh2u:2660": "naikasminnasaṃbhavāt | BBs_2,2.33 |",
  "GSP33brsvbh2u:2661": "nirasto muktakacchānāṃ sugatānāṃ samayaḥ /",
  "GSP33brsvbh2u:2662": "vivasanānāṃ samaya idānīṃ nirasyate /",
  "GSP33brsvbh2u:2663": "tatsamayamāha saṃkṣepavistarābhyām /",
  "GSP33brsvbh2u:2664": "sapta caiṣāṃ padārthāḥ saṃmatā iti /",
  "GSP33brsvbh2u:2665": "tatra saṃkṣepamāha--saṃkṣepatastu dvāveva padārthāviti /",
  "GSP33brsvbh2u:2666": "bodhātmako jīvo jaḍavargastvajīva iti /",
  "GSP33brsvbh2u:2667": "yathāyogaṃ tayorjīvājīvayorimamaparaṃ prapañcamācakṣate /",
  "GSP33brsvbh2u:2668": "tamāha--pañcāstikāyā nāmeti /",
  "GSP33brsvbh2u:2669": "sarveṣāmapyeṣāmavāntaraprabhedāniti /",
  "GSP33brsvbh2u:2670": "jīvāstikāyastridhā--baddho mukto nityasiddhaśceti /",
  "GSP33brsvbh2u:2671": "pudgalāstikāyāḥ ṣoḍhā-pṛthivyādīni catvāri bhūtāni sthāraṃ jaṅgamaṃ ceti dharmāstikāyaḥ pravṛttyanumeyo 'dharmāstikāyāḥ sthityanumeyaḥ /",
  "GSP33brsvbh2u:2672": "ākāśāstikāyo dvedhā-lokākāśo 'lokākāśaśca /",
  "GSP33brsvbh2u:2673": "tatroparyupari sthitānāṃ lokānāmantarvartī lokākāśasteṣāmupari mokṣasthānamalokākāśaḥ /",
  "GSP33brsvbh2u:2674": "tatra hi na lokāḥ santi /",
  "GSP33brsvbh2u:2675": "tadevaṃ jīvājīvapadārthau pañcadhā prapañcitau /",
  "GSP33brsvbh2u:2676": "āstravasaṃvaranirjarāstrayaḥ padārthāḥ",
  "GSP33brsvbh2u:2677": "pravṛttilakṣaṇāḥ prapañcyante /",
  "GSP33brsvbh2u:2678": "dvidhā pravṛttiḥ samyaṅmithyā ca /",
  "GSP33brsvbh2u:2679": "tatra mithyā pravṛttirāsravaḥ /",
  "GSP33brsvbh2u:2680": "samyakpravṛttī tu saṃvaranirjarau /",
  "GSP33brsvbh2u:2681": "āsrāvayati puruṣaṃ viṣayeṣvitīndriyapravṛttirāsravaḥ /",
  "GSP33brsvbh2u:2682": "indriyadvārā hi pauruṣaṃ jyotirviṣayān spṛśadrūpādijñānarūpeṇa pariṇamata iti /",
  "GSP33brsvbh2u:2683": "anye tu karmāṇyāsravamāhuḥ /",
  "GSP33brsvbh2u:2684": "tāni hi kartāramabhivyāpya sravanti kartāramanugacchantītyāsravaḥ /",
  "GSP33brsvbh2u:2685": "seyaṃ mithyāpravṛttiranarthahetutvāt /",
  "GSP33brsvbh2u:2686": "saṃvaranirjarau ca samyakpravṛttī /",
  "GSP33brsvbh2u:2687": "tatra śamadamādirūpā pravṛttiḥ saṃvaraḥ /",
  "GSP33brsvbh2u:2688": "sā hyāsravasrotaso dvāraṃ saṃvṛṇotāti saṃvara ucyate /",
  "GSP33brsvbh2u:2689": "nirjarastvanādikālapravṛttikaṣāyakaluṣapuṇyāpuṇyaprahāṇahetustaptaśilārohaṇādiḥ /",
  "GSP33brsvbh2u:2690": "sa hi niḥśeṣaṃ puṇyāpuṇyaṃ sukhaduḥkhopabhogena jarayatīti nirjaraḥ /",
  "GSP33brsvbh2u:2691": "bandho 'ṣṭavidhaṃ karma /",
  "GSP33brsvbh2u:2692": "tatra ghātikarma caturvidham /",
  "GSP33brsvbh2u:2693": "tadyathā--jñānāvaraṇīyaṃ darśanāvaraṇīyaṃ mohanīyamantarāyamiti /",
  "GSP33brsvbh2u:2694": "tathā catvāryaghātikarmāṇi /",
  "GSP33brsvbh2u:2695": "tadyathā--vedanīyaṃ nāmikaṃ gotrikamāyuṣkaṃ ceti /",
  "GSP33brsvbh2u:2696": "tatra samyag jñānaṃ na mokṣasādhanaṃ,",
  "GSP33brsvbh2u:2697": "nahi jñānādvastusiddhiratiprasaṅgāditi viparyayo jñānāvaraṇīyaṃ karmocyate /",
  "GSP33brsvbh2u:2698": "ārhatadarśanābhyāsānna mokṣa iti jñānaṃ darśanāvaraṇīyaṃ karma /",
  "GSP33brsvbh2u:2699": "bahuṣu vipratiṣiddheṣu tīrthakarairupadarśiteṣu mokṣamārgeṣu viśeṣānavadhāraṇaṃ mohanīyaṃ karma /",
  "GSP33brsvbh2u:2700": "mokṣamārgapravṛttānāṃ tadvighnakaraṃ vijñānamantarāyaṃ karma /",
  "GSP33brsvbh2u:2701": "tānīmāni śreyohantṛtvāddhātikarmāṇyucyante /",
  "GSP33brsvbh2u:2702": "aghātāni karmāṇi, tadyathā vedanīyaṃ karma śuklapudgalavipākahetuḥ, taddhi",
  "GSP33brsvbh2u:2703": "bandho 'pi na niḥśreyasaparipanthi tattvajñānāvighātakatvāt /",
  "GSP33brsvbh2u:2704": "śuklapudgalārambhakavedanīyakarmānuguṇaṃ nāmikaṃ karma,",
  "GSP33brsvbh2u:2705": "taddhi śuklapudgalasyādyāvasthāṃ kalalabuddhudādimārabhate /",
  "GSP33brsvbh2u:2706": "gotrikamavyākṛtaṃ tato 'pyādyaṃ śaktirūpeṇāvasthitam /",
  "GSP33brsvbh2u:2707": "āyuṣkaṃ tvāyuḥ kāyati kathayatyutpādanadvāretyāyuṣkam /",
  "GSP33brsvbh2u:2708": "tānyetāni śuklapudgalādyāśrayatvādaghātīni karmāṇi /",
  "GSP33brsvbh2u:2709": "tadetat karmāṣṭakaṃ puruṣaṃ badhnātīti bandhaḥ /",
  "GSP33brsvbh2u:2710": "vigalitasamastakleśatadvāsanasyānāvaraṇajñānasya sukhaikatānasyātmana upari deśāvasthānaṃ mokṣa",
  "GSP33brsvbh2u:2711": "ityeke /",
  "GSP33brsvbh2u:2712": "anye tūrdhvagamanaśīlo hi jīvo dharmādharmāstikāyena baddhastadvimokṣādyadūrdhvaṃ gacchatyeva sa mokṣa iti /",
  "GSP33brsvbh2u:2713": "ta ete saptapadārthā jīvādayaḥ sahāvāntaraprabhedairapanyastāḥ /",
  "GSP33brsvbh2u:2714": "tatrasarvatra cemaṃ saptabhaṅgīnayaṃ nāma nyāyamavatārayanti,",
  "GSP33brsvbh2u:2715": "syādasti,",
  "GSP33brsvbh2u:2716": "syānnāsti,",
  "GSP33brsvbh2u:2717": "syādasti ca nāsti ca,",
  "GSP33brsvbh2u:2718": "syādavaktavyaḥ,",
  "GSP33brsvbh2u:2719": "syādasti cāvaktavyaśca,",
  "GSP33brsvbh2u:2720": "syānnāsti cāvaktavyaśca,",
  "GSP33brsvbh2u:2721": "syādasti ca nāsti cāvaktavyaśceti /",
  "GSP33brsvbh2u:2722": "syācchabdaḥ khalvayaṃ nipātastiṅantapratirūpako 'nekāntadyotī /",
  "GSP33brsvbh2u:2723": "yathāhuḥ--'vākyeṣvanekāntadyoti gamyaṃ prativiśeṣaṇam /",
  "GSP33brsvbh2u:2724": "syānnipātor'thayogitvāttiṅantapratirūpakaḥ //",
  "GSP33brsvbh2u:2725": "'iti /",
  "GSP33brsvbh2u:2726": "yadi punarayamanekāntadyotakaḥ syācchabdo na bhavet syādastītivākye syātpadamanarthakaṃ syāt tadidamuktam--'arthayogitvāt'iti /",
  "GSP33brsvbh2u:2727": "anaikāntadyotakatve tu syādasti kathañcidastīti syātpadātkathañcidartho 'stītyanenānuktaḥ pratīyata iti nānarthakyam /",
  "GSP33brsvbh2u:2728": "tathā ca 'syādvādaḥ sarvathaikāntatyāgātkiṃvṛttacidvidheḥ /",
  "GSP33brsvbh2u:2729": "saptabhaṅganayāpekṣoheyādeyaviśeṣakṛt //",
  "GSP33brsvbh2u:2730": "'kiṃvṛtte pratyaye khalvayaṃ cinnipātavidhinā sarvathaikāntatyāgāt saptasvekānteṣu yo bhaṅgastatra yo nayastadapekṣaḥ san heyopādeyabhedāya syādvādaḥ kalpate /",
  "GSP33brsvbh2u:2731_0": "tathāhi--yadi vastvastyevetyevaikāntatastat sarvathā sarvadā sarvatra sarvātmanāstyeveti",
  "GSP33brsvbh2u:2731_1": "na tadīpsājihāsābhyāṃ kvacit kadācit kathañcit kaścit pravarteta nivarteta vā prāptāprāpaṇīyatvāt,",
  "GSP33brsvbh2u:2732": "heyahānānupapatteśca /",
  "GSP33brsvbh2u:2733": "anaikāntapakṣe tu kvacit kadācit kasyacit kathañcit sattve hānopādāne prekṣāvatāṃ kalpete iti /",
  "GSP33brsvbh2u:2734": "tamenaṃ saptabhaṅgīnayaṃ dūṣayati--naikasminnasaṃbhavāt /",
  "GSP33brsvbh2u:2735": "vibhajate--na hyekasmindharmaṇi paramārthasati paramārthasatāṃyugapatsattvādīnāṃ dharmāṇāṃ parasparaparihārasvarūpāṇāṃsamāveśaḥ saṃbhavati /",
  "GSP33brsvbh2u:2736": "etaduktaṃ bhavati--satyaṃ yadasti",
  "GSP33brsvbh2u:2737": "vastutastatsarvathā sarvadā sarvatra sarvātmanā nirvacanīyena rūpeṇāstyeva na nāsti,",
  "GSP33brsvbh2u:2738": "yathā pratyagātmā /",
  "GSP33brsvbh2u:2739": "yattu kvacit kathañcit kadācit kenacidātmanāstītyucyate,",
  "GSP33brsvbh2u:2740": "yathā prapañcaḥ,",
  "GSP33brsvbh2u:2741": "tadvyavahārato na tu paramārthataḥ,",
  "GSP33brsvbh2u:2742": "tasya vicārāsahatvāt /",
  "GSP33brsvbh2u:2743": "na ca pratyayamātraṃ vāstavatvaṃ vyavasthāpayati,",
  "GSP33brsvbh2u:2744": "śuktimarumarīcikādiṣu rajatatoyāderapi vāstavatvaprasaṅgāt /",
  "GSP33brsvbh2u:2745": "laukikānāmabādhena tu tadvyavasthāyāṃ dehātmābhimānasyāpyabādhena tāttvikatve sati lokāyatamatāpātena nāstikatvaprasaṅgāt /",
  "GSP33brsvbh2u:2746": "paṇḍitarūpāṇāṃ tu dehātmābhimānasya vicārato bādhanaṃ prapañcasyāpyanaikāntasya tulyamiti /",
  "GSP33brsvbh2u:2747": "api ca sadasattvayoḥ parasparaviruddhatvena samuccayābhāve vikalpaḥ /",
  "GSP33brsvbh2u:2748": "na ca vastuni vikalpaḥ saṃbhavati /",
  "GSP33brsvbh2u:2749_0": "tasmāt sthāṇurvā puruṣo veti jñānavat saptatvapañcatvanirdhāraṇasya phalasya nirdhārayituśca",
  "GSP33brsvbh2u:2749_1": "pramātustatkaraṇasya pramāṇasya ca tatprameyasya ca saptatvapañcatvasya sadasattvasaṃśaye",
  "GSP33brsvbh2u:2749_2": "sādhu samarthitaṃ tīrthakaratvamṛṣemeṇātmanaḥ /",
  "GSP33brsvbh2u:2750": "nirdhāraṇasya caikāntasattve sarvatra nānekāntavāda ityāha--ya ete sapta padārthā iti /",
  "GSP33brsvbh2u:2751": "śeṣamatirohitārtham //33//",
  "GSP33brsvbh2u:2752": "____________________________________________________________________________________________",
  "GSP33brsvbh2u:2753": "START BsVBh_2,2.6.34",
  "GSP33brsvbh2u:2754": "evaṃ cātmākārtsnyam | BBs_2,2.34 |",
  "GSP33brsvbh2u:2755": "evaṃ ceti cena samuccayaṃ dyotayati /",
  "GSP33brsvbh2u:2756": "śarīraparimāṇatve hyātmano 'kṛtsnatvaṃ paricchinnatvam /",
  "GSP33brsvbh2u:2757": "tathā cānityatvam /",
  "GSP33brsvbh2u:2758": "ye hi paricchinnāste sarve 'nityā yathā ghaṭādayastathā cātmeti /",
  "GSP33brsvbh2u:2759": "tadetadāha--yathaikasmindharmiṇīti /",
  "GSP33brsvbh2u:2760": "idaṃ cāparamakṛtsnatvena sūtritamityāha--śarīrāṇāṃ cānavasthitaparimāṇatvāditi /",
  "GSP33brsvbh2u:2761": "manuṣyakāyaparimāṇo hi jīvo na hastikāyaṃ kṛtsnaṃ vyāptumarhatyalpatvādityātmanaḥ kṛtsnaśarīrāvyāpitvādakārtsnyam,",
  "GSP33brsvbh2u:2762": "tathā ca na śarīraparimāṇatvamiti /",
  "GSP33brsvbh2u:2763": "tathā hastiśīraraṃ parityajya yadā puttikāśarīro bhavati tadā na tatra kṛtsnaḥ puttikāśarīre saṃmīyetetyakārtsnyamātmanaḥ /",
  "GSP33brsvbh2u:2764": "sugamamanyat /",
  "GSP33brsvbh2u:2765": "codayati--syādetat /",
  "GSP33brsvbh2u:2766": "anantāvayava iti /",
  "GSP33brsvbh2u:2767": "yathā hi pradīpo ghaṭamahāharmyodaravartī saṃkocavikāśavānevaṃ jīvo 'pi puttikāhastidehayorityarthaḥ /",
  "GSP33brsvbh2u:2768": "tadetadvikalpya dūṣayati--teṣāṃ",
  "GSP33brsvbh2u:2769": "punaranantānāmiti /",
  "GSP33brsvbh2u:2770": "na tāvatpradīpo 'tra nidarśanaṃ bhavitumarhati, anityatvaprasaṅgāt /",
  "GSP33brsvbh2u:2771": "viśarāravo hi pradīpāvayavaḥ,",
  "GSP33brsvbh2u:2772": "pradīpaścāvayavī pratikṣaṇamutpattinirodhadharmā,",
  "GSP33brsvbh2u:2773": "tasmādanityatvāttasya nāsthiro jīvastadavayavāścābhyupetavyāḥ /",
  "GSP33brsvbh2u:2774": "tathā ca vikalpadvayoktaṃ dūṣaṇamiti /",
  "GSP33brsvbh2u:2775": "yacca jīvāvayavānāmānantyamuditaṃ tadanupapannataramityāha--api ca śarīramātreti //34//",
  "GSP33brsvbh2u:2776": "śaṅkāpūrvaṃ sūtrāntaramavatārayati-atha paryāyeṇeti /",
  "GSP33brsvbh2u:2777": "tatrāpyucyate--",
  "GSP33brsvbh2u:2778": "____________________________________________________________________________________________",
  "GSP33brsvbh2u:2779": "START BsVBh_2,2.6.35",
  "GSP33brsvbh2u:2780": "na ca paryāyād apy avirodho vikārādibhyaḥ | BBs_2,2.35 |",
  "GSP33brsvbh2u:2781": "karmāṣṭakamuktaṃ jñānāvaraṇīyādi /",
  "GSP33brsvbh2u:2782": "kiṃ cātmano nityatvābhyupagame āgacchatāmapagacchatāṃ",
  "GSP33brsvbh2u:2783": "cāvayavānāmiyattānirūpaṇena cātmajñānābhāvānnāpavarga iti bhāvaḥ /",
  "GSP33brsvbh2u:2784": "ata evamādidoṣaprasaṅgāditi /",
  "GSP33brsvbh2u:2785": "ādigrahaṇasūcitaṃ doṣaṃ brūmaḥ /",
  "GSP33brsvbh2u:2786": "kiṃ caite jīvāvayavāḥ pratyekaṃ vā cetayeran samūho vā /",
  "GSP33brsvbh2u:2787": "teṣāṃ pratyekaṃ caitanye bahūnāṃ cetanānāmekābhiprāyatvaniyamābhāvāt kadācidviruddhadikkriyatvena śarīramunmathyeta /",
  "GSP33brsvbh2u:2788": "samūhacaitanye tu hastiśarīrasya puttikāśarīratve dvitrāvayavaśeṣo jīvo na cetayet /",
  "GSP33brsvbh2u:2789": "vigalitabahusamūhitayā samūhasyābhāvātputtikāśarīre iti /",
  "GSP33brsvbh2u:2790": "athaveti /",
  "GSP33brsvbh2u:2791": "pūrvasūtraprasañjitāyāṃ jīvānityatāyāṃ bauddhavatsaṃtānanityatāmāśaṅkyedaṃ sūtram--'na ca paryāyādapyavirodho vikārādibhyaḥ' /",
  "GSP33brsvbh2u:2792": "na ca paryāyāt parimāṇānavasthāne 'pi saṃtānābhyupagamenātmano nityatvādavirodho bandhamokṣayoḥ /",
  "GSP33brsvbh2u:2793": "kutaḥ /",
  "GSP33brsvbh2u:2794": "pariṇāmādibhyo doṣebhyaḥ /",
  "GSP33brsvbh2u:2795": "saṃtānasya vastutve pariṇāmastataścarmavadanityatvādidoṣaprasaṅgaḥ /",
  "GSP33brsvbh2u:2796": "avastutve cādigrahaṇasūcito nairātmyāpattidoṣaprasaṅga iti /",
  "GSP33brsvbh2u:2797": "visico vivasanāḥ //35//",
  "GSP33brsvbh2u:2798": "____________________________________________________________________________________________",
  "GSP33brsvbh2u:2799": "START BsVBh_2,2.6.36",
  "GSP33brsvbh2u:2800": "antyāvasthiteś cobhayanityatvād aviśeṣaḥ | BBs_2,2.36 |",
  "GSP33brsvbh2u:2801": "evaṃ hi mokṣāvasthābhāvi jīvaparimāṇaṃ nityaṃ bhavet,",
  "GSP33brsvbh2u:2802": "yadyabhūtvā na bhavet /",
  "GSP33brsvbh2u:2803": "abhūtvā bhāvināmanityatvādghaṭādīnām /",
  "GSP33brsvbh2u:2804": "kathaṃ cābhūtvā na bhavedyadi prāgapyāsīt /",
  "GSP33brsvbh2u:2805": "na ca parimāṇāntarāvarodhe 'pūrvaṃ bhavitumarhati /",
  "GSP33brsvbh2u:2806": "tasmādantyameva parimāṇaṃ pūrvamapyāsīdityabhedaḥ /",
  "GSP33brsvbh2u:2807": "tathā caikaśarīraparimāṇataiva syānnopacitāpacitaśarīraprāptiḥ śarīraparimāṇatvābhyupagamavyāghātāditi /",
  "GSP33brsvbh2u:2808": "atra cobhayoḥ parimāṇayornityatvaprasaṅgāditi yojanā /",
  "GSP33brsvbh2u:2809": "ekaśarīraparimāṇataiveti ca dīpyam /",
  "GSP33brsvbh2u:2810": "dvitīye tu vyākhyāne ubhayoravasthayoriti yojanā /",
  "GSP33brsvbh2u:2811": "ekaśarīraparimāṇatā na dīpyā, kintvekaparimāṇatāmātramaṇurmahān veti vivekaḥ //36//",
  "GSP33brsvbh2u:2812": "____________________________________________________________________________________________",
  "GSP33brsvbh2u:2813": "START BsVBh_2,2.7.37",
  "GSP33brsvbh2u:2814": "patyur asāmañjasyāt | BBs_2,2.37 |",
  "GSP33brsvbh2u:2815": "aviśeṣeṇeśvarakāraṇavādo 'nena niṣidhyata iti bhramanivṛttyarthamāha--kevaleti /",
  "GSP33brsvbh2u:2816": "sāṃkhyayogavyapāśrayā hiraṇyagarbhapatañjaliprabhṛtayaḥ /",
  "GSP33brsvbh2u:2817": "pradhānamuktam /",
  "GSP33brsvbh2u:2818": "dṛkśaktiḥpuruṣaḥpratyayānupaśyaḥ /",
  "GSP33brsvbh2u:2819": "sa ca nānākleśakarmavipākāśayairaparāmṛṣṭaḥ puruṣaviśeṣa īśvaraḥ pradhānapuruṣābhyāmanyaḥ /",
  "GSP33brsvbh2u:2820": "māheśvarāścatvāraḥ--śaivāḥ, pāśupatāḥ, kāruṇikasiddhāntinaḥ, kāpālikāśceti /",
  "GSP33brsvbh2u:2821": "catvāro 'pyamī maheśvarapraṇītasiddhāntānuyāyitayā māheśvarāḥ /",
  "GSP33brsvbh2u:2822": "kāraṇamīśvaraḥ /",
  "GSP33brsvbh2u:2823": "kāryaṃ pradhānikaṃ mahadādi /",
  "GSP33brsvbh2u:2824": "yogo 'pyoṅkārādidhyānadāraṇādiḥ /",
  "GSP33brsvbh2u:2825": "vidhistriṣavaṇasnānādirgūḍhacaryāvasānaḥ, duḥkhānto mokṣaḥ /",
  "GSP33brsvbh2u:2826": "paśava ātmānasteṣāṃ pāśo bandhanaṃ tadvimokṣo duḥkhāntaḥ /",
  "GSP33brsvbh2u:2827": "eṣa teṣāmabhisaṃdhiḥ--cetanasya khalvadhiṣṭhātuḥ kumbhakārādeḥ kumbhādikārye nimittakāraṇatvamātraṃ na tūpādānatvamapi /",
  "GSP33brsvbh2u:2828": "tasmādihāpīśvaro 'dhiṣṭhāta jagatkāraṇānāṃ nimittameva,",
  "GSP33brsvbh2u:2829": "na tūpādānamapyekasyādhiṣṭhātṛtvādhiṣṭheyatvavirodhāditi prāptam /",
  "GSP33brsvbh2u:2830": "evaṃ prāpte 'bhidhīyate--patyurasāmañjasyāt iti /",
  "GSP33brsvbh2u:2831": "idamatrākūtam---īśvarasyanimittakāraṇatvamātramāgamādvocyeta pramāṇāntarādvā pramāṇāntaramapyanumānamarthāpattirvā /",
  "GSP33brsvbh2u:2832": "na tāvadāgamāt, tasya nimittopādānakāraṇatvapratipādanaparatvādityasakṛdāveditam /",
  "GSP33brsvbh2u:2833": "tasmādanenāsminnarthe",
  "GSP33brsvbh2u:2834": "pramāṇāntaramāstheyam /",
  "GSP33brsvbh2u:2835": "tatrānumānaṃ tāvanna saṃbhavati /",
  "GSP33brsvbh2u:2836": "taddhi dṛṣṭyanusāreṇa pravartate tadanusāreṇa cāsāmañjasyam /",
  "GSP33brsvbh2u:2837": "tadāha--hīnamadhyameti /",
  "GSP33brsvbh2u:2838": "etaduktaṃ bhavati--āgamādīśvarasiddhau na dṛṣṭamanusartavyam /",
  "GSP33brsvbh2u:2839": "na hi svargāpūrvadevatādiṣvāgamādavagamyamāneṣu kiñcidasti dṛṣṭam /",
  "GSP33brsvbh2u:2840": "nahyāgamo dṛṣṭasādharmyātpravartate /",
  "GSP33brsvbh2u:2841": "tena śrutasiddyarthamadṛṣṭāni dṛṣṭaviparītasvabhāvāni subahūnyapi kalpyamānāni na lohagandhitāmāvahanti pramāṇavattvāt /",
  "GSP33brsvbh2u:2842": "yastu tatra kathañciddṛṣṭānusāraḥ kriyate sa suhṛdbhāvamātreṇa /",
  "GSP33brsvbh2u:2843": "āgamānapekṣitamanumānaṃ tu dṛṣṭasādharmyeṇa pravartamānaṃ dṛṣṭaviparyaye tuṣādapi bibhetitarāmiti /",
  "GSP33brsvbh2u:2844": "prāṇikarmāpekṣitatvādadoṣa iti cet /",
  "GSP33brsvbh2u:2845": "na /",
  "GSP33brsvbh2u:2846": "kutaḥ /",
  "GSP33brsvbh2u:2847": "karmeśvarayormithaḥ pravartyapravartayitṛtva itaretarāśrayatvadoṣaprasaṅgāt /",
  "GSP33brsvbh2u:2848": "ayamarthaḥ--yadīśvaraḥ karuṇāparādhīno vītarāgastataḥ praṇinaḥ kapūye karmaṇi na pravartayet,",
  "GSP33brsvbh2u:2849": "taccotpannamapi nādhitiṣṭhet,",
  "GSP33brsvbh2u:2850": "tāvanmātreṇa prāṇināṃ duḥkhānutpādāt /",
  "GSP33brsvbh2u:2851": "na hīśvarādhīnā janāḥ svātantryeṇa kapūyaṃ karma kartumarhanti /",
  "GSP33brsvbh2u:2852": "tadanadhiṣṭhitaṃ vā kapūyaṃ karma phalaṃ prasotumutsahate /",
  "GSP33brsvbh2u:2853": "tasmātsvatantro 'pīśvaraḥ karmabhiḥ pravartyata iti dṛṣṭaviparītaṃ kalpanīyam /",
  "GSP33brsvbh2u:2854": "tathācāyamaparo gaṇḍasyopari sphoṭa itaretarāśrayaḥ prasajyeta,",
  "GSP33brsvbh2u:2855": "karmaṇeśvaraḥ pravartanīya īśvareṇa ca karmeti /",
  "GSP33brsvbh2u:2856": "śaṅkate--nānāditvāditi cet /",
  "GSP33brsvbh2u:2857": "pūrvakarmaṇeśvaraḥ saṃpratitane karmaṇi pravartyate teneśvareṇa saṃpratitanaṃ karma svakārye pravartyeta iti /",
  "GSP33brsvbh2u:2858": "nirākaroti--na vartamānakālavaditi /",
  "GSP33brsvbh2u:2859": "atha pūrvaṃ karma kathamīśvarāpravartitamīśvarapravartanalakṣaṇaṃ kāryaṃ karoti /",
  "GSP33brsvbh2u:2860": "tatrāpi pravartitamīśvareṇa pūrvatanakarmapravartitenetyevamandhaparamparādoṣaḥ /",
  "GSP33brsvbh2u:2861": "cakṣuṣmatā hyandho nīyate nāndhāntareṇa /",
  "GSP33brsvbh2u:2862": "tathehāpi dvāvapi pravartyāviti kaḥ kaṃ pravartayedityarthaḥ /",
  "GSP33brsvbh2u:2863": "apica naiyāyikānāmīśvarasya nirdeṣatvaṃ",
  "GSP33brsvbh2u:2864": "svasamayaviruddhamityāha--apiceti /",
  "GSP33brsvbh2u:2865": "asmākaṃ tu nāyaṃ samaya iti bhāvaḥ /",
  "GSP33brsvbh2u:2866": "nanu kāruṇyādapi pravartamāno jano dṛśyate /",
  "GSP33brsvbh2u:2867": "na ca kāruṇyaṃ doṣa ityata āha--svārthaprayukta eva ceti /",
  "GSP33brsvbh2u:2868": "kāruṇye hi satyasya duḥkhaṃ bhavati tena tatprahāṇāya pravartata iti kāruṇikā api svārthaprayuktā eva pravartanta iti /",
  "GSP33brsvbh2u:2869": "nanu svārthaprayukta eva pravartatāmevamapi ko doṣa ityata āha--svārthavatvādīśvarasyeti /",
  "GSP33brsvbh2u:2870": "arthitvādityarthaḥ /",
  "GSP33brsvbh2u:2871": "puruṣasya caudāsīnyābhyupagamānnavāstavī pravṛttiriti //37//",
  "GSP33brsvbh2u:2872": "aparamapi dṛṣṭānusāreṇa dūṣaṇamāha--",
  "GSP33brsvbh2u:2873": "____________________________________________________________________________________________",
  "GSP33brsvbh2u:2874": "START BsVBh_2,2.7.38",
  "GSP33brsvbh2u:2875": "saṃbandhānupapatteś ca | BBs_2,2.38 |",
  "GSP33brsvbh2u:2876": "dṛṣṭo hi sāvayavānāmasarvagatānāṃ ca saṃyogaḥ /",
  "GSP33brsvbh2u:2877": "aprāptipūrvikā hi prāptiḥ saṃyogo na sarvagatānāṃ saṃbhavatyaprāpterabhāvānniravayavatvācca /",
  "GSP33brsvbh2u:2878": "avyāpyavṛttitā hi saṃyogasya svabhāvaḥ /",
  "GSP33brsvbh2u:2879": "na ca niravayaveṣvavyāpyavṛttitā saṃyogasya saṃbhavatītyuktam /",
  "GSP33brsvbh2u:2880": "tasmādavyāpyavṛttitāyāḥ saṃyogasya vyāpikāyā nivṛttestadvyāpyasya saṃyogasya vinivṛttiriti bhāvaḥ /",
  "GSP33brsvbh2u:2881": "nāpi samavāyalakṣaṇaḥ /",
  "GSP33brsvbh2u:2882": "sa hyayutasiddhānāmādhārādheyabhūtānāmihapratyayahetuḥ saṃbandha ityabhyupeyate /",
  "GSP33brsvbh2u:2883": "na ca pradhānapuruṣeśvarāṇāṃ mitho 'styādhārādheyabhāva ityarthaḥ /",
  "GSP33brsvbh2u:2884": "nāpi yogyatālakṣaṇaḥ kāryagamyasaṃbandha ityāha--nāpyanya iti /",
  "GSP33brsvbh2u:2885": "nahi pradhānasya mahadahaṅkārādikāraṇatvamadyāpi siddhamiti /",
  "GSP33brsvbh2u:2886": "śaṅkate--brahmavādina iti /",
  "GSP33brsvbh2u:2887": "nirākaroti-na /",
  "GSP33brsvbh2u:2888": "kutaḥ /",
  "GSP33brsvbh2u:2889": "tasyamate 'nirvacanīyatādātmyalakṣaṇasaṃbandhopapatteḥ /",
  "GSP33brsvbh2u:2890": "apiceti /",
  "GSP33brsvbh2u:2891": "āgamo hi pravṛtti prati na dṛṣṭāntamapekṣata ityadṛṣṭapūrve tadviruddhe ca pravartituṃ samarthaḥ /",
  "GSP33brsvbh2u:2892": "anumānaṃ tu dṛṣṭānusāri naivaṃvidhe pravartitumarhatīti /",
  "GSP33brsvbh2u:2893": "śaṅkate--parasyāpīti /",
  "GSP33brsvbh2u:2894": "pariharati-neti /",
  "GSP33brsvbh2u:2895": "asmākaṃ tvīśvarāgamayoranāditvādīśvarayonitve 'pyāgamasya na virodha iti bhāvaḥ //38//",
  "GSP33brsvbh2u:2896": "____________________________________________________________________________________________",
  "GSP33brsvbh2u:2897": "START BsVBh_2,2.7.39",
  "GSP33brsvbh2u:2898": "adhiṣṭhānānupapatteśca | BBs_2,2.39 |",
  "GSP33brsvbh2u:2899": "yathādarśanamanumānaṃ pravartate nālaukikārthaviṣayamitīhāpi na prasmartavyam /",
  "GSP33brsvbh2u:2900": "sugamamanyat //39//",
  "GSP33brsvbh2u:2901": "____________________________________________________________________________________________",
  "GSP33brsvbh2u:2902": "START BsVBh_2,2.7.40",
  "GSP33brsvbh2u:2903": "karaṇavaccenna bhogādibhyaḥ | BBs_2,2.40 |",
  "GSP33brsvbh2u:2904": "rūpādihīnamiti /",
  "GSP33brsvbh2u:2905": "anudbhūtarūpamityarthaḥ /",
  "GSP33brsvbh2u:2906": "rūpādihīnakaraṇādhiṣṭhānaṃ hi puruṣasya svabhogādāveva dṛṣṭaṃ nānyatra /",
  "GSP33brsvbh2u:2907": "nahi bāhyaṃ kuṭhārādyaparidṛṣṭaṃ vyāpārayan kaścidupalabhyate /",
  "GSP33brsvbh2u:2908": "tasmādrūpādihīnaṃ karaṇaṃ vyāpārayata īśvarasya bhogādiprasaktiḥ tathā cānīśvaratvamiti bhāvaḥ /",
  "GSP33brsvbh2u:2909": "kalpāntaramāha--anyatheti /",
  "GSP33brsvbh2u:2910": "pūrvamadhiṣṭhitiradhiṣṭhānamidānīṃ tu adhiṣṭhānaṃ bhogāyatanaṃ śarīramuktam /",
  "GSP33brsvbh2u:2911": "tathā bhogādiprasaṅgenānīśvaratvaṃ pūrvamāpāditam /",
  "GSP33brsvbh2u:2912": "saṃprati tu śarīritvena bhogādiprasaṅgādanīśvaratvamuktamiti viśeṣaḥ //40//",
  "GSP33brsvbh2u:2913": "____________________________________________________________________________________________",
  "GSP33brsvbh2u:2914": "START BsVBh_2,2.7.41",
  "GSP33brsvbh2u:2915": "antavattvam asarvajñatā vā | BBs_2,2.41 |",
  "GSP33brsvbh2u:2916": "api ca sarvatrānumānaṃ pramāṇayataḥ pradhānapuruṣeśvarāṇāmapi saṃkhyābhedavattvamantavattvaṃ ca dravyatvāt saṃkhyānyatve sati prameyatvādvānumātavyaṃ,",
  "GSP33brsvbh2u:2917": "tataścāntavattvamasarvajñatā vā /",
  "GSP33brsvbh2u:2918": "asmākaṃ tvāgamagamyer'the tadbādhitaviṣayatayā nānumānaṃ prabhavatīti bhāvaḥ /",
  "GSP33brsvbh2u:2919": "svarūpaparimāṇamapi yasya yādṛśamaṇu mahat paramamahaddīrghaṃ hrasvaṃ ceti /",
  "GSP33brsvbh2u:2920": "atha mā bhūdeṣa doṣa ityuttaro vikalpaḥ /",
  "GSP33brsvbh2u:2921": "yasyānto 'sti tasyāntavattvāgrahaṇamasarvajñatāmāpādayet /",
  "GSP33brsvbh2u:2922": "yasya tvanta eva nāsti tasya tadagrahaṇaṃ nāsarvajñatāmāvahati /",
  "GSP33brsvbh2u:2923": "nahi śaśaviṣāṇādyajñānādajño bhavatīti bhāvaḥ /",
  "GSP33brsvbh2u:2924": "pariharati--tata iti /",
  "GSP33brsvbh2u:2925": "āgamānapekṣasyānumānameṣāmantavattvamavagamayatītyuktam //41//",
  "GSP33brsvbh2u:2926": "____________________________________________________________________________________________",
  "GSP33brsvbh2u:2927": "START BsVBh_2,2.8.42",
  "GSP33brsvbh2u:2928": "utpattyasaṃbhavāt | BBs_2,2.42 |",
  "GSP33brsvbh2u:2929": "anyatra vedāvisaṃvādādyatrāṃśe visaṃvādaḥ sa nirasyate /",
  "GSP33brsvbh2u:2930": "tamaṃśamāha--yatpunaridamucyate vāsudevātsaṃkarṣaṇo jīvaiti /",
  "GSP33brsvbh2u:2931": "jīvasya kāraṇavatve satyanityatvam,",
  "GSP33brsvbh2u:2932": "anityatveparalokino 'bhāvātparalokābhāvaḥ,",
  "GSP33brsvbh2u:2933": "tataśca svarganarakāpavargābhāvāpatternāstikyamityarthaḥ /",
  "GSP33brsvbh2u:2934": "anupapannā ca jīvasyotpattirityāha--pratiṣedhiṣyati ceti //42//",
  "GSP33brsvbh2u:2935": "____________________________________________________________________________________________",
  "GSP33brsvbh2u:2936": "START BsVBh_2,2.8.43",
  "GSP33brsvbh2u:2937": "na ca kartuḥ karaṇam | BBs_2,2.43 |",
  "GSP33brsvbh2u:2938": "yadyapyanekaśilpaparyavadātaḥ paraśuṃ kṛtvā tena palāśaṃ chinatti,",
  "GSP33brsvbh2u:2939": "yadyapi ca prayatnenendriyārthātmamanaḥ saṃnikarṣalakṣaṇaṃ jñānakaraṇamupādāyātmārthaṃ vijānāti,",
  "GSP33brsvbh2u:2940": "tathāpi saṃkarṣaṇo 'karaṇaḥ kathaṃ pradyumnākhyaṃ manaḥ karaṇaṃ kuryāt /",
  "GSP33brsvbh2u:2941": "akaraṇasya vā karaṇanirmāṇasāmarthye kṛtaṃ karaṇanirmāṇena /",
  "GSP33brsvbh2u:2942": "akaraṇādeva nikhilakāryasiddheriti bhāvaḥ //43//",
  "GSP33brsvbh2u:2943": "____________________________________________________________________________________________",
  "GSP33brsvbh2u:2944": "START BsVBh_2,2.8.44",
  "GSP33brsvbh2u:2945": "vijñānādibhāve vā tadapratiṣedhaḥ | BBs_2,2.44 |",
  "GSP33brsvbh2u:2946": "vāsudevā evaitesaṃkarṣamādayo nirdeṣāavidyādidoṣarahitāḥ /",
  "GSP33brsvbh2u:2947": "niradhiṣṭhānānirūpādānāḥ /",
  "GSP33brsvbh2u:2948": "ata evaniravadyāanityatvādidoṣarahitāḥ /",
  "GSP33brsvbh2u:2949": "tasmādutpattyasaṃbhavo 'nuguṇatvānna doṣa ityarthaḥ /",
  "GSP33brsvbh2u:2950": "atrocyate--evamapīti /",
  "GSP33brsvbh2u:2951": "mā bhūdabhyupagamena doṣaḥ, prakārāntareṇa svayameva doṣaḥ /",
  "GSP33brsvbh2u:2952": "praśnapūrvaṃ prakārāntaramāha-katham /",
  "GSP33brsvbh2u:2953": "yadi tāvaditi /",
  "GSP33brsvbh2u:2954": "na tāvadete parasparaṃ bhinnā īśvarāḥ parasparavyāhatecchā bhavitumarhanti /",
  "GSP33brsvbh2u:2955": "vyāhatakāmatve ca kāryānutpādāt /",
  "GSP33brsvbh2u:2956": "avyāhatakāmatve vā pratyekamīśvaratve ekenaiveśanāyāḥ kṛtatvādānarthakyamitareṣām /",
  "GSP33brsvbh2u:2957": "saṃbhūya ceśanāyāṃ pariśuddho na kaściddīśvaraḥ syāt, siddhāntahāniśca /",
  "GSP33brsvbh2u:2958": "bhagavānevaiko vāsudevaḥ paramārthatattvamityabhyupagamāt /",
  "GSP33brsvbh2u:2959": "tasmātkalpāntaramāstheyam /",
  "GSP33brsvbh2u:2960": "tatra cotpattyasaṃbhavo doṣa ityāśayavān kalpāntaramupanyasyotpattyasaṃbhavenāpākaroti--athāyamabhiprāya iti /",
  "GSP33brsvbh2u:2961": "sugamamanyat //44//",
  "GSP33brsvbh2u:2962": "____________________________________________________________________________________________",
  "GSP33brsvbh2u:2963": "START BsVBh_2,2.8.45",
  "GSP33brsvbh2u:2964": "vipratiṣedhāc ca | BBs_2,2.45 |",
  "GSP33brsvbh2u:2965": "guṇibhyaḥ khalvātmabhyo jñānādīn guṇān bhedenoktvā punarabhedaṃ brūte--ātmāna evaite bhagavanto vāsudevā iti /",
  "GSP33brsvbh2u:2966": "ādigrahaṇena pradyumnāniruddhayormano 'haṅkāralakṣaṇatayātmano bhedamabhidhāyātmana evaita iti tadviruddhābhedābhidhānamaparaṃ saṃgṛhītam /",
  "GSP33brsvbh2u:2967": "vedavipratiṣedho vyākhyātaḥ //45//",
  "GSP33brsvbh2u:2968": "iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ dvitīyādhyāyasya dvitīyaḥ pādaḥ //2 //",
  "GSP33brsvbh2u:2969": "iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥpādaḥ //",
  "GSP33brsvbh2u:2970": "____________________________________________________________________________________________",
  "GSP33brsvbh2u:2971": "____________________________________________________________________________________________",
  "GSP33brsvbh2u:2972": "dvidīyādhyāye tṛtīyaḥ pādaḥ /",
  "GSP33brsvbh2u:2973": "____________________________________________________________________________________________",
  "GSP33brsvbh2u:2974": "START BsVBh_2,3.1.1",
  "GSP33brsvbh2u:2975": "na viyadaśruteḥ | BBs_2,3.1 |",
  "GSP33brsvbh2u:2976": "pūrvaṃ pramāṇāntaravirodhaḥ śruternirākṛtaḥ /",
  "GSP33brsvbh2u:2977": "saṃprati tu śrutīnāmeva parasparavirodho nirākriyate /",
  "GSP33brsvbh2u:2978": "tatra sṛṣṭiśrutīnāṃ parasparavirodhamāha-vedānteṣu tatra tatreti /",
  "GSP33brsvbh2u:2979": "śrutivipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasya śrutivipratiṣedhāditi /",
  "GSP33brsvbh2u:2980": "tadarthanirmalatvamarthābhāsavinivṛttyārthatattvapratipādanam /",
  "GSP33brsvbh2u:2981": "tasya phalaṃ svapakṣasya jagato brahmakāraṇatvasyānapekṣatvāśaṅkānivṛttiḥ /",
  "GSP33brsvbh2u:2982": "iha hi pūrvapakṣe śrutīnāṃ mitho virodhaḥ pratipādyate, siddhānte tvavirodhaḥ /",
  "GSP33brsvbh2u:2983": "tatra siddhāntyekadeśinovacanaṃ 'na viyadaśruteḥ'iti /",
  "GSP33brsvbh2u:2984": "tasyābhisaṃdhiḥ-yadyapi taittirīyake viyadutpattiśrutirasti tathāpi tasyāḥ pramāṇāntaravirodhādbahuśrutivirodhācca gauṇatvam /",
  "GSP33brsvbh2u:2985": "tathāca viyato nityatvāttejaḥpramukha eva sargaḥ, tathāca na virodhaḥ śrutīnāmiti /",
  "GSP33brsvbh2u:2986": "tadidamuktam-prathamaṃ tāvadākāśamāśritya cintyate kimasyākāśasyotpattirastyuta nāstīti /",
  "GSP33brsvbh2u:2987": "yadi nāsti na śrutivirodhāśaṅkā /",
  "GSP33brsvbh2u:2988": "athāsti tataḥ śrutivirodha iti tatparihārāya prayatnāntaramāstheyamityarthaḥ //1//",
  "GSP33brsvbh2u:2989": "____________________________________________________________________________________________",
  "GSP33brsvbh2u:2990": "START BsVBh_2,3.1.2",
  "GSP33brsvbh2u:2991": "tatra pūrvapakṣasūtram-",
  "GSP33brsvbh2u:2992": "asti tu | BBs_2,3.2 |",
  "GSP33brsvbh2u:2993": "taittirīye hi sargaprakaraṇe kevalasyākāśasyaiva prathamaḥ sargaḥ śrūyate /",
  "GSP33brsvbh2u:2994": "chāndogye ca kevalasya tejasaḥ prathamaḥ sargaḥ /",
  "GSP33brsvbh2u:2995": "naca śrutyantarānurodhenāsahāyasyādhigatasyāpi sasahāyatākalpanaṃ yuktamasahāyatvāvagamavirodhāt /",
  "GSP33brsvbh2u:2996": "śrutasiddhyarthaṃ khalvaśrutaṃ kalpyate na tu tadvighātāya,",
  "GSP33brsvbh2u:2997": "vihanyate cāsahāyatvaṃ śrutaṃ kalpitena sasahāyatvena /",
  "GSP33brsvbh2u:2998": "naca parasparānapekṣāṇāṃ vrīhiyavavadvikalpaḥ /",
  "GSP33brsvbh2u:2999": "anuṣṭhānaṃ hi vikalpyate na vastu /",
  "GSP33brsvbh2u:3000": "nahi sthāṇupuruṣavikalpo vastuni pratiṣṭhāṃ labhate /",
  "GSP33brsvbh2u:3001": "naca sargabhedena vyavasthopapadyate, sāṃpratikasargavadbhūtapūrvasyāpi tathātvāt /",
  "GSP33brsvbh2u:3002": "na khalviha sarge kṣīrāddadhi jāyate sargāntare tu dadhnaḥ kṣīramiti bhavati /",
  "GSP33brsvbh2u:3003": "tasmātsargaśrutayaḥ parasparavirodhinyo nāsminnarthe pramāṇaṃ bhavitumarhantīti pūrvaḥ pakṣaḥ //2//",
  "GSP33brsvbh2u:3004": "____________________________________________________________________________________________",
  "GSP33brsvbh2u:3005": "START BsVBh_2,3.1.3",
  "GSP33brsvbh2u:3006": "siddhāntyekadeśī sūtreṇa svābhiprāyamāviṣkaroti-",
  "GSP33brsvbh2u:3007": "gauṇyasaṃbhavāt | BBs_2,3.3 |",
  "GSP33brsvbh2u:3008": "pramāṇāntaravirodhena bahuśrutyantaravirodhena cākāśotpattyasaṃbhavādgauṇyeṣākāśotpattiśrutirityavirodha ityarthaḥ /",
  "GSP33brsvbh2u:3009": "pramāṇāntaravirodhamāha-na hyākāśasyeti /",
  "GSP33brsvbh2u:3010": "samavāyyasamavāyinimittakāraṇebhyo hi kāryasyotpattirniyatā tadabhāve na bhavitumarhati dhūma iva dhūmadhvajābhāve /",
  "GSP33brsvbh2u:3011": "tasmātsadakāraṇamākāśaṃ nityamiti /",
  "GSP33brsvbh2u:3012": "apica ya utpadyante teṣāṃ prāgutpatteranubhavārthakriye nopalabhyte utpannasya ca dṛśyete,",
  "GSP33brsvbh2u:3013": "yathā tejaḥprabhṛtīnām /",
  "GSP33brsvbh2u:3014": "na cākāśasya tādṛśo viśeṣa utpādānutpādayorasti, tasmānnotpadyata ityāha-utpattimatāṃ ceti /",
  "GSP33brsvbh2u:3015": "prakāśanaṃ prakāśo ghaṭapaṭādigocaraḥ /",
  "GSP33brsvbh2u:3016": "pṛthivyādivaidharmyācceti /",
  "GSP33brsvbh2u:3017": "ādigrahaṇena dravyatve satyasparśavattvādātmavannityamākāśamiti gṛhītam /",
  "GSP33brsvbh2u:3018": "āraṇyānākāśeṣviti /",
  "GSP33brsvbh2u:3019": "vede 'pyekasyākāśasyaupādhikaṃ bahutvam //3//",
  "GSP33brsvbh2u:3020": "____________________________________________________________________________________________",
  "GSP33brsvbh2u:3021": "START BsVBh_2,3.1.4",
  "GSP33brsvbh2u:3022": "tadevaṃ pramāṇāntaravirodhena gauṇatvamuktvā śrutyantaravirodhenāpi gauṇatvamāha-",
  "GSP33brsvbh2u:3023": "śabdācca | BBs_2,3.4 |",
  "GSP33brsvbh2u:3024": "sugamam //4//",
  "GSP33brsvbh2u:3025": "____________________________________________________________________________________________",
  "GSP33brsvbh2u:3026": "START BsVBh_2,3.1.5",
  "GSP33brsvbh2u:3027": "syāc caikasya brahmaśabdavat | BBs_2,3.5 |",
  "GSP33brsvbh2u:3028": "padasyānuṣaṅgo na padārthasya /",
  "GSP33brsvbh2u:3029": "taddhi kvacinmukhyaṃ kvacidaupacārikaṃ saṃbhavāsaṃbhavābhyāmityavirodhaḥ /",
  "GSP33brsvbh2u:3030": "codyadvayaṃ karoti-kathamiti /",
  "GSP33brsvbh2u:3031": "prathamaṃ codyaṃ pariharati-ekameveti tāvaditi /",
  "GSP33brsvbh2u:3032": "kulaṅgṛham /",
  "GSP33brsvbh2u:3033": "amatrāṇi /",
  "GSP33brsvbh2u:3034": "pātrāṇi ghaṭaśarāvādīni /",
  "GSP33brsvbh2u:3035": "āpekṣikamavadhāraṇaṃ na sarvaviṣayamityarthaḥ /",
  "GSP33brsvbh2u:3036": "upapattyantaramāha-naca nabhasāpīti /",
  "GSP33brsvbh2u:3037": "apirabhyupagame /",
  "GSP33brsvbh2u:3038": "yadi sarvāpekṣaṃ tathāpyadoṣa ityarthaḥ /",
  "GSP33brsvbh2u:3039": "naca prāgutpatteḥ /",
  "GSP33brsvbh2u:3040": "jagata iti śeṣaḥ /",
  "GSP33brsvbh2u:3041": "dvitīyaṃ codyamapākaroti-ata eva ca brahmavijñāneneti /",
  "GSP33brsvbh2u:3042": "lakṣaṇānyatvābhāvenākāśasya brahmaṇo 'nanyatvāditi /",
  "GSP33brsvbh2u:3043_0": "api cāvyatiriktadeśakālamākāśaṃ brahmaṇā ca brahmakāryaiśca tadabhinnasvabhāvairataḥ",
  "GSP33brsvbh2u:3043_1": "kṣīrakumbhaprakṣiptakatipayapayobinduvadbrahmaṇi tatkārye ca vijñāte nabho viditaṃ",
  "GSP33brsvbh2u:3043_2": "bhavatītyāha-api ca sarvaṃ kāryamutpadyamānamiti //5 //",
  "GSP33brsvbh2u:3044": "____________________________________________________________________________________________",
  "GSP33brsvbh2u:3045": "START BsVBh_2,3.1.6",
  "GSP33brsvbh2u:3046": "evaṃ siddhāntaikadeśamite prāpta idamāha-",
  "GSP33brsvbh2u:3047": "pratijñāhāniravyatirekacchabdebhyaḥ | BBs_2,3.6 |",
  "GSP33brsvbh2u:3048": "brahmavivartātmatayājagatastadvikārasya vastuto brahmaṇābhede brahmaṇi jñāte jñānamupapadyate /",
  "GSP33brsvbh2u:3049": "nahi jagattattvaṃ brahmaṇo 'nyat /",
  "GSP33brsvbh2u:3050": "tasmādākāśamapi tadvivartatayā tadvikāraḥ sattajjñānena jñātaṃ bhavati nānyathā /",
  "GSP33brsvbh2u:3051": "avikāratve tu tatastattvāntaraṃ na brahmaṇi vidite viditaṃ bhavati /",
  "GSP33brsvbh2u:3052": "bhinnayostu lakṣaṇānyatvābhāve 'pi deśakālābhede 'pi nānyatarajñānenānyatarajñānaṃ bhavati /",
  "GSP33brsvbh2u:3053": "nahi kṣīrasya pūrṇakumbhe kṣīre gṛhyamāṇe satsvapi pāthobinduṣu pāthastattvaṃ prati jñātatvamasti vijñāne /",
  "GSP33brsvbh2u:3054": "tasmānna te kṣīre vidite viditā iti pratijñādṛṣṭāntapracayānuparodhāya viyata utpattirakāmenābhyupeyeti /",
  "GSP33brsvbh2u:3055": "tadevaṃ siddhāntaikadeśini dūṣitepūrvapakṣī svapakṣe viśeṣamāha-satyaṃ darśitam /",
  "GSP33brsvbh2u:3056": "ata evaviruddhaṃ tu taditi /",
  "GSP33brsvbh2u:3057": "siddhāntasāramāha-naiṣa doṣaḥ /",
  "GSP33brsvbh2u:3058": "tejaḥ-sargasya taittirīyaka iti /",
  "GSP33brsvbh2u:3059": "śrutyoranyathopapadyamānānyathānupapadyamānayoranyathānupapadyamānā balavatī taittirīyakaśrutiḥ /",
  "GSP33brsvbh2u:3060": "chāndogyaśrutiścānyathopapadyamānā durbalā /",
  "GSP33brsvbh2u:3061": "nanvasahāyaṃ tejaḥ prathamamavagamyamānaṃ sasahāyatvena virudhyata ityuktamata āha-nahīyaṃ śrutistejojanipradhāneti /",
  "GSP33brsvbh2u:3062": "sargasaṃsargaḥ śrauto bhedastvārthaḥ /",
  "GSP33brsvbh2u:3063": "sa ca śrutyantareṇa virodhinā bādhyate, jaghanyatvāt /",
  "GSP33brsvbh2u:3064": "naca tejaḥ pramukhasargasaṃsargavadasahāyatvamapyasya śrautaṃ, kintu vyatirekalabhyam /",
  "GSP33brsvbh2u:3065": "naca śrutena tadapavādabādhane śrutasya tejaḥsargasyānupapattiḥ,",
  "GSP33brsvbh2u:3066": "tadidamuktam-'tejojanipradhānā'iti /",
  "GSP33brsvbh2u:3067": "syādetat /",
  "GSP33brsvbh2u:3068": "yadyekaṃ vākyamanekārtha na bhavatyekasya vyāpāradvayāsaṃbhavāt,",
  "GSP33brsvbh2u:3069": "hanta bhoḥ kathamekasya sraṣṭuranekavyāpāratvamaviruddhamityata āha-sraṣṭā tveko 'pīti /",
  "GSP33brsvbh2u:3070": "vṛddaprayogādhīnāvadhāraṇaṃ śabdasāmarthyam /",
  "GSP33brsvbh2u:3071": "nacānāvṛttasya śabdasya kramākramābhyāmanekatrārthe vyāpāro dṛṣṭaḥ /",
  "GSP33brsvbh2u:3072": "dṛṣṭaṃ tu kramākramābhyāmekasyāpi karturanekavyāpāratvamityarthaḥ /",
  "GSP33brsvbh2u:3073": "nacāsminnartha ekasya vākyasya vyāpāro 'pi tu bhinnānāṃ vākyānāmityāha-nacāsmābhiriti /",
  "GSP33brsvbh2u:3074": "sugamam /",
  "GSP33brsvbh2u:3075": "codayati-nanu śamavidhānārthamiti /",
  "GSP33brsvbh2u:3076": "yatparaḥ śabdaḥ sa śabdārthaḥ /",
  "GSP33brsvbh2u:3077": "na caiṣa sṛṣṭiparo 'pi tu śamapara ityarthaḥ /",
  "GSP33brsvbh2u:3078": "paraharati-nahi tejaḥprāthamyānurodheneti /",
  "GSP33brsvbh2u:3079": "guṇatvādārthatvācca kramasya śrutapradhānapadārthavirodhāttattyāgo 'yukta ityarthaḥ /",
  "GSP33brsvbh2u:3080": "siṃhāvalokitanyāyena viyadanutpattivādinaṃ pratyāha-apica chāndogya iti /",
  "GSP33brsvbh2u:3081": "yatpunaranyathā pratijñopapādanaṃ kṛtaṃ, taddūṣayati-yaccoktamiti /",
  "GSP33brsvbh2u:3082": "dṛṣṭāntānurūpatvāddārṣṭāntikasya, tasya ca prakṛtivikārarūpatvāddārṣṭāntikasyāpi tathābhāvaḥ /",
  "GSP33brsvbh2u:3083": "apica bhrāntimūlaṃ caitadvacanam 'ekamevādvitīyam'iti toye kṣīrabuddhivat /",
  "GSP33brsvbh2u:3084": "aupacārikaṃ vā siṃho māṇavaka itivat /",
  "GSP33brsvbh2u:3085": "tatra na tāvadbhrāntamityāha-kṣīrodakanyāyeneti /",
  "GSP33brsvbh2u:3086": "bhrāntervipralambhābhiprāyasya ca puruṣadharmatvādapauruṣeye tadasaṃbhava ityarthaḥ /",
  "GSP33brsvbh2u:3087": "nāpyaupacārikamityāha-sāvadhāraṇā ceyamiti /",
  "GSP33brsvbh2u:3088": "kāmamupacārādastvekatvam, avadhāraṇādvitīyapade nopapadyete /",
  "GSP33brsvbh2u:3089": "nahi māṇavake siṃhatvamupacarya na siṃhādanyo 'sti manāgapi māṇavaka iti vadanti laukikāḥ /",
  "GSP33brsvbh2u:3090": "tasmādbrahmatvamaikāntikaṃ jagato vivakṣitaṃ śrutyā na tvaupacārikam /",
  "GSP33brsvbh2u:3091": "abhyāse hi bhūyastvamarthasya bhavati natvalpatvamapi prāgevaupacārikamityarthaḥ /",
  "GSP33brsvbh2u:3092": "naca svakāryāpekṣayeti /",
  "GSP33brsvbh2u:3093": "niḥśeṣavacanaḥ svarasataḥ sarvaśabdo nāsati śrutyantaravirodhe ekadeśavaviṣayo yujyata ityarthaḥ //6//",
  "GSP33brsvbh2u:3094": "____________________________________________________________________________________________",
  "GSP33brsvbh2u:3095": "START BsVBh_2,3.1.7",
  "GSP33brsvbh2u:3096": "ākāśasyotpattau pramāṇāntaravirodhamuktamanubhāṣya tasya pramāṇāntarasya pramāṇāntaravirodhenāpramāṇabhūtasya na gauṇatvāpādanasāmarthyamata āha-",
  "GSP33brsvbh2u:3097": "yāvadvikāraṃ tu vibhāgo lokavat | BBs_2,3.7 |",
  "GSP33brsvbh2u:3098": "so 'yaṃ prayogaḥ-ākāśadikklāmanaḥparamāṇavo vikārāḥ,",
  "GSP33brsvbh2u:3099": "ātmanyatve sati vibhaktatvāt,",
  "GSP33brsvbh2u:3100": "ghaṭaśarāvodañcanādivaditi /",
  "GSP33brsvbh2u:3101": "sarvaṃ kāryaṃ nirātmakamiti /",
  "GSP33brsvbh2u:3102": "nirūpādānaṃ syādityarthaḥ /",
  "GSP33brsvbh2u:3103": "śūnyavādaśca nirākṛtaḥ svayameva śrutyopanyasya 'kathamasataḥ sajjāyeta'iti /",
  "GSP33brsvbh2u:3104": "upapāditaṃ ca tannirākaraṇamadhastāditi /",
  "GSP33brsvbh2u:3105": "ātmatvādevātmanaḥ pratyagātmano nirākaraṇāśaṅkānupapattiḥ /",
  "GSP33brsvbh2u:3106": "etaduktaṃ bhavati-sopādānaṃ cetkāryaṃ tata ātmaivopānatvena śruterupādānāntarakalpanānupapatteriti /",
  "GSP33brsvbh2u:3107": "syādetat /",
  "GSP33brsvbh2u:3108": "astvātmopādānamasya jagataḥ,",
  "GSP33brsvbh2u:3109": "tasya tūpādānāntaramaśrūyamāṇamapyanyadbhaviṣyatītyata āha-nahyātmāgantukaḥ kasyacit upādānāntarasyopādeyaḥ /",
  "GSP33brsvbh2u:3110": "kutaḥ /",
  "GSP33brsvbh2u:3111": "svayaṃsiddhatvāt /",
  "GSP33brsvbh2u:3112": "sattā vā prakāśo vāsya svayaṃsiddhī /",
  "GSP33brsvbh2u:3113": "tatra prakāśātmikāyāḥ siddhestāvadanāgantukatvamāha-nahyātmātmana iti /",
  "GSP33brsvbh2u:3114": "upapāditametadyathā saṃśayaviparyāsapārokṣyānāspadatvātkadāpi nātmā parādhīnaprakāśaḥ,",
  "GSP33brsvbh2u:3115": "tadadhīnaprakāśāstu pramāṇādayaḥ /",
  "GSP33brsvbh2u:3116": "ata eva śrutiḥ-'tameva bhāntamanubhāti sarvaṃ tasya bhāsā sarvamidaṃ vibhāti'iti /",
  "GSP33brsvbh2u:3117": "nacedṛśasya nirākāraṇaṃ saṃbhavatīti /",
  "GSP33brsvbh2u:3118": "nirākaraṇamapi hi tadadhīnātmalābhaṃ tadviruddhaṃ nodetumarhatītyarthaḥ /",
  "GSP33brsvbh2u:3119": "sattāyā anāgantukatvamasyāha-tathāhamevedānīṃ jānāmīti /",
  "GSP33brsvbh2u:3120": "pramāpramāṇaprameyāṇāṃ vartamānātītānāgatatve 'pi pramātuḥ sadā vartamānatvenānubhavādapracyutasvabhāvasya nāgantukaṃ sattvam /",
  "GSP33brsvbh2u:3121": "traikālyāvacchedena hyāgantukatvaṃ vyāptaṃ,",
  "GSP33brsvbh2u:3122": "tatpramātuḥ sadāvartamānādvyāvartamānamāgantukatvaṃ svavyāpyamādāya nivartata iti /",
  "GSP33brsvbh2u:3123": "anyathābhavatyapi jñātavya iti /",
  "GSP33brsvbh2u:3124": "prakṛtipratyayābhyāṃ jñānajñeyayoranyathābhāvo darśitaḥ /",
  "GSP33brsvbh2u:3125": "nanu jīvataḥ pramāturmā bhūdanyathābhāvo mṛtasya tu bhaviṣyatītyata āha-tathā bhasmībhavatyapīti /",
  "GSP33brsvbh2u:3126": "yatkhalu satsvabhāvamanubhavasiddhaṃ tasyānirvacanīyatvamanyato bādhakādavasātavyam /",
  "GSP33brsvbh2u:3127": "bādhakaṃ ca ghaṭādīnāṃ svabhāvādvicalanaṃ pramāṇopanītam /",
  "GSP33brsvbh2u:3128": "yasya tu na tadasyātmano na tasya tatkalpanaṃ yuktam,",
  "GSP33brsvbh2u:3129": "abādhitānubhavasiddhasya satsvabhāvasyānirvacanīyatvakalpanāpramāṇābhāvāt /",
  "GSP33brsvbh2u:3130": "tadidamuktam-na saṃbhāvayituṃ śakyamiti /",
  "GSP33brsvbh2u:3131": "tadanena prabandhena pratyanumānenākāśānutpattyanumānaṃ tūṣayitvānaikāntikatvenāpi dūṣayati-yattūktaṃ samānajātīyamiti /",
  "GSP33brsvbh2u:3132": "nāpyanekamevopādānamupādeyamārabhate /",
  "GSP33brsvbh2u:3133": "yatra hi kṣīraṃ dadhibhāvena pariṇamate tatra nāvayavānāmanekeṣāmupādanatvamabhyupagantavyaṃ kintūpāttameva kṣīramekamupādeyadadhibhāvena pariṇamate /",
  "GSP33brsvbh2u:3134": "yathā niravayavaparamāṇuvādināṅkṣīraparamāṇurdadhiparamāṇubhāveneti /",
  "GSP33brsvbh2u:3135": "śeṣamatirohitārtham //7//",
  "GSP33brsvbh2u:3136": "____________________________________________________________________________________________",
  "GSP33brsvbh2u:3137": "START BsVBh_2,3.2.8",
  "GSP33brsvbh2u:3138": "etena mātariśvā vyākhyātaḥ | BBs_2,3.8 |",
  "GSP33brsvbh2u:3139": "yadyabhyāse bhūyastvamarthasya bhavati nālpatvaṃ dūrata evopacaritatvaṃ,",
  "GSP33brsvbh2u:3140": "hanta bhoḥ pavanasya nityatvaprasaṅgaḥ /",
  "GSP33brsvbh2u:3141": "'vāyuścāntarikṣametadamṛtam'iti dvayoramṛtatvamuktvā punaḥ pavanasya viśeṣeṇāha-saiṣānastamitā devatā yadvāyuriti /",
  "GSP33brsvbh2u:3142": "tasmādabhyāsānnāpekṣikaṃ vāyoramṛtatvamapi tvautpattikameveti prāptam /",
  "GSP33brsvbh2u:3143": "tadidamuktaṃ bhāṣyakṛtā-astamayapratiṣedhādamṛtatvādiśravaṇācceti /",
  "GSP33brsvbh2u:3144": "cena samuccayārthenābhyāso darśitaḥ /",
  "GSP33brsvbh2u:3145": "evaṃ prāpta ucyate-ekavijñānena sarvavijñānapratijñānāt,",
  "GSP33brsvbh2u:3146": "pratijñāvākyārthasya prādhānyāt,",
  "GSP33brsvbh2u:3147": "tadupapādanārthatvācca vākyāntarāṇāṃ,",
  "GSP33brsvbh2u:3148": "teṣāmapi cādvaitapratipādakānāṃ mātariśvotpattikramapratipādakānāṃ bahulamupalabdheḥ,",
  "GSP33brsvbh2u:3149": "mukhyabhūyastvābhyāmamūṣāṃ śrutīnāṃ balīyastvāt,",
  "GSP33brsvbh2u:3150": "etadanurodhenāmṛtatvāstamayapratiṣedhāvāpekṣikatvena netavyāviti /",
  "GSP33brsvbh2u:3151": "bhūyasīḥ śrutīrapekṣya dve api śrutī śabdamātramukte //8//",
  "GSP33brsvbh2u:3152": "____________________________________________________________________________________________",
  "GSP33brsvbh2u:3153": "START BsVBh_2,3.3.9",
  "GSP33brsvbh2u:3154": "asaṃbhavastu sato 'nupapatteḥ | BBs_2,3.9 |",
  "GSP33brsvbh2u:3155": "nanu 'na cāsya kaścijjanitā'ityātmanaḥ sato 'kāraṇatvaśruteḥ kathamutpattyāśaṅkā /",
  "GSP33brsvbh2u:3156": "naca vacanamadṛṣṭvā pūrvaḥ pakṣaḥ iti yuktam,",
  "GSP33brsvbh2u:3157": "adhītavedasya brahmajijñāsādhikārādarśanānupapatterata āha-viyatpavanayoriti /",
  "GSP33brsvbh2u:3158": "yathāhi viyatpavanayoramṛtatvānastamayatvaśrutī śrutyantaravirodhādāpekṣikatvena nīte /",
  "GSP33brsvbh2u:3159": "evamakāraṇatvaśrutirātmano 'gnivisphuliṅgadṛṣṭāntaśrutivirodhātpramāṇāntaravirodhāccāpekṣikatvena vyākhyātavyā /",
  "GSP33brsvbh2u:3160": "na cātmanaḥ kāraṇavattve 'navasthā lohagandhitāmāvahatyanāditvāt kāryakāraṇaparamparāyā iti bhāvaḥ /",
  "GSP33brsvbh2u:3161": "tathā vikārebhya iti /",
  "GSP33brsvbh2u:3162": "pramāṇāntaravirodho darśitaḥ /",
  "GSP33brsvbh2u:3163": "evaṃ prāpta ucyate-sadekasvabhāvasyotpattyasaṃbhavaḥ /",
  "GSP33brsvbh2u:3164": "kutaḥanupapatteḥ /",
  "GSP33brsvbh2u:3165": "sadekasvabhāvaṃ hi brahma śrūyate tadasati bādhake nānyathayitavyam /",
  "GSP33brsvbh2u:3166": "uktametadvikārāḥ sattvenānubhūtā api katipayakālakalātikrame vinaśyanto dṛśyanta ityanirvacanīyāstraikālyāvacchedāditi /",
  "GSP33brsvbh2u:3167": "na cātmā tādṛśastasya śruteranubhāvādvā vartamānaikasvabhāvatvaina prasiddhestadidamāha-sanmātraṃ hi brahmeti /",
  "GSP33brsvbh2u:3168": "etaduktaṃ bhavati-yatsvabhāvādvicalati tadanirvacanīyaṃ nirvacanīyopādānaṃ yuktaṃ, na tu viparyayaḥ /",
  "GSP33brsvbh2u:3169": "yathā rajjūpādānaḥ sarpo na tu sarpopādānā rajjuriti /",
  "GSP33brsvbh2u:3170": "yayostu svabhāvādapracyutistayornirvacanīyayornopādeyopādānabhāvaḥ, yathā rajjuśuktikayoriti /",
  "GSP33brsvbh2u:3171": "naca niradhiṣṭhāno vibhrama ityāha-nāpyasata iti /",
  "GSP33brsvbh2u:3172": "naca niradhiṣṭhānabhramaparaṃparānāditetyāha-mūlaprakṛtyanabhyupagame 'navasthāprasaṅgāditi /",
  "GSP33brsvbh2u:3173": "pāramārthiko hi kāryakāraṇabhāvo 'nādirnānavasthayā duṣyati. samāropastu vikārasya na samāropitopādāna ityupapāditaṃ mādhyamikamataniṣedhādhikāre,",
  "GSP33brsvbh2u:3174": "tadatra na prasmartavyam /",
  "GSP33brsvbh2u:3175": "tasmānnāsadadhiṣṭhānavibhramasamarthanānāditvenocitetyarthaḥ /",
  "GSP33brsvbh2u:3176": "agnivisphuliṅgaśrutiścaupādikarūpāpekṣayā netavyā /",
  "GSP33brsvbh2u:3177": "śeṣamatirohitārtham /",
  "GSP33brsvbh2u:3178": "ye tu guṇadikkālotpattiviṣayamidamadhikaraṇaṃ varṇayāñcakrustaiḥ 'sato 'nupapatteḥ'iti kleśena vyākhyeyam /",
  "GSP33brsvbh2u:3179": "avirodhasamarthanaprastāve cāsya saṃgatirvaktavyā /",
  "GSP33brsvbh2u:3180": "abādivaddikkālādīnāmutpattipratipādakavākyasyānavagamāt /",
  "GSP33brsvbh2u:3181": "tadāstāṃ tāvat //9//",
  "GSP33brsvbh2u:3182": "____________________________________________________________________________________________",
  "GSP33brsvbh2u:3183": "START BsVBh_2,3.4.10",
  "GSP33brsvbh2u:3184": "tejo 'tas tathā hy āha | BBs_2,3.10 |",
  "GSP33brsvbh2u:3185": "yadyapi 'vāyoragniḥ'ityapādānapañcamī 'kārakavibhaktirupapadavibhakterbalīyasī'iti neyamānantaryaparā yuktā,",
  "GSP33brsvbh2u:3186": "tathāpi bahuśrutivirodhena durbalāpyupapadavibhaktirevātrocitā /",
  "GSP33brsvbh2u:3187": "tataścānantaryadarśanapareyaṃ vāyoragniriti śrutiḥ /",
  "GSP33brsvbh2u:3188": "naca sākṣādbrahmajatvasaṃbhave tadvaṃśyatvena tajjatvaṃ paraṃparayāśrayituṃ yuktam /",
  "GSP33brsvbh2u:3189": "vājapeyasya paśuyūpavaditi prāptam /",
  "GSP33brsvbh2u:3190": "evaṃ prāpte ucyate-yuktaṃ paśuyāgavājapeyoraṅgāṅginornānātvāttatra sākṣādvājapeyāsaṃbandhe kleśena paraṃparāśrayaṇam /",
  "GSP33brsvbh2u:3191_0": "iha tu vāyorbrahmavikārasyāpi brahmaṇo vastuto 'nanyatvādvayūpādānatve sākṣādeva",
  "GSP33brsvbh2u:3191_1": "brahmopādānatvopapatteḥ kārakavibhakterbalīyastvānurodhenobhayathopapadyamānāḥ śrutayaḥ",
  "GSP33brsvbh2u:3191_2": "kāṃsyabhojinyāyena niyamyanta iti yuktamiti rāddhāntaḥ /",
  "GSP33brsvbh2u:3192": "'pāramparyajatve 'pi'iti bhedakalpanābhiprāyaṃ yataḥ pāramārthikābhedamāha-vāyubhāvāpannaṃ brahmeti /",
  "GSP33brsvbh2u:3193": "yathā tasyāḥ śṛtamiti tu dṛṣṭāntaḥ paramparāmātrasāmyena na tu sarvathāṃ sāmyeneti sarvamavadātam //10//",
  "GSP33brsvbh2u:3194": "____________________________________________________________________________________________",
  "GSP33brsvbh2u:3195": "START BsVBh_2,3.5.11",
  "GSP33brsvbh2u:3196": "āpaḥ | BBs_2,3.11 |",
  "GSP33brsvbh2u:3197": "nigadavyākhyātena bhāṣyeṇa vyākhyātam //11//",
  "GSP33brsvbh2u:3198": "____________________________________________________________________________________________",
  "GSP33brsvbh2u:3199": "START BsVBh_2,3.6.12",
  "GSP33brsvbh2u:3200": "pṛthivyadhikārarūpaśabdāntarebhyaḥ | BBs_2,3.12 |",
  "GSP33brsvbh2u:3201": "annaśabdo 'yaṃ vyutpattyā ca prasiddhyā ca vrīhiyavādau tadvikāre caudane pravartate /",
  "GSP33brsvbh2u:3202": "śrutiśca prakaraṇādbalīyasī,",
  "GSP33brsvbh2u:3203": "sā ca vākyaśeṣeṇopodbalitā 'yatra kvacana varṣati'ityetena tasmādabhyavahāryaṃ vrīhiyavādyevātrādbhyo jāyata iti vivakṣitam /",
  "GSP33brsvbh2u:3204": "kārṣṇyamapi hi saṃbhavati kasyacidadanīsya /",
  "GSP33brsvbh2u:3205": "nahi pṛthivyapi kṛṣṇā, lohitādirūpāyā api darśanāt /",
  "GSP33brsvbh2u:3206": "tataśca śrutyantareṇa 'adbhyaḥ pṛthivī pṛthivyā oṣadhayaḥ'ityādinā virodha iti pūrvaḥ pakṣaḥ /",
  "GSP33brsvbh2u:3207": "śrutyorvirodhe vastuni vikalpānupapatteranyatarānuguṇatayānyatarā netavyā /",
  "GSP33brsvbh2u:3208": "tatra kim 'adbhyaḥ pṛthivī'iti pṛthivīśabdo 'nnaparatayā nīyatāmuta 'annamasṛjata'ityannaśabdaḥ pṛthivīparatayeti viśaye,",
  "GSP33brsvbh2u:3209_0": "mahābhūtādhikārānurodhātprāyikakṛṣṇarūpānurodhācca 'tadyadapāṃ śara āsīt'iti ca punaḥ",
  "GSP33brsvbh2u:3209_1": "śrutyanurodhācca vākyaśeṣasya cānyathāpyupapatterannaśabdo 'nnakāraṇe pṛthivyāmiti rāddhāntaḥ //12 //",
  "GSP33brsvbh2u:3210": "____________________________________________________________________________________________",
  "GSP33brsvbh2u:3211": "START BsVBh_2,3.7.13",
  "GSP33brsvbh2u:3212": "tadabhidhyānādeva tu talliṅgātsaḥ | BBs_2,3.13 |",
  "GSP33brsvbh2u:3213": "sṛṣṭikrame bhūtānāmavirodha uktaḥ /",
  "GSP33brsvbh2u:3214": "idānīmākāśādibhūtādhiṣṭhātryo devatāḥ kiṃ svatantrā evottarottarabhūtasarge pravartanta uta parameśvarādhiṣṭhitāḥ paratantrā iti /",
  "GSP33brsvbh2u:3215": "tatra 'ākāśādvāyurvāyuragniḥ'iti svavākye nirapekṣāṇāṃ śruteḥ svayañcetanānāṃ ca cetanāntarāpekṣāyāṃ pramāṇābhāvāt,",
  "GSP33brsvbh2u:3216": "prastāvasya ca liṅgasya ca pāramparyeṇāpi mūlākāraṇasya brahmaṇa upapatteḥ,",
  "GSP33brsvbh2u:3217": "svatantrāṇāmevākāśādīnāṃ vāyvādikāraṇatvamiti jagato brahmayonitvavyāghāta iti prāptam /",
  "GSP33brsvbh2u:3218": "evaṃ prāpte 'bhidhīyate-ākāśādvāyuḥ'ityādaya ākāśādīnāṃ kevalamupādānabhāvamācakṣate,",
  "GSP33brsvbh2u:3219": "na punaḥ svātantryeṇādhiṣṭhātṛtvam /",
  "GSP33brsvbh2u:3220": "naca cetanānāṃ svakāryasvātantryamityetadapyaikāntikaṃ paratantrāṇāmapi teṣāṃ bahulamupalabdherbhṛtyāntevāsyādivat /",
  "GSP33brsvbh2u:3221": "tasmālliṅgaprastāvasāmañjasyāya sa īśvara eva tena tenākāśādibhāvenopādānabhāvenāvatiṣṭhamānaḥ svayamadhiṣṭhāya nimittakāraṇabhūtastaṃ taṃ vikāraṃ vāyvādikaṃ sṛjatīti yuktam /",
  "GSP33brsvbh2u:3222": "itarathā liṅgaprastāvau kleśitau syātāmiti /",
  "GSP33brsvbh2u:3223": "parameśvarāveśavaśāditi /",
  "GSP33brsvbh2u:3224": "parameśvara evāntaryamibhāvenāviṣṭa īkṣitā,",
  "GSP33brsvbh2u:3225": "tasmātsarvasya kāryajātasya sākṣātparameśvara evādhiṣṭhātā nimittakāraṇaṃ na tvākāśādibhāvamāpannaḥ /",
  "GSP33brsvbh2u:3226": "ākāśādibhāvamāpannastūpādānamiti siddham //13//",
  "GSP33brsvbh2u:3227": "____________________________________________________________________________________________",
  "GSP33brsvbh2u:3228": "START BsVBh_2,3.8.14",
  "GSP33brsvbh2u:3229": "viparyayeṇa tu kramo 'ta upapadyate ca | BBs_2,3.14 |",
  "GSP33brsvbh2u:3230": "utpattau mahābhūtānāṃ kramaḥ śruto nāpyaye 'pyayamātrasya śrutatvāt /",
  "GSP33brsvbh2u:3231": "tatra niyame saṃbhavati nāniyamaḥ /",
  "GSP33brsvbh2u:3232": "vyavasthārahito hi saḥ /",
  "GSP33brsvbh2u:3233": "naca vyavasthāyāṃ satyāmavyavasthā yujyate /",
  "GSP33brsvbh2u:3234_0": "tatra kramabhedāpekṣāyāṃ kiṃ dṛṣṭo 'pyayakramo ghaṭādīnāṃ mahābhūtāpyayakramaniyāmako",
  "GSP33brsvbh2u:3234_1": "'stvāho śrauta utpattikrama iti viśaye śrautasya śrautāntaramabhyarhitaṃ samānajātīyatayā",
  "GSP33brsvbh2u:3234_2": "tasyaiva buddhisāṃnidhyāt /",
  "GSP33brsvbh2u:3235": "na dṛṣṭaṃ, viruddhajātīyatvāt /",
  "GSP33brsvbh2u:3236": "tasmācchrautenaivotpattikrameṇāpyayakramo niyamyata iti prāpta ucyate-apyayasya kramāpekṣāyāṃ khalūtpattikramo niyāmako bhavet,",
  "GSP33brsvbh2u:3237": "na tvastyapyayasya kramāpekṣā,",
  "GSP33brsvbh2u:3238": "dṛṣṭānumānopanītena kramabhedena śrutyanusāriṇo 'pyayakramasya bādhyamānatvāt /",
  "GSP33brsvbh2u:3239": "tasmin hi satyupādānoparame 'pyupādeyamastīti syāt /",
  "GSP33brsvbh2u:3240": "na caitadasti /",
  "GSP33brsvbh2u:3241": "tasmāt /",
  "GSP33brsvbh2u:3242": "tadviruddhadṛṣṭakramāvarodhādākāṅkṣaiva nāsti kramāntaraṃ pratyayogyatvāt tasya /",
  "GSP33brsvbh2u:3243": "tadidamuktaṃ sūtrakṛtā-'upapadyate ca'iti /",
  "GSP33brsvbh2u:3244": "bhāṣyakāro 'pyāha-na cāsāvayogyatvāpyayenākāṅkṣyata iti /",
  "GSP33brsvbh2u:3245": "tasmādutpattikramādviparītaḥ krama ityetannyāyamūlā ca smṛtiruktā //14//",
  "GSP33brsvbh2u:3246": "____________________________________________________________________________________________",
  "GSP33brsvbh2u:3247": "START BsVBh_2,3.9.15",
  "GSP33brsvbh2u:3248": "antarāvijñānamanasī krameṇa talliṅgāditi cennāviśeṣāt | BBs_2,3.15 |",
  "GSP33brsvbh2u:3249": "tadevaṃ bhāvanopayoginau bhūtānāmutpattipralayau vicārya buddhīndriyamanasāṃ kramaṃ vicārayati /",
  "GSP33brsvbh2u:3250": "atra ca vijñāyate 'neneti vyutpattyā vijñānaśabdenendriyāṇi ca buddhiṃ ca brūte /",
  "GSP33brsvbh2u:3251": "tatraiteṣāṃ kramāpekṣāyāmātmānaṃ ca bhūtāni cāntarā samāmnānāttenaiva pāṭhena kramo niyamyate /",
  "GSP33brsvbh2u:3252": "tasmāt pūrvotpattikramabhaṅgaprasaṅgaḥ /",
  "GSP33brsvbh2u:3253": "yata ātmanaḥ karaṇāni karaṇebhyaśca bhūtānīti pratīyate, tasmādātmana ākāśa iti bhajyate /",
  "GSP33brsvbh2u:3254_0": "annamayamiti ca mayaḍānandamaya itivat na vikārārtha iti prāpte 'bhidhīyate-vibhaktatvāttāvanmanaḥprabhṛtīnāṃ",
  "GSP33brsvbh2u:3254_1": "kāraṇāpekṣāyāmannamayaṃ mana ityādiliṅgaśravaṇādapekṣitārthakathanāya vikārārthatvameva mayaṭo yuktam,",
  "GSP33brsvbh2u:3255": "itarathā tvanapekṣitamuktaṃ bhavet /",
  "GSP33brsvbh2u:3256": "naca tadapi ghaṭate /",
  "GSP33brsvbh2u:3257": "nahyannamayo yajña itivadannaprācuryaṃ manasaḥ saṃbhavati /",
  "GSP33brsvbh2u:3258": "evaṃ codbhūtavikārā mana ādayo bhūtānāṃ parastādutpadyanta iti yuktam /",
  "GSP33brsvbh2u:3259": "prauḍhavāditayābhyupetyāha-atha tvabhautikānīti /",
  "GSP33brsvbh2u:3260": "bhavatvātmana eva karaṇānāmutpattiḥ, na khalvetāvatā bhūtairātmano notpattavyam /",
  "GSP33brsvbh2u:3261": "tathāca noktakramabhaṅgaprasaṅgaḥ /",
  "GSP33brsvbh2u:3262": "viśiṣyatebhidyate /",
  "GSP33brsvbh2u:3263": "bhajyata iti yāvat //15//",
  "GSP33brsvbh2u:3264": "____________________________________________________________________________________________",
  "GSP33brsvbh2u:3265": "START BsVBh_2,3.10.16",
  "GSP33brsvbh2u:3266": "carācaravyapāśrayastu syāttadvyapadeśo bhāktastadbhāvabhāvitvāt | BBs_2,3.16 |",
  "GSP33brsvbh2u:3267": "devadattādināmadheyaṃ tāvajjīvātmano na śarīrasya, tannāmne śarīrāya śrāddhādikaraṇānupapatteḥ /",
  "GSP33brsvbh2u:3268": "tanmṛto devadatto jāto devadatta iti vyapadeśasya mukhyatvaṃ manvānasya pūrvaḥ pakṣaḥ,",
  "GSP33brsvbh2u:3269": "mukhyatve śāstroktāmuṣmikasvargādiphalasaṃbandhānupapatteḥ śāstravirodhāllaukikavyapadeśo bhākto vyākhyeyaḥ /",
  "GSP33brsvbh2u:3270": "bhaktiśca śarīrasyotpādavināśau tatastatsaṃyoga iti /",
  "GSP33brsvbh2u:3271": "jātakarmādi ca garbhabījasamudbhavajīvapāpaprakṣayārthaṃ,",
  "GSP33brsvbh2u:3272": "na tu jīvajanmajapāpakṣayārtham /",
  "GSP33brsvbh2u:3273": "ata eva smaranti 'evamenaḥ śamaṃ yāti bījagarbhasamudbhavam'iti /",
  "GSP33brsvbh2u:3274": "tasmānna śarīrotpattivināśābhyāṃ jīvajanmavināśāviti siddham /",
  "GSP33brsvbh2u:3275": "etacca laukikavyapadeśasyābhrāntimūlatvamabhyupetyādhikaraṇam /",
  "GSP33brsvbh2u:3276": "uktā tvadhyāsabhāṣye 'sya bhrāntimūlateti //16//",
  "GSP33brsvbh2u:3277": "____________________________________________________________________________________________",
  "GSP33brsvbh2u:3278": "START BsVBh_2,3.11.17",
  "GSP33brsvbh2u:3279": "mā bhūtāmasya śarīrodayavyayābhyāṃ sthūlāvutpattivināśau,",
  "GSP33brsvbh2u:3280": "ākāśāderiva tu mahāsargādau tadante cotpattivināśau jīvasya bhaviṣyata iti śaṅkāntaramapanetumidamārabhyate /",
  "GSP33brsvbh2u:3281": "nātmāśruternityatvācca tābhyaḥ | BBs_2,3.17 |",
  "GSP33brsvbh2u:3282": "vicāramūlasaṃśayasya bījamāha-śrutivipratipatteriti /",
  "GSP33brsvbh2u:3283": "tāmeva darśayati-kāsucicchrutiṣviti /",
  "GSP33brsvbh2u:3284": "pūrvapakṣaṃ gṛhṇāti-tatra prāptamiti /",
  "GSP33brsvbh2u:3285": "paramātmanastāvadviruddhadharmasaṃsargādapahatānapahatapāpmatvādilakṣaṇājjīvānāmanyatvam /",
  "GSP33brsvbh2u:3286": "te cenna vikārāstatastattvāntaratve bahutarādvaitaśrutivirodhaḥ /",
  "GSP33brsvbh2u:3287": "brahmavijñānena sarvavijñānapratijñāvirodhaśca /",
  "GSP33brsvbh2u:3288": "tasmācchutibhiranujñāyate vikāratvam /",
  "GSP33brsvbh2u:3289": "pramāṇāntaraṃ cātroktam-vibhaktatvādākāśādivaditi /",
  "GSP33brsvbh2u:3290": "'yathāgneḥ śrudrā visphaliṅgaḥ'iti ca śrutiḥ sākṣādeva brahmavikāratvaṃ jīvānāṃ darśayati /",
  "GSP33brsvbh2u:3291": "'yathā sūdīptāt pāvakāt'iti ca brahmaṇo jīvānāmutpattiṃ ca tatrāpyayaṃ ca sākṣāddarśayati /",
  "GSP33brsvbh2u:3292": "nanvakṣarādbhāvānāmutpattipralayāvavagamyete /",
  "GSP33brsvbh2u:3293": "na jīvānāmityata āha-jīvātmanāmiti /",
  "GSP33brsvbh2u:3294": "syādetat /",
  "GSP33brsvbh2u:3295": "sṛṣṭiśrutiṣvākāśādyutpattiriva kasmājjīvotpattirnāmnāyate /",
  "GSP33brsvbh2u:3296": "tasmādāmnānayogyasyānāmnānāttasyotpattyabhāvaṃ pratīma ityata āha-naca kvacidaśravaṇamiti /",
  "GSP33brsvbh2u:3297": "evaṃ hi kasyāñcicchākhāyāmāmnātasya katipāyāṅgasahitasya karmaṇaḥ śākhāntarīyāṅgopasaṃhāro na bhavet /",
  "GSP33brsvbh2u:3298": "tasmādbahutaraśrutivirodhādanupraveśaśrutirvikārabhāvātpattyā vyākhyeyā /",
  "GSP33brsvbh2u:3299": "tasmādākāśavajjīvātmāna utpadyanta iti prāpta ucyate-bhavedevaṃ yadi jīvā brahmaṇo bhidyeran /",
  "GSP33brsvbh2u:3300": "na tvetadasti /",
  "GSP33brsvbh2u:3301": "'tat sṛṣṭvā tadevānuprāviśat' 'anena jīvena'ityādyavibhāgaśruteraupādhikatvācca bhedasya ghaṭakarakādyākāśavadviruddhadharmasaṃsargasyopapatteḥ /",
  "GSP33brsvbh2u:3302_0": "upādhīnā ca manomaya ityādīnāṃ śruterbhūyasīnāṃ ca nityatvājatvādigocarāṇāṃ śrutīnāṃ",
  "GSP33brsvbh2u:3302_1": "darśanāt 'upādhipravilayenopahitasya'iti ca praśnottarābhyāmanekadhopapādanādavibhāgasya",
  "GSP33brsvbh2u:3302_2": "ca 'eko devaḥ sarvabhūteṣu gūḍhaḥ'iti śrutyaivoktatvānnityā jīvātmano na vikārā na",
  "GSP33brsvbh2u:3302_3": "cādvaitapratijñāvirodha iti siddham /",
  "GSP33brsvbh2u:3303": "maitreyibrāhmaṇaṃ cādhastādvyākhyātamiti neha vyākhyātam //17//",
  "GSP33brsvbh2u:3304": "____________________________________________________________________________________________",
  "GSP33brsvbh2u:3305": "START BsVBh_2,3.12.18",
  "GSP33brsvbh2u:3306": "jño 'ta eva | BBs_2,3.18 |",
  "GSP33brsvbh2u:3307": "karmaṇā hi jānātyartho vyāptastadabhāve na bhavati dhūma iva dhūmadhvajābhāve,",
  "GSP33brsvbh2u:3308": "suṣuptyādyavasthāsu ca jñeyasyābhāvāttadvyāpyasya jñānasyābhāvaḥ /",
  "GSP33brsvbh2u:3309": "tathāca nātmasvabhāvaścaitanyaṃ tadanuvṛttāvapi caitanyasya vyāvṛttiḥ /",
  "GSP33brsvbh2u:3310": "tasmādindriyādibhāvābhāvānuvidhānāt jñānabhāvābhāvayorindriyādisaṃnikarṣādheyamāgantukamasya caitanyaṃ dharmo na svābhāvikaḥ /",
  "GSP33brsvbh2u:3311": "ata evendriyādīnāmarthavattvam, itarathā vaiyarthyamindriyāṇāṃ bhavet /",
  "GSP33brsvbh2u:3312": "nityacaitanyaśrutayaśca śaktyabhiprāyeṇa vyākhyeyāḥ /",
  "GSP33brsvbh2u:3313": "asti hi jñānotpādanaśaktirnijā jīvānāṃ,",
  "GSP33brsvbh2u:3314": "na tu vyomna ivendriyādisaṃnikarṣe 'pyeṣā jñānaṃ na bhavatīti /",
  "GSP33brsvbh2u:3315": "tasmājjaḍā eva jīvā iti prāpte 'bhidhīyate-yadāgantukajñānaṃ jaḍasvabhāvaṃ tatkadācit parokṣaṃ kadācit saṃdigdhaṃ kadācidviparyastaṃ,",
  "GSP33brsvbh2u:3316": "yathā ghaṭādi, na caivamātmanā /",
  "GSP33brsvbh2u:3317": "tathāhi-anumimāno 'pyaparokṣaḥ,",
  "GSP33brsvbh2u:3318": "smarannapyānubhavikaḥ,",
  "GSP33brsvbh2u:3319": "saṃdihāno 'pyasaṃdigdhaḥ,",
  "GSP33brsvbh2u:3320": "viparyasyannapyaviparītaḥ sarvasyātmā /",
  "GSP33brsvbh2u:3321": "tathāca tatsvabhāvaḥ /",
  "GSP33brsvbh2u:3322": "naca tatsvabhāvasya caitanyasyābhāvaḥ, tasya nityatvāt /",
  "GSP33brsvbh2u:3323": "tasmādvṛttayaḥ kriyārūpāḥ sakarmikāḥ karmābhāve suṣuptyādau nivartante /",
  "GSP33brsvbh2u:3324": "tena caitanyamātmasvabhāva iti siddham /",
  "GSP33brsvbh2u:3325": "tathāca nityacaitanyavādinyaḥ śrutayo na kathañcit kleśena vyākhyātavyā bhavanti /",
  "GSP33brsvbh2u:3326": "gandhādiviṣayavṛttyupajane cendriyāṇāmarthavatteti sarvamavadātam //18//",
  "GSP33brsvbh2u:3327": "____________________________________________________________________________________________",
  "GSP33brsvbh2u:3328": "START BsVBh_2,3.13.19",
  "GSP33brsvbh2u:3329": "utkrāntigatyāgatīnām | BBs_2,3.19 |",
  "GSP33brsvbh2u:3330": "yadyapyavikṛtasyaiva paramātmano jīvabhāvastathā cānaṇuparimāṇatvaṃ,",
  "GSP33brsvbh2u:3331": "tathāpyutkrāntigatyāgatīnāṃ śruteśca sākṣādaṇuparimāṇaśravaṇasya cāvirodhārthamidamadhikaraṇamityākṣepasamādhānābhyāmāha-nanu ceti /",
  "GSP33brsvbh2u:3332": "pūrvapakṣaṃ gṛhṇāti-tatra prāptaṃ tāvaditi /",
  "GSP33brsvbh2u:3333": "vibhāgasaṃyogotpādau hi tūtkrāntyādīnāṃ phalaṃ /",
  "GSP33brsvbh2u:3334": "naca sarvagatasya tau staḥ /",
  "GSP33brsvbh2u:3335": "sarvatra nityaprāptasya vā sarvātmakasya vā tadasaṃbhāvāditi //19//",
  "GSP33brsvbh2u:3336": "____________________________________________________________________________________________",
  "GSP33brsvbh2u:3337": "START BsVBh_2,3.13.20",
  "GSP33brsvbh2u:3338": "svātmanā cottarayoḥ | BBs_2,3.20 |",
  "GSP33brsvbh2u:3339": "utkramaṇaṃ hi maraṇe nirūḍham /",
  "GSP33brsvbh2u:3340": "taccācalato 'pi tatra sato dehasvāmyanivṛttyopapadyate na tu gatyāgatī /",
  "GSP33brsvbh2u:3341": "tayoścalane nirūḍhayoḥ kartṛsthabhāvayorvyāpinyasaṃbhavāditi madhyamaṃ parimāṇaṃ mahattvaṃ śarīrasyaiva /",
  "GSP33brsvbh2u:3342": "taccārhataparīkṣāyāṃ pratyuktam /",
  "GSP33brsvbh2u:3343": "gatyāgatī ca paramamahati na saṃbhavato 'taḥ pāriśeṣyādaṇutvasiddhiḥ /",
  "GSP33brsvbh2u:3344": "gatyāgatibhyāṃ ca prādeśikatvasiddhau maraṇamapi dehādapasarpaṇameva jīvasya na tu tatra sataḥ svāmyanivṛttimātramiti siddhamityāha-satyośca gatyāgatyoriti /",
  "GSP33brsvbh2u:3345": "itaśca dehādapasarpaṇameva jīvasya maraṇamityāha-dehapradeśānāmiti /",
  "GSP33brsvbh2u:3346": "tasmādgatyāgatyapekṣotkrāntirapi sāpādānāṇutvasādhanamityarthaḥ /",
  "GSP33brsvbh2u:3347": "na kevalamapādānaśruteḥ, taccharīrapradeśāntavyatvaśruterapyevamevetyāha-sa etāstejomātrā iti //20//",
  "GSP33brsvbh2u:3348": "____________________________________________________________________________________________",
  "GSP33brsvbh2u:3349": "START BsVBh_2,3.13.21",
  "GSP33brsvbh2u:3350": "nāṇuratacchruter iti cen netarādhikārāt | BBs_2,3.21 |",
  "GSP33brsvbh2u:3351": "yata utkrāntyādiśrutibhirjīvānāmaṇutvaṃ prasādhitaṃ tato vyāpakātparamātmanasteṣāṃ tadvikāratayā bhedaḥ /",
  "GSP33brsvbh2u:3352": "tathāca mahattvānantyādiśrutayaḥ paramātmaviṣayā na jīvaviṣayā ityavirodha ityarthaḥ /",
  "GSP33brsvbh2u:3353": "yadi jīvā aṇavastato 'yo 'yaṃ vijñānamayaḥ prāṇeṣu'iti kathaṃ śārīro mahattvasaṃbandhitvena pratinirdiśyate iti codayati-nanviti /",
  "GSP33brsvbh2u:3354": "pariharati-śāstradṛṣṭyāpāramārthikadṛṣṭyā nirdeśo vāmadevavat /",
  "GSP33brsvbh2u:3355": "yathā hi garbhastha eva vāmadevo jīvaḥ paramārthadṛṣṭyātmano brahmatvaṃ pratipede,",
  "GSP33brsvbh2u:3356": "evaṃ vikārāṇāṃ prakṛtervāstavādabhedāttatparimāṇatvavyapadeśa ityarthaḥ //21//",
  "GSP33brsvbh2u:3357": "____________________________________________________________________________________________",
  "GSP33brsvbh2u:3358": "START BsVBh_2,3.13.22",
  "GSP33brsvbh2u:3359": "svaśabdonmānābhyāṃ ca | BBs_2,3.22 |",
  "GSP33brsvbh2u:3360": "svaśabdaṃ vibhajate-sākṣādeveti /",
  "GSP33brsvbh2u:3361": "unmānaṃ vibhajate-tathonmānamapīti /",
  "GSP33brsvbh2u:3362": "uddhṛtya mānamunmānaṃ bālāgrāduddhṛtaḥ śatatamo bhāgastasmādapi śatatamāduddhṛtaḥ śatatamo bhāga iti tadidamunmānam /",
  "GSP33brsvbh2u:3363": "ārāgrāduddhṛtaṃ mānamārāgramātramiti //22//",
  "GSP33brsvbh2u:3364": "____________________________________________________________________________________________",
  "GSP33brsvbh2u:3365": "START BsVBh_2,3.13.23",
  "GSP33brsvbh2u:3366": "sūtrāntaramavatārayituṃ codayati-nanvaṇutve satīti /",
  "GSP33brsvbh2u:3367": "aṇurātmā na śarīravyāpīti na sarvāṅgīṇaśaityopalabdhiḥ syādityarthaḥ /",
  "GSP33brsvbh2u:3368": "avirodhaścandanavat | BBs_2,3.23 |",
  "GSP33brsvbh2u:3369": "tvaksaṃyukto hi jīvaḥ tvakca sakalaśarīravyāpinīti tvagvyāpyātmasaṃbandhaḥ sakalaśaityopalabdhau samartha ityarthaḥ //23//",
  "GSP33brsvbh2u:3370": "____________________________________________________________________________________________",
  "GSP33brsvbh2u:3371": "START BsVBh_2,3.13.24",
  "GSP33brsvbh2u:3372": "avasthitivaiśeṣyāditi cen nābhyupagamāddhṛdi hi | BBs_2,3.24 |",
  "GSP33brsvbh2u:3373": "candanabindoḥ pratyakṣato 'lpīyastvaṃ buddhvā yuktā kalpanā bhavati,",
  "GSP33brsvbh2u:3374": "yasya tu saṃdigdhamaṇutvaṃ sarvāṅgīṇaṃ ca kāryamupalabhyate tasya vyāpitvamautsargikamapahāya neyaṃ kalpanāvakāśaṃ labhata iti śaṅkārthaḥ /",
  "GSP33brsvbh2u:3375": "naca haricandanabindudṛṣṭāntenāṇatvānumānaṃ jīvasya,",
  "GSP33brsvbh2u:3376": "pratidṛṣṭāntasaṃbhavenānaikāntikatvādityāha-na cātrānumānamiti /",
  "GSP33brsvbh2u:3377": "śaṅkāmimāmapākaroti-atrocyata iti /",
  "GSP33brsvbh2u:3378": "yadyapi pūrvoktābhiḥ śrutibhiraṇutvaṃ siddhamātmanastathāpi vaibhavācchrutyantaramupanyastam //24//",
  "GSP33brsvbh2u:3379": "____________________________________________________________________________________________",
  "GSP33brsvbh2u:3380": "START BsVBh_2,3.13.25",
  "GSP33brsvbh2u:3381": "guṇādvā lokavat | BBs_2,3.25 |",
  "GSP33brsvbh2u:3382": "ye tu sāvayavatvāccandanabindoraṇusaṃcāreṇa dehavyāptirupapadyate na tvātmano 'navayavasyāṇusaṃcāraḥ saṃbhavī,",
  "GSP33brsvbh2u:3383": "tasmādvaiṣamyamiti manyante tān pratīdamucyate guṇādvā lokavaditi /",
  "GSP33brsvbh2u:3384": "tadvibhajate-caitanya iti /",
  "GSP33brsvbh2u:3385": "yadyapyaṇurjīvastathāpi tadguṇaścaitanyaṃ sakaladehavyāpi /",
  "GSP33brsvbh2u:3386": "yathā pradīpasyālpatve 'pi tadguṇaḥ prabhāsakalagṛhodaravyāpinīti //25//",
  "GSP33brsvbh2u:3387": "____________________________________________________________________________________________",
  "GSP33brsvbh2u:3388": "START BsVBh_2,3.13.26",
  "GSP33brsvbh2u:3389": "etadapi śaṅkādvāreṇa dṛṣayitvā dṛṣṭāntāntaramāha-",
  "GSP33brsvbh2u:3390": "vyatireko gandhavat | BBs_2,3.26 |",
  "GSP33brsvbh2u:3391": "akṣīyamāṇamapi taditi /",
  "GSP33brsvbh2u:3392": "kṣayasyātisūkṣmatayānupalabhyamānakṣayamiti śaṅkate-syādetaditi /",
  "GSP33brsvbh2u:3393": "viśliṣṭānāmalpatvādityupalakṣaṇaṃ, dravyāntaraparamāṇūnāmanupraveśādityapi draṣṭavyam /",
  "GSP33brsvbh2u:3394": "viśleṣānupraveśābhyāṃ ca sannapi viśleṣaḥ sūkṣmatvānnopalakṣyate iti /",
  "GSP33brsvbh2u:3395": "nirākaroti-na /",
  "GSP33brsvbh2u:3396": "kutaḥ /",
  "GSP33brsvbh2u:3397": "atīndriyatvāditi /",
  "GSP33brsvbh2u:3398": "paramāṇūnāṃ paramasūkṣmatvāttadgatarūpādivadgandho 'pi nopalabhyeta /",
  "GSP33brsvbh2u:3399": "upalabhyamāno vā sūkṣma upalabhyeta na sthūla ityarthaḥ /",
  "GSP33brsvbh2u:3400": "śeṣamatirohitārtham //26//",
  "GSP33brsvbh2u:3401": "____________________________________________________________________________________________",
  "GSP33brsvbh2u:3402": "START BsVBh_2,3.13.27",
  "GSP33brsvbh2u:3403": "tathā ca darśayati | BBs_2,3.27 |",
  "GSP33brsvbh2u:3404": "// 27 //",
  "GSP33brsvbh2u:3405": "____________________________________________________________________________________________",
  "GSP33brsvbh2u:3406": "START BsVBh_2,3.13.28",
  "GSP33brsvbh2u:3407": "pṛthagupadeśāt | BBs_2,3.28 |",
  "GSP33brsvbh2u:3408": "nigadavyākhyātamasya bhāṣyam //28//",
  "GSP33brsvbh2u:3409": "____________________________________________________________________________________________",
  "GSP33brsvbh2u:3410": "START BsVBh_2,3.13.29",
  "GSP33brsvbh2u:3411": "tadguṇasāratvāttu tadvyapadeśaḥ prājñavat | BBs_2,3.29 |",
  "GSP33brsvbh2u:3412": "kaṇṭakatodane 'pīti /",
  "GSP33brsvbh2u:3413": "mahadalpayoḥ saṃyogo 'lpamavaruṇaddhi na mahāntaṃ,",
  "GSP33brsvbh2u:3414": "na jātu ghaṭakarakādisaṃyogā nabhaso nabho vyaśruvate 'pitvalpāneva ghaṭakarakādīn,",
  "GSP33brsvbh2u:3415": "itarathā yatra nabhastatra sarvatra ghaṭakarakādyupalambha iti,",
  "GSP33brsvbh2u:3416": "te 'pi nabhaḥparimāṇaḥ prasajyeranniti /",
  "GSP33brsvbh2u:3417": "na cāṇorjīvasya sakalaśarīragatā vedanopapadyate /",
  "GSP33brsvbh2u:3418_0": "yadyapyantaḥkaraṇamaṇu tathāpi tasyatvacā saṃbaddhatvāttvacaśca samastaśarīravyāpitvādekadeśe",
  "GSP33brsvbh2u:3418_1": "'pyadhiṣṭhitā tvagadhiṣṭhitaiveti śarīravyāpī jīvaḥ śaknoti sarvāṅgīṇaṃ śaityamanubhavituṃ",
  "GSP33brsvbh2u:3418_2": "tvagindriyeṇa gaṅgāyām /",
  "GSP33brsvbh2u:3419": "aṇustu jīvo yatrāsti tasminneva śarīrapradeśe tadanubhavenna sarvāṅgīṇaṃ, tasyāsarvāṅgīṇatvāt /",
  "GSP33brsvbh2u:3420": "kaṇṭakatodanasya tu prādeśikatayā na sarvāṅgīṇopalabdhiriti vaiṣamyam /",
  "GSP33brsvbh2u:3421": "guṇatvameva hīti /",
  "GSP33brsvbh2u:3422": "idameva hi guṇānāṃ guṇatvaṃ yaddravyadeśatvam /",
  "GSP33brsvbh2u:3423": "ata eva hi hemante viṣaktāvayavāpyadravyagate 'tisāndre śītasparśe 'nubhūyamānepyanudbhūtaṃ rūpaṃ nopalabhyate yathā,",
  "GSP33brsvbh2u:3424": "tathā mṛgamadādīnāṃ gandhavāhaviprakīrṇasūkṣmāvayavānāmatisāndre gandhe 'nubhūyamāne rūpasparśau nānubhūyete tatkasya hetoḥ,",
  "GSP33brsvbh2u:3425": "anudbhūtatvāttayorgandhasya codbhūtatvāditi /",
  "GSP33brsvbh2u:3426": "naca dravyasya prakṣayaprasaṅgaḥ, dravyāntarāvayavapūraṇāt /",
  "GSP33brsvbh2u:3427": "ata eva kālaparivāsavaśādasya hatagandhitopalabhyate /",
  "GSP33brsvbh2u:3428": "apica caitanyaṃ nāma na gumo jīvasya guṇānaḥ, kintu svabhāvaḥ /",
  "GSP33brsvbh2u:3429": "naca svabhāvasya vyāpitve bhāvasyāvyāpitvaṃ, tattvapracyuterityāha-yadi ca caitanyamiti /",
  "GSP33brsvbh2u:3430": "tadevaṃ śrutismṛtītihāsapurāṇasiddhe jīvasyāvikāritayā paramātmatve,",
  "GSP33brsvbh2u:3431": "tathā śrutyāditaḥ paramamahattve ca,",
  "GSP33brsvbh2u:3432": "yā nāmāṇutvaśrutayastāstadanurodhena buddhiguṇasāratayā vyākhyeyā ityāha-tadguṇasāratvāditi /",
  "GSP33brsvbh2u:3433": "tadvyācaṣṭe-tasyā buddheriti /",
  "GSP33brsvbh2u:3434": "ātmanā svasaṃbandhinyā buddherupasthāpitatvāttadā parāmarśaḥ /",
  "GSP33brsvbh2u:3435": "nahi śuddhabuddhamuktasvabhāvasyātmanastattvaṃ saṃsāribhiranubhūyate /",
  "GSP33brsvbh2u:3436": "apitu yo 'yaṃ mithyājñānadveṣādyanuṣaktaḥ sa eva pratyātmamanubhavagocaraḥ /",
  "GSP33brsvbh2u:3437": "naca brahmasvabhāvasya jīvātmanaḥ kūṭasthanityasya svataḥ icchādveṣānuṣaṅgasaṃbhava iti buddhiguṇānāṃ teṣāṃ tadabhedādhyāsena taddharmatvādhyāsaḥ,",
  "GSP33brsvbh2u:3438": "udaśarāvādhyastasyeva candramaso bimbasya toyakampe kamampavattvādhyāsa ityupapāditamadhyāsabhāṣye /",
  "GSP33brsvbh2u:3439": "tathāca buddhyādyupādhikṛtamasya jīvatvamiti buddherantaḥkaraṇasyāṇutayā so 'pyaṇuvyapadeśabhāgbhavati,",
  "GSP33brsvbh2u:3440": "nabha iva karakopahitaṃ karakaparimāṇam /",
  "GSP33brsvbh2u:3441": "tathā cotkrāntyādīnāmupattiriti /",
  "GSP33brsvbh2u:3442": "nigadavyākhyātamitarat /",
  "GSP33brsvbh2u:3443": "prāyaṇe 'sattvamasaṃsāritvaṃ vā, tataśca kṛtavipraṇāśākṛtābhyāgamaprasaṅgaḥ //29//",
  "GSP33brsvbh2u:3444": "____________________________________________________________________________________________",
  "GSP33brsvbh2u:3445": "START BsVBh_2,3.13.30",
  "GSP33brsvbh2u:3446": "yāvadātmabhāvitvāttu na doṣastaddarśanāt | BBs_2,3.30 |",
  "GSP33brsvbh2u:3447": "yāvatsaṃsāryātmabhāvitvādityarthaḥ /",
  "GSP33brsvbh2u:3448": "samānaḥ sanniti /",
  "GSP33brsvbh2u:3449": "buddhyā samānaḥ tadguṇasāratvāditi /",
  "GSP33brsvbh2u:3450": "apica mithyājñāneti /",
  "GSP33brsvbh2u:3451": "na kevalaṃ yaṃvatsaṃsāryātmabhāvitvamāgamataḥ,",
  "GSP33brsvbh2u:3452": "upapattitaścetyarthaḥ /",
  "GSP33brsvbh2u:3453": "ādityavarṇamiti /",
  "GSP33brsvbh2u:3454": "prakāśarūpamityarthaḥ /",
  "GSP33brsvbh2u:3455": "tamasa iti /",
  "GSP33brsvbh2u:3456": "avidyāyā ityarthaḥ /",
  "GSP33brsvbh2u:3457": "tameva viditvā sākṣātkṛtya mṛtyumavidyāmatyetīti yojanā //30//",
  "GSP33brsvbh2u:3458": "____________________________________________________________________________________________",
  "GSP33brsvbh2u:3459": "START BsVBh_2,3.13.31",
  "GSP33brsvbh2u:3460": "anuśayabījaṃ pūrvapakṣī prakaṭayati-nanu suṣuptapralayayoriti /",
  "GSP33brsvbh2u:3461": "satāparamātmanā /",
  "GSP33brsvbh2u:3462": "anuśayabījaparihāraḥ atrocyate-",
  "GSP33brsvbh2u:3463": "puṃstvādivat tv asya sato 'bhivyaktiyogāt | BBs_2,3.31 |",
  "GSP33brsvbh2u:3464": "nigadavyākhyātamasya bhāṣyam //31//",
  "GSP33brsvbh2u:3465": "____________________________________________________________________________________________",
  "GSP33brsvbh2u:3466": "START BsVBh_2,3.13.32",
  "GSP33brsvbh2u:3467": "nityopalabdhyanupalabdhiprasaṅgonyataraniyamo vānyathā | BBs_2,3.32 |",
  "GSP33brsvbh2u:3468": "syādetat /",
  "GSP33brsvbh2u:3469": "antaḥkaraṇe 'pi sati tasya nityasaṃnidhānāt kasmānnityopalabdhyanupalabdhī na prasajyete /",
  "GSP33brsvbh2u:3470": "athādṛṣṭavipākakādācitkatvāt sāmarthyapratibandhāpratibandhābhyāmantaḥ karaṇasya nāyaṃ prasaṅgaḥ /",
  "GSP33brsvbh2u:3471": "tāvasatyevāntaḥ karaṇe ātmano vendriyāṇāṃ vā stāṃ,",
  "GSP33brsvbh2u:3472": "tatkimantargaḍunāntaḥkaraṇeneti codayati-athavānyatarasyātmana iti /",
  "GSP33brsvbh2u:3473": "athaveti siddhāntaṃ nivartayati /",
  "GSP33brsvbh2u:3474": "siddhāntī brūte-na cātmana iti /",
  "GSP33brsvbh2u:3475": "avadhānaṃ khalvanuvubhūṣā śuśrūṣā vā /",
  "GSP33brsvbh2u:3476": "na caite ātmano dharmau, tasyāvikriyatvāt /",
  "GSP33brsvbh2u:3477": "na condriyāṇam, ekaikendriyavyatireke 'pyandhādīnāṃ darśanāt /",
  "GSP33brsvbh2u:3478": "naca te āntaratvenānubhūyamāne bāhye saṃbhavataḥ /",
  "GSP33brsvbh2u:3479": "tasmādasti tadāntaraṃ kimapi /",
  "GSP33brsvbh2u:3480": "yasya caite tadantaḥkaraṇam /",
  "GSP33brsvbh2u:3481": "tadidamuktam-yasyāvadhāneti /",
  "GSP33brsvbh2u:3482": "atraivārthe śrutiṃ darśayati-tathā ceti //32//",
  "GSP33brsvbh2u:3483": "____________________________________________________________________________________________",
  "GSP33brsvbh2u:3484": "START BsVBh_2,3.14.33",
  "GSP33brsvbh2u:3485": "kartā śāstrārthavattvāt | BBs_2,3.33 |",
  "GSP33brsvbh2u:3486": "nanu 'tadguṇasāratvāt'ityanenaiva jīvasya kartṛtvaṃ bhoktṛtvaṃ ca labdhameveti tadvyutpādanamanarthakamityata āha-tadguṇasāratvādhikāreṇeti /",
  "GSP33brsvbh2u:3487": "tasyaivaiṣa prapañco ye paśyantyātmā bhoktaiva na karteti tannirākaraṇārthaḥ /",
  "GSP33brsvbh2u:3488": "'śāstraphalaṃ prayoktari tallakṣaṇatvāt'ityāha sma bhagavān jaiminiḥ /",
  "GSP33brsvbh2u:3489": "prayoktaryanuṣṭhātari /",
  "GSP33brsvbh2u:3490": "kartarīti yāvat /",
  "GSP33brsvbh2u:3491": "śāstraphalaṃ svargādi /",
  "GSP33brsvbh2u:3492": "kutaḥ /",
  "GSP33brsvbh2u:3493": "prayoktṛphalasādhanatālakṣaṇatvāt śāstrasya vidheḥ /",
  "GSP33brsvbh2u:3494": "kartrapekṣitopāyatā hi vidhiḥ /",
  "GSP33brsvbh2u:3495_0": "buddhiścetkartrī bhoktā cātmā tato yasyāpekṣitopāyo bhoktuna tasya kartṛtvaṃ yasya",
  "GSP33brsvbh2u:3495_1": "kartṛtvaṃ naca tasyāpekṣitopāyā iti kiṃ kena saṃgatamiti śāstrasyānarthakatvamavidyamānābhidheyatvaṃ",
  "GSP33brsvbh2u:3495_2": "tathā cāprayojanakatvaṃ syāt /",
  "GSP33brsvbh2u:3496": "yathā ca tadguṇasāratayāsyāvastusadapi bhoktṛtvaṃ sāṃvyavahārikamevaṃ kartṛtvamapi sāṃvyavahārikaṃ na tu bhāvikam /",
  "GSP33brsvbh2u:3497": "avidyāvadviṣayatvaṃ ca śāstrasyopapāditamadhyāsabhāṣya iti sarvamavadātam //33//",
  "GSP33brsvbh2u:3498": "____________________________________________________________________________________________",
  "GSP33brsvbh2u:3499": "START BsVBh_2,3.14.34",
  "GSP33brsvbh2u:3500": "vihāropadeśāt | BBs_2,3.34 |",
  "GSP33brsvbh2u:3501": "vihāraḥ saṃcāraḥ kriyā, tatra svātantryaṃ nākartuḥ saṃbhavati /",
  "GSP33brsvbh2u:3502": "tasmādapi kartā jīvaḥ //34//",
  "GSP33brsvbh2u:3503": "____________________________________________________________________________________________",
  "GSP33brsvbh2u:3504": "START BsVBh_2,3.14.35",
  "GSP33brsvbh2u:3505": "upādānāt | BBs_2,3.35 |",
  "GSP33brsvbh2u:3506": "tadeteṣāṃ prāṇānāmindriyāṇāṃ vijñānena buddhyā vijñānaṃ grahaṇaśaktimādāyopādāyetyupādāne svātantryaṃ nākartuḥ saṃbhavati //35//",
  "GSP33brsvbh2u:3507": "____________________________________________________________________________________________",
  "GSP33brsvbh2u:3508": "START BsVBh_2,3.14.36",
  "GSP33brsvbh2u:3509": "vyapadeśācca kriyāyāṃ cennirdeśaviparyayaḥ | BBs_2,3.36 |",
  "GSP33brsvbh2u:3510": "abhyuccayamātrametanna samyagupapattiḥ /",
  "GSP33brsvbh2u:3511": "vijñānaṃ kartṛ yajñaṃ tanute /",
  "GSP33brsvbh2u:3512": "sarvatra hi buddhiḥ karaṇarūpā karaṇatvenaiva vyapadiśyate na kartṛtvena,",
  "GSP33brsvbh2u:3513": "iha tu kartṛtvena,",
  "GSP33brsvbh2u:3514": "tasyā vyapadeśe viparyayaḥ syāt /",
  "GSP33brsvbh2u:3515": "tasmādātmaiva vijñānamiti vyapadiṣṭaḥ /",
  "GSP33brsvbh2u:3516": "tena karteti //36//",
  "GSP33brsvbh2u:3517": "____________________________________________________________________________________________",
  "GSP33brsvbh2u:3518": "START BsVBh_2,3.14.37",
  "GSP33brsvbh2u:3519": "sūtrāntaramavatārayituṃ codayati-atrāha yadīti /",
  "GSP33brsvbh2u:3520": "prajñāvān svatantra iṣṭamovātmanaḥ saṃpādayennāniṣṭam /",
  "GSP33brsvbh2u:3521": "aniṣṭasaṃpattirapyasyopalabhyate /",
  "GSP33brsvbh2u:3522": "tasmānna svatantrastathā ca na kartā /",
  "GSP33brsvbh2u:3523": "tallakṣaṇatvāttasyetyarthaḥ /",
  "GSP33brsvbh2u:3524": "asyottaram-",
  "GSP33brsvbh2u:3525": "upalabdhivadaniyamaḥ | BBs_2,3.37 |",
  "GSP33brsvbh2u:3526": "karaṇādīni kārakāntarāṇi kartā prayuṅkte na tvayaṃ kārakāntaraiḥ prayujyata ityetāvanmātramasya svātantryaṃ na tu kāryakriyāyāṃ na kārakāntarāṇyapekṣata iti /",
  "GSP33brsvbh2u:3527": "īdṛśaṃ hi svātantryaṃ neśvarasyāpyatrabhavato 'stītyutsannasaṃkathaḥ kartā syāt /",
  "GSP33brsvbh2u:3528": "tathā cāyamadṛṣṭaparipākavaśādiṣṭamabhiprepsustatsādhanavibhrameṇāniṣṭopāyaṃ vyāpārayannaniṣṭaṃ prāpnuyādityaniyamaḥ kartṛtvaṃ ceti na virodhaḥ /",
  "GSP33brsvbh2u:3529": "viṣayaprakalpanamātraprayojanatvāditi /",
  "GSP33brsvbh2u:3530": "nityacaitanyasvabhāvasya khalvātmana indriyādīni karaṇāni svaviṣayamupanayanti,",
  "GSP33brsvbh2u:3531": "tena viṣayāvacchinnameva caitanyaṃ vṛttiriti vijñānamiti cākhyāyate,",
  "GSP33brsvbh2u:3532": "tatra cāsyāsti svātantryamityarthaḥ //37//",
  "GSP33brsvbh2u:3533": "____________________________________________________________________________________________",
  "GSP33brsvbh2u:3534": "START BsVBh_2,3.14.38",
  "GSP33brsvbh2u:3535": "śaktiviparyayāt | BBs_2,3.38 |",
  "GSP33brsvbh2u:3536": "pūrvaṃ kāraṇakavibhaktiviparyaya uktaḥ /",
  "GSP33brsvbh2u:3537": "saṃprati kārakaśaktiviparyaya ityapunaruktam /",
  "GSP33brsvbh2u:3538": "aviparyayāya tu karaṇāntarakalpanāyāṃ nāmni visaṃvāda iti //38//",
  "GSP33brsvbh2u:3539": "____________________________________________________________________________________________",
  "GSP33brsvbh2u:3540": "START BsVBh_2,3.14.39",
  "GSP33brsvbh2u:3541": "samādhyabhāvācca | BBs_2,3.39 |",
  "GSP33brsvbh2u:3542": "samādhiriti saṃyamamupalakṣayati /",
  "GSP33brsvbh2u:3543": "dhāraṇādhyānasamādhayo hi saṃyamapadevadanīyāḥ /",
  "GSP33brsvbh2u:3544": "yathāhuḥ-'trayamekatra saṃyamaḥ'iti /",
  "GSP33brsvbh2u:3545": "atra śrotavyo mantavya iti dhāraṇopadeśaḥ /",
  "GSP33brsvbh2u:3546": "nididhyāsitavya iti dhyānopadeśaḥ /",
  "GSP33brsvbh2u:3547": "draṣṭavya iti samādherupadeśaḥ /",
  "GSP33brsvbh2u:3548": "yathāhuḥ-'tadeva dhyānamarthamātranirbhāsaṃ svarūpaśūnyamiva samādhiḥ'iti /",
  "GSP33brsvbh2u:3549": "so 'yamiha kartātmā samādhāvupadiśyamāna ātmanaḥ kartṛtvamavaitīti sūtrārthaḥ //39//",
  "GSP33brsvbh2u:3550": "____________________________________________________________________________________________",
  "GSP33brsvbh2u:3551": "START BsVBh_2,3.15.40",
  "GSP33brsvbh2u:3552": "yathā ca takṣobhayathā | BBs_2,3.40 |",
  "GSP33brsvbh2u:3553": "avāntarasaṃgatimāha-evaṃ tāvaditi /",
  "GSP33brsvbh2u:3554": "vimṛśati-tatpunariti /",
  "GSP33brsvbh2u:3555": "pūrvapakṣaṃ gṛhṇāti-tatreti /",
  "GSP33brsvbh2u:3556": "śāstrārthavattvādayo hi hetava ātmanaḥ kartṛtvamāpādayanti /",
  "GSP33brsvbh2u:3557": "naca svābhāvike kartṛtve saṃbhavatyasatyapavāde tadaupādhikaṃ yuktam atiprasaṅgāt /",
  "GSP33brsvbh2u:3558": "naca muktyabhāvaprasaṅgo 'syāpavādakaḥ,",
  "GSP33brsvbh2u:3559": "yathā jñānasvabhāvo jñeyābhāve 'pi nājño bhavatyevaṃ kartṛsvabhāvo 'pi kriyāveśābhāve 'pi nākartā /",
  "GSP33brsvbh2u:3560": "tasmāt svābhāvikamevāsya kartṛtvamiti prāpte 'bhidhīyate /",
  "GSP33brsvbh2u:3561": "nityaśuddhabuddhamuktasvabhāvaṃ hi brahma bhūyobhūyaḥ śrūyate /",
  "GSP33brsvbh2u:3562": "tadasya buddhatvamasatyapi boddhavye yuktaṃ,",
  "GSP33brsvbh2u:3563": "vahnerivāsatyapi dāhye dagdhṛtvaṃ,",
  "GSP33brsvbh2u:3564": "tacchīlasya tasyāvagamāt /",
  "GSP33brsvbh2u:3565": "kartṛtvaṃ tvasya kriyāveśādavagantavyam /",
  "GSP33brsvbh2u:3566": "naca nityodāsīnasya kūṭasthasya nityasyāsakṛcchutasya saṃbhavati,",
  "GSP33brsvbh2u:3567_0": "tasya ca kadācidapyasaṃsarge kathaṃ tacchaktiyogo nirviṣayāyāḥ śakterasaṃbhavāt tathāca",
  "GSP33brsvbh2u:3567_1": "yadi tatsidhyarthaṃ tadviṣaḥ kriyāveśo 'bhyupeyate tathā sati tatsvabhāvasya svabhāvocchedābhāvādbhāvanāśaprasaṅgaḥ,",
  "GSP33brsvbh2u:3568": "naca muktasyāsti kriyāyoga iti /",
  "GSP33brsvbh2u:3569": "kriyāyā duḥkhatvānna vigalitasakaladuḥkhaparamānandāvasthā mokṣaḥ syādityāśayavānāha-na svābhāvikaṃ kartṛtvamātmana iti /",
  "GSP33brsvbh2u:3570": "abhiprāyamabudhvā codayati-nanu sthitāyāmapīti /",
  "GSP33brsvbh2u:3571": "pariharati-na /",
  "GSP33brsvbh2u:3572": "nimittānāmapīti /",
  "GSP33brsvbh2u:3573": "śaktaśakyāśrayā śaktiḥ svasattayāvaśyaṃ śakyamākṣipati /",
  "GSP33brsvbh2u:3574": "tathāca tayākṣiptaṃ śakyaṃ sadaiva syāditi bhāvaḥ /",
  "GSP33brsvbh2u:3575": "codayati-nanu mokṣasādhanavidhānāditi /",
  "GSP33brsvbh2u:3576": "pariharati-na /",
  "GSP33brsvbh2u:3577": "sādhanāyattasyeti /",
  "GSP33brsvbh2u:3578": "asmākaṃ tu na mokṣaḥ sādhyaḥ, apitu brahmasvarūpaṃ tacca nityamiti /",
  "GSP33brsvbh2u:3579": "uktamabhiprāyamāviṣkaroti-apica nityaśuddha iti /",
  "GSP33brsvbh2u:3580": "codayati-para eva tarhi saṃsārīti /",
  "GSP33brsvbh2u:3581": "ayamarthaḥ-paraścetsaṃsārī tasyāvidyapravilaye muktau sarve mucyerannaviśeṣāt /",
  "GSP33brsvbh2u:3582": "tataśca sarvasaṃsārocchedaprasaṅgaḥ /",
  "GSP33brsvbh2u:3583": "parasmādanyaścetsa buddhyādisaṃghāta eveti, tasyaiva tarhi muktisaṃsārau nātmana iti /",
  "GSP33brsvbh2u:3584": "pariharati-na /",
  "GSP33brsvbh2u:3585": "avidyāpratyupasthāpitatvāditi /",
  "GSP33brsvbh2u:3586": "na paramātmano muktisaṃsārau, tasya nityamuktatvāt /",
  "GSP33brsvbh2u:3587": "nāpi buddhyādisaṃghātasya, tasyācetanatvāt /",
  "GSP33brsvbh2u:3588_0": "api tvavidyopasthāpitānāṃ buddhyādisaṃghātānāṃ bhedāttattadbuddhyādisaṃghātabhedopadhāna",
  "GSP33brsvbh2u:3588_1": "ātmaiko 'pi bhinna iva viśuddho 'pyaviśuddha iva tataścaikabuddhyādisaṃghātāpagame",
  "GSP33brsvbh2u:3588_2": "tatra mukta ivetaratra baddha iva yathā maṇikṛpāṇādyupadhānabhedādekameva mukhaṃ",
  "GSP33brsvbh2u:3588_3": "nāneva dīrghamiva vṛttamiva śyāmamivāvadātamiva anyatamopadhānavigame tatra muktamivānyatropahitamiveti",
  "GSP33brsvbh2u:3588_4": "naikamuktau sarvamuktiprasaṅgaḥ /",
  "GSP33brsvbh2u:3589": "tasmānna paramātmano makṣasaṃsārau,",
  "GSP33brsvbh2u:3590": "nāpi buddhyādisaṃghātāsya kintu buddhyādyupahitasyātmasvabhāvasya jīvabhāvamāpannasyeti paramārthaḥ /",
  "GSP33brsvbh2u:3591": "atraivānvayavyatirekau śrutibhirādarśayati-tathāceti /",
  "GSP33brsvbh2u:3592": "itaścaupādhikaṃ yadupādhyabhibhavodbhavābhyāmasyābhibhavodbhavau darśayati śrutirityāha-tathā svapnajāgaritayoriti /",
  "GSP33brsvbh2u:3593": "atraivārthe sūtraṃ vyācaṣṭe-tadetadāheti /",
  "GSP33brsvbh2u:3594": "saṃprasādaḥ suṣuptiḥ /",
  "GSP33brsvbh2u:3595": "syādetat /",
  "GSP33brsvbh2u:3596": "takṣṇaḥ pāṇyādayaḥ santi tairayaṃ vāsyādīn vyāpārayan bhavatu duḥkhī,",
  "GSP33brsvbh2u:3597": "paramātmā tvanavayavaḥ kena manaḥprabhṛtīni vyāpārayediti vaiṣamyaṃ takṣṇo dṛṣṭāntenetyata āha-takṣadṛṣṭāntaśceti /",
  "GSP33brsvbh2u:3598": "yathā svaśarīreṇodāsīnastakṣā sukhī,",
  "GSP33brsvbh2u:3599": "vāsyādīni tu karaṇāni vyāpārayan duḥkhī,",
  "GSP33brsvbh2u:3600": "tathā svātmanātmodāsīnaḥ sukhī,",
  "GSP33brsvbh2u:3601": "manaḥprabhṛtīni tu karaṇādīni vyāpārayan duḥkhītyetāvatāsya sāmyaṃ na tu sarvathā /",
  "GSP33brsvbh2u:3602": "yathātmā ca jīvo 'vayavāntarānapekṣaḥ svaśarīraṃ vyāpārayatyevaṃ manaḥprabhṛtīni tu karaṇāntarāṇi vyāpārayatīti pramāṇasiddhe niyogaparyanuyogānupapattiḥ /",
  "GSP33brsvbh2u:3603": "pūrvapakṣahetūnanubhāṣya dūṣayati-yattūktamiti /",
  "GSP33brsvbh2u:3604": "yatparaṃ hi śāstraṃ sa eva śāstrārthaḥ /",
  "GSP33brsvbh2u:3605": "kartrapekṣitopāyabhāvanāparaṃ tanna kartṛsvarūpaparam /",
  "GSP33brsvbh2u:3606": "tena yathālokasiddhaṃ kartāramapekṣya svaviṣaye pravartamānaṃ na puṃsaḥ svābhāvikaṃ kartṛtvamavagamayitutsahate,",
  "GSP33brsvbh2u:3607": "tasmāttattvamasītyādyupadeśavirodhādavidyākṛtaṃ tadavatiṣṭhate /",
  "GSP33brsvbh2u:3608": "codayati-nanu saṃdhye sthāna iti /",
  "GSP33brsvbh2u:3609": "aupādhikaṃ hi kartṛtvaṃ nopādhyapagame saṃbhavatīti svābhāvikameva yujyata ityarthaḥ /",
  "GSP33brsvbh2u:3610": "apica yatrāpi karaṇamasti tatrāpi kevalasyātmanaḥ kartṛtvaśravaṇātsvābhāvikameva yuktamityāha-tathopādāne 'pīti /",
  "GSP33brsvbh2u:3611": "tadetat pariharati-na tāvatsaṃdhya iti /",
  "GSP33brsvbh2u:3612": "upādhyapagamo 'siddho 'ntaḥkaraṇasyopādheḥ saṃdhye 'pyavasthānādityarthaḥ /",
  "GSP33brsvbh2u:3613": "apica svapne yādṛśaṃ jñānaṃ tādṛśo vihāro 'pītyāha-vihāro 'pi ca tatreti /",
  "GSP33brsvbh2u:3614": "tathopādāne 'pīti /",
  "GSP33brsvbh2u:3615": "yadyapi kartṛvibhaktiḥ kevale kartari śrūyate tathāpi karmakaraṇopadhānakṛtamasya kartṛtvaṃ na śuddhasya,",
  "GSP33brsvbh2u:3616": "nahi paraśusahāyaśchettā kevalaśchettā bhavati /",
  "GSP33brsvbh2u:3617": "nanu yadi na kevalasya kartṛtvamapi tu karaṇādisahitasyaiva,",
  "GSP33brsvbh2u:3618": "tathā sati karaṇādiṣvapi kartṛvibhaktiḥ syāt /",
  "GSP33brsvbh2u:3619": "na caitadastītyāha-bhavati na loka iti /",
  "GSP33brsvbh2u:3620": "karaṇādīṣvapi kartṛvibhaktiḥ kadācidastyeva vivakṣāvaśādityarthaḥ /",
  "GSP33brsvbh2u:3621": "api ceyamupādānaśrutiḥ karaṇavyāpāroparamamātraparā na svātantryaparā kartṛvibhaktistu bhāktī /",
  "GSP33brsvbh2u:3622": "kūlaṃ pipatiṣatītivadabuddhipūrvakasya karaṇavyāpāroparamasya dṛṣṭatvādityāha-apicāsminnupādāna iti /",
  "GSP33brsvbh2u:3623": "yastvayaṃ vyapadeśaiti yattaduktamasmābhirabhyuccayamātrametamiti taditaḥ samutthitam /",
  "GSP33brsvbh2u:3624": "sarvakārakāṇāmeveti /",
  "GSP33brsvbh2u:3625": "viklidyanti taṇḍulā jvalanti kāṣṭhāni bibhartti sthālīti hi svavyāpāre sarveṣāṃ,",
  "GSP33brsvbh2u:3626": "kartṛtvaṃ,",
  "GSP33brsvbh2u:3627": "tatkiṃ buddhyādīnāṃ kartṛtvameva na karaṇatvamityata āha-upalabdhyapekṣaṃ tveṣāṃ karaṇatvam /",
  "GSP33brsvbh2u:3628": "nanvevaṃ sati tasyāmevātmanaḥ svābhāvikaṃ kartṛtvamastvityata āha-naca tasyāṃ ulabdhāvapyasya svābhāvikakartṛtvamastikasmāt nityopalabdhisvarūpatvātātmanaḥ /",
  "GSP33brsvbh2u:3629": "nahi nitye svabhāve cāsti bhāvasya vyāpāra ityarthaḥ /",
  "GSP33brsvbh2u:3630": "tadevaṃ nāsyopalabdhau savābhāvikaṃ kartṛtvamastītyuktam /",
  "GSP33brsvbh2u:3631": "nāpi buddhyāderupalabdhikartṛtvamātmanyadhyastaṃ yathā tadgatamadhyavasāyādikartṛtvamityāha-ahaṅkārapūrvakamapi kartṛtvaṃ nopalabdhurbhavitumarhati /",
  "GSP33brsvbh2u:3632": "kutaḥ /",
  "GSP33brsvbh2u:3633": "ahaṅkārasyāpyupalabhyamānatvāt /",
  "GSP33brsvbh2u:3634": "nahi śarīrādi yasyāṃ kriyāyāṃ gamyaṃ tasyāmeva gantṛ bhavati /",
  "GSP33brsvbh2u:3635": "etaduktaṃ bhavati-yadi buddhirupalabdhī bhavet, tatastasyā upalabdhṛtvamātmanyadhyavasyeta /",
  "GSP33brsvbh2u:3636": "na caitadasti /",
  "GSP33brsvbh2u:3637": "tasyā jaḍatvenopalabhyamānatayopalabdhikartṛtvānupapatteḥ /",
  "GSP33brsvbh2u:3638": "yadā caupalabdhau buddherakartṛtvaṃ tadā yaduktaṃ buddherupalabdhṛtve karaṇāntaraṃ kalpanīyaṃ,",
  "GSP33brsvbh2u:3639": "tathāca nāmamātre visaṃvāda iti tanna bhavatītyāha-na caivaṃ sati karaṇāntarakalpanābuddherupalabdhṛtvābhāvāt /",
  "GSP33brsvbh2u:3640": "tatkimidānīmakaraṇaṃ buddhirupalabdhāvātmā cānapalabdheta āha-buddhe karaṇatvābhyupagamāt /",
  "GSP33brsvbh2u:3641": "ayamabhisaṃdhiḥ-caitanyamupalabdhirātmasvabhāvo nitya iti na tatrātmanaḥ kartṛtvaṃ,",
  "GSP33brsvbh2u:3642": "nāpi buddheḥ karaṇatvaṃ,",
  "GSP33brsvbh2u:3643": "kintu caitanyameva viṣayāvacchinnaṃ vṛttiriti copalabdhiriti cākhyāyate /",
  "GSP33brsvbh2u:3644": "tasya tu tattadviṣayāvacchede vṛttau buddhyādīnāṃ karaṇatvamātmanaśca tadupadhānenāhaṅkārapūrvakaṃ kartṛtvaṃ yujyata iti //40//",
  "GSP33brsvbh2u:3645": "____________________________________________________________________________________________",
  "GSP33brsvbh2u:3646": "START BsVBh_2,3.16.41",
  "GSP33brsvbh2u:3647": "parāt tu tacchruteḥ | BBs_2,3.41 |",
  "GSP33brsvbh2u:3648": "yadetajjīvānāmaupādhikaṃ kartṛtvaṃ tatpravartanālakṣaṇeṣu rāgādiṣu satsu neśvaramaparaṃ pravartakaṃ kalpayitumarhati, atiprasaṅgāt /",
  "GSP33brsvbh2u:3649": "naceśvaro dveṣapakṣapātarahito jīvān sādhvasādhuni karmaṇi pravartayitumarhati,",
  "GSP33brsvbh2u:3650": "yena dharmādharmāpekṣayā jagadvaicitryamāpadyeta /",
  "GSP33brsvbh2u:3651": "sa hi svatantraḥ kāruṇiko dharma eva jantūn pravartayennādharme /",
  "GSP33brsvbh2u:3652": "tataśca tatpreritā jantavaḥ sarve dhārmikā eveti sukhina eva syurna duḥkhinaḥ /",
  "GSP33brsvbh2u:3653": "svatantrāstu rāgādiprayuktāḥ pravartamānā dharmādharmapracayavanto vaicitryamanubhavantīti yuktam /",
  "GSP33brsvbh2u:3654": "evañca vidhiniṣedhayorarthavattvamitarathā tu sarvathā jīvā avastatantrā itīśvareṇaiva pravartyanta iti kṛtaṃ vidhiniṣedhābhyām /",
  "GSP33brsvbh2u:3655": "nahi balavadanilasalilaughanudyamānaṃ pratyupadeśor'thavān /",
  "GSP33brsvbh2u:3656": "tasmāt 'eṣa hyeva sādhu karma kārayati'ityādayaḥ śrutayaḥ samastavidhiniṣedhaśrutivirodhāllokavirodhāccaiśvaryapraśaṃsāparatayā neyā iti prāpte 'bhidhīyate /",
  "GSP33brsvbh2u:3657": "'eṣa hyeva sādhu karma kārayati'ityādayastāvacchachrutayaḥ sarvavyāpāreṣu jantūnāmīśvaratantratāmāhuḥ,",
  "GSP33brsvbh2u:3658": "tadasati pratibandhake na praśaṃsāparatayā vyākhyātumucitam /",
  "GSP33brsvbh2u:3659": "naca śrutisiddhasya kalpanīyatā, yena pravartakeṣu rāgādiṣu satsu tatkalpanā virudhyeta /",
  "GSP33brsvbh2u:3660": "na ceśvaratantratve dharma eva jantūnāṃ pravṛtteḥ sukhitvameva na vaicitryamiti yuktam /",
  "GSP33brsvbh2u:3661": "yadyapyayamīśvaro vītarāgastathāpi pūrvapūrvajantukarmāpekṣaya jantūn dharmādharmayoḥ pravartayan na dveṣapakṣapātābhyāṃ viṣamaḥ /",
  "GSP33brsvbh2u:3662": "nāpi nirghṛṇaḥ /",
  "GSP33brsvbh2u:3663": "naca karmapracayasyādirastyanāditvātsaṃsārasya /",
  "GSP33brsvbh2u:3664": "na ceśvaratantrasya kṛtaṃ vidhiniṣedhābhyāmiti sāṃpratam /",
  "GSP33brsvbh2u:3665": "nahīśvaraḥ prabalatarapavana iva jantūn pravartayatyapi tu taccaitanyamanurudhyamāno rāgādyupahāramukhena /",
  "GSP33brsvbh2u:3666": "evaṃ ceṣṭāniṣṭaprāptiparihārārthino vidhiniṣedhāvarthavantau bhavataḥ /",
  "GSP33brsvbh2u:3667": "tadanenābhisaṃdhinoktam-parāyatte 'pi hi kartṛtve karotyeva jīva iti /",
  "GSP33brsvbh2u:3668": "tasmādvidhiniṣedhaśāstrāvirodhāllokasya sthūladarśitvāt 'eṣa hyeva sādhu karma kārayati'ityādiśruteḥ /",
  "GSP33brsvbh2u:3669": "'ajño janturanīśo 'yamātmanaḥ sukhaduḥkhayoḥ /",
  "GSP33brsvbh2u:3670": "īśvaraprerito gacchetsvargaṃ vā śvabhrameva vā //",
  "GSP33brsvbh2u:3671": "'iti smṛteśceśvaratantrāṇāmeva jantūnāṃ kartṛtvaṃ, na tu svatantrāṇāmiti siddham /",
  "GSP33brsvbh2u:3672": "īśvara eva vidhiniṣedhayosthāne niyujyeta yadvidhiniṣedhayoḥ phalaṃ tadīśvareṇa tatpratipāditadharmādharmanirapekṣeṇa kṛtamiti vidhiniṣedhayorānarthakyam /",
  "GSP33brsvbh2u:3673": "na kevalamānarthakyaṃ viparītaṃ cāpadyeta ityāha-tathā vihitakāriṇamiti /",
  "GSP33brsvbh2u:3674": "pūrvoktaśca doṣaḥ kṛtanāśākṛtābhyāgamaḥ prasajyeta /",
  "GSP33brsvbh2u:3675": "atirohitārthamanyat //41//",
  "GSP33brsvbh2u:3676": "____________________________________________________________________________________________",
  "GSP33brsvbh2u:3677": "START BsVBh_2,3.16.42",
  "GSP33brsvbh2u:3678": "kṛtaprayatnāpekṣas tu vihitapratiṣiddhāvaiyarthyādibhyaḥ | BBs_2,3.42 |",
  "GSP33brsvbh2u:3679": "// 42 //",
  "GSP33brsvbh2u:3680": "____________________________________________________________________________________________",
  "GSP33brsvbh2u:3681": "START BsVBh_2,3.17.43",
  "GSP33brsvbh2u:3682": "aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |",
  "GSP33brsvbh2u:3683": "avāntarasaṃgatimāha-jīveśvarayoriti /",
  "GSP33brsvbh2u:3684": "upakāryopakārakabhāvaḥprayojyaprayojakabhāvaḥ /",
  "GSP33brsvbh2u:3685": "atrāpātato vinigamanāhetorabhāvādaniyamo niścaya ityuktaḥ /",
  "GSP33brsvbh2u:3686": "niścayahetvābhāsadarśanena bhedapakṣamālambyāha-athaveti /",
  "GSP33brsvbh2u:3687": "īśitavyeśitṛbhāvaścānveṣyānveṣṭṛbhāvaśca jñeyajñātṛbhāvaśca niyamyaniyantṛbhāvaścādhārādheyabhāvaśca na jīvaparamātmanorabhede 'vakalpyate /",
  "GSP33brsvbh2u:3688": "na ca 'brahmadāśā brahmakitavāḥ'ityādyāśca śrutayo dāśā brahma kitavā brahmetyādipratipādanaparā jīvānāṃ brahmaṇo bhede 'vakalpyante /",
  "GSP33brsvbh2u:3689": "na caitābhirbhedābhedapratipādanaparābhiḥ śrutibhiḥ sākṣādaṃśatvapratipādakācca mantravarṇāt 'pādo 'sya viśvā bhūtāni'ityādeḥ,",
  "GSP33brsvbh2u:3690": "smṛteśca 'mamaivāṃśaḥ'ityāderjīvānāmīśvarāṃśatvasiddiḥ /",
  "GSP33brsvbh2u:3691": "niratiśayopādhisaṃpadā ca vibhūtiyogeneśvaraḥ svāṃśānāmapi nikṛṣṭopādhīnāmīṣṭa iti yujyate /",
  "GSP33brsvbh2u:3692": "nahi tāvadanavayaveśvarasya jīvā bhavitumarhantyaṃśāḥ /",
  "GSP33brsvbh2u:3693": "apica jīvānāṃ brahmāṃśatve tadgatā vedanā brahmaṇo bhavet /",
  "GSP33brsvbh2u:3694": "pādādigatā iva vedanā devadattasya /",
  "GSP33brsvbh2u:3695": "tataśca brahmabhūyaṅgatasya samastajīvagatavedanānubhavaprasaṅga iti varaṃ saṃsāra eva mukteḥ tatra hi svagatavedanāmātrāmanubhavānna bhūri duḥkhamanubhavati /",
  "GSP33brsvbh2u:3696": "muktastu sarvajīvavedanābhāgiti prayatnena muktiranarthabahulatayā parihartavyā syāditi /",
  "GSP33brsvbh2u:3697": "tathā bhedābhedayoḥ parasparavirodhinorekatrāsaṃbhavānnāṃśatvaṃ jīvānām /",
  "GSP33brsvbh2u:3698": "naca brahmaiva sadasantastu jīvā iti yuktaṃ,",
  "GSP33brsvbh2u:3699": "sukhaduḥkhamuktisaṃsāravyavasthābhāvaprasaṅgādanujñāparihārābhāvaprasaṅgācca /",
  "GSP33brsvbh2u:3700": "tasmājjīvā eva paramārthasanto na brahmaikamadvayam /",
  "GSP33brsvbh2u:3701": "advaitaśrutayastu jātideśakālābhedanimittopacārāditi prāpte 'bhidhīyate-anadhigatārthāvabodhanāni pramāṇāni viśeṣataḥ śabdaḥ /",
  "GSP33brsvbh2u:3702": "tatra bhedo lokasiddhatvānna śabdena pratipādyaḥ /",
  "GSP33brsvbh2u:3703": "abhedastvanadhigatatvādadhigatabhedānuvādena pratipādanamarhati /",
  "GSP33brsvbh2u:3704": "yena ca vākyamupakramyate madhye ca parāmṛśyate ante copasaṃhriyate tatraiva tasya tātparyam /",
  "GSP33brsvbh2u:3705": "upaniṣadaścādvaitopakramatatparāmarśatadupasaṃhārā advaitaparā eva yujyante /",
  "GSP33brsvbh2u:3706": "naca yatparāstadaupacārikaṃ yuktam,",
  "GSP33brsvbh2u:3707": "abhyāse hi bhūyastvamarthasya bhavati nālpatvamapi prāgevopacaritatvamityuktam /",
  "GSP33brsvbh2u:3708": "tasmādvaite bhāvike sthite jīvabhāvastasya brahmaṇo 'nādyanirvacanīyāvidyopadhānabhedādekasyaiva bimbasya darpaṇādyupādhibhedātpratibimbabhedāḥ /",
  "GSP33brsvbh2u:3709": "evaṃ cānujñāparihārau laukikavaidikau sukhaduḥkhamuktisaṃsāravyavasthā copapadyeta /",
  "GSP33brsvbh2u:3710": "naca mokṣasyānarthabahulatā,",
  "GSP33brsvbh2u:3711": "yataḥ pratibimbānāmiva śyāmatāvadātatādirjīvānāmeva nānāvedanābhisaṃbandho brahmaṇastu bimbasyeva na tadabhisaṃbandhaḥ /",
  "GSP33brsvbh2u:3712": "yathāca darpaṇāpanaye tatpratibimbaṃ bimbabhāve 'vatiṣṭhate na kṛpāṇe pratibimbitamapi /",
  "GSP33brsvbh2u:3713": "evamavidyopadhānavigame jīve brahmabhāva iti siddhaṃ jīvo brahmāṃśa iva tattantratayā na tvaṃśa iti tātparyārthāḥ //43//",
  "GSP33brsvbh2u:3714": "____________________________________________________________________________________________",
  "GSP33brsvbh2u:3715": "START BsVBh_2,3.17.44",
  "GSP33brsvbh2u:3716": "mantravarṇāc ca | BBs_2,3.44 |",
  "GSP33brsvbh2u:3717": "// 44 //",
  "GSP33brsvbh2u:3718": "____________________________________________________________________________________________",
  "GSP33brsvbh2u:3719": "START BsVBh_2,3.17.45",
  "GSP33brsvbh2u:3720": "api ca smaryate | BBs_2,3.45 |",
  "GSP33brsvbh2u:3721": "// 45 //",
  "GSP33brsvbh2u:3722": "____________________________________________________________________________________________",
  "GSP33brsvbh2u:3723": "START BsVBh_2,3.17.46",
  "GSP33brsvbh2u:3724": "prakāśādivan naivaṃ paraḥ | BBs_2,3.46 |",
  "GSP33brsvbh2u:3725": "// 46 //",
  "GSP33brsvbh2u:3726": "____________________________________________________________________________________________",
  "GSP33brsvbh2u:3727": "START BsVBh_2,3.17.47",
  "GSP33brsvbh2u:3728": "smaranti ca | BBs_2,3.47 |",
  "GSP33brsvbh2u:3729": "saptadaśasaṃkhyāparimito rāśirgaṇaḥ saptadaśakaḥ /",
  "GSP33brsvbh2u:3730": "tadyathā-buddhikarmendriyāṇi bāhyāni daśa buddhimanasī vṛttibhedamātreṇa bhinne apyekīkṛtyaikamantaḥkaraṇaṃ śarīraṃ pañca viṣayā iti saptadaśako rāśiḥ //47//",
  "GSP33brsvbh2u:3731": "____________________________________________________________________________________________",
  "GSP33brsvbh2u:3732": "START BsVBh_2,3.17.48",
  "GSP33brsvbh2u:3733": "anujñāparihārau dehasambandhāj jyotirādivat | BBs_2,3.48 |",
  "GSP33brsvbh2u:3734": "anujñā vidhirabhimato na tu pravṛttapravartanā /",
  "GSP33brsvbh2u:3735": "apauruṣeye pravartayiturabhiprāyānurodhāsaṃbhavāt /",
  "GSP33brsvbh2u:3736": "kratvarthāyāmagnīṣomīyahiṃsāyāṃ pravṛttapravartanānupapatteśca /",
  "GSP33brsvbh2u:3737": "puruṣārthe 'pi niyamāṃśe pravṛtteḥkaḥ punardehasaṃbandha iti /",
  "GSP33brsvbh2u:3738": "nahi kūṭasthanityasyātmanopariṇāmino 'sti dehena saṃyogaḥ samavāyo vānyo vā kaścit saṃbandhaḥ sakaladharmātigatvādityabhisaṃdhiḥ /",
  "GSP33brsvbh2u:3739": "uttaram-dehādirayaṃ saṃghāto 'hamevetyātmani viparītapratyayotpattiḥ /",
  "GSP33brsvbh2u:3740": "ayamarthaḥ-satyaṃ nāsti kaścidātmano dehādibhiḥ pāramārthikaḥ saṃbandhaḥ,",
  "GSP33brsvbh2u:3741": "kintu buddhyādijanitātmaviṣayā viparītā vṛttiḥ 'ahameva dehādisaṃghātaḥ'ityevaṃrūpā /",
  "GSP33brsvbh2u:3742": "asyāṃ dehādisaṃghāta ātmatādātmyena bhāsate /",
  "GSP33brsvbh2u:3743": "so 'yaṃ sāṃvṛttastādātmyalakṣaṇaḥ saṃbandho na pāramārthika ityarthaḥ /",
  "GSP33brsvbh2u:3744": "gūḍhābhisaṃdhiścodayati-samyagdarśinastarhīti /",
  "GSP33brsvbh2u:3745": "uttaraṃ-na /",
  "GSP33brsvbh2u:3746": "tasyeti /",
  "GSP33brsvbh2u:3747": "yadi sūkṣmasthūladehādisaṃghāto 'vidyopadarśita ekamevādvitīyaṃ brahmāsmīti samyagdarśanamabhimatam,",
  "GSP33brsvbh2u:3748": "addhā tadvantaṃ prati vidhiniṣedhayorānarthakyameva /",
  "GSP33brsvbh2u:3749": "etadeva viśadayati-heyopādeyayoriti /",
  "GSP33brsvbh2u:3750": "codako nigūḍhābhisaṃdhimāviṣkaroti-śarīravyatirekadarśina eva /",
  "GSP33brsvbh2u:3751": "āmuṣmikaphaleṣu karmasu darsapūrṇamāsādiṣu niyojyatvamiti cotpariharati-na /",
  "GSP33brsvbh2u:3752": "tatsaṃhatatvābhimānāt /",
  "GSP33brsvbh2u:3753": "etadvibhajate-satyamiti /",
  "GSP33brsvbh2u:3754": "yo hyātmanaḥ ṣāṭkauśikāddehādupapattyāvyatirekaṃ veda, na tu samastabuddhyādisaṃghātavyatirekaṃ,",
  "GSP33brsvbh2u:3755": "tasyāmuṣmikaphaleṣvādhikāraḥ /",
  "GSP33brsvbh2u:3756": "samastabuddhyādivyatirekavedinastu karmabhoktṛtvābhimānarahitasya nādhikāraḥ karmaṇi tathāca na yatheṣṭaceṣṭā,",
  "GSP33brsvbh2u:3757": "abhimānavikalasya tasyā apyabhāvāditi //48//",
  "GSP33brsvbh2u:3758": "____________________________________________________________________________________________",
  "GSP33brsvbh2u:3759": "START BsVBh_2,3.17.49",
  "GSP33brsvbh2u:3760": "asantateś cāvyatikaraḥ | BBs_2,3.49 |",
  "GSP33brsvbh2u:3761": "// 49 //",
  "GSP33brsvbh2u:3762": "____________________________________________________________________________________________",
  "GSP33brsvbh2u:3763": "START BsVBh_2,3.17.50",
  "GSP33brsvbh2u:3764": "ābhāsa eva ca | BBs_2,3.50 |",
  "GSP33brsvbh2u:3765": "yeṣāṃ tu sāṃkhyānāṃ vaiśeṣikāṇāṃ vā sukhaduḥkhavyavasthāṃ pāramārthikīmicchatāṃ bahava ātmānaḥ sarvagatāsteṣāmevaiṣa vyatikaraḥ prāpnoti /",
  "GSP33brsvbh2u:3766": "tatra praśnapūrvakaṃ sāṃkhyān prati vyatikramaṃ tāvadāha-kathamiti /",
  "GSP33brsvbh2u:3767": "yādṛśastādṛśo guṇasaṃbandhaḥ sarvān puruṣān pratyaviśiṣṭa iti tatkṛte sukhaduḥkhe sarvān pratyaviśiṣṭe /",
  "GSP33brsvbh2u:3768": "naca karmanibandhanā vyavasthā,",
  "GSP33brsvbh2u:3769": "karmaṇaḥ prākṛtatvena prakṛteśca sādhāraṇatvenāvyavasthātādavasthyāt /",
  "GSP33brsvbh2u:3770": "codayati-syādetaditi /",
  "GSP33brsvbh2u:3771": "ayamarthaḥ-na pradhānaṃ svavibhūtīkhyāpanāya pravartate, kintu puruṣārtham /",
  "GSP33brsvbh2u:3772": "yaṃ ca puruṣaṃ prayatnena bhogāpavargau puruṣārthau sādhitau taṃ prati samāptādhikāratayā nivartate puruṣāntaraṃ tu pratyasamāptādhikāraṃ pravartate /",
  "GSP33brsvbh2u:3773": "evaṃ ca muktasaṃsārivyavasthopapatteḥ sukhaduḥkhavyavasthāpi bhaviṣyatīti nirākaroti-nahīti /",
  "GSP33brsvbh2u:3774": "sarveṣāṃ puruṣāṇāṃ vibhutvāt pradhānasya ca sādhāraṇyadamuṃ puruṣaṃ pratyanenārthaḥ sādhita ityetadeva nāsti /",
  "GSP33brsvbh2u:3775": "tasmāt prayojanavaśena vinā hetuṃ vyavasthāstheyā /",
  "GSP33brsvbh2u:3776": "sā cāyuktā hetvabhāvādityarthaḥ /",
  "GSP33brsvbh2u:3777": "bhavatu sāṃkhyānāmavyavasthā, pradhānasamavāyādadṛṣṭasya, pradhānasya ca sādhāraṇyāt /",
  "GSP33brsvbh2u:3778": "kāṇādādīnāṃ tvātmasamavāpyadṛṣṭaṃ pratyātmamasādhāraṇaṃ tatkṛtaśca manasā sahātmanaḥ svasvāmibhāvalakṣaṇaḥ saṃbandho 'nādiradṛṣṭabhedānāmanāditvāt,",
  "GSP33brsvbh2u:3779": "tathā cātmanaḥsaṃyogasya sādhāraṇye 'pi svasvāmibhāvasyāsādhāraṇyādabhisaṃdhyādivyavasthopapadyata eva /",
  "GSP33brsvbh2u:3780": "naca saṃyogo 'pi sādhāraṇaḥ /",
  "GSP33brsvbh2u:3781": "nahi tasya manasa ātmāntarairyaḥ saṃyogaḥ sa eva svāmināpi,",
  "GSP33brsvbh2u:3782": "ātmasaṃyogasya pratisaṃyogabhedena bhedāt /",
  "GSP33brsvbh2u:3783": "tasmādātmaikatvasyāgamasiddhatvāt,",
  "GSP33brsvbh2u:3784": "vyavasthāyāścaikatve 'pyupapatteḥ,",
  "GSP33brsvbh2u:3785": "nānekātmakalpanā,",
  "GSP33brsvbh2u:3786": "gauravādāgamavirodhācca /",
  "GSP33brsvbh2u:3787": "antyaviśeṣavattvena ca bhedakalpanāyāmanyonyāśrayāpatteḥ /",
  "GSP33brsvbh2u:3788": "bhede hi tatkalpanā tataśca bheda iti /",
  "GSP33brsvbh2u:3789": "etadeva kāṇādamatadūṣaṇam /",
  "GSP33brsvbh2u:3790": "bhāṣyakṛtā tu prauḍhavāditayā kāṇādān pratyapyadṛṣṭāniyamādityādīni sūtrāṇi yojitāni /",
  "GSP33brsvbh2u:3791": "sāṃkhyamatadūṣaṇaparāṇyeveti tu rocayante kecittadāstāṃ tāvat //50//",
  "GSP33brsvbh2u:3792": "____________________________________________________________________________________________",
  "GSP33brsvbh2u:3793": "START BsVBh_2,3.17.51",
  "GSP33brsvbh2u:3794": "adṛṣṭāniyamāt | BBs_2,3.51 |",
  "GSP33brsvbh2u:3795": "// 51 //",
  "GSP33brsvbh2u:3796": "____________________________________________________________________________________________",
  "GSP33brsvbh2u:3797": "START BsVBh_2,3.17.52",
  "GSP33brsvbh2u:3798": "abhisandhyādiṣv api caivam | BBs_2,3.52 |",
  "GSP33brsvbh2u:3799": "// 52 //",
  "GSP33brsvbh2u:3800": "____________________________________________________________________________________________",
  "GSP33brsvbh2u:3801": "START BsVBh_2,3.17.53",
  "GSP33brsvbh2u:3802": "pradeśād iti cen nāntarbhāvāt | BBs_2,3.53 |",
  "GSP33brsvbh2u:3803": "// 53 //",
  "GSP33brsvbh2u:3804": "iti śrīvācaspatimiśraviracite bhagavatpādaśārīrakabhāṣyavibhāge bhāmatyāṃ dvitīyādhyāyasya tṛtīyaḥ pādaḥ //3//",
  "GSP33brsvbh2u:3805": "// iti dvitīyādhyāyasya pañcamahābhūta-jīvaśrutīnāṃ virodhaparipārākhyastṛtīyaḥ pādaḥ //",
  "GSP33brsvbh2u:3806": "____________________________________________________________________________________________",
  "GSP33brsvbh2u:3807": "____________________________________________________________________________________________",
  "GSP33brsvbh2u:3808": "dvitīyādhyāye caturthaḥ pādaḥ /",
  "GSP33brsvbh2u:3809": "____________________________________________________________________________________________",
  "GSP33brsvbh2u:3810": "START BsVBh_2,4.1.1",
  "GSP33brsvbh2u:3811": "tathā prāṇāḥ | BBs_2,4.1 |",
  "GSP33brsvbh2u:3812_0": "yadyapi brahmavedane sarvavedanapratijñātādupapādanaśrutivirodhādbahutarādvaitaśrutivirodhācca",
  "GSP33brsvbh2u:3812_1": "prāṇānāṃ sargādau sadbhāvaśrutirviyadasmṛtatvādiśrutaya ivānyathā kathañcinnetumucitā,",
  "GSP33brsvbh2u:3813": "tathāpyanyathānayanaprakāramavidvānanyathānupapadyamānaikāpi śrutirbahvīranyathayediti manvānaḥ pūrvapakṣayati /",
  "GSP33brsvbh2u:3814": "atra cātyuccatayā viyadadhikaraṇapūrvapakṣahetūn smārayati-tatra tāvaditi /",
  "GSP33brsvbh2u:3815": "śabdaikapramāṇasamadhigamyā hi mahābhūtotpattistasyā yatra śabdo nivartate tatra tatpramāṇabhāvena tadabhāvaḥ pratīyate /",
  "GSP33brsvbh2u:3816": "yathā caityavandanatatkarmadharmatāyā ityarthaḥ /",
  "GSP33brsvbh2u:3817": "atrāpātataḥ śrutivipratipattyānadhyavasāyena pūrvapakṣayitvāthavetyabhihitaṃ pūrvapakṣamamavatārayati /",
  "GSP33brsvbh2u:3818": "abhiprāyo 'sya darśitaḥ /",
  "GSP33brsvbh2u:3819": "'pānavyāpacca tadvat'ityatrāśvapratigraheṣṭyādyadhikaraṇapūrvapakṣasūtrārthasādṛśyaṃ tadā parāmṛṣṭam /",
  "GSP33brsvbh2u:3820": "rāddhāntastu syādetadevaṃ yadi sargādau prāṇasadbhāvaśrutirananyathāsiddhā bhavet /",
  "GSP33brsvbh2u:3821": "anyathaiva tveṣā sidhyati /",
  "GSP33brsvbh2u:3822": "avāntarapralaye hyagnisādhanānāṃ sṛṣṭirvaktavyeti tadartho 'sāvupakramaḥ /",
  "GSP33brsvbh2u:3823": "tatrādhikāripuruṣaḥ prajāpatirapranaṣṭa eva trailokyamātraṃ pralīnamatastadīyān prāṇānapekṣya sā śrutirupapannārthā /",
  "GSP33brsvbh2u:3824_0": "tasmādbhūyasīnāṃ śrutīnāmanugrahāya sarvavijñānapratijñopapattyarthasya cottarasya",
  "GSP33brsvbh2u:3824_1": "saṃdarbhasya gauṇatve tu pratijñātārthānuguṇyābhāvenānapekṣitārthatvaprasaṅgātprāṇā",
  "GSP33brsvbh2u:3824_2": "api nabhovadbrahmaṇo vikārā iti /",
  "GSP33brsvbh2u:3825": "naca caityavandanādivatsarvathā prāṇānāmutpattyaśrutiḥ,",
  "GSP33brsvbh2u:3826": "kvacit khalveṣāmutpattyaśravaṇamutpattiśrutistu tatra tatra darśitā /",
  "GSP33brsvbh2u:3827": "tasmādvaiṣamyaṃ caityavandanapoṣadhādibhiriti /",
  "GSP33brsvbh2u:3828": "____________________________________________________________________________________________",
  "GSP33brsvbh2u:3829": "START BsVBh_2,4.1.2",
  "GSP33brsvbh2u:3830": "gauṇyasaṃbhavāt | BBs_2,4.2 |",
  "GSP33brsvbh2u:3831": "kecidviyadadhikaraṇavyākhyānena gauṇyasaṃbhavāditi sūtraṃ vyācakṣate /",
  "GSP33brsvbh2u:3832": "gauṇī prāṇānāmutpattiśrutirasaṃbhavādutpatteriti /",
  "GSP33brsvbh2u:3833": "tadayuktam /",
  "GSP33brsvbh2u:3834": "vikalpāsahatvāt /",
  "GSP33brsvbh2u:3835": "tathāhi-prāṇānāṃ jīvavadvāvikṛtabrahmātmatayānupapattiḥ syāt, brahmaṇastattvāntaratayā vā /",
  "GSP33brsvbh2u:3836": "na tāvajjīvavadeṣāmavikṛtabrahmātmatā, jaḍatvāt /",
  "GSP33brsvbh2u:3837": "tasmāttattvāntaratayaiṣāmanutpattirāstheyā /",
  "GSP33brsvbh2u:3838": "tathāca brahmavedanena sarvavedanapratijñāvyāhatiḥ,",
  "GSP33brsvbh2u:3839": "samastavedāntavyākopaścetyetadāha-viyadadhikaraṇe hīti //2//",
  "GSP33brsvbh2u:3840": "____________________________________________________________________________________________",
  "GSP33brsvbh2u:3841": "START BsVBh_2,4.1.3",
  "GSP33brsvbh2u:3842": "tatprākśruteś ca | BBs_2,4.3 |",
  "GSP33brsvbh2u:3843": "nigadavyākhyātamasya bhāṣyam //3//",
  "GSP33brsvbh2u:3844": "____________________________________________________________________________________________",
  "GSP33brsvbh2u:3845": "START BsVBh_2,4.1.4",
  "GSP33brsvbh2u:3846": "tatpūrvakatvādvācaḥ | BBs_2,4.4 |",
  "GSP33brsvbh2u:3847": "vāca iti vākprāṇamanasāmupalakṣaṇam /",
  "GSP33brsvbh2u:3848": "ayamarthaḥ-yatrāpi tejaḥprabhṛtīnāṃ sṛṣṭau prāṇasṛṣṭirnokteti brūṣe, tatrāpyukteti brūmahe /",
  "GSP33brsvbh2u:3849": "tathāhi-yasmin prakaraṇena tejobannapūrvakatvaṃ vākprāṇamanasāmāmnāyate 'annamayaṃ hi'ityādinā,",
  "GSP33brsvbh2u:3850": "tadyadi mukhyārthaṃ tatastatsāmāsarveṣāmeva prāṇānāṃ sṛṣṭiruktā /",
  "GSP33brsvbh2u:3851_0": "atha gauṇaṃ tathāpi brahmakartṛkāyāṃ nāmarūpavyākriyāyāmupakramopasaṃhāraparyālocanayā",
  "GSP33brsvbh2u:3851_1": "śrutyantaraprasiddheśca brahmakāryatvaprapañcārthameva prāṇādīnāmāpomayatvādyabhidhānamityuktaiva",
  "GSP33brsvbh2u:3851_2": "tatrāpi prāṇasṛṣṭiriti siddham //4 //",
  "GSP33brsvbh2u:3852": "____________________________________________________________________________________________",
  "GSP33brsvbh2u:3853": "START BsVBh_2,4.2.5",
  "GSP33brsvbh2u:3854": "sapta gaterviśeṣitatvācca | BBs_2,4.5 |",
  "GSP33brsvbh2u:3855": "avāntarasaṃgatimāha-utpattiviṣaya iti /",
  "GSP33brsvbh2u:3856": "saṃśayakāraṇamāha-śrutivipratiṣedhāditi /",
  "GSP33brsvbh2u:3857": "viśayaḥsaṃśayaḥ /",
  "GSP33brsvbh2u:3858": "kvacit sapta prāṇāḥ /",
  "GSP33brsvbh2u:3859": "tadyathā-cakṣurghrāṇarasanavākśrotramanastvagiti /",
  "GSP33brsvbh2u:3860": "kvacidaṣṭau prāṇāgrahatvenabandhanena guṇena saṃkīrtyante /",
  "GSP33brsvbh2u:3861": "tadyathā-ghrāṇarasanavākcakṣuḥ-śrotramanohastatvagiti,",
  "GSP33brsvbh2u:3862": "ta ete grahāḥ,",
  "GSP33brsvbh2u:3863": "eṣāṃ tu viṣayā atigrahāstvaṣṭāveva 'prāṇo vai grahaḥ so 'pānenātigraheṇa gṛhīto 'pānena hi gandhān jighrati'ityādinā saṃdarbheṇoktāḥ /",
  "GSP33brsvbh2u:3864": "kvacinnava /",
  "GSP33brsvbh2u:3865": "tadyathā-sapta vai śīrṣaṇyāḥ prāṇāḥ dvāvavāñcāviti /",
  "GSP33brsvbh2u:3866": "dve śrotre dve cakṣuṣī dve ghrāṇe ekā vāgiti sapta /",
  "GSP33brsvbh2u:3867": "pāyūpasthau buddhimanasī vā dvāvavāñcāviti naca /",
  "GSP33brsvbh2u:3868": "kvaciddaśa /",
  "GSP33brsvbh2u:3869": "nava vai puruṣe prāṇāsta uktā nābhirdaśamīti /",
  "GSP33brsvbh2u:3870": "kvacidekādaśa-' daśeme puruṣe prāṇāḥ' /",
  "GSP33brsvbh2u:3871": "tadyathā-buddhīndriyāṇi ghrāṇādīni pañca karmendriyāṇyapi hastādīni pañca ātmaikādaśa,",
  "GSP33brsvbh2u:3872": "āpnotyadhiṣṭhānenetyātmā manaḥ sa ekādaśa iti /",
  "GSP33brsvbh2u:3873": "kvacidvādaśa /",
  "GSP33brsvbh2u:3874": "'sarveṣāṃ sparśānāṃ tvagekāyanam' ityatra /",
  "GSP33brsvbh2u:3875": "tadyathā-tvagnāsikārasanacakṣuḥśrotramanohṛdayahastapādopasthapāyūvāgiti /",
  "GSP33brsvbh2u:3876": "kvacideta eva prāṇā ahaṅkārādhikāstrayodaśa /",
  "GSP33brsvbh2u:3877": "evaṃ vipratipannāḥ prāṇeyattāṃ prati śrutayaḥ /",
  "GSP33brsvbh2u:3878": "atra praśnapūrvaṃ pūrvapakṣaṃ gṛhṇāti-kiṃ tāvat prāptaṃ /",
  "GSP33brsvbh2u:3879": "saptaiveti /",
  "GSP33brsvbh2u:3880": "saptaiva prāṇāḥ kutaḥ-gateḥavagate /",
  "GSP33brsvbh2u:3881": "śrutibhyaḥ 'sapta prāṇāḥ prabhavanti'ityādibhyaḥ /",
  "GSP33brsvbh2u:3882": "na kevalaṃ śrutito 'vagatiḥ, viśeṣaṇādapyevamevetyāha-viśeṣitatvācca /",
  "GSP33brsvbh2u:3883": "sapta vai śīrṣaṇyāḥ prāṇā iti /",
  "GSP33brsvbh2u:3884": "ye sapta śīrṣaṇyāḥ śrotrādayaste prāṇā ityukte itareṣāmaśīrṣaṇyānāṃ hastādīnāmaprāṇatvaṃ gamyate /",
  "GSP33brsvbh2u:3885": "yathā dakṣiṇenākṣṇā paśyatītyukte vāmena na paśyatīti gamyate /",
  "GSP33brsvbh2u:3886_0": "etaduktaṃ bhavati-yadyapi śrutivipratiṣedo yadyapi ca pūrvasaṃkhyāsu na parāsāṃ saṃkhyānāṃ",
  "GSP33brsvbh2u:3886_1": "niveśastathāpyavacchedakatvena bahvīnāṃ saṃkhyānāmasaṃbhavādekasyāṃ kalpyamānāyāṃ",
  "GSP33brsvbh2u:3886_2": "saptatvameva yuktaṃ prāthamyāllāghavācca,",
  "GSP33brsvbh2u:3887": "vṛttibhedamātravivakṣayā tvaṣṭatvādayo gamayitavyā iti prāptam //5//",
  "GSP33brsvbh2u:3888": "____________________________________________________________________________________________",
  "GSP33brsvbh2u:3889": "START BsVBh_2,4.2.6",
  "GSP33brsvbh2u:3890": "evaṃ prāpta ucyate-",
  "GSP33brsvbh2u:3891": "hastādayastu sthite 'to naivam |",
  "GSP33brsvbh2u:3892": "hastādayas tu sthite 'to naivam | BBs_2,4.6 |",
  "GSP33brsvbh2u:3893": "tuśabdaḥ pakṣaṃ vyāvartayati /",
  "GSP33brsvbh2u:3894": "na saptaiva kintu hastādayo 'pi prāṇāḥ /",
  "GSP33brsvbh2u:3895": "pramāṇāntarādekādaśatve prāṇānāṃ sthite 'tosmin sati /",
  "GSP33brsvbh2u:3896": "sārvavibhaktikastasiḥ /",
  "GSP33brsvbh2u:3897": "naivam /",
  "GSP33brsvbh2u:3898": "lāghavāt prāthamyācca saptatvamityakṣarārthaḥ /",
  "GSP33brsvbh2u:3899": "etaduktaṃ bhavati-yadyapi śrutayaḥ svataḥpramāṇatayānapekṣāstathāpi parasparavirodhānnārthatattvaparicchedāyālam /",
  "GSP33brsvbh2u:3900": "naca siddhe vastuni anuṣṭhāna iva vikalpaḥ saṃbhavati /",
  "GSP33brsvbh2u:3901": "tasmāt pramāṇāntaropanītārthavaśena vyavasthāpyante /",
  "GSP33brsvbh2u:3902": "yathā hīneti /",
  "GSP33brsvbh2u:3903": "'sruveṇāvadyapi'iti māṃsapuroḍāśāvadānāsaṃbhavāt,",
  "GSP33brsvbh2u:3904": "saṃbhavācca dravāvadānasya sruvāvadāne dravāṇīti vyavasthāpyate /",
  "GSP33brsvbh2u:3905": "evamihāpi rūpādibuddhipañcakakāryavyavasthātaścakṣurādibuddhīndriyakaraṇapañcakavyavasthā /",
  "GSP33brsvbh2u:3906": "nahyandhādayaḥ satsvapītareṣu ghrāṇādiṣu gandhādyupalabdhyānumitasadbhāveṣu rūpādīnupalabhante /",
  "GSP33brsvbh2u:3907": "tathā vacanādilakṣaṇakāryapañcakavyavasthāto vākpāṇyādilakṣaṇakarmendriyapañcakavyavasthā /",
  "GSP33brsvbh2u:3908": "nahi jātu mūkādayaḥ satsvapi viharaṇādyavagatasadbhāveṣu pādādiṣu buddhīndriyeṣu vā vacanādimanto bhavanti /",
  "GSP33brsvbh2u:3909": "evaṃ karmabuddhīndriyāsaṃbhavinyā saṃkalpādikriyāvyavasthayāntaḥkaraṇavyavasthānumānam /",
  "GSP33brsvbh2u:3910": "ekamapi cāntaḥkaraṇamanekakriyākāri bhaviṣyati,",
  "GSP33brsvbh2u:3911": "yathā pradīpa eko rūpaprakāśavartivikārasnehaśoṣaṇahetuḥ /",
  "GSP33brsvbh2u:3912": "tasmānnāntaḥkaraṇabhedaḥ /",
  "GSP33brsvbh2u:3913": "ekameva tvantaḥkaraṇaṃ mananānmana iti cābhimānādahaṅkāra iti cādhyavasāyādbuddhiriti cākhyāyate /",
  "GSP33brsvbh2u:3914": "vṛttibhedāccābhinnamapi bhinnamivopacaryate trayamiti /",
  "GSP33brsvbh2u:3915": "tattvena tvekameva bhede pramāṇābhāvāt /",
  "GSP33brsvbh2u:3916": "tadevamekādaśānāṃ kāryāṇāṃ vyavasthānādekādaśa prāṇā iti śrutirāñjasī /",
  "GSP33brsvbh2u:3917": "tadanuguṇatayā tvitarāḥ śrutayo netavyāḥ /",
  "GSP33brsvbh2u:3918": "tatrāvayutyanuvādena saptāṣṭanavadaśasaṃkhyāśrutayo yathaikaṃ vṛṇīte dvau vṛṇīte iti trīn vṛṇīta ityetadānuguṇyāt /",
  "GSP33brsvbh2u:3919": "dvādaśatrayodaśasaṃkhyāśrutī tu kathañcidvṛttibhedena bhedaṃ vivakṣitvopāsanādiparatayā netavye /",
  "GSP33brsvbh2u:3920": "tasmādekādaśaiva prāṇā netara iti siddham /",
  "GSP33brsvbh2u:3921": "apica śīrṣaṇyānāṃ prāṇānāṃ yatsaptatvābhidhānaṃ tadapi caturṣvevavyavasthāpanīyam,",
  "GSP33brsvbh2u:3922": "pramāṇāntaravirodhāt /",
  "GSP33brsvbh2u:3923": "na khalu dve cakṣuṣī, rūpopalabdhilakṣaṇasya kāryasyābhedāt /",
  "GSP33brsvbh2u:3924": "pihitaikacakṣuṣastu na tādṛśī rūpopalabdhirbhavati yādṛśī samagracakṣuṣaḥ,",
  "GSP33brsvbh2u:3925": "tasmādekameva cakṣuradhiṣṭhānabhedena tu bhinnamivopacaryate /",
  "GSP33brsvbh2u:3926": "kāṇasyāpyekagolakagatena cakṣuravayavenopalambhaḥ /",
  "GSP33brsvbh2u:3927": "etena ghrāṇaśrotre api vyākhyāte /",
  "GSP33brsvbh2u:3928": "iyamaparā sūtradvayayojanā-saptaiva prāṇāḥ cakṣurghrāṇarasanavākśrotramanastvaca utkrāntimantaḥ syuḥ /",
  "GSP33brsvbh2u:3929": "saptānāmeva gatiśruterviśeṣitatvāditi vyākhyātuṃ śaṅkate-nanu sarvaśabdo 'pyatreti /",
  "GSP33brsvbh2u:3930": "asyottaraṃviśeṣitatvāditi /",
  "GSP33brsvbh2u:3931": "cakṣurādayastvakparyantā utkrāntau viśeṣitāḥ /",
  "GSP33brsvbh2u:3932": "tasmātsarvaśabdasya prakṛtāpekṣatvātsaptaiva prāṇā utkrāmanti na pāṇyādaya iti prāptam /",
  "GSP33brsvbh2u:3933": "codayati-nanvatra vijñānamaṣṭamamiti /",
  "GSP33brsvbh2u:3934": "'na vijānātītyāhuḥ'ityanenānukrāntam /",
  "GSP33brsvbh2u:3935": "pariharati-naiṣa doṣa iti /",
  "GSP33brsvbh2u:3936": "siddhāntamāha-hastādayastvapare saptabhyo 'tiriktāḥ prāṇāḥutkrāntibhājo 'vagamyante grahatvaśruterhastādīnām /",
  "GSP33brsvbh2u:3937": "evaṃ khalveṣāṃ grahatvāmnānamupapadyeta /",
  "GSP33brsvbh2u:3938": "yadyāmukterātmānaṃ badhnīyuritarathā ṣāṭkośikaśarīravadeṣāṃ grahatvaṃ nāmnāyeta /",
  "GSP33brsvbh2u:3939": "ata eva ca smṛtireṣāṃ muktyavadhitāmāha-puryaṣṭakeneti /",
  "GSP33brsvbh2u:3940": "tathātharvaṇaśrutirapyeṣāmekādaśānām utkrāntimabhivadati /",
  "GSP33brsvbh2u:3941": "tasmācchrutyantarebhyaḥ smṛteśca sarvaśabdārthāsaṃkocācca sarveṣāmutkrameṇa sthite 'sminnaivaṃ yaduktaṃ saptaiveti,",
  "GSP33brsvbh2u:3942": "kintu pradarśanārthaṃ saptatvasaṃkhyeti siddham //6//",
  "GSP33brsvbh2u:3943": "____________________________________________________________________________________________",
  "GSP33brsvbh2u:3944": "START BsVBh_2,4.3.7",
  "GSP33brsvbh2u:3945": "aṇavaś ca | BBs_2,4.7 |",
  "GSP33brsvbh2u:3946": "atra sāṃkhyānāmāhaṅkārikatvādindriyāṇāmahaṅkārasya ca jagnāmaṇḍalavyāpitvātsarvagatāḥ prāṇāḥ /",
  "GSP33brsvbh2u:3947": "vṛttisteṣāṃ śarīradeśatayā prādeśikī tannibandhanā ca gatyāgatiśrutiriti manyante,",
  "GSP33brsvbh2u:3948_0": "tānpratyāha-aṇavaśca prāṇā anudbhūtarūpaspaśartā cāṇutvaṃ duradhigamatvānna tu paramāṇutvaṃ",
  "GSP33brsvbh2u:3948_1": "dehavyāpikāryānutpattiprasaṅgāttāpadūnasya śiśirahradanimagnasya sarvāṅgīṇaśītasparśopalabdhirastītyuktam /",
  "GSP33brsvbh2u:3949": "etaduktaṃ bhavati-yadi sarvagatānīndriyāṇi bhaveyustato vyavahitavipravṛṣṭavastūpalambhaprasaṅgaḥ /",
  "GSP33brsvbh2u:3950": "sarvagatatve 'pi dehāvacchinnānāmeva karaṇatvaṃ tena na vyavahitaviprakṛṣṭavastūpalambhaprasaṅga iti cet,",
  "GSP33brsvbh2u:3951": "hanta prāptāprāptāvivekena śarīrāvacchinnānāmeva teṣāṃ karaṇatvamindriyatvamiti na vyāpināmindriyabhāvaḥ /",
  "GSP33brsvbh2u:3952": "tathāca nāmamātre visaṃvādo nārthe 'smābhistadindriyamucyate bhavadbhistu vṛttiriti siddhamaṇavaḥ prāṇā iti //7//",
  "GSP33brsvbh2u:3953": "____________________________________________________________________________________________",
  "GSP33brsvbh2u:3954": "START BsVBh_2,4.4.8",
  "GSP33brsvbh2u:3955": "śreṣṭhaśca | BBs_2,4.8 |",
  "GSP33brsvbh2u:3956": "na kevalamitare prāṇā brahmavikārāḥ /",
  "GSP33brsvbh2u:3957": "śreṣṭhaśca prāṇo brahmavikāraḥ /",
  "GSP33brsvbh2u:3958_0": "'nāsadāsīt'ityadhikṛtya pravṛtte brahmasūkte nāsadāsīye sargātprāgānīditi prāṇavyāpāraśravaṇādasati",
  "GSP33brsvbh2u:3958_1": "ca vyāpārānupapatte prāṇasadbhāvājjyeṣṭhatvaśruteśca na brahmavikāraḥ prāṇa iti manvānasya",
  "GSP33brsvbh2u:3958_2": "bahuśrutivirodhe 'pi ca śrutyoretayorgatimapaśyataḥ pūrvapakṣaḥ /",
  "GSP33brsvbh2u:3959": "rāddhāntastu bahuśrutivirodhādevānīditi na prāṇavyāpārapratipādinī,",
  "GSP33brsvbh2u:3960": "kintu sṛṣṭikāraṇamānīt jīvati sma āsīditi yāvat /",
  "GSP33brsvbh2u:3961": "tena tatsadbhāvapratipādanaparā /",
  "GSP33brsvbh2u:3962": "jyeṣṭhatvaṃ ca śrotrādyapekṣamiti gamayitavyam /",
  "GSP33brsvbh2u:3963": "tasmādbahuśrutyanurodhānmukhyasyāpi prāṇasya brahmavikāratvamiti siddham //8//",
  "GSP33brsvbh2u:3964": "____________________________________________________________________________________________",
  "GSP33brsvbh2u:3965": "START BsVBh_2,4.5.9",
  "GSP33brsvbh2u:3966": "na vāyukriye pṛthagupadeśāt | BBs_2,4.9 |",
  "GSP33brsvbh2u:3967": "saṃprati mukhyaprāṇasvarūpaṃ nirūpyate /",
  "GSP33brsvbh2u:3968": "atra hi 'yaḥ prāṇaḥ sa vāyuḥ'iti śrutervāyureva prāṇa iti pratibhāti /",
  "GSP33brsvbh2u:3969": "athavā 'prāṇa eva brahmaṇaścaturthaḥ pādaḥ sa vāyunā jyotiṣā'iti vāyorbhedena prāṇasya śravaṇādetadvirodhādvaraṃ tantrāntarīyameva prāṇasya svarūpamastu,",
  "GSP33brsvbh2u:3970": "śrutī ca viruddhārthe kathañcinneṣyete iti sāmānyakaraṇavṛttireva prāṇo 'stu /",
  "GSP33brsvbh2u:3971": "na cātrāpi karaṇebhyaḥ pṛthakprāṇasyānukramaṇaśrutivirodho vṛttivṛttimatorbhedāditi pūrvaḥ pakṣaḥ /",
  "GSP33brsvbh2u:3972": "siddhāntastu-na sāmānyendriyavṛttiḥ prāṇaḥ /",
  "GSP33brsvbh2u:3973": "sa hi militānāṃ vendriyāṇāṃ vṛttirbhavet pratyekaṃ vā /",
  "GSP33brsvbh2u:3974": "na tāvanmilitānām, ekadvitricaturindriyābhāve tadabhāvaprasabhaṅgāt /",
  "GSP33brsvbh2u:3975": "no khalu cūrṇaharidrāsaṃyogajanmāruṇaguṇastayoranyatarābhāve bhavitumarhati /",
  "GSP33brsvbh2u:3976": "naca bahuviṣṭisādhyaṃ śibikodvahanaṃ dvitriviṣṭisādhyaṃ bavati /",
  "GSP33brsvbh2u:3977": "na ca tvagekasādhyaṃ, tathā sati sāmānyavṛttitvānupapatteḥ /",
  "GSP33brsvbh2u:3978": "apica yatsaṃbhūya kārakāṇi niṣpādayanti tatpradhānavyāpārānuguṇāvāntaravyāpāreṇaiva yathā vayasāṃ prātisviko vyāpāraḥ pañjaracālanānuguṇaḥ /",
  "GSP33brsvbh2u:3979": "na cendriyāṇāṃ prāṇe pradhānavyāpāre janayitavye 'sti tādṛśaḥ kaścidavāntaravyāpārastadanuguṇaḥ /",
  "GSP33brsvbh2u:3980": "ye ca rūpādipratyayā na te tadanuguṇāḥ,",
  "GSP33brsvbh2u:3981": "tasmānnendriyāṇāṃ sāmānyavṛttiḥ prāṇastathā ca vṛttivṛttimatoḥ kathañcidbhedavivakṣayā na pṛthagupadeśo gamayitavyaḥ /",
  "GSP33brsvbh2u:3982": "tasmānna kriyā,",
  "GSP33brsvbh2u:3983": "nāpi vāyumātraṃ prāṇaḥ,",
  "GSP33brsvbh2u:3984": "kintu vāyubheda evādhyātmāmāpannaḥ pañcavyūhaḥ prāṇa iti //9//",
  "GSP33brsvbh2u:3985": "____________________________________________________________________________________________",
  "GSP33brsvbh2u:3986": "START BsVBh_2,4.5.10",
  "GSP33brsvbh2u:3987": "syādetat /",
  "GSP33brsvbh2u:3988": "yathā cakṣurādīnāṃ jīvaṃ prati guṇabhūtatvājjīvasya ca śreṣṭhatvājjīvaḥ svatantra evaṃ prāṇo 'pi prādhānyāt śreṣṭhatvācca svatantraḥ prāpnoti /",
  "GSP33brsvbh2u:3989": "naca dvayoḥ svatantrayorekasmin śarīre ekavākyatvamupapadyata ityaparyāyaṃ viruddhānekadikkriyatayā deha unmathyeta /",
  "GSP33brsvbh2u:3990": "iti prāpte, ucyate-",
  "GSP33brsvbh2u:3991": "cakṣurādivat tu tatsahaśiṣṭyādibhyaḥ | BBs_2,4.10 |",
  "GSP33brsvbh2u:3992_0": "yadyapi cakṣurādyapekṣayā śreṣṭhatvaṃ prādhānyaṃ ca prāṇasya tathāpi saṃhatatvādacetanatvādbhautikatvāccakṣurādibhiḥ",
  "GSP33brsvbh2u:3992_1": "sahaśiṣṭatvāccaca puruṣārthatvāt puruṣaṃ prati pāratantryaṃ śayanāsanādivadbhavet /",
  "GSP33brsvbh2u:3993": "tathāca yathā mantrītareṣu naiyogikeṣu pradhānamapi rājānamapekṣyāsvatantra evaṃ prāṇo 'pi cakṣurādiṣu pradhānamapi jīve 'svatantra iti //10//",
  "GSP33brsvbh2u:3994": "____________________________________________________________________________________________",
  "GSP33brsvbh2u:3995": "START BsVBh_2,4.5.11",
  "GSP33brsvbh2u:3996": "syādetaccakṣurādibhiḥ saha śāsanena karaṇaṃ cet prāṇaḥ /",
  "GSP33brsvbh2u:3997": "evaṃ sati cakṣurādiviṣayarūpādivadasyāpi viṣayāntaraṃ vaktavyam /",
  "GSP33brsvbh2u:3998": "naca tacchakyaṃ vaktum /",
  "GSP33brsvbh2u:3999": "ekādaśakaraṇagaṇanavyākopaśceti doṣaṃ pariharati-",
  "GSP33brsvbh2u:4000": "akaraṇatvācca na doṣastathāhi darśayati | BBs_2,4.11 |",
  "GSP33brsvbh2u:4001": "na prāṇaḥ paricchedadhāraṇādikaraṇamasmābhirabhyupeyate yenāsya viṣayāntaramanviṣyeta /",
  "GSP33brsvbh2u:4002": "ekādaśatvaṃ ca karaṇānāṃ vyākupyetāpi tu prāṇāntarāsaṃbhavi dehendriyavidhāraṇakāraṇaṃ prāṇaḥ /",
  "GSP33brsvbh2u:4003": "tacca śrutiprabandhena darśitaṃ na kevalaṃ śarīrendriyadhāraṇamasya kāryam //11//",
  "GSP33brsvbh2u:4004": "____________________________________________________________________________________________",
  "GSP33brsvbh2u:4005": "START BsVBh_2,4.5.12",
  "GSP33brsvbh2u:4006": "apica-",
  "GSP33brsvbh2u:4007": "pañcavṛttir manovad vyapadiśyate | BBs_2,4.12 |",
  "GSP33brsvbh2u:4008": "'viparyayo mithyājñānamatadrūpapratiṣṭham'yathā marumarīcikādiṣu salilādibuddhayaḥ /",
  "GSP33brsvbh2u:4009": "atadrūpapratiṣṭhatā ca saṃśaye 'pyasti tasyaikāpratiṣṭhānāt /",
  "GSP33brsvbh2u:4010": "ataḥ so 'pi saṃgṛhītaḥ /",
  "GSP33brsvbh2u:4011": "'śabdajñānānupātī vastuśūnyo vikalpaḥ' /",
  "GSP33brsvbh2u:4012": "yadyapi mithyājñāne 'pyasti vastuśūnyatā tathāpi na tasya vyavahārahetutāsti /",
  "GSP33brsvbh2u:4013": "asya tu paṇḍitarūpavicārāsahasyāpi śabdajñānamāhātmyādvyavahārāhetubhāvo 'styeva /",
  "GSP33brsvbh2u:4014": "yatha puruṣasya caitanyamiti /",
  "GSP33brsvbh2u:4015": "nahyatra ṣaṣṭhyarthaḥ saṃbandho 'sti, tasya bhedādhiṣṭhānatvāt /",
  "GSP33brsvbh2u:4016": "caitanyasya puruṣādatyantābhedāt /",
  "GSP33brsvbh2u:4017": "yadyapi cātrābhāvapratyayālambanā vṛttirneṣyate tathāpi vikṣepasaṃskāralakṣaṇā manovṛttirihāstyeveti sarvamavadātam //12//",
  "GSP33brsvbh2u:4018": "____________________________________________________________________________________________",
  "GSP33brsvbh2u:4019": "START BsVBh_2,4.6.13",
  "GSP33brsvbh2u:4020": "aṇuśca | BBs_2,4.13 |",
  "GSP33brsvbh2u:4021": "'samāstribhirlokaiḥ'iti vibhutvaśravaṇādvibhuḥ prāṇaḥ,",
  "GSP33brsvbh2u:4022": "'samaḥ pluṣiṇā'ityādyāstu śrutayo vibhorapyavacchedādbhāviṣyanti /",
  "GSP33brsvbh2u:4023": "yathā vibhuna ākāśasya kuṭakarakādyavacchedātkuṭādisāmyamiti prāpta āha-aṇuśca /",
  "GSP33brsvbh2u:4024": "utkrāntigatyāgatiśrutibhya ādhyātmikasya prāṇasyāvacchinnatā na vibhutvam /",
  "GSP33brsvbh2u:4025": "duradhigamatāmātreṇa ca śarīravyāpino 'pyaṇutvamupacaryate na tvaṇutvamityuktamadhastāt /",
  "GSP33brsvbh2u:4026": "yattvasya vibhutvānmānaṃ tadādhidaivikena sūtrātmanā samaṣṭivyaṣṭirūpeṇa na tvādhyātmikena rūpeṇa /",
  "GSP33brsvbh2u:4027": "tadāśrayāśca 'samaḥ pluṣiṇā'ityevamādyāḥ śrutayo dehasāmyameva prāṇasyāhuḥ svarūpato na tu karakākāśavatparopādhikatayā kathañcinnetavyā iti //13//",
  "GSP33brsvbh2u:4028": "____________________________________________________________________________________________",
  "GSP33brsvbh2u:4029": "START BsVBh_2,4.7.14",
  "GSP33brsvbh2u:4030": "jyotirādyadhiṣṭhānaṃ tu tadāmananāt | BBs_2,4.14 |",
  "GSP33brsvbh2u:4031": "yaddhi yatkāryaṃ kurvaddṛṣṭaṃ tatsvamahimnaiva karotityeṣa tāvadutsargaḥ parādhiṣṭhānaṃ tu tasya balavatpramāṇāntaravaśāt syādetat /",
  "GSP33brsvbh2u:4032": "vāsyādīnāṃ takṣādyadhiṣṭhitānāmacetanānāṃ kāryakāritvadarśanādacetanatvenandriyāṇāmapyadhiṣṭhātṛdevatākalpaneti cet /",
  "GSP33brsvbh2u:4033": "na /",
  "GSP33brsvbh2u:4034": "jīvasyaivādhiṣṭhātuścetanasya vidyamānatvāt /",
  "GSP33brsvbh2u:4035": "naca 'agnirvāgbhūtvā mukhaṃ prāviśat'ityādiśrutibhyo devatānāmapyadhiṣṭhātṛtvamabhyupagantuṃ yuktam /",
  "GSP33brsvbh2u:4036": "anekādhiṣṭhānābhyupagame hi teṣāmekābhiprāyaniyamanimittābhāvānna kiñcitkāryamutpadyeta virodhāt /",
  "GSP33brsvbh2u:4037": "apica ya indriyāṇāmadhiṣṭhātā sa eva bhokteti devatānāṃ bhoktṛtvena svāmitvaṃ śarīra iti na jīvaḥ svāmī syādbhoktā ca /",
  "GSP33brsvbh2u:4038": "tasmādagnyādyupacāro vāgādiṣu prakāśakatvādinā kenacinnimittena gamayitatavyo natu svarūpeṇāgnyādidevatānāṃ mukhādyanupraveśa iti prāptam /",
  "GSP33brsvbh2u:4039": "evaṃ prāpte ucyate-nānāvidhāsu tāvacchrutiṣu smṛtiṣu ca tatra tatra vāgādiṣvagnyādidevatādhiṣṭhānavagamyate /",
  "GSP33brsvbh2u:4040": "naca tadasatyāmanupapattau kleśena vyākhyātumucitam /",
  "GSP33brsvbh2u:4041": "naca svarūpopayogabhedajñānavirahiṇo jīvasyendriyādhiṣṭhātṛtvasaṃbhavaḥ,",
  "GSP33brsvbh2u:4042": "saṃbhavati tu devatānāmindriyādyārṣeṇa jñānena sākṣātkṛtavatīnāṃ tatsvarūpabhedatadupayogabhedavijñānam /",
  "GSP33brsvbh2u:4043": "tasmāttāstā eva devatāstattatkaraṇādhiṣṭhātrya iti yuktaṃ na tu jīvaḥ /",
  "GSP33brsvbh2u:4044": "bhavatu vā jīvo 'pyadhiṣṭhātā tathāpyadoṣaḥ /",
  "GSP33brsvbh2u:4045": "anekeṣāmadhiṣṭhātaṇāmekaḥ parameśvaro 'sti niyantāntaryāmī tadvaśādvipratipitsavo 'pi na vipratipattumarhanti /",
  "GSP33brsvbh2u:4046": "tathā caikavākyatayā na tatkāryotpattipratyūhaḥ /",
  "GSP33brsvbh2u:4047": "na caitāvatā devatānāmatra śarīre bhoktṛtvam /",
  "GSP33brsvbh2u:4048": "nahi yantā rathamadhitiṣṭhinnapi tatsādhyavijayāderbhoktāpi tu svāmyeva /",
  "GSP33brsvbh2u:4049": "evaṃ devatā adhiṣṭhātryo 'pi na bhoktryastāsāṃ tāvanmātrasya śrutatvāt /",
  "GSP33brsvbh2u:4050": "bhoktā tu jīva eva /",
  "GSP33brsvbh2u:4051": "naca narādiśarīrocitaṃ duḥkhabahulamupabhogaṃ sukhamayyo devatā arhanti /",
  "GSP33brsvbh2u:4052": "tasmāt prāṇānāmadhiṣṭhātryo devatā iti siddham, śeṣamatirohitārtham //14//",
  "GSP33brsvbh2u:4053": "____________________________________________________________________________________________",
  "GSP33brsvbh2u:4054": "BsVBh_2,4.7.15.",
  "GSP33brsvbh2u:4055": "prāṇavatā śabdāt | BBs_2,4.15 |",
  "GSP33brsvbh2u:4056": "// 15 //",
  "GSP33brsvbh2u:4057": "____________________________________________________________________________________________",
  "GSP33brsvbh2u:4058": "START BsVBh_2,4.7.16.",
  "GSP33brsvbh2u:4059": "tasya ca nityatvāt | BBs_2,4.16 |",
  "GSP33brsvbh2u:4060": "// 16 //",
  "GSP33brsvbh2u:4061": "____________________________________________________________________________________________",
  "GSP33brsvbh2u:4062": "START BsVBh_2,4.7.17",
  "GSP33brsvbh2u:4063": "ta indriyāṇi tadvyapadeśādanyatra śreṣṭhāt | BBs_2,4.17 |",
  "GSP33brsvbh2u:4064": "mā bhūt prāṇo vṛttirindriyāṇām /",
  "GSP33brsvbh2u:4065": "indriyāṇyevāsya jyeṣṭhasya śreṣṭhasya ca prāṇasya vṛttayo bhaviṣyanti /",
  "GSP33brsvbh2u:4066": "tadbhāvābhāvānuvidhāyibhāvābhāvatvamindriyāṇāṃ śrutyanubhavasiddhaṃ,",
  "GSP33brsvbh2u:4067": "tathāca prāṇaśabdasyaikasyānyāyyamanekārthatvaṃ na bhaviṣyati /",
  "GSP33brsvbh2u:4068": "vṛttīnāṃ vṛttimatastattvāntaratvābhāvāt /",
  "GSP33brsvbh2u:4069": "tattvāntaratve tvindriyāṇāṃ, prāṇaśabdasyānekārthatvaṃ prasajyeta /",
  "GSP33brsvbh2u:4070": "indriyeṣu lākṣaṇikatvaṃ vā /",
  "GSP33brsvbh2u:4071": "naca mukhyasaṃbhave lakṣaṇā yuktā jaghanyatvāt /",
  "GSP33brsvbh2u:4072": "naca bhedena vyapadeśo bhedasādhanam 'etasmājjāyate prāṇaḥ'ityādirmanaso 'pīndriyebhyo 'sti bhedena vyapadeśa ityanindriyatvaprasaṅgaḥ /",
  "GSP33brsvbh2u:4073": "smṛtivaśāttu tasyendriyatve indriyāṇāmapi prāṇādbhedena vyapadiṣṭānāmapyasti prāṇasvabhāvatve 'hanta asyaiva rūpamasāma'iti śrutiḥ /",
  "GSP33brsvbh2u:4074": "tasmādupapatteḥ śruteśca prāṇasyaiva vṛttaya ekādaśendriyāṇi na tattvāntarāṇīti iti prāptam /",
  "GSP33brsvbh2u:4075": "evaṃ prāpta ucyate-mukhyāt prāṇāttattvāntarāṇīndriyāṇi, tatra tatra bhedena vyapadeśāt /",
  "GSP33brsvbh2u:4076": "mṛtyuprāptāprāptatvalakṣaṇaviruddhadharmasaṃsargaśruteḥ /",
  "GSP33brsvbh2u:4077": "arthakriyābhedācca /",
  "GSP33brsvbh2u:4078": "dehadhāraṇaṃ hi prāṇasya kriyār'thālocanamanane cendriyāṇām /",
  "GSP33brsvbh2u:4079": "naca tadbhāvābhāvānuvidhānaṃ tadvṛttitāmāvahati /",
  "GSP33brsvbh2u:4080": "dehena vyabhicārāt /",
  "GSP33brsvbh2u:4081": "prāṇādayo hi dehānvayavyatirekānuvidhāyino naca dehātmanaḥ /",
  "GSP33brsvbh2u:4082": "yāpi ca prāṇarūpatāmindriyāṇāmabhidadhāti śrutiḥ,",
  "GSP33brsvbh2u:4083": "tatrāpi paurvāparyālocanāyāṃ bheda eva pratīyata ityuktaṃ bhāṣyakṛtā /",
  "GSP33brsvbh2u:4084": "tasmādbahuśrutivirodhāt pūrvāparavirodhācca prāṇarūpatābhidhānamindriyāṇāṃ prāṇāyattatayā bhāktaṃ gamayitavyam /",
  "GSP33brsvbh2u:4085": "manasastvindriyatve smṛteravagate kvacidindriyebhyo bhedenopādānaṃ gobalīrvadanyāyena /",
  "GSP33brsvbh2u:4086": "athavā indriyāṇāṃ vartamānamātraviṣayatvānmanasastu traikālyagocaratvādbhedenābhidhānam /",
  "GSP33brsvbh2u:4087": "naca prāṇe bhedavyapadeśabāhulyaṃ tathā netuṃ yuktam /",
  "GSP33brsvbh2u:4088": "prāṇarūpatāśruteśca gatirdarśitā /",
  "GSP33brsvbh2u:4089": "tathā jyeṣṭhe prāṇaśabdasya mukhyatvādindriyeṣu tatastattvāntareṣu lākṣaṇikaḥ prāṇaśabda iti yuktam /",
  "GSP33brsvbh2u:4090": "naca mukhyatvānurodhenāvagatabhedayoraikyaṃ yuktaṃ, mā bhūdgaṅgādīnāṃ tīrādibhiraikyamiti /",
  "GSP33brsvbh2u:4091": "anye tu bhedaśabdādhyāhārabhiyā bhedaśruteśceti paunaruktyabhiyā ca tacchabdasya cānantaroktaparamārthakatvādanyathā varṇayāñcakruḥ /",
  "GSP33brsvbh2u:4092": "kimekādaśaiva vāgādaya indriyāṇyāho prāṇo 'pīti viśaye indrasyātmano liṅgamindriyaṃ,",
  "GSP33brsvbh2u:4093": "tathāca vāgādivatprāṇasyāpīndraliṅgatāsti naca rūpādiviṣayālocanakaraṇatendriyatā,",
  "GSP33brsvbh2u:4094": "ālokasyāpīndriyatvaprasaṅgāt /",
  "GSP33brsvbh2u:4095": "tasmādbhautikamindraliṅgamindriyamiti vāgādivatprāṇo 'pīndriyamiti prāptam /",
  "GSP33brsvbh2u:4096": "evaṃ prāpte 'bhidhīyate-indriyāṇi vāgādini śreṣṭhāt prāṇādanyatra /",
  "GSP33brsvbh2u:4097": "kutaḥ-tenendriyaśabdena teṣāmeva vāgādīnāṃ vyapadeśāt /",
  "GSP33brsvbh2u:4098": "nahi mukhye prāṇā indriyaśabdo dṛṣṭacaraḥ /",
  "GSP33brsvbh2u:4099": "indraliṅgatā tu vyutpattimātranimittaṃ yathā gacchatīti gauriti /",
  "GSP33brsvbh2u:4100": "pravṛttinimittaṃ tu dehādhiṣṭhānatve sati rūpādyālocanakaraṇatvam /",
  "GSP33brsvbh2u:4101": "idaṃ cāsya dehādhiṣṭhānatvaṃ yaddehānugrahopaghātābhyāṃ tadanugrahopaghātau /",
  "GSP33brsvbh2u:4102": "tathāca nālokasyendriyatvaprasaṅgaḥ /",
  "GSP33brsvbh2u:4103": "tasmādrūḍhervāgādaya evendriyāṇi na prāṇa iti siddham /",
  "GSP33brsvbh2u:4104": "bhāṣyakārīyaṃ tvadhikaraṇaṃ bhedaśruterityādiṣu sūtreṣu neyam //17//",
  "GSP33brsvbh2u:4105": "____________________________________________________________________________________________",
  "GSP33brsvbh2u:4106": "START BsVBh_2,4.8.18.",
  "GSP33brsvbh2u:4107": "bhedaśruteḥ | BBs_2,4.18 |",
  "GSP33brsvbh2u:4108": "// 18 //",
  "GSP33brsvbh2u:4109": "____________________________________________________________________________________________",
  "GSP33brsvbh2u:4110": "START BsVBh_2,4.8.19.",
  "GSP33brsvbh2u:4111": "vailakṣaṇyāc ca | BBs_2,4.19 |",
  "GSP33brsvbh2u:4112": "// 19 //",
  "GSP33brsvbh2u:4113": "____________________________________________________________________________________________",
  "GSP33brsvbh2u:4114": "START BsVBh_2,4.9.20",
  "GSP33brsvbh2u:4115": "saṃjñāmūrtikḷptistu trivṛtkurvata upadeśāt | BBs_2,4.20 |",
  "GSP33brsvbh2u:4116_0": "satprakriyāyāṃ 'tatteja aikṣata'ityādinā saṃdarbheṇa tejo 'bannānāṃ sṛṣṭiṃ vidhāyopadiśyate-'seyaṃ",
  "GSP33brsvbh2u:4116_1": "devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi",
  "GSP33brsvbh2u:4116_2": "tāsāṃ trivṛtaṃ trivṛtamekaikāṃ karavāṇi'iti /",
  "GSP33brsvbh2u:4117_0": "asyārthaḥ-pūrvoktaṃ bahubhavanamīkṣaṇaprayojanamadyāpi sarvathā na niṣpannamiti punarīkṣāṃ",
  "GSP33brsvbh2u:4117_1": "kṛtavatī bahubhavanameva prayojanamuddiśya kathaṃ hantedānīmahamimā yathoktāsteja",
  "GSP33brsvbh2u:4117_2": "ādyāstisro devatāḥ pūrvasṛṣṭāvubhūtena saṃprati smaraṇasaṃnidhāpitena jīvena prāṇadhāraṇakartrātmanānupraviśya",
  "GSP33brsvbh2u:4117_3": "buddhyādibhūtamātrāyāmadarśa iva mukhabimbaṃ toya iva candramaso bimbaṃ chāyāmātratayānupraviśya",
  "GSP33brsvbh2u:4117_4": "nāma ca rūpaṃ ca te vyākaravāṇi vispaṣṭaṃ karavāṇīdamasya nāmedaṃ ca rūpamiti /",
  "GSP33brsvbh2u:4118": "tāsāṃ tisṛṇāṃ devatānāṃ trivṛtaṃ trivṛtaṃ tejo 'bannātmanā tryātmikāṃ tryātmikāmekaikāṃ devatāṃ karavāṇīti /",
  "GSP33brsvbh2u:4119": "tatra saṃśayaḥ-kiṃ jīvakartṛkamidaṃ nāmarūpavyākaraṇamāho parameśvarakartṛkamiti /",
  "GSP33brsvbh2u:4120": "yadi jīvakartṛkaṃ tataḥ 'ākāśo ha vai nāma nāmarūpayornirvahitā'ityādiśrutivirodhādanadhyavasāyaḥ /",
  "GSP33brsvbh2u:4121": "atha parameśvarakartṛkaṃ, tato na virodhaḥ /",
  "GSP33brsvbh2u:4122": "tatra ḍitthaḍavitthādināmakaraṇe ca ghaṭapaṭādirūpakaraṇe ca jīvakartṛtvadarśanādihāpi trivṛtkaraṇe nāmarūpakaraṇe cāsti saṃbhāvanā jīvasya /",
  "GSP33brsvbh2u:4123": "tathāca yogyatvādanena jīveneti vyākaravāṇīti pradhānakriyayā saṃbadhyate,",
  "GSP33brsvbh2u:4124": "na tvānantaryādanupraviśyetyanena saṃbadhyate /",
  "GSP33brsvbh2u:4125": "pradhānapadārthasaṃbandho hi sākṣātsarveṣāṃ guṇabhūtānāṃ padārthānāmautsargikastādarthyātteṣām /",
  "GSP33brsvbh2u:4126": "tasya tu kvacitsākṣādasaṃbhavātparamparāśrayaṇaṃ, sākṣātsaṃbhavaśca yogyatayā darśitaḥ /",
  "GSP33brsvbh2u:4127": "nanu seyaṃ devateti parameśvarakartṛtvaṃ śrūyate /",
  "GSP33brsvbh2u:4128": "satyam /",
  "GSP33brsvbh2u:4129": "prayojakatayā tu tadbhaviṣyati /",
  "GSP33brsvbh2u:4130": "yathā loke cāreṇāhaṃ parasainyamanupraviśya saṃkalayānīti /",
  "GSP33brsvbh2u:4131": "yadi punarasya sākṣātkartṛbhāvo bhavedanena jīvenetyanarthakaṃ syāt /",
  "GSP33brsvbh2u:4132": "nahi jīvasyānyathā karaṇabhāvo bhavitumarhati /",
  "GSP33brsvbh2u:4133": "prayojakakartustatsākṣātkartā karaṇaṃ bhavati pradhānakriyoddeśena prayojakena prayojyakarturvyāpanāt /",
  "GSP33brsvbh2u:4134": "tasmādatra jīvasya kartṛtvaṃ nāmarūpavyākaraṇe 'nyatra tu parameśvarasyeti virodhādanadhyavasāya iti prāptam /",
  "GSP33brsvbh2u:4135": "evaṃ prāpta ucyate-parameśvarasyaivehāpi nāmarūpavyākartṛtvamupadiśyate na tu jīvasya,",
  "GSP33brsvbh2u:4136": "tasya pradhānakriyāsaṃbandhaṃ pratyayogyatvāt /",
  "GSP33brsvbh2u:4137": "nanvanyatra ḍitthaḍavitthādināmakarmaṇi ghaṭaśarāvādirūpakarmaṇi ca kartṛtvadarśanādihāpi yogyatā saṃbhāvyata iti cet /",
  "GSP33brsvbh2u:4138": "na /",
  "GSP33brsvbh2u:4139": "nirinadīsamudrādinirmāṇāsāmarthyenārthāpattyabhāvaparicchinnena saṃbhāvanāpabādhanāt /",
  "GSP33brsvbh2u:4140": "tasmāt parameśvarasyaivātra sākṣātkartṛtvamupadiśyate na jīvasya /",
  "GSP33brsvbh2u:4141": "anupraviśyetyanena tu saṃnihitenāsya saṃbandho yogyatvāt /",
  "GSP33brsvbh2u:4142": "na cānarthakyaṃ trivṛtkaraṇasya bhoktṛjīvārthatayā tadanupraveśābhidhānasyārthavattvāt /",
  "GSP33brsvbh2u:4143": "syādetat /",
  "GSP33brsvbh2u:4144_0": "anupraviśya vyākaravāṇīti samānakartṛtve ktvaḥ smaraṇāt praveśanakarturjīvasyaiva",
  "GSP33brsvbh2u:4144_1": "vyākartṛtvamupadiśyate 'nyathā tu parameśvarasya vyākartṛtve jīvasya praveṣṭṛtve",
  "GSP33brsvbh2u:4144_2": "bhinnakartṛkatvena ktvaḥ prayogo vyāhanyetetyatrāha-naca jīvo nāmeti /",
  "GSP33brsvbh2u:4145": "atirohitārthamanyat //20//",
  "GSP33brsvbh2u:4146": "____________________________________________________________________________________________",
  "GSP33brsvbh2u:4147": "START BsVBh_2,4.9.21",
  "GSP33brsvbh2u:4148": "māṃsādi bhaumaṃ yathāśabdamitarayośca | BBs_2,4.21 |",
  "GSP33brsvbh2u:4149": "atra bhāṣyakṛtottarasūtraśeṣatayā sūtrametadviṣayopadarśanaparatayā vyākhyātam /",
  "GSP33brsvbh2u:4150": "śaṅkānirākaraṇārthatvamapyasya śakyaṃ vaktum /",
  "GSP33brsvbh2u:4151": "tathāhi-yo 'nnasyāṇiṣṭho bhāgastanmanastejasastu yo 'ṇiṣṭho bhāgaḥ sa vāgityatra hi kāṇādānāṃ sāṃkhyānāṃ cāsti vipratipattiḥ /",
  "GSP33brsvbh2u:4152": "tatra kāṇādā mano nityamācakṣate /",
  "GSP33brsvbh2u:4153": "sāṃkhyāstvāhaṅkārike vāṅmanase /",
  "GSP33brsvbh2u:4154": "annabhāgatāvacanaṃ tvasyānnasaṃbandhalakṣaṇārtham /",
  "GSP33brsvbh2u:4155": "annopabhoge hi manaḥ svasthaṃ bhavati /",
  "GSP33brsvbh2u:4156": "evaṃ vāco 'pi pāṭavena tejaḥsāmyamabhyūhanīyam /",
  "GSP33brsvbh2u:4157": "tatredamupatiṣṭhate-māṃsāditi /",
  "GSP33brsvbh2u:4158": "vāṅmanasa iti vaktavye māṃsādyabhidhānaṃ siddhena saha sādhyasyopanyāso dṛṣṭāntalābhāya /",
  "GSP33brsvbh2u:4159": "yathā māṃsādi bhaumādyevaṃ vāṅmanase api taijasabhaume ityarthaḥ /",
  "GSP33brsvbh2u:4160": "etaduktaṃ bhavati-na tāvadbrahmavyatiriktamasti kiñcinnityam /",
  "GSP33brsvbh2u:4161": "brahmajñānena sarvajñānapratijñāvyāghātāt,",
  "GSP33brsvbh2u:4162": "bahuśrutivirodhācca nāpyāhaṅkārikam,",
  "GSP33brsvbh2u:4163": "ahaṅkārasya sāṃkhyābhimatasya tattvasyāprāmāṇikatvāt /",
  "GSP33brsvbh2u:4164": "tasmādasati bādhake śrutirāñjasī nānyathā kathañcinnetumuciteti kañciddoṣamityuktaṃ taṃ doṣaṃ darśayannāha pūrvapakṣī-yadi sarvameva iti //21//",
  "GSP33brsvbh2u:4165": "____________________________________________________________________________________________",
  "GSP33brsvbh2u:4166": "START BsVBh_2,4.9.22",
  "GSP33brsvbh2u:4167": "vaiśeṣyāttu tadvādastadvādaḥ | BBs_2,4.22 |",
  "GSP33brsvbh2u:4168": "tribṛtkaraṇāviśeṣe 'pi yasya ca yatra bhūyastvaṃ tena tasya vyapadeśa ityarthaḥ //22//",
  "GSP33brsvbh2u:4169": "iti śrīmadvācaspatimiśraviracite śrīmadbhagavatpādaśārīrakabhāṣyavibhāge bhāmatyāṃ dvitīyasyādhyāyasya caturthaḥ pādaḥ //4//",
  "GSP33brsvbh2u:4170": "// iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ //"
}