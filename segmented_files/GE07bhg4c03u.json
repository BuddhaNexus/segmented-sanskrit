{
    "GE07bhg4c03u:0": "BhG 3.1",
    "GE07bhg4c03u:1": "arjuna uvāca jyāyasī cet karmaṇas te matā buddhir janārdana |",
    "GE07bhg4c03u:2": "tat kiṃ karmaṇi ghore māṃ niyojayasi keśava || 1 ||",
    "GE07bhg4c03u:3": "śrīdharaḥ :",
    "GE07bhg4c03u:4": "sāṅkhye yoge ca vaiṣamyaṃ matvā mugdhāya jiṣṇave |",
    "GE07bhg4c03u:5": "tayor bheda-nirāsāya karma-yoge udīryate ||",
    "GE07bhg4c03u:6": "evaṃ tāvad aśocyān anvaśocas tvam [Gītā 2.11] ity ādinā prathamaṃ",
    "GE07bhg4c03u:7": "mokṣa-sādhanatvena dehātma-viveka-buddhir uktā |",
    "GE07bhg4c03u:8": "tad-anantaram eṣā te 'bhihitā sāṅkhye buddhir yoge tv imāṃ śṛṇu [Gītā 2.39] ity ādinā karma",
    "GE07bhg4c03u:9": "coktam |",
    "GE07bhg4c03u:10": "na ca tayor guṇa-pradhāna-bhāvaḥ spaṣṭaṃ darśitaḥ |",
    "GE07bhg4c03u:11": "tatra",
    "GE07bhg4c03u:12": "buddhi-yuktasya sthita-prajñasya",
    "GE07bhg4c03u:13": "niṣkāmatva-niyatendriyatva-nirahaṅkāratvādy-abhidhānād eṣā brāhmī sthitiḥ",
    "GE07bhg4c03u:14": "pārtha [Gītā 2.72] iti sapraśaṃsam upasaṃhārāc ca buddhi-karmaṇor madhye buddheḥ śreṣṭhatvaṃ bhagavato 'bhipretaṃ manvāno 'rjuna uvāca jyāyasī ced iti |",
    "GE07bhg4c03u:16": "karmaṇaḥ sakāśāt mokṣāntaraṅgatvena buddhir jyāyasī adhikatarā śreṣṭhā cet tava saṃmatā tarhi kim arthaṃ tasmād yudhyasveti tasmād uttiṣṭeti ca vāraṃ vāraṃ vadan ghore hiṃsātmake karmaṇi māṃ niyojayasi pravartayasi ||1||",
    "GE07bhg4c03u:17": "madhusūdanaḥ : evaṃ tāvat prathamenādhyāyenopodghātito dvitīyenādhyāyena kṛtsnaḥ śāstrārthaḥ sūtritaḥ |",
    "GE07bhg4c03u:18": "tathā hi-ādau niṣkāma-karma-niṣṭhā |",
    "GE07bhg4c03u:19": "tato",
    "GE07bhg4c03u:20": "'ntaḥkaraṇa-śuddhiḥ |",
    "GE07bhg4c03u:21": "tataḥ śama-damādi-sādhana-puraḥsaraḥ",
    "GE07bhg4c03u:22": "sarva-karma-saṃnyāsaḥ |",
    "GE07bhg4c03u:23": "tato vedānta-vākya-vicāra-sahitā",
    "GE07bhg4c03u:24": "bhagavad-bhakti-niṣṭhā |",
    "GE07bhg4c03u:25": "tatas tattva-jñāna-niṣṭhā tasyāḥ phalaṃ ca",
    "GE07bhg4c03u:26": "triguṇātmakāvidyā-nivṛttyā jīvan-muktiḥ",
    "GE07bhg4c03u:27": "prārabdha-karma-phala-bhoga-paryantaṃ tad-ante ca videha-muktiḥ |",
    "GE07bhg4c03u:28": "jīvan-mukti-daśāyāṃ ca parama-puruṣārthālambanena para-vairāgya-prāptir",
    "GE07bhg4c03u:29": "daiva-sampad-ākhyā ca śubha-vāsanā tad-upakāriṇy-ādeyā |",
    "GE07bhg4c03u:30": "āsura-sampadas tu rājasī tāmasī ceti heyopādeya-vibhāgena kṛtsna-śāstrārtha-parisamāptiḥ |",
    "GE07bhg4c03u:31": "tatra yogasthaḥ kuru karmāṇi [Gītā 2.48] ityādinā sūtritā sattva-śuddhi-sādhana-bhūtā niṣkāma-karma-niṣṭhā",
    "GE07bhg4c03u:32": "tṛtīya-caturthābhyāṃ prapañcyate |",
    "GE07bhg4c03u:33": "tataḥ śuddhāntaḥkaraṇasya śama-damādi-sādhana-sampatti-puraḥsarā vihāya kāmān yaḥ sarvān [Gītā 2.71]",
    "GE07bhg4c03u:34": "ity ādinā sūtritā sarva-karma-saṃnyāsa-niṣṭhā saṅkṣepa-vistara-rūpeṇa",
    "GE07bhg4c03u:35": "pañcama-ṣaṣṭhābhyām |",
    "GE07bhg4c03u:36": "etāvatā ca tvaṃ-padārtho 'pi nirūpitaḥ |",
    "GE07bhg4c03u:37": "tato",
    "GE07bhg4c03u:38": "vedānta-vākya-vicāra-sahitā yukta āsīta mat-paraḥ [Gītā 2.61] ity ādinā sūtritāneka-prakārā bhagavad-bhakti-niṣṭhādhyāya-ṣaṭkena pratipādyate |",
    "GE07bhg4c03u:39": "tāvatā ca tat-padārtho 'pi nirūpitaḥ |",
    "GE07bhg4c03u:40": "praty adhyāyaṃ cāvāntara-saṅgatim",
    "GE07bhg4c03u:41": "avāntara-prayojana-bhedaṃ ca tatra tatra pradarśayiṣyāmaḥ |",
    "GE07bhg4c03u:42": "tatas",
    "GE07bhg4c03u:43": "tattvaṃ-padārthaikya-jñāna-rūpā vedāvināśinaṃ nityaṃ [Gītā 2.21] ity ādinā sūtritā tattva-jñāna-niṣṭhā trayodaśe prakṛti-puruṣa-viveka-dvārā",
    "GE07bhg4c03u:44": "prapañcitā |",
    "GE07bhg4c03u:45": "jñāna-niṣṭhāyāṃ ca phalaṃ traiguṇya-viṣayā vedā nistraiguṇyo bhavārjuna [Gītā 2.45] ity ādinā sūtritā traiguṇya-nivṛttiś caturdaśe saiva jīvan-muktir iti guṇātīta-lakṣaṇa-kathanena prapañcitā |",
    "GE07bhg4c03u:46": "tadā gantāsi nirvedaṃ [Gītā 2.52] ity ādinā sūtritā para-vairāgya-niṣṭhā",
    "GE07bhg4c03u:47": "saṃsāra-vṛkṣa-ccheda-dvāreṇa pañca-daśe |",
    "GE07bhg4c03u:48": "duḥkheṣv anudvigna-manāḥ [Gītā",
    "GE07bhg4c03u:49": "2.56] ity ādinā sthita-prajña-lakṣaṇena sūtritā para-vairāgyopakāriṇī",
    "GE07bhg4c03u:50": "daivī sampad ādeyā yām imāṃ puṣpitāṃ vācaṃ [Gītā 2.42] ity ādinā sūtritā",
    "GE07bhg4c03u:51": "tad-virodhiny āsurī sampac ca heyā ṣoḍaśe |",
    "GE07bhg4c03u:52": "daiva-sampado 'sādhāraṇaṃ",
    "GE07bhg4c03u:53": "kāraṇaṃ ca sāttvikī śraddhā nirdvandvo nitya-sattva-stho [Gītā 2.45] ity ādinā sūtritā tad-virodhi-parihāreṇa saptadaśe |",
    "GE07bhg4c03u:54": "evaṃ saphalā jñāna-niṣṭhādhyāya-pañcakena pratipāditā |",
    "GE07bhg4c03u:55": "aṣṭādaśena ca pūrvokta-sarvopasaṃhāra iti kṛtsna-gītārtha-saṅgatiḥ |",
    "GE07bhg4c03u:56": "tatra pūrvādhyāye sāṅkhya-buddhim āśritya jñāna-niṣṭhā bhagavatoktā eṣā te",
    "GE07bhg4c03u:57": "'bhihitā sāṅkhye buddhiḥ [Gītā 2.39] iti |",
    "GE07bhg4c03u:58": "tathā yoga-buddhim āśritya",
    "GE07bhg4c03u:59": "karma-niṣṭhoktā yoge tv imāṃ śṛṇu ity ārabhya karmaṇy evādhikāras te ...",
    "GE07bhg4c03u:60": "mā te saṅgo 'stv akarmaṇi [Gītā 2.47] ity antena |",
    "GE07bhg4c03u:61": "na cānayor niṣṭhayor",
    "GE07bhg4c03u:62": "adhikāri-bhedaḥ spaṣṭam upadiṣṭo bhagavatā |",
    "GE07bhg4c03u:63": "na caikādhikārikatvam evobhayoḥ samuccayasya vivakṣitatvād iti vācyam |",
    "GE07bhg4c03u:64": "dūreṇa hy avaraṃ karam",
    "GE07bhg4c03u:65": "buddhi-yogād dhanañjaya [Gītā 2.49] iti karma-niṣṭhāyā",
    "GE07bhg4c03u:66": "buddhi-niṣṭhāpekṣayā nikṛṣṭatvābhidhānāt |",
    "GE07bhg4c03u:67": "yāvān artha udapāne [Gītā 2.46]",
    "GE07bhg4c03u:68": "ity atra ca jñāna-phale sarva-karma-phalāntarbhāvasya darśitatvāt |",
    "GE07bhg4c03u:69": "sthita-prajña-lakṣaṇam uktvā ca eṣā brāhmī sthitiḥ pārtha [Gītā 2.72] iti sapraśaṃsam jñāna-phalopasaṃhārāt",
    "GE07bhg4c03u:70": "yā niśā sarva-bhūtānāṃ [Gītā 2.69] ity ādau jñānino dvaita-darśanābhāvena karmānuṣṭhānāsambhavasya coktatvāt |",
    "GE07bhg4c03u:71": "avidyā-nivṛtti-lakṣaṇe mokṣa-phale jñāna-mātrasyaiva lokānusāreṇa",
    "GE07bhg4c03u:72": "sādhanatva-kalpanāt |",
    "GE07bhg4c03u:73": "tam eva viditvātimṛtyum eti nānyaḥ panthā vidyate",
    "GE07bhg4c03u:74": "'nayanāya [ŚvetU 3.8] iti śruteś ca |",
    "GE07bhg4c03u:75": "nanu tarhi tejas-timirayor iva virodhinor jñāna-karmaṇoḥ",
    "GE07bhg4c03u:76": "samuccayāsambhavād bhinnādhikārikatvam evāstu |",
    "GE07bhg4c03u:77": "satyam |",
    "GE07bhg4c03u:78": "naivaṃ sambhavati ekam arjunaṃ prati tūbhayopadeśo na yuktaḥ |",
    "GE07bhg4c03u:79": "nahi karmādhikāriṇaṃ prati",
    "GE07bhg4c03u:80": "jñāna-niṣṭhopadeṣṭum ucitā na vā jñānādhikāriṇaṃ prati karma-niṣṭhā |",
    "GE07bhg4c03u:81": "ekam eva prati vikalpenobhayopadeśa iti cet, na |",
    "GE07bhg4c03u:82": "utkṛṣṭa-nikṛṣṭayor",
    "GE07bhg4c03u:83": "vikalpānupapatteḥ |",
    "GE07bhg4c03u:84": "avidyā-nivṛtty-upalakṣitātma-svarūpe mokṣe tāratamyāsambhavāc ca |",
    "GE07bhg4c03u:85": "tasmāj jñāna-karma-niṣṭhayor bhinnādhikārikatve ekaṃ pratyupadeśāyogād ekādhikārikatve ca viruddhayoḥ samuccayāsambhavāt karmāpekṣayā jñāna-praśastyānupapatteś ca vikalpābhyupagame cotkṛṣṭam",
    "GE07bhg4c03u:86": "anāyāsa-sādhyaṃ jñānaṃ vihāya nikṛṣṭam anekāyāsa-bahulaṃ karmānuṣṭhātum ayogyam iti matvā paryākulībhūta-buddhir arjuna uvāca jyāyasī ced iti |",
    "GE07bhg4c03u:87": "he janārdana ! sarvair janair ardyate yācyate svābhilaṣita-siddhaya iti tvaṃ tathābhūto mayāpi śreyo 'niścayārthaṃ yācyasa iti naivānucitam iti sambodhanābhiprāyaḥ |",
    "GE07bhg4c03u:88": "karmaṇo niṣkāmād api buddhir ātma-tattva-viṣayā",
    "GE07bhg4c03u:89": "jyāyasī praśastatarā ced yadi te tava matā tat tadā kiṃ karmaṇi ghore",
    "GE07bhg4c03u:90": "hiṃsādy-anekāyāsa-bahule mām atibhaktaṃ niyojayasi karmaṇy evādhikāras ta",
    "GE07bhg4c03u:91": "ity ādinā viśeṣeṇa prerayasi |",
    "GE07bhg4c03u:92": "he keśava sarveśvara |",
    "GE07bhg4c03u:93": "sarveśvarasya",
    "GE07bhg4c03u:94": "sarveṣṭa-dāyinas tava māṃ bhaktaṃ śiṣyas te 'haṃ śādhi mām ity ādinā",
    "GE07bhg4c03u:95": "tvad-eka-śaraṇatayopasannaṃ prati pratāraṇā noicitety abhiprāyaḥ ||1||",
    "GE07bhg4c03u:96": "viśvanāthaḥ :",
    "GE07bhg4c03u:97": "niṣkāmam arpitaṃ karma tṛtīye tu prapañcyate |",
    "GE07bhg4c03u:98": "kāma-krodha-jigīṣāyāṃ viveko 'pi pradarśyate ||",
    "GE07bhg4c03u:99": "pūrva-vākyeṣu jñāna-yogān niṣkāma-karma-yogāc ca nistraiguṇya-prāpakasya",
    "GE07bhg4c03u:100": "guṇātīta-bhakti-yogasya utkarṣam ākalayya tatraiva svautsukyam abhivyañjan sva-dharme saṃgrāme pravartakaṃ bhagavantaṃ sakhya-bhāvenopālabhate |",
    "GE07bhg4c03u:101": "jyāyasī śreṣṭhā buddhir vyavasāyātmikā guṇātītā bhaktir ity arthaḥ |",
    "GE07bhg4c03u:102": "ghore",
    "GE07bhg4c03u:103": "yuddha-rūpe karmaṇi kiṃ niyojayasi pravartayasi |",
    "GE07bhg4c03u:104": "he janārdana janān svajanān svājñayā pīḍayasīty arthaḥ |",
    "GE07bhg4c03u:105": "na ca tavājñā kenāpi anyathā kartuṃ śakyata ity āha |",
    "GE07bhg4c03u:106": "he keśava ko brahmā īśo mahādevaḥ |",
    "GE07bhg4c03u:107": "tāv api vayase vaśīkaroṣi ||1||",
    "GE07bhg4c03u:108": "baladevaḥ :",
    "GE07bhg4c03u:109": "tṛtīye karma-niṣkāmaṃ vistareṇopavarṇitam |",
    "GE07bhg4c03u:110": "kāmāder vijayopāyo durjayasyāpi darśitaḥ ||",
    "GE07bhg4c03u:111": "pūrvatra kṛpāluḥ pārthasārathir ajñāna-kardama-nimagnaṃ jagat",
    "GE07bhg4c03u:112": "svātma-jñānopāsanopadeśena samuddidhīrṣus tad-aṅga-bhūtāṃ",
    "GE07bhg4c03u:113": "jīvātma-yāthātmya-buddhim upadiśya tad-upāyatayā niṣkāmakam abuddhim upadiṣṭavān |",
    "GE07bhg4c03u:114": "ayam evārtho viniścayāya caturbhir adhyāyair vidhāntarair varṇyate |",
    "GE07bhg4c03u:115": "tatra karma-buddhi-niṣpādyatvāj jīvātma-buddheḥ śreṣṭhaṃ sthitam |",
    "GE07bhg4c03u:116": "tatrārjunaḥ pṛcchati jyāyasīti |",
    "GE07bhg4c03u:117": "karmaṇā niṣkāmād api cet tava tat-sādhyatvāt jīvātma-buddhir jyāyasī śreṣṭhā matā |",
    "GE07bhg4c03u:118": "tarhi tat-siddhaye",
    "GE07bhg4c03u:119": "māṃ ghore hiṃsādy-anekāyāse karmaṇi kiṃ niyojayasi tasmād yuddhasvety ādinā kathaṃ prerayasi",
    "GE07bhg4c03u:120": "ātmānubhava-hetu-bhūtā khalu sā buddhir",
    "GE07bhg4c03u:121": "nikhilendriya-vyāpāra-virati-sādhyā tad-arthaṃ tat-svajātīyāḥ śamādaya eva yujyeran na tu sarvendriya-vyāpāra-rūpāṇi tad-vijātīyāni karmāṇīti bhāvaḥ |",
    "GE07bhg4c03u:122": "he janārdana śreyo 'rthi-jana-yācanīya, he keśava vidhi-rudra-vaśa-kārin",
    "GE07bhg4c03u:123": "ka iti brahmaṇo nāma īśo 'haṃ sarva-dehinām |",
    "GE07bhg4c03u:124": "āvāṃ tavāṅga-sambhūtau tasmāt keśava-nāma-bhāg ||",
    "GE07bhg4c03u:125": "iti hari-vaṃśe kṛṣṇaṃ prati rudroktiḥ |",
    "GE07bhg4c03u:126": "durlaṅghyājñas tvaṃ śreyo 'rthinā",
    "GE07bhg4c03u:127": "mayābhyarthito mama śreyo niścitya brūhīti bhāvaḥ ||1||",
    "GE07bhg4c03u:128": "BhG 3.2",
    "GE07bhg4c03u:129": "vyāmiśreṇaiva vākyena buddhiṃ mohayasīva me |",
    "GE07bhg4c03u:130": "tad ekaṃ vada niścitya yena śreyo 'ham āpnuyām ||2||",
    "GE07bhg4c03u:131": "śrīdharaḥ : nanu dharmyād dhi yuddhāc chreyo 'nyat kṣatriyasya na vidyata",
    "GE07bhg4c03u:132": "ity ādinā karmaṇo 'pi śreṣṭhatvm uktam eva ity āśaṅkyāha vyāmiśreṇeti |",
    "GE07bhg4c03u:133": "kvacit karma-praśaṃsā kvacit jñāna-praśaṃsā ity evaṃ vyāmiśraṃ sandeho",
    "GE07bhg4c03u:134": "'pādakam iva yad vākyaṃ tena me mama buddhiṃ matim ubhayatra dolāyitāṃ kurvan mohayasīva |",
    "GE07bhg4c03u:135": "ata ubhayor madhye yad bhadraṃ tad ekaṃ niścitya vadeti |",
    "GE07bhg4c03u:136": "yad vā, idam eva śreyaḥ-sādhanam iti niścitya yenānuṣṭhitena",
    "GE07bhg4c03u:137": "śreyo mokṣam aham āpnuyāṃ prāpsyāmi tad evaikaṃ niścitya vadety arthaḥ",
    "GE07bhg4c03u:138": "madhusūdanaḥ : nanu nāhaṃ kaṃcid api pratārayāmi kiṃ punas tvām atipriyam",
    "GE07bhg4c03u:139": "| tvaṃ tu kiṃ me pratāraṇā-cihnaṃ paśyasīti cet tatrāha vyāmiśreṇeti |",
    "GE07bhg4c03u:140": "tava vacanaṃ vyāmiśraṃ na bhavaty eva mama tv ekādhikārikatva-bhinnādhikārikatva-sandehād vyāmiśraṃ saṅkīrṇārtham iva te yad vākyaṃ māṃ prati jñāna-karma-niṣṭhā-dvaya-pratipādakaṃ tvaṃ me mama",
    "GE07bhg4c03u:141": "manda-buddher vākya-tātparyāparijñānād buddhim antaḥkaraṇaṃ mohayasīva",
    "GE07bhg4c03u:142": "bhrāntyā yojayasīva |",
    "GE07bhg4c03u:143": "parama-kāruṇikatvāt tvaṃ na mohayasy eva mama tu",
    "GE07bhg4c03u:144": "svāśaya-doṣān moho bhavatītīvaśa-śabdārthaḥ |",
    "GE07bhg4c03u:145": "ekādhikāritve viruddhayoḥ samuccayānupapatter ekārthatvābhāvena ca vikalpānupapatteḥ prāg-ukter",
    "GE07bhg4c03u:146": "adhikāri-bhedaṃ manyase tadaikaṃ māṃ prati viruddhayor niṣṭhayor",
    "GE07bhg4c03u:147": "upadeśaāyogāt taj jñānaṃ vā karma vaikam evādhikāraṃ me niścitya vada |",
    "GE07bhg4c03u:148": "yenādhikāra-niścaya-puraḥsaram uktena tvayā mayā cānuṣṭhitena jñānena karmaṇā vaikena śreyo mokṣam aham āpnuyāṃ prāptuṃ yogyaḥ syām |",
    "GE07bhg4c03u:149": "evaṃ jñāna-karma-niṣṭhayor ekādhikāritve vikalpa-samuccayayor asambhavād",
    "GE07bhg4c03u:150": "adhikāri-bheda-jñānāyārjunasya praśna iti sthitam |",
    "GE07bhg4c03u:151": "ihetareṣāṃ kumataṃ samastaṃ",
    "GE07bhg4c03u:152": "śruti-smṛti-nyāya-balān nirastam |",
    "GE07bhg4c03u:153": "punaḥ punar bhāṣya-kṛtātiyatnād",
    "GE07bhg4c03u:154": "ato na tat kartum ahaṃ pravṛttaḥ ||",
    "GE07bhg4c03u:155": "bhāṣya-kāra-mata-sāra-darśinā",
    "GE07bhg4c03u:156": "grantha-mātram iha yojyate mayā |",
    "GE07bhg4c03u:157": "āśayo bhagavataḥ prakāśyate kevalaṃ sva-vacaso viśuddhaye ||2||",
    "GE07bhg4c03u:158": "viśvanāthaḥ : bho vayasya arjuna ! satyaṃ guṇātītā bhaktiḥ sarvotkṛṣṭaiva",
    "GE07bhg4c03u:159": "| kintu sā yādṛcchika-mad-aikāntaika-mahā-bhakta-kṛpaika-labhyatvāt",
    "GE07bhg4c03u:160": "purusodyama-sādhyā na bhavati |",
    "GE07bhg4c03u:161": "ataeva nistraiguṇyo bhava guṇātītayā",
    "GE07bhg4c03u:162": "mad-bhaktyā tvaṃ nistraiguṇyo bhūyā ity āśīrvāda eva dattaḥ |",
    "GE07bhg4c03u:163": "sa ca yadā phaliṣyati tadā tādṛśa-yādṛcchikaikāntika-bhakta-kṛpayā prāptām api lapsyase",
    "GE07bhg4c03u:164": "sāmprataṃ tu karmaṇy evādhikāras te iti mayoktaṃ cet, satyam |",
    "GE07bhg4c03u:165": "tarhi karmaiva niścitya kathaṃ na brūṣe |",
    "GE07bhg4c03u:166": "kim iti sandeha-sindhau māṃ kṣipasīty āha vyāmiśreṇeti |",
    "GE07bhg4c03u:167": "viśeṣataḥ ā samyaktayā miśraṇaṃ",
    "GE07bhg4c03u:168": "nānā-vidhārtha-milanaṃ yatra tena vākyena me buddhiṃ mohayasi |",
    "GE07bhg4c03u:169": "tathā hi karmaṇy evādhikāras te [Gītā 2.47], siddhyasiddhyoḥ samo bhūtvā samatvaṃ yoga ucyate [Gītā 2.48],",
    "GE07bhg4c03u:170": "buddhi-yukto jahātīha ubhe sukṛta-duṣkṛte |",
    "GE07bhg4c03u:171": "tasmād yogāya yujyasva yogaḥ karmasu kauśalam || [Gītā 2.50]",
    "GE07bhg4c03u:172": "iti yoga-śabda-vācyaṃ jñānam api bravīṣi |",
    "GE07bhg4c03u:173": "yadā te moha-kalilaṃ [Gītā",
    "GE07bhg4c03u:174": "2.52] ity anena jñānaṃ kevalam api bravīṣi |",
    "GE07bhg4c03u:175": "kiṃ cātra iva-śabdena",
    "GE07bhg4c03u:176": "tvad-vākyasya vastuto nāsti nānārtha-miśritatvam |",
    "GE07bhg4c03u:177": "nāpi kṛpālos tava",
    "GE07bhg4c03u:178": "man-mohanecchā |",
    "GE07bhg4c03u:179": "nāpi mama tat-tad-arthānabhijñatvam iti bhāvaḥ |",
    "GE07bhg4c03u:180": "ayaṃ gūḍho 'bhiprāyaḥ rājasāt karmaṇaḥ sakāśāt sāttvikaṃ karma śreṣṭhaṃ, tac ca sāttvikam eva |",
    "GE07bhg4c03u:181": "nirguṇa-bhaktiś ca tasmādn atiśreṣṭhaiva |",
    "GE07bhg4c03u:182": "tatra sā yadi mayi na sambhaved iti brūṣe, tadā sāttvikaṃ jñānam evaikaṃ mām upadiśa |",
    "GE07bhg4c03u:183": "tata eva duḥkha-mayāt saṃsāra-bandhanān mukto bhaveyam iti ||2||",
    "GE07bhg4c03u:184": "baladevaḥ : vyāmiśreṇeti |",
    "GE07bhg4c03u:185": "sāṅkhya-buddhi-yoga-buddhyor",
    "GE07bhg4c03u:186": "indriya-nivṛtti-rūpayoḥ sādhya-sādhakatvāvarodhi yad vākyaṃ tad vyāmiśram ucyate |",
    "GE07bhg4c03u:187": "tena me buddhiṃ mohayasīva |",
    "GE07bhg4c03u:188": "vastutas tu sarveśvarasya",
    "GE07bhg4c03u:189": "mat-sakhasya ca me man-mohakatā nāsty eva |",
    "GE07bhg4c03u:190": "mad-buddhi-doṣād evaṃ prayemy aham atīvaśabdārthaḥ |",
    "GE07bhg4c03u:191": "tat tasmād ekam avyāmiśraṃ vākyaṃ vada |",
    "GE07bhg4c03u:192": "na karmaṇā na prajayā dhanena tyāgenaikenāmṛtatvam ānaśur nāsty akṛtaḥ kṛtena iti śrutivat",
    "GE07bhg4c03u:193": "yenāham anuṣṭheyaṃ niścityātmanaḥ śreyaḥ prāpnuyām ||2||",
    "GE07bhg4c03u:194": "BhG 3.3",
    "GE07bhg4c03u:195": "śrī-bhagavān uvāca loke 'smin dvividhā niṣṭhā purā proktā mayānagha |",
    "GE07bhg4c03u:196": "jñāna-yogena sāṃkhyānāṃ karma-yogena yoginām ||3||",
    "GE07bhg4c03u:197": "śrīdharaḥ : atrottaraṃ śrī-bhagavān uvāca loke 'sminn iti |",
    "GE07bhg4c03u:198": "ayam arthaḥ |",
    "GE07bhg4c03u:199": "yadi mayā paraspara-nirapekṣaṃ mokṣa-sādhanatvena karma-jñāna-yoga-rūpaṃ",
    "GE07bhg4c03u:200": "niṣṭhā-dvayam uktaṃ syāt tarhi dvayor madhye yad bhadraṃ syāt tad ekaṃ vada iti tvadīya-praśnaḥ saṃgacchate |",
    "GE07bhg4c03u:201": "na tu mayā tathoktam |",
    "GE07bhg4c03u:202": "dvābhyām ekaiva brahma-niṣṭhā uktā |",
    "GE07bhg4c03u:203": "guṇa-pradhāna-bhūtayos tayoḥ svātantryānupapatteḥ ekasyā eva tu prakāra-bheda-mātram",
    "GE07bhg4c03u:204": "adhikāri-bhedenoktam iti |",
    "GE07bhg4c03u:205": "asmin śuddhāśuddhāntaḥ karaṇatayā dvividhe loke adhikāri-jane dve vidhe prakārau yasyāḥ sā |",
    "GE07bhg4c03u:206": "dvi-vidhā niṣṭhā mokṣa-paratā",
    "GE07bhg4c03u:207": "pūrvādhyāye mayā sārvajñena proktā spaṣṭam evoktā |",
    "GE07bhg4c03u:208": "prakāra-dvayam eva nirdiśati jñāna-yogenety ādi |",
    "GE07bhg4c03u:209": "sāṅkhyānāṃ śuddhāntaḥkaraṇānāṃ jñāna-bhūmikām ārūḍhānāṃ jñāna-paripākārthaṃ jñāna-yogena dhyānādinā niṣṭhā brahma-paratoktā |",
    "GE07bhg4c03u:210": "tāni sarvāṇi saṃyamya yukta āsīta mat-para ity ādinā |",
    "GE07bhg4c03u:211": "sāṅkhya-bhūmikām ārurukṣūṇāṃ tv antaḥkaraṇa-śuddhi-dvārā",
    "GE07bhg4c03u:212": "tad-ārohaṇārthaṃ tad-upāya-bhūta-karma-yogādhikāriṇāṃ yogināṃ karma-yogena",
    "GE07bhg4c03u:213": "niṣṭhoktā dharmyād dhi yuddhāc chreyo 'nyat kṣatriyasya na vidyata ity ādinā |",
    "GE07bhg4c03u:214": "ataeva tava citta-śuddhi-rūpāvasthā-bhedena dvi-vidhāpi niṣṭhoktā",
    "GE07bhg4c03u:215": "| eṣā te 'bhihitā sāṅkhye buddhir yoge tv imāṃ śṛṇv iti ||3||",
    "GE07bhg4c03u:216": "madhusūdanaḥ : evam adhikāri-bhede 'rjunena pṛṣṭe tad-anurūpaṃ",
    "GE07bhg4c03u:217": "prativacanaṃ śrī-bhagavān uvāca loke 'sminn iti |",
    "GE07bhg4c03u:218": "asminn adhikāritvābhimate loke śuddhāśuddhāntaḥkaraṇa-bhedena dvividhe jane dvividhā dviprakārā niṣṭhā sthitar jñāna-paratā karma-paratā ca purā pūrvādhyāye mayā tavātyanta-hita-kāriṇā proktā prakarṣeṇa spaṣṭatva-lakṣaṇenoktā |",
    "GE07bhg4c03u:219": "tathā cādhikāry-aikya-śaṅkayā mā glāsīr iti",
    "GE07bhg4c03u:220": "bhāvaḥ |",
    "GE07bhg4c03u:221": "he 'naghāpāpeti sambodhayann upadeśayogyatām arjunasya sūcayati |",
    "GE07bhg4c03u:222": "ekaiva niṣṭhā sādhya-sādhanāvasthā-bhedena dvi-prakārā na tu dve eva svatantre niṣṭhe iti kathayituṃ niṣṭhety eka-vacanam |",
    "GE07bhg4c03u:223": "tathā ca vakṣyati -",
    "GE07bhg4c03u:224": "ekaṃ sāṃkhyaṃ ca yogaṃ ca yaḥ paśyati sa paśyati [Gītā 5.5] iti |",
    "GE07bhg4c03u:225": "tām eva niṣṭhāṃ dvaividhyena darśayati sāṅkhyeti |",
    "GE07bhg4c03u:226": "saṅkhyā",
    "GE07bhg4c03u:227": "samyag-ātma-buddhis tāṃ prāptavatāṃ brahmacaryād eva kṛta-saṃnyāsānāṃ",
    "GE07bhg4c03u:228": "vedānta-vijñāna-suniścitārthānāṃ jñāna-bhūmim ārūḍhānāṃ śuddhāntaḥkaraṇānāṃ sāṅkhyānāṃ jñāna-yogena jñānam eva yujyate",
    "GE07bhg4c03u:229": "brahmaṇāneneti vyutpattyā yogas tena niṣṭhoktā tāni sarvāṇi saṃyamya yukta āsīta mat-paraḥ [Gītā 2.61] ity ādinā |",
    "GE07bhg4c03u:230": "aśuddhāntaḥ-karaṇānāṃ tu",
    "GE07bhg4c03u:231": "jñāna-bhūmim anārūḍhānāṃ yogināṃ karmādhikāra-yogināṃ karma-yogena",
    "GE07bhg4c03u:232": "karmaiva yujyate 'ntaḥ-karaṇa-śuddhyāneneti vyutpattyā yogas tena",
    "GE07bhg4c03u:233": "niṣṭhoktāntaḥ-karaṇa-śuddhi-dvārā jñāna-bhūmikārohaṇārthaṃ dharmyād dhi yuddhāc chreyo 'nyat kṣatriyasya na vidyate [Gītā 2.31] ity ādinā |",
    "GE07bhg4c03u:234": "ataeva na jñāna-karmaṇoḥ samuccayo vikalpo vā |",
    "GE07bhg4c03u:235": "kintu niṣkāma-karmaṇā",
    "GE07bhg4c03u:236": "śuddhāntaḥ-karaṇānāṃ sarva-karma-saṃnyāsenaiva jñānam iti citta-śuddhy-aśuddhi-rūpāvasthā-bhedenaikam eva tvāṃ prati dvividhā niṣṭhoktā |",
    "GE07bhg4c03u:237": "eṣā te 'bhihitā sāṃkhye buddhir yoge tv imāṃ śṛṇu [Gītā 2.39] iti |",
    "GE07bhg4c03u:239": "ato bhūmikā-bhedenaikam eva praty ubhayopayogān nādhikāra-bhede 'py",
    "GE07bhg4c03u:240": "upadeśa-vaiyarthyam ity abhiprāyaḥ |",
    "GE07bhg4c03u:241": "etad eva darśayitum aśuddha-cittasya",
    "GE07bhg4c03u:242": "citta-śuddhi-paryantaṃ karmānuṣṭhānaṃ na karmaṇām anārambhāt [Gītā 3.4]",
    "GE07bhg4c03u:243": "ity ādibhir moghaṃ prātha sa jīvati [Gītā 3.16] ity antais trayodaśabhir",
    "GE07bhg4c03u:244": "darśayati |",
    "GE07bhg4c03u:245": "śuddha-cittasya tu jñānino na kiṃcid api karmāpekṣitam iti darśayati yas tv ātma-ratir [Gītā 3.17] iti dvābhyām |",
    "GE07bhg4c03u:246": "tasmād asaktaḥ ity ārabhya tu bandha-hetor api karmaeo mokṣa-hetutvaṃ",
    "GE07bhg4c03u:247": "sattva-śuddhi-jñānotpatti-dvāreṇa sambhavati",
    "GE07bhg4c03u:248": "phalābhisandhi-rāhitya-rūpa-kauśaleneti darśayiṣyati |",
    "GE07bhg4c03u:249": "tataḥ paraṃ tv atha keneti praśnam utthāpya kāma-doṣeṇaiva kārya-karmaṇaḥ śuddhi-hetutvaṃ",
    "GE07bhg4c03u:250": "nāsti |",
    "GE07bhg4c03u:251": "ataḥ kāma-rāhityenaiva karmāṇi kurvann antaḥ-karaṇa-śuddhyā",
    "GE07bhg4c03u:252": "jñānādhikārī bhaviṣyasīti yāvad-adhyāya-samāpti vadiṣyati bhagavān ||3||",
    "GE07bhg4c03u:253": "viśvanāthaḥ : atrottaram |",
    "GE07bhg4c03u:254": "yadi mayā paraspara-nirapekṣāv eva",
    "GE07bhg4c03u:255": "mokṣa-sādhanatvena karma-yoga-jñāna-yogāv uktau syātām |",
    "GE07bhg4c03u:256": "tadā tad ekaṃ vada niścityeti tvat-praśno ghaṭate |",
    "GE07bhg4c03u:257": "mayā tu karmānuṣṭhā-jñāna-niṣṭhāvattvena yad dvaividhyam uktam, tat khalu pūrvottara-daśā-bhedād eva, na tu vastuto mokṣaṃ praty adhikāri-dvaidham",
    "GE07bhg4c03u:258": "ity āha loke iti dvābhyām |",
    "GE07bhg4c03u:259": "dvividhā dvi-prakārā niṣṭhā nitarāṃ sthiti-maryādety arthaḥ |",
    "GE07bhg4c03u:260": "purā proktā pūrvādhyāye kathitā |",
    "GE07bhg4c03u:261": "tām evāha sāṅkhyānāṃ sāṅkhaṃ jñānaṃ tad-vatām |",
    "GE07bhg4c03u:262": "teṣāṃ śuddhāntaḥ-karaṇatvena",
    "GE07bhg4c03u:263": "jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā",
    "GE07bhg4c03u:264": "sthāpitā |",
    "GE07bhg4c03u:265": "atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [Gītā 2.61] ity ādinā |",
    "GE07bhg4c03u:266": "tathā śuddhāntaḥkaraṇatvābhāvena jñāna-bhūmikām adhiroḍhum asamarthānāṃ yogināṃ",
    "GE07bhg4c03u:267": "tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā",
    "GE07bhg4c03u:268": "te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [Gītā 2.31] ity ādinā |",
    "GE07bhg4c03u:269": "tena karmiṇaḥ jñāninaḥ iti nāma-mātreṇaiva dvaividhyam |",
    "GE07bhg4c03u:270": "vastgutas tu karmiṇa eva karmibhiḥ śuddha-cittā jñānino bhavanti |",
    "GE07bhg4c03u:271": "jñānina eva bhaktyā mucyanta iti mad-vākya-samudāyārtha iti bhāvaḥ ||3||",
    "GE07bhg4c03u:272": "viśvanāthaḥ : atrottaram |",
    "GE07bhg4c03u:273": "yadi mayā paraspara-nirapekṣāv eva",
    "GE07bhg4c03u:274": "mokṣa-sādhanatvena karma-yoga-jñāna-yogāv uktau syātām |",
    "GE07bhg4c03u:275": "tadā tad ekaṃ vada niścityeti tvat-praśno ghaṭate |",
    "GE07bhg4c03u:276": "mayā tu karmānuṣṭhā-jñāna-niṣṭhāvattvena yad dvaividhyam uktam, tat khalu pūrvottara-daśā-bhedād eva, na tu vastuto mokṣaṃ praty adhikāri-dvaidham",
    "GE07bhg4c03u:277": "ity āha loke iti dvābhyām |",
    "GE07bhg4c03u:278": "dvividhā dvi-prakārā niṣṭhā nitarāṃ sthiti-maryādety arthaḥ |",
    "GE07bhg4c03u:279": "purā proktā pūrvādhyāye kathitā |",
    "GE07bhg4c03u:280": "tām evāha sāṅkhyānāṃ sāṅkhaṃ jñānaṃ tad-vatām |",
    "GE07bhg4c03u:281": "teṣāṃ śuddhāntaḥ-karaṇatvena",
    "GE07bhg4c03u:282": "jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā",
    "GE07bhg4c03u:283": "sthāpitā |",
    "GE07bhg4c03u:284": "atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [Gītā 2.61] ity ādinā |",
    "GE07bhg4c03u:285": "tathā śuddhāntaḥkaraṇatvābhāvena jñāna-bhūmikām adhiroḍhum asamarthānāṃ yogināṃ",
    "GE07bhg4c03u:286": "tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā",
    "GE07bhg4c03u:287": "te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [Gītā 2.31] ity ādinā |",
    "GE07bhg4c03u:288": "tena karmiṇaḥ jñāninaḥ iti nāma-mātreṇaiva dvaividhyam |",
    "GE07bhg4c03u:289": "vastgutas tu karmiṇa eva karmibhiḥ śuddha-cittā jñānino bhavanti |",
    "GE07bhg4c03u:290": "jñānina eva bhaktyā mucyanta iti mad-vākya-samudāyārtha iti bhāvaḥ ||3||",
    "GE07bhg4c03u:291": "baladevaḥ : evaṃ pṛṣṭo bhagavān uvāca loke 'sminn iti |",
    "GE07bhg4c03u:292": "he anagha nirmala-buddhe pārtha jyāyasī ced iti karma-buddhi-sāṅkhya-buddhyor",
    "GE07bhg4c03u:293": "guṇa-pradhāna-bhāvaṃ jānann api tamas-tejasor iva viruddhayos tayoḥ katham ekādhikāritvam iti śaṅkayā preritaḥ pṛcchasīti bhāvaḥ |",
    "GE07bhg4c03u:294": "asmin mumukṣutayābhimate śuddhāśuddha-cittatayā dvividhe loke jane dvividhā niṣṭhā sthitir mayā sarveśvareṇa purā pūrvādhyāye proktā |",
    "GE07bhg4c03u:295": "niṣṭhety",
    "GE07bhg4c03u:296": "eka-vacanena ekātmoddeśyatvād ekaiva niṣṭhā",
    "GE07bhg4c03u:297": "sādhya-sādhana-daśā-dvaya-bhedena dvi-prakārā na tu dve niṣṭhe iti sūcyate",
    "GE07bhg4c03u:298": "| evam evāgre vakṣyati ekaṃ sāṅkhyaṃ ca yogaṃ ca [Gītā 5.5] iti |",
    "GE07bhg4c03u:299": "tāṃ niṣṭhāṃ dvaividhyena darśayati jñāneti |",
    "GE07bhg4c03u:300": "sāṅkhya-jñāna arha ādyac |",
    "GE07bhg4c03u:301": "tad-vatāṃ jñānināṃ jñāna-yogena niṣṭhā-sthitir uktā prajahāti yadā kāmān",
    "GE07bhg4c03u:302": "[Gītā 2.55] ity ādinā |",
    "GE07bhg4c03u:303": "jñānam eva yogo yujyate ātmanāneneti-vyutpatteḥ |",
    "GE07bhg4c03u:304": "yogināṃ niṣkāma-karmavatāṃ karma-yogena niṣṭhā sthitir uktā karmaṇy evādhikāras te [Gītā 2.47] ity ādinā |",
    "GE07bhg4c03u:305": "karmaiva yogo yujyate",
    "GE07bhg4c03u:306": "jñāna-garbhayā citta-śuddhayāneneti vyutpatteḥ |",
    "GE07bhg4c03u:307": "etad uktaṃ bhavati - na khalu mumukṣur janas tadaiva śamādy-aṅgikāṃ jñāna-niṣṭhāṃ labhate",
    "GE07bhg4c03u:308": "kintu sācāreṇa karma-yogena citta-mālinyaṃ nirdhūyaivety etad eva mayā prāg abhāṇi eṣā te 'bhihitā sāṅkhye [Gītā 2.39] ity ādinā |",
    "GE07bhg4c03u:309": "BhG 3.4",
    "GE07bhg4c03u:310": "na karmaṇām anārambhān naiṣkarmyaṃ puruṣo 'śnute |",
    "GE07bhg4c03u:311": "na ca saṃnyasanād eva siddhiṃ samadhigacchati || 4 ||",
    "GE07bhg4c03u:312": "śrīdharaḥ : ataḥ samyak-citta-śuddhyā jñānotpatti-paryantaṃ",
    "GE07bhg4c03u:313": "varṇāśramocitāni karmāṇi kartavyāni |",
    "GE07bhg4c03u:314": "anyathā citta-śuddhy-abhāvena",
    "GE07bhg4c03u:315": "jñānānutpatter ity āha na karmaṇām iti |",
    "GE07bhg4c03u:316": "karmaṇām anārambhād ananuṣṭhānān naiṣkarmyaṃ jñānaṃ nāśnute na prāpnoti |",
    "GE07bhg4c03u:317": "nanu caitam eva pravrājino lokam icchantaḥ pravrajantīti śrutyā saṃnyāsasya mokṣād aṅgatva-śruteḥ",
    "GE07bhg4c03u:318": "saṃnyasanād eva mokṣo bhaviṣyati |",
    "GE07bhg4c03u:319": "kiṃ karmabhiḥ ? ity āśaṅkyoktaṃ na ceti",
    "GE07bhg4c03u:320": "| citta-śuddhiṃ vinā kṛtāt saṃnyasanād eva jñāna-śūnyāt siddhiṃ mokṣaṃ na",
    "GE07bhg4c03u:321": "samadhigacchati na prāpnoti ||4||",
    "GE07bhg4c03u:322": "madhusūdanaḥ : tatra kāraṇābhāve kāryānupapatter āha na karmaṇām iti |",
    "GE07bhg4c03u:323": "karmaṇā tam etaṃ vedānuvacanena brāhmaṇā vividiṣanti yajñena dānena tapasānāśakena iti śrutyātma-jñāne viniyuktānām anārambhād ananuṣṭhānāc",
    "GE07bhg4c03u:324": "citta-śuddhy-abhāvena jñānāyogyo bahirmukhaḥ puruṣo naiṣkarmyaṃ",
    "GE07bhg4c03u:325": "sarva-karma-śūnyatvaṃ jñāna-yogena niṣṭhām iti yāvat nāśnute na prāpnoti |",
    "GE07bhg4c03u:326": "nanu etam eva pravrājino lokam icchantaḥ pravrajanti iti śruteḥ",
    "GE07bhg4c03u:327": "sarva-karma-saṃnyāsād eva jñāna-niṣṭhopapatteḥ kṛtaṃ karmabhir ity ata āha na ca saṃnyasanād eva citta-śuddhiṃ vinā kṛtāt siddhiṃ",
    "GE07bhg4c03u:328": "jñāna-niṣṭhā-lakṣaṇāṃ samyak-phala-paryavasāyitvenādhigacchati naiva prāpnotīty arthaḥ |",
    "GE07bhg4c03u:329": "karma-janyāṃ citta-śuddhim antareṇa saṃnyāsa eva na sambhavati |",
    "GE07bhg4c03u:330": "yathā-kathaṃcid autsukya-mātreṇa kṛto 'pi na",
    "GE07bhg4c03u:331": "phala-paryavasāyīti bhāvaḥ ||4||",
    "GE07bhg4c03u:332": "viśvanāthaḥ : citta-śuddhy-abhāve jñānānutpattim āha neti |",
    "GE07bhg4c03u:333": "śāstrīya-karmaṇām anārambhād ananuṣṭhānān naiṣkarmyaṃ jñānaṃ na prāpnoti",
    "GE07bhg4c03u:334": "na cāśuddha-cittaḥ |",
    "GE07bhg4c03u:335": "saṃnyasanāc chāstrīya-karma-tyāgāt ||4||",
    "GE07bhg4c03u:336": "baladevaḥ : ato 'śuddha-cittena citta-śuddheḥ sva-vihitāni karmāṇy evānuṣṭheyānīty āha na karmaṇām ity ādibhis trayodaśabhiḥ |",
    "GE07bhg4c03u:337": "karmaṇāṃ tam etam iti vākyena jñānāṅgatayā vihitānām anārambhād ananuṣṭhānād",
    "GE07bhg4c03u:338": "aviśuddha-cittaḥ puruṣo naiṣkarmyaṃ nikhilendriya-vyāpāra-rūpa-karma-viratiṃ jñāna-niṣṭhām iti yāvat nāśnute",
    "GE07bhg4c03u:339": "na labhate |",
    "GE07bhg4c03u:340": "na ca sa teṣāṃ karmaṇāṃ saṃnyāsāt parityāgāt siddhiṃ muktiṃ samadhigacchati ||4||",
    "GE07bhg4c03u:341": "BhG 3.5",
    "GE07bhg4c03u:342": "na hi kaścit kṣaṇam api jātu tiṣṭhaty akarma-kṛt |",
    "GE07bhg4c03u:343": "kāryate hy avaśaḥ karma sarvaḥ prakṛtijair guṇaiḥ || 5 ||",
    "GE07bhg4c03u:344": "śrīdharaḥ : karmaṇāṃ ca saṃnyāsas teṣv anāsakti-mātram |",
    "GE07bhg4c03u:345": "na tu svarūpeṇa |",
    "GE07bhg4c03u:346": "aśakyatvād iti |",
    "GE07bhg4c03u:347": "āha na hi kaścid iti |",
    "GE07bhg4c03u:348": "jātu kasyāṃcid apy avasthāyāṃ",
    "GE07bhg4c03u:349": "kṣaṇa-mātram api kaścid api jñāny-ajñāno vā akarma-kṛt karmāṇy akurvāṇo na",
    "GE07bhg4c03u:350": "tiṣṭhati |",
    "GE07bhg4c03u:351": "atra hetuḥ -- prakṛtijair svabhāva-prabhavai rāga-dveṣādibhir",
    "GE07bhg4c03u:352": "guṇaiḥ sarvo 'pi janaḥ karma kāryate |",
    "GE07bhg4c03u:353": "karmaṇi pravartyate |",
    "GE07bhg4c03u:354": "avaśo",
    "GE07bhg4c03u:355": "'svatantraḥ san ||5||",
    "GE07bhg4c03u:356": "madhusūdanaḥ : tatra karma-janya-śuddhy-abhāve bahirmukhaḥ |",
    "GE07bhg4c03u:357": "hi yasmāt kṣaṇam api kālaṃ jātu kadācit kaścid apy ajitendriyo 'karma-kṛt san na tiṣṭhati",
    "GE07bhg4c03u:358": "api tu laukika-vaidikakarmānuṣṭhāna-vyagra eva tiṣṭhati tasmād",
    "GE07bhg4c03u:359": "aśuddha-cittasya saṃnyāso na sambhavatīty arthaḥ |",
    "GE07bhg4c03u:360": "kasmāt punar avidvān karmāṇy akurvāṇo na tiṣṭhati |",
    "GE07bhg4c03u:361": "hi yasmāt |",
    "GE07bhg4c03u:362": "sarvaḥ prāṇī citta-śuddhi-rahito 'vaśo 'svatantra eva san prakṛtijaiḥ prakṛtito jātair abhivyaktaiḥ kāryākāreṇa sattva-rajas-tamobhiḥ svabhāva-prabhavair",
    "GE07bhg4c03u:363": "vā rāga-dveṣādibhir guṇaiḥ karma laukikaṃ vaidikaṃ vā kāryate |",
    "GE07bhg4c03u:364": "ataḥ karmāṇy akurvāṇo na kaścid api tiṣṭhatīty arthaḥ |",
    "GE07bhg4c03u:365": "yataḥ svābhāvikā guṇāś cālakā ataḥ para-vaśatayā sarvadā karmāṇi kurvato 'śuddha-buddheḥ",
    "GE07bhg4c03u:366": "sarva-karma-saṃnyāso na sambhavatīti na saṃnyāsa-nibandhanā jñāna-niṣṭhā",
    "GE07bhg4c03u:367": "sambhavatīty arthaḥ ||5||",
    "GE07bhg4c03u:368": "viśvanāthaḥ : kintv aśuddha-cittaḥ kṛta-saṃnyāsaḥ śāstrīyaṃ karma parityajya vyavahārike karmaṇi nimajjatīty āha na hīti |",
    "GE07bhg4c03u:369": "nanu saṃnyāsa eva tasya vaidika-laukika-karma-pravṛttir-virodhī ? tatrāha kāryata iti |",
    "GE07bhg4c03u:370": "avaśo 'svatantraḥ ||5||",
    "GE07bhg4c03u:371": "baladevaḥ : aviśuddha-cittaḥ kṛta-vaidika-karma-saṃnyāso laukike 'pi",
    "GE07bhg4c03u:372": "karmaṇi nimajjatīty āha nahīti |",
    "GE07bhg4c03u:373": "nanu saṃnyāsa eva tasya",
    "GE07bhg4c03u:374": "sarva-karma-virodhīti cet tatrāha kāryata iti |",
    "GE07bhg4c03u:375": "prakṛtijaiḥ svabhāvodbhavair guṇai rāga-dveṣādibhiḥ, kāryate pravartyate avaśaḥ",
    "GE07bhg4c03u:376": "parādhīnaḥ syāt ||5||",
    "GE07bhg4c03u:377": "BhG 3.6",
    "GE07bhg4c03u:378": "karmendriyāṇi saṃyamya ya āste manasā smaran |",
    "GE07bhg4c03u:379": "indriyārthān vimūḍhātmā mithyācāraḥ sa ucyate ||6||",
    "GE07bhg4c03u:380": "śrīdharaḥ : ato 'jñaṃ karma-tyāginaṃ nindati karmendriyāṇīti |",
    "GE07bhg4c03u:381": "vāk-pāṇy-ādīni karmendriyāṇi |",
    "GE07bhg4c03u:382": "saṃyamya bhagavad-dhyāna-cchalena",
    "GE07bhg4c03u:383": "indriyārthān viṣayān smarann āste aviśuddhatayā manasā ātmani",
    "GE07bhg4c03u:384": "sthairyābhāvāt, sa mithyācāraḥ kapaṭācāro dāmbhika ucyata ity arthaḥ ||6||",
    "GE07bhg4c03u:385": "madhusūdanaḥ : yathā-kathaṃcid autsukya-mātreṇa kṛta-saṃnyāsas tv",
    "GE07bhg4c03u:386": "aśuddha-cittas tat-phala-bhāṅ na bhavati yataḥ |",
    "GE07bhg4c03u:387": "yo vimūḍhātmā rāga-dveṣādi-dūṣitāntaḥ-karaṇa autsukya-mātreṇa karmendriyāṇi",
    "GE07bhg4c03u:388": "vāk-pāṇy-ādīni saṃyamya nigṛhya bahir-indriyaiḥ karmāṇy akurvann iti yāvat",
    "GE07bhg4c03u:389": "| manasā rāgādi-preritendriyārthān śabdādīn na tv ātma-tattvaṃ smarann āste kṛta-saṃnyāso 'ham ity abhimānena karma-śūnyas tiṣṭhati sa mithyācāraḥ sattva-śuddhy-abhāvena phalāyogyatvāt pāpācāra ucyate |",
    "GE07bhg4c03u:390": "tvaṃ-padārtha-vivekāya saṃnyāsaḥ sarva-karmaṇām |",
    "GE07bhg4c03u:391": "śrutyeha vihito yasmāt tat-tyāgī patito bhavet ||",
    "GE07bhg4c03u:392": "ity ādi-dharma-śāstreṇa |",
    "GE07bhg4c03u:393": "ata upapannaṃ na ca saṃnyasanād evāśuddhāntaḥ-karaṇaḥ siddhiṃ samadhigacchatīti ||6||",
    "GE07bhg4c03u:394": "viśvanāthaḥ : nanu tādṛśo 'pi sannyāsī kaścit |",
    "GE07bhg4c03u:395": "kaścid",
    "GE07bhg4c03u:396": "indriya-vyāpāra-śūnyo mudritākṣo dṛśyate ? tatrāha karmendriyāṇi,",
    "GE07bhg4c03u:397": "vāk-pāṇy-ādīni nigṛhya yo manasā dhyāna-cchalena viṣayān smarann āste, sa mithyācāro dāmbhikaḥ",
    "GE07bhg4c03u:398": "baladevaḥ : nanu rāga-divyāpāra-śūnyo mudrita-śrotrādiḥ kaścit kaścid yadi",
    "GE07bhg4c03u:399": "dṛśyate tatrāha karmendriyāṇīti |",
    "GE07bhg4c03u:400": "yo yatiḥ karmendriyāṇi vāg-ādīni",
    "GE07bhg4c03u:401": "saṃyamya manasā dhyāna-chadmanā indriyārthān śabda-sparśādīn smarann āste sa vimūḍhātmā mūrkho mithyācāraḥ kathyate |",
    "GE07bhg4c03u:402": "sa ca niruddha-rāgāder ajñasya",
    "GE07bhg4c03u:403": "niṣkāma-karmānuṣṭhānena manaḥ-śuddher anudayāt śrotrādy-aprasāre 'py",
    "GE07bhg4c03u:404": "aśuddhatvān manasā tad-viṣayāṇāṃ sma raṇāj jñānāyodyatasyāpi tasya",
    "GE07bhg4c03u:405": "jñāna-lābhāt mithyācāro vyartha-vāg-ādi-niyama-kriyo dāmbhika ity arthaḥ",
    "GE07bhg4c03u:406": "BhG 3.7",
    "GE07bhg4c03u:407": "yas tv indriyāṇi manasā niyamyārabhate 'rjuna",
    "GE07bhg4c03u:408": "karmendriyaiḥ karma-yogam asaktaḥ sa viśiṣyate ||7||",
    "GE07bhg4c03u:409": "śrīdharaḥ : etad-viparītaḥ karma-kartā tu śreṣṭha ity āha yas tv",
    "GE07bhg4c03u:410": "indriyāṇīti |",
    "GE07bhg4c03u:411": "yas tv indriyāṇi manasā niyamya īśvara-parāṇi kṛtvā karmendriyaiḥ karma-rūpaṃ yogam upāyam ārabhate 'nutiṣṭhati |",
    "GE07bhg4c03u:412": "asaktaḥ",
    "GE07bhg4c03u:413": "phalābhilāṣa-rahitaḥ san |",
    "GE07bhg4c03u:414": "sa viśiṣyate viśiṣṭo bhavati citta-śuddhyā",
    "GE07bhg4c03u:415": "jñānavān bhavatīty arthaḥ ||7||",
    "GE07bhg4c03u:416": "madhusūdanaḥ : autsukya-mātreṇa sarva-karmāṇy asaṃnyasya citta-śuddhaye",
    "GE07bhg4c03u:417": "niṣkāma-karmāṇy eva yathā-śāstraṃ kuryāt |",
    "GE07bhg4c03u:418": "tasmāt yas tv iti |",
    "GE07bhg4c03u:419": "tu-śabdo",
    "GE07bhg4c03u:420": "'śuddhāntaḥ-karaṇa-saṃnyāsi-vyatirekārthaḥ |",
    "GE07bhg4c03u:421": "indriyāṇi jñānendriyāei śrotrādīni manasā saha niyamya pāpa-hetu-śabdādi-viṣayāsakter nivartya manasā viveka-yuktena niyamyeti vā |",
    "GE07bhg4c03u:422": "karmendriyair vāk-pāṇy-ādibhiḥ",
    "GE07bhg4c03u:423": "karma-yogaṃ śuddhi-hetutayā vihitaṃ karmārabhate karoty asaktaḥ",
    "GE07bhg4c03u:424": "phalābhilāṣa-śūnyaḥ san yo vivekī sa itarasmān mithyācārād viśiṣyate |",
    "GE07bhg4c03u:425": "pariśrama-sāmye 'pi phalātiśaya-bhāktvena śreṣṭho bhavati |",
    "GE07bhg4c03u:426": "he",
    "GE07bhg4c03u:427": "'rjunāścaryam idaṃ paśya yad ekaḥ karmendriyāṇi nigṛhṇan jñānendriyāṇi vyāpārayan puruṣārtha-śūnyo 'paras tu jñānendriyāṇi nigṛhya karmendriyāṇi vyāpārayan parama-puruṣārtha-bhāg bhavatīti viśvanāthaḥ : etad-viparītaḥ śāstrīya-karma-kartā gṛhasthas tu śreṣṭha ity āha yas tv iti",
    "GE07bhg4c03u:428": "karma-yogaṃ śāstra-vihitam |",
    "GE07bhg4c03u:429": "asakto 'phalākāṅkṣī",
    "GE07bhg4c03u:430": "viśiṣyate |",
    "GE07bhg4c03u:431": "asambhāvita-prasāditvena jñāna-niṣṭhād api puruṣād viśiṣṭaḥ",
    "GE07bhg4c03u:432": "iti śrī-rāmānujācārya-caraṇāḥ ||7||",
    "GE07bhg4c03u:433": "baladevaḥ : etad-vaiparītyena sva-vihita-karma-kartā gṛhastho 'pi śreṣṭha ity āha yas tv iti",
    "GE07bhg4c03u:434": "ātmānubhava-pravṛttena manasendriyāṇi śrotrādīni niyamyāsaktaḥ phalābhilāṣa-śūnyaḥ san yaḥ karmendriyaiḥ karma-rūpaṃ yogam upāyam ārabhate 'nutiṣṭhati sa viśiṣyate |",
    "GE07bhg4c03u:435": "sambhāvyamāna-jñānatvāt",
    "GE07bhg4c03u:436": "pūrvataḥ śreṣṭho bhavatīty arthaḥ ||7||",
    "GE07bhg4c03u:437": "BhG 3.8",
    "GE07bhg4c03u:438": "niyataṃ kuru karma tvaṃ karma jyāyo hy akarmaṇaḥ |",
    "GE07bhg4c03u:439": "śarīrayātrāpi ca te na prasidhyed akarmaṇaḥ ||8||",
    "GE07bhg4c03u:440": "śrīdharaḥ : niyatam iti |",
    "GE07bhg4c03u:441": "yasmād evaṃ tasmān niyataṃ nityaṃ karma sandhyopāsanādi kuru |",
    "GE07bhg4c03u:442": "hi yasmāt |",
    "GE07bhg4c03u:443": "sarva-karmaṇo 'karaṇāt sakāśāt",
    "GE07bhg4c03u:444": "karma-karaṇaṃ jyāyo 'dhikataram |",
    "GE07bhg4c03u:445": "anyathākarmaṇaḥ sarva-karma-śūnyasya",
    "GE07bhg4c03u:446": "tava śarīra-yātrā śarīra-nirvāho 'pi na prasidhyen na bhavet ||8||",
    "GE07bhg4c03u:447": "madhusūdanaḥ : yasmād evaṃ tasmān manasā jñānendriyāṇi nigṛhya",
    "GE07bhg4c03u:448": "karmendriyais tvaṃ prāg ananuṣṭhita-śuddhi-hetu-karmā niyataṃ vidhy-uddeśe",
    "GE07bhg4c03u:449": "phala-sambandha-śūnyatayā niyata-nimittena vihitaṃ karma śrautaṃ smārtaṃ ca nityam iti prasiddhaṃ kuru |",
    "GE07bhg4c03u:450": "kurv iti madhyama-puruṣa-prayogeṇaiva tvam iti labdhe tvam iti padam arthāntare saṃkramitam",
    "GE07bhg4c03u:451": "kasmād aśuddhāntaḥ-karaṇena karmaiva kartavyaṃ hi yasmād akarmaṇo 'karaṇāt",
    "GE07bhg4c03u:452": "karmaiva jyāyaḥ praśasyataram |",
    "GE07bhg4c03u:453": "na kevalaṃ karmābhāve",
    "GE07bhg4c03u:454": "tavāntaḥ-karaṇa-śuddhir eva na sidhyet |",
    "GE07bhg4c03u:455": "kintu akarmaṇo yuddhādi-karma-rahitasya te tava śarīra-yātrā śarīra-sthitir api na prakarṣeṇa kṣātra-vṛtti-kṛtatva-lakṣaṇena sidhyet |",
    "GE07bhg4c03u:456": "tathā ca prāg uktam |",
    "GE07bhg4c03u:457": "api cety antaḥ-karaṇa-śuddhi-samuccayārthaḥ ||8||",
    "GE07bhg4c03u:458": "viśvanāthaḥ : tasmāt tvaṃ niyataṃ nityaṃ sandhyopāsanādi akarmaṇaḥ",
    "GE07bhg4c03u:459": "karma-sannyāsāt sakāśāj jyāyaḥ śreṣṭham |",
    "GE07bhg4c03u:460": "sannyāsa-sarva-karmaṇas tava",
    "GE07bhg4c03u:461": "śarīra-nirvāho 'pi na sidhyet ||8||",
    "GE07bhg4c03u:462": "baladevaḥ : niyatam iti tasmāt tvam aviśuddha-citto niyatam āvaśyaka-karam",
    "GE07bhg4c03u:463": "kuru citta-viśuddhaye niṣkāmatayā sva-vihitaṃ karmācarety arthaḥ |",
    "GE07bhg4c03u:464": "akarmaṇam autsukya-mātreṇa sarva-karma-saṃnyāsa-sakāśāt karmaiva jyāyaḥ praśastataraṃ krama-sopāna-nyāyena jñānotpādakatvāt |",
    "GE07bhg4c03u:465": "autsukya-mātreṇa",
    "GE07bhg4c03u:466": "karma tyajator maline hṛdi jñāna-prakāśāt |",
    "GE07bhg4c03u:467": "kiṃ cākarmaṇaḥ saṃnyasta-sarva-karmaṇas tava śarīra-yātrā deha-nirvāho 'pi na sidhyet |",
    "GE07bhg4c03u:468": "yāvat sādhana-pūrti-deha-dhāraṇasyāvaśyakatvāt tad-arthaṃ jñānī",
    "GE07bhg4c03u:469": "bhikṣāṭanādi-karmānutiṣṭhati |",
    "GE07bhg4c03u:470": "tac ca kṣatriyasya tavānucitam |",
    "GE07bhg4c03u:471": "tasmāt",
    "GE07bhg4c03u:472": "sva-vihitena yuddha-prajā-pālanādi-karmaṇā śulkāni vittāny upārjya tair",
    "GE07bhg4c03u:473": "nirvyūha-deha-yātraḥ svātmānam anusandhehīti ||8||",
    "GE07bhg4c03u:474": "BhG 3.9",
    "GE07bhg4c03u:475": "yajñārthāt karmaṇo 'nyatra loko 'yaṃ karma-bandhanaḥ |",
    "GE07bhg4c03u:476": "tad-arthaṃ karma kaunteya mukta-saṅgaḥ samācara ||9||",
    "GE07bhg4c03u:477": "śrīdharaḥ : sāṅkhyās tu sarvam api karma-bandhaktavān na kāryam ity āhuḥ |",
    "GE07bhg4c03u:478": "tannirākurvann āha yajñārthād iti |",
    "GE07bhg4c03u:479": "yajño 'tra viṣṇuḥ |",
    "GE07bhg4c03u:480": "yajño vai viṣṇur iti śruteḥ |",
    "GE07bhg4c03u:481": "tad-ārādhanārthāt karmaṇo |nyatra tad ekaṃ loko 'yaṃ",
    "GE07bhg4c03u:482": "karma-bandhanaḥ karmabhir vadhyate |",
    "GE07bhg4c03u:483": "na tu īśvarārādhanārthena karmaṇā |",
    "GE07bhg4c03u:484": "atas tad-arthaṃ viṣṇu-prīty-arthaṃ mukta-saṅgo niṣkāmaḥ san karma samyag ācara ||9||",
    "GE07bhg4c03u:485": "madhusūdanaḥ : karmaṇā badhyate jantuḥ [Mbh 12.241.7] iti smṛteḥ sarvaṃ",
    "GE07bhg4c03u:486": "karma bandhātmakatvān mumukṣuṇā na kartavyam iti matvā tasyottaram āha yajñārthād iti |",
    "GE07bhg4c03u:487": "yajñaḥ parameśvaraḥ yajño vai viṣṇur [TaittS 1.7.4] iti śruteḥ |",
    "GE07bhg4c03u:488": "tad-ārādhanārthaṃ yat kriyate karma tad-yajñārthaṃ tasmāt karmaṇo 'nyatra karmaṇi pravṛtto 'yaṃ lokaḥ karmādhikārī karma-bandhanaḥ karmaṇā badhyate na tv īśvarārādhnārthena |",
    "GE07bhg4c03u:489": "atas tad-arthaṃ yajñārthaṃ karma he",
    "GE07bhg4c03u:490": "kaunteya ! tvaṃ karmaṇy adhikṛto mukta-saṅgaḥ san samācara samyak-śraddhādi-puraḥsaram ācara ||9||",
    "GE07bhg4c03u:491": "viśvanāthaḥ : nanu tarhi karmaṇā badhyate jantuḥ iti smṛteḥ |",
    "GE07bhg4c03u:492": "karmaṇi kṛte bandhaḥ syād iti cen na |",
    "GE07bhg4c03u:493": "parameśvarārpitaṃ karma na bandhakam ity āha yajñārthād iti |",
    "GE07bhg4c03u:494": "viṣṇv-arpito niṣkāmo dharma eva yajña ucyate |",
    "GE07bhg4c03u:495": "yad-arthaṃ",
    "GE07bhg4c03u:496": "yat karma tato 'nyatraivāyaṃ lokaḥ karma-bandhanaḥ karmaṇā badhyamāno bhavati |",
    "GE07bhg4c03u:497": "tasmāt tvaṃ tad-arthaṃ tādṛśa-dharma-siddhy-arthaṃ karma samācara |",
    "GE07bhg4c03u:498": "nanu viṣṇv-arpito 'pi dharmaḥ kāmanām uddiśya kṛtaś ced bandhako bhavaty evety āha mukta-saṅgaḥ phalākāṅkṣā-rahitaḥ |",
    "GE07bhg4c03u:499": "evam evoddhavaṃ praty api",
    "GE07bhg4c03u:500": "śrī-bhagavatoktam -",
    "GE07bhg4c03u:501": "sva-dharma-stho yajan yajñair anāśīḥ-kāma uddhava |",
    "GE07bhg4c03u:502": "na yāti svarga-narakau",
    "GE07bhg4c03u:503": "yady anyan na samācaret ||",
    "GE07bhg4c03u:504": "asmin loke vartamānaḥ",
    "GE07bhg4c03u:505": "sva-dharma-stho 'naghaḥ śuciḥ |",
    "GE07bhg4c03u:506": "jñānaṃ viśuddham āpnoti",
    "GE07bhg4c03u:507": "mad-bhaktiṃ vā yadṛcchayā || [BhP 11.20.10-1] iti ||9||",
    "GE07bhg4c03u:508": "baladevaḥ : nanu karmaṇi kṛte bandho bhavet |",
    "GE07bhg4c03u:509": "karmaṇā badhyate jantur ity",
    "GE07bhg4c03u:510": "ādi-smaraṇāc ceti tatrāha yajñārthād iti |",
    "GE07bhg4c03u:511": "yajñaḥ parameśvaraḥ yajño vai viṣṇur iti śruteḥ |",
    "GE07bhg4c03u:512": "tad-arthāt tat-toṣa-phalāt karmaṇo 'nyatra",
    "GE07bhg4c03u:513": "svasukha-phalaka-karmaṇi kriyamāṇe 'yaṃ lokaḥ prāṇī karma-bandhanaḥ",
    "GE07bhg4c03u:514": "karmaṇā badhyate |",
    "GE07bhg4c03u:515": "tasmāt tad-arthaṃ viṣṇu-toṣārthaṃ karma samācara |",
    "GE07bhg4c03u:516": "he kaunteya mukta-saṅgas tyakta-sukhābhilāṣaḥ san",
    "GE07bhg4c03u:517": "nyāyopārjita-dravya-siddhena yajñādinā viṣṇur ārādhya tac-cheṣeṇa",
    "GE07bhg4c03u:518": "deha-yātrāṃ kurvan na badhyata ity arthaḥ ||9||",
    "GE07bhg4c03u:519": "BhG 3.10",
    "GE07bhg4c03u:520": "saha-yajñāḥ prajāḥ sṛṣṭvā purovāca prajāpatiḥ |",
    "GE07bhg4c03u:521": "anena prasaviṣyadhvam eṣa vo 'stv iṣṭa-kāma-dhuk ||10||",
    "GE07bhg4c03u:522": "śrīdharaḥ : prajāpati-vacanād api karma-kartaiva śreṣṭha ity āha sahayajñā iti |",
    "GE07bhg4c03u:523": "yañena saha vartanta iti sahayajñāḥ yajñādhikṛtā brāhmaṇādi-prajāḥ",
    "GE07bhg4c03u:524": "purā sargādau sṛṣṭvā idam uvāca brahmā anena yajñena prasaviṣyadhvam |",
    "GE07bhg4c03u:525": "prasavo hi vṛddhiḥ |",
    "GE07bhg4c03u:526": "uttarottarābhivṛddhiṃ labhadhvam ity arthaḥ |",
    "GE07bhg4c03u:527": "tatra hetuḥ |",
    "GE07bhg4c03u:528": "eṣa yajño vo yuṣmākam iṣṭa-kāma-dhuk |",
    "GE07bhg4c03u:529": "iṣṭān dogdhīti tathā |",
    "GE07bhg4c03u:530": "abhīṣṭa-bhoga-prado 'stu ity arthaḥ |",
    "GE07bhg4c03u:531": "atra ca yajña-grahaṇam",
    "GE07bhg4c03u:532": "āvaśyaka-karmopalakṣaṇārtham |",
    "GE07bhg4c03u:533": "kāmya-karma-praśaṃsā tu prakaraṇe 'saṅgatāpi sāmānyato 'karmaṇaḥ karma śreṣṭham ity etad artham ity adoṣaḥ",
    "GE07bhg4c03u:534": "madhusūdanaḥ : prajāpati-vacanād apy adhikṛtena karma kartavyam ity āha",
    "GE07bhg4c03u:535": "sahayajñā ity-ādi-caturbhiḥ |",
    "GE07bhg4c03u:536": "saha yajñena vihita-karma-kalāpena vartanta iti sahayajñā samādhikṛtā iti yāvat |",
    "GE07bhg4c03u:537": "vopasarjanasya [Pāṇ 6.3.82] iti pakṣe sādeśābhāvaḥ |",
    "GE07bhg4c03u:538": "prajās trīn varṇān purā kalpādau sṛṣṭvovāca prajānāṃ patiḥ sraṣṭā |",
    "GE07bhg4c03u:539": "kim uvācety āha -- anena yajñena svāśramocita-dharmeṇa",
    "GE07bhg4c03u:540": "prasaviṣyadhvam prasūyadhvam |",
    "GE07bhg4c03u:541": "prasavo vṛddhiḥ |",
    "GE07bhg4c03u:542": "uttarottarām abhivṛddhiṃ labhadhvam ity arthaḥ |",
    "GE07bhg4c03u:543": "katham anena vṛddhiḥ syād ity āha eṣa yajñākhyo dharmo vo yuṣmākam iṣṭa-kāma-dhuk |",
    "GE07bhg4c03u:544": "iṣṭān abhimatān kāmān kāmyāni phalāni dogdhi prāpayatīti tathā |",
    "GE07bhg4c03u:545": "abhīṣṭa-bhoga-prado 'stv ity arthaḥ |",
    "GE07bhg4c03u:546": "atra yadyapi yajña-grahaṇam āvaśyaka-karmopalakṣaṇārtham akaraṇe pratyavāyasyāgre kathanāt",
    "GE07bhg4c03u:547": "kāmya-karmaṇāṃ ca prakṛte prastāvo nāsty eva mā karma-phala-hetur bhūr ity anena nirākṛtatvāt",
    "GE07bhg4c03u:548": "tathāi nitya-karmaṇām",
    "GE07bhg4c03u:549": "ānuṣaṅgika-phala-sadbhāvāt |",
    "GE07bhg4c03u:550": "eṣa vo 'stv iṣṭa-kāma-dhuk ity upapadyate |",
    "GE07bhg4c03u:551": "tathā ca āpastambaḥ smarati tad yathāmre phalārthe nimitte chāyā-gandhāv",
    "GE07bhg4c03u:552": "anūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti |",
    "GE07bhg4c03u:553": "phala-sad-bhāve 'pi",
    "GE07bhg4c03u:554": "tad-abhisandhy-anabhisandhibhyāṃ kāmya-nityayor viśeṣaḥ |",
    "GE07bhg4c03u:555": "anabhisaṃhitasyāpi vastu-svabhāvād utpattau na viśeṣaḥ |",
    "GE07bhg4c03u:556": "vistareṇa cāgre pratipādayiṣyate ||10||",
    "GE07bhg4c03u:557": "viśvanāthaḥ : tad evāśuddha-cittau niṣkāmaṃ karmaiva kuryān na tu sannyāsam ity uktam |",
    "GE07bhg4c03u:558": "idānīṃ yadi ca niṣkāmo 'pi bhavituṃ na śaknuyāt tadā sakāmam api dharmaṃ viṣṇv-arpitaṃ kuryān na tu karma-tyāgam ity āha saheti",
    "GE07bhg4c03u:559": "saptabhiḥ |",
    "GE07bhg4c03u:560": "yajñena sahitāḥ saha-yajñāḥ vopasarjanasya iti sahasyādeśābhāvaḥ |",
    "GE07bhg4c03u:561": "purā viṣṇv-arpita-dharma-kāriṇīḥ prajāḥ sṛṣṭvā brahmovāca anena dharmeṇa prasaviṣyadhvaṃ prasavo vṛddhir uttarottaram ativṛddhiṃ labhadhvam ity arthaḥ |",
    "GE07bhg4c03u:562": "tāsāṃ sa-kāmatvam abhilakṣyāha eṣa yajño va iṣṭa-kāma-dhug-abhīṣṭa-bhoga-prado 'stv ity arthaḥ ||10||",
    "GE07bhg4c03u:563": "baladevaḥ : ayajñeśeṣeṇa deha-yātrāṃ kurvato doṣam āha saheti |",
    "GE07bhg4c03u:564": "prajāpatiḥ sarveśvaro viṣṇuḥ patiṃ viśvasyātmeśvaram ity ādi-śruteḥ |",
    "GE07bhg4c03u:565": "brahma prajānāṃ patir acyuto 'sāv ity ādi-smaraṇāc ca |",
    "GE07bhg4c03u:566": "purā ādi-sarge saha-yajñā yajñaiḥ sahitā deva-mānavādi-rūpāḥ prajāḥ sṛṣṭvā nāma-rūpa-vibhāga-śūnyāḥ",
    "GE07bhg4c03u:567": "prakṛti-śaktike svasmin vilīnāḥ puruṣārthāyogyās tās",
    "GE07bhg4c03u:568": "tat-sampādaka-nāma-rūpa-bhājo vidhāya yajñaṃ tan-nirūpakaṃ vedaṃ ca prakāśyety arthaḥ |",
    "GE07bhg4c03u:569": "tāḥ pratīdam uvāca kāruṇikaḥ |",
    "GE07bhg4c03u:570": "anena vedoktena mad-arpitena yajñena yūyaṃ prasaviṣyadhvam |",
    "GE07bhg4c03u:571": "prasavo vṛddhiḥ sva-vṛddhiṃ",
    "GE07bhg4c03u:572": "bhajadhvam ity arthaḥ |",
    "GE07bhg4c03u:573": "eṣa mad-arpito yajño vo yuṣmākam iṣṭa-kāma-dhuk",
    "GE07bhg4c03u:574": "hṛd-viśuddhy-ātma-jñāna-deha-yātrā-sampādana-dvārā vāñchita-mokṣa-prado",
    "GE07bhg4c03u:575": "'stu ||10||",
    "GE07bhg4c03u:576": "BhG 3.11",
    "GE07bhg4c03u:577": "devān bhāvayatānena te devā bhāvayantu vaḥ |",
    "GE07bhg4c03u:578": "parasparaṃ bhāvayantaḥ śreyaḥ param avāpsyatha ||11||",
    "GE07bhg4c03u:579": "śrīdharaḥ : katham iṣṭa-kāma-dogdhā yajño bhaved iti ? tatrāha devān iti |",
    "GE07bhg4c03u:580": "anena yajñena devān bhāvayata |",
    "GE07bhg4c03u:581": "havir bhāgaiḥ saṃvardhayata te ca devā vo yuṣmān saṃvardhayantu vṛṣṭy-ādinā annotpatti-dvāreṇa",
    "GE07bhg4c03u:582": "evam anyonyaṃ saṃvardhayanto devāś ca yūyaṃ ca parasparaṃ śreyo 'bhīṣṇam artham avāpsyatha prāpsyatha ||11||",
    "GE07bhg4c03u:583": "madhusūdanaḥ : katham iṣṭa-kāma-dogdhṛtvaṃ yajñasyeti tad āha devān iti |",
    "GE07bhg4c03u:584": "anena yajñena yūyaṃ yajamānā devān indrādīn bhāvayata havir-bhogaiḥ",
    "GE07bhg4c03u:585": "saṃvardhayata tarpayatety arthaḥ |",
    "GE07bhg4c03u:586": "te devā yuṣmābhir bhāvitāḥ santo vo yuṣmān bhāvayantu vṛṣṭy-ādinānnotpatti-dvāreṇa saṃvardhayantu",
    "GE07bhg4c03u:587": "evam anyonyaṃ saṃvardhayanto devāś ca yūyaṃ ca varaṃ śreyo 'bhimatam arthaṃ prāpsyatha devās tṛptiṃ prāpsyanti yūyaṃ ca svargākhyaṃ paraṃ śreyaḥ prāpsyathety arthaḥ ||11||",
    "GE07bhg4c03u:588": "viśvanāthaḥ : katham iṣṭa-kāma-prado yajño bhavet tatrāha devān iti |",
    "GE07bhg4c03u:589": "anena yajñena devān bhāvayata |",
    "GE07bhg4c03u:590": "bhāvavataḥ kuruta |",
    "GE07bhg4c03u:591": "bhāvaḥ prītis tad-yuktān kuruta prīṇayan ity arthaḥ |",
    "GE07bhg4c03u:592": "te devā api vaḥ prīṇayatu ||11||",
    "GE07bhg4c03u:593": "baladevaḥ : idaṃ ca prajāḥ prayuktāḥ anena yajñena mad-aṅga-bhūtā-nindādīn",
    "GE07bhg4c03u:594": "bhāvayata tat-tad-dhavir-dānena prītān yūyaṃ kuruta |",
    "GE07bhg4c03u:595": "te devā vo yuṣmāṃs",
    "GE07bhg4c03u:596": "tad-vara-dānena bhāvayantu prītān kurvantu |",
    "GE07bhg4c03u:597": "itthaṃ śuddhāhāreṇa mitho bhāvatās te yūyaṃ paraṃ mokṣa-lakṣaṇaṃ śreyaḥ prāpsyathaḥ tatrāhāra-śuddhir hi jñāna-nisṭhāṅgaṃ, tatrāhāra-śuddhau sattva-śuddhiḥ",
    "GE07bhg4c03u:598": "sattva-śuddhau dhruvā smṛtiḥ smṛti-labdhe sarva-granthīnāṃ vipramokṣaḥ iti śruteḥ ||11||",
    "GE07bhg4c03u:599": "BhG 3.12",
    "GE07bhg4c03u:600": "iṣṭān bhogān hi vo devā dāsyante yajña-bhāvitāḥ |",
    "GE07bhg4c03u:601": "tair dattān apradāyaibhyo yo bhuṅkte stena eva saḥ ||12||",
    "GE07bhg4c03u:602": "śrīdharaḥ : etad eva spaṣṭīkurvan karmākaraṇe doṣam āha iṣṭān iti |",
    "GE07bhg4c03u:603": "yajñair bhāvitāḥ santo devā vṛṣṭy-ādi-dvāreṇa vo yuṣmabhyaṃ bhogān",
    "GE07bhg4c03u:604": "dāsyante hi |",
    "GE07bhg4c03u:605": "ato devair dattān annādīn ebhyo devebhyaḥ pañca-yajñādibhir",
    "GE07bhg4c03u:606": "adattvā yo bhuṅkte, sa stenaś caura eva jñeyaḥ ||12||",
    "GE07bhg4c03u:607": "madhusūdanaḥ : na kevalaṃ pāratrikam eva phalaṃ yajñāt, kintv aihikam apīty āha iṣṭān iti",
    "GE07bhg4c03u:608": "abhilaṣitān bhogān paśv-anna-hiraṇyādīn vo yuṣmabhyaṃ devā dāsyante vitariṣyanti |",
    "GE07bhg4c03u:609": "hi yasmād yajñair bhāvitās toṣitās te |",
    "GE07bhg4c03u:610": "yasmāt tair ṛṇavad bhavadbhyo dattā bhogās tasmāt tair devair dattān bhogān ebhyo devebhyo 'pradāya yajñeṣu devodeśenāhutīrasampādya yo bhuṅkte dehendriyāṇy eva tarpayati stena eva taskara eva sa deva-svāpahārī",
    "GE07bhg4c03u:611": "devārṇapākaraṇāt ||12||",
    "GE07bhg4c03u:612": "viśvanāthaḥ : etad eva spaṣṭīkurvan karmākaraṇe doṣam āha iṣṭān iti |",
    "GE07bhg4c03u:613": "tair dattān vṛṣṭy-ādi-dvāreṇānnādīn nādīn utpādety arthaḥ |",
    "GE07bhg4c03u:614": "ebhyo devebhyaḥ pañca-mahā-yajñādibhir adattvā yo bhuṅkte, sa tu caura eva ||12||",
    "GE07bhg4c03u:615": "baladevaḥ : etad eva viśadayan karmānuṣṭhānena doṣam āha iṣṭān iti |",
    "GE07bhg4c03u:616": "pūrva-bhāvita-mad-aṅga-bhūtā devā vo yuṣmabhyam iṣṭān mumukṣu-kāmyān",
    "GE07bhg4c03u:617": "uttarottara-yajñāpekṣān bhogān dāsyanti vṛṣṭy-ādi-dvārā vrīhy-ādīn",
    "GE07bhg4c03u:618": "utpādyety arthaḥ |",
    "GE07bhg4c03u:619": "svārcanārthaṃ tair devair dattāṃs tān bhogān ebhyaḥ",
    "GE07bhg4c03u:620": "pañca-yajñādibhir apradāya kevalātma-tṛpti-karo yo bhuṅkte sa stenaś caura eva |",
    "GE07bhg4c03u:621": "devas tāny apahṛtya tair ātmanaḥ poṣāt |",
    "GE07bhg4c03u:622": "cauro bhūpād iva sa yamād daṇḍam arhati pumarthānarhaḥ ||12||",
    "GE07bhg4c03u:623": "BhG 3.13",
    "GE07bhg4c03u:624": "yajña-śiṣṭāśinaḥ santo mucyante sarva-kilbiṣaiḥ |",
    "GE07bhg4c03u:625": "bhuñjate te tv aghaṃ pāpā ye pacanty ātma-kāraṇāt ||13||",
    "GE07bhg4c03u:626": "śrīdharaḥ : ataś ca yajanta eva śreṣṭhāḥ |",
    "GE07bhg4c03u:627": "netara ity āha yajña-śiṣṭāśina iti |",
    "GE07bhg4c03u:629": "vaiśva-devādi-yajñāvaśiṣṭaṃ ye 'śnanti te pañcasūnākṛtaiḥ sarvaiḥ",
    "GE07bhg4c03u:630": "kilbiṣair mucyante |",
    "GE07bhg4c03u:631": "pañca-sūnāś ca smṛtāv uktāḥ -",
    "GE07bhg4c03u:632": "kaṇḍanī peṣaṇī cullī udakumbhī ca mārjanī |",
    "GE07bhg4c03u:633": "pañca-sūnā gṛhasthasya tābhiḥ svargaṃ na vindati || iti ||",
    "GE07bhg4c03u:634": "ye ātmano bhojanārtham eva pacanti, na tu vaiśvadevādy-arthaṃ te pāpā durācārā agham eva bhuñjate ||13||",
    "GE07bhg4c03u:635": "madhusūdanaḥ : ye tu vaiśvadevādi-yajñāvaśiṣṭam amṛtaṃ ye 'śnanti te santaḥ śiṣṭā vedokta-kāritvena devādy-ṛṇāpākaraṇāt atas te mucyante",
    "GE07bhg4c03u:636": "sarvair vihitākaraṇa-nimittaiḥ pūrva-kṛtaiś ca pañca-sūnā-nimittaiḥ",
    "GE07bhg4c03u:637": "kilbiṣaiḥ |",
    "GE07bhg4c03u:638": "bhūta-bhāvi-pātakā-saṃsargiṇas te bhavantīty arthaḥ |",
    "GE07bhg4c03u:639": "evam anvaye bhūta-bhāvi-pāpābhāvām uktvā vyatireke doṣam āha bhuñjate te",
    "GE07bhg4c03u:640": "vaiśvadevādy-akāriṇo 'ghaṃ pāpam eva |",
    "GE07bhg4c03u:641": "tu-śabdo 'vadhāraṇe |",
    "GE07bhg4c03u:642": "ye pāpāḥ pañca-sūnā-nimittaṃ pramāda-kṛta-hiṃsā-nimittaṃ ca kṛta-pāpāḥ santa",
    "GE07bhg4c03u:643": "ātma-kāraṇād eva pacanti na tu vaiśvadevādy-artham |",
    "GE07bhg4c03u:644": "tathā ca pāñca-sūnādi-kṛta-pāpe vidyamāna eva vaiśvadevādi-nitya-karmākaraṇa-nimittam aparaṃ pāpam āpnuvantīti bhuñjate te tv aghaṃ pāpā ity uktam |",
    "GE07bhg4c03u:645": "tathā ca smṛtiḥ -",
    "GE07bhg4c03u:646": "kaṇḍanī peṣaṇī cullī udakumbhī ca mārjanī |",
    "GE07bhg4c03u:647": "pañca-sūnā gṛhasthasya tābhiḥ svargaṃ na vindati ||iti |",
    "GE07bhg4c03u:648": "pañca-sūnākṛtaṃ pāpaṃ pañca-yajñair vyapohati iti ca |",
    "GE07bhg4c03u:649": "śrutiś ca idam evāsya tat-sādhāraṇam annaṃ yad idam adyate |",
    "GE07bhg4c03u:650": "sa ya etad upāste na sa pāpnamo vyāvartate miśraṃ hy etat iti |",
    "GE07bhg4c03u:651": "mantra-varṇo 'pi -",
    "GE07bhg4c03u:652": "mogham annaṃ vindate agra-cetāḥ",
    "GE07bhg4c03u:653": "satyaṃ bravīmi vadha itsa tasya |",
    "GE07bhg4c03u:654": "nāryamāṇaṃ puṣyati no sakhāyaṃ kevalādho bhavati kevalādī ||iti |",
    "GE07bhg4c03u:655": "idaṃ copalakṣaṇaṃ pañca-mahā-yajñānāṃ smārtānāṃ śrautānāṃ ca",
    "GE07bhg4c03u:656": "nitya-karmaṇām |",
    "GE07bhg4c03u:657": "adhikṛtena nityāni karmāṇy avaśyam anuṣṭheyānīti prajāpati-vacanārthaḥ ||13||",
    "GE07bhg4c03u:658": "viśvanāthaḥ : vaiśvadevādi-yajñāvaśiṣṭam annaṃ ye 'śnanti te",
    "GE07bhg4c03u:659": "pañca-sūnākṛtaiḥ sarvaiḥ pāpair mucyante |",
    "GE07bhg4c03u:660": "pañca-sūnāś ca smṛty-uktāḥ -",
    "GE07bhg4c03u:661": "kaṇḍanī peṣaṇī cullī udakumbhī ca mārjanī |",
    "GE07bhg4c03u:662": "pañca-sūnā gṛhasthasya tābhiḥ svargaṃ na vindati || iti ||13||",
    "GE07bhg4c03u:663": "baladevaḥ : ye indrādy-aṅgatayāvasthitaṃ yajñaṃ sarveśvaraṃ viṣṇum",
    "GE07bhg4c03u:664": "abhyarcya tac-cheṣam aśnanti tena tad-deha-yātrāṃ sampādayanti te santaḥ",
    "GE07bhg4c03u:665": "sarveśvarasya yajña-puruṣasya bhaktāḥ sarva-kilbiṣair",
    "GE07bhg4c03u:666": "anādi-kāla-vivṛddhair ātmānubhava-pratibandhakair nikhilaiḥ pāpair vimucyante |",
    "GE07bhg4c03u:667": "te tu pāpāḥ pāpa-grastāḥ agham eva bhuñjate |",
    "GE07bhg4c03u:668": "ye",
    "GE07bhg4c03u:669": "tat-tad-devatāṅgatayāvasthitena yajña-puruṣeṇa svārcanāya dattaṃ vrīhy-ādy-ātma-kāraṇāt pacanti tad vipacyātma-poṣaṇaṃ kurvantīty arthaḥ |",
    "GE07bhg4c03u:670": "pakvasya vrīhy-āder agha-rūpeṇa pariṇāmād aghatvam uktam ||13||",
    "GE07bhg4c03u:671": "BhG 3.14",
    "GE07bhg4c03u:672": "annād bhavanti bhūtāni parjanyād anna-saṃbhavaḥ |",
    "GE07bhg4c03u:673": "yajñād bhavati parjanyo yajñaḥ karma-samudbhavaḥ ||14||",
    "GE07bhg4c03u:674": "śrīdharaḥ : jagac-cakra-pravṛtti-hetutvād api karma kartavyam ity āha annād iti tribhiḥ",
    "GE07bhg4c03u:675": "annāt śukra-śoṇita-rūpeṇa pariṇatād bhūtāny utpadyante",
    "GE07bhg4c03u:676": "| annasya ca sambhavaḥ parjanyād vṛṣṭeḥ |",
    "GE07bhg4c03u:677": "sa ca parjanyo yajñād bhavati |",
    "GE07bhg4c03u:678": "sa ca yajñaḥ karma-samudbhavaḥ |",
    "GE07bhg4c03u:679": "karmaṇā yajamānādi-vyāpāreṇa samyak sampadyata ity arthaḥ |",
    "GE07bhg4c03u:680": "agnau prāstāhutiḥ samyag ādityam upatiṣṭhate |",
    "GE07bhg4c03u:681": "ādityāj jāyate vṛṣṭir vṛṣṭer annaṃ tataḥ prajāḥ ||14||",
    "GE07bhg4c03u:682": "madhusūdanaḥ : na kevalaṃ prajāpati-vacanād eva karma kartavyam api tu jagac-cakra-pravṛtti-hetutvād apīty āha annād iti tribhiḥ |",
    "GE07bhg4c03u:683": "annād bhuktād reto-lohita-rūpeṇa pariṇatād bhūtāni prāṇi-śarīrāṇi bhavanti jāyante |",
    "GE07bhg4c03u:684": "annasya sambhavo janmānna-sambhavaḥ parjanyād vṛṣṭeḥ |",
    "GE07bhg4c03u:685": "pratyakṣa-siddham",
    "GE07bhg4c03u:686": "evaitat |",
    "GE07bhg4c03u:687": "atra karmopayogam āha yajñāt kārīr yāder agnihotrādeś cāpūrvākhyād dharmād bhavati parjanyaḥ",
    "GE07bhg4c03u:688": "yathā cāgnihotrāhuter vṛṣṭi-janakatvaṃ tathā vyākhyātam aṣṭādhyāyī-kāṇḍe",
    "GE07bhg4c03u:689": "janaka-yājñavalkya-saṃvāda-rūpāyāṃ ṣaṭ-praśnyām |",
    "GE07bhg4c03u:690": "manunā coktam -",
    "GE07bhg4c03u:691": "agnau prāstāhutiḥ samyag ādityam upatiṣṭhate |",
    "GE07bhg4c03u:692": "ādityāj jāyate vṛṣtir vṛṣter annaṃ tataḥ prajāḥ ||[Manu 3.76] iti |",
    "GE07bhg4c03u:693": "sa ca yajño dharmākhyaḥ sūkṣmaḥ karma-samudbhava",
    "GE07bhg4c03u:694": "ṛtvig-yajamāna-vyāpāra-sādhyaḥ |",
    "GE07bhg4c03u:695": "yajñasya hi apūrvasya vihitaṃ karma kāraṇam ||14||",
    "GE07bhg4c03u:696": "viśvanāthaḥ : jagac-cakra-pravṛtti-hetutvād api yajñaṃ kuryād evety āha annād bhūtāni prāṇino bhavantīti bhūtānāṃ hetur annam |",
    "GE07bhg4c03u:697": "annād eva śukra-śoṇita-rūpeṇa pariṇatāt prāṇi-śarīra-siddhes tasyānnasya hetuḥ parjanyaḥ",
    "GE07bhg4c03u:698": "vṛṣṭibhir evānna-siddhes tasya parjanyasya hetur yajñaḥ |",
    "GE07bhg4c03u:699": "lokaiḥ kṛtena yajñenaiva samucita-vṛṣṭi-prada-megha-siddhes tasya yajñasya hetuḥ karma-ṛtvig-yajamāna-vyāpārātmakatvāt karmaṇa eva yajña-siddheḥ",
    "GE07bhg4c03u:700": "baladevaḥ : prajāpatinā pareśena prajāḥ sṛṣṭvā tad-upajīvanāya tadaiva yajñaḥ sṛṣṭas tataḥ pareśānubartināvaśyaṃ sakārya ity āha annād iti dvābhyām |",
    "GE07bhg4c03u:701": "bhūtāni prāṇino 'nnād vrīhy-āder bhavanti |",
    "GE07bhg4c03u:702": "śukra-śoṇita-rūpeṇa",
    "GE07bhg4c03u:703": "pariṇatās tasmāt tad-dehānāṃ siddheḥ |",
    "GE07bhg4c03u:704": "tasyānnasya sambhavaḥ parjanyād vṛṣṭer bhavati |",
    "GE07bhg4c03u:705": "parjanyaś ca yajñād bhavati sidhyatīty arthaḥ |",
    "GE07bhg4c03u:706": "agnau prāstāhutiḥ samyag ādityam upatiṣṭhate |",
    "GE07bhg4c03u:707": "ādityāj jāyate vṛṣṭir vṛṣṭer annaṃ tataḥ prajāḥ || iti manu-smṛteḥ ||14||",
    "GE07bhg4c03u:708": "BhG 3.15",
    "GE07bhg4c03u:709": "karma brahmodbhavaṃ viddhi brahmākṣara-samudbhavam",
    "GE07bhg4c03u:710": "tasmāt sarva-gataṃ brahma nityaṃ yajñe pratiṣṭhitam ||15||",
    "GE07bhg4c03u:711": "śrīdharaḥ : tathā karmeti |",
    "GE07bhg4c03u:712": "tac ca yajamānādi-vyāpāra-rūpaṃ karma brahmodbhavaṃ viddhi |",
    "GE07bhg4c03u:713": "brahma vedaḥ |",
    "GE07bhg4c03u:714": "tasmāt pravṛttaṃ jānīhi |",
    "GE07bhg4c03u:715": "asya mahato bhūtasya niḥśvasitam etad ṛg-vedo yajur-veaḥ sāma-vedo |thāṅgīrasaḥ",
    "GE07bhg4c03u:716": "iti śruteḥ |",
    "GE07bhg4c03u:717": "yata evam akṣarād eva yajña-pravṛtter atyantam abhipreto yajñaḥ, tasmāt sarva-gatam apy akṣaraṃ brahma nityaṃ sarvadā yajñe",
    "GE07bhg4c03u:718": "pratiṣṭhitam |",
    "GE07bhg4c03u:719": "yajñenopāya-bhūtena prāpyata iti yajñe pratiṣṭhitam ucyata iti |",
    "GE07bhg4c03u:720": "udyama-sthā sadā lakṣmīr itivat |",
    "GE07bhg4c03u:721": "yad vā, jagac-cakrasya mūlaṃ karma tasmāt sarva-gataṃ mantrārtha-vādaiḥ sarveṣu siddhārtha-pratipādakeṣu",
    "GE07bhg4c03u:722": "bhūtārthākhyānādiṣu gataṃ sthitam api vedākhyaṃ brahma sarvadā yajñe tātparya-rūpeṇa pratiṣṭhitam",
    "GE07bhg4c03u:723": "ato yajñādi karma kartavyam ity arthaḥ",
    "GE07bhg4c03u:724": "madhusūdanaḥ : tac cāpūrvotpādakam |",
    "GE07bhg4c03u:725": "brahmodbhavaṃ brahma vedaḥ sa evodbhavaḥ pramāṇaṃ yasya tat tathā |",
    "GE07bhg4c03u:726": "veda-vihitam eva karmāpūrva-sādhanaṃ",
    "GE07bhg4c03u:727": "jānīhi |",
    "GE07bhg4c03u:728": "na tv anyat-pāṣaṇḍa-pratipāditam ity arthaḥ |",
    "GE07bhg4c03u:729": "nanu",
    "GE07bhg4c03u:730": "pāṣaṇḍa-śāstrāpekṣayā vedasya kiṃ vailakṣaṇyaṃ yato veda-pratipādita eva dharmo nānya ity ata āha brahma vedākhyam akṣara-samudbhavam akṣarāt paramātmano nirdoṣāt puruṣa-niḥśvāsa-nyāyenābuddhi-pūrvaṃ samudbhava āvirbhāvo yasya tad-akṣara-samudbhavam |",
    "GE07bhg4c03u:731": "tathā cāpauruṣeyatvena nirasta-samasta-doṣāśaṅkaṃ veda-vākyaṃ pramiti-janakam iti bhāvaḥ",
    "GE07bhg4c03u:732": "tathā ca śrutiḥ -- asya mahato bhūtasya niḥśvasitam etad ṛg-vedo yajur-veaḥ",
    "GE07bhg4c03u:733": "sāma-vedo 'thāṅgīrasa itihāsaḥ purāṇaṃ vidyā upaniṣadaḥ ślokāḥ sūtrāṇy",
    "GE07bhg4c03u:734": "anuvyākhānāni vyākhyānāny asyaivaitāni niḥśvasitāni [BAU 2.4.10] iti |",
    "GE07bhg4c03u:735": "tasmāt sākṣāt paramātma-samudbhavatayā sarva-gataṃ sarva-prakāśakaṃ nityam avināśi ca brahma vedākhyaṃ yajñe dharmākhye 'tīndriye pratiṣṭhitaṃ tātparyeṇa |",
    "GE07bhg4c03u:736": "ataḥ pāṣaṇḍa-pratipāditopadharma-parityāgena veda-bodhita eva dharmo 'nuṣṭheya ity arthaḥ",
    "GE07bhg4c03u:737": "viśvanāthaḥ : tasya karmaṇo hetur brahma vedaḥ |",
    "GE07bhg4c03u:738": "vedokta-vidhi-vākya-śravaṇād eva yajñaṃ prati vyāpārotpattes tasya vedasya",
    "GE07bhg4c03u:739": "hetur akṣaraṃ brahma |",
    "GE07bhg4c03u:740": "brahmata eva vedotpatteḥ |",
    "GE07bhg4c03u:741": "tathā ca śrutiḥ - asya mahato bhūtasya niḥśvasitam etad ṛg-vedo yajur-veaḥ sāma-vedo |thāṅgīrasaḥ iti |",
    "GE07bhg4c03u:743": "tasmāt sarva-gataṃ brahma yajñe pratiṣṭhitam iti yajñena brahmāpi",
    "GE07bhg4c03u:744": "prāpyata iti bhāvaḥ |",
    "GE07bhg4c03u:745": "atra yadyapi kārya-kāraṇa-bhāvenānnādyā",
    "GE07bhg4c03u:746": "brahma-paryantāḥ padārtho uktās tad api teṣu madhye yajña eta vidheyatvena",
    "GE07bhg4c03u:747": "śāstreṇocyata iti |",
    "GE07bhg4c03u:748": "sa eva prastutaḥ -",
    "GE07bhg4c03u:749": "agnau prāstāhutiḥ samyag ādityam upatiṣṭhate |",
    "GE07bhg4c03u:750": "ādityāj jāyate vṛṣṭir vṛṣṭer annaṃ tataḥ prajāḥ || iti smṛteḥ ||15||",
    "GE07bhg4c03u:751": "baladevaḥ : tac ca ṛtvig-ādi-vyāpāra-rūpa-karma-brahmodbhavaṃ viddhi |",
    "GE07bhg4c03u:752": "brahma-vedas tasmāt tat pravṛttiṃ jānīhīty arthaḥ |",
    "GE07bhg4c03u:753": "tac ca veda-rūpaṃ",
    "GE07bhg4c03u:754": "brahma akṣarāt pareśāt samudbhavaṃ prakaṭaṃ viddhi |",
    "GE07bhg4c03u:755": "asya mahato bhūtasya niḥśvasitam etad ṛg-vedo yajur-veaḥ sāma-vedo |thāṅgīrasaḥ ity",
    "GE07bhg4c03u:756": "ādi-śravaṇāt |",
    "GE07bhg4c03u:757": "yasmāt sva-sṛṣṭa-prajopajīvanāti-priyo yajñas tasmāt sarva-gataṃ nikhila-vyāpakam api brahma nityaṃ sarvadā yajñe pratiṣṭhitaṃ",
    "GE07bhg4c03u:758": "tenaiva tat prāpyata ity arthaḥ ||15||",
    "GE07bhg4c03u:759": "BhG 3.16",
    "GE07bhg4c03u:760": "evaṃ pravartitaṃ cakraṃ nānuvartayatīha yaḥ |",
    "GE07bhg4c03u:761": "aghāyur indriyārāmo moghaṃ pārtha sa jīvati ||16||",
    "GE07bhg4c03u:762": "śrīdharaḥ : yasmād evaṃ parameśvareṇaiva bhūtānāṃ puruṣārtha-siddhaye",
    "GE07bhg4c03u:763": "karmādi-cakraṃ pravartitaṃ tasmāt tad akurvato vṛthaiva jīvitam ity āha evam iti |",
    "GE07bhg4c03u:764": "parameśvara-vākya-bhūtād vedākhyād brahmaṇaḥ puruṣāṇāṃ karmaṇi pravṛttiḥ |",
    "GE07bhg4c03u:765": "tataḥ karma-niṣpattiḥ |",
    "GE07bhg4c03u:766": "tataḥ parjanyaḥ |",
    "GE07bhg4c03u:767": "tato 'nnam |",
    "GE07bhg4c03u:768": "tato bhūtāni |",
    "GE07bhg4c03u:769": "bhūtānāṃ punas tathaiva karma-pravṛttir iti |",
    "GE07bhg4c03u:770": "evaṃ pravartitaṃ cakraṃ yo nānuvartayati nānutiṣṭhati so 'ghāyuḥ |",
    "GE07bhg4c03u:771": "aghaṃ pāpa-rūpam āyur yasya saḥ |",
    "GE07bhg4c03u:772": "yata indriyair viṣayeṣv evāramati, na tu īśvarārādhanārthe",
    "GE07bhg4c03u:773": "karmaṇi |",
    "GE07bhg4c03u:774": "ato moghaṃ vyarthaṃ sa jīvati ||16||",
    "GE07bhg4c03u:775": "madhusūdanaḥ : bhavaty evaṃ tataḥ kiṃ phalitam ity āha evam iti |",
    "GE07bhg4c03u:776": "parameśvarāt sarvāvabhāsaka-nitya-nirdoṣa-vedāvirbhāvaḥ |",
    "GE07bhg4c03u:777": "tataḥ",
    "GE07bhg4c03u:778": "karma-parijñānaṃ tato 'nuṣṭhānād dharmotpādaḥ |",
    "GE07bhg4c03u:779": "tataḥ parjanyas tato 'nnaṃ",
    "GE07bhg4c03u:780": "tato bhūtāni punas tathaiva bhūtānāṃ karma-pravṛttir ity evaṃ parameśvareṇa pravartitaṃ cakraṃ sarva-jagan-nirvāhakaṃ yo nānuvartayati nānutiṣṭhati so 'ghāyuḥ pāpa-jīvano moghaṃ vyartham eva jīvati he pārtha",
    "GE07bhg4c03u:781": "tasya jīvanān maraṇam eva varaṃ janmāntare dharmānuṣṭhāna-sambhavād ity arthaḥ |",
    "GE07bhg4c03u:782": "tathā ca śrutiḥ - atho ayaṃ vā ātmā sarveṣāṃ bhūtānāṃ lokaḥ sa yaj juhoti yad yajate tena devānāṃ loko 'tha yad anubrūte tena ṛṣīṇām atha yat-pitṛbhyo nipṛṇāti yat prajām icchate tena pitṝṇām atha yan manuṣyān",
    "GE07bhg4c03u:783": "vāsayate yad ebhyo 'śanaṃ dadāti tena manuṣyāṇām atha yat paśubhyas",
    "GE07bhg4c03u:784": "tṛṇodakaṃ vindati tena paśūnāṃ yad asya gṛheṣu śvāpadā vayāṃsyāpipīlikābhya upajīvanti tena teṣāṃ lokaḥ [BAU 1.4.16] iti |",
    "GE07bhg4c03u:785": "brahma-vidaṃ vyāvartayati indriyārāma iti |",
    "GE07bhg4c03u:786": "yata indriyair viṣayeṣv āramati ataḥ karmādhikārī saṃs tad-akaraṇāt pāpam evācinvan vyartham eva jīvatīty abhiprāyaḥ ||16||",
    "GE07bhg4c03u:787": "viśvanāthaḥ : etad-anuṣṭhāne pratyavāyam āha evam iti |",
    "GE07bhg4c03u:788": "cakraṃ",
    "GE07bhg4c03u:789": "pūrva-paścād-bhāgena pravartitam |",
    "GE07bhg4c03u:790": "yajñān parjanyaḥ |",
    "GE07bhg4c03u:791": "parjanyād annam |",
    "GE07bhg4c03u:792": "annāt puruṣaḥ |",
    "GE07bhg4c03u:793": "puruṣāt punar yajñaḥ |",
    "GE07bhg4c03u:794": "yajñāt parjanya ity evaṃ cakraṃ yo nānuvartayati yajñānuṣṭhānena na parivartayati, sa aghāyuḥ",
    "GE07bhg4c03u:795": "| ko narake na maṅkṣyatīti bhāvaḥ ||16||",
    "GE07bhg4c03u:796": "baladevaḥ : yajñākaraṇe doṣam āhaivam iti |",
    "GE07bhg4c03u:797": "parasmād brahmaṇo vedāvirbhāvas tasmād brahma-pratibodhakāt yajñas tataḥ parjanyas tato",
    "GE07bhg4c03u:798": "'nnaṃ tato bhūtāni punas tathaiva bhūtānāṃ karma-pravṛttir ity evaṃ nikhila-jagan-nirvāhakaṃ pareśena prajāpatinā pravartitaṃ cakraṃ yo nānuvartayati sa janaḥ pareśa-vimukho 'ghāyuḥ pāpa-jīvano moghaṃ vyartham eva jīvati |",
    "GE07bhg4c03u:799": "he pārtha yad asāv indriyair viṣayeṣv eva ramate na tu",
    "GE07bhg4c03u:800": "para-brahmābhimate yajñe tac-cheṣāśane ca ||16||",
    "GE07bhg4c03u:801": "BhG 3.17",
    "GE07bhg4c03u:802": "yas tv ātma-ratir eva syād ātma-tṛptaś ca mānavaḥ ātmany eva ca saṃtuṣṭas tasya kāryaṃ na vidyate || 17 ||",
    "GE07bhg4c03u:803": "śrīdharaḥ : tad evaṃ na karmaṇām ārambhād ity-ādinā ajñasya",
    "GE07bhg4c03u:804": "antaḥ-karaṇa-śuddhy-arthaṃ karma-yogam uktvā jñāninaḥ karmānupayogam āha yas tv iti dvābhyām",
    "GE07bhg4c03u:805": "ātmany eva ratiḥ prītir yasya saḥ |",
    "GE07bhg4c03u:806": "tataś cātmany eva tṛptaḥ svānandānubhavena nirvṛtaḥ |",
    "GE07bhg4c03u:807": "ataeva ātmany eva santuṣṭo",
    "GE07bhg4c03u:808": "bhogāpekṣā-rahito yas tasya kartavyaṃ karma nāstīti ||17||",
    "GE07bhg4c03u:809": "ṃadhusūdanaḥ: yas tv indriyārāmo na bhavati paramārtha-darśī sa evaṃ jagac-cakra-prabhṛti-hetu-bhūtaṃ karmānanutiṣṭhann api na pratyavaiti kṛtakṛtyatvād ity āha dvābhyām yas tv iti |",
    "GE07bhg4c03u:810": "indriyārāmo hi srak-candana-vanitādiṣu ratim anubhavati manojñānna-pānādiṣu tṛptiṃ",
    "GE07bhg4c03u:811": "paśu-putra-hiraṇyādi-lābhena rogādy-abhāvena ca tuṣṭim |",
    "GE07bhg4c03u:812": "ukta-viṣayābhāve",
    "GE07bhg4c03u:813": "rāgiṇām araty-atṛpty-atuṣṭi-darśanād rati-tṛpti-tuṣṭyau mano-vṛtti-viśeṣāḥ",
    "GE07bhg4c03u:814": "sākṣi-siddhāḥ |",
    "GE07bhg4c03u:815": "labdha-paramātmānanas tu dvaita-darśanābhāvād",
    "GE07bhg4c03u:816": "atiphalgutvāc ca viṣaya-sukhaṃ na kāmayata ity uktaṃ yāvān artha udapāne ity atra |",
    "GE07bhg4c03u:817": "ato 'nātma-viṣayaka-rati-tṛpti-tuṣṭy-abhāvād ātmānaṃ paramānandam advayaṃ sākṣātkurvann upacārād evam ucyate - ātma-ratir",
    "GE07bhg4c03u:818": "ātma-tṛpta ātma-santuṣṭa iti |",
    "GE07bhg4c03u:819": "tathā ca śrutiḥ - ātma-krīḍa ātma-ratiḥ",
    "GE07bhg4c03u:820": "kriyāvān eva brahma-vidāṃ variṣṭhaḥ iti |",
    "GE07bhg4c03u:821": "ātma-tṛptaś ceti cakāra eva-kārānukarṣaṇārthaḥ |",
    "GE07bhg4c03u:822": "mānava iti yaḥ kaścid api manuṣya evambhūtaḥ sa eva kṛtakṛtyo na tu brāhmaṇatvādi-prakarṣeṇeti kathayitum |",
    "GE07bhg4c03u:823": "ātmany eva ca santuṣṭa ity atra ca-kāraḥ samuccayārthaḥ |",
    "GE07bhg4c03u:824": "ya",
    "GE07bhg4c03u:825": "evambhūtasyādhikāra-hetv-abhāvāt kim api kāryaṃ vaidikaṃ laukikaṃ vā na vidyate ||17||",
    "GE07bhg4c03u:826": "viśvanāthaḥ : tad evaṃ niṣkāmatvāsāmarthye sa-kāmo 'pi karma kuryād evety",
    "GE07bhg4c03u:827": "uktam |",
    "GE07bhg4c03u:828": "yas tu śuddhāntaḥ-karaṇatvāt jñāna-bhūmikām ārūḍhaḥ sa tu nityaṃ kāmyaṃ ca na karotīty āha yas tv iti dvābhyām |",
    "GE07bhg4c03u:829": "ātma-ratir ātmārāmo yata ātma-tṛptaḥ ātmānandānubhavena nirvṛtaḥ |",
    "GE07bhg4c03u:830": "na svātmani nirvṛto",
    "GE07bhg4c03u:831": "bahir-viṣaya-bhoge 'pi kiñcin nirvṛto bhavatu |",
    "GE07bhg4c03u:832": "atra naivety āhaātmany eva na tu bahir-viṣaya-bhoge tasya kāryaṃ kartavyatvena karma nāsti",
    "GE07bhg4c03u:833": "baladevaḥ : yas tu mad-uktena niṣkāma-karmaṇā mad-upāsanena ca vimṛṣṭe citta-darpaṇe sañjātena dharma-bhūta-jñānenātmānam adarśat tasya na kiñcit karma kartavyam ity āha yas tv iti dvābhyām ātmany",
    "GE07bhg4c03u:834": "apahata-pāpmatvādi-guṇāṣṭaka-viśiṣṭe sva-svarūpe avalokite ratir yasya saḥ",
    "GE07bhg4c03u:835": "| ātmanā sva-prakāśānandenāvalokitena tṛpto na tv anna-pānādinā |",
    "GE07bhg4c03u:836": "ātmany eva ca tādṛśe santuṣṭo na tu nṛtya-gītādau |",
    "GE07bhg4c03u:837": "tasyaivambhūtasya",
    "GE07bhg4c03u:838": "tad-avalokānāya kiñcit karma kartavyaṃ na vidyate sarvadāvalokitātma-svarūpatvāt ||17||",
    "GE07bhg4c03u:839": "BhG 3.18",
    "GE07bhg4c03u:840": "naiva tasya kṛtenārtho nākṛteneha kaścana |",
    "GE07bhg4c03u:841": "na cāsya sarvabhūteṣu kaś cid arthavyapāśrayaḥ || 18 ||",
    "GE07bhg4c03u:842": "śrīdharaḥ : tatra hetum āha naiveti |",
    "GE07bhg4c03u:843": "kṛtena karmaṇā tasya arthaḥ puṇyaṃ naivāsti |",
    "GE07bhg4c03u:844": "na cākṛtena kaścana ko 'pi pratyavāyo 'sti |",
    "GE07bhg4c03u:845": "nirahaṅkāratvena",
    "GE07bhg4c03u:846": "vidhi-niṣedhātītatvāt |",
    "GE07bhg4c03u:847": "tathāpi tasmāt tad eṣāṃ devānāṃ na priyaṃ yad etan manuṣā vidur iti śrtuer mokṣe deva-kṛta-vighna-sambhavāt",
    "GE07bhg4c03u:848": "karmabhir devāḥ sevyā ity āśaṅkyoktaṃ sarva-bhūteṣu brahmādi-sthāvarānteṣu",
    "GE07bhg4c03u:849": "kaścid artha-vyapāśrayaḥ āśraya eva vyapāśrayaḥ |",
    "GE07bhg4c03u:850": "artho mokṣa āśrayaṇīyo",
    "GE07bhg4c03u:851": "'sya nāstīty arthaḥ |",
    "GE07bhg4c03u:852": "vighnābhāvasya śrutyaivoktatvāt |",
    "GE07bhg4c03u:853": "tathā ca śrutiḥ --",
    "GE07bhg4c03u:854": "tasya ha na devāś ca nābhūtyā īśate ātmā hy eṣāṃ sa bhavati iti śravaṇāt |",
    "GE07bhg4c03u:855": "hanety avyayam apy-arthe |",
    "GE07bhg4c03u:856": "devā api tasyātma-tattva-jñasya abhūtyai",
    "GE07bhg4c03u:857": "brahma-bhāva-pratibandhāya neśate na śaknuvantīti śruter arthaḥ |",
    "GE07bhg4c03u:858": "deva-kṛtās tu vighnāḥ samyag-jñānotpatteḥ prāg eva |",
    "GE07bhg4c03u:859": "yad etad brahma manuṣyā vidus tad eṣāṃ devānāṃ na priyam iti brahma-jñānasyaiva",
    "GE07bhg4c03u:860": "apriyatvoktyā tatraiva vighna-kartṛtvasya sūcitatvāt ||18||",
    "GE07bhg4c03u:861": "madhusūdanaḥ : nanv ātmavido 'pi abhyudayārthaṃ niḥśreyasārthaṃ pratyavāya-parihārārthaṃ vā karma syād ity ata āha naiveti |",
    "GE07bhg4c03u:862": "tasyātma-rateḥ kṛtena karmaṇābhyudaya-lakṣaṇo niḥśreyasa-lakṣaṇo vārthaṃ prayojanaṃ naivāsti tasya svargādy-abhyudayānarthitvāt |",
    "GE07bhg4c03u:863": "niḥśreyasasya ca karmāsādhyatvāt |",
    "GE07bhg4c03u:864": "tathā ca śrutiḥ - parīkṣya lokān karma-cittān brāhmaṇo nirvedam āyān nāsty akṛtaḥ kṛtena iti",
    "GE07bhg4c03u:865": "akṛto nityo mokṣaḥ kṛtena karmaṇā nāstīty arthaḥ |",
    "GE07bhg4c03u:866": "jñāna-sādhyasyāpi vyāvṛttir eva-kāreṇa sūcitā |",
    "GE07bhg4c03u:867": "ātma-rūpasya hi niḥśreyasya nitya-prāptasyājñāna-mātram aprāptiḥ |",
    "GE07bhg4c03u:868": "tac ca tattva-jñāna-mātrāpanodyam |",
    "GE07bhg4c03u:869": "tasmiṃs tattva-jñānenāpanunne tasyātma-vido",
    "GE07bhg4c03u:870": "na kiṃcit karma-sādhyaṃ jñāna-sādhyaṃ vā prayojanam astīty arthaḥ |",
    "GE07bhg4c03u:871": "evaṃbhūtenāpi pratyavāya-parihārārthaṃ karmāṇy anuṣṭheyāny evety ata āha nākṛteneti |",
    "GE07bhg4c03u:872": "bhāve niṣṭhā |",
    "GE07bhg4c03u:873": "nitya-karmākaraṇeneha loke garhitatva-rūpaḥ",
    "GE07bhg4c03u:874": "pratyavāya-prāpti-rūpo vā kaścanārtho nāsti |",
    "GE07bhg4c03u:875": "sarvatropapattim āhottarārdhena |",
    "GE07bhg4c03u:876": "co hetau |",
    "GE07bhg4c03u:877": "yasmād asyātma-vidaḥ sarva-bhūteṣu",
    "GE07bhg4c03u:878": "brahmādi-sthāvarānteṣu ko 'pi artha-vyapāśrayaḥ prayojana-sambandho nāsti",
    "GE07bhg4c03u:879": "| kaṃcid bhūta-viśeṣam āśritya ko 'pi kriyā-sādhyo 'rtho nāstīti vākyārthaḥ |",
    "GE07bhg4c03u:880": "ato 'sya kṛtākṛte niṣprayojanaṃ naiva kṛtākṛte tapataḥ iti",
    "GE07bhg4c03u:881": "śruteḥ |",
    "GE07bhg4c03u:882": "tasya ha na devāś canābhūtyā īśata ātmā hy eṣāṃ na bhavati iti śruter devā api tasya mokṣābhavanāya na samarthā ity ukter na vighnābhāvārtham api devārādhana-rūpa-karmānuṣṭhānam ity abhiprāyaḥ etādṛśo brahma-vid-bhūmikā-saptaka-bhedena nirūpito vasiṣṭhena -",
    "GE07bhg4c03u:883": "jñāna-bhūmiḥ śubhecchākhyā prathamā parikīrtitā |",
    "GE07bhg4c03u:884": "vicāraṇā dvitīyā syāt tṛtīyā tanu-mānasā ||",
    "GE07bhg4c03u:885": "sattvāpattiś caturthī syāt tato 'saṃsakti-nāsikā |",
    "GE07bhg4c03u:886": "padārthābhāvanī ṣaṣṭhī saptamī turyagā smṛtā || iti |",
    "GE07bhg4c03u:887": "tatra nityānitya-vastu-vivekādi-puraḥsarā phala-paryavasāyinī mokṣecchā prathamā |",
    "GE07bhg4c03u:888": "tato gurum upasṛtya vedānta-vākya-vicāraḥ śravaṇa-mananātmako",
    "GE07bhg4c03u:889": "dvitīyā |",
    "GE07bhg4c03u:890": "tato nididhyāsanābhyāsena manasa ekāgratayā",
    "GE07bhg4c03u:891": "sūkṣma-vastu-grahaṇa-yogyatvaṃ tṛtīyā |",
    "GE07bhg4c03u:892": "etad bhūmikā-trayaṃ sādhana-rūpaṃ",
    "GE07bhg4c03u:893": "jāgrad-avasthocyate yogibhiḥ |",
    "GE07bhg4c03u:894": "bhedena jagato bhānāt |",
    "GE07bhg4c03u:895": "tad uktam -",
    "GE07bhg4c03u:896": "bhūmikā-tritayaḥ tv etad rāma jāgrad iti sthitam |",
    "GE07bhg4c03u:897": "yathāvad bheda-buddhyedaṃ jagaj jāgrati dṛśyate || iti |",
    "GE07bhg4c03u:898": "tato vedānta-vākyān nirvikalpako brahmātmaikya-sākṣātkāraś caturthī bhūmikā phala-rūpā sattvāpattiḥ svapnāvasthocyate |",
    "GE07bhg4c03u:899": "sarvasyāpi jagato mithyātvena sphuraṇāt |",
    "GE07bhg4c03u:900": "tad uktam -",
    "GE07bhg4c03u:901": "advaite sthairyam āyāte dvaite praśamam āgate |",
    "GE07bhg4c03u:902": "paśyanti svapnaval lokaṃ caturthīṃ bhūmikām itāḥ || iti |",
    "GE07bhg4c03u:903": "so 'yaṃ caturtha-bhūmiṃ prāpto yogī brahmavid ity ucyate |",
    "GE07bhg4c03u:904": "pañcamī-ṣaṣṭhī-saptamyas tu bhūmikā jīvanmukter evāvāntara-bhedāḥ |",
    "GE07bhg4c03u:905": "tatra",
    "GE07bhg4c03u:906": "savikalpaka-samādhy-abhyāsena niruddhe manasi yā",
    "GE07bhg4c03u:907": "nirvikalpaka-samādhy-avasthā sāsaṃsaktir iti suṣuptir iti cocyate |",
    "GE07bhg4c03u:908": "tataḥ svayam eva vyutthānāt |",
    "GE07bhg4c03u:909": "so 'yaṃ yogī brahma-vid-varaḥ |",
    "GE07bhg4c03u:910": "tatas",
    "GE07bhg4c03u:911": "tad-abhyāsa-paripākeṇa cira-kālāvasthāyinī sā padārthābhāvanīti gāḍha-suṣuptir iti cocyate",
    "GE07bhg4c03u:912": "tataḥ svayam anusthitasya yoginaḥ",
    "GE07bhg4c03u:913": "para-prayatnenaiva vyutthānāt |",
    "GE07bhg4c03u:914": "so 'yaṃ brahmavid varīyān |",
    "GE07bhg4c03u:915": "uktaṃ hi -",
    "GE07bhg4c03u:916": "pañcamīṃ bhūmikām etya suṣupti-padanāmikām |",
    "GE07bhg4c03u:917": "ṣaṣṭhīṃ gāḍha-suṣupty-ākhyāṃ kramāt patati bhūmikām || iti |",
    "GE07bhg4c03u:918": "yasyās tu samādhy-avasthāyā na svato na vā parato vyutthito bhavati sarvathā bheda-darśanābhāvāt",
    "GE07bhg4c03u:919": "kintu sarvadā tanmaya eva sva-prayatnam",
    "GE07bhg4c03u:920": "antareṇaiva parameśvara-prerita-prāṇa-vāyu-vaśād anyair",
    "GE07bhg4c03u:921": "nirvāhyamāṇa-daihika-vyavahāraḥ paripūrṇa-paramānanda-ghana eva sarvatas tiṣṭhati |",
    "GE07bhg4c03u:922": "sā saptamī turīyāvasthā |",
    "GE07bhg4c03u:923": "tāṃ prāpto brahmavid variṣṭha ity ucyate |",
    "GE07bhg4c03u:924": "uktaṃ hi -",
    "GE07bhg4c03u:925": "ṣaṣṭhyāṃ bhūmām asau sthitvā saptamīṃ bhūmikām āpnuyāt |",
    "GE07bhg4c03u:926": "kiṃcid evaiṣa sampannas tv athavaiṣa na kiṃcana ||",
    "GE07bhg4c03u:927": "videha-muktatā tūktā saptamī yoga-bhūmikā |",
    "GE07bhg4c03u:928": "agamyā vacasāṃ śāntā sā sīmā yoga-bhūmiṣu || iti |",
    "GE07bhg4c03u:929": "yām adhikṛtya śrīmad-bhāgavate smaryate -",
    "GE07bhg4c03u:930": "dehaṃ ca naśvaram avasthitam utthitaṃ vā siddho na paśyati yato 'dhyagamat svarūpam |",
    "GE07bhg4c03u:931": "daivād apetam atha daiva-vaśād upetaṃ vāso yathā parikṛtaṃ madirā-madāndhaḥ ||",
    "GE07bhg4c03u:932": "deho 'pi daiva-vaśa-gaḥ khalu karma yāvat",
    "GE07bhg4c03u:933": "svārambhakaṃ pratisamīkṣata eva sāsuḥ |",
    "GE07bhg4c03u:934": "taṃ sa-prapañcam adhirūṭha-samādhi-yogaḥ",
    "GE07bhg4c03u:935": "svāpnaṃ punar na bhajate pratibuddha-vastuḥ ||[BhP 11.13.36-37]",
    "GE07bhg4c03u:936": "śrutiś ca - tad yathā 'hinirlvyayanī valmīke mṛtā pratyastā śayītaivam evedaṃ śarīraṃ śete 'thāyam aśarīro 'mṛtaḥ prāṇo brahmaiva teja eva iti |",
    "GE07bhg4c03u:937": "tatrāyaṃ saṅgrahaḥ -",
    "GE07bhg4c03u:938": "caturthī bhūmikā jñānaṃ tisraḥ syuḥ sādhanaṃ purā |",
    "GE07bhg4c03u:939": "jīvan-mukter avasthāstu parās tisraḥ prakīrtitāḥ ||",
    "GE07bhg4c03u:940": "atra prathama-bhūmi-trayam ārūḍho 'jño 'pi na karmādhikārī kiṃ punas",
    "GE07bhg4c03u:941": "tattva-jñānī tad-viśiṣṭo jīvan-mukto vety abhiprāyaḥ ||18||",
    "GE07bhg4c03u:942": "viśvanātha: kṛtenānuṣṭhitena karmaṇā nārtho na phalam |",
    "GE07bhg4c03u:943": "akṛtena kañcana pratavāyo 'pi na, yasmād asya sarva-bhūteṣu brahmāṇḍa-sthāvarādiṣu madhye kaścid apy arthāya sva-prayojanārthaṃ vyapāśraya āśrayaṇīyo na bhavati |",
    "GE07bhg4c03u:944": "purāṇādiṣu vyapāśraya-śabdena tathaivocyate, yathā -",
    "GE07bhg4c03u:945": "vāsudeve bhagavati bhaktim udvahatāṃ nṛṇām |",
    "GE07bhg4c03u:946": "jñāna-vairāgya-vīryāṇāṃ neha kaścid vyapāśrayaḥ || [BhP 6.17.31] iti |",
    "GE07bhg4c03u:947": "tathā-yad-upāśrayāśrayāḥ śuddhyanti [BhP 2.7.46] iti |",
    "GE07bhg4c03u:948": "saṃsthā-hetur",
    "GE07bhg4c03u:949": "upāśrayaḥ ity ādāv apy apety upasargasyānadhikārthaṃ dṛṣṭam ||18||",
    "GE07bhg4c03u:950": "baladevaḥ : kṛtena tad-avalokanāyānuṣṭhitena karmaṇārthaḥ phalaṃ naivāsti",
    "GE07bhg4c03u:951": "| akṛtena tad-avalokanāsādhanena karmaṇā kaścanānarthaś ca",
    "GE07bhg4c03u:952": "tad-avalokana-kṣati-lakṣaṇa iha na bhavati |",
    "GE07bhg4c03u:953": "svābhāvikātmāvalokanāt |",
    "GE07bhg4c03u:954": "na tv īdṛśo 'pi deva-kṛtād vighnād bibhyat tat-toṣāya tat-pūjātmakaṃ karma kuryāt |",
    "GE07bhg4c03u:955": "śrutiś ca devān jñāna-dviṣaḥ prāha-tasmāt tad eṣāṃ devānāṃ na priyaṃ yad etan manuṣā vidur iti |",
    "GE07bhg4c03u:956": "tatrāha na ceti |",
    "GE07bhg4c03u:957": "asya labdhātmāvalokasya viduṣaḥ sarva-bhūteṣu deveṣu mānaveṣu ca madhye kaścid apy arthāyātma-ratir nairvighnāya vyapāśrayaḥ karmabhiḥ sevyo na bhavati |",
    "GE07bhg4c03u:958": "jñānodayāt pūrvam eva deva-kṛtā vighnāḥ tenātma-ratau satyāṃ tu na",
    "GE07bhg4c03u:959": "tat-kṛtās te tat-prabhāveṇa sambhavanti |",
    "GE07bhg4c03u:960": "tasya ha na devāś ca nābhūtyā īśate ātmā hy eṣāṃ sambhavati iti śravaṇāt |",
    "GE07bhg4c03u:961": "hanety apy-arthe nipātaḥ |",
    "GE07bhg4c03u:962": "devā api tasyātmānubhavino |bhūtyai ātma-rati-kṣataye neśate |",
    "GE07bhg4c03u:963": "hi yasmād eṣāṃ sa ātmā tadvat preṣṭho bhavatīty arthaḥ ||18||",
    "GE07bhg4c03u:964": "BhG 3.19",
    "GE07bhg4c03u:965": "tasmād asaktaḥ satataṃ kāryaṃ karma samācara asakto hy ācaran karma param āpnoti pūruṣaḥ ||19||",
    "GE07bhg4c03u:966": "śrīdharaḥ :yasmād evambhūtasya jñānina eva karmānupayogo nānyasya tasmāt",
    "GE07bhg4c03u:967": "tvaṃ karma kurv ity āha tasmād iti |",
    "GE07bhg4c03u:968": "asaktaḥ phala-saṅga-rahitaḥ san kāryam avaśya-kartavyatayā vihitaṃ nityaṃ naimittikaṃ karma samyag ācara |",
    "GE07bhg4c03u:969": "hi yasmād asaktaḥ karmācaran puruṣaḥ paraṃ mokṣaṃ citta-śuddhi-jñāna-dvārā",
    "GE07bhg4c03u:970": "prāpnoti ||19||",
    "GE07bhg4c03u:971": "madhusūdanaḥ : yasmān na tvam evaṃbhūto jñānī kintu karmādhikṛta eva mumukṣuḥ |",
    "GE07bhg4c03u:972": "asaktaḥ phala-kāmanā-rahitaḥ satataṃ sarvadā na tu kadācit kāryam avaśya-kartavyaṃ yāvaj-jīvādi-śruti-coditaṃ tam etaṃ vedānuvacanena",
    "GE07bhg4c03u:973": "brāhmaṇā vividiṣanti yajñena dānena tapasānāśakena iti śrutyā jñāne viniyuktaṃ karma nitya-naimittika-lakṣaṇaṃ samyag ācara yathā-śāstraṃ",
    "GE07bhg4c03u:974": "nirvartaya |",
    "GE07bhg4c03u:975": "asakto hi yasmād ācarann īśvarārthaṃ karma kurvan",
    "GE07bhg4c03u:976": "sattva-śuddhi-jñāna-prāpti-dvāreṇa paraṃ mokṣam āpnoti pūruṣaḥ puruṣaḥ sa",
    "GE07bhg4c03u:977": "eva sat-puruṣo nānya ity abhiprāyaḥ ||19||",
    "GE07bhg4c03u:978": "viśvanāthaḥ : tasmāt tava jñāna-bhūmikārohaṇe nāsti yogyatā |",
    "GE07bhg4c03u:979": "kāmya-karmaṇi tu sad-vivekavatas tava naivādhikāraḥ |",
    "GE07bhg4c03u:980": "tasmāt",
    "GE07bhg4c03u:981": "niṣkāma-karmaiva kurv ity āha tasmād iti |",
    "GE07bhg4c03u:982": "kāryam avaśya-kartavyatvena",
    "GE07bhg4c03u:983": "vihitaṃ paraṃ mokṣam ||19||",
    "GE07bhg4c03u:984": "baladevaḥ : yasmāl labdhātmāvalokanasyaiva karmānupayogas tasmād etādṛktvaṃ kāryaṃ kartavyatvena vihitaṃ karma samācara |",
    "GE07bhg4c03u:985": "asaktaḥ",
    "GE07bhg4c03u:986": "phalecchā-śūnyaḥ san |",
    "GE07bhg4c03u:987": "paraṃ dehādi-bhinnam ātmānam āpnoty avalokate",
    "GE07bhg4c03u:988": "yāthātmyena ||19||",
    "GE07bhg4c03u:989": "BhG 3.20",
    "GE07bhg4c03u:990": "karmaṇaiva hi saṃsiddhim āsthitā janakādayaḥ loka-saṃgraham evāpi saṃpaśyan kartum arhasi",
    "GE07bhg4c03u:991": "śrīdharaḥ : atra sadācāraṃ pramāṇayati karmaṇaiveti |",
    "GE07bhg4c03u:992": "karmaṇaiva",
    "GE07bhg4c03u:993": "śuddha-sattvāḥ santaḥ saṃsiddhiṃ samyag-jñānaṃ prāptā ity arthaḥ |",
    "GE07bhg4c03u:994": "yadyapi tvaṃ samyag-jñāninam evātmānaṃ manyase, tathāpi karmācaraṇaṃ bhadram evety āha loka-saṅgraham ity ādi |",
    "GE07bhg4c03u:995": "lokasya saṅgrahaṃ sva-dharme pravartanam |",
    "GE07bhg4c03u:996": "mayā karmaṇi kṛte janaḥ sarvo 'pi kariṣyati |",
    "GE07bhg4c03u:997": "anyathā jñāni-dṛṣṭāntenājño",
    "GE07bhg4c03u:998": "nija-dharmaṃ nityaṃ karma tyajan patet |",
    "GE07bhg4c03u:999": "ity evaṃ loka-rakṣaṇam api tāvat prayojanaṃ saṃpaśyan kathaṃ kartum evārhasi |",
    "GE07bhg4c03u:1000": "na tyaktum ity arthaḥ ||20||",
    "GE07bhg4c03u:1001": "madhusūdanaḥ : nanu vividiṣor api jñāna-niṣṭhā-prāpty-arthaṃ",
    "GE07bhg4c03u:1002": "śravaṇa-manana-nididhyāsanānuṣṭhānāya sarva-karma-tyāga-lakṣaṇaḥ saṃnyāso vihitaḥ |",
    "GE07bhg4c03u:1003": "tathā ca na kevalaṃ jñānina eva karmānadhikāraḥ kintu jñānārthino 'pi viraktasya |",
    "GE07bhg4c03u:1004": "tathā ca mayāpi viraktena jñānārthinā karmāṇi heyāny evety arjunāśaṅkāṃ kṣatriyasya",
    "GE07bhg4c03u:1005": "saṃnyāsānadhikāra-pratipādanenāpanudati bhagavān karmaṇaiveti |",
    "GE07bhg4c03u:1006": "janakādayo janakā-jāta-śatru-prabhṛtayaḥ śruti-smṛti-prasiddhāḥ kṣatriyā vidvāṃso 'pi karmaṇaiva saha na tu karma-tyāgena sa saṃsiddhiṃ śravaṇādi-sādhyāṃ jñāna-niṣṭhām āsthitāḥ prāptāḥ hi yasmād evaṃ tasmāt tvam api kṣatriyo vividiṣur vidvān vā karma kartum arhasīty anuṣaṅgaḥ",
    "GE07bhg4c03u:1007": "brāhmaṇaḥ putraiṣaṇāyāś ca vittaṣaṇāyāś ca lokaiṣaṇāyāś ca vyutthāyātha bhikṣācaryaṃ caranti iti saṃnyāsa-vidhāyake vākye brāhmaṇatvasya vivakṣitatvāt |",
    "GE07bhg4c03u:1008": "svārājya-kāmo rājā rāja-sūyena yajeta ity atra",
    "GE07bhg4c03u:1009": "kṣatriyatvāvat |",
    "GE07bhg4c03u:1010": "catvāra āśramā brāhmaṇasya trayo rājan yasya dvau vaiśyasya iti ca smṛteḥ |",
    "GE07bhg4c03u:1011": "purāṇe 'pi -",
    "GE07bhg4c03u:1012": "mukhajānāmayaṃ dharmo yad viṣṇor liṅga-dhāraṇam |",
    "GE07bhg4c03u:1013": "bāhu-jātoru-jātānām nāyaṃ dharmaḥ praśasyate ||",
    "GE07bhg4c03u:1014": "iti kṣatriya-vaiśyayoḥ saṃnyāsābhāva uktaḥ |",
    "GE07bhg4c03u:1015": "tasmād yuktam evoktaṃ bhagavatā karmaṇaiva hi saṃsiddhim āsthitā janakādayaḥ |",
    "GE07bhg4c03u:1016": "sarve rājāśritā dharmā rājā dharmasya dhārakaḥ ity ādi smṛter",
    "GE07bhg4c03u:1017": "varṇāśrama-pravartakatvenāpi kṣatriyo 'vaśyaṃ karma kuryād ity āha loketi |",
    "GE07bhg4c03u:1018": "lokānāṃ sve sve dharme pravartanam unmārgān nivartanaṃ ca loka-saṅgrahas",
    "GE07bhg4c03u:1019": "taṃ paśyann api-śabdāj janakādi-śiṣṭācāram api paśyan karma kartum arhasy evety anvayaḥ",
    "GE07bhg4c03u:1020": "kṣatriya-janma-prāpakeṇa karmaṇārabdha-śarīras tvaṃ vidvān api janakādivat prārabdha-karma-phalena loka-saṅgrahārthaṃ karma kartuṃ yogyo bhavasi na tu tyaktuṃ brāhmaṇa-janmālābhād ity abhiprāyaḥ etādṛśa-bhagavad-abhiprāya-vidā bhagavatā bhāṣya-kṛtā brāhmaṇasyaiva saṃnyāso nānyasyeti nirṇītam",
    "GE07bhg4c03u:1021": "vārtika-kṛtā tu prauḍhi-vāda-mātreṇa",
    "GE07bhg4c03u:1022": "kṣatriya-vaiśyayor api saṃnyāso 'stīty uktam iti draṣṭavyam ||20||",
    "GE07bhg4c03u:1023": "viśvanāthaḥ : atra sadācāraṃ pramāṇayati karmaṇeti |",
    "GE07bhg4c03u:1024": "yadi vā tvam ātmānaṃ",
    "GE07bhg4c03u:1025": "jñānā̆dhikāriṇaṃ manyase, tad api loke śikṣā grahaṇārthaṃ karmaiva kurv ity āha loketi ||20||",
    "GE07bhg4c03u:1026": "baladevaḥ : sadācāram atra pramāṇayati karmaṇaiveti |",
    "GE07bhg4c03u:1027": "karmaṇaivopāyena",
    "GE07bhg4c03u:1028": "viśuddha-cittāḥ santaḥ saṃsiddhiṃ svātmāvalokana-lakṣaṇām āsthitāḥ prāpuḥ |",
    "GE07bhg4c03u:1029": "karmaṇaiveti viśeṣaṇa-sambandha eva-kāras tasyāyogaṃ vyavacchinnatti śaṅkha-pāṇḍura evetivat",
    "GE07bhg4c03u:1030": "tena śravaṇāder na vyudāsaḥ |",
    "GE07bhg4c03u:1031": "karmaṇā yajñādinā sahaiva śravaṇādineti kecit |",
    "GE07bhg4c03u:1032": "nanu saniṣṭhasyātmāvalokane karmānuṣṭhānaṃ nāstīty uktam |",
    "GE07bhg4c03u:1033": "mama",
    "GE07bhg4c03u:1034": "pariniṣṭhitasyāvalokita-sva-parātmanaḥ karmopadeśaḥ kuta iti cet tatrāha loketi |",
    "GE07bhg4c03u:1035": "satyaṃ tvam īdṛśa eva tathāpi loka-saṅgrahāya karma kurv iti",
    "GE07bhg4c03u:1036": "arjune mayi karma kurvāṇe sarva-lokaḥ karma kariṣyati |",
    "GE07bhg4c03u:1037": "itarathā",
    "GE07bhg4c03u:1038": "mad-dṛṣṭāntenājño 'pi lokaḥ karma tyajan patiṣyatīti loka-saṃrakṣaṇaṃ tat phalam ||20||",
    "GE07bhg4c03u:1039": "BhG 3.21",
    "GE07bhg4c03u:1040": "yad yad ācarati śreṣṭhas tat tad evetaro janaḥ |",
    "GE07bhg4c03u:1041": "sa yat pramāṇaṃ kurute lokas tad anuvartate ||21||",
    "GE07bhg4c03u:1042": "śrīdharaḥ : karma-karaṇe loka-saṅgraho yathā syāt tad āha yad iti |",
    "GE07bhg4c03u:1043": "itaraḥ prākṛto 'pi janas tat tad evācarati |",
    "GE07bhg4c03u:1044": "sa śreṣṭho janaḥ karma-śāstraṃ",
    "GE07bhg4c03u:1045": "tan-nivṛtti-śāstraṃ vā yat pramāṇaṃ manyate, tad eva loko 'py anusarati",
    "GE07bhg4c03u:1046": "madhusūdanaḥ : nanu mayā karmaṇi kriyamāṇe 'pi lokaḥ kim iti",
    "GE07bhg4c03u:1047": "tat-saṅgṛhṇīyād ity āśaṅkya śreṣṭhācārānuvidhāyitvād ity āha yad yad iti |",
    "GE07bhg4c03u:1048": "śreṣṭhaḥ pradhāna-bhūto rājādir yad yat karmācarati śubham aśubhaṃ vā tat tad evācaratītaraḥ prākṛtas tad-anugato janaḥ |",
    "GE07bhg4c03u:1049": "na tv anyat svātantryeṇety arthaḥ |",
    "GE07bhg4c03u:1050": "nanu śāstram avalokyāśāstrīyaṃ śreṣṭhācāraṃ parityajya śāstrīyam eva kuto nācarati loka ity āśaṅkyācāravat pratipattāv api śreṣṭhānusāritām itarasya darśayati sa yad iti |",
    "GE07bhg4c03u:1051": "sa śreṣṭho yal laukikaṃ vaidikaṃ vā pramāṇaṃ kurute pramāṇatvena manyate tad eva loko 'py anuvartate pramāṇaṃ kurute na tu svātantryeṇa kiṃcid ity arthaḥ |",
    "GE07bhg4c03u:1052": "tathā ca pradhāna-bhūtena tvayā rājñā loka-saṃrakṣaṇārthaṃ karma kartavyam eva pradhānānuyāyino",
    "GE07bhg4c03u:1053": "bhavantīti nyāyād ity abhiprāyaḥ ||21||",
    "GE07bhg4c03u:1054": "viśvanāthaḥ : loka-saṅgraha-prakāram evāha yad yad iti ||21||",
    "GE07bhg4c03u:1055": "baladevaḥ : loka-saṅgraha-prakāram evāha yad yad iti |",
    "GE07bhg4c03u:1056": "śreṣṭho mahattamo yat karma yathācarati tat karma tathaivetaraḥ kaniṣṭho 'py ācarati |",
    "GE07bhg4c03u:1057": "sa śresṭhas tasmin karmaṇi yac chāstraṃ pramāṇaṃ kurute manyate lokaḥ kaniṣṭho 'pi tad-anuyāyī tad evānuvartate 'nasarati |",
    "GE07bhg4c03u:1058": "śāstropetaṃ śreṣṭhācaraṇaṃ kalyāṇa-lipsunā kaniṣṭhenānuṣṭheyam ity arthaḥ |",
    "GE07bhg4c03u:1059": "itthaṃ ca tejasvinaḥ śreṣṭhasya ca yat kvacit svairācaraṇaṃ tad-vyāvṛtam |",
    "GE07bhg4c03u:1060": "tasya",
    "GE07bhg4c03u:1061": "śreṣṭha-kṛtatve 'pi śāstropetatvābhāvāt ||21||",
    "GE07bhg4c03u:1062": "BhG 3.22",
    "GE07bhg4c03u:1063": "na me pārthāsti kartavyaṃ triṣu lokeṣu kiṃcana |",
    "GE07bhg4c03u:1064": "nānavāptam avāptavyaṃ varta eva ca karmaṇi ||22||",
    "GE07bhg4c03u:1065": "śrīdharaḥ : atra cāhameva dṛṣṭānta ity āha na ma iti tribhiḥ |",
    "GE07bhg4c03u:1066": "he pārtha !",
    "GE07bhg4c03u:1067": "me kartavyaṃ nāsti |",
    "GE07bhg4c03u:1068": "yatas triṣv api lokeṣu anavāptam aprāptaṃ sadāvaptavyaṃ prāpyaṃ nāsti |",
    "GE07bhg4c03u:1069": "tathāpi karmaṇy ahaṃ varta eva karma karomy evety arthaḥ ||22||",
    "GE07bhg4c03u:1070": "madhusūdanaḥ : atra cāham eva dṛṣṭānta ity āha na ma iti tribhiḥ |",
    "GE07bhg4c03u:1071": "he pārtha na me mama triṣv api lokeṣu kim api kartavyaṃ nāsti |",
    "GE07bhg4c03u:1072": "yato",
    "GE07bhg4c03u:1073": "'navāptaṃ phalaṃ kiṃcin mamāvāptavyaṃ nāsti |",
    "GE07bhg4c03u:1074": "tathāpi varta eva karmaṇy ahaṃ karma karomy evety arthaḥ |",
    "GE07bhg4c03u:1075": "pārtheti sambodhayan viśuddha-kṣatriya-vaṃśodbhavas tvaṃ śūrāpatyāpatyatvena cātyantaṃ",
    "GE07bhg4c03u:1076": "'ham iva vartitum arhasīti darśayati ||22||",
    "GE07bhg4c03u:1077": "viśvanāthaḥ : atrāham eva dṛṣṭānta ity āha tribhiḥ ||22||",
    "GE07bhg4c03u:1078": "baladevaḥ : śreṣṭhaḥ karma-phala-nirapekṣo 'pi loka-saṅgrahāya",
    "GE07bhg4c03u:1079": "śāstroditāni karmāṇy ācared ity arthe svaṃ dṛṣṭāntam āha na me pārtheti tribhiḥ |",
    "GE07bhg4c03u:1080": "sarveśasya satya-saṅkalpasya satya-kāmasya me kartavyaṃ nāsti |",
    "GE07bhg4c03u:1081": "phalārthinā khalu karmānuṣṭheyam |",
    "GE07bhg4c03u:1082": "na ca nikhila-phalāśrayasya svayaṃ",
    "GE07bhg4c03u:1083": "parama-phalātmano me karmāpekṣyam ity arthaḥ |",
    "GE07bhg4c03u:1084": "etad darśayati triṣv iti |",
    "GE07bhg4c03u:1085": "yataḥ sarveṣu lokeṣu karmaṇā yat phalam avāptavyaṃ tad-anavāptam alabdhaṃ mama nāsti sarvaṃ tan madīyam evety arthaḥ |",
    "GE07bhg4c03u:1086": "tathāpi śāstroktaṃ karmāhaṃ karomy evety āha varta iti ||22||",
    "GE07bhg4c03u:1087": "BhG 3.23",
    "GE07bhg4c03u:1088": "yadi hy ahaṃ na varteyaṃ jātu karmaṇy atandritaḥ |",
    "GE07bhg4c03u:1089": "mama vartmānuvartante manuṣyāḥ pārtha sarvaśaḥ ||23||",
    "GE07bhg4c03u:1090": "śrīdharaḥ : akaraṇe lokasya nāśaṃ darśayati yadi hy aham iti |",
    "GE07bhg4c03u:1091": "jātu kadācit |",
    "GE07bhg4c03u:1092": "atandrito 'nalasaḥ san yadi karmaṇi na varteya karma",
    "GE07bhg4c03u:1093": "nānutiṣṭheyam, tarhi mamaiva vartma mārgaṃ manuṣyā anuvartante",
    "GE07bhg4c03u:1094": "anuverterann ity arthaḥ ||23||",
    "GE07bhg4c03u:1095": "madhusūdanaḥ : loka-saṅgraho 'pi na te kartavyo viphalatvād ity āśaṅkyāha",
    "GE07bhg4c03u:1096": "yadi hy aham iti |",
    "GE07bhg4c03u:1097": "yadi punar aham atandrito 'nalasaḥ san karmaṇi jātu",
    "GE07bhg4c03u:1098": "kadācin na varteya nānutiṣṭheyaṃ karmāṇi tadā mama śreṣṭhasya sato vartma mārgaṃ he pārtha manuṣyāḥ karmādhikāriṇaḥ santo 'nuvartante 'nuvarteran",
    "GE07bhg4c03u:1099": "sarvaśaḥ sarva-prakāraiḥ ||23||",
    "GE07bhg4c03u:1100": "viśvanāthaḥ : anuvartate 'nuvarterann ity arthaḥ ||23||",
    "GE07bhg4c03u:1101": "baladevaḥ : yadīti |",
    "GE07bhg4c03u:1102": "ahaṃ sarveśvaraḥ siddha-sarvārtho 'pi",
    "GE07bhg4c03u:1103": "yadu-kulāvatīrṇo jātu kadācit tat-kulocite śāstrokte karmaṇi na varteya tan na kuryām atandritaḥ sāvadhānaḥ san tarhi māṃ dṛṣṭāntaṃ kṛtvā manuṣyāḥ",
    "GE07bhg4c03u:1104": "śreṣṭhasya mama vartma kula-vihitācāra-tyāga-rūpam anuvarteran tato bhraṃśerann ity arthaḥ",
    "GE07bhg4c03u:1105": "BhG 3.24",
    "GE07bhg4c03u:1106": "utsīdeyur ime lokā na kuryāṃ karma ced aham |",
    "GE07bhg4c03u:1107": "saṃkarasya ca kartā syām upahanyām imāḥ prajāḥ ||24||",
    "GE07bhg4c03u:1108": "śrīdharaḥ : tataḥ kiṃ ? ata āha utsīdeyur iti |",
    "GE07bhg4c03u:1109": "utsīdeyur dharma-lopena",
    "GE07bhg4c03u:1110": "naśyeyuḥ |",
    "GE07bhg4c03u:1111": "tataś ca yo varṇa-saṅkaro bhavet tasyāpy aham eva kartā syāṃ",
    "GE07bhg4c03u:1112": "bhaveyam |",
    "GE07bhg4c03u:1113": "evam aham eva prajā upahanyāṃ malinīkuryām iti ||24||",
    "GE07bhg4c03u:1114": "madhusūdanaḥ : śreṣṭhasya tava mārgānuvartitvaṃ manuṣyāṇām ucitam eva",
    "GE07bhg4c03u:1115": "anuvartitve ko doṣa ity ata āha utsīdeyur iti |",
    "GE07bhg4c03u:1116": "aham īśvaraś ced yadi karma na kuryāṃ tadā mad-anuvartināṃ manv-ādīnām api karmānupapatter loka-sthiti-hetoḥ karmaṇo lopeneme sarve lokā utsīdeyur vinaśyeyuḥ |",
    "GE07bhg4c03u:1117": "tataś ca varṇa-saṃkarasya ca kartāham eva syām |",
    "GE07bhg4c03u:1118": "tena cemāḥ sarvāḥ prajā aham evopahanyāṃ dharma-lopena vināśayeyam |",
    "GE07bhg4c03u:1119": "kathaṃ ca prajānām anugrahārthaṃ pravṛtta īśvaro 'haṃ tāḥ sarvā vināśayeyam ity abhiprāyaḥ",
    "GE07bhg4c03u:1120": "yad yad ācaratīty āder aparā yojanā |",
    "GE07bhg4c03u:1121": "na kevalaṃ loka-saṃgrahaṃ sampaśyan kartum arhasy api tu śreṣṭhācāratvād apīty āha yad yad iti |",
    "GE07bhg4c03u:1122": "tathā ca mama śreṣṭhasya yādṛśa eva ācāras tādṛśa eva mad-anuvartinā tvayānuṣṭheyo na svātantryeṇānya ity arthaḥ |",
    "GE07bhg4c03u:1123": "kīdṛśas tavācāro yo mayānuvartanīya ity ākāṅkṣāyāṃ na me pārthety ādibhis tribhiḥ ślokais tat-pradarśanam iti",
    "GE07bhg4c03u:1124": "viśvanāthaḥ : utsīdeyur māṃ dṛṣṭāntīkṛtya dharmam akurvāṇā bhraṃśeyuḥ |",
    "GE07bhg4c03u:1125": "tataś ca varṇa-saṅkaro bhavet tasyāpy aham eva kartā syām evam aham eva",
    "GE07bhg4c03u:1126": "prajā hanyām |",
    "GE07bhg4c03u:1127": "malināḥ kuryām ||24||",
    "GE07bhg4c03u:1128": "baladevaḥ : tataḥ kiṃ syād ity āha utsīdeyur iti |",
    "GE07bhg4c03u:1129": "ahaṃ sarva-śreṣṭhaś cet śāstroktaṃ karma na kuryāṃ tarhīme lokā utsīdeyur vibhraṣṭa-maryādāḥ",
    "GE07bhg4c03u:1130": "| tad-vibhraṃśe sati yaḥ saṅkaraḥ syāt tasyāpy aham eva kartā syām |",
    "GE07bhg4c03u:1131": "evaṃ ca prajāpatir aham imāḥ prajāḥ sāṅkarya-doṣeṇopahanyāṃ malināḥ kuryām |",
    "GE07bhg4c03u:1132": "tathā ca - eṣa setur vidharaṇa eṣāṃ lokānām asaṃbhedāya iti śrutyā loka-maryādā-vidhārakatvena parigītasya me tan-maryādā-bhedakatvaṃ syād iti |",
    "GE07bhg4c03u:1133": "evaṃ upadiśato 'pi harer yat kiṃcit sva-bhakta-sukhecchoḥ",
    "GE07bhg4c03u:1134": "svairācaritaṃ dṛṣṭaṃ, tat khalu vidhāyakena tad-vacasānupetatvād",
    "GE07bhg4c03u:1135": "īśvarīyatvāc cāvarair naivācaraṇīyam |",
    "GE07bhg4c03u:1136": "yad uktaṃ śrīmatā śukena -",
    "GE07bhg4c03u:1137": "īśvarāṇāṃ vacaḥ satyaṃ tathaivācaritaṃ kvacit |",
    "GE07bhg4c03u:1138": "teṣāṃ yat sva-vaco-yuktaṃ",
    "GE07bhg4c03u:1139": "buddhimāṃs tat samācaret ||",
    "GE07bhg4c03u:1140": "naitat samācarej jātu manasāpi hy anīśvaraḥ |",
    "GE07bhg4c03u:1141": "vinaśyaty ācaran mauḍhyād yathārudro |bdhi-jaṃ viṣam || [BhP 10.33.31-2] iti ||24||",
    "GE07bhg4c03u:1142": "BhG 3.25",
    "GE07bhg4c03u:1143": "saktāḥ karmaṇy avidvāṃso yathā kurvanti bhārata |",
    "GE07bhg4c03u:1144": "kuryād vidvāṃs tathāsaktaś cikīrṣur loka-saṃgraham ||25||",
    "GE07bhg4c03u:1145": "śrīdharaḥ : tasmād ātmavidāpi loka-saṅgrahārtha tat-kṛpayā karma kāryam evety upasaṃharati saktā iti |",
    "GE07bhg4c03u:1146": "karmaṇi saktā abhiniviṣṭāḥ santo yathājñāḥ karmāṇi kurvanti, asaktaḥ san vidvān api kuryāt loka-saṃgraham kartum icchuḥ ||25||",
    "GE07bhg4c03u:1147": "madhusūdanaḥ : nanu taveśvarasya loka-saṃgrahārthaṃ karmāṇi kurvāṇasyāpi kartṛtvābhimānābhāvān na kāpi kṣatiḥ |",
    "GE07bhg4c03u:1148": "mama tu jīvasya loka-saṃgrahārthaṃ",
    "GE07bhg4c03u:1149": "karmāṇi kurvāṇasya kartṛtvābhimānena jñānābhibhavaḥ syād ity ata āha saktā iti |",
    "GE07bhg4c03u:1150": "saktāḥ kartṛtvābhimānena phalābhisandhinā ca karmaṇy abhiniviṣṭā avidvāṃso 'jñā yathā kurvanti karma loka-saṃgrahaṃ kartum icchur vidvān",
    "GE07bhg4c03u:1151": "ātmavid api tathaiva kuryāt |",
    "GE07bhg4c03u:1152": "kintu asaktaḥ san kartṛtvābhimānaṃ phalābhisandhiṃ cākurvann ity arthaḥ |",
    "GE07bhg4c03u:1153": "bhārateti",
    "GE07bhg4c03u:1154": "bharata-vaṃśodbhavatvenabhā jñānaṃ tasyāṃ ratatvena vā tvaṃ yathokta-śāstrārtha-bodha-yogyo 'sīti darśayati ||25||",
    "GE07bhg4c03u:1155": "viśvanāthaḥ : tasmāt pratiṣṭhitena jñānināpi karma kartavyam ity",
    "GE07bhg4c03u:1156": "upasaṃharati saktā iti ||25||",
    "GE07bhg4c03u:1157": "baladevaḥ : tasmāt pratiṣṭhite 'pi tvaṃ loka-hitāya vedoktaṃ sva-karma",
    "GE07bhg4c03u:1158": "prakurv ity āśayenāha saktā iti |",
    "GE07bhg4c03u:1159": "ajñā yathā karmaṇi saktāḥ",
    "GE07bhg4c03u:1160": "phala-lipsayābhiniviṣṭās tata kurvanty evaṃ vidvān api kuryāt |",
    "GE07bhg4c03u:1161": "kintv asaktaḥ phala-lipsā-śūnyaḥ san |",
    "GE07bhg4c03u:1162": "sphuṭam anyat ||25||",
    "GE07bhg4c03u:1163": "BhG 3.26",
    "GE07bhg4c03u:1164": "na buddhi-bhedaṃ janayed ajñānāṃ karma-saṅginām |",
    "GE07bhg4c03u:1165": "joṣayet sarva-karmāṇi vidvān yuktaḥ samācaran ||26||",
    "GE07bhg4c03u:1166": "śrīdharaḥ : nanu kṛpayā tattva-jñānam evopadeṣṭuṃ yuktam |",
    "GE07bhg4c03u:1167": "nety āha na",
    "GE07bhg4c03u:1168": "buddhi-bhedam iti ajñānām ataeva karma-saṅgināṃ karmāsaktānām akartātmeopadeśena buddher bhedam anyathātvaṃ na janayet |",
    "GE07bhg4c03u:1169": "karmaṇaḥ sakāśād buddhi-vicālanaṃ na kuryāt |",
    "GE07bhg4c03u:1170": "api tu joṣayet sevayet |",
    "GE07bhg4c03u:1171": "ajñān karmāṇi kārayed ity arthaḥ |",
    "GE07bhg4c03u:1172": "katham ? yukto 'vahito bhūtvā svayam ācaran",
    "GE07bhg4c03u:1173": "san |",
    "GE07bhg4c03u:1174": "buddhi-vicālane kṛte sati karmasu śraddhā-nivṛtter jñānasya cānutpattes tesām ubhaya-bhraṃśaḥ syād iti bhāvaḥ ||26||",
    "GE07bhg4c03u:1175": "madhusūdanaḥ : nanu karmānuṣṭhānenaiva loka-saṃgrahaḥ kartavyo na tu",
    "GE07bhg4c03u:1176": "tattva-jñānopadeśeneti ko hetur ata āha na buddhīti |",
    "GE07bhg4c03u:1177": "ajñānām avivekināṃ kartṛtvābhimānena phalābhisandhinā ca karma-saṅgināṃ karmaṇy abhiniviṣṭānāṃ yā buddhir aham etat karma kariṣya etat-phalaṃ ca bhokṣya iti tasyā bhedaṃ vicālanam akartrātmopadeśena na kuryāt |",
    "GE07bhg4c03u:1178": "kintu yukto 'vahitaḥ san vidvān loka-saṃgrahaṃ cikīrṣur avidvad-adhikārikāṇi",
    "GE07bhg4c03u:1179": "sarva-karmaṇi samācaraṃs teṣāṃ śraddhām utpādya joṣayet prītyā sevayet |",
    "GE07bhg4c03u:1180": "anadhikāriṇām upadeśena buddhi-vicālane kṛte karmasu śraddhā-nivṛttir",
    "GE07bhg4c03u:1181": "jñānasya cānutpatter ubhaya-bhraṣṭatvaṃ syāt |",
    "GE07bhg4c03u:1182": "tathā coktaṃ-",
    "GE07bhg4c03u:1183": "ajñasyārdha-prabuddhasya sarvaṃ brahmeti yo vadet |",
    "GE07bhg4c03u:1184": "mahā-niraya-jāleṣu sa tena viniyojitaḥ || iti ||26||",
    "GE07bhg4c03u:1185": "viśvanāthaḥ : alaṃ karma-jaḍimnā |",
    "GE07bhg4c03u:1186": "tvaṃ karma-sannyāsaṃ kṛtvā jñānābhyāsenāham iva kṛtārthībhavaiti buddhi-bhedaṃ na janayet karma-saṅginaṃ aśuddhāntaḥkaraṇatvena karmasv evāsaktimatām |",
    "GE07bhg4c03u:1187": "kintu tvaṃ kṛtārthībhaviṣyan niṣkāma-karmaiva kru iti karmāṇy eva yojayet kārayet |",
    "GE07bhg4c03u:1188": "atra karmāṇi samācaran svayam eva dṛṣṭāntībhavet |",
    "GE07bhg4c03u:1189": "nanu,",
    "GE07bhg4c03u:1190": "svayaṃ niḥśreyasaṃ vidvān na vakty ajñāya karma hi |",
    "GE07bhg4c03u:1191": "na rāti rogiṇo 'pathyaṃ vāñchato 'pi bhiṣaktamaḥ || [BhP 6.9.5]",
    "GE07bhg4c03u:1192": "ity ajita-vākyenaitad virudhyate |",
    "GE07bhg4c03u:1193": "satyam |",
    "GE07bhg4c03u:1194": "tat khalu bhakty-upadeṣṭṛka-viṣayam idaṃ tu jñānopadeṣṭṛka-viṣayam ity avirodhaḥ |",
    "GE07bhg4c03u:1195": "jñānasyāntaḥkaraṇa-śuddhy-adhīnatvāt |",
    "GE07bhg4c03u:1196": "tac chuddhes tu",
    "GE07bhg4c03u:1197": "niṣkāma-karmādhīnatvāt, bhaktes tu svataḥ prābalyād",
    "GE07bhg4c03u:1198": "antaḥkaraṇa-śuddhi-paryantānapekṣatvāt |",
    "GE07bhg4c03u:1199": "yadi bhaktau śraddhām utpādayituṃ",
    "GE07bhg4c03u:1200": "śaknuyāt, tadā karmiṇāṃ buddhi-bhedam api janayet, bhaktau śraddhāvatāṃ karmānadhikārāt",
    "GE07bhg4c03u:1201": "tāvat karmāṇi kurvīta na nirvidyeta yāvatā |",
    "GE07bhg4c03u:1202": "mat-kathā-śravaṇādau vā śraddhā yāvan na jāyate || [BhP 11.20.9] iti |",
    "GE07bhg4c03u:1203": "dharmān santyajya yaḥ sarvān māṃ bhajet sa tu sattamaḥ [BhP 11.11.32]iti,",
    "GE07bhg4c03u:1204": "sarva-dharmān parityajya mām ekaṃ śaraṇaṃ vraja [Gītā 18.66] iti,",
    "GE07bhg4c03u:1205": "tyaktvā sva-dharmaṃ caraṇāmbujaṃ harer bhajann apakvo |tha patet tato yadi [BhP 1.5.17]",
    "GE07bhg4c03u:1206": "ity-ādi-vacanebhya iti vivecanīyam ||26||",
    "GE07bhg4c03u:1207": "baladevaḥ : kiṃ ca loka-hitecchur jñānī sāvahitaḥ syād ity āha na buddhīti",
    "GE07bhg4c03u:1208": "| vidvān pariniṣṭhito 'pi karma-saṅgināṃ karma-śraddhā-jāḍya-bhājām",
    "GE07bhg4c03u:1209": "ajñānāṃ buddhi-bhedaṃ na janayet |",
    "GE07bhg4c03u:1210": "kiṃ karmab hir aham iva jñānenaiva kṛtārtho bhaveti karma-niṣṭhātas tad-buddhiṃ nāpanayed ity arthaḥ |",
    "GE07bhg4c03u:1211": "kintu svayaṃ karmasu yuktaḥ sāvadhānas tāni samyak sarvāṅgopasaṃhāreṇācaran sarvāṇi vihitāni karmāṇi yoṣayet prītyā sevayet ajñān karmāṇi kārayed ity arthaḥ |",
    "GE07bhg4c03u:1212": "buddhi-bhede sati karmasu śraddhā-nivṛtte jñānasya cānudayād ubhaya-vibhraṣṭās te syur iti bhāvaḥ |",
    "GE07bhg4c03u:1213": "svayaṃ niḥśreyasaṃ vidvān na vakty ajñāya karma hi |",
    "GE07bhg4c03u:1214": "na rāti rogiṇo 'pathyaṃ vāñchato 'pi bhiṣaktamaḥ || [BhP 6.9.5]",
    "GE07bhg4c03u:1215": "ity ajitoktis tu karma-saṅgītara-paratayā neyā ||26||",
    "GE07bhg4c03u:1216": "BhG 3.27",
    "GE07bhg4c03u:1217": "prakṛteḥ kriyamāṇāni guṇaiḥ karmāṇi sarvaśaḥ |",
    "GE07bhg4c03u:1218": "ahaṃkāra-vimūḍhātmā kartāham iti manyate ||27||",
    "GE07bhg4c03u:1219": "śrīdharaḥ : nanu viduṣo 'pi cet karma kartavyaṃ tarhi vidvad-aviduṣoḥ ko viśeṣaḥ ? ity āśaṅkyobhayor viśeṣaṃ darśayati prakṛter iti dvābhyām |",
    "GE07bhg4c03u:1220": "prakṛter guṇaiḥ prakṛti-kāryair indriyaiḥ sarva-prakāreṇa kriyamāṇāni karmāṇi |",
    "GE07bhg4c03u:1221": "tāny aham eva kartā karomīti manyate |",
    "GE07bhg4c03u:1222": "atra hetuḥ - ahaṃkāreṇa indriyādiṣv ātmādhyāsena vimūḍha-buddhiḥ san ||27||",
    "GE07bhg4c03u:1223": "madhusūdanaḥ : vidvad-aviduṣoḥ karmānuṣṣṭhāna-sāmye 'pi",
    "GE07bhg4c03u:1224": "kartṛtvābhimāna-tad-abhāvābhyāṃ viśeṣaṃ darśayan saktāḥ",
    "GE07bhg4c03u:1225": "karmaṇīti-ślokārthaṃ vivṛṇoti dvābhyāṃ prakṛter iti |",
    "GE07bhg4c03u:1226": "prakṛtir māyā sattva-rajas-tamo-guṇa-mayī mithyā-jñānātmikā pārameśvarī śaktiḥ māyāṃ tu prakṛtiṃ vidyān māyinaṃ tu maheśvaraṃ iti śruteḥ |",
    "GE07bhg4c03u:1227": "tasyāḥ prakṛter guṇair vikāraiḥ kārya-kāraṇa-rūpaiḥ kriyamāṇāni laukikāni vaidikāni ca karmāṇi sarvaśaḥ sarva-prakārair ahaṅkāreṇa kārya-kāraṇa-saṃghātātma-pratyayena",
    "GE07bhg4c03u:1228": "vimūḍhaḥ svarūpa-vivekāsamartha ātmāntaḥkaraṇaṃ yasya so",
    "GE07bhg4c03u:1229": "'haṅkāra-vimūḍhātmānātmany ātmābhimānī tāni karmāṇi kartāham iti karomy",
    "GE07bhg4c03u:1230": "aham iti manyate kartṛtvādhyāsena |",
    "GE07bhg4c03u:1231": "kartāham iti tṛn-pratyayaḥ |",
    "GE07bhg4c03u:1232": "tena na lokāvyaya-niṣṭhā-khal-artha-tṛṇām [Pāṇ 2.3.69] iti ṣaṣṭhī-pratiṣedhaḥ",
    "GE07bhg4c03u:1233": "viśvanāthaḥ : nanu yadi vidvān api karma kuryāt, tarhi vidvad-aviduṣoḥ ko viśeṣaḥ ? ity āśaṅkya tayor viśeṣaṃ darśayati prakṛter iti dvābhyām |",
    "GE07bhg4c03u:1234": "prakṛter guṇaiḥ kāryair indriyaiḥ sarvaśaḥ sarva-prakāreṇa kriyamāṇāni yāni karmāṇi tāny aham eva kartā karomīty avidvān manyate ||27||",
    "GE07bhg4c03u:1235": "baladevaḥ : karmitva-sāmye 'pi vijñājñayor viśeṣam āha prakṛter iti dvābhyām |",
    "GE07bhg4c03u:1236": "ahaṃkāra-vimūḍhātmā jano 'haṃ karmāṇi karteti manyate |",
    "GE07bhg4c03u:1237": "na",
    "GE07bhg4c03u:1238": "lokāvyaya-niṣṭhā iti sūtrāt ṣaṣṭhī-niṣedhaḥ |",
    "GE07bhg4c03u:1239": "karmāṇi laukikāni vaidikāni ca |",
    "GE07bhg4c03u:1240": "tāni kīdṛśānīty āha prakṛter īśa-māyāyā guṇais tat-kāryair",
    "GE07bhg4c03u:1241": "śarīrendriya-prāṇair īśvara-pravartitaiḥ kriyamāṇānīti |",
    "GE07bhg4c03u:1242": "idam eva veditavyam - upakrama-vinirṇayāt saṃvid-vapur-jīvātmāsmad-arthaḥ kartā",
    "GE07bhg4c03u:1243": "cānādi-kāla-viṣaya-bhoga-vāsanākrāntas tad-bhogārthikāṃ sva-sannihitāṃ",
    "GE07bhg4c03u:1244": "prakṛtim āśliṣṭas tat-kāryeṇāhaṅkāreṇa vimūḍhātmā",
    "GE07bhg4c03u:1245": "tādṛśa-sva-vijñāna-śūnyaḥ śarīrādy-ahaṃ-bhāvavān prākṛtaiḥ śarīrādibhir īśena ca siddhāni karmāṇi mayaivaikena kṛtānīti manyate |",
    "GE07bhg4c03u:1246": "kartur ātmano yat kartṛtvaṃ tat kila dehādibhis tribhiḥ paramātmanā ca sarva-pravartakena ca siddhyati |",
    "GE07bhg4c03u:1247": "na tv ekena jīvenaiva |",
    "GE07bhg4c03u:1248": "tac ca mayaiva siddhyatīti jīvo yan manyate tad ahaṅkāra-vimauḍhyād eva - adhiṣṭhānaṃ tathā karthā [Gītā 18.14] ity ādikāc caramādhyāya-vākya-trayāt |",
    "GE07bhg4c03u:1249": "kārya-kāraṇa-kartṛtve hetuḥ prakṛtir ucyate [Gītā 13.18] ity atra śarīrendriyādi-kartṛtvaṃ prakṛter iti yad varṇayiṣyate, tatrāpi kevalāyās tasyās tan na śakyaṃ mantum |",
    "GE07bhg4c03u:1250": "puruṣa-saṃsargeṇaiva tat-pravṛtter aṅgīkārāt",
    "GE07bhg4c03u:1251": "| tataś ca puruṣasya kartṛtvam avarjanīyam iti vyākhyāsyate ||27||",
    "GE07bhg4c03u:1252": "BhG 3.28",
    "GE07bhg4c03u:1253": "tattvavit tu mahā-bāho guṇa-karma-vibhāgayoḥ |",
    "GE07bhg4c03u:1254": "guṇā guṇeṣu vartanta iti matvā na sajjate ||28||",
    "GE07bhg4c03u:1255": "śrīdharaḥ : vidvāṃs tu na tathā manyate ity āha tattvavid iti |",
    "GE07bhg4c03u:1256": "nāhaṃ guṇātmaka iti guṇebhya ātmano vibhāgaḥ |",
    "GE07bhg4c03u:1257": "na me karmāṇīti karmabhyo 'py",
    "GE07bhg4c03u:1258": "ātmano vibhāgaḥ |",
    "GE07bhg4c03u:1259": "tayor guṇa-karma-vibhāgayor yas tattvaṃ vetti sa tu na",
    "GE07bhg4c03u:1260": "kartṛtvābhiniveśaṃ na karoti |",
    "GE07bhg4c03u:1261": "tatra hetuḥ - guṇā iti |",
    "GE07bhg4c03u:1262": "guṇā indriyāṇi guṇeṣu viṣayeṣu vartante nāham iti matvā ||28||",
    "GE07bhg4c03u:1263": "madhusūdanaḥ : vidvāṃs tu tathā na manyata ity āha tattvavid iti |",
    "GE07bhg4c03u:1264": "tattvaṃ yāthātmyaṃ vettīti tattvavit |",
    "GE07bhg4c03u:1265": "tu-śabdena tasyājñād vaiśiṣṭyam āha |",
    "GE07bhg4c03u:1266": "kasya tattvam ity ata āha guṇa-karma-vibhāgayoḥ |",
    "GE07bhg4c03u:1267": "guṇā dehendriyāntaḥ-karaṇāny",
    "GE07bhg4c03u:1268": "ahaṅkārāspadāni karmāṇi ca teṣāṃ vyāpāra-bhūtāni mama-kārāspadānīti",
    "GE07bhg4c03u:1269": "guṇa-karmeti dvandvaikavad bhāvaḥ |",
    "GE07bhg4c03u:1270": "vibhajyate sarveṣāṃ jaḍānāṃ vikāriṇāṃ bhāsakatvena pṛthag bhavatīti vibhāgaḥ sva-prakāśa-jñāna-rūpo 'saṅga ātmā",
    "GE07bhg4c03u:1271": "| guṇa-karma ca vibhāgaś ceti dvandvaḥ |",
    "GE07bhg4c03u:1272": "tayor guṇa-karma-vibhāgayor",
    "GE07bhg4c03u:1273": "bhāsya-bhāsakayor jaḍa-caitanyayor vikāri-nirvikārayos tattvaṃ yāthātmyaṃ yo vetti sa guṇāḥ karaṇātmakā guṇeṣu viṣayeṣu pravartante vikāritvān na tu nirvikāra ātmeti matvā na sajjate saktiṃ kartṛtvābhiniveśam atattvavid iva",
    "GE07bhg4c03u:1274": "na karoti |",
    "GE07bhg4c03u:1275": "he mahābāho ! iti sambodhayan sāmudrikokta-sat-puruṣa-lakṣaṇa-yogitvān na pṛthag-jana-sādhāraṇyena tvam avivekī bhavitum arhasīti sūcayati |",
    "GE07bhg4c03u:1276": "guṇa-vibhāgasya karma-vibhāgasya ca tattvavid iti vā |",
    "GE07bhg4c03u:1277": "asmin pakṣe guṇa-karmaṇor ity etāvataiva nirvāhe vibhāga-padasya prayojanaṃ cintyam",
    "GE07bhg4c03u:1278": "viśvanāthaḥ : guṇa-karmaṇor yau vibhāgau tayos tattvaṃ vettīti saḥ |",
    "GE07bhg4c03u:1279": "tatra",
    "GE07bhg4c03u:1280": "guṇa-vibhāgaḥ sattva-rajas-tamāṃsi |",
    "GE07bhg4c03u:1281": "karma-vibhāgaḥ sattvādi-kārya-bhedā",
    "GE07bhg4c03u:1282": "devatendriya-viṣayāḥ |",
    "GE07bhg4c03u:1283": "tayos tattvaṃ svarūpaṃ |",
    "GE07bhg4c03u:1284": "taj-jñas tu tattva-vit |",
    "GE07bhg4c03u:1285": "guṇā devatāḥ prayojyānīndriyāṇi cakṣur-ādīni guṇeṣu rūpādiṣu viṣayeṣu",
    "GE07bhg4c03u:1286": "vartante |",
    "GE07bhg4c03u:1287": "ahaṃ tu na guṇaḥ, nāpi guṇa-kāryaḥ ko 'pi, nāpi guṇeṣu guṇa-kāryeṣu teṣu me ko 'pi sambandha iti matvā vidvāṃs tu na sajjate",
    "GE07bhg4c03u:1288": "baladevaḥ : vijñas tu na tathety āha tattva-vit tv iti |",
    "GE07bhg4c03u:1289": "guṇa-vibhāgasya",
    "GE07bhg4c03u:1290": "karma-vibhāgasya ca tattva-vit |",
    "GE07bhg4c03u:1291": "guṇebhya indriyebhyaḥ karmabhyaś ca",
    "GE07bhg4c03u:1292": "tat-kṛtebhyo yaḥ svayasa vibhāgo bhedas tasya tattvaṃ svarūpaṃ",
    "GE07bhg4c03u:1293": "tat-tad-vaidharmya-paryālocanayā yo nāhaṃ guṇa-karma-vapuḥ iti vettīty arthaḥ |",
    "GE07bhg4c03u:1294": "sa hi guṇā indriyāṇi guṇeṣu śabdādiṣu viṣayeṣu",
    "GE07bhg4c03u:1295": "tat-tad-devatā-preritāni pravartante tān prakāśayanti |",
    "GE07bhg4c03u:1296": "ahaṃ tv asaṅga-vijñānānandatvāt tad-bhinno, na teṣu tādrūpyeṇa varte, na tān prakāśayāmīti matvā teṣu na sajjante |",
    "GE07bhg4c03u:1297": "kintv ātmany eva sajjate |",
    "GE07bhg4c03u:1298": "atrāpi matvety anena kartṛtvaṃ jīvasyoktaṃ bodhyam ||28||",
    "GE07bhg4c03u:1299": "BhG 3.29",
    "GE07bhg4c03u:1300": "prakṛter guṇa-saṃmūḍhāḥ sajjante guṇa-karmasu |",
    "GE07bhg4c03u:1301": "tān akṛtsna-vido mandān kṛtsna-vin na vicālayet ||29||",
    "GE07bhg4c03u:1302": "śrīdharaḥ : na buddhi-bhedam ity upasaṃharati prakṛter iti |",
    "GE07bhg4c03u:1303": "ye prakṛter guṇaiḥ sattvādibhiḥ saṃmūḍhāḥ santaḥ guṇeṣv indriyeṣu tat-karmasu ca sajjante",
    "GE07bhg4c03u:1304": "tān akṛtsna-vido mandān manda-matīn kṛtsna-vit sarvajño na vicālayet ||29||",
    "GE07bhg4c03u:1305": "madhusūdanaḥ : tad evaṃ vidvad-aviduṣoḥ karmānuṣṭhāna-sāmyena vidvān aviduṣo buddhi-bhedaṃ na kuryād ity uktam upasaṃharati |",
    "GE07bhg4c03u:1306": "prakṛteḥ pūrvoktāyā māyāyā guṇaiḥ kāryatayā dharmair dehādibhir vikāraiḥ samyaṅ mūḍhāḥ svarūpāsphuraṇena tān evātmatvena manyamānās teṣām eva guṇānāṃ dehendriyāntaḥ-karaṇānāṃ karmasu vyāpāreṣu sajjante saktiṃ vayaṃ kurmas",
    "GE07bhg4c03u:1307": "tat-phalāyeti dṛḍhatarām ātmīya-buddhiṃ kurvanti ye tān karma-saṅgino",
    "GE07bhg4c03u:1308": "'kṛtsna-vido 'nātmābhimānino madnān aśuddha-cittatvena jñā̆nādhikāram",
    "GE07bhg4c03u:1309": "aprāptān kṛtsna-vit paripūrṇātmavit svayaṃ na vicālayet karma-śraddhāto na pracyāvayed ity arthaḥ |",
    "GE07bhg4c03u:1310": "ye tv amandāḥ śuddhāntaḥ-karaṇās te svayam eva",
    "GE07bhg4c03u:1311": "vivekodayena vicalanti jñānādhikāraṃ prāptā ity abhiprāyaḥ |",
    "GE07bhg4c03u:1312": "kṛtsnākṛtsna-śabdāv ātmānātma-paratayā śruty-arthānusāreṇa vārtika-kṛdbhir",
    "GE07bhg4c03u:1313": "vyākhyātau -",
    "GE07bhg4c03u:1314": "sad evety ādi-vākyebhyaḥ kṛtsnaṃ vastu yato 'dvayam |",
    "GE07bhg4c03u:1315": "sambhavas tad-viruddhasya kuto 'kṛtsnasya vastunaḥ ||",
    "GE07bhg4c03u:1316": "yasmin dṛṣṭe 'py adṛṣṭo 'rthaḥ sa tad anyaś ca śiṣyate |",
    "GE07bhg4c03u:1317": "tathādṛṣṭe 'pi dṛṣṭaḥ syād akṛtsnas tādṛg ucyate || iti |",
    "GE07bhg4c03u:1318": "anātmanaḥ sāvayavatvād aneka-dharmavattāc ca kenacid dharmeṇa kenacid avayavena vā viśiṣṭe tasminn ekasmin ghaṭādau jñāte 'pi dharmāntareṇa avayavāntareṇa vā viśiṣṭaḥ sa evājñāto 'vaśiṣyate tad anyaś ca paṭādir ajñāto ' vaśiṣyata eva |",
    "GE07bhg4c03u:1319": "tathā tasmin ghaṭādāv ajñāte 'pi paṭādir jñātaḥ syād iti taj-jñāne 'pi tasyānyasya cājñānāt tad-ajñāne æpy anya-jñānāc ca so 'kṛtsna ucyate |",
    "GE07bhg4c03u:1320": "kṛtsnas tv advaya ātmaiva taj-jñāne kasyacid avaśeṣasyābhāvād iti śloka-dvayārthaḥ ||29||",
    "GE07bhg4c03u:1321": "viśvanāthaḥ : nanu yadi jīvā guṇebhyo guṇa-kāryebhyaś ca pṛthag-bhūtās",
    "GE07bhg4c03u:1322": "tad-asambandhās tarhi kathaṃ te viṣayeṣu sajjanto dṛśyante ? tatrāha prakṛter guṇa-saṃmūḍhās tad-āveśāt prāpta-saṃmohā yathā bhūtāviṣṭo manuṣya",
    "GE07bhg4c03u:1323": "ātmānaṃ bhūtam eva manyate, tathaiva prakṛti-guṇāviṣṭā jīvāḥ svān guṇān",
    "GE07bhg4c03u:1324": "eva manyante |",
    "GE07bhg4c03u:1325": "tato guṇa-karmasu guṇa-kāryeṣu viṣayeṣu sajjante |",
    "GE07bhg4c03u:1326": "tān",
    "GE07bhg4c03u:1327": "akṛtsna-vido manda-matīn kṛtsna-vit sarvajño na vicālayet |",
    "GE07bhg4c03u:1328": "tvaṃ guṇebhyaḥ pṛthag-bhūto jīvo na tu guṇaḥ iti vicāraṃ prāpayituṃ na yatate, kintu",
    "GE07bhg4c03u:1329": "guṇāveśa-nivartakaṃ niṣkāma-karmaiva kārayet |",
    "GE07bhg4c03u:1330": "na hi bhūtāviṣṭo manuṣyaḥ na tvaṃ bhūtaḥ kintu manuṣya eva iti śata-kṛtve 'py upadeśena na",
    "GE07bhg4c03u:1331": "āpadyate, kintu tan-nivartakauṣudha-maṇi-mantrādi-prayogenaiveti bhāvaḥ",
    "GE07bhg4c03u:1332": "baladevaḥ : na buddhi-bhedaṃ janayed ity etad upasaṃharati prakṛter iti |",
    "GE07bhg4c03u:1333": "prakṛter guṇena tat-kāryeṇāhaṅkāreṇa mūḍhā bhūtāveśa-nyāyena dehādikam evātmānaṃ manyamānā janā guṇānāṃ dehendriyāṇāṃ karmasu vyāpāreṣu sajjante",
    "GE07bhg4c03u:1334": "| tān akṛtsna-vido 'lpa-jñān mandān ātma-tattva-grahaṇālasān kṛtsna-vit",
    "GE07bhg4c03u:1335": "pūrṇātma-jñāno na vicālayet guṇa-karmānyo viśuddha-caitanyānandas tvam iti tattvaṃ grāhayituṃ necchet, kintu tad-rucim anusṛtya vaidika-karmāṇi",
    "GE07bhg4c03u:1336": "śreṇyākramād ātma-tattva-pravaṇaṃ cikīrsed iti bhāvaḥ ||29||",
    "GE07bhg4c03u:1337": "BhG 3.30",
    "GE07bhg4c03u:1338": "mayi sarvāṇi karmāṇi saṃnyasyādhyātma-cetasā |",
    "GE07bhg4c03u:1339": "nirāśīr nirmamo bhūtvā yudhyasva vigata-jvaraḥ ||30||",
    "GE07bhg4c03u:1340": "śrīdharaḥ : tad evaṃ tattva-vido 'pi karma kartavyam |",
    "GE07bhg4c03u:1341": "tvaṃ tu nādyāpi tattvavit |",
    "GE07bhg4c03u:1342": "ataḥ karmaiva kurv ity āha mayīti |",
    "GE07bhg4c03u:1343": "sarvāṇi karmāṇi mayi saṃnyasya samarpya |",
    "GE07bhg4c03u:1344": "adhyātma-cetasā antaryāmy-adhīno 'haṃ karma karomīti dṛṣṭyā |",
    "GE07bhg4c03u:1345": "nirāśī niṣkāmaḥ |",
    "GE07bhg4c03u:1346": "ataeva mat-phala-sādhanaṃ mad-artham idaṃ karmety evaṃ mamatā-śūnyaś ca bhūtvā |",
    "GE07bhg4c03u:1347": "vigata-jvaras tyakta-śokaś ca bhūtvā ||30||",
    "GE07bhg4c03u:1348": "madhusūdanaḥ : evaṃ karmānuṣṭhāna-sāmye 'py ajña-vijñeyoḥ",
    "GE07bhg4c03u:1349": "kartṛtvābhiniveśa-tad-abhāvābhyāṃ viśeṣa uktaḥ |",
    "GE07bhg4c03u:1350": "idānīm ajñasyāpi mumukṣor",
    "GE07bhg4c03u:1351": "amumukṣv-apekṣayā bhagavad-arpaṇaṃ phalābhisandhy-abhāvaṃ ca viśeṣaṃ vadann ajñatayārjunasya karmādhikāraṃ draḍhayati mayīti |",
    "GE07bhg4c03u:1352": "mayi bhagavati vāsudeve parameśvare sarvajñe sarva-niyantari sarvātmani sarvāṇi karmāṇi",
    "GE07bhg4c03u:1353": "laukikāni vaidikāni ca sarva-prakārāṇi adhyātma-cetasāhaṃ",
    "GE07bhg4c03u:1354": "kartāntaryāmy-adhīnas tasmā eveśvarāya rājña iva bhṛtyaḥ karmāṇi karomīty anayā buddhyā saṃnyasya samarpya nirāśīr niṣkāmo nirmamo deha-putra-bhrātrādiṣu svīyeṣu mamatā-śūnyo vigata-jvaraḥ santāpa-hetutvāc choka eva jvara-śabdenoktaḥ |",
    "GE07bhg4c03u:1355": "aihika-pāratrika-duryaśo-naraka-pātādi-nimitta-śoka-rahitaś ca bhūtvā tvaṃ",
    "GE07bhg4c03u:1356": "mumukṣur yudhyasva vihitāni karmāṇi kurv ity abhiprāyaḥ |",
    "GE07bhg4c03u:1357": "atra",
    "GE07bhg4c03u:1358": "bhagavad-arpaṇaṃ niṣkāmatvaṃ ca sarva-karma-sādhāraṇaṃ mumukṣoḥ |",
    "GE07bhg4c03u:1359": "nirmamatvaṃ tyakta-śokatvaṃ ca yuddha-mātre prakṛta iti draṣṭavyam anyatra mamatāśokayor aprasaktatvāt",
    "GE07bhg4c03u:1360": "viśvanāthaḥ : tasmāt tvaṃ mayy adhyātma-cetasātmanīty arthaḥ |",
    "GE07bhg4c03u:1361": "evam adhyātmam avyayībhāva-samāsāt |",
    "GE07bhg4c03u:1362": "tataś ca ātmani yac cetas tad-adhyātma-cetas tenātma-niṣṭhenaiva cetasā, na tu viṣaya-niṣṭhenety",
    "GE07bhg4c03u:1363": "arthaḥ |",
    "GE07bhg4c03u:1364": "mayi karmāṇi saṃnyasya samarpya nirāśīr niṣkāmo nirmamaḥ sarvatra mamatā-śūnyo yudhyasva",
    "GE07bhg4c03u:1365": "baladevaḥ : mayīti |",
    "GE07bhg4c03u:1366": "yasmād evaṃ tasmāt pariniṣṭhitas tvam adhyātma-cetaḥ",
    "GE07bhg4c03u:1367": "svātma-tattva-viṣayaka-jñānena sarvāṇi karmāṇi rājñi bhṛtya iva mayi",
    "GE07bhg4c03u:1368": "pareśe saṃnyasya samarpayitvā yudhyasva |",
    "GE07bhg4c03u:1369": "kartṛtvābhiniveśa-śūnyaḥ |",
    "GE07bhg4c03u:1370": "yathā",
    "GE07bhg4c03u:1371": "rāja-tantro bhṛtyas tad-ājñayā karmāṇi karoti, tathā mat-tantras tvaṃ",
    "GE07bhg4c03u:1372": "mad-ājñayā tāni kuru lokān saṃjighṛkṣuḥ |",
    "GE07bhg4c03u:1373": "ātmani yac cetas tad",
    "GE07bhg4c03u:1374": "adhyātma-cetas tena |",
    "GE07bhg4c03u:1375": "vibhakty-arthe 'vyayībhāvaḥ |",
    "GE07bhg4c03u:1376": "nirāśīḥ svāmy-ājñayā",
    "GE07bhg4c03u:1377": "karomīti tat-phalecchā-śūnyaḥ |",
    "GE07bhg4c03u:1378": "ataeva mat-phala-sādhanāni mad-artham",
    "GE07bhg4c03u:1379": "amūni karmāṇīty evaṃ mamatva-varjjitaḥ |",
    "GE07bhg4c03u:1380": "vigata-jvaras",
    "GE07bhg4c03u:1381": "tyakta-bandhu-vadha-nimittaka-santāpaś ca bhūtveti |",
    "GE07bhg4c03u:1382": "arjunasya kṣatriyatvād yudhyasvety uktam |",
    "GE07bhg4c03u:1383": "svāśrama-vihitāni karmāṇi mumukṣubhiḥ kāryāṇīti vākyārthaḥ ||30||",
    "GE07bhg4c03u:1384": "BhG 3.31",
    "GE07bhg4c03u:1385": "ye me matam idaṃ nityam anutiṣṭhanti mānavāḥ |",
    "GE07bhg4c03u:1386": "śraddhāvanto 'nasūyanto mucyante te 'pi karmabhiḥ ||31||",
    "GE07bhg4c03u:1387": "śrīdharaḥ : evaṃ karmānuṣṭhāne guṇam āha ye ma iti |",
    "GE07bhg4c03u:1388": "mad-vākye",
    "GE07bhg4c03u:1389": "śraddhāvanto |nasūyanto duḥkhātmake karmaṇi pravartayatīti doṣa-dṛṣṭim",
    "GE07bhg4c03u:1390": "akurvantaś ca me madīyam idaṃ matam anutiṣṭhanti te 'pi śanaiḥ karma kurvāṇāḥ samyag jñānivat karmabhir mucyante ||31||",
    "GE07bhg4c03u:1391": "madhusūdanaḥ : phalābhisandhi-rāhityena bhagavad-arpaṇa-buddhyā",
    "GE07bhg4c03u:1392": "bhagavad-arpaṇa-buddhyā vihita-karmānuṣṭhānaṃ",
    "GE07bhg4c03u:1393": "sattva-śuddhi-jñāna-prāpti-dvāreṇa mukti-phalam ity āha ye ma iti |",
    "GE07bhg4c03u:1394": "idaṃ",
    "GE07bhg4c03u:1395": "phalābhisandhi-rāhityena vihita-karmācaraṇa-rūpaṃ mama matam nityam",
    "GE07bhg4c03u:1396": "nitya-veda-bodhitatvenānādi-paramparā-gatam āvaśyakam iti vā sarvadeti vā |",
    "GE07bhg4c03u:1397": "mānavāḥ manuṣyā ye kecin manuṣyādhikāritvāt karmaṇāṃ śraddhāvantaḥ śāstrācāryopadiṣṭe 'rthe 'nanubhūte 'py evam evaitad iti viśvāsaḥ śraddhā tadvantaḥ |",
    "GE07bhg4c03u:1398": "anasūyanto guṇeṣu doṣāviṣkaraṇam asūyā |",
    "GE07bhg4c03u:1399": "sā ca duḥkhātmake karmaṇi māṃ pravartayann akāruṇiko 'yam ity evaṃrūpā prakṛte prasaktā tām asūyāṃ mayi gurau vāsudeve sarva-suhṛdy akurvanto ye 'nutiṣṭhanti te 'pi",
    "GE07bhg4c03u:1400": "sattva-śuddhi-jñāna-prāpti-dvāreṇa samyag-jñānivan tmucyante karmabhir dharmādharmākhyaiḥ",
    "GE07bhg4c03u:1401": "viśvanāthaḥ : sva-kṛtopadeśe pravartayitum āha ye ma iti ||31||",
    "GE07bhg4c03u:1402": "baladevaḥ : śruti-rahasye svamate 'nuvartināṃ phalaṃ vadan tasya",
    "GE07bhg4c03u:1403": "śraiṣṭhyaṃ vyañjayati ye ma iti |",
    "GE07bhg4c03u:1404": "nityaṃ sarvadā śruti-bodhitatvenānādi-prāptaṃ vā |",
    "GE07bhg4c03u:1405": "śraddhāvanto dṛḍha-viśvastāḥ |",
    "GE07bhg4c03u:1406": "anasūyanto mocakatva-guṇavati tasmin kim amunā śrama-bahulena niṣphalena karmaṇety evaṃ doṣāropa-śūnyāḥ",
    "GE07bhg4c03u:1407": "te 'pīty apir avadhāraṇe |",
    "GE07bhg4c03u:1408": "yad vā, ye mamedaṃ matam anutiṣṭhanti ye cānuṣṭhātum aśaknuvanto 'pi tatra",
    "GE07bhg4c03u:1409": "śraddhālavaḥ, ye ca śraddhālavo 'pi tan nāsūyante te 'pīty arthaḥ |",
    "GE07bhg4c03u:1410": "sāmpratānuṣṭhānābhāve 'pi tasmin śraddhayānasūyayā ca kṣīṇa-doṣās te kiṃcit prānte tad anuṣṭhāya mucyante iti bhāvaḥ ||31||",
    "GE07bhg4c03u:1411": "BhG 3.32",
    "GE07bhg4c03u:1412": "ye tv etad abhyasūyanto nānutiṣṭhanti me matam |",
    "GE07bhg4c03u:1413": "sarva-jñāna-vimūḍhāṃs tān viddhi naṣṭān acetasaḥ ||32||",
    "GE07bhg4c03u:1414": "śrīdharaḥ : vipakṣe doṣam āha ye tv etad iti |",
    "GE07bhg4c03u:1415": "ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj",
    "GE07bhg4c03u:1416": "tatra vimūḍhān naṣṭān viddhi ||32||",
    "GE07bhg4c03u:1417": "madhusūdanaḥ : evam anvaye guṇam uktvā vyatireke doṣam āha ye tv iti |",
    "GE07bhg4c03u:1418": "tu-śabdaḥ śraddāvad-vaidharymyam aśraddhāṃ sūcayati |",
    "GE07bhg4c03u:1419": "tena ye nāstikyād aśraddadhānā abhyasūyanto doṣam udbhāvayanta etan mama mataṃ nānuvartante tān acetaso duṣṭa-cittān ataeva sarva-jñāna-vimūḍhān sarvatra karmaṇi brahmaṇi sa-guṇe nirguṇe ca yaj jñānaṃ tatra vividhaṃ pramāṇataḥ prameyataḥ prayojanataś ca mūḍhān sarva-prakāreṇāyogyān naṣṭān",
    "GE07bhg4c03u:1420": "sarva-puruṣārtha-bhraṣṭān viddhi jānīhi ||32||",
    "GE07bhg4c03u:1421": "viśvanāthaḥ : vipakṣe doṣam āha ye tv iti |",
    "GE07bhg4c03u:1422": "baladevaḥ : vipakṣe doṣam āha ye tv etad iti |",
    "GE07bhg4c03u:1423": "ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj",
    "GE07bhg4c03u:1424": "tatra vimūḍhān naṣṭān viddhi ||32||",
    "GE07bhg4c03u:1425": "BhG 3.33",
    "GE07bhg4c03u:1426": "sadṛśaṃ ceṣṭate svasyāḥ prakṛter jñānavān api |",
    "GE07bhg4c03u:1427": "prakṛtiṃ yānti bhūtāni nigrahaḥ kiṃ kariṣyati ||33||",
    "GE07bhg4c03u:1428": "śrīdharaḥ : nanu tarhi mahā-phalatvād indriyāṇi nigṛhya niṣkāmāḥ santaḥ sarve 'pi svadharmam eva kiṃ nānutiṣṭhanti ? tatrāha sadṛśam iti |",
    "GE07bhg4c03u:1429": "prakṛtiḥ prācīna-karma-saṃskārādhīnaḥ svabhāvaḥ |",
    "GE07bhg4c03u:1430": "svasyāḥ svakīyāyāḥ prakṛteḥ svabhāvasya sadṛśam anurūpam eva guṇa-doṣa-jñānavān api ceṣṭate",
    "GE07bhg4c03u:1431": "kiṃ punar vaktavyam ajñaś ceṣṭata iti |",
    "GE07bhg4c03u:1432": "yasmād bhūtāni sarve 'pi prāṇinaḥ prakṛtiṃ yānty anuvartante |",
    "GE07bhg4c03u:1433": "evaṃ ca sati indriya-nigrahaḥ kiṃ kariṣyati ?",
    "GE07bhg4c03u:1434": "prakṛter balīyastvād ity arthaḥ ||33||",
    "GE07bhg4c03u:1435": "madhusūdanaḥ : nanu rājña iva tava śāsanātikrame bhayaṃ paśyantaḥ katham asūyantas tava mataṃ nānuvartante kathaṃ vā sarva-puruṣārtha-sādhane",
    "GE07bhg4c03u:1436": "pratikūlā bhavantīty ata āha sadṛśam iti |",
    "GE07bhg4c03u:1437": "prakṛtir nāma prāg-janma-kṛta-dharmādharma-jñānecchādi-saṃskāro vartamāna-janmany",
    "GE07bhg4c03u:1438": "abhivyaktaḥ sarvato balavān taṃ vidyā-karmaṇī samanvārabhete pūrva-prajñā",
    "GE07bhg4c03u:1439": "ca iti śruti-pramāṇakaḥ |",
    "GE07bhg4c03u:1440": "tasyāḥ svakīyāyāḥ prakṛteḥ sadṛśam anurūpam eva sarvo jantur jñānavān brahmavid api paśv-ādibhiś cāviśeṣāt iti nyāyāt |",
    "GE07bhg4c03u:1441": "guṇa-doṣa-jñānavān vā ceṣṭate kiṃ punar mūrkhaḥ |",
    "GE07bhg4c03u:1442": "tasmād bhūtāni sarve prāṇinaḥ prakṛtiṃ yānty anuvartante puruṣārtha-bhraṃśa-hetu-bhūtām api",
    "GE07bhg4c03u:1443": "tatra mama vā rājño vā nigrahaḥ kiṃ kariṣyati |",
    "GE07bhg4c03u:1444": "rāgautkaṭyena duritān nivartayituṃ na śaknotīty arthaḥ |",
    "GE07bhg4c03u:1445": "mahā-naraka-sādhanatvaṃ jñātvāpi",
    "GE07bhg4c03u:1446": "durvāsanā-prābalyāt pāpeṣu pravartamānā na mac-chvāsanātikrama-doṣād",
    "GE07bhg4c03u:1447": "bibhyatīti bhāvaḥ ||3.33||",
    "GE07bhg4c03u:1448": "viśvanāthaḥ : nanu rājña iva tava parameśvarasya matam ananutiṣṭhanto",
    "GE07bhg4c03u:1449": "rāja-kṛtād iva tva-kṛtān nigrahāt kiṃ na vibhāti ? satyam |",
    "GE07bhg4c03u:1450": "ye khalu indriyāṇi cārayanto vartante, te vivvekino 'pi rājñaḥ parameśvarasya ca",
    "GE07bhg4c03u:1451": "śāsanaṃ mantuṃ na śaknuvanti |",
    "GE07bhg4c03u:1452": "tathaiva teṣāṃ svabhāvo 'bhūd ity āha sadṛśam iti |",
    "GE07bhg4c03u:1453": "jñānavān api evaṃ pāpe kṛte saty evaṃ narako bhaviṣyaty evaṃ",
    "GE07bhg4c03u:1454": "rāja-daṇḍo bhaviṣyati |",
    "GE07bhg4c03u:1455": "evaṃ duryaśaś ca bhaviṣyatīti vivekavān api svasyāḥ prakṛteḥ cirantana-pāpābhyāsottha-duḥkha-bhārasya sadṛśam anurūpam eva ceṣṭate |",
    "GE07bhg4c03u:1456": "tasmāt prakṛtiṃ svabhāvaṃ yānty anusaranti |",
    "GE07bhg4c03u:1457": "tatra nigrahas tac-chāstra-dvārā mat-kṛto rāja-kṛto vā tenāśuddha-cittān ukta-lakṣaṇo",
    "GE07bhg4c03u:1458": "niṣkāma-karma-yogaḥ śuddha-cittān jñāna-yogaś ca saṃskartuṃ prabodhayituṃ",
    "GE07bhg4c03u:1459": "ca śaknoti, na tv atyantāśuddha-cittān, kintu tān api pāpiṣṭha-svabhāvān",
    "GE07bhg4c03u:1460": "yādṛcchika-mat-kṛpottha-bhakti-yoga eva uddhartuṃ prabhavet |",
    "GE07bhg4c03u:1461": "yad uktaṃ skānde -",
    "GE07bhg4c03u:1462": "aho dhanyo 'si devarṣe kṛpayā yasya te kṣaṇāt |",
    "GE07bhg4c03u:1463": "nīco 'py utpulako lebhe lubdhako ratim ucyate ||33||",
    "GE07bhg4c03u:1464": "baladevaḥ : nanu sarveśvarasya te matam atikramatāṃ daṇḍaḥ śāstreṇocyate tasmāt te kim u na bibhyati ity āha sadṛśam iti |",
    "GE07bhg4c03u:1465": "prakṛtir",
    "GE07bhg4c03u:1466": "anādi-kāla-pravṛttyā sva-durvāsanā tasyāḥ svīyāyāḥ sadṛśam anurūpam eva jñānavān śāstroktaṃ daṇḍaṃ jānann api janaś ceṣṭate pravartate kim utājñaḥ",
    "GE07bhg4c03u:1467": "| tato bhūtāni sarve janāḥ prakṛtiṃ puruṣārtha-vibhraṃśa-hetu-bhūtām api tāṃ yānty anusaranti",
    "GE07bhg4c03u:1468": "tatra nigrahaḥ śāstra-jñāno 'pi daṇḍaḥ",
    "GE07bhg4c03u:1469": "sat-prasaṅga-śūnyasya kiṃ kariṣyati ? durvāsanāyāḥ prābalyatāṃ nivartayituṃ na śakṣyatīty arthaḥ |",
    "GE07bhg4c03u:1470": "sat-prasaṅga-sahitasya tu tāṃ prabalām",
    "GE07bhg4c03u:1471": "api nihanti - santa evāsya chindanti mano-vyasanam uktibhiḥ [BhP 11.26.26]",
    "GE07bhg4c03u:1472": "ity ādi smṛtibhyaḥ ||33||",
    "GE07bhg4c03u:1473": "BhG 3.34",
    "GE07bhg4c03u:1474": "indriyasyendriyasyārthe rāga-dveṣau vyavasthitau |",
    "GE07bhg4c03u:1475": "tayor na vaśam āgacchet tau hy asya paripanthinau ||34||",
    "GE07bhg4c03u:1476": "śrīdharaḥ : nanv evaṃ prakṛty-adhīneva cet puruṣasya pravṛttis tarhi",
    "GE07bhg4c03u:1477": "vidhi-niṣedha-śāstrasya vaiyarthyaṃ prāptam ity āśaṅkyāha indriyasyeti |",
    "GE07bhg4c03u:1478": "indriyasyendriyasyeti-vīpsayā sarveṣām indriyāṇāṃ praty ekam ity uktam |",
    "GE07bhg4c03u:1479": "arthe sva-sva-viṣaye 'nukūle rāgaḥ pratikūle dveṣa ity evaṃ rāga-dveṣau",
    "GE07bhg4c03u:1480": "vyavasthitāv avaśyaṃ bhāvinau |",
    "GE07bhg4c03u:1481": "tataś ca tad-anurūpā pravṛttir iti bhūtānāṃ prakṛtiḥ |",
    "GE07bhg4c03u:1482": "tathāpi tayor vaśavartī na bhaved iti śāstreṇa niyamyate |",
    "GE07bhg4c03u:1483": "hi yasmād |",
    "GE07bhg4c03u:1484": "asya mumukṣos tau parinpanthinau pratipakṣau |",
    "GE07bhg4c03u:1485": "ayaṃ bhāvaḥ - viṣaya-smaraṇādinā rāga-dveṣaāv utpādyānavahitaṃ puruṣam anarthe 'tigambhīre srotasīva prakṛtir balā pravartayati |",
    "GE07bhg4c03u:1486": "śāstraṃ tu tataḥ prāg eva viṣayeṣu rāga-dveṣa-pratibandhake parameśvara-bhajanādau",
    "GE07bhg4c03u:1487": "taṃ pravartayati |",
    "GE07bhg4c03u:1488": "tataś ca gambhīra-srotaḥ-pātāt pūrvam eva nāvam āśrita iva nānarthaṃ prāpnoti |",
    "GE07bhg4c03u:1489": "tad evaṃ svābhāvikī paśv-ādi-sadṛśīṃ pravṛttiṃ tyaktvā dharme pravartitavyam ity uktam ||34||",
    "GE07bhg4c03u:1490": "madhusūdanaḥ : nanu sarvasya prāṇi-vargasya prakṛti-vaśa-vartitve",
    "GE07bhg4c03u:1491": "laukika-vaidika-puruṣakāra-viṣayābhāvād vidhi-niṣedhārthakyaṃ prāptaṃ, na ca prakṛti-śūnyaḥ kaścid asti yaṃ prati tad-arthavattvaṃ syād ity ata āha indriyasyendriyasyārthe iti |",
    "GE07bhg4c03u:1492": "indriyasyendriyasyeti vīpsayā sarveṣām indriyāṇām arthe viṣaye śabde sparśe rūpe gandhe ca",
    "GE07bhg4c03u:1493": "evaṃ",
    "GE07bhg4c03u:1494": "karmendriya-viṣaye 'pi vacanādāv anukūle śāstra-niṣiddhe 'pi rāgaḥ pratikūle śāstra-vihite 'pi dveṣa ity evaṃ pratīndriyārthaṃ rāga-dveṣau",
    "GE07bhg4c03u:1495": "vyavasthitāv ānukūlya-prātikūlya-vyavasthayā sthitau na tv aniyamena sarvatra tau bhavataḥ",
    "GE07bhg4c03u:1496": "tatra puruṣakārasya śāstrasya cāyaṃ viṣayo yat tayor vaśaṃ nāgacched iti |",
    "GE07bhg4c03u:1497": "kathaṃ yā hi puruṣasya prakṛtiḥ sā balavad",
    "GE07bhg4c03u:1498": "aniṣṭānubandhitva-jñānābhāva-sahakṛteṣṭa-sādhanatva-jñāna-nibandhanaṃ",
    "GE07bhg4c03u:1499": "rāgaṃ puraskṛtyaiva śāstra-niṣiddhe kalañja-bhakṣaṇādau pravartayati |",
    "GE07bhg4c03u:1500": "tathā",
    "GE07bhg4c03u:1501": "balavad-aniṣṭānubandhitva-jñānābhāva-sahakṛteṣṭa-sādhanatva-jñāna-nibandhanaṃ",
    "GE07bhg4c03u:1502": "rāgaṃ puraskṛtyaiva śāstra-niṣiddhe kalañja-bhakṣaṇādau pravartayati |",
    "GE07bhg4c03u:1503": "tatra śāstreṇa pratiṣiddhasya balavad aniṣṭānubandhitve jñāpite",
    "GE07bhg4c03u:1504": "sahakārya-bhāvāt kevalaṃ dṛṣṭeṣṭa-sādhanatājñānaṃ",
    "GE07bhg4c03u:1505": "madhu-viṣa-saṃpṛktānna-bhojana iva tatra na rāgaṃ janayituṃ śaknoti |",
    "GE07bhg4c03u:1506": "evaṃ vihitasya śāstreṇa balavad iṣṭānubandhitve bodhite sahakārya-bhāvāt",
    "GE07bhg4c03u:1507": "kevalam aniṣṭa-sādhanatva-jñānaṃ bhojanādāv iva tatra na dveṣaṃ janayituṃ",
    "GE07bhg4c03u:1508": "śaknoti |",
    "GE07bhg4c03u:1509": "tataś cāpratibaddhaṃ śāstraṃ vihite puruṣaṃ pravartayati niṣiddhāc ca nivartayatīti śāstrīya-viveka-vijñāna-prābalyena",
    "GE07bhg4c03u:1510": "svābhāvika-rāga-dveṣayoḥ kāraṇopamardenopamardān na prakṛtir",
    "GE07bhg4c03u:1511": "viparīta-mārge puruṣaṃ śāstra-dṛṣṭiṃ pravartayituṃ śaknotīti na śāstrasya puruṣakārasya ca vaiyarthya-porasaṅgaḥ |",
    "GE07bhg4c03u:1512": "tayo rāga-dveṣayor vaśaṃ nāgacchet tad-adhīno na pravarteta nivarteta vā kintu śāstrīya-tad-vipakṣa-jñānena tat-kāraṇa-vighaṭana-dvārā tau nāśayet |",
    "GE07bhg4c03u:1513": "hi yasmāt tau rāga-dveṣau svābhāvika-doṣa-prayuktāv asya puruṣasya śreyo",
    "GE07bhg4c03u:1514": "'rhtinaḥ paripanthinau śatrū śreyo-mārgasya vighna-kartārau dasyū iva pathikasya |",
    "GE07bhg4c03u:1515": "idaṃ ca dvayā ha prājāpatyā devāś cāsurāś ca tataḥ kānīyasā eva devā jyāyasā asurās ta eṣu lokeṣv aspardhanta ity ādi-śrutau",
    "GE07bhg4c03u:1516": "svābhāvika-rāga-dveṣa-nimitta-śāstra-viparīta-pravṛttim asuratvena",
    "GE07bhg4c03u:1517": "śāstrīya-pravṛttiṃ ca devatvena nirūpya vyākhyātam ativistareṇety uparamyate ||34||",
    "GE07bhg4c03u:1518": "viśvanāthaḥ : yasmād duḥsvabhāveṣu lokeṣu vidhi-niṣedha-śāstraṃ na",
    "GE07bhg4c03u:1519": "prabhavati, tasmād yāvat pāpābhyāsottha-duḥsvabhāvo nābhūt tāvad yatheṣṭam",
    "GE07bhg4c03u:1520": "indriyāṇi na cārayed ity āha indriyasendriyasyeti vīpsā pratyekam |",
    "GE07bhg4c03u:1521": "sarvendriyāṇām arthe sva-sva-viṣaye",
    "GE07bhg4c03u:1522": "para-strī-mātra-gātra-darśana-sparśana-tat-sampradānaka-dravya-dānādau",
    "GE07bhg4c03u:1523": "śāstra-niṣiddhe 'pi rāgas tathā guru-vipra-tīrthātithi-darśana-sparśana-paricaraṇa-tat-sampradānaka-dhana-vitaraṇādau",
    "GE07bhg4c03u:1524": "śāstra-vihite 'pi dveṣa ity etau viśeṣaṇāvasthitau vartete |",
    "GE07bhg4c03u:1525": "tayor vaśam adhīnatvaṃ na prāpnuyāt |",
    "GE07bhg4c03u:1526": "yad vā, indriyārthe strī-darśanādau rāgas",
    "GE07bhg4c03u:1527": "tat-pratighāte kenacit kṛte sati dveṣa ity asya puruṣārtha-sādhakasya",
    "GE07bhg4c03u:1528": "kvacit tu mano 'nukūle 'rthe surasa-snigdhānnādau rāgo manaḥ pratikūle",
    "GE07bhg4c03u:1529": "'rthe virasa-rukṣānnādau dveṣas tathā sva-putrādi-darśana-śravaṇādau rāgo",
    "GE07bhg4c03u:1530": "vairi-putrādi-darśana-śravaṇādau dveṣaḥ |",
    "GE07bhg4c03u:1531": "tayor vaśaṃ na gacched ity vyācakṣate ||34||",
    "GE07bhg4c03u:1532": "baladevaḥ : nanu prakṛty-adhīnā cet puṃsāṃ pravṛttis tarhi",
    "GE07bhg4c03u:1533": "vidhi-niṣedha-śāstre vyartha iti cet tatrhā indriyasyendriyasyeti |",
    "GE07bhg4c03u:1534": "vīpsayā sarveṣām ity uktam |",
    "GE07bhg4c03u:1535": "tataś ca jñānendriyāṇāṃ śrotrādīnām arthe viṣaye śabdādau, karmendriyāṇām ca vāg-ādīnām arthe vacanādau rāgaḥ,",
    "GE07bhg4c03u:1536": "pratikūle śāstra-vihite 'pi sat-sambhāṣaṇa-sat-sevana-sat-tīrthāgamanādau",
    "GE07bhg4c03u:1537": "dveṣa ity evaṃ rāga-dveṣau vyavasthitau cānukūlya-prātikūlye vyavasthayā sthitau bhavato na tv aniyamenety arthaḥ |",
    "GE07bhg4c03u:1538": "yadyapi tad-anuguṇā prāṇināṃ pravṛttis tathāpi śreyo-lipsur janas tayo rāga-dveṣayor vaśaṃ nāgacchet |",
    "GE07bhg4c03u:1539": "hi yasmāt tāv asya paripanthinau vighna-kartārau bhavataḥ pānthasyeva dasyū |",
    "GE07bhg4c03u:1540": "etad uktaṃ bhavati - anādi-kāla-pravṛttā hi vāsanā niṣṭhānubandhitva-jñānābhāva-sahakṛteneṣṭa-sādhanatva-jñānena niṣiddhe 'pi",
    "GE07bhg4c03u:1541": "para-dāra-sambhāṣaṇādau rāgam utpādya puṃsaḥ pravartayati |",
    "GE07bhg4c03u:1542": "tatheṣṭa-sādhanatva-jñānābhāva-sahakṛtenāniṣṭa-sādhanatva-jñānena vihite",
    "GE07bhg4c03u:1543": "'pi sat-sambhāṣaṇādau dveṣam utpādya tatas tān nivartayati |",
    "GE07bhg4c03u:1544": "śāstraṃ kila sat-prasaṅga-śrutam aniṣṭānubhandhitva-bodhanena niṣiddhān mano 'nukūlād",
    "GE07bhg4c03u:1545": "api nivartayati dveṣam utpādya |",
    "GE07bhg4c03u:1546": "iṣṭānubandhitva-bodhanena vihite",
    "GE07bhg4c03u:1547": "manaḥ-pratikūle 'pi rāgam utpādya pravartayatīti na",
    "GE07bhg4c03u:1548": "vidhi-niṣedha-śāstrayor vaiyarthyam iti ||34||",
    "GE07bhg4c03u:1549": "BhG 3.35",
    "GE07bhg4c03u:1550": "śreyān sva-dharmo viguṇaḥ para-dharmāt svanuṣṭhitāt |",
    "GE07bhg4c03u:1551": "sva-dharme nidhanaṃ śreyaḥ para-dharmo bhayāvahaḥ ||35||",
    "GE07bhg4c03u:1552": "śrīdharaḥ : tarhi sva-dharmasya yuddhāder duḥkha-rūpasya yathāvat kartum aśakyatvāt para-dharmasya cāhiṃsādeḥ sukaratvād dharmatvāviśeṣāc ca tatra pravartitum icchantaḥ praty āha śreyān iti |",
    "GE07bhg4c03u:1553": "kiṃcid aṅga-hīno 'pi",
    "GE07bhg4c03u:1554": "sva-dharmaḥ śreyān praśasyataraḥ |",
    "GE07bhg4c03u:1555": "svanuṣṭhitāt sakalāṅga-sampūrtyā kṛtād api para-dharmāt sakāśāt |",
    "GE07bhg4c03u:1556": "tatra hetuḥ - sva-dharme yuddhādau pravartamānasya nidhanaṃ maraṇam api śreṣṭhaṃ svargādi-prāpakatvāt",
    "GE07bhg4c03u:1557": "para-dharmas tu bhayāvaho niṣiddhatvena naraka-prāpakatvāt ||35||",
    "GE07bhg4c03u:1558": "madhusūdanaḥ : nanu",
    "GE07bhg4c03u:1559": "svābhāvika-rāga-dveṣa-prayukta-paśv-ādi-sādhāraṇa-pravṛtti-prahāṇena",
    "GE07bhg4c03u:1560": "śāstrīyam eva karma kartavyaṃ cet tarhi yat sukaraṃ bhikṣāśanādi tad eva kriyatāṃ kim ati-duḥkhāvahena yuddhenety ata āha śreyān iti |",
    "GE07bhg4c03u:1561": "śreyān praśasyataraḥ sva-dharmo yaṃ varṇāśramaṃ vā prati yo vihitaḥ sa tasya sva-dharmo viguṇo 'pi sarvāṅgopasaṃhāram antareṇa kṛto 'pi para-dharmāt",
    "GE07bhg4c03u:1562": "svaṃ praty avihitāt svanuṣṭhitāt sarvāṅgopasaṃhāreṇa sampāditād api |",
    "GE07bhg4c03u:1563": "na hi vedātirikta-māna-gamyo dharmaḥ, yena para-dharme 'py anuṣṭheyo dharmatvāt sva-dharmavad ity anumānaṃ tatra mānaṃ syāt |",
    "GE07bhg4c03u:1564": "codana-lakṣaṇo",
    "GE07bhg4c03u:1565": "'rtho dharmaḥ iti nyāyāt |",
    "GE07bhg4c03u:1566": "ataḥ sva-dharme kiṃcid aṅga-hīne 'pi sthitasya nidhanaṃ maraṇam api śreyaḥ praśasyataraṃ para-dharma-sthasya jīvitād api |",
    "GE07bhg4c03u:1567": "sva-dharma-sthasya nidhanaṃ hīha-loke kīrtyāvahaṃ para-loke ca",
    "GE07bhg4c03u:1568": "svargādi-prāpakam |",
    "GE07bhg4c03u:1569": "para-dharmas tu ihākīrti-karatvena paratra",
    "GE07bhg4c03u:1570": "naraka-pradatvena ca bhayāvaho yato 'to",
    "GE07bhg4c03u:1571": "rāga-dveṣādi-prayukta-svābhāvika-pravṛttivat para-dharmo 'pi heya evety arthaḥ |",
    "GE07bhg4c03u:1572": "evaṃ tāvad bhagavan-matāṅgīkāriṇāṃ śreyaḥ-prāptis tad-anaṅgīkāriṇāṃ ca",
    "GE07bhg4c03u:1573": "śreyo-mārga-bhraṣṭatvam uktam |",
    "GE07bhg4c03u:1574": "śreyo-mārga-bhraṃśena",
    "GE07bhg4c03u:1575": "phalābhisandhi-pūrvaka-kāmya-karmācaraṇe ca kevala-pāpa-mātrācaraṇe ca bahūni kāraṇāni kathitāni ye tv etad abhyasūyanta ity ādinā |",
    "GE07bhg4c03u:1576": "tatrāyaṃ",
    "GE07bhg4c03u:1577": "saṅgraha-ślokaḥ -",
    "GE07bhg4c03u:1578": "śraddhā-hānis tathāsūyā duṣṭa-cittatvam ūḍhate |",
    "GE07bhg4c03u:1579": "prakṛter vaśa-vartitvaṃ rāga-dveṣau ca puṣkalau |",
    "GE07bhg4c03u:1580": "para-dharma-rucitvaṃ cety uktā durmārga-vāhakāḥ |||35||",
    "GE07bhg4c03u:1581": "viśvanāthaḥ : tataś ca yuddha-rūpasya yathāvad rāga-dveṣādi-rāhityena",
    "GE07bhg4c03u:1582": "kartum aśakyatvāt para-dharmasya cāhiṃsādeḥ sukaratvād dharmatvāviśeṣāc ca tatra pravartitum icchantaṃ praty āha śreyān iti |",
    "GE07bhg4c03u:1583": "viguṇaḥ kiṃcid doṣa-viśiṣṭo 'pi samyag anuṣṭhātum aśakyo 'pi para-dharmāt svanuṣṭhitāt sādhv evānuṣṭhātuṃ śakyād api sarva-guṇa-pūrṇād api sakāśāt śreyān |",
    "GE07bhg4c03u:1584": "tatra hetuḥ - svadharma ity ādi |",
    "GE07bhg4c03u:1585": "vidharmaḥ para-dharmaś ca ābhāsa upamā chalaḥ |",
    "GE07bhg4c03u:1586": "adharma-śākhāḥ pañcemā",
    "GE07bhg4c03u:1587": "dharma-jño 'dharmavat tyajet || [BhP 7.15.12] iti saptamokteḥ ||35||",
    "GE07bhg4c03u:1588": "baladevaḥ : nanu sva-prakṛti-nirmitāṃ rāga-dveṣa-mayīṃ paśv-ādi-sādhāraṇīṃ",
    "GE07bhg4c03u:1589": "pravṛttiṃ vihāya śāstrokteṣu dharmeṣu vartitavyam ity uktam |",
    "GE07bhg4c03u:1590": "dharma-hṛd-viśuddhau tādṛśa-pravṛttir nivartena, dharmāś ca yuddhādivad",
    "GE07bhg4c03u:1591": "ahiṃsādayo 'pi śāstreṇoktāḥ |",
    "GE07bhg4c03u:1592": "tasmād rāga-dveṣa-rāhityena kartum aśakyād yuddhāder ahiṃsā-śiloñcha-vṛtti-lakṣaṇo dharma uttama iti cet tatrāha śreyān iti |",
    "GE07bhg4c03u:1593": "yasya varṇasyāśramasya ca yo dharmo vedena vihitaḥ, sa ca viguṇaḥ kiṃcid",
    "GE07bhg4c03u:1594": "aṅga-vikalo 'pi svanuṣṭhitā sarvāṅgopasaṃhāreṇācaritād api para-dharmāt",
    "GE07bhg4c03u:1595": "śreyān |",
    "GE07bhg4c03u:1596": "yathā brāhmaṇasyāhiṃsādiḥ sva-dharmaḥ kṣatriyasya ca yuddhādiḥ |",
    "GE07bhg4c03u:1597": "na hi dharmo vedātiriktena pramāṇena gamyate |",
    "GE07bhg4c03u:1598": "cakṣur bhinnendriyeṇeva rūpam |",
    "GE07bhg4c03u:1599": "yathāha jaiminiḥ - codanā-lakṣaṇo dharmaḥ iti |",
    "GE07bhg4c03u:1600": "tatra hetuḥ -",
    "GE07bhg4c03u:1601": "svadharme nidhanaṃ maraṇaṃ śreyaḥ pratyavāyābhāvāt para-janmani",
    "GE07bhg4c03u:1602": "dharmācaraṇa-sambhavāc ceṣṭa-sādhakam ity arthaḥ |",
    "GE07bhg4c03u:1603": "para-dharmas tu bhayāvaho 'niṣṭa-janakaḥ |",
    "GE07bhg4c03u:1604": "taṃ praty avihitatvena pratyavāya-sambhavāt |",
    "GE07bhg4c03u:1605": "na ca paraśurāme viśvāmitre cavyabhicāraḥ |",
    "GE07bhg4c03u:1606": "tayos tat-tat-kulotpannāv api tat tac-coru-mahimnā tat-karmodayāt |",
    "GE07bhg4c03u:1607": "tathāpi vigānaṃ kaṣṭaṃ ca tayoḥ smaryate |",
    "GE07bhg4c03u:1608": "ataeva droṇādeḥ kṣātra-dharmo 'sakṛd vigītaḥ |",
    "GE07bhg4c03u:1609": "nanu daivarātyādeḥ kṣatriyasya pārivrājyaṃ śrūyate tataḥ katham ahiṃsādeḥ para-dharmatvam iti cet satyaṃ, pūrva-pūrvāśrama-dharmaiḥ kṣīṇa-vāsanayā",
    "GE07bhg4c03u:1610": "pārivrājyādhikāre sati taṃ praty ahiṃsādeḥ sva-dharmatvena vihitatvāt |",
    "GE07bhg4c03u:1611": "ataeva sva-dharme sthitasyeti yojyate ||35||",
    "GE07bhg4c03u:1612": "BhG 3.36",
    "GE07bhg4c03u:1613": "arjuna uvāca atha kena prayukto 'yaṃ pāpaṃ carati pūruṣaḥ |",
    "GE07bhg4c03u:1614": "anicchann api vārṣṇeya balād iva niyojitaḥ ||36||",
    "GE07bhg4c03u:1615": "śrīdharaḥ : tayor na vaśam āgacchet [Gītā 3.34] ity uktam |",
    "GE07bhg4c03u:1616": "tad etad aśakyaṃ manvāno 'rjuna uvāca atheti |",
    "GE07bhg4c03u:1617": "vṛṣṇer vaṃśe avatīrṇo vārṣṇeyaḥ |",
    "GE07bhg4c03u:1618": "he vārṣṇeya ! anartha-rūpaṃ pāpaṃ kartum icchann api kena prayuktaḥ prerito",
    "GE07bhg4c03u:1619": "'yaṃ puruṣaḥ pāpaṃ carati ? kāma-krodhau viveka-balena niruddhato 'pi",
    "GE07bhg4c03u:1620": "puruṣasya punaḥ pāpe pravṛtti-darśanāt |",
    "GE07bhg4c03u:1621": "anyo 'pi tayor mūlabhūtaḥ kaścit",
    "GE07bhg4c03u:1622": "pravartako bhaved iti sambhāvanayā praśnaḥ ||36||",
    "GE07bhg4c03u:1623": "madhusūdanaḥ : tatra kāmya-pratiṣiddha-karma-pravṛtti-kāraṇam apanudya",
    "GE07bhg4c03u:1624": "bhagavan-matam anuvartituṃ tat-kāraṇāvadhāraṇāya arjuna uvāca atheti |",
    "GE07bhg4c03u:1625": "dhyāyato viṣayān puṃsaḥ ity ādinā pūrvam anartha-mūlam uktam |",
    "GE07bhg4c03u:1626": "sāmprataṃ ca prakṛter guṇa-saṃmūḍhā ity ādinā bahu-vistaraṃ kathitam |",
    "GE07bhg4c03u:1627": "tatra kiṃ sarvāṇy api sama-prādhānyena kāraṇāni |",
    "GE07bhg4c03u:1628": "athavaikam eva mukhyaṃ kāraṇam itarāṇi tu tat-sahakārīṇi kevalam |",
    "GE07bhg4c03u:1629": "tatrādye sarveṣāṃ pṛthak pṛthaṅ nivāraṇe mahān prayāsaḥ syāt |",
    "GE07bhg4c03u:1630": "antye tv ekasminn eva nirākṛte kṛta-kṛtyatā",
    "GE07bhg4c03u:1631": "syād ity ato brūhi me kena hetunā prayuktaḥ prerito 'yaṃ",
    "GE07bhg4c03u:1632": "tvan-matānanuvartī sarva-jñāna-vimūḍhaḥ puruṣaḥ pāpam anarthānubandhi",
    "GE07bhg4c03u:1633": "sarvaṃ phalābhisandhi-puraḥ-saraṃ kāmyaṃ citrādi śatru-vadha-sādhanaṃ ca śyanādi pratiṣiddhaṃ ca kalañja-bhakṣaṇādi bahu-vidhaṃ karmācarati svayaṃ kartum anicchann api na tu nivṛtti-lakṣaṇaṃ parama-puruṣārthānubandhi",
    "GE07bhg4c03u:1634": "tvad-upadiṣṭaṃ karmecchann api karoti |",
    "GE07bhg4c03u:1635": "na ca pāratantryaṃ vinetthaṃ sambhavati |",
    "GE07bhg4c03u:1636": "ato yena balād iva niyojito rājñeva bhṛtyas",
    "GE07bhg4c03u:1637": "tvan-mata-viruddhaṃ sarvānarthānubandhitvaṃ jānann api tādṛśaṃ karmācarati tam anartha-mārga-pravartakaṃ māṃ prati brūhi jñātvā samucchedāyety arthaḥ",
    "GE07bhg4c03u:1638": "| he vārṣṇeya vṛṣṇi-vaṃśe man-mātāmaha-kule kṛpayāvatīrṇeti sambodhanena vārṣṇeyī-suto 'haṃ tvayā nipekṣaṇīya iti sūcayati ||36||",
    "GE07bhg4c03u:1639": "viśvanāthaḥ : yad uktaṃ rāga-dveṣau vyavasthitāv [Gītā 3.34] ity atra śāstra-niṣiddhe |pīndriyārthe para-strī-sambhāṣaṇādau rāga ity atra",
    "GE07bhg4c03u:1640": "pṛcchati atheti |",
    "GE07bhg4c03u:1641": "kena prayojaka-kartrānicchann api",
    "GE07bhg4c03u:1642": "vidhi-niṣedha-śāstrārtha-jñānavattvāt pāpe pravartitum icchā-rahito 'pi",
    "GE07bhg4c03u:1643": "balād iveti prayojaka-preraṇa-vaśāt prayojyasyāpīcchā samyag utpadyate iti bhāvaḥ ||36||",
    "GE07bhg4c03u:1644": "baladevaḥ : indriyasya ity ādau śāstra-niṣiddhe 'pi",
    "GE07bhg4c03u:1645": "para-dāra-sambhāṣaṇādau rāgo vyavasthita iti yad uktaṃ tatrārjunaḥ",
    "GE07bhg4c03u:1646": "pṛcchati atha keneti |",
    "GE07bhg4c03u:1647": "he vārṣṇeya vṛṣṇi-vaṃśodbhava ! śubhādibhyaś ceti prayuktaḥ preritaḥ pāpaṃ carati niṣedha-śāstrārtha-jñānāt",
    "GE07bhg4c03u:1648": "anicchann api balād iveti |",
    "GE07bhg4c03u:1649": "prayojakecchāpannatayā prayojye 'pīcchā",
    "GE07bhg4c03u:1650": "prajāyate |",
    "GE07bhg4c03u:1651": "sa kim īśvaraḥ, pūrva-saṃskāro vā ? tatrādyaḥ sākṣitvāt kāruṇikatvāc ca na pāpe prerakaḥ",
    "GE07bhg4c03u:1652": "na ca paro jaḍatvād iti praśnārthaḥ",
    "GE07bhg4c03u:1653": "BhG 3.37",
    "GE07bhg4c03u:1654": "śrī-bhagavān uvāca kāma eṣa krodha eṣa rajo-guṇa-samudbhavaḥ |",
    "GE07bhg4c03u:1655": "mahāśano mahā-pāpmā viddhy enam iha vairiṇam ||37||",
    "GE07bhg4c03u:1656": "śrīdharaḥ : atrottaraṃ śrī-bhagavān uvāca kāma eṣa krodha eṣa iti |",
    "GE07bhg4c03u:1657": "yas tvayā pṛṣṭo hetur eva kāma eva |",
    "GE07bhg4c03u:1658": "nanu krodho 'pi pūrvaṃ tvayoktam indriyasyendriyasyārtha ity atra |",
    "GE07bhg4c03u:1659": "satyam |",
    "GE07bhg4c03u:1660": "nāsau tataḥ pṛthak |",
    "GE07bhg4c03u:1661": "kintu krodho 'py eṣaḥ |",
    "GE07bhg4c03u:1662": "kāma eva hi kenacit pratihataḥ krodhātmanā pariṇamate |",
    "GE07bhg4c03u:1663": "pūrvaṃ pṛthaktvenokto 'pi krodha-kāmaja evety abhiprāyeṇa ekīkṛtyocyate |",
    "GE07bhg4c03u:1664": "rajo-guṇāt samudbhavatīti tathā |",
    "GE07bhg4c03u:1665": "anena sattva-vṛddhyā rajasi kṣayaṃ nīte",
    "GE07bhg4c03u:1666": "sati kāmo na jāyata iti sūcitam |",
    "GE07bhg4c03u:1667": "enaṃ kāmam iha mokṣa-mārge vairiṇaṃ viddhi |",
    "GE07bhg4c03u:1668": "ayaṃ ca vakṣyamāṇa-krameṇa hantavya eva |",
    "GE07bhg4c03u:1669": "yato nāsau dānena sandhātuṃ śakya ity āha mahāśanaḥ |",
    "GE07bhg4c03u:1670": "mahad-aśanaṃ yasya saḥ |",
    "GE07bhg4c03u:1671": "duṣpūra ity arthaḥ |",
    "GE07bhg4c03u:1672": "na ca sāmnā sandhātuṃ śakyaḥ |",
    "GE07bhg4c03u:1673": "yato mahā-pāpmā 'tyugraḥ ||37||",
    "GE07bhg4c03u:1674": "madhusūdanaḥ : evam arjunena pṛṣṭe atho khalv āhuḥ kāma-maya evāyaṃ puruṣa iti, ātmaivedam agra āsīd eka eva so 'kāmayata jāyā me syād atha prajāyeyātha vittaṃ me syād atha karma kurvīya ity ādi-śruti-siddham",
    "GE07bhg4c03u:1675": "uttaram śrī-bhagavān uvāca kāma iti |",
    "GE07bhg4c03u:1676": "yas tvayā pṛṣṭo hetur balād anartha-mārge pravartakaḥ sa eṣa kāma eva mahān śatruḥ |",
    "GE07bhg4c03u:1677": "yan-nimittā",
    "GE07bhg4c03u:1678": "sarvānartha-prāptiḥ prāṇinām |",
    "GE07bhg4c03u:1679": "nanu krodho 'py abhicārādau pravartako dṛṣṭa ity ata āha krodha eṣaḥ |",
    "GE07bhg4c03u:1680": "kāma eva kenacid dhetunā pratihataḥ krodhatvena pariṇamate 'taḥ krodho 'py",
    "GE07bhg4c03u:1681": "eṣa kāma eva |",
    "GE07bhg4c03u:1682": "etasminn eva mahā-vairiṇi nivārite sarva-puruṣārtha-prāptir",
    "GE07bhg4c03u:1683": "ity arthaḥ |",
    "GE07bhg4c03u:1684": "tan-nivāraṇopāya-jñānāya tat-kāraṇam āha",
    "GE07bhg4c03u:1685": "rajo-guṇa-samudbhavaḥ |",
    "GE07bhg4c03u:1686": "duḥkha-pravṛtti-balātmako rajo-guṇa eva samudbhavaḥ kāraṇaṃ yasya |",
    "GE07bhg4c03u:1687": "ataḥ kāraṇānuvidhāyitvāt kāryasya so 'pi tathā",
    "GE07bhg4c03u:1688": "| yadyapi tamo-guṇo 'pi tasya kāraṇaṃ tathāpi duḥkhe pravṛttau ca rajasa eva prādhānyāt tasyaiva nirdeśaḥ |",
    "GE07bhg4c03u:1689": "etena sāttvikyā vṛttyā rajasi kṣīṇe so",
    "GE07bhg4c03u:1690": "'pi kṣīyata ity uktam |",
    "GE07bhg4c03u:1691": "athavā tasya katham anartha-mārge pravartakatvam ity ata āha rajo-guṇasya",
    "GE07bhg4c03u:1692": "pravṛttyādi-lakṣaṇasya samudbhavo yasmāt |",
    "GE07bhg4c03u:1693": "kāmo hi viṣayābhilāṣātmakaḥ svayam udbhūto rajaḥ pravartayan puruṣaṃ duḥkhātmake karmaṇi pravartayati tenāyam avaśyaṃ hantavya ity abhiprāyaḥ |",
    "GE07bhg4c03u:1694": "nanu sāma-dāna-bheda-daṇḍāś catvāra upāyās tatra prathama-trikasyāsambhave",
    "GE07bhg4c03u:1695": "caturtho daṇḍaḥ prayoktavyo na tu haṭhād evety āśaṅkya trayāṇām asambhavaṃ vaktuṃ viśinaṣṭi mahāśano mahā-pāpmeti |",
    "GE07bhg4c03u:1696": "mahad aśanam asyeti mahāśanaḥ |",
    "GE07bhg4c03u:1697": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
    "GE07bhg4c03u:1698": "nālam ekasya tat sarvam iti matvā śamaṃ vrajet || iti smṛteḥ |",
    "GE07bhg4c03u:1699": "ato na dānena sandhātuṃ śakyaḥ |",
    "GE07bhg4c03u:1700": "nāpi sāma-bhedābhyāṃ yato",
    "GE07bhg4c03u:1701": "mahā-pāpmātyugraḥ |",
    "GE07bhg4c03u:1702": "tena hi balāt prerito 'niṣṭa-phalam api jānan pāpaṃ",
    "GE07bhg4c03u:1703": "karoti |",
    "GE07bhg4c03u:1704": "ato viddhi jānīhi enaṃ kāmam iha saṃsāre vairiṇam |",
    "GE07bhg4c03u:1705": "tad etat sarvaṃ vivṛtaṃ vārtika-kāraiḥ ātmaivedam agra āsīt iti",
    "GE07bhg4c03u:1706": "śruti-vyākhyāne -",
    "GE07bhg4c03u:1707": "pravṛttau ca nivṛttau ca yathoktasyādhikāriṇaḥ |",
    "GE07bhg4c03u:1708": "svātantrye sati saṃsāra-sṛtau kasmāt pravartate ||",
    "GE07bhg4c03u:1709": "na tu niḥśeṣa-vidhvasta-saṃsārānartha-vartmani |",
    "GE07bhg4c03u:1710": "nivṛtti-lakṣaṇe vācyaṃ kenāyaṃ preryate 'vaśaḥ ||",
    "GE07bhg4c03u:1711": "anartha-paripākatvam api jānan pravartate |",
    "GE07bhg4c03u:1712": "pāratantryam ṛte dṛṣṭā pravṛttir nedṛśī kvacit ||",
    "GE07bhg4c03u:1713": "tasmāc chreyorthinaḥ puṃsaḥ prerako 'niṣṭa-karmaṇi |",
    "GE07bhg4c03u:1714": "vaktavyas tan-nirāsārtham ity arthā syāt parā śrutiḥ ||",
    "GE07bhg4c03u:1715": "anāpta-puruṣārtho 'yaṃ niḥśeṣānartha-saṅkulaḥ |",
    "GE07bhg4c03u:1716": "ity akāmayatānāptān pumarthān sādhanair jaḍaḥ ||",
    "GE07bhg4c03u:1717": "jihāsati tathānarthān avidvān ātmani śritān |",
    "GE07bhg4c03u:1718": "avidyodbhūta-kāmaḥ sann atho khalv iti ca śrutiḥ ||",
    "GE07bhg4c03u:1719": "akāmataḥ kriyāḥ kāścid dṛśyante neha kasyacit |",
    "GE07bhg4c03u:1720": "yad yad dhi kurute jantus tat-tat-kāmasya ceṣṭitam ||",
    "GE07bhg4c03u:1721": "kāma eṣa krodha eṣa ity ādi-vacanaṃ smṛteḥ |",
    "GE07bhg4c03u:1722": "pravartako nāparo 'taḥ kāmād anyaḥ pratīyate || iti |",
    "GE07bhg4c03u:1723": "akāmata iti manu-vacanam |",
    "GE07bhg4c03u:1724": "anyat spaṣṭam ||37||",
    "GE07bhg4c03u:1725": "viśvanāthaḥ : eṣa kāma eva viṣayābhilāṣātmakaḥ puruṣaṃ pāpe pravartayati tenaiva prayuktaḥ puruṣaḥ pāpaṃ caratīty arthaḥ |",
    "GE07bhg4c03u:1726": "eṣa kāma eva pṛthaktvena dṛśyamāna eṣa pratyakṣaḥ krodho bhavati |",
    "GE07bhg4c03u:1727": "kāma eva kenacit pratihato bhūtvā krodhākāreṇa pariṇamatīty arthaḥ |",
    "GE07bhg4c03u:1728": "kāmo rajo-guṇa-samudbhava iti rājasāt kāmād eva tāmasaḥ krodho jāyate ity arthaḥ |",
    "GE07bhg4c03u:1729": "kāmasya",
    "GE07bhg4c03u:1730": "apekṣita-pūraṇena nivṛttiḥ syād iti cen nety āha mahāśano mahad aśanaṃ",
    "GE07bhg4c03u:1731": "yasya saḥ |",
    "GE07bhg4c03u:1732": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
    "GE07bhg4c03u:1733": "nālam ekasya tat sarvam iti matvā śamaṃ vrajet || iti smṛteḥ |",
    "GE07bhg4c03u:1734": "kāmasyāpekṣitaṃ pūrayitum aśakyam eva |",
    "GE07bhg4c03u:1735": "nanu dānena sandhātum aśakyaś cet sāma-bhedābhyāṃ sa sva-vaśīkartavyaḥ |",
    "GE07bhg4c03u:1736": "tatrāha mahā-pāpmātyugraḥ ||37||",
    "GE07bhg4c03u:1737": "baladevaḥ : tatrāha bhagavān kāma iti |",
    "GE07bhg4c03u:1738": "kāmaḥ prāktana-vāsanā-hetukaḥ",
    "GE07bhg4c03u:1739": "śabdādi-viṣayako 'bhilāṣaḥ puruṣaṃ pāpe prerayati tad anicchum api so 'sya",
    "GE07bhg4c03u:1740": "preraka ity arthaḥ |",
    "GE07bhg4c03u:1741": "nanv abhicārādau krodho 'pi prerako dṛṣṭaḥ sa",
    "GE07bhg4c03u:1742": "cendriyasyety ādaubhavatāpi pṛthag ukta iti cet, satyam |",
    "GE07bhg4c03u:1743": "na sa tasmāt",
    "GE07bhg4c03u:1744": "pṛthak, kintv eṣa kāma eva kenacic cetanena pratihataḥ krodho bhavati |",
    "GE07bhg4c03u:1745": "dugdham ivāmlena yuktaṃ dadhi |",
    "GE07bhg4c03u:1746": "kāma-jaya eva krodha-jaya iti bhāvaḥ |",
    "GE07bhg4c03u:1747": "kīdṛśaḥ kāma ity āha rajo-guṇeti |",
    "GE07bhg4c03u:1748": "sattva-vṛddhyā rajasi nirjite kāmo",
    "GE07bhg4c03u:1749": "nirjitaḥ syād ity arthaḥ |",
    "GE07bhg4c03u:1750": "na cāpekṣita-pradānena kāmasya nivṛttir ity āha mahāśana iti |",
    "GE07bhg4c03u:1751": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
    "GE07bhg4c03u:1752": "nālam ekasya tat sarvam iti matvā śamaṃ vrajet || iti smaraṇāt |",
    "GE07bhg4c03u:1753": "na ca sāmnā bhedena vā sa vaśībhaved ity āha mahāpāpmeti |",
    "GE07bhg4c03u:1754": "yo 'tyugro",
    "GE07bhg4c03u:1755": "viveka-jñāna-vilopena niṣiddhe 'pi pravartayati tasmād iha dāna-yoge enaṃ vairiṇaṃ viddhi tathā ca jñānādibhis tribhir upāyaiḥ sandhātum aśakyatvād vakṣyamāṇena daṇḍena sa hantavya iti bhāvaḥ |",
    "GE07bhg4c03u:1756": "īśvaraḥ karmāntaritaḥ parjanyavat sarvatra prerakaḥ |",
    "GE07bhg4c03u:1757": "kāmas tu svayam eva pāpmāgre iti tathoktam",
    "GE07bhg4c03u:1758": "BhG 3.38",
    "GE07bhg4c03u:1759": "dhūmenāvriyate vahnir yathā-darśo malena ca |",
    "GE07bhg4c03u:1760": "yatholbenāvṛto garbhas tathā tenedam āvṛtam ||38||",
    "GE07bhg4c03u:1761": "śrīdharaḥ : kāmasya vairitvaṃ darśayati dhūmeneti |",
    "GE07bhg4c03u:1762": "dhūmena sahajena yathā vahnir āvriyata ācchādyate |",
    "GE07bhg4c03u:1763": "yathā cādarśo malenāgantukena |",
    "GE07bhg4c03u:1764": "yathā colbena garbhaveṣṭana-carmaṇā garbhaḥ sarvato niruddha āvṛtaḥ |",
    "GE07bhg4c03u:1765": "tathāprakāra-trayeṇāpi tena kāmenāvṛtam idam ||38||",
    "GE07bhg4c03u:1766": "madhusūdanaḥ : tasya mahā-pāpmatvena vairtvam eva dṛṣṭāntaiḥ spaṣṭayati dhūmeneti |",
    "GE07bhg4c03u:1767": "tatra śarīrārambhāt prāg-antaḥ-karaṇa-sthālabdha-vṛttikatvāt",
    "GE07bhg4c03u:1768": "sūkṣmaḥ kāmaḥ śarīrārambhakeṇa karmaṇā sthūla-śarīrāvacchinne",
    "GE07bhg4c03u:1769": "labdha-vṛttike 'ntaḥkaraṇe kṛtābhivyaktiḥ san sthūlo bhavati |",
    "GE07bhg4c03u:1770": "sa eva viṣayasya cintyamānatāvasthāyāṃ punaḥ punar udricyamānaḥ sthūlataro bhavati |",
    "GE07bhg4c03u:1771": "sa eva punar viṣayasya bhujyamānatāvasthāyām atyantodrekaṃ prāptaḥ sthūlatamo bhavati |",
    "GE07bhg4c03u:1772": "tatra prathamāvasthāyāṃ dṛṣṭāntaḥ -- yathā dhūmena sahajenāprakāśātmakena prakāśātmako vahnir āvriyate |",
    "GE07bhg4c03u:1773": "dvitīyāvasthāyāṃ dṛṣṭāntaḥ - yathādarśo",
    "GE07bhg4c03u:1774": "malenāsahajenādarśotpatty-anantaram udriktena |",
    "GE07bhg4c03u:1775": "ca-kāro",
    "GE07bhg4c03u:1776": "'vāntara-vaidharmya-sūcanārtha āvriyata iti kriyānukarṣaṇārthaś ca |",
    "GE07bhg4c03u:1777": "tṛtīyāvasthāyāṃ dṛṣṭāntaḥ - yatholbena jarāyuṇā garbha-veṣṭana-carmaṇātisthūlena sarvato nirudhyāvṛtas tathā",
    "GE07bhg4c03u:1778": "prakāra-trayeṇāpi tena kāmenedam āvṛtam |",
    "GE07bhg4c03u:1779": "atra dhūmenāvṛto 'pi vahnir dāhādi-lakṣaṇaṃ sva-kāryaṃ karoti |",
    "GE07bhg4c03u:1780": "malenāvṛtas tv ādarśaḥ pratibimba-grahaṇa-lakṣaṇaṃ svakāryaṃ na karoti |",
    "GE07bhg4c03u:1781": "svacchatā-dharma-mātra-tirodhānāt svarūpatas tūpalabhyata eva |",
    "GE07bhg4c03u:1782": "ulbenāvṛtas tu garbho na hasta-pādādi-prasāraṇa-rūpaṃ sva-kāryaṃ karoti na vā svarūpata upalabhyata iti viśeṣaḥ ||38||",
    "GE07bhg4c03u:1783": "viśvanāthaḥ : na ca kasyacid evāyaṃ vairy api tu sarvasyaiveti sa-dṛṣṭāntam āha dhūmeneti",
    "GE07bhg4c03u:1784": "kāmasyāgāḍhatve gāḍhatve 'tigāḍhatve ca krameṇa dṛṣṭāntāḥ |",
    "GE07bhg4c03u:1785": "dhūmenāvṛto 'pi malino vahnir dāhādi-lakṣaṇaṃ",
    "GE07bhg4c03u:1786": "sva-kāryaṃ tu karoti |",
    "GE07bhg4c03u:1787": "malenāvṛto darpaṇaṃ tu svacchatā-dharma-tirodhānād",
    "GE07bhg4c03u:1788": "bimba-grahaṇaṃ sva-kāryaṃ na karoti svarūpatas tūpalabhyate |",
    "GE07bhg4c03u:1789": "ulbena jarāyūṇāvṛto garbhas tu sva-kāryaṃ kara-caraṇādi-prasāraṇaṃ na karoti, na vā svarūpata upalabhyata iti |",
    "GE07bhg4c03u:1790": "evaṃ kāmasyāgāḍhatve paramārtha-smaraṇaṃ",
    "GE07bhg4c03u:1791": "kartuṃ śaknoti |",
    "GE07bhg4c03u:1792": "gāḍhatve na śaknotīti gāḍhatve tv acetanam eva syād idaṃ jagad eva ||38||",
    "GE07bhg4c03u:1793": "baladevaḥ : mṛdu-madhya-tīvra-bhāvena trividhasya kāmasya dhūma-malolbaneti krameṇa dṛṣṭāntān āha dhūmenet |",
    "GE07bhg4c03u:1794": "yathā dhūmenāvṛto 'nujjvalo 'pi vahnir auṣṇādikaṃ kiṃcit karoti malenāvṛto darpaṇaḥ",
    "GE07bhg4c03u:1795": "svacchatā-tirodhānāt pratibimbaṃ na śaknoti grahītum ulbena jarā-guṇāvṛto",
    "GE07bhg4c03u:1796": "garbhas tu pādādi-prasārarṃ na śaknoti kartuṃ na copalabhyate |",
    "GE07bhg4c03u:1797": "tathā mṛdunā kāmenāvṛtaṃ jñānaṃ kathaṃcit tattvārthaṃ grahītuṃ śaknoti madhyenāvṛtaṃ na śaknoti",
    "GE07bhg4c03u:1798": "tīvreṇāvṛtaṃ tu prasartum api na śaknoti, na ca pratīyata ity arthaḥ ||38||",
    "GE07bhg4c03u:1799": "BhG 3.39",
    "GE07bhg4c03u:1800": "āvṛtaṃ jñānam etena jñānino nitya-vairiṇā |",
    "GE07bhg4c03u:1801": "kāma-rūpeṇa kaunteya duṣpūreṇānalena ca ||39||",
    "GE07bhg4c03u:1802": "śrīdharaḥ : idaṃ śabda-nirdiṣṭaṃ darśayan vairitvaṃ sphuṭayati āvṛtam iti |",
    "GE07bhg4c03u:1803": "idaṃ viveka-jñānam etena āvṛtam |",
    "GE07bhg4c03u:1804": "ajñasya khalu bhoga-samaye kāmaḥ",
    "GE07bhg4c03u:1805": "sukha-hetur eva |",
    "GE07bhg4c03u:1806": "pariṇāme tu vairitvaṃ pratipadyate |",
    "GE07bhg4c03u:1807": "jñāninaḥ punas tat-kālam apy anarthānusandhānād duḥkha-hetur eveti nitgya-vairiṇety uktam",
    "GE07bhg4c03u:1808": "| kiṃ ca viṣayaiḥ pūryamāṇo 'pi yo duṣpūraḥ |",
    "GE07bhg4c03u:1809": "āpūryamāṇaṃ tu śoka-santāpa-hetutvād anala-tulyaḥ |",
    "GE07bhg4c03u:1810": "anena sarvān prati nitya-vairitvam",
    "GE07bhg4c03u:1811": "uktam ||39||",
    "GE07bhg4c03u:1812": "madhusūdanaḥ : tathā tenedam āvṛtam iti saṅgraha-vākyaṃ vivṛṇoty āvṛtam iti |",
    "GE07bhg4c03u:1813": "jñāyate 'neneti jñānam antaḥkaraṇaṃ viveka-vijñānaṃ",
    "GE07bhg4c03u:1814": "veda-śabda-nirdiṣṭam etena kāmenāvṛtam |",
    "GE07bhg4c03u:1815": "tathāpy āpātataḥ sukha-hetutvād",
    "GE07bhg4c03u:1816": "upādeyaḥ syād ity ata āha jñānino nitya-vairiṇā |",
    "GE07bhg4c03u:1817": "ajño hi viṣaya-bhoga-kāle kāmaṃ mitram iva paśyaṃs tat-kārye duḥkhe prāpte vairitvaṃ jānāti kāmenāhaṃ duḥkhitvam āpādita iti |",
    "GE07bhg4c03u:1818": "jñānī tu bhoga-kāle",
    "GE07bhg4c03u:1819": "'pi jānāty anenāham anarthe praveśita iti |",
    "GE07bhg4c03u:1820": "ato vivekī duḥkhī bhavati",
    "GE07bhg4c03u:1821": "bhoga-kāle ca tat-pariṇāme cāneneti jñānino 'sau nitya-vairīti sarvathā tena hantavya evety arthaḥ |",
    "GE07bhg4c03u:1822": "tarhi kiṃ svarūo 'sāv ity ata āha kāma-rūpeṇa |",
    "GE07bhg4c03u:1823": "kāma icchā tṛṣṇā saiva rūpaṃ yasya tena |",
    "GE07bhg4c03u:1824": "he kaunteyeti sambandhāviṣkāreṇa premāṇaṃ sūcayati |",
    "GE07bhg4c03u:1825": "nanu vivekino hantavyo 'py avivekina upādeyaḥ syād ity ata āha",
    "GE07bhg4c03u:1826": "duṣpūreṇānalena ca |",
    "GE07bhg4c03u:1827": "ca-kāra upamārthaḥ |",
    "GE07bhg4c03u:1828": "na vidyate 'laṃ paryāptir yasyety analo vahniḥ |",
    "GE07bhg4c03u:1829": "sa yathā haviṣā pūrayitum aśakyas tathāyam api bhogenety arthaḥ |",
    "GE07bhg4c03u:1830": "ato nirantaraṃ santāpa-hetutvād vivekina ivāvivekino 'pi heya evāsau |",
    "GE07bhg4c03u:1831": "tathā ca smṛtiḥ -",
    "GE07bhg4c03u:1832": "na jātu kāmaḥ kāmānām upabhogena śāṃyati |",
    "GE07bhg4c03u:1833": "haviṣā kṛṣṇa-vartmeva bhūya evābhivardhate || [BhP 9.19.14] iti |",
    "GE07bhg4c03u:1834": "athavecchāyā viṣaya-siddhi-nivartyatvād icchā-rūpaḥ kāmo viṣaya-bhogena",
    "GE07bhg4c03u:1835": "svayam eva nivartiṣyate kiṃ tatrāti-nirbandhenety ata uktaṃ duṣpūreṇānalena ceti |",
    "GE07bhg4c03u:1836": "viṣaya-siddhyā tat-kālam icchātirodhāne 'pi punaḥ prādurbhāvān na viṣaya-siddhir icchā-nivartikā",
    "GE07bhg4c03u:1837": "kintu viṣaya-doṣa-dṛṣṭir",
    "GE07bhg4c03u:1838": "evatatheti bhāvaḥ ||39||",
    "GE07bhg4c03u:1839": "viśvanāthaḥ : kāma eva hi jīvasyāvidyety āha āvṛtam iti |",
    "GE07bhg4c03u:1840": "nitya-vairiṇy",
    "GE07bhg4c03u:1841": "ato 'sau sarva-prakāreṇa hantavya iti bhāvaḥ |",
    "GE07bhg4c03u:1842": "kāma-rūpeṇa",
    "GE07bhg4c03u:1843": "kāmākāreṇājñānenety arthaḥ |",
    "GE07bhg4c03u:1844": "ca-kāra ivārthe |",
    "GE07bhg4c03u:1845": "analo yathā haviṣā pūrayitum acakyas tathā kāmo 'pi bhogenety arthaḥ |",
    "GE07bhg4c03u:1846": "yad uktam -",
    "GE07bhg4c03u:1847": "na jātu kāmaḥ kāmānām upabhogena śāṃyati |",
    "GE07bhg4c03u:1848": "haviṣā kṛṣṇa-vartmeva bhūya evābhivardhate || [BhP 9.19.14] iti ||39||",
    "GE07bhg4c03u:1849": "baladevaḥ : uktam arthaṃ sphuṭayati āvṛtam iti |",
    "GE07bhg4c03u:1850": "anena kāma-rūpeṇa",
    "GE07bhg4c03u:1851": "nitya-vairiṇā jñānino jīvasya jñānam āvṛtam iti sambandhaḥ |",
    "GE07bhg4c03u:1852": "ajñasya",
    "GE07bhg4c03u:1853": "viṣaya-bhoga-samaye sukhatvāt suhṛd api kāmas tat-kārye duḥkhe sati vairḥ",
    "GE07bhg4c03u:1854": "syād vijñasya tu tat-samaye 'pi duḥkhānusandhānād duḥkha-hetur eveti",
    "GE07bhg4c03u:1855": "nitya-vairiṇety uktiḥ |",
    "GE07bhg4c03u:1856": "tasmāt sarvathā hantavya iti bhāvaḥ |",
    "GE07bhg4c03u:1857": "kiṃ ca duṣpūreṇeti |",
    "GE07bhg4c03u:1858": "ca-śabda ivārthaḥ |",
    "GE07bhg4c03u:1859": "tatrānalo yathā haviṣā pūrayitum aśakyas tathā bhogena kāma ity arthaḥ |",
    "GE07bhg4c03u:1860": "smṛtiś caivam āha-",
    "GE07bhg4c03u:1861": "na jātu kāmaḥ kāmānām upabhogena śāṃyati |",
    "GE07bhg4c03u:1862": "haviṣā kṛṣṇa-vartmeva bhūya evābhivardhate || [BhP 9.19.14] iti |",
    "GE07bhg4c03u:1863": "tasmāt sarveṣāṃ sa nitya-vairīti ||39||",
    "GE07bhg4c03u:1864": "BhG 3.40",
    "GE07bhg4c03u:1865": "indriyāṇi mano buddhir asyādhiṣṭhānam ucyate |",
    "GE07bhg4c03u:1866": "etair vimohayaty eṣa jñānam āvṛtya dehinam ||40||",
    "GE07bhg4c03u:1867": "śrīdharaḥ : idānīṃ tasyādhiṣṭhānaṃ kathayan jayopāyam āha indriyāṇīti",
    "GE07bhg4c03u:1868": "dvābhyām |",
    "GE07bhg4c03u:1869": "viṣaya-darśana-śravaṇādibhiḥ saṃkalpenādhyavasāyena ca kāmasya",
    "GE07bhg4c03u:1870": "āvirbhāvād indriyāṇi ca manaś ca buddhiś cāsyādhiṣṭhānam ucyate |",
    "GE07bhg4c03u:1871": "etair indriyādibhir darśanādi-vyāpāravadbhir āśraya-bhūtair viveka-jñānam āvṛtya dehinaṃ vimohayati",
    "GE07bhg4c03u:1872": "madhusūdanaḥ : jñāte hi śatror adhiṣṭhāne sukhena sa jetuṃ śakyata iti",
    "GE07bhg4c03u:1873": "tad-adhiṣṭhānam āha indriyāṇīti |",
    "GE07bhg4c03u:1874": "indriyāṇi",
    "GE07bhg4c03u:1875": "śabda-sparśa-rūpa-rasa-gandha-grāhakāṇi śrotrādīni",
    "GE07bhg4c03u:1876": "vacanādāna-gamana-visargānanda-janakāni vāg-ādīni ca |",
    "GE07bhg4c03u:1877": "manaḥ saṅkalpātmakaṃ buddhir adhyavasāyātmikā ca |",
    "GE07bhg4c03u:1878": "asya kāmasyādhiṣṭhānam āśraya ucyate |",
    "GE07bhg4c03u:1879": "yata etair indriyādibhiḥ sva-sva-vyāpāravadbhir āśrayair vimohayati vividhaṃ mohayati eṣa kāmo jñānam viveka-jñānam āvṛtyācchādya dehinaṃ dehābhimāninam ||40||",
    "GE07bhg4c03u:1880": "viśvanāthaḥ : kvāsau tiṣṭhaty ata āha indriyāṇīti |",
    "GE07bhg4c03u:1881": "asya vairiṇaḥ kāmasyādhiṣṭhānaṃ mahā-durga-rājadhānyaḥ |",
    "GE07bhg4c03u:1882": "śabdādayo viṣayās tu tasya rājño deśā iti bhāvaḥ |",
    "GE07bhg4c03u:1883": "etair indriyādibhir dehinaṃ jīvam ||40||",
    "GE07bhg4c03u:1884": "baladevaḥ : vairiṇaḥ kāmasya durgeṣu nirjiteṣu tasya jayaḥ sukara iti tāny",
    "GE07bhg4c03u:1885": "āha indriyāṇīti |",
    "GE07bhg4c03u:1886": "viṣaya-śravaṇādinā saṅkalpenādhyavasāyena ca kāmasyābhivyakteḥ śrotrādīni ca manaś ca buddhiś ca tasyādhiṣṭhānaṃ mahā-durga-rājadhānī-rūpaṃ bhavati viṣayās tu tasya tasya janapadā bodhyāḥ",
    "GE07bhg4c03u:1887": "| etair viṣaya-saṃcāribhir indriyādibhir dehinaṃ prakṛti-sṛṣṭa-dehavantaṃ",
    "GE07bhg4c03u:1888": "jīvam ātma-jñānodyatam eṣa kāmo vimohayati ātma-jñāna-vimukhaṃ",
    "GE07bhg4c03u:1889": "viṣaya-rasa-pravaṇaṃ ca karotīty arthaḥ ||40||",
    "GE07bhg4c03u:1890": "BhG 3.41",
    "GE07bhg4c03u:1891": "tasmāt tvam indriyāṇy ādau niyamya bharatarṣabha |",
    "GE07bhg4c03u:1892": "pāpmānaṃ prajahihy enaṃ jñāna-vijñāna-nāśanam ||41||",
    "GE07bhg4c03u:1893": "śrīdharaḥ : yasmād evaṃ tasmād iti |",
    "GE07bhg4c03u:1894": "tasmād ādau vimohāt pūrvam evendriyāṇi mano buddhiṃ ca niyamya pāpmānaṃ pāpa-rūpam enaṃ kāmaṃ",
    "GE07bhg4c03u:1895": "sphuṭaṃ prajahi ghātaya |",
    "GE07bhg4c03u:1896": "yad vā prajahihi parityaja |",
    "GE07bhg4c03u:1897": "jñānam ātma-viṣayaṃ",
    "GE07bhg4c03u:1898": "| vijñānaṃ nididhyāsanajam |",
    "GE07bhg4c03u:1899": "tam eva dhīro vijñāya prajñāṃ kurvīta iti śruteḥ ||41||",
    "GE07bhg4c03u:1900": "madhusūdanaḥ : yasmād evam |",
    "GE07bhg4c03u:1901": "yasmād indriyādhiṣṭhānaḥ kāmo dehinaṃ mohayati tasmāt tvam ādau mohanāt pūrvaṃ kāma-nirodhāt pūrvam iti vā |",
    "GE07bhg4c03u:1902": "indriyāṇi śrotrādīni niyamya vaśīkṛtya |",
    "GE07bhg4c03u:1903": "teṣu hi vaśīkṛteṣu mano-buddhyor",
    "GE07bhg4c03u:1904": "api vaśīkaraṇaṃ sidhyati saṅkalpādhyavasāyayor",
    "GE07bhg4c03u:1905": "bāhyendriya-pravṛtti-dvāraivānartha-hetutvāt |",
    "GE07bhg4c03u:1906": "ata indriyāṇi mano buddhir iti pūrvaṃ pṛthaṅ-nirdiśyāpīhendriyāṇīty etāvad uktam |",
    "GE07bhg4c03u:1907": "indriyatvena tayor api saṅgraho vā |",
    "GE07bhg4c03u:1908": "he bharatarṣabha mahā-vaṃśa-prabhūtatvena samartho 'si |",
    "GE07bhg4c03u:1909": "pāpmānaṃ sarva-pāpa-mūla-bhūtam enaṃ kāmaṃ vairiṇaṃ prajahihi parityaja hi",
    "GE07bhg4c03u:1910": "sphuṭaṃ prajahi prakarṣeṇa mārayeti vā |",
    "GE07bhg4c03u:1911": "jahi śatrum ity upasaṃhārāc ca |",
    "GE07bhg4c03u:1912": "jñānaṃ śāstrācāryopadeśa-jaṃ parokṣaṃ vijñānam aparokṣaṃ tat-phalaṃ tayor",
    "GE07bhg4c03u:1913": "jñāna-vijñānayoḥ śreyaḥ-prāpti-hetvor nāśanam ||41||",
    "GE07bhg4c03u:1914": "viśvanāthaḥ : vairiṇaḥ khalv āśraye jite sati vairī jīyata iti nītir ataḥ kāmasyāśrayeṣv indriyādiṣu yathottaraṃ durjayatvādhikyam |",
    "GE07bhg4c03u:1915": "ataḥ",
    "GE07bhg4c03u:1916": "prathama-prāptānīndriyāṇi durjayāny apy uttarāpekṣayā sujayāni |",
    "GE07bhg4c03u:1917": "prathamaṃ te jīyantām ity āha tasmād iti |",
    "GE07bhg4c03u:1918": "indriyāṇi niyamyena yadyapi",
    "GE07bhg4c03u:1919": "para-strī-para-dravyādy-apaharaṇe durnivāraṃ mano gacchaty eva |",
    "GE07bhg4c03u:1920": "tad api tatra tatra netra-śrotra-kara-caraṇādīndriya-vyāpāra-stha-gaṇanād",
    "GE07bhg4c03u:1921": "indriyāṇi na gamayety arthaḥ |",
    "GE07bhg4c03u:1922": "pāpmānam atyugraṃ kāmaṃ",
    "GE07bhg4c03u:1923": "jahītīndriya-vyāpārastha-gaṇanam atikālena mano 'pi kāmād vicyutaṃ bhavatīti bhāvaḥ ||41||",
    "GE07bhg4c03u:1924": "baladevaḥ : yasmād ayaṃ kāma-rūpo vairī",
    "GE07bhg4c03u:1925": "nikhilendriya-vyāpāra-virati-rūpāyātma-jñānāyodyatasya",
    "GE07bhg4c03u:1926": "viṣaya-rasa-pravaṇair indriyair jñānam āvṛṇoti tasmāt",
    "GE07bhg4c03u:1927": "prakṛti-sṛṣṭa-dehādimāṃs tvam ādāv ātma-jñānodayāyārambha-kāla evendriyāṇi sarvāṇi tad-vyāpāra-rūpe niṣkāme karma-yoge niyamya pravaṇāni kṛtvā enaṃ pāpmānaṃ kāmaṃ śatruṃ prajahi vināśaya |",
    "GE07bhg4c03u:1928": "hi yasmāj jñānasya śāstrīyasya",
    "GE07bhg4c03u:1929": "dehādi-viviktātma-viṣayakasya vijñānasya ca tādṛg-ātmānubhavasya nāśanam āvarakam ||41||",
    "GE07bhg4c03u:1930": "BhG 3.42",
    "GE07bhg4c03u:1931": "indriyāṇi parāṇy āhur indriyebhyaḥ paraṃ manaḥ |",
    "GE07bhg4c03u:1932": "manasas tu parā buddhir yo buddheḥ paratas tu saḥ ||42||",
    "GE07bhg4c03u:1933": "śrīdharaḥ : yatra citta-praṇidhānena indriyāṇi niyantuṃ śakyante, tad",
    "GE07bhg4c03u:1934": "ātma-svarūpaṃ dehādibhyo vivicya darśayati indriyāṇīti |",
    "GE07bhg4c03u:1935": "indriyāṇi dehādibhyo grāhyebhyaḥ parāṇi śreṣṭhāny āhuḥ sūkṣmatvāt prakāśakatvāc ca |",
    "GE07bhg4c03u:1936": "ataeva tad-vyatiriktatvam apy arthād uktaṃ bhavati |",
    "GE07bhg4c03u:1937": "indriyebhyaś ca saṅkalpātmakaṃ manaḥ param tat-pravartakatvāt |",
    "GE07bhg4c03u:1938": "manasas tu niścayātmikā buddhiḥ parā |",
    "GE07bhg4c03u:1939": "niścaya-pūrvakatvāt saṅkalpasya |",
    "GE07bhg4c03u:1940": "yas tu buddheḥ paratas",
    "GE07bhg4c03u:1941": "tat-sākṣitvenāvasthitaḥ sarvāntaraḥ sa ātmā |",
    "GE07bhg4c03u:1942": "taṃ vimohayati dehinam iti",
    "GE07bhg4c03u:1943": "dehi-śabdokta ātmā sa iti parāmṛśyate ||42||",
    "GE07bhg4c03u:1944": "madhusūdanaḥ : nanu yathā kathaṃcid bāhyendriya-niyama-sambhave 'py",
    "GE07bhg4c03u:1945": "āntara-tṛṣṇā-tyāgo 'tiduṣkara iti cen, na |",
    "GE07bhg4c03u:1946": "raso 'py asya paraṃ dṛṣṭvā",
    "GE07bhg4c03u:1947": "nivartate [Gītā 2.59] ity atra para-darśanasya",
    "GE07bhg4c03u:1948": "rasābhidhānīyaka-tṛṣṇā-tyāga-sādhanasya prāg-ukteḥ |",
    "GE07bhg4c03u:1949": "tarhi ko 'sau paro",
    "GE07bhg4c03u:1950": "yad-darśanāt tṛṣṇā-nivṛttir ity āśaṅkya śuddham ātmānaṃ para-śabda-vācyaṃ",
    "GE07bhg4c03u:1951": "dehādibhyo vivicya darśayati indriyāṇīti |",
    "GE07bhg4c03u:1952": "śrotrādīni jñānendriyāṇi pañca sthūlaṃ jaḍaṃ paricchinnaṃ bāhyaṃ ca deham apekṣya parāṇi sūkṣmatvāt prakāśakatvād vyāpakatvād antaḥsthatvāc ca prakṛṣṭāny āhuḥ paṇḍitāḥ śrutayo vā |",
    "GE07bhg4c03u:1953": "tathendriyebhyaḥ paraṃ manaḥ saṅkalpa-vikalpātmakaṃ",
    "GE07bhg4c03u:1954": "tat-pravartakatvāt |",
    "GE07bhg4c03u:1955": "tathā manasas tu parā buddhir adhyavasāyātmikā |",
    "GE07bhg4c03u:1956": "adhyavasāyo hi niścayas tat-pūrvaka eva saṅkalpādir mano-dharmaḥ |",
    "GE07bhg4c03u:1957": "yas tu buddheḥ paratas tad-bhāsakatvenāvasthito yaṃ dehinam indriyādibhir",
    "GE07bhg4c03u:1958": "āśrayair yuktaḥ kāmo jñānāvaraṇa-dvāreṇa mohayatīty uktaṃ sa buddher draṣṭā para ātmā |",
    "GE07bhg4c03u:1959": "sa eṣa iha praviṣṭaḥ itivad dvyavahitasyāpi dehinas tadā parāmarśaḥ |",
    "GE07bhg4c03u:1960": "atrārthe śrutiḥ -",
    "GE07bhg4c03u:1961": "indriyebhyaḥ parā hy arthā arthebhyaś ca paraṃ manaḥ |",
    "GE07bhg4c03u:1962": "manasas tu parā buddhir buddher ātmā mahān paraḥ ||",
    "GE07bhg4c03u:1963": "mahataḥ parama-vyaktam avyaktāt puruṣaḥ paraḥ |",
    "GE07bhg4c03u:1964": "puruṣān na paraṃ kiṃcit sā kāṣṭhā sā parā gatiḥ || [KaṭhU 1.3.10-11] iti |",
    "GE07bhg4c03u:1965": "atrātmanaḥ paratvasyaiva vākya-tātparya-viṣayatvād",
    "GE07bhg4c03u:1966": "indriyādi-paratvasyāvivakṣitatvād indriyebhyaḥ parā arthā iti sthāne 'rthebhyaḥ parāṇīndriyāṇīti vivakṣābhedena bhagavad-uktaṃ na virudhyate |",
    "GE07bhg4c03u:1967": "buddher asmad-ādi-vyaṣṭi-buddheḥ sakāśān mahān ātmā samaṣṭi-buddhi-rūpaḥ",
    "GE07bhg4c03u:1968": "paraḥ mano mahān matir brahma pūr buddhiḥ khyātir īśvaraḥ iti",
    "GE07bhg4c03u:1969": "vāyu-purāṇa-vacanāt |",
    "GE07bhg4c03u:1970": "mahato hairaṇyagarbhyā buddheḥ param avyaktam avyākṛtaṃ sarva-jagad-bījaṃ māyākhyaṃ māyāṃ tu prakṛtiṃ vidyād iti śruteḥ",
    "GE07bhg4c03u:1971": "| tad dhedaṃ tarhy avyākṛtam āsīt iti ca |",
    "GE07bhg4c03u:1972": "avyaktāt sakāśāt sakala-jaḍa-varga-prakāśakaḥ puruṣaḥ pūrṇa ātmā paraḥ |",
    "GE07bhg4c03u:1973": "tasmād api kaścid anyaḥ paraḥ syād ity ata āha puruṣān na paraṃ kiṃcid iti |",
    "GE07bhg4c03u:1974": "kuta evaṃ yasmāt sā kāṣṭhā samāptiḥ sarvādhiṣṭhānatvāt |",
    "GE07bhg4c03u:1975": "sā parā gatiḥ |",
    "GE07bhg4c03u:1976": "so 'dhvanaḥ",
    "GE07bhg4c03u:1977": "pāram āpnoti tad viṣṇoḥ paramaṃ padam ity ādi-śruti-prasiddhā parā gatir api saivety arthaḥ",
    "GE07bhg4c03u:1978": "tad etat sarvaṃ yo buddheḥ paratas tu sa ity anenoktam ||42||",
    "GE07bhg4c03u:1979": "viśvanāthaḥ : na ca prathamam eva mano-buddhi-jaye yatanīyam aśakyatvād ity āha indriyāṇi parāṇīti |",
    "GE07bhg4c03u:1980": "daśa-dig-vijayibhir api vīrair durjayatvād",
    "GE07bhg4c03u:1981": "atibalatvena śreṣṭhānīty arthaḥ |",
    "GE07bhg4c03u:1982": "indriyebhyaḥ sakāśād api prabalatvān manaḥ paraṃ |",
    "GE07bhg4c03u:1983": "svapne khalv indriyeṣv api naṣṭeṣv anaśvaratvād iti bhāvaḥ |",
    "GE07bhg4c03u:1984": "manasaḥ sakāśād api parā prabalā buddhir vijñāna-rūpā |",
    "GE07bhg4c03u:1985": "suṣuptau manasy api naṣṭe tasyāḥ sāmānyākārāyā anaśvarātvād iti bhāvaḥ |",
    "GE07bhg4c03u:1986": "tasya buddheḥ sakāśād api parato balādhikyena yo vartate, tawsyām api jñānābhyāsena",
    "GE07bhg4c03u:1987": "naṣṭāyāṃ satyāṃ yo virājata ity arthaḥ |",
    "GE07bhg4c03u:1988": "sa tu prasiddho jīvātmā kāmasya jetā |",
    "GE07bhg4c03u:1989": "tena vastutaḥ sarvato 'py atiprabalena jīvātmanā indriyādīn vijitya kāmo vijetuṃ śakya eveti nātrāsambhāvanā kāryeti bhāvaḥ ||42||",
    "GE07bhg4c03u:1990": "baladevaḥ : nanu mudrita-yantrāmbu-nyāyena",
    "GE07bhg4c03u:1991": "niṣkāma-karma-pravaṇatayendriya-niyamane kāma-kṣatir iti tvayā pradarśitam",
    "GE07bhg4c03u:1992": "| atha daihika-karma-kāle mukta-yantrāmbu-nyāyenendriya-vṛtti-prasāre",
    "GE07bhg4c03u:1993": "kāmasya punar ujjīvatāpattiḥ syād iti tatra raso 'py asya paraṃ dṛṣṭvā",
    "GE07bhg4c03u:1994": "[Gītā 2.59] iti pūrvopadiṣṭena viviktātmānubhavena niḥśeṣā tasya kṣatiḥ",
    "GE07bhg4c03u:1995": "syād iti darśayati indriyāṇīti dvābhyām |",
    "GE07bhg4c03u:1996": "pāñcabhautikād dehād indriyāṇi parāṇy āhur paṇḍitāḥ |",
    "GE07bhg4c03u:1997": "tac cālīkatvāt tato",
    "GE07bhg4c03u:1998": "'tisūkṣmatvāt tad-vināśe 'vināśāc ca |",
    "GE07bhg4c03u:1999": "indriyebhyaḥ manaḥ paraṃ jāgare teṣāṃ pravartakatvāt svapne teṣu svasmin vilīneṣu rājya-kartṛtvena",
    "GE07bhg4c03u:2000": "sthitatvāc ca |",
    "GE07bhg4c03u:2001": "manasas tu buddhiḥ parā, niścayātmaka-buddhi-vṛttyaiva",
    "GE07bhg4c03u:2002": "saṅkalpātmaka-mano-vṛtteḥ prasarāt |",
    "GE07bhg4c03u:2003": "yas tu buddher api parato 'sti, sa dehī jīvātmā cit-svarūpo dehādi-buddhy-antar-viviktayānubhūtaḥ",
    "GE07bhg4c03u:2004": "niḥśeṣa-kāma-kṣati-hetur bhavatīti |",
    "GE07bhg4c03u:2005": "kaṭhāś caivaṃ paṭhanti -",
    "GE07bhg4c03u:2006": "indriyebhyaḥ parā hy arthā arthebhyaś ca paraṃ manaḥ |",
    "GE07bhg4c03u:2007": "manasas tu parā buddhir buddher ātmā mahān paraḥ || ity ādi |",
    "GE07bhg4c03u:2008": "asyārthaḥ - indriyebhyo 'rthā viṣayās tad-ākarsiktatvāt parāḥ",
    "GE07bhg4c03u:2009": "pradhāna-bhūtāḥ |",
    "GE07bhg4c03u:2010": "viṣayendriya-vyavahārasya mano-mūlatvād arthebhyo manaḥ paraṃ viṣaya-bhogasya niścaya-pūrvakatvāt saṃśayātmakān manaso manaḥ paraṃ",
    "GE07bhg4c03u:2011": "viṣaya-bhogasya niścaya-pūrvakatvāt saṃśayātmakān manaso niścayātmikā",
    "GE07bhg4c03u:2012": "buddhiḥ parā buddher bhogopakaraṇatvāt tasyāḥ sakāśād bhoktātmā jīvaḥ paraḥ sa cātmā mahān dehendriyāntaḥkaraṇa-svāmīti daihikaṃ karma tu",
    "GE07bhg4c03u:2013": "pūrvābhyāsa-vaśāc cakra-bhramitvat setsyati ||42||",
    "GE07bhg4c03u:2014": "BhG 3.43",
    "GE07bhg4c03u:2015": "evaṃ buddheḥ paraṃ buddhvā saṃstabhyātmānam ātmanā |",
    "GE07bhg4c03u:2016": "jahi śatruṃ mahā-bāho kāma-rūpaṃ durāsadam ||43||",
    "GE07bhg4c03u:2017": "śrīdharaḥ : upasaṃharati evam iti |",
    "GE07bhg4c03u:2018": "buddher eva viṣayendriyādi-janyāḥ",
    "GE07bhg4c03u:2019": "kāmādi-vikriyāḥ |",
    "GE07bhg4c03u:2020": "ātmā tu nirvikāras tat-sākṣīty evaṃ buddheḥ paramātmānaṃ",
    "GE07bhg4c03u:2021": "buddhvātmanaivaṃ tṛtayā niściyātmikayā buddhyātmānaṃ manaḥ saṃstabhya niścalaṃ kṛtvā kāma-rūpiṇaṃ śatruṃ jahi māraya |",
    "GE07bhg4c03u:2022": "durāsadaṃ duḥkhenāsādanīyaṃ durvijñeyam ity arthaḥ ||43||",
    "GE07bhg4c03u:2023": "sva-dharmeṇa yam ārādhya bhaktyā muktim itā budhāḥ |",
    "GE07bhg4c03u:2024": "tat kṛṣṇaṃ paramānandaṃ toṣayet sarva-karmabhiḥ ||",
    "GE07bhg4c03u:2025": "iti śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c03u:2026": "karma-yogo nāma tṛtīyo 'dhyāyaḥ ||3||",
    "GE07bhg4c03u:2027": "madhusūdanaḥ : phalitam āha evam iti |",
    "GE07bhg4c03u:2028": "raso 'py asya paraṃ dṛṣṭvā",
    "GE07bhg4c03u:2029": "nivartate ity atra yaḥ para-śabdenoktas tam evambhūtaṃ pūrṇam ātmānaṃ buddheḥ paraṃ buddhvā sākṣātkṛtya saṃstabhya sthirītkṛtyātmānaṃ mana ātmanaitādṛśa-niścayātmkiayā buddhyā jahi māraya śatruṃ",
    "GE07bhg4c03u:2030": "sarva-puruṣārtha-śātanaṃ he mahābāho mahā-bāhor hi śatru-māraṇaṃ sukaram iti yogyaṃ sambodhanam",
    "GE07bhg4c03u:2031": "kāma-rūpaṃ tṛṣṇā-rūpaṃ durāsadaṃ duḥkhenāsādanīyaṃ durvijñeyāneka-viśeṣam iti yatnādhikyāya iti",
    "GE07bhg4c03u:2033": "śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c03u:2034": "śrīmad-bhagavad-gītā-gūḍhārtha-dīpikāyām karma-yogo nāma tṛtīyo 'dhyāyaḥ ||3||",
    "GE07bhg4c03u:2035": "viśvanāthaḥ : upasaṃharati evam iti |",
    "GE07bhg4c03u:2036": "buddheḥ paraṃ jīvātmānaṃ buddhvā sarvopādhibhyaḥ pṛthak-bhūtaṃ jñātvā ātmanā svenaivāmānaṃ svaṃ saṃstabhya niścalaṃ kṛtvā durāsadaṃ durjayam api kāmaṃ jahi nāśaya ||43||",
    "GE07bhg4c03u:2037": "adhyāye 'smin sādhanasya niṣkāmasyaiva karmaṇaḥ |",
    "GE07bhg4c03u:2038": "prādhānyam ūce tat-sādhya-jñānasya guṇatāṃ vadan ||",
    "GE07bhg4c03u:2039": "iti sārārtha-darśinyāṃ harṣiṇyāṃ bhakta-cetasām |",
    "GE07bhg4c03u:2040": "tṛtīyaḥ khalu gītāsu saṅgataḥ saṅgataḥ satām ||",
    "GE07bhg4c03u:2041": "baladevaḥ : evam iti |",
    "GE07bhg4c03u:2042": "evaṃ mad-upadeśa-vidhayā buddheś ca paraṃ",
    "GE07bhg4c03u:2043": "dehādi-nikhila-jaḍa-varga-pravartakatvād viviktaṃ sukha-cid-ghanaṃ",
    "GE07bhg4c03u:2044": "jīvātmānaṃ buddhvānubhūyety arthaḥ |",
    "GE07bhg4c03u:2045": "ātmanā īdṛśa-niścayātmikayā",
    "GE07bhg4c03u:2046": "buddhyātmānaṃ manaḥ saṃstabhya tādṛśy ātmani sthiraṃ kṛtvā kāma-rūpaṃ",
    "GE07bhg4c03u:2047": "śatruṃ jahi nāśaya |",
    "GE07bhg4c03u:2048": "durāsadaṃ durdharṣam api |",
    "GE07bhg4c03u:2049": "mahā-bāho iti prāgvat ||43||",
    "GE07bhg4c03u:2050": "niṣkāmaṃ karma mukhyaṃ syād gauṇaṃ jñānaṃ tad-udbhavam |",
    "GE07bhg4c03u:2051": "jīvātma-dṛṣṭāv ity eṣa tṛtīyo 'dhyāya-nirṇayaḥ ||",
    "GE07bhg4c03u:2052": "iti śrīmad-bhagavad-gītopaniṣad-bhāṣye tṛtīyo 'dhyāyaḥ",
    "GE07bhg4c03u:2053": "tṛtīyo 'dhyāyaḥ karma-yogaḥ"
}