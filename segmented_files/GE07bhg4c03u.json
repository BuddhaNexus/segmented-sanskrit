{
  "GE07bhg4c03u:0": "BhG 3.1",
  "GE07bhg4c03u:1": "arjuna uvāca",
  "GE07bhg4c03u:2": "jyāyasī cet karmaṇas te matā buddhir janārdana |",
  "GE07bhg4c03u:3": "tat kiṃ karmaṇi ghore māṃ niyojayasi keśava || 1 ||",
  "GE07bhg4c03u:4": "śrīdharaḥ :",
  "GE07bhg4c03u:5": "sāṅkhye yoge ca vaiṣamyaṃ matvā mugdhāya jiṣṇave |",
  "GE07bhg4c03u:6": "tayor bheda-nirāsāya karma-yoge udīryate ||",
  "GE07bhg4c03u:7": "evaṃ tāvad aśocyān anvaśocas tvam [Gītā 2.11] ity ādinā prathamaṃ mokṣa-sādhanatvena dehātma-viveka-buddhir uktā |",
  "GE07bhg4c03u:8": "tad-anantaram eṣā te 'bhihitā sāṅkhye buddhir yoge tv imāṃ śṛṇu [Gītā 2.39] ity ādinā karma coktam |",
  "GE07bhg4c03u:9": "na ca tayor guṇa-pradhāna-bhāvaḥ spaṣṭaṃ darśitaḥ |",
  "GE07bhg4c03u:10_0": "tatra buddhi-yuktasya sthita-prajñasya niṣkāmatva-niyatendriyatva-nirahaṅkāratvādy-abhidhānād",
  "GE07bhg4c03u:10_1": "eṣā brāhmī sthitiḥ pārtha [Gītā 2.72] iti sapraśaṃsam upasaṃhārāc ca buddhi-karmaṇor",
  "GE07bhg4c03u:10_2": "madhye buddheḥ śreṣṭhatvaṃ bhagavato 'bhipretaṃ manvāno 'rjuna uvāca jyāyasī ced iti |",
  "GE07bhg4c03u:11_0": "karmaṇaḥ sakāśāt mokṣāntaraṅgatvena buddhir jyāyasī adhikatarā śreṣṭhā cet tava saṃmatā",
  "GE07bhg4c03u:11_1": "tarhi kim arthaṃ tasmād yudhyasveti tasmād uttiṣṭeti ca vāraṃ vāraṃ vadan ghore hiṃsātmake",
  "GE07bhg4c03u:11_2": "karmaṇi māṃ niyojayasi pravartayasi",
  "GE07bhg4c03u:12": "||1||",
  "GE07bhg4c03u:13": "madhusūdanaḥ :",
  "GE07bhg4c03u:14": "evaṃ tāvat prathamenādhyāyenopodghātito dvitīyenādhyāyena kṛtsnaḥ śāstrārthaḥ sūtritaḥ |",
  "GE07bhg4c03u:15": "tathā hi-ādau niṣkāma-karma-niṣṭhā |",
  "GE07bhg4c03u:16": "tato 'ntaḥkaraṇa-śuddhiḥ |",
  "GE07bhg4c03u:17": "tataḥ śama-damādi-sādhana-puraḥsaraḥ sarva-karma-saṃnyāsaḥ |",
  "GE07bhg4c03u:18": "tato vedānta-vākya-vicāra-sahitā bhagavad-bhakti-niṣṭhā |",
  "GE07bhg4c03u:19": "tatas tattva-jñāna-niṣṭhā tasyāḥ phalaṃ ca triguṇātmakāvidyā-nivṛttyā jīvan-muktiḥ prārabdha-karma-phala-bhoga-paryantaṃ tad-ante ca videha-muktiḥ |",
  "GE07bhg4c03u:20": "jīvan-mukti-daśāyāṃ ca parama-puruṣārthālambanena para-vairāgya-prāptir daiva-sampad-ākhyā ca śubha-vāsanā tad-upakāriṇy-ādeyā |",
  "GE07bhg4c03u:21": "āsura-sampadas tu rājasī tāmasī ceti heyopādeya-vibhāgena kṛtsna-śāstrārtha-parisamāptiḥ |",
  "GE07bhg4c03u:22": "tatra yogasthaḥ kuru karmāṇi [Gītā 2.48] ityādinā sūtritā sattva-śuddhi-sādhana-bhūtā niṣkāma-karma-niṣṭhā sāmānya-viśeṣa-rūpeṇa tṛtīya-caturthābhyāṃ prapañcyate |",
  "GE07bhg4c03u:23_0": "tataḥ śuddhāntaḥkaraṇasya śama-damādi-sādhana-sampatti-puraḥsarā vihāya kāmān yaḥ",
  "GE07bhg4c03u:23_1": "sarvān [Gītā 2.71] ity ādinā sūtritā sarva-karma-saṃnyāsa-niṣṭhā saṅkṣepa-vistara-rūpeṇa",
  "GE07bhg4c03u:23_2": "pañcama-ṣaṣṭhābhyām |",
  "GE07bhg4c03u:24": "etāvatā ca tvaṃ-padārtho 'pi nirūpitaḥ |",
  "GE07bhg4c03u:25": "tato vedānta-vākya-vicāra-sahitā yukta āsīta mat-paraḥ [Gītā 2.61] ity ādinā sūtritāneka-prakārā bhagavad-bhakti-niṣṭhādhyāya-ṣaṭkena pratipādyate |",
  "GE07bhg4c03u:26": "tāvatā ca tat-padārtho 'pi nirūpitaḥ |",
  "GE07bhg4c03u:27": "praty adhyāyaṃ cāvāntara-saṅgatim avāntara-prayojana-bhedaṃ ca tatra tatra pradarśayiṣyāmaḥ |",
  "GE07bhg4c03u:28": "tatas tattvaṃ-padārthaikya-jñāna-rūpā vedāvināśinaṃ nityaṃ",
  "GE07bhg4c03u:29": "[Gītā 2.21] ity ādinā sūtritā tattva-jñāna-niṣṭhā trayodaśe prakṛti-puruṣa-viveka-dvārā prapañcitā |",
  "GE07bhg4c03u:30_0": "jñāna-niṣṭhāyāṃ ca phalaṃ traiguṇya-viṣayā vedā nistraiguṇyo bhavārjuna [Gītā 2.45]",
  "GE07bhg4c03u:30_1": "ity ādinā sūtritā traiguṇya-nivṛttiś caturdaśe saiva jīvan-muktir iti guṇātīta-lakṣaṇa-kathanena prapañcitā |",
  "GE07bhg4c03u:31": "tadā gantāsi nirvedaṃ [Gītā 2.52] ity ādinā sūtritā para-vairāgya-niṣṭhā saṃsāra-vṛkṣa-ccheda-dvāreṇa pañca-daśe |",
  "GE07bhg4c03u:32_0": "duḥkheṣv anudvigna-manāḥ [Gītā 2.56] ity ādinā sthita-prajña-lakṣaṇena sūtritā para-vairāgyopakāriṇī",
  "GE07bhg4c03u:32_1": "daivī sampad ādeyā yām imāṃ puṣpitāṃ vācaṃ [Gītā 2.42] ity ādinā sūtritā tad-virodhiny",
  "GE07bhg4c03u:32_2": "āsurī sampac ca heyā ṣoḍaśe |",
  "GE07bhg4c03u:33": "daiva-sampado 'sādhāraṇaṃ kāraṇaṃ ca sāttvikī śraddhā nirdvandvo nitya-sattva-stho [Gītā 2.45] ity ādinā sūtritā",
  "GE07bhg4c03u:34": "tad-virodhi-parihāreṇa saptadaśe |",
  "GE07bhg4c03u:35": "evaṃ saphalā jñāna-niṣṭhādhyāya-pañcakena pratipāditā |",
  "GE07bhg4c03u:36": "aṣṭādaśena ca pūrvokta-sarvopasaṃhāra iti kṛtsna-gītārtha-saṅgatiḥ |",
  "GE07bhg4c03u:37": "tatra pūrvādhyāye sāṅkhya-buddhim āśritya jñāna-niṣṭhā bhagavatoktā eṣā te 'bhihitā sāṅkhye buddhiḥ [Gītā 2.39] iti |",
  "GE07bhg4c03u:38": "tathā yoga-buddhim āśritya karma-niṣṭhoktā yoge tv imāṃ śṛṇu ity ārabhya karmaṇy evādhikāras te ... mā te saṅgo 'stv akarmaṇi [Gītā 2.47] ity antena |",
  "GE07bhg4c03u:39": "na cānayor niṣṭhayor adhikāri-bhedaḥ spaṣṭam upadiṣṭo bhagavatā |",
  "GE07bhg4c03u:40": "na caikādhikārikatvam evobhayoḥ samuccayasya vivakṣitatvād iti vācyam |",
  "GE07bhg4c03u:41": "dūreṇa hy avaraṃ karam buddhi-yogād dhanañjaya [Gītā 2.49] iti karma-niṣṭhāyā buddhi-niṣṭhāpekṣayā nikṛṣṭatvābhidhānāt |",
  "GE07bhg4c03u:42": "yāvān artha udapāne [Gītā 2.46] ity atra ca jñāna-phale sarva-karma-phalāntarbhāvasya darśitatvāt |",
  "GE07bhg4c03u:43": "sthita-prajña-lakṣaṇam uktvā ca eṣā brāhmī sthitiḥ pārtha [Gītā 2.72] iti sapraśaṃsam jñāna-phalopasaṃhārāt | yā niśā",
  "GE07bhg4c03u:44": "sarva-bhūtānāṃ [Gītā 2.69] ity ādau jñānino dvaita-darśanābhāvena karmānuṣṭhānāsambhavasya coktatvāt |",
  "GE07bhg4c03u:45": "avidyā-nivṛtti-lakṣaṇe mokṣa-phale jñāna-mātrasyaiva lokānusāreṇa sādhanatva-kalpanāt |",
  "GE07bhg4c03u:46": "tam eva viditvātimṛtyum eti nānyaḥ panthā vidyate 'nayanāya [ŚvetU 3.8] iti śruteś ca |",
  "GE07bhg4c03u:47": "nanu tarhi tejas-timirayor iva virodhinor jñāna-karmaṇoḥ samuccayāsambhavād bhinnādhikārikatvam evāstu |",
  "GE07bhg4c03u:48": "satyam |",
  "GE07bhg4c03u:49": "naivaṃ sambhavati ekam arjunaṃ prati tūbhayopadeśo na yuktaḥ |",
  "GE07bhg4c03u:50": "nahi karmādhikāriṇaṃ prati jñāna-niṣṭhopadeṣṭum ucitā na vā jñānādhikāriṇaṃ prati karma-niṣṭhā |",
  "GE07bhg4c03u:51": "ekam eva prati vikalpenobhayopadeśa iti cet, na |",
  "GE07bhg4c03u:52": "utkṛṣṭa-nikṛṣṭayor vikalpānupapatteḥ |",
  "GE07bhg4c03u:53": "avidyā-nivṛtty-upalakṣitātma-svarūpe mokṣe tāratamyāsambhavāc ca |",
  "GE07bhg4c03u:54_0": "tasmāj jñāna-karma-niṣṭhayor bhinnādhikārikatve ekaṃ pratyupadeśāyogād ekādhikārikatve",
  "GE07bhg4c03u:54_1": "ca viruddhayoḥ samuccayāsambhavāt karmāpekṣayā jñāna-praśastyānupapatteś ca vikalpābhyupagame",
  "GE07bhg4c03u:54_2": "cotkṛṣṭam anāyāsa-sādhyaṃ jñānaṃ vihāya nikṛṣṭam anekāyāsa-bahulaṃ karmānuṣṭhātum",
  "GE07bhg4c03u:54_3": "ayogyam iti matvā paryākulībhūta-buddhir",
  "GE07bhg4c03u:55": "arjuna uvāca jyāyasī ced iti |",
  "GE07bhg4c03u:56": "he janārdana ! sarvair janair ardyate yācyate svābhilaṣita-siddhaya iti tvaṃ tathābhūto mayāpi śreyo 'niścayārthaṃ yācyasa iti naivānucitam iti sambodhanābhiprāyaḥ |",
  "GE07bhg4c03u:57_0": "karmaṇo niṣkāmād api buddhir ātma-tattva-viṣayā jyāyasī praśastatarā ced yadi te",
  "GE07bhg4c03u:57_1": "tava matā tat tadā kiṃ karmaṇi ghore hiṃsādy-anekāyāsa-bahule mām atibhaktaṃ niyojayasi",
  "GE07bhg4c03u:57_2": "karmaṇy evādhikāras ta ity ādinā viśeṣeṇa prerayasi |",
  "GE07bhg4c03u:58": "he keśava sarveśvara |",
  "GE07bhg4c03u:59": "sarveśvarasya sarveṣṭa-dāyinas tava māṃ bhaktaṃ śiṣyas te 'haṃ śādhi mām ity ādinā tvad-eka-śaraṇatayopasannaṃ prati pratāraṇā noicitety abhiprāyaḥ ||1||",
  "GE07bhg4c03u:60": "viśvanāthaḥ :",
  "GE07bhg4c03u:61": "niṣkāmam arpitaṃ karma tṛtīye tu prapañcyate |",
  "GE07bhg4c03u:62": "kāma-krodha-jigīṣāyāṃ viveko 'pi pradarśyate ||",
  "GE07bhg4c03u:63_0": "pūrva-vākyeṣu jñāna-yogān niṣkāma-karma-yogāc ca nistraiguṇya-prāpakasya guṇātīta-bhakti-yogasya",
  "GE07bhg4c03u:63_1": "utkarṣam ākalayya tatraiva svautsukyam abhivyañjan sva-dharme saṃgrāme pravartakaṃ",
  "GE07bhg4c03u:63_2": "bhagavantaṃ sakhya-bhāvenopālabhate |",
  "GE07bhg4c03u:64": "jyāyasī śreṣṭhā buddhir vyavasāyātmikā guṇātītā bhaktir ity arthaḥ |",
  "GE07bhg4c03u:65": "ghore yuddha-rūpe karmaṇi kiṃ niyojayasi pravartayasi |",
  "GE07bhg4c03u:66": "he janārdana janān svajanān svājñayā pīḍayasīty arthaḥ |",
  "GE07bhg4c03u:67": "na ca tavājñā kenāpi anyathā kartuṃ śakyata ity āha |",
  "GE07bhg4c03u:68": "he keśava ko brahmā īśo mahādevaḥ |",
  "GE07bhg4c03u:69": "tāv api vayase vaśīkaroṣi ||1||",
  "GE07bhg4c03u:70": "baladevaḥ :",
  "GE07bhg4c03u:71": "tṛtīye karma-niṣkāmaṃ vistareṇopavarṇitam |",
  "GE07bhg4c03u:72": "kāmāder vijayopāyo durjayasyāpi darśitaḥ ||",
  "GE07bhg4c03u:73_0": "pūrvatra kṛpāluḥ pārthasārathir ajñāna-kardama-nimagnaṃ jagat svātma-jñānopāsanopadeśena",
  "GE07bhg4c03u:73_1": "samuddidhīrṣus tad-aṅga-bhūtāṃ jīvātma-yāthātmya-buddhim upadiśya tad-upāyatayā niṣkāmakam",
  "GE07bhg4c03u:73_2": "abuddhim upadiṣṭavān |",
  "GE07bhg4c03u:74": "ayam evārtho viniścayāya caturbhir adhyāyair vidhāntarair varṇyate |",
  "GE07bhg4c03u:75": "tatra karma-buddhi-niṣpādyatvāj jīvātma-buddheḥ śreṣṭhaṃ sthitam |",
  "GE07bhg4c03u:76": "tatrārjunaḥ pṛcchati jyāyasīti |",
  "GE07bhg4c03u:77": "karmaṇā niṣkāmād api cet tava tat-sādhyatvāt jīvātma-buddhir jyāyasī śreṣṭhā matā |",
  "GE07bhg4c03u:78": "tarhi tat-siddhaye māṃ ghore hiṃsādy-anekāyāse karmaṇi kiṃ niyojayasi tasmād yuddhasvety ādinā kathaṃ prerayasi |",
  "GE07bhg4c03u:79_0": "ātmānubhava-hetu-bhūtā khalu sā buddhir nikhilendriya-vyāpāra-virati-sādhyā tad-arthaṃ",
  "GE07bhg4c03u:79_1": "tat-svajātīyāḥ śamādaya eva yujyeran na tu sarvendriya-vyāpāra-rūpāṇi tad-vijātīyāni karmāṇīti",
  "GE07bhg4c03u:80": "bhāvaḥ | he janārdana śreyo 'rthi-jana-yācanīya, he keśava vidhi-rudra-vaśa-kārin |",
  "GE07bhg4c03u:81": "ka iti brahmaṇo nāma īśo 'haṃ sarva-dehinām |",
  "GE07bhg4c03u:82": "āvāṃ tavāṅga-sambhūtau tasmāt keśava-nāma-bhāg ||",
  "GE07bhg4c03u:83": "iti hari-vaṃśe kṛṣṇaṃ prati rudroktiḥ |",
  "GE07bhg4c03u:84": "durlaṅghyājñas tvaṃ śreyo 'rthinā mayābhyarthito mama śreyo niścitya brūhīti bhāvaḥ ||1||",
  "GE07bhg4c03u:85": "__________________________________________________________",
  "GE07bhg4c03u:86": "BhG 3.2",
  "GE07bhg4c03u:87": "vyāmiśreṇaiva vākyena buddhiṃ mohayasīva me |",
  "GE07bhg4c03u:88": "tad ekaṃ vada niścitya yena śreyo 'ham āpnuyām ||2||",
  "GE07bhg4c03u:89": "śrīdharaḥ :",
  "GE07bhg4c03u:90": "nanu dharmyād dhi yuddhāc chreyo 'nyat kṣatriyasya na vidyata ity ādinā karmaṇo 'pi śreṣṭhatvm uktam eva ity āśaṅkyāha vyāmiśreṇeti |",
  "GE07bhg4c03u:91": "kvacit karma-praśaṃsā kvacit jñāna-praśaṃsā ity evaṃ vyāmiśraṃ sandeho 'pādakam iva yad vākyaṃ tena me mama buddhiṃ matim ubhayatra dolāyitāṃ kurvan mohayasīva |",
  "GE07bhg4c03u:92": "ata ubhayor madhye yad bhadraṃ tad ekaṃ niścitya vadeti |",
  "GE07bhg4c03u:93": "yad vā,",
  "GE07bhg4c03u:94": "idam eva śreyaḥ-sādhanam iti niścitya yenānuṣṭhitena śreyo mokṣam aham āpnuyāṃ prāpsyāmi tad evaikaṃ niścitya vadety arthaḥ ||2||",
  "GE07bhg4c03u:95": "madhusūdanaḥ : nanu nāhaṃ kaṃcid api pratārayāmi kiṃ punas tvām atipriyam |",
  "GE07bhg4c03u:96": "tvaṃ tu kiṃ me pratāraṇā-cihnaṃ paśyasīti cet tatrāha vyāmiśreṇeti |",
  "GE07bhg4c03u:97_0": "tava vacanaṃ vyāmiśraṃ na bhavaty eva mama tv ekādhikārikatva-bhinnādhikārikatva-sandehād",
  "GE07bhg4c03u:97_1": "vyāmiśraṃ saṅkīrṇārtham iva te yad vākyaṃ māṃ prati jñāna-karma-niṣṭhā-dvaya-pratipādakaṃ",
  "GE07bhg4c03u:97_2": "tvaṃ me mama manda-buddher vākya-tātparyāparijñānād buddhim antaḥkaraṇaṃ mohayasīva",
  "GE07bhg4c03u:97_3": "bhrāntyā yojayasīva |",
  "GE07bhg4c03u:98": "parama-kāruṇikatvāt tvaṃ na mohayasy eva mama tu svāśaya-doṣān moho bhavatītīvaśa-śabdārthaḥ |",
  "GE07bhg4c03u:99_0": "ekādhikāritve viruddhayoḥ samuccayānupapatter ekārthatvābhāvena ca vikalpānupapatteḥ",
  "GE07bhg4c03u:99_1": "prāg-ukter yady adhikāri-bhedaṃ manyase tadaikaṃ māṃ prati viruddhayor niṣṭhayor",
  "GE07bhg4c03u:99_2": "upadeśaāyogāt taj jñānaṃ vā karma vaikam evādhikāraṃ",
  "GE07bhg4c03u:100": "me niścitya vada |",
  "GE07bhg4c03u:101": "yenādhikāra-niścaya-puraḥsaram uktena tvayā mayā cānuṣṭhitena jñānena karmaṇā vaikena śreyo mokṣam aham āpnuyāṃ prāptuṃ yogyaḥ syām |",
  "GE07bhg4c03u:102": "evaṃ jñāna-karma-niṣṭhayor ekādhikāritve vikalpa-samuccayayor asambhavād adhikāri-bheda-jñānāyārjunasya praśna iti sthitam |",
  "GE07bhg4c03u:103": "ihetareṣāṃ kumataṃ samastaṃ",
  "GE07bhg4c03u:104": "śruti-smṛti-nyāya-balān nirastam |",
  "GE07bhg4c03u:105": "punaḥ punar bhāṣya-kṛtātiyatnād",
  "GE07bhg4c03u:106": "ato na tat kartum ahaṃ pravṛttaḥ ||",
  "GE07bhg4c03u:107": "bhāṣya-kāra-mata-sāra-darśinā",
  "GE07bhg4c03u:108": "grantha-mātram iha yojyate mayā |",
  "GE07bhg4c03u:109": "āśayo bhagavataḥ prakāśyate",
  "GE07bhg4c03u:110": "kevalaṃ sva-vacaso viśuddhaye ||2||",
  "GE07bhg4c03u:111": "viśvanāthaḥ : bho vayasya arjuna ! satyaṃ guṇātītā bhaktiḥ sarvotkṛṣṭaiva |",
  "GE07bhg4c03u:112": "kintu sā yādṛcchika-mad-aikāntaika-mahā-bhakta-kṛpaika-labhyatvāt purusodyama-sādhyā na bhavati |",
  "GE07bhg4c03u:113": "ataeva nistraiguṇyo bhava guṇātītayā mad-bhaktyā tvaṃ nistraiguṇyo bhūyā ity āśīrvāda eva dattaḥ |",
  "GE07bhg4c03u:114": "sa ca yadā phaliṣyati tadā tādṛśa-yādṛcchikaikāntika-bhakta-kṛpayā prāptām api lapsyase |",
  "GE07bhg4c03u:115": "sāmprataṃ tu karmaṇy evādhikāras te iti mayoktaṃ cet, satyam |",
  "GE07bhg4c03u:116": "tarhi karmaiva niścitya kathaṃ na brūṣe |",
  "GE07bhg4c03u:117": "kim iti sandeha-sindhau māṃ kṣipasīty āha vyāmiśreṇeti |",
  "GE07bhg4c03u:118": "viśeṣataḥ ā samyaktayā miśraṇaṃ nānā-vidhārtha-milanaṃ yatra tena vākyena me buddhiṃ mohayasi |",
  "GE07bhg4c03u:119": "tathā hi karmaṇy evādhikāras te [Gītā 2.47],",
  "GE07bhg4c03u:120": "siddhyasiddhyoḥ samo bhūtvā samatvaṃ yoga ucyate [Gītā 2.48],",
  "GE07bhg4c03u:121": "buddhi-yukto jahātīha ubhe sukṛta-duṣkṛte |",
  "GE07bhg4c03u:122": "tasmād yogāya yujyasva yogaḥ karmasu kauśalam || [Gītā 2.50]",
  "GE07bhg4c03u:123": "iti yoga-śabda-vācyaṃ jñānam api bravīṣi |",
  "GE07bhg4c03u:124": "yadā te moha-kalilaṃ [Gītā 2.52] ity anena jñānaṃ kevalam api bravīṣi |",
  "GE07bhg4c03u:125": "kiṃ cātra iva-śabdena tvad-vākyasya vastuto nāsti nānārtha-miśritatvam |",
  "GE07bhg4c03u:126": "nāpi kṛpālos tava man-mohanecchā |",
  "GE07bhg4c03u:127": "nāpi mama tat-tad-arthānabhijñatvam iti bhāvaḥ |",
  "GE07bhg4c03u:128": "ayaṃ gūḍho 'bhiprāyaḥ rājasāt karmaṇaḥ sakāśāt sāttvikaṃ karma śreṣṭhaṃ, tac ca sāttvikam eva |",
  "GE07bhg4c03u:129": "nirguṇa-bhaktiś ca tasmādn atiśreṣṭhaiva |",
  "GE07bhg4c03u:130": "tatra sā yadi mayi na sambhaved iti brūṣe, tadā sāttvikaṃ jñānam evaikaṃ mām upadiśa |",
  "GE07bhg4c03u:131": "tata eva duḥkha-mayāt saṃsāra-bandhanān mukto bhaveyam iti ||2||",
  "GE07bhg4c03u:132": "baladevaḥ : vyāmiśreṇeti |",
  "GE07bhg4c03u:133": "sāṅkhya-buddhi-yoga-buddhyor indriya-nivṛtti-rūpayoḥ sādhya-sādhakatvāvarodhi yad vākyaṃ tad vyāmiśram ucyate |",
  "GE07bhg4c03u:134": "tena me buddhiṃ mohayasīva |",
  "GE07bhg4c03u:135": "vastutas tu sarveśvarasya mat-sakhasya ca me man-mohakatā nāsty eva |",
  "GE07bhg4c03u:136": "mad-buddhi-doṣād evaṃ prayemy aham atīvaśabdārthaḥ |",
  "GE07bhg4c03u:137": "tat tasmād ekam avyāmiśraṃ vākyaṃ vada |",
  "GE07bhg4c03u:138": "na karmaṇā na prajayā dhanena tyāgenaikenāmṛtatvam ānaśur nāsty akṛtaḥ kṛtena iti śrutivat |",
  "GE07bhg4c03u:139": "yenāham anuṣṭheyaṃ niścityātmanaḥ śreyaḥ prāpnuyām ||2||",
  "GE07bhg4c03u:140": "__________________________________________________________",
  "GE07bhg4c03u:141": "BhG 3.3",
  "GE07bhg4c03u:142": "śrī-bhagavān uvāca",
  "GE07bhg4c03u:143": "loke 'smin dvividhā niṣṭhā purā proktā mayānagha |",
  "GE07bhg4c03u:144": "jñāna-yogena sāṃkhyānāṃ karma-yogena yoginām ||3||",
  "GE07bhg4c03u:145": "śrīdharaḥ : atrottaraṃ śrī-bhagavān uvāca loke 'sminn iti |",
  "GE07bhg4c03u:146": "ayam arthaḥ |",
  "GE07bhg4c03u:147_0": "yadi mayā paraspara-nirapekṣaṃ mokṣa-sādhanatvena karma-jñāna-yoga-rūpaṃ niṣṭhā-dvayam",
  "GE07bhg4c03u:147_1": "uktaṃ syāt tarhi dvayor madhye yad bhadraṃ syāt tad ekaṃ vada iti tvadīya-praśnaḥ saṃgacchate |",
  "GE07bhg4c03u:148": "na tu mayā tathoktam |",
  "GE07bhg4c03u:149": "dvābhyām ekaiva brahma-niṣṭhā uktā |",
  "GE07bhg4c03u:150": "guṇa-pradhāna-bhūtayos tayoḥ svātantryānupapatteḥ ekasyā eva tu prakāra-bheda-mātram adhikāri-bhedenoktam iti |",
  "GE07bhg4c03u:151": "asmin śuddhāśuddhāntaḥ karaṇatayā dvividhe loke adhikāri-jane dve vidhe prakārau yasyāḥ sā |",
  "GE07bhg4c03u:152": "dvi-vidhā niṣṭhā mokṣa-paratā pūrvādhyāye mayā sārvajñena proktā spaṣṭam evoktā |",
  "GE07bhg4c03u:153": "prakāra-dvayam eva nirdiśati jñāna-yogenety ādi |",
  "GE07bhg4c03u:154": "sāṅkhyānāṃ śuddhāntaḥkaraṇānāṃ jñāna-bhūmikām ārūḍhānāṃ jñāna-paripākārthaṃ",
  "GE07bhg4c03u:155": "jñāna-yogena dhyānādinā niṣṭhā brahma-paratoktā |",
  "GE07bhg4c03u:156": "tāni sarvāṇi saṃyamya yukta āsīta mat-para ity ādinā |",
  "GE07bhg4c03u:157_0": "sāṅkhya-bhūmikām ārurukṣūṇāṃ tv antaḥkaraṇa-śuddhi-dvārā tad-ārohaṇārthaṃ tad-upāya-bhūta-karma-yogādhikāriṇāṃ",
  "GE07bhg4c03u:157_1": "yogināṃ karma-yogena niṣṭhoktā dharmyād dhi yuddhāc chreyo 'nyat kṣatriyasya na vidyata ity ādinā |",
  "GE07bhg4c03u:158": "ataeva tava citta-śuddhi-rūpāvasthā-bhedena dvi-vidhāpi niṣṭhoktā |",
  "GE07bhg4c03u:159": "eṣā te 'bhihitā sāṅkhye buddhir yoge tv imāṃ śṛṇv iti ||3||",
  "GE07bhg4c03u:160": "madhusūdanaḥ :",
  "GE07bhg4c03u:161": "evam adhikāri-bhede 'rjunena pṛṣṭe tad-anurūpaṃ prativacanaṃ śrī-bhagavān uvāca loke 'sminn iti |",
  "GE07bhg4c03u:162_0": "asminn adhikāritvābhimate loke śuddhāśuddhāntaḥkaraṇa-bhedena dvividhe jane dvividhā",
  "GE07bhg4c03u:162_1": "dviprakārā niṣṭhā sthitar jñāna-paratā karma-paratā ca purā pūrvādhyāye mayā tavātyanta-hita-kāriṇā",
  "GE07bhg4c03u:162_2": "proktā prakarṣeṇa spaṣṭatva-lakṣaṇenoktā |",
  "GE07bhg4c03u:163": "tathā cādhikāry-aikya-śaṅkayā mā glāsīr iti bhāvaḥ |",
  "GE07bhg4c03u:164": "he 'naghāpāpeti sambodhayann upadeśayogyatām arjunasya sūcayati |",
  "GE07bhg4c03u:165": "ekaiva niṣṭhā sādhya-sādhanāvasthā-bhedena dvi-prakārā na tu dve eva svatantre niṣṭhe iti kathayituṃ niṣṭhety eka-vacanam |",
  "GE07bhg4c03u:166": "tathā ca vakṣyati - ekaṃ sāṃkhyaṃ ca yogaṃ ca yaḥ paśyati sa paśyati [Gītā 5.5] iti |",
  "GE07bhg4c03u:167": "tām eva niṣṭhāṃ dvaividhyena darśayati sāṅkhyeti |",
  "GE07bhg4c03u:168_0": "saṅkhyā samyag-ātma-buddhis tāṃ prāptavatāṃ brahmacaryād eva kṛta-saṃnyāsānāṃ vedānta-vijñāna-suniścitārthānāṃ",
  "GE07bhg4c03u:168_1": "jñāna-bhūmim ārūḍhānāṃ śuddhāntaḥkaraṇānāṃ sāṅkhyānāṃ jñāna-yogena jñānam eva yujyate",
  "GE07bhg4c03u:168_2": "brahmaṇāneneti vyutpattyā yogas tena niṣṭhoktā tāni sarvāṇi saṃyamya yukta āsīta",
  "GE07bhg4c03u:168_3": "mat-paraḥ [Gītā 2.61] ity ādinā |",
  "GE07bhg4c03u:169_0": "aśuddhāntaḥ-karaṇānāṃ tu jñāna-bhūmim anārūḍhānāṃ yogināṃ karmādhikāra-yogināṃ karma-yogena",
  "GE07bhg4c03u:169_1": "karmaiva yujyate 'ntaḥ-karaṇa-śuddhyāneneti vyutpattyā yogas tena niṣṭhoktāntaḥ-karaṇa-śuddhi-dvārā",
  "GE07bhg4c03u:169_2": "jñāna-bhūmikārohaṇārthaṃ dharmyād dhi yuddhāc chreyo 'nyat kṣatriyasya na vidyate",
  "GE07bhg4c03u:169_3": "[Gītā 2.31] ity ādinā |",
  "GE07bhg4c03u:170": "ataeva na jñāna-karmaṇoḥ samuccayo vikalpo vā |",
  "GE07bhg4c03u:171": "kintu niṣkāma-karmaṇā śuddhāntaḥ-karaṇānāṃ sarva-karma-saṃnyāsenaiva jñānam iti citta-śuddhy-aśuddhi-rūpāvasthā-bhedenaikam eva tvāṃ prati dvividhā niṣṭhoktā |",
  "GE07bhg4c03u:172": "eṣā te 'bhihitā sāṃkhye buddhir yoge tv imāṃ śṛṇu [Gītā 2.39] iti |",
  "GE07bhg4c03u:173": "ato bhūmikā-bhedenaikam eva praty ubhayopayogān nādhikāra-bhede 'py upadeśa-vaiyarthyam ity abhiprāyaḥ |",
  "GE07bhg4c03u:174_0": "etad eva darśayitum aśuddha-cittasya citta-śuddhi-paryantaṃ karmānuṣṭhānaṃ na karmaṇām",
  "GE07bhg4c03u:174_1": "anārambhāt [Gītā 3.4] ity ādibhir moghaṃ prātha sa jīvati [Gītā 3.16] ity antais",
  "GE07bhg4c03u:174_2": "trayodaśabhir darśayati |",
  "GE07bhg4c03u:175": "śuddha-cittasya tu jñānino na kiṃcid api karmāpekṣitam iti darśayati yas tv ātma-ratir [Gītā 3.17] iti dvābhyām |",
  "GE07bhg4c03u:176": "tasmād asaktaḥ ity ārabhya tu bandha-hetor api karmaeo mokṣa-hetutvaṃ sattva-śuddhi-jñānotpatti-dvāreṇa",
  "GE07bhg4c03u:177": "sambhavati phalābhisandhi-rāhitya-rūpa-kauśaleneti darśayiṣyati |",
  "GE07bhg4c03u:178": "tataḥ paraṃ tv atha keneti praśnam utthāpya kāma-doṣeṇaiva kārya-karmaṇaḥ śuddhi-hetutvaṃ nāsti |",
  "GE07bhg4c03u:179": "ataḥ kāma-rāhityenaiva karmāṇi kurvann antaḥ-karaṇa-śuddhyā jñānādhikārī bhaviṣyasīti yāvad-adhyāya-samāpti vadiṣyati bhagavān ||3||",
  "GE07bhg4c03u:180": "viśvanāthaḥ : atrottaram |",
  "GE07bhg4c03u:181": "yadi mayā paraspara-nirapekṣāv eva mokṣa-sādhanatvena karma-yoga-jñāna-yogāv uktau syātām |",
  "GE07bhg4c03u:182": "tadā tad ekaṃ vada niścityeti tvat-praśno ghaṭate |",
  "GE07bhg4c03u:183": "mayā tu karmānuṣṭhā-jñāna-niṣṭhāvattvena yad dvaividhyam uktam,",
  "GE07bhg4c03u:184": "tat khalu pūrvottara-daśā-bhedād eva,",
  "GE07bhg4c03u:185": "na tu vastuto mokṣaṃ praty adhikāri-dvaidham ity āha loke iti dvābhyām |",
  "GE07bhg4c03u:186": "dvividhā dvi-prakārā niṣṭhā nitarāṃ sthiti-maryādety arthaḥ |",
  "GE07bhg4c03u:187": "purā proktā pūrvādhyāye kathitā |",
  "GE07bhg4c03u:188": "tām evāha sāṅkhyānāṃ sāṅkhaṃ jñānaṃ tad-vatām |",
  "GE07bhg4c03u:189": "teṣāṃ śuddhāntaḥ-karaṇatvena jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā sthāpitā |",
  "GE07bhg4c03u:190": "atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [Gītā 2.61] ity ādinā |",
  "GE07bhg4c03u:191": "tathā śuddhāntaḥkaraṇatvābhāvena",
  "GE07bhg4c03u:192": "jñāna-bhūmikām adhiroḍhum asamarthānāṃ yogināṃ tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā |",
  "GE07bhg4c03u:193": "te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [Gītā 2.31] ity ādinā |",
  "GE07bhg4c03u:194": "tena karmiṇaḥ jñāninaḥ iti nāma-mātreṇaiva dvaividhyam |",
  "GE07bhg4c03u:195": "vastgutas tu karmiṇa eva karmibhiḥ śuddha-cittā jñānino bhavanti |",
  "GE07bhg4c03u:196": "jñānina eva bhaktyā mucyanta iti mad-vākya-samudāyārtha iti bhāvaḥ ||3||",
  "GE07bhg4c03u:197": "viśvanāthaḥ : atrottaram |",
  "GE07bhg4c03u:198": "yadi mayā paraspara-nirapekṣāv eva mokṣa-sādhanatvena karma-yoga-jñāna-yogāv uktau syātām |",
  "GE07bhg4c03u:199": "tadā tad ekaṃ vada niścityeti tvat-praśno ghaṭate |",
  "GE07bhg4c03u:200": "mayā tu karmānuṣṭhā-jñāna-niṣṭhāvattvena yad dvaividhyam uktam,",
  "GE07bhg4c03u:201": "tat khalu pūrvottara-daśā-bhedād eva,",
  "GE07bhg4c03u:202": "na tu vastuto mokṣaṃ praty adhikāri-dvaidham ity āha loke iti dvābhyām |",
  "GE07bhg4c03u:203": "dvividhā dvi-prakārā niṣṭhā nitarāṃ sthiti-maryādety arthaḥ |",
  "GE07bhg4c03u:204": "purā proktā pūrvādhyāye kathitā |",
  "GE07bhg4c03u:205": "tām evāha sāṅkhyānāṃ sāṅkhaṃ jñānaṃ tad-vatām |",
  "GE07bhg4c03u:206": "teṣāṃ śuddhāntaḥ-karaṇatvena jñāna-bhūmikām adhirūḍhānāṃ jñāna-yogenaiva niṣṭhā tenaiva maryādā sthāpitā |",
  "GE07bhg4c03u:207": "atra loke tu jñānitvenaiva khyāpitā ity arthaḥ - tāni sarvāṇi saṃyamya yukta āsīta mat-paraḥ [Gītā 2.61] ity ādinā |",
  "GE07bhg4c03u:208": "tathā śuddhāntaḥkaraṇatvābhāvena",
  "GE07bhg4c03u:209": "jñāna-bhūmikām adhiroḍhum asamarthānāṃ yogināṃ tad-ārohaṇārtham upāyavatāṃ karma-yogena mad-arpita-niṣkāma-karmaṇā niṣṭhā maryādā sthāpitā |",
  "GE07bhg4c03u:210": "te khalu karmitvenaiva khyāpitety arthaḥ - dharmyād dhi yuddhāc chreyo 'nyat kṣatriyasya na vidyate [Gītā 2.31] ity ādinā |",
  "GE07bhg4c03u:211": "tena karmiṇaḥ jñāninaḥ iti nāma-mātreṇaiva dvaividhyam |",
  "GE07bhg4c03u:212": "vastgutas tu karmiṇa eva karmibhiḥ śuddha-cittā jñānino bhavanti |",
  "GE07bhg4c03u:213": "jñānina eva bhaktyā mucyanta iti mad-vākya-samudāyārtha iti bhāvaḥ ||3||",
  "GE07bhg4c03u:214": "baladevaḥ : evaṃ pṛṣṭo bhagavān uvāca loke 'sminn iti |",
  "GE07bhg4c03u:215_0": "he anagha nirmala-buddhe pārtha jyāyasī ced iti karma-buddhi-sāṅkhya-buddhyor guṇa-pradhāna-bhāvaṃ",
  "GE07bhg4c03u:215_1": "jānann api tamas-tejasor iva viruddhayos tayoḥ katham ekādhikāritvam iti śaṅkayā",
  "GE07bhg4c03u:215_2": "preritaḥ pṛcchasīti bhāvaḥ |",
  "GE07bhg4c03u:216": "asmin mumukṣutayābhimate śuddhāśuddha-cittatayā dvividhe loke jane dvividhā niṣṭhā sthitir mayā sarveśvareṇa purā pūrvādhyāye proktā |",
  "GE07bhg4c03u:217": "niṣṭhety eka-vacanena ekātmoddeśyatvād ekaiva niṣṭhā sādhya-sādhana-daśā-dvaya-bhedena dvi-prakārā na tu dve niṣṭhe iti sūcyate |",
  "GE07bhg4c03u:218": "evam evāgre vakṣyati ekaṃ sāṅkhyaṃ ca yogaṃ ca [Gītā 5.5] iti |",
  "GE07bhg4c03u:219": "tāṃ niṣṭhāṃ dvaividhyena darśayati jñāneti |",
  "GE07bhg4c03u:220": "sāṅkhya-jñāna arha ādyac |",
  "GE07bhg4c03u:221": "tad-vatāṃ jñānināṃ jñāna-yogena niṣṭhā-sthitir uktā prajahāti yadā kāmān [Gītā 2.55]",
  "GE07bhg4c03u:222": "ity ādinā |",
  "GE07bhg4c03u:223": "jñānam eva yogo yujyate ātmanāneneti-vyutpatteḥ |",
  "GE07bhg4c03u:224": "yogināṃ niṣkāma-karmavatāṃ karma-yogena niṣṭhā sthitir uktā karmaṇy evādhikāras te [Gītā 2.47] ity ādinā |",
  "GE07bhg4c03u:225": "karmaiva yogo yujyate jñāna-garbhayā citta-śuddhayāneneti vyutpatteḥ |",
  "GE07bhg4c03u:226": "etad uktaṃ bhavati - na khalu mumukṣur janas tadaiva śamādy-aṅgikāṃ jñāna-niṣṭhāṃ labhate |",
  "GE07bhg4c03u:227": "kintu sācāreṇa karma-yogena citta-mālinyaṃ nirdhūyaivety etad eva mayā prāg abhāṇi eṣā te 'bhihitā sāṅkhye [Gītā 2.39] ity ādinā |",
  "GE07bhg4c03u:228": "__________________________________________________________",
  "GE07bhg4c03u:229": "BhG 3.4",
  "GE07bhg4c03u:230": "na karmaṇām anārambhān naiṣkarmyaṃ puruṣo 'śnute |",
  "GE07bhg4c03u:231": "na ca saṃnyasanād eva siddhiṃ samadhigacchati || 4 ||",
  "GE07bhg4c03u:232": "śrīdharaḥ : ataḥ samyak-citta-śuddhyā jñānotpatti-paryantaṃ varṇāśramocitāni karmāṇi kartavyāni |",
  "GE07bhg4c03u:233": "anyathā citta-śuddhy-abhāvena jñānānutpatter ity āha na karmaṇām iti |",
  "GE07bhg4c03u:234": "karmaṇām anārambhād ananuṣṭhānān naiṣkarmyaṃ jñānaṃ nāśnute na prāpnoti |",
  "GE07bhg4c03u:235": "nanu caitam eva pravrājino lokam icchantaḥ pravrajantīti śrutyā saṃnyāsasya mokṣād aṅgatva-śruteḥ saṃnyasanād eva mokṣo bhaviṣyati |",
  "GE07bhg4c03u:236": "kiṃ karmabhiḥ ? ity āśaṅkyoktaṃ na ceti |",
  "GE07bhg4c03u:237": "citta-śuddhiṃ vinā kṛtāt saṃnyasanād eva jñāna-śūnyāt siddhiṃ mokṣaṃ na samadhigacchati na prāpnoti ||4||",
  "GE07bhg4c03u:238": "madhusūdanaḥ : tatra kāraṇābhāve kāryānupapatter āha na karmaṇām iti |",
  "GE07bhg4c03u:239_0": "karmaṇā tam etaṃ vedānuvacanena brāhmaṇā vividiṣanti yajñena dānena tapasānāśakena",
  "GE07bhg4c03u:239_1": "iti śrutyātma-jñāne viniyuktānām anārambhād ananuṣṭhānāc citta-śuddhy-abhāvena jñānāyogyo",
  "GE07bhg4c03u:239_2": "bahirmukhaḥ puruṣo naiṣkarmyaṃ sarva-karma-śūnyatvaṃ jñāna-yogena niṣṭhām iti yāvat",
  "GE07bhg4c03u:239_3": "nāśnute na prāpnoti |",
  "GE07bhg4c03u:240_0": "nanu etam eva pravrājino lokam icchantaḥ pravrajanti iti śruteḥ sarva-karma-saṃnyāsād",
  "GE07bhg4c03u:240_1": "eva jñāna-niṣṭhopapatteḥ kṛtaṃ karmabhir ity ata āha na ca saṃnyasanād eva citta-śuddhiṃ",
  "GE07bhg4c03u:240_2": "vinā kṛtāt siddhiṃ jñāna-niṣṭhā-lakṣaṇāṃ samyak-phala-paryavasāyitvenādhigacchati",
  "GE07bhg4c03u:240_3": "naiva prāpnotīty arthaḥ |",
  "GE07bhg4c03u:241": "karma-janyāṃ citta-śuddhim antareṇa saṃnyāsa eva na sambhavati |",
  "GE07bhg4c03u:242": "yathā-kathaṃcid autsukya-mātreṇa kṛto 'pi na phala-paryavasāyīti bhāvaḥ ||4||",
  "GE07bhg4c03u:243": "viśvanāthaḥ : citta-śuddhy-abhāve jñānānutpattim āha neti |",
  "GE07bhg4c03u:244": "śāstrīya-karmaṇām anārambhād ananuṣṭhānān naiṣkarmyaṃ jñānaṃ na prāpnoti na cāśuddha-cittaḥ |",
  "GE07bhg4c03u:245": "saṃnyasanāc chāstrīya-karma-tyāgāt ||4||",
  "GE07bhg4c03u:246": "baladevaḥ :",
  "GE07bhg4c03u:247": "ato 'śuddha-cittena citta-śuddheḥ sva-vihitāni karmāṇy evānuṣṭheyānīty āha na karmaṇām ity ādibhis trayodaśabhiḥ |",
  "GE07bhg4c03u:248_0": "karmaṇāṃ tam etam iti vākyena jñānāṅgatayā vihitānām anārambhād ananuṣṭhānād aviśuddha-cittaḥ",
  "GE07bhg4c03u:248_1": "puruṣo naiṣkarmyaṃ nikhilendriya-vyāpāra-rūpa-karma-viratiṃ jñāna-niṣṭhām iti yāvat",
  "GE07bhg4c03u:248_2": "nāśnute na labhate |",
  "GE07bhg4c03u:249": "na ca sa teṣāṃ karmaṇāṃ saṃnyāsāt parityāgāt siddhiṃ muktiṃ samadhigacchati ||4||",
  "GE07bhg4c03u:250": "__________________________________________________________",
  "GE07bhg4c03u:251": "BhG 3.5",
  "GE07bhg4c03u:252": "na hi kaścit kṣaṇam api jātu tiṣṭhaty akarma-kṛt |",
  "GE07bhg4c03u:253": "kāryate hy avaśaḥ karma sarvaḥ prakṛtijair guṇaiḥ || 5 ||",
  "GE07bhg4c03u:254": "śrīdharaḥ : karmaṇāṃ ca saṃnyāsas teṣv anāsakti-mātram |",
  "GE07bhg4c03u:255": "na tu svarūpeṇa |",
  "GE07bhg4c03u:256": "aśakyatvād iti |",
  "GE07bhg4c03u:257": "āha na hi kaścid iti |",
  "GE07bhg4c03u:258": "jātu kasyāṃcid apy avasthāyāṃ kṣaṇa-mātram api kaścid api jñāny-ajñāno vā akarma-kṛt karmāṇy akurvāṇo na tiṣṭhati |",
  "GE07bhg4c03u:259": "atra hetuḥ -- prakṛtijair svabhāva-prabhavai rāga-dveṣādibhir guṇaiḥ sarvo 'pi janaḥ karma kāryate |",
  "GE07bhg4c03u:260": "karmaṇi pravartyate |",
  "GE07bhg4c03u:261": "avaśo 'svatantraḥ san ||5||",
  "GE07bhg4c03u:262": "madhusūdanaḥ : tatra karma-janya-śuddhy-abhāve bahirmukhaḥ |",
  "GE07bhg4c03u:263": "hi yasmāt kṣaṇam api kālaṃ jātu kadācit kaścid apy ajitendriyo 'karma-kṛt san na tiṣṭhati |",
  "GE07bhg4c03u:264": "api tu laukika-vaidikakarmānuṣṭhāna-vyagra eva tiṣṭhati tasmād aśuddha-cittasya saṃnyāso na sambhavatīty arthaḥ |",
  "GE07bhg4c03u:265": "kasmāt punar avidvān karmāṇy akurvāṇo na tiṣṭhati |",
  "GE07bhg4c03u:266": "hi yasmāt |",
  "GE07bhg4c03u:267_0": "sarvaḥ prāṇī citta-śuddhi-rahito 'vaśo 'svatantra eva san prakṛtijaiḥ prakṛtito jātair",
  "GE07bhg4c03u:267_1": "abhivyaktaiḥ kāryākāreṇa sattva-rajas-tamobhiḥ svabhāva-prabhavair vā rāga-dveṣādibhir",
  "GE07bhg4c03u:267_2": "guṇaiḥ karma laukikaṃ vaidikaṃ vā kāryate |",
  "GE07bhg4c03u:268": "ataḥ karmāṇy akurvāṇo na kaścid api tiṣṭhatīty arthaḥ |",
  "GE07bhg4c03u:269_0": "yataḥ svābhāvikā guṇāś cālakā ataḥ para-vaśatayā sarvadā karmāṇi kurvato 'śuddha-buddheḥ",
  "GE07bhg4c03u:269_1": "sarva-karma-saṃnyāso na sambhavatīti na saṃnyāsa-nibandhanā jñāna-niṣṭhā sambhavatīty arthaḥ ||5 ||",
  "GE07bhg4c03u:270": "viśvanāthaḥ :",
  "GE07bhg4c03u:271": "kintv aśuddha-cittaḥ kṛta-saṃnyāsaḥ śāstrīyaṃ karma parityajya vyavahārike karmaṇi nimajjatīty āha na hīti |",
  "GE07bhg4c03u:272": "nanu saṃnyāsa eva tasya vaidika-laukika-karma-pravṛttir-virodhī ? tatrāha kāryata iti |",
  "GE07bhg4c03u:273": "avaśo 'svatantraḥ ||5||",
  "GE07bhg4c03u:274": "baladevaḥ :",
  "GE07bhg4c03u:275": "aviśuddha-cittaḥ kṛta-vaidika-karma-saṃnyāso laukike 'pi karmaṇi nimajjatīty āha nahīti |",
  "GE07bhg4c03u:276": "nanu saṃnyāsa eva tasya sarva-karma-virodhīti cet tatrāha kāryata iti |",
  "GE07bhg4c03u:277": "prakṛtijaiḥ svabhāvodbhavair guṇai rāga-dveṣādibhiḥ,",
  "GE07bhg4c03u:278": "kāryate pravartyate avaśaḥ parādhīnaḥ syāt ||5||",
  "GE07bhg4c03u:279": "__________________________________________________________",
  "GE07bhg4c03u:280": "BhG 3.6",
  "GE07bhg4c03u:281": "karmendriyāṇi saṃyamya ya āste manasā smaran |",
  "GE07bhg4c03u:282": "indriyārthān vimūḍhātmā mithyācāraḥ sa ucyate ||6||",
  "GE07bhg4c03u:283": "śrīdharaḥ : ato 'jñaṃ karma-tyāginaṃ nindati karmendriyāṇīti |",
  "GE07bhg4c03u:284": "vāk-pāṇy-ādīni karmendriyāṇi |",
  "GE07bhg4c03u:285": "saṃyamya bhagavad-dhyāna-cchalena indriyārthān viṣayān smarann āste aviśuddhatayā manasā ātmani sthairyābhāvāt,",
  "GE07bhg4c03u:286": "sa mithyācāraḥ kapaṭācāro dāmbhika ucyata ity arthaḥ ||6||",
  "GE07bhg4c03u:287": "madhusūdanaḥ :",
  "GE07bhg4c03u:288": "yathā-kathaṃcid autsukya-mātreṇa kṛta-saṃnyāsas tv aśuddha-cittas tat-phala-bhāṅ na bhavati yataḥ |",
  "GE07bhg4c03u:289": "yo vimūḍhātmā rāga-dveṣādi-dūṣitāntaḥ-karaṇa autsukya-mātreṇa karmendriyāṇi vāk-pāṇy-ādīni saṃyamya nigṛhya bahir-indriyaiḥ karmāṇy akurvann iti yāvat |",
  "GE07bhg4c03u:290_0": "manasā rāgādi-preritendriyārthān śabdādīn na tv ātma-tattvaṃ smarann āste kṛta-saṃnyāso",
  "GE07bhg4c03u:290_1": "'ham ity abhimānena karma-śūnyas tiṣṭhati sa mithyācāraḥ sattva-śuddhy-abhāvena phalāyogyatvāt pāpācāra ucyate |",
  "GE07bhg4c03u:291": "tvaṃ-padārtha-vivekāya saṃnyāsaḥ sarva-karmaṇām |",
  "GE07bhg4c03u:292": "śrutyeha vihito yasmāt tat-tyāgī patito bhavet ||",
  "GE07bhg4c03u:293": "ity ādi-dharma-śāstreṇa |",
  "GE07bhg4c03u:294": "ata upapannaṃ na ca saṃnyasanād evāśuddhāntaḥ-karaṇaḥ siddhiṃ samadhigacchatīti ||6||",
  "GE07bhg4c03u:295": "viśvanāthaḥ : nanu tādṛśo 'pi sannyāsī kaścit |",
  "GE07bhg4c03u:296": "kaścid indriya-vyāpāra-śūnyo mudritākṣo dṛśyate ?",
  "GE07bhg4c03u:297": "tatrāha karmendriyāṇi,",
  "GE07bhg4c03u:298": "vāk-pāṇy-ādīni nigṛhya yo manasā dhyāna-cchalena viṣayān smarann āste,",
  "GE07bhg4c03u:299": "sa mithyācāro dāmbhikaḥ ||6||",
  "GE07bhg4c03u:300": "baladevaḥ :",
  "GE07bhg4c03u:301": "nanu rāga-divyāpāra-śūnyo mudrita-śrotrādiḥ kaścit kaścid yadi dṛśyate tatrāha karmendriyāṇīti |",
  "GE07bhg4c03u:302": "yo yatiḥ karmendriyāṇi vāg-ādīni saṃyamya manasā dhyāna-chadmanā indriyārthān śabda-sparśādīn smarann āste sa vimūḍhātmā mūrkho mithyācāraḥ kathyate |",
  "GE07bhg4c03u:303_0": "sa ca niruddha-rāgāder ajñasya niṣkāma-karmānuṣṭhānena manaḥ-śuddher anudayāt śrotrādy-aprasāre",
  "GE07bhg4c03u:303_1": "'py aśuddhatvān manasā tad-viṣayāṇāṃ sma raṇāj jñānāyodyatasyāpi tasya jñāna-lābhāt",
  "GE07bhg4c03u:303_2": "mithyācāro vyartha-vāg-ādi-niyama-kriyo dāmbhika ity arthaḥ ||6 ||",
  "GE07bhg4c03u:304": "__________________________________________________________",
  "GE07bhg4c03u:305": "BhG 3.7",
  "GE07bhg4c03u:306": "yas tv indriyāṇi manasā niyamyārabhate 'rjuna",
  "GE07bhg4c03u:307": "karmendriyaiḥ karma-yogam asaktaḥ sa viśiṣyate ||7||",
  "GE07bhg4c03u:308": "śrīdharaḥ : etad-viparītaḥ karma-kartā tu śreṣṭha ity āha yas tv indriyāṇīti |",
  "GE07bhg4c03u:309": "yas tv indriyāṇi manasā niyamya īśvara-parāṇi kṛtvā karmendriyaiḥ karma-rūpaṃ yogam upāyam ārabhate 'nutiṣṭhati |",
  "GE07bhg4c03u:310": "asaktaḥ phalābhilāṣa-rahitaḥ san |",
  "GE07bhg4c03u:311": "sa viśiṣyate viśiṣṭo bhavati citta-śuddhyā jñānavān bhavatīty arthaḥ ||7||",
  "GE07bhg4c03u:312": "madhusūdanaḥ :",
  "GE07bhg4c03u:313": "autsukya-mātreṇa sarva-karmāṇy asaṃnyasya citta-śuddhaye niṣkāma-karmāṇy eva yathā-śāstraṃ kuryāt |",
  "GE07bhg4c03u:314": "tasmāt yas tv iti |",
  "GE07bhg4c03u:315": "tu-śabdo 'śuddhāntaḥ-karaṇa-saṃnyāsi-vyatirekārthaḥ |",
  "GE07bhg4c03u:316": "indriyāṇi jñānendriyāei śrotrādīni manasā saha niyamya pāpa-hetu-śabdādi-viṣayāsakter nivartya manasā viveka-yuktena niyamyeti vā |",
  "GE07bhg4c03u:317": "karmendriyair vāk-pāṇy-ādibhiḥ karma-yogaṃ śuddhi-hetutayā vihitaṃ karmārabhate karoty asaktaḥ phalābhilāṣa-śūnyaḥ san yo vivekī sa itarasmān mithyācārād viśiṣyate |",
  "GE07bhg4c03u:318": "pariśrama-sāmye 'pi phalātiśaya-bhāktvena śreṣṭho bhavati |",
  "GE07bhg4c03u:319_0": "he 'rjunāścaryam idaṃ paśya yad ekaḥ karmendriyāṇi nigṛhṇan jñānendriyāṇi vyāpārayan",
  "GE07bhg4c03u:319_1": "puruṣārtha-śūnyo 'paras tu jñānendriyāṇi nigṛhya karmendriyāṇi vyāpārayan parama-puruṣārtha-bhāg bhavatīti ||7 ||",
  "GE07bhg4c03u:320": "viśvanāthaḥ : etad-viparītaḥ śāstrīya-karma-kartā gṛhasthas tu śreṣṭha ity āha yas tv iti |",
  "GE07bhg4c03u:321": "karma-yogaṃ śāstra-vihitam |",
  "GE07bhg4c03u:322": "asakto 'phalākāṅkṣī viśiṣyate |",
  "GE07bhg4c03u:323": "asambhāvita-prasāditvena jñāna-niṣṭhād api puruṣād viśiṣṭaḥ iti śrī-rāmānujācārya-caraṇāḥ ||7||",
  "GE07bhg4c03u:324": "baladevaḥ : etad-vaiparītyena sva-vihita-karma-kartā gṛhastho 'pi śreṣṭha ity āha yas tv iti |",
  "GE07bhg4c03u:325": "ātmānubhava-pravṛttena manasendriyāṇi śrotrādīni niyamyāsaktaḥ phalābhilāṣa-śūnyaḥ san yaḥ karmendriyaiḥ karma-rūpaṃ yogam upāyam ārabhate 'nutiṣṭhati sa viśiṣyate |",
  "GE07bhg4c03u:326": "sambhāvyamāna-jñānatvāt pūrvataḥ śreṣṭho bhavatīty arthaḥ ||7||",
  "GE07bhg4c03u:327": "__________________________________________________________",
  "GE07bhg4c03u:328": "BhG 3.8",
  "GE07bhg4c03u:329": "niyataṃ kuru karma tvaṃ karma jyāyo hy akarmaṇaḥ |",
  "GE07bhg4c03u:330": "śarīrayātrāpi ca te na prasidhyed akarmaṇaḥ ||8||",
  "GE07bhg4c03u:331": "śrīdharaḥ : niyatam iti |",
  "GE07bhg4c03u:332": "yasmād evaṃ tasmān niyataṃ nityaṃ karma sandhyopāsanādi kuru |",
  "GE07bhg4c03u:333": "hi yasmāt |",
  "GE07bhg4c03u:334": "sarva-karmaṇo 'karaṇāt sakāśāt karma-karaṇaṃ jyāyo 'dhikataram |",
  "GE07bhg4c03u:335": "anyathākarmaṇaḥ sarva-karma-śūnyasya tava śarīra-yātrā śarīra-nirvāho 'pi na prasidhyen na bhavet ||8||",
  "GE07bhg4c03u:336": "madhusūdanaḥ :",
  "GE07bhg4c03u:337_0": "yasmād evaṃ tasmān manasā jñānendriyāṇi nigṛhya karmendriyais tvaṃ prāg ananuṣṭhita-śuddhi-hetu-karmā",
  "GE07bhg4c03u:337_1": "niyataṃ vidhy-uddeśe phala-sambandha-śūnyatayā niyata-nimittena vihitaṃ karma śrautaṃ",
  "GE07bhg4c03u:337_2": "smārtaṃ ca nityam iti prasiddhaṃ kuru |",
  "GE07bhg4c03u:338": "kurv iti madhyama-puruṣa-prayogeṇaiva tvam iti labdhe tvam iti padam arthāntare saṃkramitam |",
  "GE07bhg4c03u:339": "kasmād aśuddhāntaḥ-karaṇena karmaiva kartavyaṃ hi yasmād akarmaṇo 'karaṇāt karmaiva jyāyaḥ praśasyataram |",
  "GE07bhg4c03u:340": "na kevalaṃ karmābhāve tavāntaḥ-karaṇa-śuddhir eva na sidhyet |",
  "GE07bhg4c03u:341": "kintu akarmaṇo yuddhādi-karma-rahitasya te tava śarīra-yātrā śarīra-sthitir api na prakarṣeṇa kṣātra-vṛtti-kṛtatva-lakṣaṇena sidhyet |",
  "GE07bhg4c03u:342": "tathā ca prāg uktam |",
  "GE07bhg4c03u:343": "api cety antaḥ-karaṇa-śuddhi-samuccayārthaḥ ||8||",
  "GE07bhg4c03u:344": "viśvanāthaḥ :",
  "GE07bhg4c03u:345": "tasmāt tvaṃ niyataṃ nityaṃ sandhyopāsanādi# akarmaṇaḥ karma-sannyāsāt sakāśāj jyāyaḥ śreṣṭham |",
  "GE07bhg4c03u:346": "sannyāsa-sarva-karmaṇas tava śarīra-nirvāho 'pi na sidhyet ||8||",
  "GE07bhg4c03u:347": "baladevaḥ :",
  "GE07bhg4c03u:348": "niyatam iti tasmāt tvam aviśuddha-citto niyatam āvaśyaka-karam kuru citta-viśuddhaye niṣkāmatayā sva-vihitaṃ karmācarety arthaḥ |",
  "GE07bhg4c03u:349": "akarmaṇam autsukya-mātreṇa sarva-karma-saṃnyāsa-sakāśāt karmaiva jyāyaḥ praśastataraṃ krama-sopāna-nyāyena jñānotpādakatvāt |",
  "GE07bhg4c03u:350": "autsukya-mātreṇa karma tyajator maline hṛdi jñāna-prakāśāt |",
  "GE07bhg4c03u:351": "kiṃ cākarmaṇaḥ saṃnyasta-sarva-karmaṇas tava śarīra-yātrā deha-nirvāho 'pi na sidhyet |",
  "GE07bhg4c03u:352": "yāvat sādhana-pūrti-deha-dhāraṇasyāvaśyakatvāt tad-arthaṃ jñānī bhikṣāṭanādi-karmānutiṣṭhati |",
  "GE07bhg4c03u:353": "tac ca kṣatriyasya tavānucitam |",
  "GE07bhg4c03u:354": "tasmāt sva-vihitena yuddha-prajā-pālanādi-karmaṇā śulkāni vittāny upārjya tair nirvyūha-deha-yātraḥ svātmānam anusandhehīti ||8||",
  "GE07bhg4c03u:355": "__________________________________________________________",
  "GE07bhg4c03u:356": "BhG 3.9",
  "GE07bhg4c03u:357": "yajñārthāt karmaṇo 'nyatra loko 'yaṃ karma-bandhanaḥ |",
  "GE07bhg4c03u:358": "tad-arthaṃ karma kaunteya mukta-saṅgaḥ samācara ||9||",
  "GE07bhg4c03u:359": "śrīdharaḥ : sāṅkhyās tu sarvam api karma-bandhaktavān na kāryam ity āhuḥ |",
  "GE07bhg4c03u:360": "tannirākurvann āha yajñārthād iti |",
  "GE07bhg4c03u:361": "yajño 'tra viṣṇuḥ |",
  "GE07bhg4c03u:362": "yajño vai viṣṇur iti śruteḥ |",
  "GE07bhg4c03u:363": "tad-ārādhanārthāt karmaṇo |",
  "GE07bhg4c03u:364": "nyatra tad ekaṃ loko 'yaṃ karma-bandhanaḥ karmabhir vadhyate |",
  "GE07bhg4c03u:365": "na tu īśvarārādhanārthena karmaṇā |",
  "GE07bhg4c03u:366": "atas tad-arthaṃ viṣṇu-prīty-arthaṃ mukta-saṅgo niṣkāmaḥ san karma samyag ācara ||9||",
  "GE07bhg4c03u:367": "madhusūdanaḥ :",
  "GE07bhg4c03u:368": "karmaṇā badhyate jantuḥ [Mbh 12.241.7] iti smṛteḥ sarvaṃ karma bandhātmakatvān mumukṣuṇā na kartavyam iti matvā tasyottaram āha",
  "GE07bhg4c03u:369": "yajñārthād iti |",
  "GE07bhg4c03u:370": "yajñaḥ parameśvaraḥ yajño vai viṣṇur [TaittS 1.7.4] iti śruteḥ |",
  "GE07bhg4c03u:371": "tad-ārādhanārthaṃ yat kriyate karma tad-yajñārthaṃ tasmāt karmaṇo 'nyatra karmaṇi pravṛtto 'yaṃ lokaḥ karmādhikārī karma-bandhanaḥ karmaṇā badhyate na tv īśvarārādhnārthena |",
  "GE07bhg4c03u:372": "atas tad-arthaṃ yajñārthaṃ karma he kaunteya ! tvaṃ karmaṇy adhikṛto mukta-saṅgaḥ san samācara samyak-śraddhādi-puraḥsaram ācara ||9||",
  "GE07bhg4c03u:373": "viśvanāthaḥ : nanu tarhi karmaṇā badhyate jantuḥ iti smṛteḥ |",
  "GE07bhg4c03u:374": "karmaṇi kṛte bandhaḥ syād iti cen na |",
  "GE07bhg4c03u:375": "parameśvarārpitaṃ karma na bandhakam ity āha yajñārthād iti |",
  "GE07bhg4c03u:376": "viṣṇv-arpito niṣkāmo dharma eva yajña ucyate |",
  "GE07bhg4c03u:377": "yad-arthaṃ yat karma tato 'nyatraivāyaṃ lokaḥ karma-bandhanaḥ karmaṇā badhyamāno bhavati |",
  "GE07bhg4c03u:378": "tasmāt tvaṃ tad-arthaṃ tādṛśa-dharma-siddhy-arthaṃ karma samācara |",
  "GE07bhg4c03u:379": "nanu viṣṇv-arpito 'pi dharmaḥ kāmanām uddiśya kṛtaś ced bandhako bhavaty evety āha mukta-saṅgaḥ phalākāṅkṣā-rahitaḥ |",
  "GE07bhg4c03u:380": "evam evoddhavaṃ praty api śrī-bhagavatoktam -",
  "GE07bhg4c03u:381": "sva-dharma-stho yajan yajñair",
  "GE07bhg4c03u:382": "anāśīḥ-kāma uddhava |",
  "GE07bhg4c03u:383": "na yāti svarga-narakau",
  "GE07bhg4c03u:384": "yady anyan na samācaret ||",
  "GE07bhg4c03u:385": "asmin loke vartamānaḥ",
  "GE07bhg4c03u:386": "sva-dharma-stho 'naghaḥ śuciḥ |",
  "GE07bhg4c03u:387": "jñānaṃ viśuddham āpnoti",
  "GE07bhg4c03u:388": "mad-bhaktiṃ vā yadṛcchayā || [BhP 11.20.10-1] iti ||9||",
  "GE07bhg4c03u:389": "baladevaḥ : nanu karmaṇi kṛte bandho bhavet |",
  "GE07bhg4c03u:390": "karmaṇā badhyate jantur ity ādi-smaraṇāc ceti tatrāha yajñārthād iti |",
  "GE07bhg4c03u:391": "yajñaḥ parameśvaraḥ yajño vai viṣṇur iti śruteḥ |",
  "GE07bhg4c03u:392": "tad-arthāt tat-toṣa-phalāt karmaṇo 'nyatra svasukha-phalaka-karmaṇi kriyamāṇe 'yaṃ lokaḥ prāṇī karma-bandhanaḥ karmaṇā badhyate |",
  "GE07bhg4c03u:393": "tasmāt tad-arthaṃ viṣṇu-toṣārthaṃ karma samācara |",
  "GE07bhg4c03u:394": "he kaunteya mukta-saṅgas tyakta-sukhābhilāṣaḥ san nyāyopārjita-dravya-siddhena yajñādinā viṣṇur ārādhya tac-cheṣeṇa deha-yātrāṃ kurvan na badhyata ity arthaḥ ||9||",
  "GE07bhg4c03u:395": "__________________________________________________________",
  "GE07bhg4c03u:396": "BhG 3.10",
  "GE07bhg4c03u:397": "saha-yajñāḥ prajāḥ sṛṣṭvā purovāca prajāpatiḥ |",
  "GE07bhg4c03u:398": "anena prasaviṣyadhvam eṣa vo 'stv iṣṭa-kāma-dhuk ||10||",
  "GE07bhg4c03u:399": "śrīdharaḥ : prajāpati-vacanād api karma-kartaiva śreṣṭha ity āha sahayajñā iti |",
  "GE07bhg4c03u:400": "yañena saha vartanta iti sahayajñāḥ yajñādhikṛtā brāhmaṇādi-prajāḥ purā sargādau sṛṣṭvā idam uvāca brahmā anena yajñena prasaviṣyadhvam |",
  "GE07bhg4c03u:401": "prasavo hi vṛddhiḥ |",
  "GE07bhg4c03u:402": "uttarottarābhivṛddhiṃ labhadhvam ity arthaḥ |",
  "GE07bhg4c03u:403": "tatra hetuḥ |",
  "GE07bhg4c03u:404": "eṣa yajño vo yuṣmākam iṣṭa-kāma-dhuk |",
  "GE07bhg4c03u:405": "iṣṭān dogdhīti tathā |",
  "GE07bhg4c03u:406": "abhīṣṭa-bhoga-prado 'stu ity arthaḥ |",
  "GE07bhg4c03u:407": "atra ca yajña-grahaṇam āvaśyaka-karmopalakṣaṇārtham |",
  "GE07bhg4c03u:408": "kāmya-karma-praśaṃsā tu prakaraṇe 'saṅgatāpi sāmānyato 'karmaṇaḥ karma śreṣṭham ity etad artham ity adoṣaḥ ||10||",
  "GE07bhg4c03u:409": "madhusūdanaḥ :",
  "GE07bhg4c03u:410": "prajāpati-vacanād apy adhikṛtena karma kartavyam ity āha sahayajñā ity-ādi-caturbhiḥ |",
  "GE07bhg4c03u:411": "saha yajñena vihita-karma-kalāpena vartanta iti sahayajñā samādhikṛtā iti yāvat |",
  "GE07bhg4c03u:412": "vopasarjanasya [Pāṇ 6.3.82] iti pakṣe sādeśābhāvaḥ |",
  "GE07bhg4c03u:413": "prajās trīn varṇān purā kalpādau sṛṣṭvovāca prajānāṃ patiḥ sraṣṭā |",
  "GE07bhg4c03u:414": "kim uvācety āha -- anena yajñena svāśramocita-dharmeṇa prasaviṣyadhvam prasūyadhvam |",
  "GE07bhg4c03u:415": "prasavo vṛddhiḥ |",
  "GE07bhg4c03u:416": "uttarottarām abhivṛddhiṃ labhadhvam ity arthaḥ |",
  "GE07bhg4c03u:417": "katham anena vṛddhiḥ syād ity āha eṣa yajñākhyo dharmo vo yuṣmākam iṣṭa-kāma-dhuk |",
  "GE07bhg4c03u:418": "iṣṭān abhimatān kāmān kāmyāni phalāni dogdhi prāpayatīti tathā |",
  "GE07bhg4c03u:419": "abhīṣṭa-bhoga-prado 'stv ity arthaḥ |",
  "GE07bhg4c03u:420": "atra yadyapi yajña-grahaṇam āvaśyaka-karmopalakṣaṇārtham akaraṇe pratyavāyasyāgre kathanāt |",
  "GE07bhg4c03u:421": "kāmya-karmaṇāṃ ca prakṛte prastāvo nāsty eva mā karma-phala-hetur bhūr ity anena nirākṛtatvāt |",
  "GE07bhg4c03u:422": "tathāi nitya-karmaṇām ānuṣaṅgika-phala-sadbhāvāt |",
  "GE07bhg4c03u:423": "eṣa vo 'stv iṣṭa-kāma-dhuk ity upapadyate |",
  "GE07bhg4c03u:424": "tathā ca āpastambaḥ smarati tad yathāmre phalārthe nimitte chāyā-gandhāv anūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti |",
  "GE07bhg4c03u:425": "phala-sad-bhāve 'pi tad-abhisandhy-anabhisandhibhyāṃ kāmya-nityayor viśeṣaḥ |",
  "GE07bhg4c03u:426": "anabhisaṃhitasyāpi vastu-svabhāvād utpattau na viśeṣaḥ |",
  "GE07bhg4c03u:427": "vistareṇa cāgre pratipādayiṣyate ||10||",
  "GE07bhg4c03u:428": "viśvanāthaḥ : tad evāśuddha-cittau niṣkāmaṃ karmaiva kuryān na tu sannyāsam ity uktam |",
  "GE07bhg4c03u:429": "idānīṃ yadi ca niṣkāmo 'pi bhavituṃ na śaknuyāt tadā sakāmam api dharmaṃ viṣṇv-arpitaṃ kuryān na tu karma-tyāgam ity āha saheti saptabhiḥ |",
  "GE07bhg4c03u:430": "yajñena sahitāḥ saha-yajñāḥ vopasarjanasya iti sahasyādeśābhāvaḥ |",
  "GE07bhg4c03u:431": "purā viṣṇv-arpita-dharma-kāriṇīḥ prajāḥ sṛṣṭvā brahmovāca anena dharmeṇa prasaviṣyadhvaṃ prasavo vṛddhir uttarottaram ativṛddhiṃ labhadhvam ity arthaḥ |",
  "GE07bhg4c03u:432": "tāsāṃ sa-kāmatvam abhilakṣyāha eṣa yajño va iṣṭa-kāma-dhug-abhīṣṭa-bhoga-prado 'stv ity arthaḥ ||10||",
  "GE07bhg4c03u:433": "baladevaḥ : ayajñeśeṣeṇa deha-yātrāṃ kurvato doṣam āha saheti |",
  "GE07bhg4c03u:434": "prajāpatiḥ sarveśvaro viṣṇuḥ patiṃ viśvasyātmeśvaram ity ādi-śruteḥ |",
  "GE07bhg4c03u:435": "brahma prajānāṃ patir acyuto 'sāv ity ādi-smaraṇāc ca |",
  "GE07bhg4c03u:436_0": "purā ādi-sarge saha-yajñā yajñaiḥ sahitā deva-mānavādi-rūpāḥ prajāḥ sṛṣṭvā nāma-rūpa-vibhāga-śūnyāḥ",
  "GE07bhg4c03u:436_1": "prakṛti-śaktike svasmin vilīnāḥ puruṣārthāyogyās tās tat-sampādaka-nāma-rūpa-bhājo",
  "GE07bhg4c03u:436_2": "vidhāya yajñaṃ tan-nirūpakaṃ vedaṃ ca prakāśyety arthaḥ |",
  "GE07bhg4c03u:437": "tāḥ pratīdam uvāca kāruṇikaḥ |",
  "GE07bhg4c03u:438": "anena vedoktena mad-arpitena yajñena yūyaṃ prasaviṣyadhvam |",
  "GE07bhg4c03u:439": "prasavo vṛddhiḥ sva-vṛddhiṃ bhajadhvam ity arthaḥ |",
  "GE07bhg4c03u:440": "eṣa mad-arpito yajño vo yuṣmākam iṣṭa-kāma-dhuk hṛd-viśuddhy-ātma-jñāna-deha-yātrā-sampādana-dvārā vāñchita-mokṣa-prado 'stu ||10||",
  "GE07bhg4c03u:441": "__________________________________________________________",
  "GE07bhg4c03u:442": "BhG 3.11",
  "GE07bhg4c03u:443": "devān bhāvayatānena te devā bhāvayantu vaḥ |",
  "GE07bhg4c03u:444": "parasparaṃ bhāvayantaḥ śreyaḥ param avāpsyatha ||11||",
  "GE07bhg4c03u:445": "śrīdharaḥ : katham iṣṭa-kāma-dogdhā yajño bhaved iti ? tatrāha devān iti |",
  "GE07bhg4c03u:446": "anena yajñena devān bhāvayata |",
  "GE07bhg4c03u:447": "havir bhāgaiḥ saṃvardhayata te ca devā vo yuṣmān saṃvardhayantu vṛṣṭy-ādinā annotpatti-dvāreṇa |",
  "GE07bhg4c03u:448": "evam anyonyaṃ saṃvardhayanto devāś ca yūyaṃ ca parasparaṃ śreyo 'bhīṣṇam artham avāpsyatha prāpsyatha ||11||",
  "GE07bhg4c03u:449": "madhusūdanaḥ : katham iṣṭa-kāma-dogdhṛtvaṃ yajñasyeti tad āha devān iti |",
  "GE07bhg4c03u:450": "anena yajñena yūyaṃ yajamānā devān indrādīn bhāvayata havir-bhogaiḥ saṃvardhayata tarpayatety arthaḥ |",
  "GE07bhg4c03u:451": "te devā yuṣmābhir bhāvitāḥ santo vo yuṣmān bhāvayantu vṛṣṭy-ādinānnotpatti-dvāreṇa saṃvardhayantu |",
  "GE07bhg4c03u:452": "evam anyonyaṃ saṃvardhayanto devāś ca yūyaṃ ca varaṃ śreyo 'bhimatam arthaṃ prāpsyatha devās tṛptiṃ prāpsyanti yūyaṃ ca svargākhyaṃ paraṃ śreyaḥ prāpsyathety arthaḥ ||11||",
  "GE07bhg4c03u:453": "viśvanāthaḥ : katham iṣṭa-kāma-prado yajño bhavet tatrāha devān iti |",
  "GE07bhg4c03u:454": "anena yajñena devān bhāvayata |",
  "GE07bhg4c03u:455": "bhāvavataḥ kuruta |",
  "GE07bhg4c03u:456": "bhāvaḥ prītis tad-yuktān kuruta prīṇayan ity arthaḥ |",
  "GE07bhg4c03u:457": "te devā api vaḥ prīṇayatu ||11||",
  "GE07bhg4c03u:458": "baladevaḥ :",
  "GE07bhg4c03u:459": "idaṃ ca prajāḥ prayuktāḥ anena yajñena mad-aṅga-bhūtā-nindādīn bhāvayata tat-tad-dhavir-dānena prītān yūyaṃ kuruta |",
  "GE07bhg4c03u:460": "te devā vo yuṣmāṃs tad-vara-dānena bhāvayantu prītān kurvantu |",
  "GE07bhg4c03u:461": "itthaṃ śuddhāhāreṇa mitho bhāvatās te yūyaṃ paraṃ mokṣa-lakṣaṇaṃ śreyaḥ prāpsyathaḥ tatrāhāra-śuddhir hi jñāna-nisṭhāṅgaṃ,",
  "GE07bhg4c03u:462": "tatrāhāra-śuddhau sattva-śuddhiḥ sattva-śuddhau dhruvā smṛtiḥ smṛti-labdhe sarva-granthīnāṃ vipramokṣaḥ iti śruteḥ ||11||",
  "GE07bhg4c03u:463": "__________________________________________________________",
  "GE07bhg4c03u:464": "BhG 3.12",
  "GE07bhg4c03u:465": "iṣṭān bhogān hi vo devā dāsyante yajña-bhāvitāḥ |",
  "GE07bhg4c03u:466": "tair dattān apradāyaibhyo yo bhuṅkte stena eva saḥ ||12||",
  "GE07bhg4c03u:467": "śrīdharaḥ : etad eva spaṣṭīkurvan karmākaraṇe doṣam āha iṣṭān iti |",
  "GE07bhg4c03u:468": "yajñair bhāvitāḥ santo devā vṛṣṭy-ādi-dvāreṇa vo yuṣmabhyaṃ bhogān dāsyante hi |",
  "GE07bhg4c03u:469": "ato devair dattān annādīn ebhyo devebhyaḥ pañca-yajñādibhir adattvā yo bhuṅkte,",
  "GE07bhg4c03u:470": "sa stenaś caura eva jñeyaḥ ||12||",
  "GE07bhg4c03u:471": "madhusūdanaḥ : na kevalaṃ pāratrikam eva phalaṃ yajñāt, kintv aihikam apīty āha iṣṭān iti |",
  "GE07bhg4c03u:472": "abhilaṣitān bhogān paśv-anna-hiraṇyādīn vo yuṣmabhyaṃ devā dāsyante vitariṣyanti |",
  "GE07bhg4c03u:473": "hi yasmād yajñair bhāvitās toṣitās te |",
  "GE07bhg4c03u:474_0": "yasmāt tair ṛṇavad bhavadbhyo dattā bhogās tasmāt tair devair dattān bhogān ebhyo",
  "GE07bhg4c03u:474_1": "devebhyo 'pradāya yajñeṣu devodeśenāhutīrasampādya yo bhuṅkte dehendriyāṇy eva tarpayati",
  "GE07bhg4c03u:474_2": "stena eva taskara eva sa deva-svāpahārī devārṇapākaraṇāt ||12 ||",
  "GE07bhg4c03u:475": "viśvanāthaḥ : etad eva spaṣṭīkurvan karmākaraṇe doṣam āha iṣṭān iti |",
  "GE07bhg4c03u:476": "tair dattān vṛṣṭy-ādi-dvāreṇānnādīn nādīn utpādety arthaḥ |",
  "GE07bhg4c03u:477": "ebhyo devebhyaḥ pañca-mahā-yajñādibhir adattvā yo bhuṅkte, sa tu caura eva ||12||",
  "GE07bhg4c03u:478": "baladevaḥ : etad eva viśadayan karmānuṣṭhānena doṣam āha iṣṭān iti |",
  "GE07bhg4c03u:479": "pūrva-bhāvita-mad-aṅga-bhūtā devā vo yuṣmabhyam iṣṭān mumukṣu-kāmyān uttarottara-yajñāpekṣān bhogān dāsyanti vṛṣṭy-ādi-dvārā vrīhy-ādīn utpādyety arthaḥ |",
  "GE07bhg4c03u:480": "svārcanārthaṃ tair devair dattāṃs tān bhogān ebhyaḥ pañca-yajñādibhir apradāya kevalātma-tṛpti-karo yo bhuṅkte sa stenaś caura eva |",
  "GE07bhg4c03u:481": "devas tāny apahṛtya tair ātmanaḥ poṣāt |",
  "GE07bhg4c03u:482": "cauro bhūpād iva sa yamād daṇḍam arhati pumarthānarhaḥ ||12||",
  "GE07bhg4c03u:483": "__________________________________________________________",
  "GE07bhg4c03u:484": "BhG 3.13",
  "GE07bhg4c03u:485": "yajña-śiṣṭāśinaḥ santo mucyante sarva-kilbiṣaiḥ |",
  "GE07bhg4c03u:486": "bhuñjate te tv aghaṃ pāpā ye pacanty ātma-kāraṇāt ||13||",
  "GE07bhg4c03u:487": "śrīdharaḥ : ataś ca yajanta eva śreṣṭhāḥ |",
  "GE07bhg4c03u:488": "netara ity āha yajña-śiṣṭāśina iti |",
  "GE07bhg4c03u:489": "vaiśva-devādi-yajñāvaśiṣṭaṃ ye 'śnanti te pañcasūnākṛtaiḥ sarvaiḥ kilbiṣair mucyante |",
  "GE07bhg4c03u:490": "pañca-sūnāś ca smṛtāv uktāḥ -",
  "GE07bhg4c03u:491": "kaṇḍanī peṣaṇī cullī udakumbhī ca mārjanī |",
  "GE07bhg4c03u:492": "pañca-sūnā gṛhasthasya tābhiḥ svargaṃ na vindati || iti ||",
  "GE07bhg4c03u:493": "ye ātmano bhojanārtham eva pacanti,",
  "GE07bhg4c03u:494": "na tu vaiśvadevādy-arthaṃ te pāpā durācārā agham eva bhuñjate ||13||",
  "GE07bhg4c03u:495": "madhusūdanaḥ :",
  "GE07bhg4c03u:496_0": "ye tu vaiśvadevādi-yajñāvaśiṣṭam amṛtaṃ ye 'śnanti te santaḥ śiṣṭā vedokta-kāritvena",
  "GE07bhg4c03u:496_1": "devādy-ṛṇāpākaraṇāt atas te mucyante sarvair vihitākaraṇa-nimittaiḥ pūrva-kṛtaiś",
  "GE07bhg4c03u:496_2": "ca pañca-sūnā-nimittaiḥ kilbiṣaiḥ |",
  "GE07bhg4c03u:497": "bhūta-bhāvi-pātakā-saṃsargiṇas te bhavantīty arthaḥ |",
  "GE07bhg4c03u:498": "evam anvaye bhūta-bhāvi-pāpābhāvām uktvā vyatireke doṣam āha bhuñjate te vaiśvadevādy-akāriṇo 'ghaṃ pāpam eva |",
  "GE07bhg4c03u:499": "tu-śabdo 'vadhāraṇe |",
  "GE07bhg4c03u:500": "ye pāpāḥ pañca-sūnā-nimittaṃ pramāda-kṛta-hiṃsā-nimittaṃ ca kṛta-pāpāḥ santa ātma-kāraṇād eva pacanti na tu vaiśvadevādy-artham |",
  "GE07bhg4c03u:501": "tathā ca pāñca-sūnādi-kṛta-pāpe vidyamāna eva vaiśvadevādi-nitya-karmākaraṇa-nimittam aparaṃ pāpam āpnuvantīti bhuñjate te tv aghaṃ pāpā ity uktam | tathā ca smṛtiḥ -",
  "GE07bhg4c03u:502": "kaṇḍanī peṣaṇī cullī udakumbhī ca mārjanī |",
  "GE07bhg4c03u:503": "pañca-sūnā gṛhasthasya tābhiḥ svargaṃ na vindati ||iti |",
  "GE07bhg4c03u:504": "pañca-sūnākṛtaṃ pāpaṃ pañca-yajñair vyapohati iti ca |",
  "GE07bhg4c03u:505": "śrutiś ca idam evāsya tat-sādhāraṇam annaṃ yad idam adyate |",
  "GE07bhg4c03u:506": "sa ya etad upāste na sa pāpnamo vyāvartate miśraṃ hy etat iti | mantra-varṇo 'pi -",
  "GE07bhg4c03u:507": "mogham annaṃ vindate agra-cetāḥ",
  "GE07bhg4c03u:508": "satyaṃ bravīmi vadha itsa tasya |",
  "GE07bhg4c03u:509": "nāryamāṇaṃ puṣyati no sakhāyaṃ",
  "GE07bhg4c03u:510": "kevalādho bhavati kevalādī ||iti |",
  "GE07bhg4c03u:511": "idaṃ copalakṣaṇaṃ pañca-mahā-yajñānāṃ smārtānāṃ śrautānāṃ ca nitya-karmaṇām |",
  "GE07bhg4c03u:512": "adhikṛtena nityāni karmāṇy avaśyam anuṣṭheyānīti prajāpati-vacanārthaḥ ||13||",
  "GE07bhg4c03u:513": "viśvanāthaḥ :",
  "GE07bhg4c03u:514": "vaiśvadevādi-yajñāvaśiṣṭam annaṃ ye 'śnanti te pañca-sūnākṛtaiḥ sarvaiḥ pāpair mucyante |",
  "GE07bhg4c03u:515": "pañca-sūnāś ca smṛty-uktāḥ -",
  "GE07bhg4c03u:516": "kaṇḍanī peṣaṇī cullī udakumbhī ca mārjanī |",
  "GE07bhg4c03u:517": "pañca-sūnā gṛhasthasya tābhiḥ svargaṃ na vindati || iti ||13||",
  "GE07bhg4c03u:518": "baladevaḥ :",
  "GE07bhg4c03u:519_0": "ye indrādy-aṅgatayāvasthitaṃ yajñaṃ sarveśvaraṃ viṣṇum abhyarcya tac-cheṣam aśnanti",
  "GE07bhg4c03u:519_1": "tena tad-deha-yātrāṃ sampādayanti te santaḥ sarveśvarasya yajña-puruṣasya bhaktāḥ",
  "GE07bhg4c03u:519_2": "sarva-kilbiṣair anādi-kāla-vivṛddhair ātmānubhava-pratibandhakair nikhilaiḥ pāpair vimucyante |",
  "GE07bhg4c03u:520": "te tu pāpāḥ pāpa-grastāḥ agham eva bhuñjate |",
  "GE07bhg4c03u:521": "ye tat-tad-devatāṅgatayāvasthitena yajña-puruṣeṇa svārcanāya dattaṃ vrīhy-ādy-ātma-kāraṇāt pacanti tad vipacyātma-poṣaṇaṃ kurvantīty arthaḥ |",
  "GE07bhg4c03u:522": "pakvasya vrīhy-āder agha-rūpeṇa pariṇāmād aghatvam uktam ||13||",
  "GE07bhg4c03u:523": "__________________________________________________________",
  "GE07bhg4c03u:524": "BhG 3.14",
  "GE07bhg4c03u:525": "annād bhavanti bhūtāni parjanyād anna-saṃbhavaḥ |",
  "GE07bhg4c03u:526": "yajñād bhavati parjanyo yajñaḥ karma-samudbhavaḥ ||14||",
  "GE07bhg4c03u:527": "śrīdharaḥ : jagac-cakra-pravṛtti-hetutvād api karma kartavyam ity āha annād iti tribhiḥ |",
  "GE07bhg4c03u:528": "annāt śukra-śoṇita-rūpeṇa pariṇatād bhūtāny utpadyante |",
  "GE07bhg4c03u:529": "annasya ca sambhavaḥ parjanyād vṛṣṭeḥ |",
  "GE07bhg4c03u:530": "sa ca parjanyo yajñād bhavati |",
  "GE07bhg4c03u:531": "sa ca yajñaḥ karma-samudbhavaḥ |",
  "GE07bhg4c03u:532": "karmaṇā yajamānādi-vyāpāreṇa samyak sampadyata ity arthaḥ |",
  "GE07bhg4c03u:533": "agnau prāstāhutiḥ samyag ādityam upatiṣṭhate |",
  "GE07bhg4c03u:534": "ādityāj jāyate vṛṣṭir vṛṣṭer annaṃ tataḥ prajāḥ ||14||",
  "GE07bhg4c03u:535": "madhusūdanaḥ :",
  "GE07bhg4c03u:536": "na kevalaṃ prajāpati-vacanād eva karma kartavyam api tu jagac-cakra-pravṛtti-hetutvād apīty āha annād iti tribhiḥ |",
  "GE07bhg4c03u:537": "annād bhuktād reto-lohita-rūpeṇa pariṇatād bhūtāni prāṇi-śarīrāṇi bhavanti jāyante |",
  "GE07bhg4c03u:538": "annasya sambhavo janmānna-sambhavaḥ parjanyād vṛṣṭeḥ |",
  "GE07bhg4c03u:539": "pratyakṣa-siddham evaitat |",
  "GE07bhg4c03u:540": "atra karmopayogam āha yajñāt kārīr yāder agnihotrādeś cāpūrvākhyād dharmād bhavati parjanyaḥ |",
  "GE07bhg4c03u:541": "yathā cāgnihotrāhuter vṛṣṭi-janakatvaṃ tathā vyākhyātam aṣṭādhyāyī-kāṇḍe janaka-yājñavalkya-saṃvāda-rūpāyāṃ ṣaṭ-praśnyām | manunā coktam -",
  "GE07bhg4c03u:542": "agnau prāstāhutiḥ samyag ādityam upatiṣṭhate |",
  "GE07bhg4c03u:543": "ādityāj jāyate vṛṣtir vṛṣter annaṃ tataḥ prajāḥ ||[Manu 3.76] iti |",
  "GE07bhg4c03u:544": "sa ca yajño dharmākhyaḥ sūkṣmaḥ karma-samudbhava ṛtvig-yajamāna-vyāpāra-sādhyaḥ |",
  "GE07bhg4c03u:545": "yajñasya hi apūrvasya vihitaṃ karma kāraṇam ||14||",
  "GE07bhg4c03u:546": "viśvanāthaḥ :",
  "GE07bhg4c03u:547": "jagac-cakra-pravṛtti-hetutvād api yajñaṃ kuryād evety āha annād bhūtāni prāṇino bhavantīti bhūtānāṃ hetur annam |",
  "GE07bhg4c03u:548": "annād eva śukra-śoṇita-rūpeṇa pariṇatāt prāṇi-śarīra-siddhes tasyānnasya hetuḥ parjanyaḥ |",
  "GE07bhg4c03u:549": "vṛṣṭibhir evānna-siddhes tasya parjanyasya hetur yajñaḥ |",
  "GE07bhg4c03u:550": "lokaiḥ kṛtena yajñenaiva samucita-vṛṣṭi-prada-megha-siddhes tasya yajñasya hetuḥ karma-ṛtvig-yajamāna-vyāpārātmakatvāt karmaṇa eva yajña-siddheḥ ||14||",
  "GE07bhg4c03u:551": "baladevaḥ :",
  "GE07bhg4c03u:552": "prajāpatinā pareśena prajāḥ sṛṣṭvā tad-upajīvanāya tadaiva yajñaḥ sṛṣṭas tataḥ pareśānubartināvaśyaṃ sakārya ity āha annād iti dvābhyām |",
  "GE07bhg4c03u:553": "bhūtāni prāṇino 'nnād vrīhy-āder bhavanti |",
  "GE07bhg4c03u:554": "śukra-śoṇita-rūpeṇa pariṇatās tasmāt tad-dehānāṃ siddheḥ |",
  "GE07bhg4c03u:555": "tasyānnasya sambhavaḥ parjanyād vṛṣṭer bhavati |",
  "GE07bhg4c03u:556": "parjanyaś ca yajñād bhavati sidhyatīty arthaḥ |",
  "GE07bhg4c03u:557": "agnau prāstāhutiḥ samyag ādityam upatiṣṭhate |",
  "GE07bhg4c03u:558": "ādityāj jāyate vṛṣṭir vṛṣṭer annaṃ tataḥ prajāḥ || iti manu-smṛteḥ ||14||",
  "GE07bhg4c03u:559": "__________________________________________________________",
  "GE07bhg4c03u:560": "BhG 3.15",
  "GE07bhg4c03u:561": "karma brahmodbhavaṃ viddhi brahmākṣara-samudbhavam",
  "GE07bhg4c03u:562": "tasmāt sarva-gataṃ brahma nityaṃ yajñe pratiṣṭhitam ||15||",
  "GE07bhg4c03u:563": "śrīdharaḥ : tathā karmeti |",
  "GE07bhg4c03u:564": "tac ca yajamānādi-vyāpāra-rūpaṃ karma brahmodbhavaṃ viddhi |",
  "GE07bhg4c03u:565": "brahma vedaḥ |",
  "GE07bhg4c03u:566": "tasmāt pravṛttaṃ jānīhi |",
  "GE07bhg4c03u:567": "asya mahato bhūtasya niḥśvasitam etad ṛg-vedo yajur-veaḥ sāma-vedo |",
  "GE07bhg4c03u:568": "thāṅgīrasaḥ iti śruteḥ |",
  "GE07bhg4c03u:569": "yata evam akṣarād eva yajña-pravṛtter atyantam abhipreto yajñaḥ,",
  "GE07bhg4c03u:570": "tasmāt sarva-gatam apy akṣaraṃ brahma nityaṃ sarvadā yajñe pratiṣṭhitam |",
  "GE07bhg4c03u:571": "yajñenopāya-bhūtena prāpyata iti yajñe pratiṣṭhitam ucyata iti |",
  "GE07bhg4c03u:572": "udyama-sthā sadā lakṣmīr itivat |",
  "GE07bhg4c03u:573": "yad vā,",
  "GE07bhg4c03u:574_0": "jagac-cakrasya mūlaṃ karma tasmāt sarva-gataṃ mantrārtha-vādaiḥ sarveṣu siddhārtha-pratipādakeṣu",
  "GE07bhg4c03u:574_1": "bhūtārthākhyānādiṣu gataṃ sthitam api vedākhyaṃ brahma sarvadā yajñe tātparya-rūpeṇa pratiṣṭhitam |",
  "GE07bhg4c03u:575": "ato yajñādi karma kartavyam ity arthaḥ ||15||",
  "GE07bhg4c03u:576": "madhusūdanaḥ : tac cāpūrvotpādakam |",
  "GE07bhg4c03u:577": "brahmodbhavaṃ brahma vedaḥ sa evodbhavaḥ pramāṇaṃ yasya tat tathā |",
  "GE07bhg4c03u:578": "veda-vihitam eva karmāpūrva-sādhanaṃ jānīhi |",
  "GE07bhg4c03u:579": "na tv anyat-pāṣaṇḍa-pratipāditam ity arthaḥ |",
  "GE07bhg4c03u:580_0": "nanu pāṣaṇḍa-śāstrāpekṣayā vedasya kiṃ vailakṣaṇyaṃ yato veda-pratipādita eva dharmo",
  "GE07bhg4c03u:580_1": "nānya ity ata āha brahma vedākhyam akṣara-samudbhavam akṣarāt paramātmano nirdoṣāt",
  "GE07bhg4c03u:580_2": "puruṣa-niḥśvāsa-nyāyenābuddhi-pūrvaṃ samudbhava āvirbhāvo yasya tad-akṣara-samudbhavam |",
  "GE07bhg4c03u:581": "tathā cāpauruṣeyatvena nirasta-samasta-doṣāśaṅkaṃ veda-vākyaṃ pramiti-janakam iti bhāvaḥ |",
  "GE07bhg4c03u:582_0": "tathā ca śrutiḥ -- asya mahato bhūtasya niḥśvasitam etad ṛg-vedo yajur-veaḥ sāma-vedo",
  "GE07bhg4c03u:582_1": "'thāṅgīrasa itihāsaḥ purāṇaṃ vidyā upaniṣadaḥ ślokāḥ sūtrāṇy anuvyākhānāni vyākhyānāny asyaivaitāni",
  "GE07bhg4c03u:583": "niḥśvasitāni [BAU 2.4.10] iti |",
  "GE07bhg4c03u:584": "tasmāt sākṣāt paramātma-samudbhavatayā sarva-gataṃ sarva-prakāśakaṃ nityam avināśi ca brahma vedākhyaṃ yajñe dharmākhye 'tīndriye pratiṣṭhitaṃ tātparyeṇa |",
  "GE07bhg4c03u:585": "ataḥ pāṣaṇḍa-pratipāditopadharma-parityāgena veda-bodhita eva dharmo 'nuṣṭheya ity arthaḥ ||15||",
  "GE07bhg4c03u:586": "viśvanāthaḥ : tasya karmaṇo hetur brahma vedaḥ |",
  "GE07bhg4c03u:587": "vedokta-vidhi-vākya-śravaṇād eva yajñaṃ prati vyāpārotpattes tasya vedasya hetur akṣaraṃ brahma |",
  "GE07bhg4c03u:588": "brahmata eva vedotpatteḥ |",
  "GE07bhg4c03u:589": "tathā ca śrutiḥ - asya mahato bhūtasya niḥśvasitam etad ṛg-vedo yajur-veaḥ sāma-vedo |",
  "GE07bhg4c03u:590": "thāṅgīrasaḥ iti |",
  "GE07bhg4c03u:591": "tasmāt sarva-gataṃ brahma yajñe pratiṣṭhitam iti yajñena brahmāpi prāpyata iti bhāvaḥ |",
  "GE07bhg4c03u:592": "atra yadyapi kārya-kāraṇa-bhāvenānnādyā brahma-paryantāḥ padārtho uktās tad api teṣu madhye yajña eta vidheyatvena śāstreṇocyata iti | sa eva prastutaḥ -",
  "GE07bhg4c03u:593": "agnau prāstāhutiḥ samyag ādityam upatiṣṭhate |",
  "GE07bhg4c03u:594": "ādityāj jāyate vṛṣṭir vṛṣṭer annaṃ tataḥ prajāḥ || iti smṛteḥ ||15||",
  "GE07bhg4c03u:595": "baladevaḥ : tac ca ṛtvig-ādi-vyāpāra-rūpa-karma-brahmodbhavaṃ viddhi |",
  "GE07bhg4c03u:596": "brahma-vedas tasmāt tat pravṛttiṃ jānīhīty arthaḥ |",
  "GE07bhg4c03u:597": "tac ca veda-rūpaṃ brahma akṣarāt pareśāt samudbhavaṃ prakaṭaṃ viddhi |",
  "GE07bhg4c03u:598": "asya mahato bhūtasya niḥśvasitam etad ṛg-vedo yajur-veaḥ sāma-vedo |",
  "GE07bhg4c03u:599": "thāṅgīrasaḥ ity ādi-śravaṇāt |",
  "GE07bhg4c03u:600": "yasmāt sva-sṛṣṭa-prajopajīvanāti-priyo yajñas tasmāt sarva-gataṃ nikhila-vyāpakam api brahma nityaṃ sarvadā yajñe pratiṣṭhitaṃ tenaiva tat prāpyata ity arthaḥ ||15||",
  "GE07bhg4c03u:601": "__________________________________________________________",
  "GE07bhg4c03u:602": "BhG 3.16",
  "GE07bhg4c03u:603": "evaṃ pravartitaṃ cakraṃ nānuvartayatīha yaḥ |",
  "GE07bhg4c03u:604": "aghāyur indriyārāmo moghaṃ pārtha sa jīvati ||16||",
  "GE07bhg4c03u:605": "śrīdharaḥ :",
  "GE07bhg4c03u:606": "yasmād evaṃ parameśvareṇaiva bhūtānāṃ puruṣārtha-siddhaye karmādi-cakraṃ pravartitaṃ tasmāt tad akurvato vṛthaiva jīvitam ity āha evam iti |",
  "GE07bhg4c03u:607": "parameśvara-vākya-bhūtād vedākhyād brahmaṇaḥ puruṣāṇāṃ karmaṇi pravṛttiḥ |",
  "GE07bhg4c03u:608": "tataḥ karma-niṣpattiḥ |",
  "GE07bhg4c03u:609": "tataḥ parjanyaḥ |",
  "GE07bhg4c03u:610": "tato 'nnam |",
  "GE07bhg4c03u:611": "tato bhūtāni |",
  "GE07bhg4c03u:612": "bhūtānāṃ punas tathaiva karma-pravṛttir iti |",
  "GE07bhg4c03u:613": "evaṃ pravartitaṃ cakraṃ yo nānuvartayati nānutiṣṭhati so 'ghāyuḥ |",
  "GE07bhg4c03u:614": "aghaṃ pāpa-rūpam āyur yasya saḥ |",
  "GE07bhg4c03u:615": "yata indriyair viṣayeṣv evāramati, na tu īśvarārādhanārthe karmaṇi |",
  "GE07bhg4c03u:616": "ato moghaṃ vyarthaṃ sa jīvati ||16||",
  "GE07bhg4c03u:617": "madhusūdanaḥ : bhavaty evaṃ tataḥ kiṃ phalitam ity āha evam iti |",
  "GE07bhg4c03u:618": "parameśvarāt sarvāvabhāsaka-nitya-nirdoṣa-vedāvirbhāvaḥ |",
  "GE07bhg4c03u:619": "tataḥ karma-parijñānaṃ tato 'nuṣṭhānād dharmotpādaḥ |",
  "GE07bhg4c03u:620_0": "tataḥ parjanyas tato 'nnaṃ tato bhūtāni punas tathaiva bhūtānāṃ karma-pravṛttir ity",
  "GE07bhg4c03u:620_1": "evaṃ parameśvareṇa pravartitaṃ cakraṃ sarva-jagan-nirvāhakaṃ yo nānuvartayati nānutiṣṭhati",
  "GE07bhg4c03u:620_2": "so 'ghāyuḥ pāpa-jīvano moghaṃ vyartham eva jīvati he pārtha tasya jīvanān maraṇam",
  "GE07bhg4c03u:620_3": "eva varaṃ janmāntare dharmānuṣṭhāna-sambhavād ity arthaḥ |",
  "GE07bhg4c03u:621_0": "tathā ca śrutiḥ - atho ayaṃ vā ātmā sarveṣāṃ bhūtānāṃ lokaḥ sa yaj juhoti yad yajate",
  "GE07bhg4c03u:621_1": "tena devānāṃ loko 'tha yad anubrūte tena ṛṣīṇām atha yat-pitṛbhyo nipṛṇāti yat prajām",
  "GE07bhg4c03u:621_2": "icchate tena pitṝṇām atha yan manuṣyān vāsayate yad ebhyo 'śanaṃ dadāti tena manuṣyāṇām",
  "GE07bhg4c03u:622": "atha yat paśubhyas tṛṇodakaṃ vindati tena paśūnāṃ yad asya gṛheṣu śvāpadā vayāṃsyāpipīlikābhya upajīvanti tena teṣāṃ lokaḥ [BAU 1.4.16] iti |",
  "GE07bhg4c03u:623": "brahma-vidaṃ vyāvartayati indriyārāma iti |",
  "GE07bhg4c03u:624": "yata indriyair viṣayeṣv āramati ataḥ karmādhikārī saṃs tad-akaraṇāt pāpam evācinvan vyartham eva jīvatīty abhiprāyaḥ ||16||",
  "GE07bhg4c03u:625": "viśvanāthaḥ : etad-anuṣṭhāne pratyavāyam āha evam iti |",
  "GE07bhg4c03u:626": "cakraṃ pūrva-paścād-bhāgena pravartitam |",
  "GE07bhg4c03u:627": "yajñān parjanyaḥ |",
  "GE07bhg4c03u:628": "parjanyād annam |",
  "GE07bhg4c03u:629": "annāt puruṣaḥ |",
  "GE07bhg4c03u:630": "puruṣāt punar yajñaḥ |",
  "GE07bhg4c03u:631": "yajñāt parjanya ity evaṃ cakraṃ yo nānuvartayati yajñānuṣṭhānena na parivartayati,",
  "GE07bhg4c03u:632": "sa aghāyuḥ pāpa-vyāptāyuḥ |",
  "GE07bhg4c03u:633": "ko narake na maṅkṣyatīti bhāvaḥ ||16||",
  "GE07bhg4c03u:634": "baladevaḥ : yajñākaraṇe doṣam āhaivam iti |",
  "GE07bhg4c03u:635_0": "parasmād brahmaṇo vedāvirbhāvas tasmād brahma-pratibodhakāt yajñas tataḥ parjanyas",
  "GE07bhg4c03u:635_1": "tato 'nnaṃ tato bhūtāni punas tathaiva bhūtānāṃ karma-pravṛttir ity evaṃ nikhila-jagan-nirvāhakaṃ",
  "GE07bhg4c03u:635_2": "pareśena prajāpatinā pravartitaṃ cakraṃ yo nānuvartayati sa janaḥ pareśa-vimukho",
  "GE07bhg4c03u:635_3": "'ghāyuḥ pāpa-jīvano moghaṃ vyartham eva jīvati |",
  "GE07bhg4c03u:636": "he pārtha yad asāv indriyair viṣayeṣv eva ramate na tu para-brahmābhimate yajñe tac-cheṣāśane ca ||16||",
  "GE07bhg4c03u:637": "__________________________________________________________",
  "GE07bhg4c03u:638": "BhG 3.17",
  "GE07bhg4c03u:639": "yas tv ātma-ratir eva syād ātma-tṛptaś ca mānavaḥ",
  "GE07bhg4c03u:640": "ātmany eva ca saṃtuṣṭas tasya kāryaṃ na vidyate || 17 ||",
  "GE07bhg4c03u:641": "śrīdharaḥ :",
  "GE07bhg4c03u:642": "tad evaṃ na karmaṇām ārambhād ity-ādinā ajñasya antaḥ-karaṇa-śuddhy-arthaṃ karma-yogam uktvā jñāninaḥ karmānupayogam āha yas tv iti dvābhyām |",
  "GE07bhg4c03u:643": "ātmany eva ratiḥ prītir yasya saḥ |",
  "GE07bhg4c03u:644": "tataś cātmany eva tṛptaḥ svānandānubhavena nirvṛtaḥ |",
  "GE07bhg4c03u:645": "ataeva ātmany eva santuṣṭo bhogāpekṣā-rahito yas tasya kartavyaṃ karma nāstīti ||17||",
  "GE07bhg4c03u:646": "ṃadhusūdanaḥ:",
  "GE07bhg4c03u:647": "yas tv indriyārāmo na bhavati paramārtha-darśī sa evaṃ jagac-cakra-prabhṛti-hetu-bhūtaṃ karmānanutiṣṭhann api na pratyavaiti kṛtakṛtyatvād ity āha dvābhyām yas tv iti |",
  "GE07bhg4c03u:648": "indriyārāmo hi srak-candana-vanitādiṣu ratim anubhavati manojñānna-pānādiṣu tṛptiṃ paśu-putra-hiraṇyādi-lābhena rogādy-abhāvena ca tuṣṭim |",
  "GE07bhg4c03u:649": "ukta-viṣayābhāve rāgiṇām araty-atṛpty-atuṣṭi-darśanād rati-tṛpti-tuṣṭyau mano-vṛtti-viśeṣāḥ sākṣi-siddhāḥ |",
  "GE07bhg4c03u:650": "labdha-paramātmānanas tu dvaita-darśanābhāvād atiphalgutvāc ca viṣaya-sukhaṃ na kāmayata ity uktaṃ yāvān artha udapāne ity atra |",
  "GE07bhg4c03u:651": "ato 'nātma-viṣayaka-rati-tṛpti-tuṣṭy-abhāvād ātmānaṃ paramānandam advayaṃ sākṣātkurvann upacārād evam ucyate - ātma-ratir ātma-tṛpta ātma-santuṣṭa iti |",
  "GE07bhg4c03u:652": "tathā ca śrutiḥ - ātma-krīḍa",
  "GE07bhg4c03u:653": "ātma-ratiḥ kriyāvān eva brahma-vidāṃ variṣṭhaḥ iti |",
  "GE07bhg4c03u:654": "ātma-tṛptaś ceti cakāra eva-kārānukarṣaṇārthaḥ |",
  "GE07bhg4c03u:655": "mānava iti yaḥ kaścid api manuṣya evambhūtaḥ sa eva kṛtakṛtyo na tu brāhmaṇatvādi-prakarṣeṇeti kathayitum |",
  "GE07bhg4c03u:656": "ātmany eva ca santuṣṭa ity atra ca-kāraḥ samuccayārthaḥ |",
  "GE07bhg4c03u:657": "ya evambhūtasyādhikāra-hetv-abhāvāt kim api kāryaṃ vaidikaṃ laukikaṃ vā na vidyate ||17||",
  "GE07bhg4c03u:658": "viśvanāthaḥ : tad evaṃ niṣkāmatvāsāmarthye sa-kāmo 'pi karma kuryād evety uktam |",
  "GE07bhg4c03u:659": "yas tu śuddhāntaḥ-karaṇatvāt jñāna-bhūmikām ārūḍhaḥ sa tu nityaṃ kāmyaṃ ca na karotīty āha yas tv iti dvābhyām |",
  "GE07bhg4c03u:660": "ātma-ratir ātmārāmo yata ātma-tṛptaḥ ātmānandānubhavena nirvṛtaḥ |",
  "GE07bhg4c03u:661": "na svātmani nirvṛto bahir-viṣaya-bhoge 'pi kiñcin nirvṛto bhavatu |",
  "GE07bhg4c03u:662": "atra naivety āhaātmany eva na tu bahir-viṣaya-bhoge tasya kāryaṃ kartavyatvena karma nāsti ||17||",
  "GE07bhg4c03u:663": "baladevaḥ :",
  "GE07bhg4c03u:664": "yas tu mad-uktena niṣkāma-karmaṇā mad-upāsanena ca vimṛṣṭe citta-darpaṇe sañjātena dharma-bhūta-jñānenātmānam adarśat tasya na kiñcit karma kartavyam ity āha yas tv iti dvābhyām |",
  "GE07bhg4c03u:665": "ātmany apahata-pāpmatvādi-guṇāṣṭaka-viśiṣṭe sva-svarūpe avalokite ratir yasya saḥ |",
  "GE07bhg4c03u:666": "ātmanā sva-prakāśānandenāvalokitena tṛpto na tv anna-pānādinā |",
  "GE07bhg4c03u:667": "ātmany eva ca tādṛśe santuṣṭo na tu nṛtya-gītādau |",
  "GE07bhg4c03u:668": "tasyaivambhūtasya tad-avalokānāya kiñcit karma kartavyaṃ na vidyate sarvadāvalokitātma-svarūpatvāt ||17||",
  "GE07bhg4c03u:669": "__________________________________________________________",
  "GE07bhg4c03u:670": "BhG 3.18",
  "GE07bhg4c03u:671": "naiva tasya kṛtenārtho nākṛteneha kaścana |",
  "GE07bhg4c03u:672": "na cāsya sarvabhūteṣu kaś cid arthavyapāśrayaḥ || 18 ||",
  "GE07bhg4c03u:673": "śrīdharaḥ : tatra hetum āha naiveti |",
  "GE07bhg4c03u:674": "kṛtena karmaṇā tasya arthaḥ puṇyaṃ naivāsti |",
  "GE07bhg4c03u:675": "na cākṛtena kaścana ko 'pi pratyavāyo 'sti |",
  "GE07bhg4c03u:676": "nirahaṅkāratvena vidhi-niṣedhātītatvāt |",
  "GE07bhg4c03u:677_0": "tathāpi tasmāt tad eṣāṃ devānāṃ na priyaṃ yad etan manuṣā vidur iti śrtuer mokṣe",
  "GE07bhg4c03u:677_1": "deva-kṛta-vighna-sambhavāt tat-parihārārthaṃ karmabhir devāḥ sevyā ity āśaṅkyoktaṃ",
  "GE07bhg4c03u:677_2": "sarva-bhūteṣu brahmādi-sthāvarānteṣu kaścid artha-vyapāśrayaḥ āśraya eva vyapāśrayaḥ |",
  "GE07bhg4c03u:678": "artho mokṣa āśrayaṇīyo 'sya nāstīty arthaḥ |",
  "GE07bhg4c03u:679": "vighnābhāvasya śrutyaivoktatvāt |",
  "GE07bhg4c03u:680": "tathā ca śrutiḥ -- tasya ha na devāś ca nābhūtyā īśate ātmā hy eṣāṃ sa bhavati iti śravaṇāt |",
  "GE07bhg4c03u:681": "hanety avyayam apy-arthe |",
  "GE07bhg4c03u:682": "devā api tasyātma-tattva-jñasya abhūtyai brahma-bhāva-pratibandhāya neśate na śaknuvantīti śruter arthaḥ |",
  "GE07bhg4c03u:683": "deva-kṛtās tu vighnāḥ samyag-jñānotpatteḥ",
  "GE07bhg4c03u:684": "prāg eva |",
  "GE07bhg4c03u:685": "yad etad brahma manuṣyā vidus tad eṣāṃ devānāṃ na priyam iti brahma-jñānasyaiva apriyatvoktyā tatraiva vighna-kartṛtvasya sūcitatvāt ||18||",
  "GE07bhg4c03u:686": "madhusūdanaḥ :",
  "GE07bhg4c03u:687": "nanv ātmavido 'pi abhyudayārthaṃ niḥśreyasārthaṃ pratyavāya-parihārārthaṃ vā karma syād ity ata āha naiveti |",
  "GE07bhg4c03u:688": "tasyātma-rateḥ kṛtena karmaṇābhyudaya-lakṣaṇo niḥśreyasa-lakṣaṇo vārthaṃ prayojanaṃ naivāsti tasya svargādy-abhyudayānarthitvāt |",
  "GE07bhg4c03u:689": "niḥśreyasasya ca karmāsādhyatvāt |",
  "GE07bhg4c03u:690": "tathā ca śrutiḥ - parīkṣya lokān karma-cittān brāhmaṇo nirvedam āyān nāsty akṛtaḥ kṛtena iti |",
  "GE07bhg4c03u:691": "akṛto nityo mokṣaḥ kṛtena karmaṇā nāstīty arthaḥ |",
  "GE07bhg4c03u:692": "jñāna-sādhyasyāpi vyāvṛttir eva-kāreṇa sūcitā |",
  "GE07bhg4c03u:693": "ātma-rūpasya hi niḥśreyasya nitya-prāptasyājñāna-mātram aprāptiḥ |",
  "GE07bhg4c03u:694": "tac ca tattva-jñāna-mātrāpanodyam |",
  "GE07bhg4c03u:695": "tasmiṃs tattva-jñānenāpanunne tasyātma-vido na kiṃcit karma-sādhyaṃ jñāna-sādhyaṃ vā prayojanam astīty arthaḥ |",
  "GE07bhg4c03u:696": "evaṃbhūtenāpi pratyavāya-parihārārthaṃ karmāṇy anuṣṭheyāny evety ata āha nākṛteneti |",
  "GE07bhg4c03u:697": "bhāve niṣṭhā |",
  "GE07bhg4c03u:698": "nitya-karmākaraṇeneha loke garhitatva-rūpaḥ pratyavāya-prāpti-rūpo vā kaścanārtho nāsti |",
  "GE07bhg4c03u:699": "sarvatropapattim āhottarārdhena |",
  "GE07bhg4c03u:700": "co hetau |",
  "GE07bhg4c03u:701": "yasmād asyātma-vidaḥ sarva-bhūteṣu brahmādi-sthāvarānteṣu ko 'pi artha-vyapāśrayaḥ prayojana-sambandho nāsti |",
  "GE07bhg4c03u:702": "kaṃcid bhūta-viśeṣam āśritya ko 'pi kriyā-sādhyo 'rtho nāstīti vākyārthaḥ |",
  "GE07bhg4c03u:703": "ato 'sya kṛtākṛte niṣprayojanaṃ naiva kṛtākṛte tapataḥ iti śruteḥ |",
  "GE07bhg4c03u:704_0": "tasya ha na devāś canābhūtyā īśata ātmā hy eṣāṃ na bhavati iti śruter devā api tasya",
  "GE07bhg4c03u:704_1": "mokṣābhavanāya na samarthā ity ukter na vighnābhāvārtham api devārādhana-rūpa-karmānuṣṭhānam ity abhiprāyaḥ |",
  "GE07bhg4c03u:705": "etādṛśo brahma-vid-bhūmikā-saptaka-bhedena nirūpito vasiṣṭhena -",
  "GE07bhg4c03u:706": "jñāna-bhūmiḥ śubhecchākhyā prathamā parikīrtitā |",
  "GE07bhg4c03u:707": "vicāraṇā dvitīyā syāt tṛtīyā tanu-mānasā ||",
  "GE07bhg4c03u:708": "sattvāpattiś caturthī syāt tato 'saṃsakti-nāsikā |",
  "GE07bhg4c03u:709": "padārthābhāvanī ṣaṣṭhī saptamī turyagā smṛtā || iti |",
  "GE07bhg4c03u:710": "tatra nityānitya-vastu-vivekādi-puraḥsarā phala-paryavasāyinī mokṣecchā prathamā |",
  "GE07bhg4c03u:711": "tato gurum upasṛtya vedānta-vākya-vicāraḥ śravaṇa-mananātmako dvitīyā |",
  "GE07bhg4c03u:712": "tato nididhyāsanābhyāsena manasa ekāgratayā sūkṣma-vastu-grahaṇa-yogyatvaṃ tṛtīyā |",
  "GE07bhg4c03u:713": "etad bhūmikā-trayaṃ sādhana-rūpaṃ jāgrad-avasthocyate yogibhiḥ |",
  "GE07bhg4c03u:714": "bhedena jagato bhānāt | tad uktam -",
  "GE07bhg4c03u:715": "bhūmikā-tritayaḥ tv etad rāma jāgrad iti sthitam |",
  "GE07bhg4c03u:716": "yathāvad bheda-buddhyedaṃ jagaj jāgrati dṛśyate || iti |",
  "GE07bhg4c03u:717": "tato vedānta-vākyān nirvikalpako brahmātmaikya-sākṣātkāraś caturthī bhūmikā phala-rūpā sattvāpattiḥ svapnāvasthocyate |",
  "GE07bhg4c03u:718": "sarvasyāpi jagato mithyātvena sphuraṇāt | tad uktam -",
  "GE07bhg4c03u:719": "advaite sthairyam āyāte dvaite praśamam āgate |",
  "GE07bhg4c03u:720": "paśyanti svapnaval lokaṃ caturthīṃ bhūmikām itāḥ || iti |",
  "GE07bhg4c03u:721": "so 'yaṃ caturtha-bhūmiṃ prāpto yogī brahmavid ity ucyate |",
  "GE07bhg4c03u:722": "pañcamī-ṣaṣṭhī-saptamyas tu bhūmikā jīvanmukter evāvāntara-bhedāḥ |",
  "GE07bhg4c03u:723": "tatra savikalpaka-samādhy-abhyāsena niruddhe manasi yā nirvikalpaka-samādhy-avasthā sāsaṃsaktir iti suṣuptir iti cocyate |",
  "GE07bhg4c03u:724": "tataḥ svayam eva vyutthānāt |",
  "GE07bhg4c03u:725": "so 'yaṃ yogī brahma-vid-varaḥ |",
  "GE07bhg4c03u:726": "tatas tad-abhyāsa-paripākeṇa cira-kālāvasthāyinī sā padārthābhāvanīti gāḍha-suṣuptir iti cocyate |",
  "GE07bhg4c03u:727": "tataḥ svayam anusthitasya yoginaḥ para-prayatnenaiva vyutthānāt |",
  "GE07bhg4c03u:728": "so 'yaṃ brahmavid varīyān | uktaṃ hi -",
  "GE07bhg4c03u:729": "pañcamīṃ bhūmikām etya suṣupti-padanāmikām |",
  "GE07bhg4c03u:730": "ṣaṣṭhīṃ gāḍha-suṣupty-ākhyāṃ kramāt patati bhūmikām || iti |",
  "GE07bhg4c03u:731": "yasyās tu samādhy-avasthāyā na svato na vā parato vyutthito bhavati sarvathā bheda-darśanābhāvāt |",
  "GE07bhg4c03u:732": "kintu sarvadā tanmaya eva sva-prayatnam antareṇaiva parameśvara-prerita-prāṇa-vāyu-vaśād anyair nirvāhyamāṇa-daihika-vyavahāraḥ paripūrṇa-paramānanda-ghana eva sarvatas tiṣṭhati |",
  "GE07bhg4c03u:733": "sā saptamī turīyāvasthā |",
  "GE07bhg4c03u:734": "tāṃ prāpto brahmavid variṣṭha ity ucyate | uktaṃ hi -",
  "GE07bhg4c03u:735": "ṣaṣṭhyāṃ bhūmām asau sthitvā saptamīṃ bhūmikām āpnuyāt |",
  "GE07bhg4c03u:736": "kiṃcid evaiṣa sampannas tv athavaiṣa na kiṃcana ||",
  "GE07bhg4c03u:737": "videha-muktatā tūktā saptamī yoga-bhūmikā |",
  "GE07bhg4c03u:738": "agamyā vacasāṃ śāntā sā sīmā yoga-bhūmiṣu || iti |",
  "GE07bhg4c03u:739": "yām adhikṛtya śrīmad-bhāgavate smaryate -",
  "GE07bhg4c03u:740": "dehaṃ ca naśvaram avasthitam utthitaṃ vā",
  "GE07bhg4c03u:741": "siddho na paśyati yato 'dhyagamat svarūpam |",
  "GE07bhg4c03u:742": "daivād apetam atha daiva-vaśād upetaṃ",
  "GE07bhg4c03u:743": "vāso yathā parikṛtaṃ madirā-madāndhaḥ ||",
  "GE07bhg4c03u:744": "deho 'pi daiva-vaśa-gaḥ khalu karma yāvat",
  "GE07bhg4c03u:745": "svārambhakaṃ pratisamīkṣata eva sāsuḥ |",
  "GE07bhg4c03u:746": "taṃ sa-prapañcam adhirūṭha-samādhi-yogaḥ",
  "GE07bhg4c03u:747": "svāpnaṃ punar na bhajate pratibuddha-vastuḥ ||[BhP 11.13.36-37]",
  "GE07bhg4c03u:748": "śrutiś ca - tad yathā 'hinirlvyayanī valmīke mṛtā pratyastā śayītaivam evedaṃ śarīraṃ śete 'thāyam aśarīro 'mṛtaḥ prāṇo brahmaiva teja eva iti |",
  "GE07bhg4c03u:749": "tatrāyaṃ saṅgrahaḥ -",
  "GE07bhg4c03u:750": "caturthī bhūmikā jñānaṃ tisraḥ syuḥ sādhanaṃ purā |",
  "GE07bhg4c03u:751": "jīvan-mukter avasthāstu parās tisraḥ prakīrtitāḥ ||",
  "GE07bhg4c03u:752": "atra prathama-bhūmi-trayam ārūḍho 'jño 'pi na karmādhikārī kiṃ punas tattva-jñānī tad-viśiṣṭo jīvan-mukto vety abhiprāyaḥ ||18||",
  "GE07bhg4c03u:753": "viśvanātha: kṛtenānuṣṭhitena karmaṇā nārtho na phalam |",
  "GE07bhg4c03u:754": "akṛtena kañcana pratavāyo 'pi na,",
  "GE07bhg4c03u:755": "yasmād asya sarva-bhūteṣu brahmāṇḍa-sthāvarādiṣu madhye kaścid apy arthāya sva-prayojanārthaṃ vyapāśraya āśrayaṇīyo na bhavati |",
  "GE07bhg4c03u:756": "purāṇādiṣu vyapāśraya-śabdena tathaivocyate, yathā -",
  "GE07bhg4c03u:757": "vāsudeve bhagavati bhaktim udvahatāṃ nṛṇām |",
  "GE07bhg4c03u:758": "jñāna-vairāgya-vīryāṇāṃ neha kaścid vyapāśrayaḥ || [BhP 6.17.31] iti |",
  "GE07bhg4c03u:759": "tathā-yad-upāśrayāśrayāḥ śuddhyanti [BhP 2.7.46] iti |",
  "GE07bhg4c03u:760": "saṃsthā-hetur upāśrayaḥ ity ādāv apy apety upasargasyānadhikārthaṃ dṛṣṭam ||18||",
  "GE07bhg4c03u:761": "baladevaḥ : kṛtena tad-avalokanāyānuṣṭhitena karmaṇārthaḥ phalaṃ naivāsti |",
  "GE07bhg4c03u:762": "akṛtena tad-avalokanāsādhanena karmaṇā kaścanānarthaś ca tad-avalokana-kṣati-lakṣaṇa iha na bhavati |",
  "GE07bhg4c03u:763": "svābhāvikātmāvalokanāt |",
  "GE07bhg4c03u:764": "na tv īdṛśo 'pi deva-kṛtād vighnād bibhyat tat-toṣāya tat-pūjātmakaṃ karma kuryāt |",
  "GE07bhg4c03u:765": "śrutiś ca devān jñāna-dviṣaḥ prāha-tasmāt tad eṣāṃ devānāṃ na priyaṃ yad etan manuṣā vidur iti |",
  "GE07bhg4c03u:766": "tatrāha na ceti |",
  "GE07bhg4c03u:767": "asya labdhātmāvalokasya viduṣaḥ sarva-bhūteṣu deveṣu mānaveṣu ca madhye kaścid apy arthāyātma-ratir nairvighnāya vyapāśrayaḥ karmabhiḥ sevyo na bhavati |",
  "GE07bhg4c03u:768": "jñānodayāt pūrvam eva deva-kṛtā vighnāḥ tenātma-ratau satyāṃ tu na tat-kṛtās te tat-prabhāveṇa sambhavanti |",
  "GE07bhg4c03u:769": "tasya ha na devāś ca nābhūtyā īśate ātmā hy eṣāṃ sambhavati iti śravaṇāt | hanety",
  "GE07bhg4c03u:770": "apy-arthe nipātaḥ |",
  "GE07bhg4c03u:771": "devā api tasyātmānubhavino |",
  "GE07bhg4c03u:772": "bhūtyai ātma-rati-kṣataye neśate |",
  "GE07bhg4c03u:773": "hi yasmād eṣāṃ sa ātmā tadvat preṣṭho bhavatīty arthaḥ ||18||",
  "GE07bhg4c03u:774": "__________________________________________________________",
  "GE07bhg4c03u:775": "BhG 3.19",
  "GE07bhg4c03u:776": "tasmād asaktaḥ satataṃ kāryaṃ karma samācara",
  "GE07bhg4c03u:777": "asakto hy ācaran karma param āpnoti pūruṣaḥ ||19||",
  "GE07bhg4c03u:778": "śrīdharaḥ :",
  "GE07bhg4c03u:779": "yasmād evambhūtasya jñānina eva karmānupayogo nānyasya tasmāt tvaṃ karma kurv ity āha tasmād iti |",
  "GE07bhg4c03u:780": "asaktaḥ phala-saṅga-rahitaḥ san kāryam avaśya-kartavyatayā vihitaṃ nityaṃ naimittikaṃ karma samyag ācara |",
  "GE07bhg4c03u:781": "hi yasmād asaktaḥ karmācaran puruṣaḥ paraṃ mokṣaṃ citta-śuddhi-jñāna-dvārā prāpnoti ||19||",
  "GE07bhg4c03u:782": "madhusūdanaḥ : yasmān na tvam evaṃbhūto jñānī kintu karmādhikṛta eva mumukṣuḥ |",
  "GE07bhg4c03u:783_0": "asaktaḥ phala-kāmanā-rahitaḥ satataṃ sarvadā na tu kadācit kāryam avaśya-kartavyaṃ",
  "GE07bhg4c03u:783_1": "yāvaj-jīvādi-śruti-coditaṃ tam etaṃ vedānuvacanena brāhmaṇā vividiṣanti yajñena dānena",
  "GE07bhg4c03u:783_2": "tapasānāśakena iti śrutyā jñāne viniyuktaṃ karma nitya-naimittika-lakṣaṇaṃ samyag",
  "GE07bhg4c03u:783_3": "ācara yathā-śāstraṃ nirvartaya |",
  "GE07bhg4c03u:784": "asakto hi yasmād ācarann īśvarārthaṃ karma kurvan sattva-śuddhi-jñāna-prāpti-dvāreṇa paraṃ mokṣam āpnoti pūruṣaḥ puruṣaḥ sa eva sat-puruṣo nānya ity abhiprāyaḥ ||19||",
  "GE07bhg4c03u:785": "viśvanāthaḥ : tasmāt tava jñāna-bhūmikārohaṇe nāsti yogyatā |",
  "GE07bhg4c03u:786": "kāmya-karmaṇi tu sad-vivekavatas tava naivādhikāraḥ |",
  "GE07bhg4c03u:787": "tasmāt niṣkāma-karmaiva kurv ity āha tasmād iti |",
  "GE07bhg4c03u:788": "kāryam avaśya-kartavyatvena vihitaṃ paraṃ mokṣam ||19||",
  "GE07bhg4c03u:789": "baladevaḥ :",
  "GE07bhg4c03u:790": "yasmāl labdhātmāvalokanasyaiva karmānupayogas tasmād etādṛktvaṃ kāryaṃ kartavyatvena vihitaṃ karma samācara |",
  "GE07bhg4c03u:791": "asaktaḥ phalecchā-śūnyaḥ san |",
  "GE07bhg4c03u:792": "paraṃ dehādi-bhinnam ātmānam āpnoty avalokate yāthātmyena ||19||",
  "GE07bhg4c03u:793": "__________________________________________________________",
  "GE07bhg4c03u:794": "BhG 3.20",
  "GE07bhg4c03u:795": "karmaṇaiva hi saṃsiddhim āsthitā janakādayaḥ",
  "GE07bhg4c03u:796": "loka-saṃgraham evāpi saṃpaśyan kartum arhasi ||20||",
  "GE07bhg4c03u:797": "śrīdharaḥ : atra sadācāraṃ pramāṇayati karmaṇaiveti |",
  "GE07bhg4c03u:798": "karmaṇaiva śuddha-sattvāḥ santaḥ saṃsiddhiṃ samyag-jñānaṃ prāptā ity arthaḥ |",
  "GE07bhg4c03u:799": "yadyapi tvaṃ samyag-jñāninam evātmānaṃ manyase,",
  "GE07bhg4c03u:800": "tathāpi karmācaraṇaṃ bhadram evety āha loka-saṅgraham ity ādi |",
  "GE07bhg4c03u:801": "lokasya saṅgrahaṃ sva-dharme pravartanam |",
  "GE07bhg4c03u:802": "mayā karmaṇi kṛte janaḥ sarvo 'pi kariṣyati |",
  "GE07bhg4c03u:803": "anyathā jñāni-dṛṣṭāntenājño nija-dharmaṃ nityaṃ karma tyajan patet |",
  "GE07bhg4c03u:804": "ity evaṃ loka-rakṣaṇam api tāvat prayojanaṃ saṃpaśyan kathaṃ kartum evārhasi |",
  "GE07bhg4c03u:805": "na tyaktum ity arthaḥ ||20||",
  "GE07bhg4c03u:806": "madhusūdanaḥ :",
  "GE07bhg4c03u:807": "nanu vividiṣor api jñāna-niṣṭhā-prāpty-arthaṃ śravaṇa-manana-nididhyāsanānuṣṭhānāya sarva-karma-tyāga-lakṣaṇaḥ saṃnyāso vihitaḥ |",
  "GE07bhg4c03u:808": "tathā ca na kevalaṃ jñānina eva karmānadhikāraḥ kintu jñānārthino 'pi viraktasya |",
  "GE07bhg4c03u:809": "tathā ca mayāpi viraktena jñānārthinā karmāṇi heyāny evety arjunāśaṅkāṃ kṣatriyasya saṃnyāsānadhikāra-pratipādanenāpanudati bhagavān karmaṇaiveti |",
  "GE07bhg4c03u:810_0": "janakādayo janakā-jāta-śatru-prabhṛtayaḥ śruti-smṛti-prasiddhāḥ kṣatriyā vidvāṃso",
  "GE07bhg4c03u:810_1": "'pi karmaṇaiva saha na tu karma-tyāgena sa saṃsiddhiṃ śravaṇādi-sādhyāṃ jñāna-niṣṭhām āsthitāḥ prāptāḥ |",
  "GE07bhg4c03u:811": "hi yasmād evaṃ tasmāt tvam api kṣatriyo vividiṣur vidvān vā karma kartum arhasīty anuṣaṅgaḥ |",
  "GE07bhg4c03u:812": "brāhmaṇaḥ putraiṣaṇāyāś ca vittaṣaṇāyāś ca lokaiṣaṇāyāś ca vyutthāyātha bhikṣācaryaṃ caranti iti saṃnyāsa-vidhāyake vākye brāhmaṇatvasya vivakṣitatvāt |",
  "GE07bhg4c03u:813": "svārājya-kāmo rājā rāja-sūyena yajeta ity atra kṣatriyatvāvat |",
  "GE07bhg4c03u:814": "catvāra āśramā brāhmaṇasya trayo rājan yasya dvau vaiśyasya iti ca smṛteḥ | purāṇe 'pi -",
  "GE07bhg4c03u:815": "mukhajānāmayaṃ dharmo yad viṣṇor liṅga-dhāraṇam |",
  "GE07bhg4c03u:816": "bāhu-jātoru-jātānām nāyaṃ dharmaḥ praśasyate ||",
  "GE07bhg4c03u:817": "iti kṣatriya-vaiśyayoḥ saṃnyāsābhāva uktaḥ |",
  "GE07bhg4c03u:818": "tasmād yuktam evoktaṃ bhagavatā karmaṇaiva hi saṃsiddhim āsthitā janakādayaḥ |",
  "GE07bhg4c03u:819": "sarve rājāśritā dharmā rājā dharmasya dhārakaḥ ity ādi smṛter varṇāśrama-pravartakatvenāpi kṣatriyo 'vaśyaṃ karma kuryād ity āha loketi |",
  "GE07bhg4c03u:820": "lokānāṃ sve sve dharme pravartanam unmārgān nivartanaṃ ca loka-saṅgrahas taṃ paśyann api-śabdāj janakādi-śiṣṭācāram api paśyan karma kartum arhasy evety anvayaḥ |",
  "GE07bhg4c03u:821_0": "kṣatriya-janma-prāpakeṇa karmaṇārabdha-śarīras tvaṃ vidvān api janakādivat prārabdha-karma-phalena",
  "GE07bhg4c03u:821_1": "loka-saṅgrahārthaṃ karma kartuṃ yogyo bhavasi na tu tyaktuṃ brāhmaṇa-janmālābhād ity abhiprāyaḥ |",
  "GE07bhg4c03u:822": "etādṛśa-bhagavad-abhiprāya-vidā bhagavatā bhāṣya-kṛtā brāhmaṇasyaiva saṃnyāso nānyasyeti nirṇītam |",
  "GE07bhg4c03u:823": "vārtika-kṛtā tu prauḍhi-vāda-mātreṇa kṣatriya-vaiśyayor api saṃnyāso 'stīty uktam iti draṣṭavyam ||20||",
  "GE07bhg4c03u:824": "viśvanāthaḥ : atra sadācāraṃ pramāṇayati karmaṇeti |",
  "GE07bhg4c03u:825": "yadi vā tvam ātmānaṃ jñānā̆dhikāriṇaṃ manyase,",
  "GE07bhg4c03u:826": "tad api loke śikṣā grahaṇārthaṃ karmaiva kurv ity āha loketi ||20||",
  "GE07bhg4c03u:827": "baladevaḥ : sadācāram atra pramāṇayati karmaṇaiveti |",
  "GE07bhg4c03u:828": "karmaṇaivopāyena viśuddha-cittāḥ santaḥ saṃsiddhiṃ svātmāvalokana-lakṣaṇām āsthitāḥ prāpuḥ |",
  "GE07bhg4c03u:829": "karmaṇaiveti viśeṣaṇa-sambandha eva-kāras tasyāyogaṃ vyavacchinnatti śaṅkha-pāṇḍura evetivat |",
  "GE07bhg4c03u:830": "tena śravaṇāder na vyudāsaḥ |",
  "GE07bhg4c03u:831": "karmaṇā yajñādinā sahaiva śravaṇādineti kecit |",
  "GE07bhg4c03u:832": "nanu saniṣṭhasyātmāvalokane karmānuṣṭhānaṃ nāstīty uktam |",
  "GE07bhg4c03u:833": "mama pariniṣṭhitasyāvalokita-sva-parātmanaḥ karmopadeśaḥ kuta iti cet tatrāha loketi |",
  "GE07bhg4c03u:834": "satyaṃ tvam īdṛśa eva tathāpi loka-saṅgrahāya karma kurv iti arjune mayi karma kurvāṇe sarva-lokaḥ karma kariṣyati |",
  "GE07bhg4c03u:835": "itarathā mad-dṛṣṭāntenājño 'pi lokaḥ karma tyajan patiṣyatīti loka-saṃrakṣaṇaṃ tat phalam ||20||",
  "GE07bhg4c03u:836": "__________________________________________________________",
  "GE07bhg4c03u:837": "BhG 3.21",
  "GE07bhg4c03u:838": "yad yad ācarati śreṣṭhas tat tad evetaro janaḥ |",
  "GE07bhg4c03u:839": "sa yat pramāṇaṃ kurute lokas tad anuvartate ||21||",
  "GE07bhg4c03u:840": "śrīdharaḥ : karma-karaṇe loka-saṅgraho yathā syāt tad āha yad iti |",
  "GE07bhg4c03u:841": "itaraḥ prākṛto 'pi janas tat tad evācarati |",
  "GE07bhg4c03u:842": "sa śreṣṭho janaḥ karma-śāstraṃ tan-nivṛtti-śāstraṃ vā yat pramāṇaṃ manyate,",
  "GE07bhg4c03u:843": "tad eva loko 'py anusarati ||21||",
  "GE07bhg4c03u:844": "madhusūdanaḥ :",
  "GE07bhg4c03u:845": "nanu mayā karmaṇi kriyamāṇe 'pi lokaḥ kim iti tat-saṅgṛhṇīyād ity āśaṅkya śreṣṭhācārānuvidhāyitvād ity āha yad yad iti |",
  "GE07bhg4c03u:846": "śreṣṭhaḥ pradhāna-bhūto rājādir yad yat karmācarati śubham aśubhaṃ vā tat tad evācaratītaraḥ prākṛtas tad-anugato janaḥ |",
  "GE07bhg4c03u:847": "na tv anyat svātantryeṇety arthaḥ |",
  "GE07bhg4c03u:848": "nanu śāstram avalokyāśāstrīyaṃ śreṣṭhācāraṃ parityajya śāstrīyam eva kuto nācarati loka ity āśaṅkyācāravat pratipattāv api śreṣṭhānusāritām itarasya darśayati sa yad iti |",
  "GE07bhg4c03u:849": "sa śreṣṭho yal laukikaṃ vaidikaṃ vā pramāṇaṃ kurute pramāṇatvena manyate tad eva loko 'py anuvartate pramāṇaṃ kurute na tu svātantryeṇa kiṃcid ity arthaḥ |",
  "GE07bhg4c03u:850": "tathā ca pradhāna-bhūtena tvayā rājñā loka-saṃrakṣaṇārthaṃ karma kartavyam eva pradhānānuyāyino jana-vyavahārā bhavantīti nyāyād ity abhiprāyaḥ ||21||",
  "GE07bhg4c03u:851": "viśvanāthaḥ : loka-saṅgraha-prakāram evāha yad yad iti ||21||",
  "GE07bhg4c03u:852": "baladevaḥ : loka-saṅgraha-prakāram evāha yad yad iti |",
  "GE07bhg4c03u:853": "śreṣṭho mahattamo yat karma yathācarati tat karma tathaivetaraḥ kaniṣṭho 'py ācarati |",
  "GE07bhg4c03u:854": "sa śresṭhas tasmin karmaṇi yac chāstraṃ pramāṇaṃ kurute manyate lokaḥ kaniṣṭho 'pi tad-anuyāyī tad evānuvartate 'nasarati |",
  "GE07bhg4c03u:855": "śāstropetaṃ śreṣṭhācaraṇaṃ kalyāṇa-lipsunā kaniṣṭhenānuṣṭheyam ity arthaḥ |",
  "GE07bhg4c03u:856": "itthaṃ ca tejasvinaḥ śreṣṭhasya ca yat kvacit svairācaraṇaṃ tad-vyāvṛtam |",
  "GE07bhg4c03u:857": "tasya śreṣṭha-kṛtatve 'pi śāstropetatvābhāvāt ||21||",
  "GE07bhg4c03u:858": "__________________________________________________________",
  "GE07bhg4c03u:859": "BhG 3.22",
  "GE07bhg4c03u:860": "na me pārthāsti kartavyaṃ triṣu lokeṣu kiṃcana |",
  "GE07bhg4c03u:861": "nānavāptam avāptavyaṃ varta eva ca karmaṇi ||22||",
  "GE07bhg4c03u:862": "śrīdharaḥ : atra cāhameva dṛṣṭānta ity āha na ma iti tribhiḥ |",
  "GE07bhg4c03u:863": "he pārtha ! me kartavyaṃ nāsti |",
  "GE07bhg4c03u:864": "yatas triṣv api lokeṣu anavāptam aprāptaṃ sadāvaptavyaṃ prāpyaṃ nāsti |",
  "GE07bhg4c03u:865": "tathāpi karmaṇy ahaṃ varta eva karma karomy evety arthaḥ ||22||",
  "GE07bhg4c03u:866": "madhusūdanaḥ : atra cāham eva dṛṣṭānta ity āha na ma iti tribhiḥ |",
  "GE07bhg4c03u:867": "he pārtha na me mama triṣv api lokeṣu kim api kartavyaṃ nāsti |",
  "GE07bhg4c03u:868": "yato 'navāptaṃ phalaṃ kiṃcin mamāvāptavyaṃ nāsti |",
  "GE07bhg4c03u:869": "tathāpi varta eva karmaṇy ahaṃ karma karomy evety arthaḥ |",
  "GE07bhg4c03u:870": "pārtheti sambodhayan viśuddha-kṣatriya-vaṃśodbhavas tvaṃ śūrāpatyāpatyatvena cātyantaṃ mat-samo 'ham iva vartitum arhasīti darśayati ||22||",
  "GE07bhg4c03u:871": "viśvanāthaḥ : atrāham eva dṛṣṭānta ity āha tribhiḥ ||22||",
  "GE07bhg4c03u:872": "baladevaḥ :",
  "GE07bhg4c03u:873": "śreṣṭhaḥ karma-phala-nirapekṣo 'pi loka-saṅgrahāya śāstroditāni karmāṇy ācared ity arthe svaṃ dṛṣṭāntam āha na me pārtheti tribhiḥ |",
  "GE07bhg4c03u:874": "sarveśasya satya-saṅkalpasya satya-kāmasya me kartavyaṃ nāsti |",
  "GE07bhg4c03u:875": "phalārthinā khalu karmānuṣṭheyam |",
  "GE07bhg4c03u:876": "na ca nikhila-phalāśrayasya svayaṃ parama-phalātmano me karmāpekṣyam ity arthaḥ |",
  "GE07bhg4c03u:877": "etad darśayati triṣv iti |",
  "GE07bhg4c03u:878": "yataḥ sarveṣu lokeṣu karmaṇā yat phalam avāptavyaṃ tad-anavāptam alabdhaṃ mama nāsti sarvaṃ tan madīyam evety arthaḥ |",
  "GE07bhg4c03u:879": "tathāpi śāstroktaṃ karmāhaṃ karomy evety āha varta iti ||22||",
  "GE07bhg4c03u:880": "__________________________________________________________",
  "GE07bhg4c03u:881": "BhG 3.23",
  "GE07bhg4c03u:882": "yadi hy ahaṃ na varteyaṃ jātu karmaṇy atandritaḥ |",
  "GE07bhg4c03u:883": "mama vartmānuvartante manuṣyāḥ pārtha sarvaśaḥ ||23||",
  "GE07bhg4c03u:884": "śrīdharaḥ : akaraṇe lokasya nāśaṃ darśayati yadi hy aham iti |",
  "GE07bhg4c03u:885": "jātu kadācit |",
  "GE07bhg4c03u:886": "atandrito 'nalasaḥ san yadi karmaṇi na varteya karma nānutiṣṭheyam,",
  "GE07bhg4c03u:887": "tarhi mamaiva vartma mārgaṃ manuṣyā anuvartante anuverterann ity arthaḥ ||23||",
  "GE07bhg4c03u:888": "madhusūdanaḥ : loka-saṅgraho 'pi na te kartavyo viphalatvād ity āśaṅkyāha yadi hy aham iti |",
  "GE07bhg4c03u:889_0": "yadi punar aham atandrito 'nalasaḥ san karmaṇi jātu kadācin na varteya nānutiṣṭheyaṃ",
  "GE07bhg4c03u:889_1": "karmāṇi tadā mama śreṣṭhasya sato vartma mārgaṃ he pārtha manuṣyāḥ karmādhikāriṇaḥ",
  "GE07bhg4c03u:889_2": "santo 'nuvartante 'nuvarteran sarvaśaḥ sarva-prakāraiḥ ||23 ||",
  "GE07bhg4c03u:890": "viśvanāthaḥ : anuvartate 'nuvarterann ity arthaḥ ||23||",
  "GE07bhg4c03u:891": "baladevaḥ : yadīti |",
  "GE07bhg4c03u:892_0": "ahaṃ sarveśvaraḥ siddha-sarvārtho 'pi yadu-kulāvatīrṇo jātu kadācit tat-kulocite",
  "GE07bhg4c03u:892_1": "śāstrokte karmaṇi na varteya tan na kuryām atandritaḥ sāvadhānaḥ san tarhi māṃ dṛṣṭāntaṃ",
  "GE07bhg4c03u:892_2": "kṛtvā manuṣyāḥ śreṣṭhasya mama vartma kula-vihitācāra-tyāga-rūpam anuvarteran tato",
  "GE07bhg4c03u:892_3": "bhraṃśerann ity arthaḥ ||23 ||",
  "GE07bhg4c03u:893": "__________________________________________________________",
  "GE07bhg4c03u:894": "BhG 3.24",
  "GE07bhg4c03u:895": "utsīdeyur ime lokā na kuryāṃ karma ced aham |",
  "GE07bhg4c03u:896": "saṃkarasya ca kartā syām upahanyām imāḥ prajāḥ ||24||",
  "GE07bhg4c03u:897": "śrīdharaḥ : tataḥ kiṃ ? ata āha utsīdeyur iti |",
  "GE07bhg4c03u:898": "utsīdeyur dharma-lopena naśyeyuḥ |",
  "GE07bhg4c03u:899": "tataś ca yo varṇa-saṅkaro bhavet tasyāpy aham eva kartā syāṃ bhaveyam |",
  "GE07bhg4c03u:900": "evam aham eva prajā upahanyāṃ malinīkuryām iti ||24||",
  "GE07bhg4c03u:901": "madhusūdanaḥ :",
  "GE07bhg4c03u:902": "śreṣṭhasya tava mārgānuvartitvaṃ manuṣyāṇām ucitam eva anuvartitve ko doṣa ity ata āha utsīdeyur iti |",
  "GE07bhg4c03u:903": "aham īśvaraś ced yadi karma na kuryāṃ tadā mad-anuvartināṃ manv-ādīnām api karmānupapatter loka-sthiti-hetoḥ karmaṇo lopeneme sarve lokā utsīdeyur vinaśyeyuḥ |",
  "GE07bhg4c03u:904": "tataś ca varṇa-saṃkarasya ca kartāham eva syām |",
  "GE07bhg4c03u:905": "tena cemāḥ sarvāḥ prajā aham evopahanyāṃ dharma-lopena vināśayeyam |",
  "GE07bhg4c03u:906": "kathaṃ ca prajānām anugrahārthaṃ pravṛtta īśvaro 'haṃ tāḥ sarvā vināśayeyam ity abhiprāyaḥ |",
  "GE07bhg4c03u:907": "yad yad ācaratīty āder aparā yojanā |",
  "GE07bhg4c03u:908": "na kevalaṃ loka-saṃgrahaṃ sampaśyan kartum arhasy api tu śreṣṭhācāratvād apīty āha yad yad iti |",
  "GE07bhg4c03u:909": "tathā ca mama śreṣṭhasya yādṛśa eva ācāras tādṛśa eva mad-anuvartinā tvayānuṣṭheyo na svātantryeṇānya ity arthaḥ |",
  "GE07bhg4c03u:910": "kīdṛśas tavācāro yo mayānuvartanīya ity ākāṅkṣāyāṃ na me pārthety ādibhis tribhiḥ ślokais tat-pradarśanam iti ||24||",
  "GE07bhg4c03u:911": "viśvanāthaḥ : utsīdeyur māṃ dṛṣṭāntīkṛtya dharmam akurvāṇā bhraṃśeyuḥ |",
  "GE07bhg4c03u:912": "tataś ca varṇa-saṅkaro bhavet tasyāpy aham eva kartā syām evam aham eva prajā hanyām |",
  "GE07bhg4c03u:913": "malināḥ kuryām ||24||",
  "GE07bhg4c03u:914": "baladevaḥ : tataḥ kiṃ syād ity āha utsīdeyur iti |",
  "GE07bhg4c03u:915": "ahaṃ sarva-śreṣṭhaś cet śāstroktaṃ karma na kuryāṃ tarhīme lokā utsīdeyur vibhraṣṭa-maryādāḥ syuḥ |",
  "GE07bhg4c03u:916": "tad-vibhraṃśe sati yaḥ saṅkaraḥ syāt tasyāpy aham eva kartā syām |",
  "GE07bhg4c03u:917": "evaṃ ca prajāpatir aham imāḥ prajāḥ sāṅkarya-doṣeṇopahanyāṃ malināḥ kuryām |",
  "GE07bhg4c03u:918": "tathā ca - eṣa setur vidharaṇa eṣāṃ lokānām asaṃbhedāya iti śrutyā loka-maryādā-vidhārakatvena parigītasya me tan-maryādā-bhedakatvaṃ syād iti |",
  "GE07bhg4c03u:919": "evaṃ upadiśato 'pi harer yat kiṃcit sva-bhakta-sukhecchoḥ svairācaritaṃ dṛṣṭaṃ,",
  "GE07bhg4c03u:920": "tat khalu vidhāyakena tad-vacasānupetatvād īśvarīyatvāc cāvarair naivācaraṇīyam |",
  "GE07bhg4c03u:921": "yad uktaṃ śrīmatā śukena -",
  "GE07bhg4c03u:922": "īśvarāṇāṃ vacaḥ satyaṃ",
  "GE07bhg4c03u:923": "tathaivācaritaṃ kvacit |",
  "GE07bhg4c03u:924": "teṣāṃ yat sva-vaco-yuktaṃ",
  "GE07bhg4c03u:925": "buddhimāṃs tat samācaret ||",
  "GE07bhg4c03u:926": "naitat samācarej jātu",
  "GE07bhg4c03u:927": "manasāpi hy anīśvaraḥ |",
  "GE07bhg4c03u:928": "vinaśyaty ācaran mauḍhyād",
  "GE07bhg4c03u:929": "yathārudro |bdhi-jaṃ viṣam || [BhP 10.33.31-2] iti ||24||",
  "GE07bhg4c03u:930": "__________________________________________________________",
  "GE07bhg4c03u:931": "BhG 3.25",
  "GE07bhg4c03u:932": "saktāḥ karmaṇy avidvāṃso yathā kurvanti bhārata |",
  "GE07bhg4c03u:933": "kuryād vidvāṃs tathāsaktaś cikīrṣur loka-saṃgraham ||25||",
  "GE07bhg4c03u:934": "śrīdharaḥ :",
  "GE07bhg4c03u:935": "tasmād ātmavidāpi loka-saṅgrahārtha tat-kṛpayā karma kāryam evety upasaṃharati saktā iti |",
  "GE07bhg4c03u:936": "karmaṇi saktā abhiniviṣṭāḥ santo yathājñāḥ karmāṇi kurvanti,",
  "GE07bhg4c03u:937": "asaktaḥ san vidvān api kuryāt loka-saṃgraham kartum icchuḥ ||25||",
  "GE07bhg4c03u:938": "madhusūdanaḥ :",
  "GE07bhg4c03u:939": "nanu taveśvarasya loka-saṃgrahārthaṃ karmāṇi kurvāṇasyāpi kartṛtvābhimānābhāvān na kāpi kṣatiḥ |",
  "GE07bhg4c03u:940": "mama tu jīvasya loka-saṃgrahārthaṃ karmāṇi kurvāṇasya kartṛtvābhimānena jñānābhibhavaḥ syād ity ata āha saktā iti |",
  "GE07bhg4c03u:941": "saktāḥ kartṛtvābhimānena phalābhisandhinā ca karmaṇy abhiniviṣṭā avidvāṃso 'jñā yathā kurvanti karma loka-saṃgrahaṃ kartum icchur vidvān ātmavid api tathaiva kuryāt |",
  "GE07bhg4c03u:942": "kintu asaktaḥ san kartṛtvābhimānaṃ phalābhisandhiṃ cākurvann ity arthaḥ |",
  "GE07bhg4c03u:943": "bhārateti bharata-vaṃśodbhavatvenabhā jñānaṃ tasyāṃ ratatvena vā tvaṃ yathokta-śāstrārtha-bodha-yogyo 'sīti darśayati ||25||",
  "GE07bhg4c03u:944": "viśvanāthaḥ : tasmāt pratiṣṭhitena jñānināpi karma kartavyam ity upasaṃharati saktā iti ||25||",
  "GE07bhg4c03u:945": "baladevaḥ :",
  "GE07bhg4c03u:946": "tasmāt pratiṣṭhite 'pi tvaṃ loka-hitāya vedoktaṃ sva-karma prakurv ity āśayenāha saktā iti |",
  "GE07bhg4c03u:947": "ajñā yathā karmaṇi saktāḥ phala-lipsayābhiniviṣṭās tata kurvanty evaṃ vidvān api kuryāt |",
  "GE07bhg4c03u:948": "kintv asaktaḥ phala-lipsā-śūnyaḥ san |",
  "GE07bhg4c03u:949": "sphuṭam anyat ||25||",
  "GE07bhg4c03u:950": "__________________________________________________________",
  "GE07bhg4c03u:951": "BhG 3.26",
  "GE07bhg4c03u:952": "na buddhi-bhedaṃ janayed ajñānāṃ karma-saṅginām |",
  "GE07bhg4c03u:953": "joṣayet sarva-karmāṇi vidvān yuktaḥ samācaran ||26||",
  "GE07bhg4c03u:954": "śrīdharaḥ : nanu kṛpayā tattva-jñānam evopadeṣṭuṃ yuktam |",
  "GE07bhg4c03u:955": "nety āha na buddhi-bhedam iti ajñānām ataeva karma-saṅgināṃ karmāsaktānām akartātmeopadeśena buddher bhedam anyathātvaṃ na janayet |",
  "GE07bhg4c03u:956": "karmaṇaḥ sakāśād buddhi-vicālanaṃ na kuryāt |",
  "GE07bhg4c03u:957": "api tu joṣayet sevayet |",
  "GE07bhg4c03u:958": "ajñān karmāṇi kārayed ity arthaḥ |",
  "GE07bhg4c03u:959": "katham ? yukto 'vahito bhūtvā svayam ācaran san |",
  "GE07bhg4c03u:960": "buddhi-vicālane kṛte sati karmasu śraddhā-nivṛtter jñānasya cānutpattes tesām ubhaya-bhraṃśaḥ syād iti bhāvaḥ ||26||",
  "GE07bhg4c03u:961": "madhusūdanaḥ :",
  "GE07bhg4c03u:962": "nanu karmānuṣṭhānenaiva loka-saṃgrahaḥ kartavyo na tu tattva-jñānopadeśeneti ko hetur ata āha na buddhīti |",
  "GE07bhg4c03u:963_0": "ajñānām avivekināṃ kartṛtvābhimānena phalābhisandhinā ca karma-saṅgināṃ karmaṇy abhiniviṣṭānāṃ",
  "GE07bhg4c03u:963_1": "yā buddhir aham etat karma kariṣya etat-phalaṃ ca bhokṣya iti tasyā bhedaṃ vicālanam",
  "GE07bhg4c03u:963_2": "akartrātmopadeśena na kuryāt |",
  "GE07bhg4c03u:964": "kintu yukto 'vahitaḥ san vidvān loka-saṃgrahaṃ cikīrṣur avidvad-adhikārikāṇi sarva-karmaṇi samācaraṃs teṣāṃ śraddhām utpādya joṣayet prītyā sevayet |",
  "GE07bhg4c03u:965": "anadhikāriṇām upadeśena buddhi-vicālane kṛte karmasu śraddhā-nivṛttir jñānasya cānutpatter ubhaya-bhraṣṭatvaṃ syāt | tathā coktaṃ-",
  "GE07bhg4c03u:966": "ajñasyārdha-prabuddhasya sarvaṃ brahmeti yo vadet |",
  "GE07bhg4c03u:967": "mahā-niraya-jāleṣu sa tena viniyojitaḥ || iti ||26||",
  "GE07bhg4c03u:968": "viśvanāthaḥ : alaṃ karma-jaḍimnā |",
  "GE07bhg4c03u:969": "tvaṃ karma-sannyāsaṃ kṛtvā jñānābhyāsenāham iva kṛtārthībhavaiti buddhi-bhedaṃ na janayet karma-saṅginaṃ aśuddhāntaḥkaraṇatvena karmasv evāsaktimatām |",
  "GE07bhg4c03u:970": "kintu tvaṃ kṛtārthībhaviṣyan niṣkāma-karmaiva kru iti karmāṇy eva yojayet kārayet |",
  "GE07bhg4c03u:971": "atra karmāṇi samācaran svayam eva dṛṣṭāntībhavet |",
  "GE07bhg4c03u:972": "nanu,",
  "GE07bhg4c03u:973": "svayaṃ niḥśreyasaṃ vidvān na vakty ajñāya karma hi |",
  "GE07bhg4c03u:974": "na rāti rogiṇo 'pathyaṃ vāñchato 'pi bhiṣaktamaḥ || [BhP 6.9.5]",
  "GE07bhg4c03u:975": "ity ajita-vākyenaitad virudhyate |",
  "GE07bhg4c03u:976": "satyam |",
  "GE07bhg4c03u:977": "tat khalu bhakty-upadeṣṭṛka-viṣayam idaṃ tu jñānopadeṣṭṛka-viṣayam ity avirodhaḥ |",
  "GE07bhg4c03u:978": "jñānasyāntaḥkaraṇa-śuddhy-adhīnatvāt |",
  "GE07bhg4c03u:979": "tac chuddhes tu niṣkāma-karmādhīnatvāt,",
  "GE07bhg4c03u:980": "bhaktes tu svataḥ prābalyād antaḥkaraṇa-śuddhi-paryantānapekṣatvāt |",
  "GE07bhg4c03u:981": "yadi bhaktau śraddhām utpādayituṃ śaknuyāt,",
  "GE07bhg4c03u:982": "tadā karmiṇāṃ buddhi-bhedam api janayet,",
  "GE07bhg4c03u:983": "bhaktau śraddhāvatāṃ karmānadhikārāt -",
  "GE07bhg4c03u:984": "tāvat karmāṇi kurvīta na nirvidyeta yāvatā |",
  "GE07bhg4c03u:985": "mat-kathā-śravaṇādau vā śraddhā yāvan na jāyate || [BhP 11.20.9] iti |",
  "GE07bhg4c03u:986": "dharmān santyajya yaḥ sarvān māṃ bhajet sa tu sattamaḥ [BhP 11.11.32]iti,",
  "GE07bhg4c03u:987": "sarva-dharmān parityajya mām ekaṃ śaraṇaṃ vraja [Gītā 18.66] iti,",
  "GE07bhg4c03u:988": "tyaktvā sva-dharmaṃ caraṇāmbujaṃ harer",
  "GE07bhg4c03u:989": "bhajann apakvo |tha patet tato yadi [BhP 1.5.17]",
  "GE07bhg4c03u:990": "ity-ādi-vacanebhya iti vivecanīyam ||26||",
  "GE07bhg4c03u:991": "baladevaḥ : kiṃ ca loka-hitecchur jñānī sāvahitaḥ syād ity āha na buddhīti |",
  "GE07bhg4c03u:992": "vidvān pariniṣṭhito 'pi karma-saṅgināṃ karma-śraddhā-jāḍya-bhājām ajñānāṃ buddhi-bhedaṃ na janayet |",
  "GE07bhg4c03u:993": "kiṃ karmab hir aham iva jñānenaiva kṛtārtho bhaveti karma-niṣṭhātas tad-buddhiṃ nāpanayed ity arthaḥ |",
  "GE07bhg4c03u:994": "kintu svayaṃ karmasu yuktaḥ sāvadhānas tāni samyak sarvāṅgopasaṃhāreṇācaran sarvāṇi vihitāni karmāṇi yoṣayet prītyā sevayet ajñān karmāṇi kārayed ity arthaḥ |",
  "GE07bhg4c03u:995": "buddhi-bhede sati karmasu śraddhā-nivṛtte jñānasya cānudayād ubhaya-vibhraṣṭās te syur iti bhāvaḥ |",
  "GE07bhg4c03u:996": "svayaṃ niḥśreyasaṃ vidvān na vakty ajñāya karma hi |",
  "GE07bhg4c03u:997": "na rāti rogiṇo 'pathyaṃ vāñchato 'pi bhiṣaktamaḥ || [BhP 6.9.5]",
  "GE07bhg4c03u:998": "ity ajitoktis tu karma-saṅgītara-paratayā neyā ||26||",
  "GE07bhg4c03u:999": "__________________________________________________________",
  "GE07bhg4c03u:1000": "BhG 3.27",
  "GE07bhg4c03u:1001": "prakṛteḥ kriyamāṇāni guṇaiḥ karmāṇi sarvaśaḥ |",
  "GE07bhg4c03u:1002": "ahaṃkāra-vimūḍhātmā kartāham iti manyate ||27||",
  "GE07bhg4c03u:1003": "śrīdharaḥ : nanu viduṣo 'pi cet karma kartavyaṃ tarhi vidvad-aviduṣoḥ ko viśeṣaḥ ?",
  "GE07bhg4c03u:1004": "ity āśaṅkyobhayor viśeṣaṃ darśayati prakṛter iti dvābhyām |",
  "GE07bhg4c03u:1005": "prakṛter guṇaiḥ prakṛti-kāryair indriyaiḥ sarva-prakāreṇa kriyamāṇāni karmāṇi |",
  "GE07bhg4c03u:1006": "tāny aham eva kartā karomīti manyate |",
  "GE07bhg4c03u:1007": "atra hetuḥ - ahaṃkāreṇa indriyādiṣv ātmādhyāsena vimūḍha-buddhiḥ san ||27||",
  "GE07bhg4c03u:1008": "madhusūdanaḥ :",
  "GE07bhg4c03u:1009": "vidvad-aviduṣoḥ karmānuṣṣṭhāna-sāmye 'pi kartṛtvābhimāna-tad-abhāvābhyāṃ viśeṣaṃ darśayan saktāḥ karmaṇīti-ślokārthaṃ vivṛṇoti dvābhyāṃ prakṛter iti |",
  "GE07bhg4c03u:1010": "prakṛtir māyā sattva-rajas-tamo-guṇa-mayī mithyā-jñānātmikā pārameśvarī śaktiḥ māyāṃ tu prakṛtiṃ vidyān māyinaṃ tu maheśvaraṃ iti śruteḥ |",
  "GE07bhg4c03u:1011_0": "tasyāḥ prakṛter guṇair vikāraiḥ kārya-kāraṇa-rūpaiḥ kriyamāṇāni laukikāni vaidikāni",
  "GE07bhg4c03u:1011_1": "ca karmāṇi sarvaśaḥ sarva-prakārair ahaṅkāreṇa kārya-kāraṇa-saṃghātātma-pratyayena",
  "GE07bhg4c03u:1011_2": "vimūḍhaḥ svarūpa-vivekāsamartha ātmāntaḥkaraṇaṃ yasya so 'haṅkāra-vimūḍhātmānātmany",
  "GE07bhg4c03u:1011_3": "ātmābhimānī tāni karmāṇi kartāham iti karomy aham iti manyate kartṛtvādhyāsena |",
  "GE07bhg4c03u:1012": "kartāham iti tṛn-pratyayaḥ |",
  "GE07bhg4c03u:1013": "tena na lokāvyaya-niṣṭhā-khal-artha-tṛṇām",
  "GE07bhg4c03u:1014": "[Pāṇ 2.3.69] iti ṣaṣṭhī-pratiṣedhaḥ ||27||",
  "GE07bhg4c03u:1015": "viśvanāthaḥ : nanu yadi vidvān api karma kuryāt, tarhi vidvad-aviduṣoḥ ko viśeṣaḥ ?",
  "GE07bhg4c03u:1016": "ity āśaṅkya tayor viśeṣaṃ darśayati prakṛter iti dvābhyām |",
  "GE07bhg4c03u:1017": "prakṛter guṇaiḥ kāryair indriyaiḥ sarvaśaḥ sarva-prakāreṇa kriyamāṇāni yāni karmāṇi tāny aham eva kartā karomīty avidvān manyate ||27||",
  "GE07bhg4c03u:1018": "baladevaḥ : karmitva-sāmye 'pi vijñājñayor viśeṣam āha prakṛter iti dvābhyām |",
  "GE07bhg4c03u:1019": "ahaṃkāra-vimūḍhātmā jano 'haṃ karmāṇi karteti manyate |",
  "GE07bhg4c03u:1020": "na lokāvyaya-niṣṭhā iti sūtrāt ṣaṣṭhī-niṣedhaḥ |",
  "GE07bhg4c03u:1021": "karmāṇi laukikāni vaidikāni ca |",
  "GE07bhg4c03u:1022": "tāni kīdṛśānīty āha prakṛter īśa-māyāyā guṇais tat-kāryair śarīrendriya-prāṇair īśvara-pravartitaiḥ kriyamāṇānīti |",
  "GE07bhg4c03u:1023_0": "idam eva veditavyam - upakrama-vinirṇayāt saṃvid-vapur-jīvātmāsmad-arthaḥ kartā cānādi-kāla-viṣaya-bhoga-vāsanākrāntas",
  "GE07bhg4c03u:1023_1": "tad-bhogārthikāṃ sva-sannihitāṃ prakṛtim āśliṣṭas tat-kāryeṇāhaṅkāreṇa vimūḍhātmā",
  "GE07bhg4c03u:1023_2": "tādṛśa-sva-vijñāna-śūnyaḥ śarīrādy-ahaṃ-bhāvavān prākṛtaiḥ śarīrādibhir īśena ca",
  "GE07bhg4c03u:1023_3": "siddhāni karmāṇi mayaivaikena kṛtānīti manyate |",
  "GE07bhg4c03u:1024": "kartur ātmano yat kartṛtvaṃ tat kila dehādibhis",
  "GE07bhg4c03u:1025": "tribhiḥ paramātmanā ca sarva-pravartakena ca siddhyati |",
  "GE07bhg4c03u:1026": "na tv ekena jīvenaiva |",
  "GE07bhg4c03u:1027": "tac ca mayaiva siddhyatīti jīvo yan manyate tad ahaṅkāra-vimauḍhyād eva - adhiṣṭhānaṃ tathā karthā [Gītā 18.14] ity ādikāc caramādhyāya-vākya-trayāt |",
  "GE07bhg4c03u:1028": "kārya-kāraṇa-kartṛtve hetuḥ prakṛtir ucyate [Gītā 13.18] ity atra śarīrendriyādi-kartṛtvaṃ prakṛter iti yad varṇayiṣyate,",
  "GE07bhg4c03u:1029": "tatrāpi kevalāyās tasyās tan na śakyaṃ mantum |",
  "GE07bhg4c03u:1030": "puruṣa-saṃsargeṇaiva tat-pravṛtter aṅgīkārāt |",
  "GE07bhg4c03u:1031": "tataś ca puruṣasya kartṛtvam avarjanīyam iti vyākhyāsyate ||27||",
  "GE07bhg4c03u:1032": "__________________________________________________________",
  "GE07bhg4c03u:1033": "BhG 3.28",
  "GE07bhg4c03u:1034": "tattvavit tu mahā-bāho guṇa-karma-vibhāgayoḥ |",
  "GE07bhg4c03u:1035": "guṇā guṇeṣu vartanta iti matvā na sajjate ||28||",
  "GE07bhg4c03u:1036": "śrīdharaḥ : vidvāṃs tu na tathā manyate ity āha tattvavid iti |",
  "GE07bhg4c03u:1037": "nāhaṃ guṇātmaka iti guṇebhya ātmano vibhāgaḥ |",
  "GE07bhg4c03u:1038": "na me karmāṇīti karmabhyo 'py ātmano vibhāgaḥ |",
  "GE07bhg4c03u:1039": "tayor guṇa-karma-vibhāgayor yas tattvaṃ vetti sa tu na kartṛtvābhiniveśaṃ na karoti |",
  "GE07bhg4c03u:1040": "tatra hetuḥ - guṇā iti |",
  "GE07bhg4c03u:1041": "guṇā indriyāṇi guṇeṣu viṣayeṣu vartante nāham iti matvā ||28||",
  "GE07bhg4c03u:1042": "madhusūdanaḥ : vidvāṃs tu tathā na manyata ity āha tattvavid iti |",
  "GE07bhg4c03u:1043": "tattvaṃ yāthātmyaṃ vettīti tattvavit |",
  "GE07bhg4c03u:1044": "tu-śabdena tasyājñād vaiśiṣṭyam āha |",
  "GE07bhg4c03u:1045": "kasya tattvam ity ata āha guṇa-karma-vibhāgayoḥ |",
  "GE07bhg4c03u:1046": "guṇā dehendriyāntaḥ-karaṇāny ahaṅkārāspadāni karmāṇi ca teṣāṃ vyāpāra-bhūtāni mama-kārāspadānīti guṇa-karmeti dvandvaikavad bhāvaḥ |",
  "GE07bhg4c03u:1047": "vibhajyate sarveṣāṃ jaḍānāṃ vikāriṇāṃ bhāsakatvena pṛthag bhavatīti vibhāgaḥ sva-prakāśa-jñāna-rūpo 'saṅga ātmā |",
  "GE07bhg4c03u:1048": "guṇa-karma ca vibhāgaś ceti dvandvaḥ |",
  "GE07bhg4c03u:1049_0": "tayor guṇa-karma-vibhāgayor bhāsya-bhāsakayor jaḍa-caitanyayor vikāri-nirvikārayos",
  "GE07bhg4c03u:1049_1": "tattvaṃ yāthātmyaṃ yo vetti sa guṇāḥ karaṇātmakā guṇeṣu viṣayeṣu pravartante vikāritvān",
  "GE07bhg4c03u:1049_2": "na tu nirvikāra ātmeti matvā na sajjate saktiṃ kartṛtvābhiniveśam atattvavid iva",
  "GE07bhg4c03u:1049_3": "na karoti | he mahābāho",
  "GE07bhg4c03u:1050": "! iti sambodhayan sāmudrikokta-sat-puruṣa-lakṣaṇa-yogitvān na pṛthag-jana-sādhāraṇyena tvam avivekī bhavitum arhasīti sūcayati |",
  "GE07bhg4c03u:1051": "guṇa-vibhāgasya karma-vibhāgasya ca tattvavid iti vā |",
  "GE07bhg4c03u:1052": "asmin pakṣe guṇa-karmaṇor ity etāvataiva nirvāhe vibhāga-padasya prayojanaṃ cintyam ||28||",
  "GE07bhg4c03u:1053": "viśvanāthaḥ : guṇa-karmaṇor yau vibhāgau tayos tattvaṃ vettīti saḥ |",
  "GE07bhg4c03u:1054": "tatra guṇa-vibhāgaḥ sattva-rajas-tamāṃsi |",
  "GE07bhg4c03u:1055": "karma-vibhāgaḥ sattvādi-kārya-bhedā devatendriya-viṣayāḥ |",
  "GE07bhg4c03u:1056": "tayos tattvaṃ svarūpaṃ |",
  "GE07bhg4c03u:1057": "taj-jñas tu tattva-vit |",
  "GE07bhg4c03u:1058": "guṇā devatāḥ prayojyānīndriyāṇi cakṣur-ādīni guṇeṣu rūpādiṣu viṣayeṣu vartante |",
  "GE07bhg4c03u:1059": "ahaṃ tu na guṇaḥ,",
  "GE07bhg4c03u:1060": "nāpi guṇa-kāryaḥ ko 'pi,",
  "GE07bhg4c03u:1061": "nāpi guṇeṣu guṇa-kāryeṣu teṣu me ko 'pi sambandha iti matvā vidvāṃs tu na sajjate ||28||",
  "GE07bhg4c03u:1062": "baladevaḥ : vijñas tu na tathety āha tattva-vit tv iti |",
  "GE07bhg4c03u:1063": "guṇa-vibhāgasya karma-vibhāgasya ca tattva-vit |",
  "GE07bhg4c03u:1064": "guṇebhya indriyebhyaḥ karmabhyaś ca tat-kṛtebhyo yaḥ svayasa vibhāgo bhedas tasya tattvaṃ svarūpaṃ tat-tad-vaidharmya-paryālocanayā yo nāhaṃ guṇa-karma-vapuḥ iti vettīty arthaḥ |",
  "GE07bhg4c03u:1065": "sa hi guṇā indriyāṇi guṇeṣu śabdādiṣu viṣayeṣu tat-tad-devatā-preritāni pravartante tān prakāśayanti |",
  "GE07bhg4c03u:1066": "ahaṃ tv asaṅga-vijñānānandatvāt tad-bhinno,",
  "GE07bhg4c03u:1067": "na teṣu tādrūpyeṇa varte,",
  "GE07bhg4c03u:1068": "na tān prakāśayāmīti matvā teṣu na sajjante |",
  "GE07bhg4c03u:1069": "kintv ātmany eva sajjate |",
  "GE07bhg4c03u:1070": "atrāpi matvety anena kartṛtvaṃ jīvasyoktaṃ bodhyam ||28||",
  "GE07bhg4c03u:1071": "__________________________________________________________",
  "GE07bhg4c03u:1072": "BhG 3.29",
  "GE07bhg4c03u:1073": "prakṛter guṇa-saṃmūḍhāḥ sajjante guṇa-karmasu |",
  "GE07bhg4c03u:1074": "tān akṛtsna-vido mandān kṛtsna-vin na vicālayet ||29||",
  "GE07bhg4c03u:1075": "śrīdharaḥ : na buddhi-bhedam ity upasaṃharati prakṛter iti |",
  "GE07bhg4c03u:1076": "ye prakṛter guṇaiḥ sattvādibhiḥ saṃmūḍhāḥ santaḥ guṇeṣv indriyeṣu tat-karmasu ca sajjante |",
  "GE07bhg4c03u:1077": "tān akṛtsna-vido mandān manda-matīn kṛtsna-vit sarvajño na vicālayet ||29||",
  "GE07bhg4c03u:1078": "madhusūdanaḥ :",
  "GE07bhg4c03u:1079": "tad evaṃ vidvad-aviduṣoḥ karmānuṣṭhāna-sāmyena vidvān aviduṣo buddhi-bhedaṃ na kuryād ity uktam upasaṃharati |",
  "GE07bhg4c03u:1080_0": "prakṛteḥ pūrvoktāyā māyāyā guṇaiḥ kāryatayā dharmair dehādibhir vikāraiḥ samyaṅ mūḍhāḥ",
  "GE07bhg4c03u:1080_1": "svarūpāsphuraṇena tān evātmatvena manyamānās teṣām eva guṇānāṃ dehendriyāntaḥ-karaṇānāṃ",
  "GE07bhg4c03u:1080_2": "karmasu vyāpāreṣu sajjante saktiṃ vayaṃ kurmas tat-phalāyeti dṛḍhatarām ātmīya-buddhiṃ",
  "GE07bhg4c03u:1080_3": "kurvanti ye tān karma-saṅgino 'kṛtsna-vido 'nātmābhimānino madnān aśuddha-cittatvena",
  "GE07bhg4c03u:1080_4": "jñā̆nādhikāram aprāptān kṛtsna-vit paripūrṇātmavit svayaṃ na vicālayet karma-śraddhāto",
  "GE07bhg4c03u:1080_5": "na pracyāvayed ity arthaḥ |",
  "GE07bhg4c03u:1081": "ye tv amandāḥ śuddhāntaḥ-karaṇās te svayam eva vivekodayena vicalanti jñānādhikāraṃ prāptā ity abhiprāyaḥ |",
  "GE07bhg4c03u:1082": "kṛtsnākṛtsna-śabdāv ātmānātma-paratayā śruty-arthānusāreṇa vārtika-kṛdbhir vyākhyātau -",
  "GE07bhg4c03u:1083": "sad evety ādi-vākyebhyaḥ kṛtsnaṃ vastu yato 'dvayam |",
  "GE07bhg4c03u:1084": "sambhavas tad-viruddhasya kuto 'kṛtsnasya vastunaḥ ||",
  "GE07bhg4c03u:1085": "yasmin dṛṣṭe 'py adṛṣṭo 'rthaḥ sa tad anyaś ca śiṣyate |",
  "GE07bhg4c03u:1086": "tathādṛṣṭe 'pi dṛṣṭaḥ syād akṛtsnas tādṛg ucyate || iti |",
  "GE07bhg4c03u:1087_0": "anātmanaḥ sāvayavatvād aneka-dharmavattāc ca kenacid dharmeṇa kenacid avayavena vā",
  "GE07bhg4c03u:1087_1": "viśiṣṭe tasminn ekasmin ghaṭādau jñāte 'pi dharmāntareṇa avayavāntareṇa vā viśiṣṭaḥ",
  "GE07bhg4c03u:1087_2": "sa evājñāto 'vaśiṣyate |",
  "GE07bhg4c03u:1088": "tad anyaś ca paṭādir ajñāto ' vaśiṣyata eva |",
  "GE07bhg4c03u:1089": "tathā tasmin ghaṭādāv ajñāte 'pi paṭādir jñātaḥ syād iti taj-jñāne 'pi tasyānyasya cājñānāt tad-ajñāne æpy anya-jñānāc ca so 'kṛtsna ucyate |",
  "GE07bhg4c03u:1090": "kṛtsnas tv advaya ātmaiva taj-jñāne kasyacid avaśeṣasyābhāvād iti śloka-dvayārthaḥ ||29||",
  "GE07bhg4c03u:1091": "viśvanāthaḥ :",
  "GE07bhg4c03u:1092": "nanu yadi jīvā guṇebhyo guṇa-kāryebhyaś ca pṛthag-bhūtās tad-asambandhās tarhi kathaṃ te viṣayeṣu sajjanto dṛśyante ?",
  "GE07bhg4c03u:1093": "tatrāha prakṛter guṇa-saṃmūḍhās tad-āveśāt prāpta-saṃmohā yathā bhūtāviṣṭo manuṣya ātmānaṃ bhūtam eva manyate,",
  "GE07bhg4c03u:1094": "tathaiva prakṛti-guṇāviṣṭā jīvāḥ svān guṇān eva manyante |",
  "GE07bhg4c03u:1095": "tato guṇa-karmasu guṇa-kāryeṣu viṣayeṣu sajjante |",
  "GE07bhg4c03u:1096": "tān akṛtsna-vido manda-matīn kṛtsna-vit sarvajño na vicālayet |",
  "GE07bhg4c03u:1097": "tvaṃ guṇebhyaḥ pṛthag-bhūto jīvo na tu guṇaḥ iti vicāraṃ prāpayituṃ na yatate,",
  "GE07bhg4c03u:1098": "kintu guṇāveśa-nivartakaṃ niṣkāma-karmaiva kārayet |",
  "GE07bhg4c03u:1099": "na hi bhūtāviṣṭo manuṣyaḥ na tvaṃ bhūtaḥ kintu manuṣya eva iti śata-kṛtve 'py upadeśena na svāsthyam āpadyate,",
  "GE07bhg4c03u:1100": "kintu tan-nivartakauṣudha-maṇi-mantrādi-prayogenaiveti bhāvaḥ ||29||",
  "GE07bhg4c03u:1101": "baladevaḥ : na buddhi-bhedaṃ janayed ity etad upasaṃharati prakṛter iti |",
  "GE07bhg4c03u:1102": "prakṛter guṇena tat-kāryeṇāhaṅkāreṇa mūḍhā bhūtāveśa-nyāyena dehādikam evātmānaṃ manyamānā janā guṇānāṃ dehendriyāṇāṃ karmasu vyāpāreṣu sajjante |",
  "GE07bhg4c03u:1103": "tān akṛtsna-vido 'lpa-jñān mandān ātma-tattva-grahaṇālasān kṛtsna-vit pūrṇātma-jñāno na vicālayet guṇa-karmānyo viśuddha-caitanyānandas tvam iti tattvaṃ grāhayituṃ necchet,",
  "GE07bhg4c03u:1104": "kintu tad-rucim anusṛtya vaidika-karmāṇi śreṇyākramād ātma-tattva-pravaṇaṃ cikīrsed iti bhāvaḥ ||29||",
  "GE07bhg4c03u:1105": "__________________________________________________________",
  "GE07bhg4c03u:1106": "BhG 3.30",
  "GE07bhg4c03u:1107": "mayi sarvāṇi karmāṇi saṃnyasyādhyātma-cetasā |",
  "GE07bhg4c03u:1108": "nirāśīr nirmamo bhūtvā yudhyasva vigata-jvaraḥ ||30||",
  "GE07bhg4c03u:1109": "śrīdharaḥ : tad evaṃ tattva-vido 'pi karma kartavyam |",
  "GE07bhg4c03u:1110": "tvaṃ tu nādyāpi tattvavit |",
  "GE07bhg4c03u:1111": "ataḥ karmaiva kurv ity āha mayīti |",
  "GE07bhg4c03u:1112": "sarvāṇi karmāṇi mayi saṃnyasya samarpya |",
  "GE07bhg4c03u:1113": "adhyātma-cetasā antaryāmy-adhīno 'haṃ karma karomīti dṛṣṭyā |",
  "GE07bhg4c03u:1114": "nirāśī niṣkāmaḥ |",
  "GE07bhg4c03u:1115": "ataeva mat-phala-sādhanaṃ mad-artham idaṃ karmety evaṃ mamatā-śūnyaś ca bhūtvā |",
  "GE07bhg4c03u:1116": "vigata-jvaras tyakta-śokaś ca bhūtvā ||30||",
  "GE07bhg4c03u:1117": "madhusūdanaḥ :",
  "GE07bhg4c03u:1118": "evaṃ karmānuṣṭhāna-sāmye 'py ajña-vijñeyoḥ kartṛtvābhiniveśa-tad-abhāvābhyāṃ viśeṣa uktaḥ |",
  "GE07bhg4c03u:1119": "idānīm ajñasyāpi mumukṣor amumukṣv-apekṣayā bhagavad-arpaṇaṃ phalābhisandhy-abhāvaṃ ca viśeṣaṃ vadann ajñatayārjunasya karmādhikāraṃ draḍhayati mayīti |",
  "GE07bhg4c03u:1120_0": "mayi bhagavati vāsudeve parameśvare sarvajñe sarva-niyantari sarvātmani sarvāṇi karmāṇi",
  "GE07bhg4c03u:1120_1": "laukikāni vaidikāni ca sarva-prakārāṇi adhyātma-cetasāhaṃ kartāntaryāmy-adhīnas tasmā",
  "GE07bhg4c03u:1120_2": "eveśvarāya rājña iva bhṛtyaḥ karmāṇi karomīty anayā buddhyā saṃnyasya samarpya nirāśīr",
  "GE07bhg4c03u:1120_3": "niṣkāmo nirmamo deha-putra-bhrātrādiṣu svīyeṣu mamatā-śūnyo vigata-jvaraḥ |",
  "GE07bhg4c03u:1121": "santāpa-hetutvāc choka eva jvara-śabdenoktaḥ |",
  "GE07bhg4c03u:1122": "aihika-pāratrika-duryaśo-naraka-pātādi-nimitta-śoka-rahitaś ca bhūtvā tvaṃ mumukṣur yudhyasva",
  "GE07bhg4c03u:1123": "vihitāni karmāṇi kurv ity abhiprāyaḥ |",
  "GE07bhg4c03u:1124": "atra bhagavad-arpaṇaṃ niṣkāmatvaṃ ca sarva-karma-sādhāraṇaṃ mumukṣoḥ |",
  "GE07bhg4c03u:1125": "nirmamatvaṃ tyakta-śokatvaṃ ca yuddha-mātre prakṛta iti draṣṭavyam anyatra mamatāśokayor aprasaktatvāt ||30||",
  "GE07bhg4c03u:1126": "viśvanāthaḥ : tasmāt tvaṃ mayy adhyātma-cetasātmanīty arthaḥ |",
  "GE07bhg4c03u:1127": "evam adhyātmam avyayībhāva-samāsāt |",
  "GE07bhg4c03u:1128": "tataś ca ātmani yac cetas tad-adhyātma-cetas tenātma-niṣṭhenaiva cetasā,",
  "GE07bhg4c03u:1129": "na tu viṣaya-niṣṭhenety arthaḥ |",
  "GE07bhg4c03u:1130": "mayi karmāṇi saṃnyasya samarpya nirāśīr niṣkāmo nirmamaḥ sarvatra mamatā-śūnyo yudhyasva ||30||",
  "GE07bhg4c03u:1131": "baladevaḥ : mayīti |",
  "GE07bhg4c03u:1132": "yasmād evaṃ tasmāt pariniṣṭhitas tvam adhyātma-cetaḥ svātma-tattva-viṣayaka-jñānena sarvāṇi karmāṇi rājñi bhṛtya iva mayi pareśe saṃnyasya samarpayitvā yudhyasva |",
  "GE07bhg4c03u:1133": "kartṛtvābhiniveśa-śūnyaḥ |",
  "GE07bhg4c03u:1134": "yathā rāja-tantro bhṛtyas tad-ājñayā karmāṇi karoti,",
  "GE07bhg4c03u:1135": "tathā mat-tantras tvaṃ mad-ājñayā tāni kuru lokān saṃjighṛkṣuḥ |",
  "GE07bhg4c03u:1136": "ātmani yac cetas tad adhyātma-cetas tena |",
  "GE07bhg4c03u:1137": "vibhakty-arthe 'vyayībhāvaḥ |",
  "GE07bhg4c03u:1138": "nirāśīḥ svāmy-ājñayā karomīti tat-phalecchā-śūnyaḥ |",
  "GE07bhg4c03u:1139": "ataeva mat-phala-sādhanāni mad-artham amūni karmāṇīty evaṃ mamatva-varjjitaḥ |",
  "GE07bhg4c03u:1140": "vigata-jvaras tyakta-bandhu-vadha-nimittaka-santāpaś ca bhūtveti |",
  "GE07bhg4c03u:1141": "arjunasya kṣatriyatvād yudhyasvety uktam |",
  "GE07bhg4c03u:1142": "svāśrama-vihitāni karmāṇi mumukṣubhiḥ kāryāṇīti vākyārthaḥ ||30||",
  "GE07bhg4c03u:1143": "__________________________________________________________",
  "GE07bhg4c03u:1144": "BhG 3.31",
  "GE07bhg4c03u:1145": "ye me matam idaṃ nityam anutiṣṭhanti mānavāḥ |",
  "GE07bhg4c03u:1146": "śraddhāvanto 'nasūyanto mucyante te 'pi karmabhiḥ ||31||",
  "GE07bhg4c03u:1147": "śrīdharaḥ : evaṃ karmānuṣṭhāne guṇam āha ye ma iti |",
  "GE07bhg4c03u:1148": "mad-vākye śraddhāvanto |",
  "GE07bhg4c03u:1149": "nasūyanto duḥkhātmake karmaṇi pravartayatīti doṣa-dṛṣṭim akurvantaś ca me madīyam idaṃ matam anutiṣṭhanti te 'pi śanaiḥ karma kurvāṇāḥ samyag jñānivat karmabhir mucyante ||31||",
  "GE07bhg4c03u:1150": "madhusūdanaḥ :",
  "GE07bhg4c03u:1151": "phalābhisandhi-rāhityena bhagavad-arpaṇa-buddhyā bhagavad-arpaṇa-buddhyā vihita-karmānuṣṭhānaṃ sattva-śuddhi-jñāna-prāpti-dvāreṇa mukti-phalam ity āha ye ma iti |",
  "GE07bhg4c03u:1152": "idaṃ phalābhisandhi-rāhityena vihita-karmācaraṇa-rūpaṃ mama matam nityam nitya-veda-bodhitatvenānādi-paramparā-gatam āvaśyakam iti vā sarvadeti vā |",
  "GE07bhg4c03u:1153": "mānavāḥ manuṣyā ye kecin manuṣyādhikāritvāt karmaṇāṃ śraddhāvantaḥ śāstrācāryopadiṣṭe 'rthe 'nanubhūte 'py evam evaitad iti viśvāsaḥ śraddhā tadvantaḥ |",
  "GE07bhg4c03u:1154": "anasūyanto guṇeṣu doṣāviṣkaraṇam asūyā |",
  "GE07bhg4c03u:1155_0": "sā ca duḥkhātmake karmaṇi māṃ pravartayann akāruṇiko 'yam ity evaṃrūpā prakṛte prasaktā",
  "GE07bhg4c03u:1155_1": "tām asūyāṃ mayi gurau vāsudeve sarva-suhṛdy akurvanto ye 'nutiṣṭhanti te 'pi sattva-śuddhi-jñāna-prāpti-dvāreṇa",
  "GE07bhg4c03u:1155_2": "samyag-jñānivan tmucyante",
  "GE07bhg4c03u:1156": "karmabhir dharmādharmākhyaiḥ ||31||",
  "GE07bhg4c03u:1157": "viśvanāthaḥ : sva-kṛtopadeśe pravartayitum āha ye ma iti ||31||",
  "GE07bhg4c03u:1158": "baladevaḥ : śruti-rahasye svamate 'nuvartināṃ phalaṃ vadan tasya śraiṣṭhyaṃ vyañjayati ye ma iti |",
  "GE07bhg4c03u:1159": "nityaṃ sarvadā śruti-bodhitatvenānādi-prāptaṃ vā |",
  "GE07bhg4c03u:1160": "śraddhāvanto dṛḍha-viśvastāḥ |",
  "GE07bhg4c03u:1161": "anasūyanto mocakatva-guṇavati tasmin kim amunā śrama-bahulena niṣphalena karmaṇety evaṃ doṣāropa-śūnyāḥ |",
  "GE07bhg4c03u:1162": "te 'pīty apir avadhāraṇe |",
  "GE07bhg4c03u:1163": "yad vā,",
  "GE07bhg4c03u:1164": "ye mamedaṃ matam anutiṣṭhanti ye cānuṣṭhātum aśaknuvanto 'pi tatra śraddhālavaḥ,",
  "GE07bhg4c03u:1165": "ye ca śraddhālavo 'pi tan nāsūyante te 'pīty arthaḥ |",
  "GE07bhg4c03u:1166": "sāmpratānuṣṭhānābhāve 'pi tasmin śraddhayānasūyayā ca kṣīṇa-doṣās te kiṃcit prānte tad anuṣṭhāya mucyante iti bhāvaḥ ||31||",
  "GE07bhg4c03u:1167": "__________________________________________________________",
  "GE07bhg4c03u:1168": "BhG 3.32",
  "GE07bhg4c03u:1169": "ye tv etad abhyasūyanto nānutiṣṭhanti me matam |",
  "GE07bhg4c03u:1170": "sarva-jñāna-vimūḍhāṃs tān viddhi naṣṭān acetasaḥ ||32||",
  "GE07bhg4c03u:1171": "śrīdharaḥ : vipakṣe doṣam āha ye tv etad iti |",
  "GE07bhg4c03u:1172": "ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj jñānaṃ tatra vimūḍhān naṣṭān viddhi ||32||",
  "GE07bhg4c03u:1173": "madhusūdanaḥ : evam anvaye guṇam uktvā vyatireke doṣam āha ye tv iti |",
  "GE07bhg4c03u:1174": "tu-śabdaḥ śraddāvad-vaidharymyam aśraddhāṃ sūcayati |",
  "GE07bhg4c03u:1175_0": "tena ye nāstikyād aśraddadhānā abhyasūyanto doṣam udbhāvayanta etan mama mataṃ nānuvartante",
  "GE07bhg4c03u:1175_1": "tān acetaso duṣṭa-cittān ataeva sarva-jñāna-vimūḍhān sarvatra karmaṇi brahmaṇi sa-guṇe",
  "GE07bhg4c03u:1175_2": "nirguṇe ca yaj jñānaṃ tatra vividhaṃ pramāṇataḥ prameyataḥ prayojanataś ca mūḍhān",
  "GE07bhg4c03u:1175_3": "sarva-prakāreṇāyogyān naṣṭān sarva-puruṣārtha-bhraṣṭān viddhi jānīhi ||32 ||",
  "GE07bhg4c03u:1176": "viśvanāthaḥ : vipakṣe doṣam āha ye tv iti |",
  "GE07bhg4c03u:1177": "baladevaḥ : vipakṣe doṣam āha ye tv etad iti |",
  "GE07bhg4c03u:1178": "ye tu nānutiṣṭhanti tān acetaso viveka-śūnyān ataeva sarvasmin karmaṇi brahma-viṣaye ca yaj jñānaṃ tatra vimūḍhān naṣṭān viddhi ||32||",
  "GE07bhg4c03u:1179": "__________________________________________________________",
  "GE07bhg4c03u:1180": "BhG 3.33",
  "GE07bhg4c03u:1181": "sadṛśaṃ ceṣṭate svasyāḥ prakṛter jñānavān api |",
  "GE07bhg4c03u:1182": "prakṛtiṃ yānti bhūtāni nigrahaḥ kiṃ kariṣyati ||33||",
  "GE07bhg4c03u:1183": "śrīdharaḥ :",
  "GE07bhg4c03u:1184": "nanu tarhi mahā-phalatvād indriyāṇi nigṛhya niṣkāmāḥ santaḥ sarve 'pi svadharmam eva kiṃ nānutiṣṭhanti ?",
  "GE07bhg4c03u:1185": "tatrāha sadṛśam iti |",
  "GE07bhg4c03u:1186": "prakṛtiḥ prācīna-karma-saṃskārādhīnaḥ svabhāvaḥ |",
  "GE07bhg4c03u:1187": "svasyāḥ svakīyāyāḥ prakṛteḥ svabhāvasya sadṛśam anurūpam eva guṇa-doṣa-jñānavān api ceṣṭate |",
  "GE07bhg4c03u:1188": "kiṃ punar vaktavyam ajñaś ceṣṭata iti |",
  "GE07bhg4c03u:1189": "yasmād bhūtāni sarve 'pi prāṇinaḥ prakṛtiṃ yānty anuvartante |",
  "GE07bhg4c03u:1190": "evaṃ ca sati indriya-nigrahaḥ kiṃ kariṣyati ? prakṛter balīyastvād ity arthaḥ ||33||",
  "GE07bhg4c03u:1191": "madhusūdanaḥ :",
  "GE07bhg4c03u:1192": "nanu rājña iva tava śāsanātikrame bhayaṃ paśyantaḥ katham asūyantas tava mataṃ nānuvartante kathaṃ vā sarva-puruṣārtha-sādhane pratikūlā bhavantīty ata āha sadṛśam iti |",
  "GE07bhg4c03u:1193_0": "prakṛtir nāma prāg-janma-kṛta-dharmādharma-jñānecchādi-saṃskāro vartamāna-janmany",
  "GE07bhg4c03u:1193_1": "abhivyaktaḥ sarvato balavān taṃ vidyā-karmaṇī samanvārabhete pūrva-prajñā ca iti śruti-pramāṇakaḥ |",
  "GE07bhg4c03u:1194": "tasyāḥ svakīyāyāḥ prakṛteḥ sadṛśam anurūpam eva sarvo jantur jñānavān brahmavid api paśv-ādibhiś cāviśeṣāt iti nyāyāt |",
  "GE07bhg4c03u:1195": "guṇa-doṣa-jñānavān vā ceṣṭate kiṃ punar mūrkhaḥ |",
  "GE07bhg4c03u:1196": "tasmād bhūtāni sarve prāṇinaḥ prakṛtiṃ yānty anuvartante puruṣārtha-bhraṃśa-hetu-bhūtām api |",
  "GE07bhg4c03u:1197": "tatra mama vā rājño vā nigrahaḥ kiṃ kariṣyati |",
  "GE07bhg4c03u:1198": "rāgautkaṭyena duritān nivartayituṃ na śaknotīty",
  "GE07bhg4c03u:1199": "arthaḥ |",
  "GE07bhg4c03u:1200": "mahā-naraka-sādhanatvaṃ jñātvāpi durvāsanā-prābalyāt pāpeṣu pravartamānā na mac-chvāsanātikrama-doṣād bibhyatīti bhāvaḥ ||3.33||",
  "GE07bhg4c03u:1201": "viśvanāthaḥ :",
  "GE07bhg4c03u:1202": "nanu rājña iva tava parameśvarasya matam ananutiṣṭhanto rāja-kṛtād iva tva-kṛtān nigrahāt kiṃ na vibhāti ? satyam |",
  "GE07bhg4c03u:1203": "ye khalu indriyāṇi cārayanto vartante,",
  "GE07bhg4c03u:1204": "te vivvekino 'pi rājñaḥ parameśvarasya ca śāsanaṃ mantuṃ na śaknuvanti |",
  "GE07bhg4c03u:1205": "tathaiva teṣāṃ svabhāvo 'bhūd ity āha sadṛśam iti |",
  "GE07bhg4c03u:1206": "jñānavān api evaṃ pāpe kṛte saty evaṃ narako bhaviṣyaty evaṃ rāja-daṇḍo bhaviṣyati |",
  "GE07bhg4c03u:1207": "evaṃ duryaśaś ca bhaviṣyatīti vivekavān api svasyāḥ prakṛteḥ cirantana-pāpābhyāsottha-duḥkha-bhārasya sadṛśam anurūpam eva ceṣṭate |",
  "GE07bhg4c03u:1208": "tasmāt prakṛtiṃ svabhāvaṃ yānty anusaranti |",
  "GE07bhg4c03u:1209": "tatra nigrahas tac-chāstra-dvārā mat-kṛto rāja-kṛto vā tenāśuddha-cittān ukta-lakṣaṇo niṣkāma-karma-yogaḥ śuddha-cittān jñāna-yogaś ca saṃskartuṃ prabodhayituṃ ca śaknoti,",
  "GE07bhg4c03u:1210": "na tv atyantāśuddha-cittān,",
  "GE07bhg4c03u:1211": "kintu tān api pāpiṣṭha-svabhāvān yādṛcchika-mat-kṛpottha-bhakti-yoga eva uddhartuṃ prabhavet | yad uktaṃ skānde -",
  "GE07bhg4c03u:1212": "aho dhanyo 'si devarṣe kṛpayā yasya te kṣaṇāt |",
  "GE07bhg4c03u:1213": "nīco 'py utpulako lebhe lubdhako ratim ucyate ||33||",
  "GE07bhg4c03u:1214": "baladevaḥ :",
  "GE07bhg4c03u:1215": "nanu sarveśvarasya te matam atikramatāṃ daṇḍaḥ śāstreṇocyate tasmāt te kim u na bibhyati ity āha sadṛśam iti |",
  "GE07bhg4c03u:1216": "prakṛtir anādi-kāla-pravṛttyā sva-durvāsanā tasyāḥ svīyāyāḥ sadṛśam anurūpam eva jñānavān śāstroktaṃ daṇḍaṃ jānann api janaś ceṣṭate pravartate kim utājñaḥ |",
  "GE07bhg4c03u:1217": "tato bhūtāni sarve janāḥ prakṛtiṃ puruṣārtha-vibhraṃśa-hetu-bhūtām api tāṃ yānty anusaranti |",
  "GE07bhg4c03u:1218": "tatra nigrahaḥ śāstra-jñāno 'pi daṇḍaḥ sat-prasaṅga-śūnyasya kiṃ kariṣyati ?",
  "GE07bhg4c03u:1219": "durvāsanāyāḥ prābalyatāṃ nivartayituṃ na śakṣyatīty arthaḥ |",
  "GE07bhg4c03u:1220": "sat-prasaṅga-sahitasya tu tāṃ prabalām api nihanti - santa evāsya chindanti mano-vyasanam uktibhiḥ [BhP 11.26.26] ity ādi smṛtibhyaḥ ||33||",
  "GE07bhg4c03u:1221": "__________________________________________________________",
  "GE07bhg4c03u:1222": "BhG 3.34",
  "GE07bhg4c03u:1223": "indriyasyendriyasyārthe rāga-dveṣau vyavasthitau |",
  "GE07bhg4c03u:1224": "tayor na vaśam āgacchet tau hy asya paripanthinau ||34||",
  "GE07bhg4c03u:1225": "śrīdharaḥ :",
  "GE07bhg4c03u:1226": "nanv evaṃ prakṛty-adhīneva cet puruṣasya pravṛttis tarhi vidhi-niṣedha-śāstrasya vaiyarthyaṃ prāptam ity āśaṅkyāha indriyasyeti |",
  "GE07bhg4c03u:1227": "indriyasyendriyasyeti-vīpsayā sarveṣām indriyāṇāṃ praty ekam ity uktam |",
  "GE07bhg4c03u:1228": "arthe sva-sva-viṣaye 'nukūle rāgaḥ pratikūle dveṣa ity evaṃ rāga-dveṣau vyavasthitāv avaśyaṃ bhāvinau |",
  "GE07bhg4c03u:1229": "tataś ca tad-anurūpā pravṛttir iti bhūtānāṃ prakṛtiḥ |",
  "GE07bhg4c03u:1230": "tathāpi tayor vaśavartī na bhaved iti śāstreṇa niyamyate |",
  "GE07bhg4c03u:1231": "hi yasmād |",
  "GE07bhg4c03u:1232": "asya mumukṣos tau parinpanthinau pratipakṣau |",
  "GE07bhg4c03u:1233": "ayaṃ bhāvaḥ - viṣaya-smaraṇādinā rāga-dveṣaāv utpādyānavahitaṃ puruṣam anarthe 'tigambhīre srotasīva prakṛtir balā pravartayati |",
  "GE07bhg4c03u:1234": "śāstraṃ tu tataḥ prāg eva viṣayeṣu rāga-dveṣa-pratibandhake parameśvara-bhajanādau taṃ pravartayati |",
  "GE07bhg4c03u:1235": "tataś ca gambhīra-srotaḥ-pātāt pūrvam eva nāvam",
  "GE07bhg4c03u:1236": "āśrita iva nānarthaṃ prāpnoti |",
  "GE07bhg4c03u:1237": "tad evaṃ svābhāvikī paśv-ādi-sadṛśīṃ pravṛttiṃ tyaktvā dharme pravartitavyam ity uktam ||34||",
  "GE07bhg4c03u:1238": "madhusūdanaḥ :",
  "GE07bhg4c03u:1239": "nanu sarvasya prāṇi-vargasya prakṛti-vaśa-vartitve laukika-vaidika-puruṣakāra-viṣayābhāvād vidhi-niṣedhārthakyaṃ prāptaṃ,",
  "GE07bhg4c03u:1240": "na ca prakṛti-śūnyaḥ kaścid asti yaṃ prati tad-arthavattvaṃ syād ity ata āha indriyasyendriyasyārthe iti |",
  "GE07bhg4c03u:1241": "indriyasyendriyasyeti vīpsayā sarveṣām indriyāṇām arthe viṣaye śabde sparśe rūpe gandhe ca |",
  "GE07bhg4c03u:1242_0": "evaṃ karmendriya-viṣaye 'pi vacanādāv anukūle śāstra-niṣiddhe 'pi rāgaḥ pratikūle",
  "GE07bhg4c03u:1242_1": "śāstra-vihite 'pi dveṣa ity evaṃ pratīndriyārthaṃ rāga-dveṣau vyavasthitāv ānukūlya-prātikūlya-vyavasthayā",
  "GE07bhg4c03u:1242_2": "sthitau na tv aniyamena sarvatra tau bhavataḥ |",
  "GE07bhg4c03u:1243": "tatra puruṣakārasya śāstrasya cāyaṃ viṣayo yat tayor vaśaṃ nāgacched iti |",
  "GE07bhg4c03u:1244": "kathaṃ yā hi puruṣasya prakṛtiḥ sā balavad aniṣṭānubandhitva-jñānābhāva-sahakṛteṣṭa-sādhanatva-jñāna-nibandhanaṃ rāgaṃ puraskṛtyaiva",
  "GE07bhg4c03u:1245": "śāstra-niṣiddhe kalañja-bhakṣaṇādau pravartayati |",
  "GE07bhg4c03u:1246": "tathā balavad-aniṣṭānubandhitva-jñānābhāva-sahakṛteṣṭa-sādhanatva-jñāna-nibandhanaṃ rāgaṃ puraskṛtyaiva śāstra-niṣiddhe kalañja-bhakṣaṇādau pravartayati |",
  "GE07bhg4c03u:1247_0": "tatra śāstreṇa pratiṣiddhasya balavad aniṣṭānubandhitve jñāpite sahakārya-bhāvāt",
  "GE07bhg4c03u:1247_1": "kevalaṃ dṛṣṭeṣṭa-sādhanatājñānaṃ madhu-viṣa-saṃpṛktānna-bhojana iva tatra na rāgaṃ janayituṃ śaknoti |",
  "GE07bhg4c03u:1248": "evaṃ vihitasya śāstreṇa balavad iṣṭānubandhitve bodhite sahakārya-bhāvāt kevalam aniṣṭa-sādhanatva-jñānaṃ bhojanādāv iva tatra na dveṣaṃ janayituṃ śaknoti |",
  "GE07bhg4c03u:1249_0": "tataś cāpratibaddhaṃ śāstraṃ vihite puruṣaṃ pravartayati niṣiddhāc ca nivartayatīti",
  "GE07bhg4c03u:1249_1": "śāstrīya-viveka-vijñāna-prābalyena svābhāvika-rāga-dveṣayoḥ kāraṇopamardenopamardān",
  "GE07bhg4c03u:1249_2": "na prakṛtir viparīta-mārge",
  "GE07bhg4c03u:1250": "puruṣaṃ śāstra-dṛṣṭiṃ pravartayituṃ śaknotīti na śāstrasya puruṣakārasya ca vaiyarthya-porasaṅgaḥ |",
  "GE07bhg4c03u:1251": "tayo rāga-dveṣayor vaśaṃ nāgacchet tad-adhīno na pravarteta nivarteta vā kintu śāstrīya-tad-vipakṣa-jñānena tat-kāraṇa-vighaṭana-dvārā tau nāśayet |",
  "GE07bhg4c03u:1252": "hi yasmāt tau rāga-dveṣau svābhāvika-doṣa-prayuktāv asya puruṣasya śreyo 'rhtinaḥ paripanthinau śatrū śreyo-mārgasya vighna-kartārau dasyū iva pathikasya |",
  "GE07bhg4c03u:1253_0": "idaṃ ca dvayā ha prājāpatyā devāś cāsurāś ca tataḥ kānīyasā eva devā jyāyasā asurās",
  "GE07bhg4c03u:1253_1": "ta eṣu lokeṣv aspardhanta ity ādi-śrutau svābhāvika-rāga-dveṣa-nimitta-śāstra-viparīta-pravṛttim",
  "GE07bhg4c03u:1253_2": "asuratvena śāstrīya-pravṛttiṃ ca devatvena nirūpya vyākhyātam ativistareṇety uparamyate ||34 ||",
  "GE07bhg4c03u:1254": "viśvanāthaḥ : yasmād duḥsvabhāveṣu lokeṣu vidhi-niṣedha-śāstraṃ na prabhavati,",
  "GE07bhg4c03u:1255": "tasmād yāvat pāpābhyāsottha-duḥsvabhāvo nābhūt tāvad yatheṣṭam indriyāṇi na cārayed ity āha indriyasendriyasyeti vīpsā pratyekam |",
  "GE07bhg4c03u:1256_0": "sarvendriyāṇām arthe sva-sva-viṣaye para-strī-mātra-gātra-darśana-sparśana-tat-sampradānaka-dravya-dānādau",
  "GE07bhg4c03u:1256_1": "śāstra-niṣiddhe 'pi rāgas tathā guru-vipra-tīrthātithi-darśana-sparśana-paricaraṇa-tat-sampradānaka-dhana-vitaraṇādau",
  "GE07bhg4c03u:1256_2": "śāstra-vihite 'pi dveṣa ity etau viśeṣaṇāvasthitau vartete |",
  "GE07bhg4c03u:1257": "tayor vaśam adhīnatvaṃ na prāpnuyāt |",
  "GE07bhg4c03u:1258": "yad vā,",
  "GE07bhg4c03u:1259_0": "indriyārthe strī-darśanādau rāgas tat-pratighāte kenacit kṛte sati dveṣa ity asya",
  "GE07bhg4c03u:1259_1": "puruṣārtha-sādhakasya kvacit tu mano 'nukūle 'rthe surasa-snigdhānnādau rāgo manaḥ",
  "GE07bhg4c03u:1259_2": "pratikūle 'rthe virasa-rukṣānnādau dveṣas tathā sva-putrādi-darśana-śravaṇādau",
  "GE07bhg4c03u:1260": "rāgo vairi-putrādi-darśana-śravaṇādau dveṣaḥ | tayor vaśaṃ na gacched ity vyācakṣate ||34||",
  "GE07bhg4c03u:1261": "baladevaḥ :",
  "GE07bhg4c03u:1262": "nanu prakṛty-adhīnā cet puṃsāṃ pravṛttis tarhi vidhi-niṣedha-śāstre vyartha iti cet tatrhā indriyasyendriyasyeti |",
  "GE07bhg4c03u:1263": "vīpsayā sarveṣām ity uktam |",
  "GE07bhg4c03u:1264": "tataś ca jñānendriyāṇāṃ śrotrādīnām arthe viṣaye śabdādau,",
  "GE07bhg4c03u:1265": "karmendriyāṇām ca vāg-ādīnām arthe vacanādau rāgaḥ,",
  "GE07bhg4c03u:1266_0": "pratikūle śāstra-vihite 'pi sat-sambhāṣaṇa-sat-sevana-sat-tīrthāgamanādau dveṣa ity",
  "GE07bhg4c03u:1266_1": "evaṃ rāga-dveṣau vyavasthitau cānukūlya-prātikūlye vyavasthayā sthitau bhavato na",
  "GE07bhg4c03u:1266_2": "tv aniyamenety arthaḥ |",
  "GE07bhg4c03u:1267": "yadyapi tad-anuguṇā prāṇināṃ pravṛttis tathāpi śreyo-lipsur janas tayo rāga-dveṣayor vaśaṃ nāgacchet |",
  "GE07bhg4c03u:1268": "hi yasmāt tāv asya paripanthinau vighna-kartārau bhavataḥ pānthasyeva dasyū |",
  "GE07bhg4c03u:1269": "etad uktaṃ bhavati - anādi-kāla-pravṛttā hi vāsanā niṣṭhānubandhitva-jñānābhāva-sahakṛteneṣṭa-sādhanatva-jñānena niṣiddhe 'pi para-dāra-sambhāṣaṇādau",
  "GE07bhg4c03u:1270": "rāgam utpādya puṃsaḥ pravartayati |",
  "GE07bhg4c03u:1271": "tatheṣṭa-sādhanatva-jñānābhāva-sahakṛtenāniṣṭa-sādhanatva-jñānena vihite 'pi sat-sambhāṣaṇādau dveṣam utpādya tatas tān nivartayati |",
  "GE07bhg4c03u:1272": "śāstraṃ kila sat-prasaṅga-śrutam aniṣṭānubhandhitva-bodhanena niṣiddhān mano 'nukūlād api nivartayati dveṣam utpādya |",
  "GE07bhg4c03u:1273": "iṣṭānubandhitva-bodhanena vihite manaḥ-pratikūle 'pi rāgam utpādya pravartayatīti na vidhi-niṣedha-śāstrayor vaiyarthyam iti ||34||",
  "GE07bhg4c03u:1274": "__________________________________________________________",
  "GE07bhg4c03u:1275": "BhG 3.35",
  "GE07bhg4c03u:1276": "śreyān sva-dharmo viguṇaḥ para-dharmāt svanuṣṭhitāt |",
  "GE07bhg4c03u:1277": "sva-dharme nidhanaṃ śreyaḥ para-dharmo bhayāvahaḥ ||35||",
  "GE07bhg4c03u:1278": "śrīdharaḥ :",
  "GE07bhg4c03u:1279": "tarhi sva-dharmasya yuddhāder duḥkha-rūpasya yathāvat kartum aśakyatvāt para-dharmasya cāhiṃsādeḥ sukaratvād dharmatvāviśeṣāc ca tatra pravartitum icchantaḥ praty āha śreyān iti |",
  "GE07bhg4c03u:1280": "kiṃcid aṅga-hīno 'pi sva-dharmaḥ śreyān praśasyataraḥ |",
  "GE07bhg4c03u:1281": "svanuṣṭhitāt sakalāṅga-sampūrtyā kṛtād api para-dharmāt sakāśāt |",
  "GE07bhg4c03u:1282": "tatra hetuḥ - sva-dharme yuddhādau pravartamānasya nidhanaṃ maraṇam api śreṣṭhaṃ svargādi-prāpakatvāt |",
  "GE07bhg4c03u:1283": "para-dharmas tu bhayāvaho niṣiddhatvena naraka-prāpakatvāt ||35||",
  "GE07bhg4c03u:1284": "madhusūdanaḥ :",
  "GE07bhg4c03u:1285_0": "nanu svābhāvika-rāga-dveṣa-prayukta-paśv-ādi-sādhāraṇa-pravṛtti-prahāṇena śāstrīyam",
  "GE07bhg4c03u:1285_1": "eva karma kartavyaṃ cet tarhi yat sukaraṃ bhikṣāśanādi tad eva kriyatāṃ kim ati-duḥkhāvahena",
  "GE07bhg4c03u:1285_2": "yuddhenety ata āha śreyān iti |",
  "GE07bhg4c03u:1286_0": "śreyān praśasyataraḥ sva-dharmo yaṃ varṇāśramaṃ vā prati yo vihitaḥ sa tasya sva-dharmo",
  "GE07bhg4c03u:1286_1": "viguṇo 'pi sarvāṅgopasaṃhāram antareṇa kṛto 'pi para-dharmāt svaṃ praty avihitāt",
  "GE07bhg4c03u:1286_2": "svanuṣṭhitāt sarvāṅgopasaṃhāreṇa sampāditād api |",
  "GE07bhg4c03u:1287": "na hi vedātirikta-māna-gamyo dharmaḥ,",
  "GE07bhg4c03u:1288": "yena para-dharme 'py anuṣṭheyo dharmatvāt sva-dharmavad ity anumānaṃ tatra mānaṃ syāt |",
  "GE07bhg4c03u:1289": "codana-lakṣaṇo 'rtho dharmaḥ iti nyāyāt |",
  "GE07bhg4c03u:1290": "ataḥ sva-dharme kiṃcid aṅga-hīne 'pi sthitasya nidhanaṃ maraṇam api śreyaḥ praśasyataraṃ para-dharma-sthasya jīvitād api |",
  "GE07bhg4c03u:1291": "sva-dharma-sthasya nidhanaṃ",
  "GE07bhg4c03u:1292": "hīha-loke kīrtyāvahaṃ para-loke ca svargādi-prāpakam |",
  "GE07bhg4c03u:1293": "para-dharmas tu ihākīrti-karatvena paratra naraka-pradatvena ca bhayāvaho yato 'to rāga-dveṣādi-prayukta-svābhāvika-pravṛttivat para-dharmo 'pi heya evety arthaḥ |",
  "GE07bhg4c03u:1294": "evaṃ tāvad bhagavan-matāṅgīkāriṇāṃ śreyaḥ-prāptis tad-anaṅgīkāriṇāṃ ca śreyo-mārga-bhraṣṭatvam uktam |",
  "GE07bhg4c03u:1295": "śreyo-mārga-bhraṃśena phalābhisandhi-pūrvaka-kāmya-karmācaraṇe ca kevala-pāpa-mātrācaraṇe ca bahūni kāraṇāni kathitāni ye tv etad abhyasūyanta ity ādinā |",
  "GE07bhg4c03u:1296": "tatrāyaṃ saṅgraha-ślokaḥ -",
  "GE07bhg4c03u:1297": "śraddhā-hānis tathāsūyā duṣṭa-cittatvam ūḍhate |",
  "GE07bhg4c03u:1298": "prakṛter vaśa-vartitvaṃ rāga-dveṣau ca puṣkalau |",
  "GE07bhg4c03u:1299": "para-dharma-rucitvaṃ cety uktā durmārga-vāhakāḥ |||35||",
  "GE07bhg4c03u:1300": "viśvanāthaḥ :",
  "GE07bhg4c03u:1301_0": "tataś ca yuddha-rūpasya yathāvad rāga-dveṣādi-rāhityena kartum aśakyatvāt para-dharmasya",
  "GE07bhg4c03u:1301_1": "cāhiṃsādeḥ sukaratvād dharmatvāviśeṣāc ca tatra pravartitum icchantaṃ praty āha śreyān iti |",
  "GE07bhg4c03u:1302": "viguṇaḥ kiṃcid doṣa-viśiṣṭo 'pi samyag anuṣṭhātum aśakyo 'pi para-dharmāt svanuṣṭhitāt sādhv evānuṣṭhātuṃ śakyād api sarva-guṇa-pūrṇād api sakāśāt śreyān |",
  "GE07bhg4c03u:1303": "tatra hetuḥ - svadharma ity ādi |",
  "GE07bhg4c03u:1304": "vidharmaḥ para-dharmaś ca",
  "GE07bhg4c03u:1305": "ābhāsa upamā chalaḥ |",
  "GE07bhg4c03u:1306": "adharma-śākhāḥ pañcemā",
  "GE07bhg4c03u:1307": "dharma-jño 'dharmavat tyajet || [BhP 7.15.12] iti saptamokteḥ ||35||",
  "GE07bhg4c03u:1308": "baladevaḥ :",
  "GE07bhg4c03u:1309": "nanu sva-prakṛti-nirmitāṃ rāga-dveṣa-mayīṃ paśv-ādi-sādhāraṇīṃ pravṛttiṃ vihāya śāstrokteṣu dharmeṣu vartitavyam ity uktam |",
  "GE07bhg4c03u:1310": "dharma-hṛd-viśuddhau tādṛśa-pravṛttir nivartena,",
  "GE07bhg4c03u:1311": "dharmāś ca yuddhādivad ahiṃsādayo 'pi śāstreṇoktāḥ |",
  "GE07bhg4c03u:1312": "tasmād rāga-dveṣa-rāhityena kartum aśakyād yuddhāder ahiṃsā-śiloñcha-vṛtti-lakṣaṇo dharma uttama iti cet tatrāha śreyān iti |",
  "GE07bhg4c03u:1313": "yasya varṇasyāśramasya ca yo dharmo vedena vihitaḥ,",
  "GE07bhg4c03u:1314": "sa ca viguṇaḥ kiṃcid aṅga-vikalo 'pi svanuṣṭhitā sarvāṅgopasaṃhāreṇācaritād api para-dharmāt śreyān |",
  "GE07bhg4c03u:1315": "yathā brāhmaṇasyāhiṃsādiḥ sva-dharmaḥ kṣatriyasya ca yuddhādiḥ |",
  "GE07bhg4c03u:1316": "na hi dharmo vedātiriktena pramāṇena gamyate |",
  "GE07bhg4c03u:1317": "cakṣur bhinnendriyeṇeva rūpam |",
  "GE07bhg4c03u:1318": "yathāha jaiminiḥ - codanā-lakṣaṇo dharmaḥ iti |",
  "GE07bhg4c03u:1319": "tatra hetuḥ - svadharme nidhanaṃ maraṇaṃ śreyaḥ pratyavāyābhāvāt para-janmani dharmācaraṇa-sambhavāc ceṣṭa-sādhakam ity arthaḥ |",
  "GE07bhg4c03u:1320": "para-dharmas tu bhayāvaho 'niṣṭa-janakaḥ |",
  "GE07bhg4c03u:1321": "taṃ praty avihitatvena pratyavāya-sambhavāt |",
  "GE07bhg4c03u:1322": "na ca paraśurāme viśvāmitre cavyabhicāraḥ |",
  "GE07bhg4c03u:1323": "tayos tat-tat-kulotpannāv api tat tac-coru-mahimnā tat-karmodayāt |",
  "GE07bhg4c03u:1324": "tathāpi vigānaṃ kaṣṭaṃ ca tayoḥ smaryate |",
  "GE07bhg4c03u:1325": "ataeva droṇādeḥ kṣātra-dharmo 'sakṛd",
  "GE07bhg4c03u:1326": "vigītaḥ |",
  "GE07bhg4c03u:1327": "nanu daivarātyādeḥ kṣatriyasya pārivrājyaṃ śrūyate tataḥ katham ahiṃsādeḥ para-dharmatvam iti cet satyaṃ,",
  "GE07bhg4c03u:1328": "pūrva-pūrvāśrama-dharmaiḥ kṣīṇa-vāsanayā pārivrājyādhikāre sati taṃ praty ahiṃsādeḥ sva-dharmatvena vihitatvāt |",
  "GE07bhg4c03u:1329": "ataeva sva-dharme sthitasyeti yojyate ||35||",
  "GE07bhg4c03u:1330": "__________________________________________________________",
  "GE07bhg4c03u:1331": "BhG 3.36",
  "GE07bhg4c03u:1332": "arjuna uvāca",
  "GE07bhg4c03u:1333": "atha kena prayukto 'yaṃ pāpaṃ carati pūruṣaḥ |",
  "GE07bhg4c03u:1334": "anicchann api vārṣṇeya balād iva niyojitaḥ ||36||",
  "GE07bhg4c03u:1335": "śrīdharaḥ : tayor na vaśam āgacchet [Gītā 3.34] ity uktam |",
  "GE07bhg4c03u:1336": "tad etad aśakyaṃ manvāno 'rjuna uvāca atheti |",
  "GE07bhg4c03u:1337": "vṛṣṇer vaṃśe avatīrṇo vārṣṇeyaḥ |",
  "GE07bhg4c03u:1338": "he vārṣṇeya ! anartha-rūpaṃ pāpaṃ kartum icchann api kena prayuktaḥ prerito 'yaṃ puruṣaḥ pāpaṃ carati ?",
  "GE07bhg4c03u:1339": "kāma-krodhau viveka-balena niruddhato 'pi puruṣasya punaḥ pāpe pravṛtti-darśanāt |",
  "GE07bhg4c03u:1340": "anyo 'pi tayor mūlabhūtaḥ kaścit pravartako bhaved iti sambhāvanayā praśnaḥ ||36||",
  "GE07bhg4c03u:1341": "madhusūdanaḥ :",
  "GE07bhg4c03u:1342": "tatra kāmya-pratiṣiddha-karma-pravṛtti-kāraṇam apanudya bhagavan-matam anuvartituṃ tat-kāraṇāvadhāraṇāya arjuna uvāca atheti |",
  "GE07bhg4c03u:1343": "dhyāyato viṣayān puṃsaḥ ity ādinā pūrvam anartha-mūlam uktam |",
  "GE07bhg4c03u:1344": "sāmprataṃ ca prakṛter guṇa-saṃmūḍhā ity ādinā bahu-vistaraṃ kathitam |",
  "GE07bhg4c03u:1345": "tatra kiṃ sarvāṇy api sama-prādhānyena kāraṇāni |",
  "GE07bhg4c03u:1346": "athavaikam eva mukhyaṃ kāraṇam itarāṇi tu tat-sahakārīṇi kevalam |",
  "GE07bhg4c03u:1347": "tatrādye sarveṣāṃ pṛthak pṛthaṅ nivāraṇe mahān prayāsaḥ syāt |",
  "GE07bhg4c03u:1348_0": "antye tv ekasminn eva nirākṛte kṛta-kṛtyatā syād ity ato brūhi me kena hetunā prayuktaḥ",
  "GE07bhg4c03u:1348_1": "prerito 'yaṃ tvan-matānanuvartī sarva-jñāna-vimūḍhaḥ puruṣaḥ pāpam anarthānubandhi",
  "GE07bhg4c03u:1348_2": "sarvaṃ phalābhisandhi-puraḥ-saraṃ kāmyaṃ citrādi śatru-vadha-sādhanaṃ ca śyanādi",
  "GE07bhg4c03u:1348_3": "pratiṣiddhaṃ ca kalañja-bhakṣaṇādi",
  "GE07bhg4c03u:1349": "bahu-vidhaṃ karmācarati svayaṃ kartum anicchann api na tu nivṛtti-lakṣaṇaṃ parama-puruṣārthānubandhi tvad-upadiṣṭaṃ karmecchann api karoti |",
  "GE07bhg4c03u:1350": "na ca pāratantryaṃ vinetthaṃ sambhavati |",
  "GE07bhg4c03u:1351_0": "ato yena balād iva niyojito rājñeva bhṛtyas tvan-mata-viruddhaṃ sarvānarthānubandhitvaṃ",
  "GE07bhg4c03u:1351_1": "jānann api tādṛśaṃ karmācarati tam anartha-mārga-pravartakaṃ māṃ prati brūhi jñātvā",
  "GE07bhg4c03u:1351_2": "samucchedāyety arthaḥ |",
  "GE07bhg4c03u:1352": "he vārṣṇeya vṛṣṇi-vaṃśe man-mātāmaha-kule kṛpayāvatīrṇeti sambodhanena vārṣṇeyī-suto 'haṃ tvayā nipekṣaṇīya iti sūcayati ||36||",
  "GE07bhg4c03u:1353": "viśvanāthaḥ : yad uktaṃ rāga-dveṣau vyavasthitāv [Gītā 3.34] ity atra śāstra-niṣiddhe |",
  "GE07bhg4c03u:1354": "pīndriyārthe para-strī-sambhāṣaṇādau rāga ity atra pṛcchati atheti |",
  "GE07bhg4c03u:1355_0": "kena prayojaka-kartrānicchann api vidhi-niṣedha-śāstrārtha-jñānavattvāt pāpe pravartitum",
  "GE07bhg4c03u:1355_1": "icchā-rahito 'pi balād iveti prayojaka-preraṇa-vaśāt prayojyasyāpīcchā samyag utpadyate iti bhāvaḥ ||36 ||",
  "GE07bhg4c03u:1356": "baladevaḥ :",
  "GE07bhg4c03u:1357": "indriyasya ity ādau śāstra-niṣiddhe 'pi para-dāra-sambhāṣaṇādau rāgo vyavasthita iti yad uktaṃ tatrārjunaḥ pṛcchati atha keneti |",
  "GE07bhg4c03u:1358": "he vārṣṇeya vṛṣṇi-vaṃśodbhava ! śubhādibhyaś ceti prayuktaḥ preritaḥ pāpaṃ carati niṣedha-śāstrārtha-jñānāt tac-caritam anicchann api balād iveti |",
  "GE07bhg4c03u:1359": "prayojakecchāpannatayā prayojye 'pīcchā prajāyate |",
  "GE07bhg4c03u:1360": "sa kim īśvaraḥ, pūrva-saṃskāro vā ? tatrādyaḥ sākṣitvāt kāruṇikatvāc ca na pāpe prerakaḥ |",
  "GE07bhg4c03u:1361": "na ca paro jaḍatvād iti praśnārthaḥ ||36||",
  "GE07bhg4c03u:1362": "__________________________________________________________",
  "GE07bhg4c03u:1363": "BhG 3.37",
  "GE07bhg4c03u:1364": "śrī-bhagavān uvāca",
  "GE07bhg4c03u:1365": "kāma eṣa krodha eṣa rajo-guṇa-samudbhavaḥ |",
  "GE07bhg4c03u:1366": "mahāśano mahā-pāpmā viddhy enam iha vairiṇam ||37||",
  "GE07bhg4c03u:1367": "śrīdharaḥ : atrottaraṃ śrī-bhagavān uvāca kāma eṣa krodha eṣa iti |",
  "GE07bhg4c03u:1368": "yas tvayā pṛṣṭo hetur eva kāma eva |",
  "GE07bhg4c03u:1369": "nanu krodho 'pi pūrvaṃ tvayoktam indriyasyendriyasyārtha ity atra |",
  "GE07bhg4c03u:1370": "satyam |",
  "GE07bhg4c03u:1371": "nāsau tataḥ pṛthak |",
  "GE07bhg4c03u:1372": "kintu krodho 'py eṣaḥ |",
  "GE07bhg4c03u:1373": "kāma eva hi kenacit pratihataḥ krodhātmanā pariṇamate |",
  "GE07bhg4c03u:1374": "pūrvaṃ pṛthaktvenokto 'pi krodha-kāmaja evety abhiprāyeṇa ekīkṛtyocyate |",
  "GE07bhg4c03u:1375": "rajo-guṇāt samudbhavatīti tathā |",
  "GE07bhg4c03u:1376": "anena sattva-vṛddhyā rajasi kṣayaṃ nīte sati kāmo na jāyata iti sūcitam |",
  "GE07bhg4c03u:1377": "enaṃ kāmam iha mokṣa-mārge vairiṇaṃ viddhi |",
  "GE07bhg4c03u:1378": "ayaṃ ca vakṣyamāṇa-krameṇa hantavya eva |",
  "GE07bhg4c03u:1379": "yato nāsau dānena sandhātuṃ śakya ity āha mahāśanaḥ |",
  "GE07bhg4c03u:1380": "mahad-aśanaṃ yasya saḥ |",
  "GE07bhg4c03u:1381": "duṣpūra ity arthaḥ |",
  "GE07bhg4c03u:1382": "na ca sāmnā sandhātuṃ śakyaḥ |",
  "GE07bhg4c03u:1383": "yato mahā-pāpmā 'tyugraḥ ||37||",
  "GE07bhg4c03u:1384": "madhusūdanaḥ : evam arjunena pṛṣṭe atho khalv āhuḥ kāma-maya evāyaṃ puruṣa iti,",
  "GE07bhg4c03u:1385": "ātmaivedam agra āsīd eka eva so 'kāmayata jāyā me syād atha prajāyeyātha vittaṃ me syād atha karma kurvīya ity ādi-śruti-siddham uttaram śrī-bhagavān uvāca kāma iti |",
  "GE07bhg4c03u:1386": "yas tvayā pṛṣṭo hetur balād anartha-mārge pravartakaḥ sa eṣa kāma eva mahān śatruḥ |",
  "GE07bhg4c03u:1387": "yan-nimittā sarvānartha-prāptiḥ prāṇinām |",
  "GE07bhg4c03u:1388": "nanu krodho 'py abhicārādau pravartako dṛṣṭa ity ata āha krodha eṣaḥ |",
  "GE07bhg4c03u:1389": "kāma eva kenacid dhetunā pratihataḥ krodhatvena pariṇamate 'taḥ krodho 'py eṣa kāma eva |",
  "GE07bhg4c03u:1390": "etasminn eva mahā-vairiṇi nivārite sarva-puruṣārtha-prāptir ity arthaḥ |",
  "GE07bhg4c03u:1391": "tan-nivāraṇopāya-jñānāya tat-kāraṇam āha rajo-guṇa-samudbhavaḥ |",
  "GE07bhg4c03u:1392": "duḥkha-pravṛtti-balātmako rajo-guṇa eva samudbhavaḥ kāraṇaṃ yasya |",
  "GE07bhg4c03u:1393": "ataḥ kāraṇānuvidhāyitvāt kāryasya so 'pi tathā |",
  "GE07bhg4c03u:1394": "yadyapi tamo-guṇo 'pi tasya kāraṇaṃ tathāpi duḥkhe pravṛttau ca rajasa eva prādhānyāt tasyaiva nirdeśaḥ |",
  "GE07bhg4c03u:1395": "etena sāttvikyā vṛttyā rajasi kṣīṇe so 'pi kṣīyata ity uktam |",
  "GE07bhg4c03u:1396": "athavā tasya katham anartha-mārge pravartakatvam ity ata āha rajo-guṇasya pravṛttyādi-lakṣaṇasya samudbhavo yasmāt |",
  "GE07bhg4c03u:1397": "kāmo hi viṣayābhilāṣātmakaḥ svayam udbhūto rajaḥ pravartayan puruṣaṃ duḥkhātmake karmaṇi pravartayati |",
  "GE07bhg4c03u:1398": "tenāyam avaśyaṃ hantavya ity abhiprāyaḥ |",
  "GE07bhg4c03u:1399_0": "nanu sāma-dāna-bheda-daṇḍāś catvāra upāyās tatra prathama-trikasyāsambhave caturtho",
  "GE07bhg4c03u:1399_1": "daṇḍaḥ prayoktavyo na tu haṭhād evety āśaṅkya trayāṇām asambhavaṃ vaktuṃ viśinaṣṭi",
  "GE07bhg4c03u:1399_2": "mahāśano mahā-pāpmeti |",
  "GE07bhg4c03u:1400": "mahad aśanam asyeti mahāśanaḥ |",
  "GE07bhg4c03u:1401": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
  "GE07bhg4c03u:1402": "nālam ekasya tat sarvam iti matvā śamaṃ vrajet || iti smṛteḥ |",
  "GE07bhg4c03u:1403": "ato na dānena sandhātuṃ śakyaḥ |",
  "GE07bhg4c03u:1404": "nāpi sāma-bhedābhyāṃ yato mahā-pāpmātyugraḥ |",
  "GE07bhg4c03u:1405": "tena hi balāt prerito 'niṣṭa-phalam api jānan pāpaṃ karoti |",
  "GE07bhg4c03u:1406": "ato viddhi jānīhi enaṃ kāmam iha saṃsāre vairiṇam |",
  "GE07bhg4c03u:1407": "tad etat sarvaṃ vivṛtaṃ vārtika-kāraiḥ ātmaivedam agra āsīt iti śruti-vyākhyāne -",
  "GE07bhg4c03u:1408": "pravṛttau ca nivṛttau ca yathoktasyādhikāriṇaḥ |",
  "GE07bhg4c03u:1409": "svātantrye sati saṃsāra-sṛtau kasmāt pravartate ||",
  "GE07bhg4c03u:1410": "na tu niḥśeṣa-vidhvasta-saṃsārānartha-vartmani |",
  "GE07bhg4c03u:1411": "nivṛtti-lakṣaṇe vācyaṃ kenāyaṃ preryate 'vaśaḥ ||",
  "GE07bhg4c03u:1412": "anartha-paripākatvam api jānan pravartate |",
  "GE07bhg4c03u:1413": "pāratantryam ṛte dṛṣṭā pravṛttir nedṛśī kvacit ||",
  "GE07bhg4c03u:1414": "tasmāc chreyorthinaḥ puṃsaḥ prerako 'niṣṭa-karmaṇi |",
  "GE07bhg4c03u:1415": "vaktavyas tan-nirāsārtham ity arthā syāt parā śrutiḥ ||",
  "GE07bhg4c03u:1416": "anāpta-puruṣārtho 'yaṃ niḥśeṣānartha-saṅkulaḥ |",
  "GE07bhg4c03u:1417": "ity akāmayatānāptān pumarthān sādhanair jaḍaḥ ||",
  "GE07bhg4c03u:1418": "jihāsati tathānarthān avidvān ātmani śritān |",
  "GE07bhg4c03u:1419": "avidyodbhūta-kāmaḥ sann atho khalv iti ca śrutiḥ ||",
  "GE07bhg4c03u:1420": "akāmataḥ kriyāḥ kāścid dṛśyante neha kasyacit |",
  "GE07bhg4c03u:1421": "yad yad dhi kurute jantus tat-tat-kāmasya ceṣṭitam ||",
  "GE07bhg4c03u:1422": "kāma eṣa krodha eṣa ity ādi-vacanaṃ smṛteḥ |",
  "GE07bhg4c03u:1423": "pravartako nāparo 'taḥ kāmād anyaḥ pratīyate || iti |",
  "GE07bhg4c03u:1424": "akāmata iti manu-vacanam | anyat spaṣṭam ||37||",
  "GE07bhg4c03u:1425": "viśvanāthaḥ :",
  "GE07bhg4c03u:1426": "eṣa kāma eva viṣayābhilāṣātmakaḥ puruṣaṃ pāpe pravartayati tenaiva prayuktaḥ puruṣaḥ pāpaṃ caratīty arthaḥ |",
  "GE07bhg4c03u:1427": "eṣa kāma eva pṛthaktvena dṛśyamāna eṣa pratyakṣaḥ krodho bhavati |",
  "GE07bhg4c03u:1428": "kāma eva kenacit pratihato bhūtvā krodhākāreṇa pariṇamatīty arthaḥ |",
  "GE07bhg4c03u:1429": "kāmo rajo-guṇa-samudbhava iti rājasāt kāmād eva tāmasaḥ krodho jāyate ity arthaḥ |",
  "GE07bhg4c03u:1430": "kāmasya apekṣita-pūraṇena nivṛttiḥ syād iti cen nety āha mahāśano mahad aśanaṃ yasya saḥ |",
  "GE07bhg4c03u:1431": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
  "GE07bhg4c03u:1432": "nālam ekasya tat sarvam iti matvā śamaṃ vrajet || iti smṛteḥ |",
  "GE07bhg4c03u:1433": "kāmasyāpekṣitaṃ pūrayitum aśakyam eva |",
  "GE07bhg4c03u:1434": "nanu dānena sandhātum aśakyaś cet sāma-bhedābhyāṃ sa sva-vaśīkartavyaḥ |",
  "GE07bhg4c03u:1435": "tatrāha mahā-pāpmātyugraḥ ||37||",
  "GE07bhg4c03u:1436": "baladevaḥ : tatrāha bhagavān kāma iti |",
  "GE07bhg4c03u:1437": "kāmaḥ prāktana-vāsanā-hetukaḥ śabdādi-viṣayako 'bhilāṣaḥ puruṣaṃ pāpe prerayati tad anicchum api so 'sya preraka ity arthaḥ |",
  "GE07bhg4c03u:1438": "nanv abhicārādau krodho 'pi prerako dṛṣṭaḥ sa cendriyasyety ādaubhavatāpi pṛthag ukta iti cet, satyam |",
  "GE07bhg4c03u:1439": "na sa tasmāt pṛthak, kintv eṣa kāma eva kenacic cetanena pratihataḥ krodho bhavati |",
  "GE07bhg4c03u:1440": "dugdham ivāmlena yuktaṃ dadhi |",
  "GE07bhg4c03u:1441": "kāma-jaya eva krodha-jaya iti bhāvaḥ |",
  "GE07bhg4c03u:1442": "kīdṛśaḥ kāma ity āha rajo-guṇeti |",
  "GE07bhg4c03u:1443": "sattva-vṛddhyā rajasi nirjite kāmo nirjitaḥ syād ity arthaḥ |",
  "GE07bhg4c03u:1444": "na cāpekṣita-pradānena kāmasya nivṛttir ity āha mahāśana iti |",
  "GE07bhg4c03u:1445": "yat pṛthivyāṃ vrīhi-yavaṃ hiraṇyaṃ paśavaḥ striyaḥ |",
  "GE07bhg4c03u:1446": "nālam ekasya tat sarvam iti matvā śamaṃ vrajet || iti smaraṇāt |",
  "GE07bhg4c03u:1447": "na ca sāmnā bhedena vā sa vaśībhaved ity āha mahāpāpmeti |",
  "GE07bhg4c03u:1448_0": "yo 'tyugro viveka-jñāna-vilopena niṣiddhe 'pi pravartayati tasmād iha dāna-yoge enaṃ",
  "GE07bhg4c03u:1448_1": "vairiṇaṃ viddhi tathā ca jñānādibhis tribhir upāyaiḥ sandhātum aśakyatvād vakṣyamāṇena",
  "GE07bhg4c03u:1448_2": "daṇḍena sa hantavya iti bhāvaḥ |",
  "GE07bhg4c03u:1449": "īśvaraḥ karmāntaritaḥ parjanyavat sarvatra prerakaḥ |",
  "GE07bhg4c03u:1450": "kāmas tu svayam eva pāpmāgre iti tathoktam ||37||",
  "GE07bhg4c03u:1451": "__________________________________________________________",
  "GE07bhg4c03u:1452": "BhG 3.38",
  "GE07bhg4c03u:1453": "dhūmenāvriyate vahnir yathā-darśo malena ca |",
  "GE07bhg4c03u:1454": "yatholbenāvṛto garbhas tathā tenedam āvṛtam ||38||",
  "GE07bhg4c03u:1455": "śrīdharaḥ : kāmasya vairitvaṃ darśayati dhūmeneti |",
  "GE07bhg4c03u:1456": "dhūmena sahajena yathā vahnir āvriyata ācchādyate |",
  "GE07bhg4c03u:1457": "yathā cādarśo malenāgantukena |",
  "GE07bhg4c03u:1458": "yathā colbena garbhaveṣṭana-carmaṇā garbhaḥ sarvato niruddha āvṛtaḥ |",
  "GE07bhg4c03u:1459": "tathāprakāra-trayeṇāpi tena kāmenāvṛtam idam ||38||",
  "GE07bhg4c03u:1460": "madhusūdanaḥ : tasya mahā-pāpmatvena vairtvam eva dṛṣṭāntaiḥ spaṣṭayati dhūmeneti |",
  "GE07bhg4c03u:1461_0": "tatra śarīrārambhāt prāg-antaḥ-karaṇa-sthālabdha-vṛttikatvāt sūkṣmaḥ kāmaḥ śarīrārambhakeṇa",
  "GE07bhg4c03u:1461_1": "karmaṇā sthūla-śarīrāvacchinne labdha-vṛttike 'ntaḥkaraṇe kṛtābhivyaktiḥ san sthūlo bhavati |",
  "GE07bhg4c03u:1462": "sa eva viṣayasya cintyamānatāvasthāyāṃ punaḥ punar udricyamānaḥ sthūlataro bhavati |",
  "GE07bhg4c03u:1463": "sa eva punar viṣayasya bhujyamānatāvasthāyām atyantodrekaṃ prāptaḥ sthūlatamo bhavati |",
  "GE07bhg4c03u:1464": "tatra prathamāvasthāyāṃ dṛṣṭāntaḥ -- yathā dhūmena sahajenāprakāśātmakena prakāśātmako vahnir āvriyate |",
  "GE07bhg4c03u:1465": "dvitīyāvasthāyāṃ dṛṣṭāntaḥ - yathādarśo malenāsahajenādarśotpatty-anantaram udriktena |",
  "GE07bhg4c03u:1466": "ca-kāro 'vāntara-vaidharmya-sūcanārtha āvriyata iti kriyānukarṣaṇārthaś ca | tṛtīyāvasthāyāṃ",
  "GE07bhg4c03u:1467": "dṛṣṭāntaḥ - yatholbena jarāyuṇā garbha-veṣṭana-carmaṇātisthūlena sarvato nirudhyāvṛtas tathā prakāra-trayeṇāpi tena kāmenedam āvṛtam |",
  "GE07bhg4c03u:1468": "atra dhūmenāvṛto 'pi vahnir dāhādi-lakṣaṇaṃ sva-kāryaṃ karoti |",
  "GE07bhg4c03u:1469": "malenāvṛtas tv ādarśaḥ pratibimba-grahaṇa-lakṣaṇaṃ svakāryaṃ na karoti |",
  "GE07bhg4c03u:1470": "svacchatā-dharma-mātra-tirodhānāt svarūpatas tūpalabhyata eva |",
  "GE07bhg4c03u:1471": "ulbenāvṛtas tu garbho na hasta-pādādi-prasāraṇa-rūpaṃ sva-kāryaṃ karoti na vā svarūpata upalabhyata iti viśeṣaḥ ||38||",
  "GE07bhg4c03u:1472": "viśvanāthaḥ : na ca kasyacid evāyaṃ vairy api tu sarvasyaiveti sa-dṛṣṭāntam āha dhūmeneti |",
  "GE07bhg4c03u:1473": "kāmasyāgāḍhatve gāḍhatve 'tigāḍhatve ca krameṇa dṛṣṭāntāḥ |",
  "GE07bhg4c03u:1474": "dhūmenāvṛto 'pi malino vahnir dāhādi-lakṣaṇaṃ sva-kāryaṃ tu karoti |",
  "GE07bhg4c03u:1475": "malenāvṛto darpaṇaṃ tu svacchatā-dharma-tirodhānād bimba-grahaṇaṃ sva-kāryaṃ na karoti svarūpatas tūpalabhyate |",
  "GE07bhg4c03u:1476": "ulbena jarāyūṇāvṛto garbhas tu sva-kāryaṃ kara-caraṇādi-prasāraṇaṃ na karoti,",
  "GE07bhg4c03u:1477": "na vā svarūpata upalabhyata iti |",
  "GE07bhg4c03u:1478": "evaṃ kāmasyāgāḍhatve paramārtha-smaraṇaṃ kartuṃ śaknoti |",
  "GE07bhg4c03u:1479": "gāḍhatve na śaknotīti gāḍhatve tv acetanam eva syād idaṃ jagad eva ||38||",
  "GE07bhg4c03u:1480": "baladevaḥ :",
  "GE07bhg4c03u:1481": "mṛdu-madhya-tīvra-bhāvena trividhasya kāmasya dhūma-malolbaneti krameṇa dṛṣṭāntān āha dhūmenet |",
  "GE07bhg4c03u:1482_0": "yathā dhūmenāvṛto 'nujjvalo 'pi vahnir auṣṇādikaṃ kiṃcit karoti malenāvṛto darpaṇaḥ",
  "GE07bhg4c03u:1482_1": "svacchatā-tirodhānāt pratibimbaṃ na śaknoti grahītum ulbena jarā-guṇāvṛto garbhas",
  "GE07bhg4c03u:1482_2": "tu pādādi-prasārarṃ na śaknoti kartuṃ na copalabhyate |",
  "GE07bhg4c03u:1483": "tathā mṛdunā kāmenāvṛtaṃ jñānaṃ kathaṃcit tattvārthaṃ grahītuṃ śaknoti madhyenāvṛtaṃ na śaknoti |",
  "GE07bhg4c03u:1484": "tīvreṇāvṛtaṃ tu prasartum api na śaknoti, na ca pratīyata ity arthaḥ ||38||",
  "GE07bhg4c03u:1485": "__________________________________________________________",
  "GE07bhg4c03u:1486": "BhG 3.39",
  "GE07bhg4c03u:1487": "āvṛtaṃ jñānam etena jñānino nitya-vairiṇā |",
  "GE07bhg4c03u:1488": "kāma-rūpeṇa kaunteya duṣpūreṇānalena ca ||39||",
  "GE07bhg4c03u:1489": "śrīdharaḥ : idaṃ śabda-nirdiṣṭaṃ darśayan vairitvaṃ sphuṭayati āvṛtam iti |",
  "GE07bhg4c03u:1490": "idaṃ viveka-jñānam etena āvṛtam |",
  "GE07bhg4c03u:1491": "ajñasya khalu bhoga-samaye kāmaḥ sukha-hetur eva |",
  "GE07bhg4c03u:1492": "pariṇāme tu vairitvaṃ pratipadyate |",
  "GE07bhg4c03u:1493": "jñāninaḥ punas tat-kālam apy anarthānusandhānād duḥkha-hetur eveti nitgya-vairiṇety uktam |",
  "GE07bhg4c03u:1494": "kiṃ ca viṣayaiḥ pūryamāṇo 'pi yo duṣpūraḥ |",
  "GE07bhg4c03u:1495": "āpūryamāṇaṃ tu śoka-santāpa-hetutvād anala-tulyaḥ |",
  "GE07bhg4c03u:1496": "anena sarvān prati nitya-vairitvam uktam ||39||",
  "GE07bhg4c03u:1497": "madhusūdanaḥ : tathā tenedam āvṛtam iti saṅgraha-vākyaṃ vivṛṇoty āvṛtam iti |",
  "GE07bhg4c03u:1498": "jñāyate 'neneti jñānam antaḥkaraṇaṃ viveka-vijñānaṃ veda-śabda-nirdiṣṭam etena kāmenāvṛtam |",
  "GE07bhg4c03u:1499": "tathāpy āpātataḥ sukha-hetutvād upādeyaḥ syād ity ata āha jñānino nitya-vairiṇā |",
  "GE07bhg4c03u:1500": "ajño hi viṣaya-bhoga-kāle kāmaṃ mitram iva paśyaṃs tat-kārye duḥkhe prāpte vairitvaṃ jānāti kāmenāhaṃ duḥkhitvam āpādita iti |",
  "GE07bhg4c03u:1501": "jñānī tu bhoga-kāle 'pi jānāty anenāham anarthe praveśita iti |",
  "GE07bhg4c03u:1502": "ato vivekī duḥkhī bhavati bhoga-kāle ca tat-pariṇāme cāneneti jñānino 'sau nitya-vairīti sarvathā tena hantavya evety arthaḥ |",
  "GE07bhg4c03u:1503": "tarhi kiṃ svarūo 'sāv ity ata āha kāma-rūpeṇa |",
  "GE07bhg4c03u:1504": "kāma icchā tṛṣṇā saiva rūpaṃ yasya tena |",
  "GE07bhg4c03u:1505": "he kaunteyeti sambandhāviṣkāreṇa premāṇaṃ sūcayati |",
  "GE07bhg4c03u:1506": "nanu vivekino hantavyo 'py avivekina upādeyaḥ syād ity ata āha duṣpūreṇānalena ca |",
  "GE07bhg4c03u:1507": "ca-kāra upamārthaḥ |",
  "GE07bhg4c03u:1508": "na vidyate 'laṃ paryāptir yasyety analo vahniḥ |",
  "GE07bhg4c03u:1509": "sa yathā haviṣā pūrayitum aśakyas tathāyam api bhogenety arthaḥ |",
  "GE07bhg4c03u:1510": "ato nirantaraṃ santāpa-hetutvād vivekina ivāvivekino 'pi heya evāsau | tathā ca smṛtiḥ -",
  "GE07bhg4c03u:1511": "na jātu kāmaḥ kāmānām upabhogena śāṃyati |",
  "GE07bhg4c03u:1512": "haviṣā kṛṣṇa-vartmeva bhūya evābhivardhate || [BhP 9.19.14] iti |",
  "GE07bhg4c03u:1513": "athavecchāyā viṣaya-siddhi-nivartyatvād icchā-rūpaḥ kāmo viṣaya-bhogena svayam eva nivartiṣyate kiṃ tatrāti-nirbandhenety ata uktaṃ duṣpūreṇānalena ceti |",
  "GE07bhg4c03u:1514": "viṣaya-siddhyā tat-kālam icchātirodhāne 'pi punaḥ prādurbhāvān na viṣaya-siddhir icchā-nivartikā |",
  "GE07bhg4c03u:1515": "kintu viṣaya-doṣa-dṛṣṭir evatatheti bhāvaḥ ||39||",
  "GE07bhg4c03u:1516": "viśvanāthaḥ : kāma eva hi jīvasyāvidyety āha āvṛtam iti |",
  "GE07bhg4c03u:1517": "nitya-vairiṇy ato 'sau sarva-prakāreṇa hantavya iti bhāvaḥ |",
  "GE07bhg4c03u:1518": "kāma-rūpeṇa kāmākāreṇājñānenety arthaḥ |",
  "GE07bhg4c03u:1519": "ca-kāra ivārthe |",
  "GE07bhg4c03u:1520": "analo yathā haviṣā pūrayitum acakyas tathā kāmo 'pi bhogenety arthaḥ | yad uktam -",
  "GE07bhg4c03u:1521": "na jātu kāmaḥ kāmānām upabhogena śāṃyati |",
  "GE07bhg4c03u:1522": "haviṣā kṛṣṇa-vartmeva bhūya evābhivardhate || [BhP 9.19.14] iti ||39||",
  "GE07bhg4c03u:1523": "baladevaḥ : uktam arthaṃ sphuṭayati āvṛtam iti |",
  "GE07bhg4c03u:1524": "anena kāma-rūpeṇa nitya-vairiṇā jñānino jīvasya jñānam āvṛtam iti sambandhaḥ |",
  "GE07bhg4c03u:1525": "ajñasya viṣaya-bhoga-samaye sukhatvāt suhṛd api kāmas tat-kārye duḥkhe sati vairḥ syād vijñasya tu tat-samaye 'pi duḥkhānusandhānād duḥkha-hetur eveti nitya-vairiṇety uktiḥ |",
  "GE07bhg4c03u:1526": "tasmāt sarvathā hantavya iti bhāvaḥ |",
  "GE07bhg4c03u:1527": "kiṃ ca duṣpūreṇeti |",
  "GE07bhg4c03u:1528": "ca-śabda ivārthaḥ |",
  "GE07bhg4c03u:1529": "tatrānalo yathā haviṣā pūrayitum aśakyas tathā bhogena kāma ity arthaḥ | smṛtiś caivam āha-",
  "GE07bhg4c03u:1530": "na jātu kāmaḥ kāmānām upabhogena śāṃyati |",
  "GE07bhg4c03u:1531": "haviṣā kṛṣṇa-vartmeva bhūya evābhivardhate || [BhP 9.19.14] iti |",
  "GE07bhg4c03u:1532": "tasmāt sarveṣāṃ sa nitya-vairīti ||39||",
  "GE07bhg4c03u:1533": "__________________________________________________________",
  "GE07bhg4c03u:1534": "BhG 3.40",
  "GE07bhg4c03u:1535": "indriyāṇi mano buddhir asyādhiṣṭhānam ucyate |",
  "GE07bhg4c03u:1536": "etair vimohayaty eṣa jñānam āvṛtya dehinam ||40||",
  "GE07bhg4c03u:1537": "śrīdharaḥ : idānīṃ tasyādhiṣṭhānaṃ kathayan jayopāyam āha indriyāṇīti dvābhyām |",
  "GE07bhg4c03u:1538": "viṣaya-darśana-śravaṇādibhiḥ saṃkalpenādhyavasāyena ca kāmasya āvirbhāvād indriyāṇi ca manaś ca buddhiś cāsyādhiṣṭhānam ucyate |",
  "GE07bhg4c03u:1539": "etair indriyādibhir darśanādi-vyāpāravadbhir āśraya-bhūtair viveka-jñānam āvṛtya dehinaṃ vimohayati ||40||",
  "GE07bhg4c03u:1540": "madhusūdanaḥ :",
  "GE07bhg4c03u:1541": "jñāte hi śatror adhiṣṭhāne sukhena sa jetuṃ śakyata iti tad-adhiṣṭhānam āha indriyāṇīti |",
  "GE07bhg4c03u:1542": "indriyāṇi śabda-sparśa-rūpa-rasa-gandha-grāhakāṇi śrotrādīni vacanādāna-gamana-visargānanda-janakāni vāg-ādīni ca |",
  "GE07bhg4c03u:1543": "manaḥ saṅkalpātmakaṃ buddhir adhyavasāyātmikā ca |",
  "GE07bhg4c03u:1544": "asya kāmasyādhiṣṭhānam āśraya ucyate |",
  "GE07bhg4c03u:1545": "yata etair indriyādibhiḥ sva-sva-vyāpāravadbhir āśrayair vimohayati vividhaṃ mohayati eṣa kāmo jñānam viveka-jñānam āvṛtyācchādya dehinaṃ dehābhimāninam ||40||",
  "GE07bhg4c03u:1546": "viśvanāthaḥ : kvāsau tiṣṭhaty ata āha indriyāṇīti |",
  "GE07bhg4c03u:1547": "asya vairiṇaḥ kāmasyādhiṣṭhānaṃ mahā-durga-rājadhānyaḥ |",
  "GE07bhg4c03u:1548": "śabdādayo viṣayās tu tasya rājño deśā iti bhāvaḥ |",
  "GE07bhg4c03u:1549": "etair indriyādibhir dehinaṃ jīvam ||40||",
  "GE07bhg4c03u:1550": "baladevaḥ : vairiṇaḥ kāmasya durgeṣu nirjiteṣu tasya jayaḥ sukara iti tāny āha indriyāṇīti |",
  "GE07bhg4c03u:1551_0": "viṣaya-śravaṇādinā saṅkalpenādhyavasāyena ca kāmasyābhivyakteḥ śrotrādīni ca manaś",
  "GE07bhg4c03u:1551_1": "ca buddhiś ca tasyādhiṣṭhānaṃ mahā-durga-rājadhānī-rūpaṃ bhavati viṣayās tu tasya",
  "GE07bhg4c03u:1551_2": "tasya janapadā bodhyāḥ |",
  "GE07bhg4c03u:1552_0": "etair viṣaya-saṃcāribhir indriyādibhir dehinaṃ prakṛti-sṛṣṭa-dehavantaṃ jīvam ātma-jñānodyatam",
  "GE07bhg4c03u:1552_1": "eṣa kāmo vimohayati ātma-jñāna-vimukhaṃ viṣaya-rasa-pravaṇaṃ ca karotīty arthaḥ ||40 ||",
  "GE07bhg4c03u:1553": "__________________________________________________________",
  "GE07bhg4c03u:1554": "BhG 3.41",
  "GE07bhg4c03u:1555": "tasmāt tvam indriyāṇy ādau niyamya bharatarṣabha |",
  "GE07bhg4c03u:1556": "pāpmānaṃ prajahihy enaṃ jñāna-vijñāna-nāśanam ||41||",
  "GE07bhg4c03u:1557": "śrīdharaḥ : yasmād evaṃ tasmād iti |",
  "GE07bhg4c03u:1558": "tasmād ādau vimohāt pūrvam evendriyāṇi mano buddhiṃ ca niyamya pāpmānaṃ pāpa-rūpam enaṃ kāmaṃ hi sphuṭaṃ prajahi ghātaya |",
  "GE07bhg4c03u:1559": "yad vā prajahihi parityaja |",
  "GE07bhg4c03u:1560": "jñānam ātma-viṣayaṃ |",
  "GE07bhg4c03u:1561": "vijñānaṃ nididhyāsanajam |",
  "GE07bhg4c03u:1562": "tam eva dhīro vijñāya prajñāṃ kurvīta iti śruteḥ ||41||",
  "GE07bhg4c03u:1563": "madhusūdanaḥ : yasmād evam |",
  "GE07bhg4c03u:1564": "yasmād indriyādhiṣṭhānaḥ kāmo dehinaṃ mohayati tasmāt tvam ādau mohanāt pūrvaṃ kāma-nirodhāt pūrvam iti vā |",
  "GE07bhg4c03u:1565": "indriyāṇi śrotrādīni niyamya vaśīkṛtya |",
  "GE07bhg4c03u:1566": "teṣu hi vaśīkṛteṣu mano-buddhyor api vaśīkaraṇaṃ sidhyati saṅkalpādhyavasāyayor bāhyendriya-pravṛtti-dvāraivānartha-hetutvāt |",
  "GE07bhg4c03u:1567": "ata indriyāṇi mano buddhir iti pūrvaṃ pṛthaṅ-nirdiśyāpīhendriyāṇīty etāvad uktam |",
  "GE07bhg4c03u:1568": "indriyatvena tayor api saṅgraho vā |",
  "GE07bhg4c03u:1569": "he bharatarṣabha mahā-vaṃśa-prabhūtatvena samartho 'si |",
  "GE07bhg4c03u:1570": "pāpmānaṃ sarva-pāpa-mūla-bhūtam enaṃ kāmaṃ vairiṇaṃ prajahihi parityaja hi sphuṭaṃ prajahi prakarṣeṇa mārayeti vā |",
  "GE07bhg4c03u:1571": "jahi śatrum ity upasaṃhārāc ca |",
  "GE07bhg4c03u:1572": "jñānaṃ śāstrācāryopadeśa-jaṃ parokṣaṃ vijñānam aparokṣaṃ tat-phalaṃ tayor jñāna-vijñānayoḥ śreyaḥ-prāpti-hetvor",
  "GE07bhg4c03u:1573": "nāśanam ||41||",
  "GE07bhg4c03u:1574": "viśvanāthaḥ :",
  "GE07bhg4c03u:1575": "vairiṇaḥ khalv āśraye jite sati vairī jīyata iti nītir ataḥ kāmasyāśrayeṣv indriyādiṣu yathottaraṃ durjayatvādhikyam |",
  "GE07bhg4c03u:1576": "ataḥ prathama-prāptānīndriyāṇi durjayāny apy uttarāpekṣayā sujayāni |",
  "GE07bhg4c03u:1577": "prathamaṃ te jīyantām ity āha tasmād iti |",
  "GE07bhg4c03u:1578": "indriyāṇi niyamyena yadyapi para-strī-para-dravyādy-apaharaṇe durnivāraṃ mano gacchaty eva |",
  "GE07bhg4c03u:1579": "tad api tatra tatra netra-śrotra-kara-caraṇādīndriya-vyāpāra-stha-gaṇanād indriyāṇi na gamayety arthaḥ |",
  "GE07bhg4c03u:1580": "pāpmānam atyugraṃ kāmaṃ jahītīndriya-vyāpārastha-gaṇanam atikālena mano 'pi kāmād vicyutaṃ bhavatīti bhāvaḥ ||41||",
  "GE07bhg4c03u:1581": "baladevaḥ :",
  "GE07bhg4c03u:1582_0": "yasmād ayaṃ kāma-rūpo vairī nikhilendriya-vyāpāra-virati-rūpāyātma-jñānāyodyatasya",
  "GE07bhg4c03u:1582_1": "viṣaya-rasa-pravaṇair indriyair jñānam āvṛṇoti tasmāt prakṛti-sṛṣṭa-dehādimāṃs tvam",
  "GE07bhg4c03u:1582_2": "ādāv ātma-jñānodayāyārambha-kāla evendriyāṇi sarvāṇi tad-vyāpāra-rūpe niṣkāme karma-yoge",
  "GE07bhg4c03u:1582_3": "niyamya pravaṇāni kṛtvā enaṃ pāpmānaṃ kāmaṃ śatruṃ prajahi vināśaya |",
  "GE07bhg4c03u:1583": "hi yasmāj jñānasya śāstrīyasya dehādi-viviktātma-viṣayakasya vijñānasya ca tādṛg-ātmānubhavasya nāśanam āvarakam ||41||",
  "GE07bhg4c03u:1584": "__________________________________________________________",
  "GE07bhg4c03u:1585": "BhG 3.42",
  "GE07bhg4c03u:1586": "indriyāṇi parāṇy āhur indriyebhyaḥ paraṃ manaḥ |",
  "GE07bhg4c03u:1587": "manasas tu parā buddhir yo buddheḥ paratas tu saḥ ||42||",
  "GE07bhg4c03u:1588": "śrīdharaḥ : yatra citta-praṇidhānena indriyāṇi niyantuṃ śakyante,",
  "GE07bhg4c03u:1589": "tad ātma-svarūpaṃ dehādibhyo vivicya darśayati indriyāṇīti |",
  "GE07bhg4c03u:1590": "indriyāṇi dehādibhyo grāhyebhyaḥ parāṇi śreṣṭhāny āhuḥ sūkṣmatvāt prakāśakatvāc ca |",
  "GE07bhg4c03u:1591": "ataeva tad-vyatiriktatvam apy arthād uktaṃ bhavati |",
  "GE07bhg4c03u:1592": "indriyebhyaś ca saṅkalpātmakaṃ manaḥ param tat-pravartakatvāt |",
  "GE07bhg4c03u:1593": "manasas tu niścayātmikā buddhiḥ parā |",
  "GE07bhg4c03u:1594": "niścaya-pūrvakatvāt saṅkalpasya |",
  "GE07bhg4c03u:1595": "yas tu buddheḥ paratas tat-sākṣitvenāvasthitaḥ sarvāntaraḥ sa ātmā |",
  "GE07bhg4c03u:1596": "taṃ vimohayati dehinam iti dehi-śabdokta ātmā sa iti parāmṛśyate ||42||",
  "GE07bhg4c03u:1597": "madhusūdanaḥ :",
  "GE07bhg4c03u:1598": "nanu yathā kathaṃcid bāhyendriya-niyama-sambhave 'py āntara-tṛṣṇā-tyāgo 'tiduṣkara iti cen, na |",
  "GE07bhg4c03u:1599": "raso 'py asya paraṃ dṛṣṭvā nivartate [Gītā 2.59] ity atra para-darśanasya rasābhidhānīyaka-tṛṣṇā-tyāga-sādhanasya prāg-ukteḥ |",
  "GE07bhg4c03u:1600": "tarhi ko 'sau paro yad-darśanāt tṛṣṇā-nivṛttir ity āśaṅkya śuddham ātmānaṃ para-śabda-vācyaṃ dehādibhyo vivicya darśayati indriyāṇīti |",
  "GE07bhg4c03u:1601": "śrotrādīni jñānendriyāṇi pañca sthūlaṃ jaḍaṃ paricchinnaṃ bāhyaṃ ca deham apekṣya parāṇi sūkṣmatvāt prakāśakatvād vyāpakatvād antaḥsthatvāc ca prakṛṣṭāny āhuḥ paṇḍitāḥ śrutayo vā |",
  "GE07bhg4c03u:1602": "tathendriyebhyaḥ paraṃ manaḥ saṅkalpa-vikalpātmakaṃ tat-pravartakatvāt |",
  "GE07bhg4c03u:1603": "tathā manasas tu parā buddhir adhyavasāyātmikā |",
  "GE07bhg4c03u:1604": "adhyavasāyo hi niścayas tat-pūrvaka eva saṅkalpādir mano-dharmaḥ",
  "GE07bhg4c03u:1605": "| yas tu buddheḥ paratas tad-bhāsakatvenāvasthito yaṃ dehinam indriyādibhir āśrayair yuktaḥ kāmo jñānāvaraṇa-dvāreṇa mohayatīty uktaṃ sa buddher draṣṭā para ātmā |",
  "GE07bhg4c03u:1606": "sa eṣa iha praviṣṭaḥ itivad dvyavahitasyāpi dehinas tadā parāmarśaḥ | atrārthe śrutiḥ -",
  "GE07bhg4c03u:1607": "indriyebhyaḥ parā hy arthā arthebhyaś ca paraṃ manaḥ |",
  "GE07bhg4c03u:1608": "manasas tu parā buddhir buddher ātmā mahān paraḥ ||",
  "GE07bhg4c03u:1609": "mahataḥ parama-vyaktam avyaktāt puruṣaḥ paraḥ |",
  "GE07bhg4c03u:1610": "puruṣān na paraṃ kiṃcit sā kāṣṭhā sā parā gatiḥ || [KaṭhU 1.3.10-11] iti |",
  "GE07bhg4c03u:1611_0": "atrātmanaḥ paratvasyaiva vākya-tātparya-viṣayatvād indriyādi-paratvasyāvivakṣitatvād",
  "GE07bhg4c03u:1611_1": "indriyebhyaḥ parā arthā iti sthāne 'rthebhyaḥ parāṇīndriyāṇīti vivakṣābhedena bhagavad-uktaṃ na virudhyate |",
  "GE07bhg4c03u:1612": "buddher asmad-ādi-vyaṣṭi-buddheḥ sakāśān mahān ātmā samaṣṭi-buddhi-rūpaḥ paraḥ mano mahān matir brahma pūr buddhiḥ khyātir īśvaraḥ iti vāyu-purāṇa-vacanāt |",
  "GE07bhg4c03u:1613": "mahato hairaṇyagarbhyā buddheḥ param avyaktam avyākṛtaṃ sarva-jagad-bījaṃ māyākhyaṃ māyāṃ tu prakṛtiṃ vidyād iti śruteḥ |",
  "GE07bhg4c03u:1614": "tad dhedaṃ tarhy avyākṛtam āsīt iti ca |",
  "GE07bhg4c03u:1615": "avyaktāt sakāśāt sakala-jaḍa-varga-prakāśakaḥ puruṣaḥ pūrṇa ātmā paraḥ |",
  "GE07bhg4c03u:1616": "tasmād api kaścid anyaḥ paraḥ syād ity ata āha puruṣān na paraṃ kiṃcid iti |",
  "GE07bhg4c03u:1617": "kuta evaṃ yasmāt sā kāṣṭhā samāptiḥ sarvādhiṣṭhānatvāt",
  "GE07bhg4c03u:1618": "| sā parā gatiḥ |",
  "GE07bhg4c03u:1619": "so 'dhvanaḥ pāram āpnoti tad viṣṇoḥ paramaṃ padam ity ādi-śruti-prasiddhā parā gatir api saivety arthaḥ |",
  "GE07bhg4c03u:1620": "tad etat sarvaṃ yo buddheḥ paratas tu sa ity anenoktam ||42||",
  "GE07bhg4c03u:1621": "viśvanāthaḥ : na ca prathamam eva mano-buddhi-jaye yatanīyam aśakyatvād ity āha indriyāṇi parāṇīti |",
  "GE07bhg4c03u:1622": "daśa-dig-vijayibhir api vīrair durjayatvād atibalatvena śreṣṭhānīty arthaḥ |",
  "GE07bhg4c03u:1623": "indriyebhyaḥ sakāśād api prabalatvān manaḥ paraṃ |",
  "GE07bhg4c03u:1624": "svapne khalv indriyeṣv api naṣṭeṣv anaśvaratvād iti bhāvaḥ |",
  "GE07bhg4c03u:1625": "manasaḥ sakāśād api parā prabalā buddhir vijñāna-rūpā |",
  "GE07bhg4c03u:1626": "suṣuptau manasy api naṣṭe tasyāḥ sāmānyākārāyā anaśvarātvād iti bhāvaḥ |",
  "GE07bhg4c03u:1627": "tasya buddheḥ sakāśād api parato balādhikyena yo vartate,",
  "GE07bhg4c03u:1628": "tawsyām api jñānābhyāsena naṣṭāyāṃ satyāṃ yo virājata ity arthaḥ |",
  "GE07bhg4c03u:1629": "sa tu prasiddho jīvātmā kāmasya jetā |",
  "GE07bhg4c03u:1630": "tena vastutaḥ sarvato 'py atiprabalena jīvātmanā indriyādīn vijitya kāmo vijetuṃ śakya eveti nātrāsambhāvanā kāryeti bhāvaḥ ||42||",
  "GE07bhg4c03u:1631": "baladevaḥ :",
  "GE07bhg4c03u:1632": "nanu mudrita-yantrāmbu-nyāyena niṣkāma-karma-pravaṇatayendriya-niyamane kāma-kṣatir iti tvayā pradarśitam |",
  "GE07bhg4c03u:1633_0": "atha daihika-karma-kāle mukta-yantrāmbu-nyāyenendriya-vṛtti-prasāre kāmasya punar",
  "GE07bhg4c03u:1633_1": "ujjīvatāpattiḥ syād iti tatra raso 'py asya paraṃ dṛṣṭvā [Gītā 2.59] iti pūrvopadiṣṭena",
  "GE07bhg4c03u:1633_2": "viviktātmānubhavena niḥśeṣā tasya kṣatiḥ syād iti darśayati indriyāṇīti dvābhyām |",
  "GE07bhg4c03u:1634": "pāñcabhautikād dehād indriyāṇi parāṇy āhur paṇḍitāḥ |",
  "GE07bhg4c03u:1635": "tac cālīkatvāt tato 'tisūkṣmatvāt tad-vināśe 'vināśāc ca |",
  "GE07bhg4c03u:1636": "indriyebhyaḥ manaḥ paraṃ jāgare teṣāṃ pravartakatvāt svapne teṣu svasmin vilīneṣu rājya-kartṛtvena sthitatvāc ca |",
  "GE07bhg4c03u:1637": "manasas tu buddhiḥ parā, niścayātmaka-buddhi-vṛttyaiva saṅkalpātmaka-mano-vṛtteḥ prasarāt |",
  "GE07bhg4c03u:1638": "yas tu buddher api parato 'sti,",
  "GE07bhg4c03u:1639": "sa dehī jīvātmā cit-svarūpo dehādi-buddhy-antar-viviktayānubhūtaḥ san niḥśeṣa-kāma-kṣati-hetur bhavatīti |",
  "GE07bhg4c03u:1640": "kaṭhāś caivaṃ paṭhanti -",
  "GE07bhg4c03u:1641": "indriyebhyaḥ parā hy arthā arthebhyaś ca paraṃ manaḥ |",
  "GE07bhg4c03u:1642": "manasas tu parā buddhir buddher ātmā mahān paraḥ || ity ādi |",
  "GE07bhg4c03u:1643": "asyārthaḥ - indriyebhyo 'rthā viṣayās tad-ākarsiktatvāt parāḥ pradhāna-bhūtāḥ |",
  "GE07bhg4c03u:1644_0": "viṣayendriya-vyavahārasya mano-mūlatvād arthebhyo manaḥ paraṃ viṣaya-bhogasya niścaya-pūrvakatvāt",
  "GE07bhg4c03u:1644_1": "saṃśayātmakān manaso manaḥ paraṃ viṣaya-bhogasya niścaya-pūrvakatvāt saṃśayātmakān",
  "GE07bhg4c03u:1644_2": "manaso niścayātmikā buddhiḥ parā buddher bhogopakaraṇatvāt tasyāḥ sakāśād bhoktātmā",
  "GE07bhg4c03u:1644_3": "jīvaḥ paraḥ sa cātmā mahān dehendriyāntaḥkaraṇa-svāmīti daihikaṃ karma tu pūrvābhyāsa-vaśāc",
  "GE07bhg4c03u:1644_4": "cakra-bhramitvat setsyati ||42 ||",
  "GE07bhg4c03u:1645": "__________________________________________________________",
  "GE07bhg4c03u:1646": "BhG 3.43",
  "GE07bhg4c03u:1647": "evaṃ buddheḥ paraṃ buddhvā saṃstabhyātmānam ātmanā |",
  "GE07bhg4c03u:1648": "jahi śatruṃ mahā-bāho kāma-rūpaṃ durāsadam ||43||",
  "GE07bhg4c03u:1649": "śrīdharaḥ : upasaṃharati evam iti |",
  "GE07bhg4c03u:1650": "buddher eva viṣayendriyādi-janyāḥ kāmādi-vikriyāḥ |",
  "GE07bhg4c03u:1651": "ātmā tu nirvikāras tat-sākṣīty evaṃ buddheḥ paramātmānaṃ buddhvātmanaivaṃ tṛtayā niściyātmikayā buddhyātmānaṃ manaḥ saṃstabhya niścalaṃ kṛtvā kāma-rūpiṇaṃ śatruṃ jahi māraya |",
  "GE07bhg4c03u:1652": "durāsadaṃ duḥkhenāsādanīyaṃ durvijñeyam ity arthaḥ ||43||",
  "GE07bhg4c03u:1653": "sva-dharmeṇa yam ārādhya bhaktyā muktim itā budhāḥ |",
  "GE07bhg4c03u:1654": "tat kṛṣṇaṃ paramānandaṃ toṣayet sarva-karmabhiḥ ||",
  "GE07bhg4c03u:1655": "iti śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
  "GE07bhg4c03u:1656": "karma-yogo nāma tṛtīyo 'dhyāyaḥ ||3||",
  "GE07bhg4c03u:1657": "madhusūdanaḥ : phalitam āha evam iti |",
  "GE07bhg4c03u:1658_0": "raso 'py asya paraṃ dṛṣṭvā nivartate ity atra yaḥ para-śabdenoktas tam evambhūtaṃ",
  "GE07bhg4c03u:1658_1": "pūrṇam ātmānaṃ buddheḥ paraṃ buddhvā sākṣātkṛtya saṃstabhya sthirītkṛtyātmānaṃ mana",
  "GE07bhg4c03u:1658_2": "ātmanaitādṛśa-niścayātmkiayā buddhyā jahi māraya śatruṃ sarva-puruṣārtha-śātanaṃ",
  "GE07bhg4c03u:1658_3": "he mahābāho mahā-bāhor hi śatru-māraṇaṃ sukaram iti yogyaṃ sambodhanam |",
  "GE07bhg4c03u:1659": "kāma-rūpaṃ tṛṣṇā-rūpaṃ durāsadaṃ duḥkhenāsādanīyaṃ durvijñeyāneka-viśeṣam iti yatnādhikyāya viśeṣaṇam ||43||",
  "GE07bhg4c03u:1660": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ śrīmad-bhagavad-gītā-gūḍhārtha-dīpikāyām karma-yogo nāma",
  "GE07bhg4c03u:1661": "tṛtīyo 'dhyāyaḥ ||3||",
  "GE07bhg4c03u:1662": "viśvanāthaḥ : upasaṃharati evam iti |",
  "GE07bhg4c03u:1663": "buddheḥ paraṃ jīvātmānaṃ buddhvā sarvopādhibhyaḥ pṛthak-bhūtaṃ jñātvā ātmanā svenaivāmānaṃ svaṃ saṃstabhya niścalaṃ kṛtvā durāsadaṃ durjayam api kāmaṃ jahi nāśaya ||43||",
  "GE07bhg4c03u:1664": "adhyāye 'smin sādhanasya niṣkāmasyaiva karmaṇaḥ |",
  "GE07bhg4c03u:1665": "prādhānyam ūce tat-sādhya-jñānasya guṇatāṃ vadan ||",
  "GE07bhg4c03u:1666": "iti sārārtha-darśinyāṃ harṣiṇyāṃ bhakta-cetasām |",
  "GE07bhg4c03u:1667": "tṛtīyaḥ khalu gītāsu saṅgataḥ saṅgataḥ satām ||",
  "GE07bhg4c03u:1668": "||3||",
  "GE07bhg4c03u:1669": "baladevaḥ : evam iti |",
  "GE07bhg4c03u:1670": "evaṃ mad-upadeśa-vidhayā buddheś ca paraṃ dehādi-nikhila-jaḍa-varga-pravartakatvād viviktaṃ sukha-cid-ghanaṃ jīvātmānaṃ buddhvānubhūyety arthaḥ |",
  "GE07bhg4c03u:1671": "ātmanā īdṛśa-niścayātmikayā buddhyātmānaṃ manaḥ saṃstabhya tādṛśy ātmani sthiraṃ kṛtvā kāma-rūpaṃ śatruṃ jahi nāśaya |",
  "GE07bhg4c03u:1672": "durāsadaṃ durdharṣam api |",
  "GE07bhg4c03u:1673": "mahā-bāho iti prāgvat ||43||",
  "GE07bhg4c03u:1674": "niṣkāmaṃ karma mukhyaṃ syād gauṇaṃ jñānaṃ tad-udbhavam |",
  "GE07bhg4c03u:1675": "jīvātma-dṛṣṭāv ity eṣa tṛtīyo 'dhyāya-nirṇayaḥ ||",
  "GE07bhg4c03u:1676": "iti śrīmad-bhagavad-gītopaniṣad-bhāṣye tṛtīyo 'dhyāyaḥ",
  "GE07bhg4c03u:1677": "||3||",
  "GE07bhg4c03u:1678": "tṛtīyo 'dhyāyaḥ karma-yogaḥ"
}