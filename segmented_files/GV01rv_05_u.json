{
  "GV01rv_05_u:0": "RV_05.001.01.1 abodhy agniḥ samidhā janānām prati dhenum ivāyatīm uṣāsam",
  "GV01rv_05_u:1": "RV_05.001.01.2 yahvā iva pra vayām ujjihānāḥ pra bhānavaḥ sisrate nākam acha",
  "GV01rv_05_u:2": "RV_05.001.02.1 abodhi hotā yajathāya devān ūrdhvo agniḥ sumanāḥ prātar asthāt",
  "GV01rv_05_u:3": "RV_05.001.02.2 samiddhasya ruśad adarśi pājo mahān devas tamaso nir amoci",
  "GV01rv_05_u:4": "RV_05.001.03.1 yad īṃ gaṇasya raśanām ajīgaḥ śucir aṅkte śucibhir gobhir agniḥ",
  "GV01rv_05_u:5": "RV_05.001.03.2 ād dakṣiṇā yujyate vājayanty uttānām ūrdhvo adhayaj juhūbhiḥ",
  "GV01rv_05_u:6": "RV_05.001.04.1 agnim achā devayatām manāṃsi cakṣūṃṣīva sūrye saṃ caranti",
  "GV01rv_05_u:7": "RV_05.001.04.2 yad īṃ suvāte uṣasā virūpe śveto vājī jāyate agre ahnām",
  "GV01rv_05_u:8": "RV_05.001.05.1 janiṣṭa hi jenyo agre ahnāṃ hito hiteṣv aruṣo vaneṣu",
  "GV01rv_05_u:9": "RV_05.001.05.2 dame-dame sapta ratnā dadhāno 'gnir hotā ni ṣasādā yajīyān",
  "GV01rv_05_u:10": "RV_05.001.06.1 agnir hotā ny asīdad yajīyān upasthe mātuḥ surabhā uloke",
  "GV01rv_05_u:11": "RV_05.001.06.2 yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ",
  "GV01rv_05_u:12": "RV_05.001.07.1 pra ṇu tyaṃ vipram adhvareṣu sādhum agniṃ hotāram īḷate namobhiḥ",
  "GV01rv_05_u:13": "RV_05.001.07.2 ā yas tatāna rodasī ṛtena nityam mṛjanti vājinaṃ ghṛtena",
  "GV01rv_05_u:14": "RV_05.001.08.1 mārjālyo mṛjyate sve damūnāḥ kavipraśasto atithiḥ śivo naḥ",
  "GV01rv_05_u:15": "RV_05.001.08.2 sahasraśṛṅgo vṛṣabhas tadojā viśvāṃ agne sahasā prāsy anyān",
  "GV01rv_05_u:16": "RV_05.001.09.1 pra sadyo agne aty eṣy anyān āvir yasmai cārutamo babhūtha",
  "GV01rv_05_u:17": "RV_05.001.09.2 īḷenyo vapuṣyo vibhāvā priyo viśām atithir mānuṣīṇām",
  "GV01rv_05_u:18": "RV_05.001.10.1 tubhyam bharanti kṣitayo yaviṣṭha balim agne antita ota dūrāt",
  "GV01rv_05_u:19": "RV_05.001.10.2 ā bhandiṣṭhasya sumatiṃ cikiddhi bṛhat te agne mahi śarma bhadram",
  "GV01rv_05_u:20": "RV_05.001.11.1 ādya ratham bhānumo bhānumantam agne tiṣṭha yajatebhiḥ samantam",
  "GV01rv_05_u:21": "RV_05.001.11.2 vidvān pathīnām urv antarikṣam eha devān haviradyāya vakṣi",
  "GV01rv_05_u:22": "RV_05.001.12.1 avocāma kavaye medhyāya vaco vandāru vṛṣabhāya vṛṣṇe",
  "GV01rv_05_u:23": "RV_05.001.12.2 gaviṣṭhiro namasā stomam agnau divñva rukmam uruvyañcam aśret",
  "GV01rv_05_u:24": "RV_05.002.01.1 kumāram mātā yuvatiḥ samubdhaṃ guhā bibharti na dadāti pitre",
  "GV01rv_05_u:25": "RV_05.002.01.2 anīkam asya na minaj janāsaḥ puraḥ paśyanti nihitam aratau",
  "GV01rv_05_u:26": "RV_05.002.02.1 kam etaṃ tvaṃ yuvate kumāram peṣī bibharṣi mahiṣī jajāna",
  "GV01rv_05_u:27": "RV_05.002.02.2 pūrvīr hi garbhaḥ śarado vavardhāpaśyaṃ jātaṃ yad asūta mātā",
  "GV01rv_05_u:28": "RV_05.002.03.1 hiraṇyadantaṃ śucivarṇam ārāt kṣetrād apaśyam āyudhā mimānam",
  "GV01rv_05_u:29": "RV_05.002.03.2 dadāno asmā amṛtaṃ vipṛkvat kim mām anindrāḥ kṛṇavann anukthāḥ",
  "GV01rv_05_u:30": "RV_05.002.04.1 kṣetrād apaśyaṃ sanutaś carantaṃ sumad yūthaṃ na puru śobhamānam",
  "GV01rv_05_u:31": "RV_05.002.04.2 na tā agṛbhrann ajaniṣṭa hi ṣaḥ paliknīr id yuvatayo bhavanti",
  "GV01rv_05_u:32": "RV_05.002.05.1 ke me maryakaṃ vi yavanta gobhir na yeṣāṃ gopā araṇaś cid āsa",
  "GV01rv_05_u:33": "RV_05.002.05.2 ya īṃ jagṛbhur ava te sṛjantv ājāti paśva upa naś cikitvān",
  "GV01rv_05_u:34": "RV_05.002.06.1 vasāṃ rājānaṃ vasatiṃ janānām arātayo ni dadhur martyeṣu",
  "GV01rv_05_u:35": "RV_05.002.06.2 brahmāṇy atrer ava taṃ sṛjantu ninditāro nindyāso bhavantu",
  "GV01rv_05_u:36": "RV_05.002.07.1 śunaś cic chepaṃ niditaṃ sahasrād yūpād amuñco aśamiṣṭa hi ṣaḥ",
  "GV01rv_05_u:37": "RV_05.002.07.2 evāsmad agne vi mumugdhi pāśān hotaś cikitva iha tū niṣadya",
  "GV01rv_05_u:38": "RV_05.002.08.1 hṛṇīyamāno apa hi mad aiyeḥ pra me devānāṃ vratapā uvāca",
  "GV01rv_05_u:39": "RV_05.002.08.2 indro vidvāṃ anu hi tvā cacakṣa tenāham agne anuśiṣṭa āgām",
  "GV01rv_05_u:40": "RV_05.002.09.1 vi jyotiṣā bṛhatā bhāty agnir āvir viśvāni kṛṇute mahitvā",
  "GV01rv_05_u:41": "RV_05.002.09.2 prādevīr māyāḥ sahate durevāḥ śiśīte śṛṅge rakṣase vinikṣe",
  "GV01rv_05_u:42": "RV_05.002.10.1 uta svānāso divi ṣantv agnes tigmāyudhā rakṣase hantavā u",
  "GV01rv_05_u:43": "RV_05.002.10.2 made cid asya pra rujanti bhāmā na varante paribādho adevīḥ",
  "GV01rv_05_u:44": "RV_05.002.11.1 etaṃ te stomaṃ tuvijāta vipro rathaṃ na dhīraḥ svapā atakṣam",
  "GV01rv_05_u:45": "RV_05.002.11.2 yadīd agne prati tvaṃ deva haryāḥ svarvatīr apa enā jayema",
  "GV01rv_05_u:46": "RV_05.002.12.1 tuvigrīvo vṛṣabho vāvṛdhāno 'śatrv aryaḥ sam ajāti vedaḥ",
  "GV01rv_05_u:47": "RV_05.002.12.2 itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat",
  "GV01rv_05_u:48": "RV_05.003.01.1 tvam agne varuṇo jāyase yat tvam mitro bhavasi yat samiddhaḥ",
  "GV01rv_05_u:49": "RV_05.003.01.2 tve viśve sahasas putra devās tvam indro dāśuṣe martyāya",
  "GV01rv_05_u:50": "RV_05.003.02.1 tvam aryamā bhavasi yat kanīnāṃ nāma svadhāvan guhyam bibharṣi",
  "GV01rv_05_u:51": "RV_05.003.02.2 añjanti mitraṃ sudhitaṃ na gobhir yad dampatī samanasā kṛṇoṣi",
  "GV01rv_05_u:52": "RV_05.003.03.1 tava śriye maruto marjayanta rudra yat te janima cāru citram",
  "GV01rv_05_u:53": "RV_05.003.03.2 padaṃ yad viṣṇor upamaṃ nidhāyi tena pāsi guhyaṃ nāma gonām",
  "GV01rv_05_u:54": "RV_05.003.04.1 tava śriyā sudṛśo deva devāḥ purū dadhānā amṛtaṃ sapanta",
  "GV01rv_05_u:55": "RV_05.003.04.2 hotāram agnim manuṣo ni ṣedur daśasyanta uśijaḥ śaṃsam āyoḥ",
  "GV01rv_05_u:56": "RV_05.003.05.1 na tvad dhotā pūrvo agne yajīyān na kāvyaiḥ paro asti svadhāvaḥ",
  "GV01rv_05_u:57": "RV_05.003.05.2 viśaś ca yasyā atithir bhavāsi sa yajñena vanavad deva martān",
  "GV01rv_05_u:58": "RV_05.003.06.1 vayam agne vanuyāma tvotā vasūyavo haviṣā budhyamānāḥ",
  "GV01rv_05_u:59": "RV_05.003.06.2 vayaṃ samarye vidatheṣv ahnāṃ vayaṃ rāyā sahasas putra martān",
  "GV01rv_05_u:60": "RV_05.003.07.1 yo na āgo abhy eno bharāty adhīd agham aghaśaṃse dadhāta",
  "GV01rv_05_u:61": "RV_05.003.07.2 jahī cikitvo abhiśastim etām agne yo no marcayati dvayena",
  "GV01rv_05_u:62": "RV_05.003.08.1 tvām asyā vyuṣi deva pūrve dūtaṃ kṛṇvānā ayajanta havyaiḥ",
  "GV01rv_05_u:63": "RV_05.003.08.2 saṃsthe yad agna īyase rayīṇāṃ devo martair vasubhir idhyamānaḥ",
  "GV01rv_05_u:64": "RV_05.003.09.1 ava spṛdhi pitaraṃ yodhi vidvān putro yas te sahasaḥ sūna ūhe",
  "GV01rv_05_u:65": "RV_05.003.09.2 kadā cikitvo abhi cakṣase no 'gne kadām ṛtacid yātayāse",
  "GV01rv_05_u:66": "RV_05.003.10.1 bhūri nāma vandamāno dadhāti pitā vaso yadi taj joṣayāse",
  "GV01rv_05_u:67": "RV_05.003.10.2 kuvid devasya sahasā cakānaḥ sumnam agnir vanate vāvṛdhānaḥ",
  "GV01rv_05_u:68": "RV_05.003.11.1 tvam aṅga jaritāraṃ yaviṣṭha viśvāny agne duritāti parṣi",
  "GV01rv_05_u:69": "RV_05.003.11.2 stenā adṛśran ripavo janāso 'jñātaketā vṛjinā abhūvan",
  "GV01rv_05_u:70": "RV_05.003.12.1 ime yāmāsas tvadrig abhūvan vasave vā tad id āgo avāci",
  "GV01rv_05_u:71": "RV_05.003.12.2 nāhāyam agnir abhiśastaye no na rīṣate vāvṛdhānaḥ parā dāt",
  "GV01rv_05_u:72": "RV_05.004.01.1 tvām agne vasupatiṃ vasūnām abhi pra mande adhvareṣu rājan",
  "GV01rv_05_u:73": "RV_05.004.01.2 tvayā vājaṃ vājayanto jayemābhi ṣyāma pṛtsutīr martyānām",
  "GV01rv_05_u:74": "RV_05.004.02.1 havyavāḷ agnir ajaraḥ pitā no vibhur vibhāvā sudṛśīko asme",
  "GV01rv_05_u:75": "RV_05.004.02.2 sugārhapatyāḥ sam iṣo didīhy asmadryak sam mimīhi śravāṃsi",
  "GV01rv_05_u:76": "RV_05.004.03.1 viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim",
  "GV01rv_05_u:77": "RV_05.004.03.2 ni hotāraṃ viśvavidaṃ dadhidhve sa deveṣu vanate vāryāṇi",
  "GV01rv_05_u:78": "RV_05.004.04.1 juṣasvāgna iḷayā sajoṣā yatamāno raśmibhiḥ sūryasya",
  "GV01rv_05_u:79": "RV_05.004.04.2 juṣasva naḥ samidhaṃ jātaveda ā ca devān haviradyāya vakṣi",
  "GV01rv_05_u:80": "RV_05.004.05.1 juṣṭo damūnā atithir duroṇa imaṃ no yajñam upa yāhi vidvān",
  "GV01rv_05_u:81": "RV_05.004.05.2 viśvā agne abhiyujo vihatyā śatrūyatām ā bharā bhojanāni",
  "GV01rv_05_u:82": "RV_05.004.06.1 vadhena dasyum pra hi cātayasva vayaḥ kṛṇvānas tanve svāyai",
  "GV01rv_05_u:83": "RV_05.004.06.2 piparṣi yat sahasas putra devānt so agne pāhi nṛtama vāje asmān",
  "GV01rv_05_u:84": "RV_05.004.07.1 vayaṃ te agna ukthair vidhema vayaṃ havyaiḥ pāvaka bhadraśoce",
  "GV01rv_05_u:85": "RV_05.004.07.2 asme rayiṃ viśvavāraṃ sam invāsme viśvāni draviṇāni dhehi",
  "GV01rv_05_u:86": "RV_05.004.08.1 asmākam agne adhvaraṃ juṣasva sahasaḥ sūno triṣadhastha havyam",
  "GV01rv_05_u:87": "RV_05.004.08.2 vayaṃ deveṣu sukṛtaḥ syāma śarmaṇā nas trivarūthena pāhi",
  "GV01rv_05_u:88": "RV_05.004.09.1 viśvāni no durgahā jātavedaḥ sindhuṃ na nāvā duritāti parṣi",
  "GV01rv_05_u:89": "RV_05.004.09.2 agne atrivan namasā gṛṇāno 'smākam bodhy avitā tanūnām",
  "GV01rv_05_u:90": "RV_05.004.10.1 yas tvā hṛdā kīriṇā manyamāno 'martyam martyo johavīmi",
  "GV01rv_05_u:91": "RV_05.004.10.2 jātavedo yaśo asmāsu dhehi prajābhir agne amṛtatvam aśyām",
  "GV01rv_05_u:92": "RV_05.004.11.1 yasmai tvaṃ sukṛte jātaveda ulokam agne kṛṇavaḥ syonam",
  "GV01rv_05_u:93": "RV_05.004.11.2 aśvinaṃ sa putṛṇaṃ vīravantaṃ gomantaṃ rayiṃ naśate svasti",
  "GV01rv_05_u:94": "RV_05.005.00.11 susamiddhāya śociṣe ghṛtaṃ tīvraṃ juhotana",
  "GV01rv_05_u:95": "RV_05.005.00.12 agnaye jātavedase",
  "GV01rv_05_u:96": "RV_05.005.00.21 narāśaṃsaḥ suṣūdatīmaṃ yajñam adābhyaḥ",
  "GV01rv_05_u:97": "RV_05.005.00.22 kavir hi madhuhastyaḥ",
  "GV01rv_05_u:98": "RV_05.005.00.31 īḷito agna ā vahendraṃ citram iha priyam",
  "GV01rv_05_u:99": "RV_05.005.00.32 sukhai rathebhir ūtaye",
  "GV01rv_05_u:100": "RV_05.005.00.41 ūrṇamradā vi prathasvābhy arkā anūṣata",
  "GV01rv_05_u:101": "RV_05.005.00.42 bhavā naḥ śubhra sātaye",
  "GV01rv_05_u:102": "RV_05.005.00.51 devīr dvāro vi śrayadhvaṃ suprāyaṇā na ūtaye",
  "GV01rv_05_u:103": "RV_05.005.00.52 pra-pra yajñam pṛṇītana",
  "GV01rv_05_u:104": "RV_05.005.00.61 supratīke vayovṛdhā yahvī ṛtasya mātarā",
  "GV01rv_05_u:105": "RV_05.005.00.62 doṣām uṣāsam īmahe",
  "GV01rv_05_u:106": "RV_05.005.00.71 vātasya patmann īḷitā daivyā hotārā manuṣaḥ",
  "GV01rv_05_u:107": "RV_05.005.00.72 imaṃ no yajñam ā gatam",
  "GV01rv_05_u:108": "RV_05.005.00.81 iḷā sarasvatī mahī tisro devīr mayobhuvaḥ",
  "GV01rv_05_u:109": "RV_05.005.00.82 barhiḥ sīdantv asridhaḥ",
  "GV01rv_05_u:110": "RV_05.005.00.91 śivas tvaṣṭar ihā gahi vibhuḥ poṣa uta tmanā",
  "GV01rv_05_u:111": "RV_05.005.00.92 yajñe-yajñe na ud ava",
  "GV01rv_05_u:112": "RV_05.005.01.01 yatra vettha vanaspate devānāṃ guhyā nāmāni",
  "GV01rv_05_u:113": "RV_05.005.01.02 tatra havyāni gāmaya",
  "GV01rv_05_u:114": "RV_05.005.01.11 svāhāgnaye varuṇāya svāhendrāya marudbhyaḥ svāhā devebhyo haviḥ |",
  "GV01rv_05_u:115": "RV_05.006.01.1 agniṃ tam manye yo vasur astaṃ yaṃ yanti dhenavaḥ",
  "GV01rv_05_u:116": "RV_05.006.01.2 astam arvanta āśavo 'staṃ nityāso vājina iṣaṃ stotṛbhya ā bhara",
  "GV01rv_05_u:117": "RV_05.006.02.1 so agnir yo vasur gṛṇe saṃ yam āyanti dhenavaḥ",
  "GV01rv_05_u:118": "RV_05.006.02.2 sam arvanto raghudruvaḥ saṃ sujātāsaḥ sūraya iṣaṃ stotṛbhya ā bhara",
  "GV01rv_05_u:119": "RV_05.006.03.1 agnir hi vājinaṃ viśe dadāti viśvacarṣaṇiḥ",
  "GV01rv_05_u:120": "RV_05.006.03.2 agnī rāye svābhuvaṃ sa prīto yāti vāryam iṣaṃ stotṛbhya ā bhara",
  "GV01rv_05_u:121": "RV_05.006.04.1 ā te agna idhīmahi dyumantaṃ devājaram",
  "GV01rv_05_u:122": "RV_05.006.04.2 yad dha syā te panīyasī samid dīdayati dyavīṣaṃ stotṛbhya ā bhara",
  "GV01rv_05_u:123": "RV_05.006.05.1 ā te agna ṛcā haviḥ śukrasya śociṣas pate",
  "GV01rv_05_u:124": "RV_05.006.05.2 suścandra dasma viśpate havyavāṭ tubhyaṃ hūyata iṣaṃ stotṛbhya ā bhara",
  "GV01rv_05_u:125": "RV_05.006.06.1 pro tye agnayo 'gniṣu viśvam puṣyanti vāryam",
  "GV01rv_05_u:126": "RV_05.006.06.2 te hinvire ta invire ta iṣaṇyanty ānuṣag iṣaṃ stotṛbhya ā bhara",
  "GV01rv_05_u:127": "RV_05.006.07.1 tava tye agne arcayo mahi vrādhanta vājinaḥ",
  "GV01rv_05_u:128": "RV_05.006.07.2 ye patvabhiḥ śaphānāṃ vrajā bhuranta gonām iṣaṃ stotṛbhya ā bhara",
  "GV01rv_05_u:129": "RV_05.006.08.1 navā no agna ā bhara stotṛbhyaḥ sukṣitīr iṣaḥ",
  "GV01rv_05_u:130": "RV_05.006.08.2 te syāma ya ānṛcus tvādūtāso dame-dama iṣaṃ stotṛbhya ā bhara",
  "GV01rv_05_u:131": "RV_05.006.09.1 ubhe suścandra sarpiṣo darvī śrīṇīṣa āsani",
  "GV01rv_05_u:132": "RV_05.006.09.2 uto na ut pupūryā uktheṣu śavasas pata iṣaṃ stotṛbhya ā bhara",
  "GV01rv_05_u:133": "RV_05.006.10.1 evāṃ agnim ajuryamur gīrbhir yajñebhir ānuṣak",
  "GV01rv_05_u:134": "RV_05.006.10.2 dadhad asme suvīryam uta tyad āśvaśvyam iṣaṃ stotṛbhya ā bhara",
  "GV01rv_05_u:135": "RV_05.007.01.1 sakhāyaḥ saṃ vaḥ samyañcam iṣaṃ stomaṃ cāgnaye",
  "GV01rv_05_u:136": "RV_05.007.01.2 varṣiṣṭhāya kṣitīnām ūrjo naptre sahasvate",
  "GV01rv_05_u:137": "RV_05.007.02.1 kutrā cid yasya samṛtau raṇvā naro nṛṣadane",
  "GV01rv_05_u:138": "RV_05.007.02.2 arhantaś cid yam indhate saṃjanayanti jantavaḥ",
  "GV01rv_05_u:139": "RV_05.007.03.1 saṃ yad iṣo vanāmahe saṃ havyā mānuṣāṇām",
  "GV01rv_05_u:140": "RV_05.007.03.2 uta dyumnasya śavasa ṛtasya raśmim ā dade",
  "GV01rv_05_u:141": "RV_05.007.04.1 sa smā kṛṇoti ketum ā naktaṃ cid dūra ā sate",
  "GV01rv_05_u:142": "RV_05.007.04.2 pāvako yad vanaspatīn pra smā mināty ajaraḥ",
  "GV01rv_05_u:143": "RV_05.007.05.1 ava sma yasya veṣaṇe svedam pathiṣu juhvati",
  "GV01rv_05_u:144": "RV_05.007.05.2 abhīm aha svajenyam bhūmā pṛṣṭheva ruruhuḥ",
  "GV01rv_05_u:145": "RV_05.007.06.1 yam martyaḥ puruspṛhaṃ vidad viśvasya dhāyase",
  "GV01rv_05_u:146": "RV_05.007.06.2 pra svādanam pitūnām astatātiṃ cid āyave",
  "GV01rv_05_u:147": "RV_05.007.07.1 sa hi ṣmā dhanvākṣitaṃ dātā na dāty ā paśuḥ",
  "GV01rv_05_u:148": "RV_05.007.07.2 hiriśmaśruḥ śucidann ṛbhur anibhṛṣṭataviṣiḥ",
  "GV01rv_05_u:149": "RV_05.007.08.1 śuciḥ ṣmā yasmā atrivat pra svadhitīva rīyate",
  "GV01rv_05_u:150": "RV_05.007.08.2 suṣūr asūta mātā krāṇā yad ānaśe bhagam",
  "GV01rv_05_u:151": "RV_05.007.09.1 ā yas te sarpirāsute 'gne śam asti dhāyase",
  "GV01rv_05_u:152": "RV_05.007.09.2 aiṣu dyumnam uta śrava ā cittam martyeṣu dhāḥ",
  "GV01rv_05_u:153": "RV_05.007.10.1 iti cin manyum adhrijas tvādātam ā paśuṃ dade",
  "GV01rv_05_u:154": "RV_05.007.10.2 ād agne apṛṇato 'triḥ sāsahyād dasyūn iṣaḥ sāsahyān nṝn",
  "GV01rv_05_u:155": "RV_05.008.01.1 tvām agna ṛtāyavaḥ sam īdhire pratnam pratnāsa ūtaye sahaskṛta",
  "GV01rv_05_u:156": "RV_05.008.01.2 puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam",
  "GV01rv_05_u:157": "RV_05.008.02.1 tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire",
  "GV01rv_05_u:158": "RV_05.008.02.2 bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam",
  "GV01rv_05_u:159": "RV_05.008.03.1 tvām agne mānuṣīr īḷate viśo hotrāvidaṃ viviciṃ ratnadhātamam",
  "GV01rv_05_u:160": "RV_05.008.03.2 guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam",
  "GV01rv_05_u:161": "RV_05.008.04.1 tvām agne dharṇasiṃ viśvadhā vayaṃ gīrbhir gṛṇanto namasopa sedima",
  "GV01rv_05_u:162": "RV_05.008.04.2 sa no juṣasva samidhāno aṅgiro devo martasya yaśasā sudītibhiḥ",
  "GV01rv_05_u:163": "RV_05.008.05.1 tvam agne pururūpo viśe-viśe vayo dadhāsi pratnathā puruṣṭuta",
  "GV01rv_05_u:164": "RV_05.008.05.2 purūṇy annā sahasā vi rājasi tviṣiḥ sā te titviṣāṇasya nādhṛṣe",
  "GV01rv_05_u:165": "RV_05.008.06.1 tvām agne samidhānaṃ yaviṣṭhya devā dūtaṃ cakrire havyavāhanam",
  "GV01rv_05_u:166": "RV_05.008.06.2 urujrayasaṃ ghṛtayonim āhutaṃ tveṣaṃ cakṣur dadhire codayanmati",
  "GV01rv_05_u:167": "RV_05.008.07.1 tvām agne pradiva āhutaṃ ghṛtaiḥ sumnāyavaḥ suṣamidhā sam īdhire",
  "GV01rv_05_u:168": "RV_05.008.07.2 sa vāvṛdhāna oṣadhībhir ukṣito 'bhi jrayāṃsi pārthivā vi tiṣṭhase",
  "GV01rv_05_u:169": "RV_05.009.01.1 tvām agne haviṣmanto devam martāsa īḷate",
  "GV01rv_05_u:170": "RV_05.009.01.2 manye tvā jātavedasaṃ sa havyā vakṣy ānuṣak",
  "GV01rv_05_u:171": "RV_05.009.02.1 agnir hotā dāsvataḥ kṣayasya vṛktabarhiṣaḥ",
  "GV01rv_05_u:172": "RV_05.009.02.2 saṃ yajñāsaś caranti yaṃ saṃ vājāsaḥ śravasyavaḥ",
  "GV01rv_05_u:173": "RV_05.009.03.1 uta sma yaṃ śiśuṃ yathā navaṃ janiṣṭāraṇī",
  "GV01rv_05_u:174": "RV_05.009.03.2 dhartāram mānuṣīṇāṃ viśām agniṃ svadhvaram",
  "GV01rv_05_u:175": "RV_05.009.04.1 uta sma durgṛbhīyase putro na hvāryāṇām",
  "GV01rv_05_u:176": "RV_05.009.04.2 purū yo dagdhāsi vanāgne paśur na yavase",
  "GV01rv_05_u:177": "RV_05.009.05.1 adha sma yasyārcayaḥ samyak saṃyanti dhūminaḥ",
  "GV01rv_05_u:178": "RV_05.009.05.2 yad īm aha trito divy upa dhmāteva dhamati śiśīte dhmātarī yathā",
  "GV01rv_05_u:179": "RV_05.009.06.1 tavāham agna ūtibhir mitrasya ca praśastibhiḥ",
  "GV01rv_05_u:180": "RV_05.009.06.2 dveṣoyuto na duritā turyāma martyānām",
  "GV01rv_05_u:181": "RV_05.009.07.1 taṃ no agne abhī naro rayiṃ sahasva ā bhara",
  "GV01rv_05_u:182": "RV_05.009.07.2 sa kṣepayat sa poṣayad bhuvad vājasya sātaya utaidhi pṛtsu no vṛdhe",
  "GV01rv_05_u:183": "RV_05.010.01.1 agna ojiṣṭham ā bhara dyumnam asmabhyam adhrigo",
  "GV01rv_05_u:184": "RV_05.010.01.2 pra no rāyā parīṇasā ratsi vājāya panthām",
  "GV01rv_05_u:185": "RV_05.010.02.1 tvaṃ no agne adbhuta kratvā dakṣasya maṃhanā",
  "GV01rv_05_u:186": "RV_05.010.02.2 tve asuryam āruhat krāṇā mitro na yajñiyaḥ",
  "GV01rv_05_u:187": "RV_05.010.03.1 tvaṃ no agna eṣāṃ gayam puṣṭiṃ ca vardhaya",
  "GV01rv_05_u:188": "RV_05.010.03.2 ye stomebhiḥ pra sūrayo naro maghāny ānaśuḥ",
  "GV01rv_05_u:189": "RV_05.010.04.1 ye agne candra te giraḥ śumbhanty aśvarādhasaḥ",
  "GV01rv_05_u:190": "RV_05.010.04.2 śuṣmebhiḥ śuṣmiṇo naro divaś cid yeṣām bṛhat sukīrtir bodhati tmanā",
  "GV01rv_05_u:191": "RV_05.010.05.1 tava tye agne arcayo bhrājanto yanti dhṛṣṇuyā",
  "GV01rv_05_u:192": "RV_05.010.05.2 parijmāno na vidyutaḥ svāno ratho na vājayuḥ",
  "GV01rv_05_u:193": "RV_05.010.06.1 nū no agna ūtaye sabādhasaś ca rātaye",
  "GV01rv_05_u:194": "RV_05.010.06.2 asmākāsaś ca sūrayo viśvā āśās tarīṣaṇi",
  "GV01rv_05_u:195": "RV_05.010.07.1 tvaṃ no agne aṅgira stuta stavāna ā bhara",
  "GV01rv_05_u:196": "RV_05.010.07.2 hotar vibhvāsahaṃ rayiṃ stotṛbhya stavase ca na utaidhi pṛtsu no vṛdhe",
  "GV01rv_05_u:197": "RV_05.011.01.1 janasya gopā ajaniṣṭa jāgṛvir agniḥ sudakṣaḥ suvitāya navyase",
  "GV01rv_05_u:198": "RV_05.011.01.2 ghṛtapratīko bṛhatā divispṛśā dyumad vi bhāti bharatebhyaḥ śuciḥ",
  "GV01rv_05_u:199": "RV_05.011.02.1 yajñasya ketum prathamam purohitam agniṃ naras triṣadhasthe sam īdhire",
  "GV01rv_05_u:200": "RV_05.011.02.2 indreṇa devaiḥ sarathaṃ sa barhiṣi sīdan ni hotā yajathāya sukratuḥ",
  "GV01rv_05_u:201": "RV_05.011.03.1 asammṛṣṭo jāyase mātroḥ śucir mandraḥ kavir ud atiṣṭho vivasvataḥ",
  "GV01rv_05_u:202": "RV_05.011.03.2 ghṛtena tvāvardhayann agna āhuta dhūmas te ketur abhavad divi śritaḥ",
  "GV01rv_05_u:203": "RV_05.011.04.1 agnir no yajñam upa vetu sādhuyāgniṃ naro vi bharante gṛhe-gṛhe",
  "GV01rv_05_u:204": "RV_05.011.04.2 agnir dūto abhavad dhavyavāhano 'gniṃ vṛṇānā vṛṇate kavikratum",
  "GV01rv_05_u:205": "RV_05.011.05.1 tubhyedam agne madhumattamaṃ vacas tubhyam manīṣā iyam astu śaṃ hṛde",
  "GV01rv_05_u:206": "RV_05.011.05.2 tvāṃ giraḥ sindhum ivāvanīr mahīr ā pṛṇanti śavasā vardhayanti ca",
  "GV01rv_05_u:207": "RV_05.011.06.1 tvām agne aṅgiraso guhā hitam anv avindañ chiśriyāṇaṃ vane vane",
  "GV01rv_05_u:208": "RV_05.011.06.2 sa jāyase mathyamānaḥ saho mahat tvām āhuḥ sahasas putram aṅgiraḥ",
  "GV01rv_05_u:209": "RV_05.012.01.1 prāgnaye bṛhate yajñiyāya ṛtasya vṛṣṇe asurāya manma",
  "GV01rv_05_u:210": "RV_05.012.01.2 ghṛtaṃ na yajña āsyQ supūtaṃ giram bhare vṛṣabhāya pratīcīm",
  "GV01rv_05_u:211": "RV_05.012.02.1 ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ",
  "GV01rv_05_u:212": "RV_05.012.02.2 nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ",
  "GV01rv_05_u:213": "RV_05.012.03.1 kayā no agna ṛtayann ṛtena bhuvo navedā ucathasya navyaḥ",
  "GV01rv_05_u:214": "RV_05.012.03.2 vedā me deva ṛtupā ṛtūnāṃ nāham patiṃ sanitur asya rāyaḥ",
  "GV01rv_05_u:215": "RV_05.012.04.1 ke te agne ripave bandhanāsaḥ ke pāyavaḥ saniṣanta dyumantaḥ",
  "GV01rv_05_u:216": "RV_05.012.04.2 ke dhāsim agne anṛtasya pānti ka āsato vacasaḥ santi gopāḥ",
  "GV01rv_05_u:217": "RV_05.012.05.1 sakhāyas te viṣuṇā agna ete śivāsaḥ santo aśivā abhūvan",
  "GV01rv_05_u:218": "RV_05.012.05.2 adhūrṣata svayam ete vacobhir ṛjūyate vṛjināni bruvantaḥ",
  "GV01rv_05_u:219": "RV_05.012.06.1 yas te agne namasā yajñam īṭṭa ṛtaṃ sa pāty aruṣasya vṛṣṇaḥ",
  "GV01rv_05_u:220": "RV_05.012.06.2 tasya kṣayaḥ pṛthur ā sādhur etu prasarsrāṇasya nahuṣasya śeṣaḥ",
  "GV01rv_05_u:221": "RV_05.013.01.1 arcantas tvā havāmahe 'rcantaḥ sam idhīmahi",
  "GV01rv_05_u:222": "RV_05.013.01.2 agne arcanta ūtaye",
  "GV01rv_05_u:223": "RV_05.013.02.1 agne stomam manāmahe sidhram adya divispṛśaḥ",
  "GV01rv_05_u:224": "RV_05.013.02.2 devasya draviṇasyavaḥ",
  "GV01rv_05_u:225": "RV_05.013.03.1 agnir juṣata no giro hotā yo mānuṣeṣv ā",
  "GV01rv_05_u:226": "RV_05.013.03.2 sa yakṣad daivyaṃ janam",
  "GV01rv_05_u:227": "RV_05.013.04.1 tvam agne saprathā asi juṣṭo hotā vareṇyaḥ",
  "GV01rv_05_u:228": "RV_05.013.04.2 tvayā yajñaṃ vi tanvate",
  "GV01rv_05_u:229": "RV_05.013.05.1 tvām agne vājasātamaṃ viprā vardhanti suṣṭutam",
  "GV01rv_05_u:230": "RV_05.013.05.2 sa no rāsva suvīryam",
  "GV01rv_05_u:231": "RV_05.013.06.1 agne nemir arāṃ iva devāṃs tvam paribhūr asi",
  "GV01rv_05_u:232": "RV_05.013.06.2 ā rādhaś citram ṛñjase",
  "GV01rv_05_u:233": "RV_05.014.01.1 agniṃ stomena bodhaya samidhāno amartyam",
  "GV01rv_05_u:234": "RV_05.014.01.2 havyā deveṣu no dadhat",
  "GV01rv_05_u:235": "RV_05.014.02.1 tam adhvareṣv īḷate devam martā amartyam",
  "GV01rv_05_u:236": "RV_05.014.02.2 yajiṣṭham mānuṣe jane",
  "GV01rv_05_u:237": "RV_05.014.03.1 taṃ hi śaśvanta īḷate srucā devaṃ ghṛtaścutā",
  "GV01rv_05_u:238": "RV_05.014.03.2 agniṃ havyāya voḷhave",
  "GV01rv_05_u:239": "RV_05.014.04.1 agnir jāto arocata ghnan dasyūñ jyotiṣā tamaḥ",
  "GV01rv_05_u:240": "RV_05.014.04.2 avindad gā apaḥ svaḥ",
  "GV01rv_05_u:241": "RV_05.014.05.1 agnim īḷenyaṃ kaviṃ ghṛtapṛṣṭhaṃ saparyata",
  "GV01rv_05_u:242": "RV_05.014.05.2 vetu me śṛṇavad dhavam",
  "GV01rv_05_u:243": "RV_05.014.06.1 agniṃ ghṛtena vāvṛdhu stomebhir viśvacarṣaṇim",
  "GV01rv_05_u:244": "RV_05.014.06.2 svādhībhir vacasyubhiḥ",
  "GV01rv_05_u:245": "RV_05.015.00.11 pra vedhase kavaye vedyāya giram bhare yaśase pūrvyāya",
  "GV01rv_05_u:246": "RV_05.015.00.12 ghṛtaprasatto asuraḥ suśevo rāyo dhartā dharuṇo vasvo agniḥ",
  "GV01rv_05_u:247": "RV_05.015.00.21 ṛtena ṛtaṃ dharuṇaṃ dhārayanta yajñasya śāke parame vyoman",
  "GV01rv_05_u:248": "RV_05.015.00.22 divo dharman dharuṇe seduṣo nññ jātair ajātāṃ abhi ye nanakṣuḥ",
  "GV01rv_05_u:249": "RV_05.015.00.31 aṅhoyuvas tanvas tanvate vi vayo mahad duṣṭaram pūrvyāya",
  "GV01rv_05_u:250": "RV_05.015.00.32 sa saṃvato navajātas tuturyāt siṅhaṃ na kruddham abhitaḥ pari ṣṭhuḥ",
  "GV01rv_05_u:251": "RV_05.015.00.41 māteva yad bharase paprathāno janaṃ-janaṃ dhāyase cakṣase ca",
  "GV01rv_05_u:252": "RV_05.015.00.42 vayo-vayo jarase yad dadhānaḥ pari tmanā viṣurūpo jigāsi",
  "GV01rv_05_u:253": "RV_05.015.00.51 vājo nu te śavasas pātv antam uruṃ doghaṃ dharuṇaṃ deva rāyaḥ",
  "GV01rv_05_u:254": "RV_05.015.00.52 padaṃ na tāyur guhā dadhāno maho rāye citayann atrim aspaḥ",
  "GV01rv_05_u:255": "RV_05.016.01.1 bṛhad vayo hi bhānave 'rcā devāyāgnaye",
  "GV01rv_05_u:256": "RV_05.016.01.2 yam mitraṃ na praśastibhir martāso dadhire puraḥ",
  "GV01rv_05_u:257": "RV_05.016.02.1 sa hi dyubhir janānāṃ hotā dakṣasya bāhvoḥ",
  "GV01rv_05_u:258": "RV_05.016.02.2 vi havyam agnir ānuṣag bhago na vāram ṛṇvati",
  "GV01rv_05_u:259": "RV_05.016.03.1 asya stome maghonaḥ sakhye vṛddhaśociṣaḥ",
  "GV01rv_05_u:260": "RV_05.016.03.2 viśvā yasmin tuviṣvaṇi sam arye śuṣmam ādadhuḥ",
  "GV01rv_05_u:261": "RV_05.016.04.1 adhā hy agna eṣāṃ suvīryasya maṃhanā",
  "GV01rv_05_u:262": "RV_05.016.04.2 tam id yahvaṃ na rodasī pari śravo babhūvatuḥ",
  "GV01rv_05_u:263": "RV_05.016.05.1 nū na ehi vāryam agne gṛṇāna ā bhara",
  "GV01rv_05_u:264": "RV_05.016.05.2 ye vayaṃ ye ca sūrayaḥ svasti dhāmahe sacotaidhi pṛtsu no vṛdhe",
  "GV01rv_05_u:265": "RV_05.017.01.1 ā yajñair deva martya itthā tavyāṃsam ūtaye",
  "GV01rv_05_u:266": "RV_05.017.01.2 agniṃ kṛte svadhvare pūrur īḷītāvase",
  "GV01rv_05_u:267": "RV_05.017.02.1 asya hi svayaśastara āsā vidharman manyase",
  "GV01rv_05_u:268": "RV_05.017.02.2 taṃ nākaṃ citraśociṣam mandram paro manīṣayā",
  "GV01rv_05_u:269": "RV_05.017.03.1 asya vāsā u arciṣā ya āyukta tujā girā",
  "GV01rv_05_u:270": "RV_05.017.03.2 divo na yasya retasā bṛhac chocanty arcayaḥ",
  "GV01rv_05_u:271": "RV_05.017.04.1 asya kratvā vicetaso dasmasya vasu ratha ā",
  "GV01rv_05_u:272": "RV_05.017.04.2 adhā viśvāsu havyo 'gnir vikṣu pra śasyate",
  "GV01rv_05_u:273": "RV_05.017.05.1 nū na id dhi vāryam āsā sacanta sūrayaḥ",
  "GV01rv_05_u:274": "RV_05.017.05.2 ūrjo napād abhiṣṭaye pāhi śagdhi svastaya utaidhi pṛtsu no vṛdhe",
  "GV01rv_05_u:275": "RV_05.018.01.1 prātar agniḥ purupriyo viśa stavetātithiḥ",
  "GV01rv_05_u:276": "RV_05.018.01.2 viśvāni yo amartyo havyā marteṣu raṇyati",
  "GV01rv_05_u:277": "RV_05.018.02.1 dvitāya mṛktavāhase svasya dakṣasya maṃhanā",
  "GV01rv_05_u:278": "RV_05.018.02.2 induṃ sa dhatta ānuṣak stotā cit te amartya",
  "GV01rv_05_u:279": "RV_05.018.03.1 taṃ vo dīrghāyuśociṣaṃ girā huve maghonām",
  "GV01rv_05_u:280": "RV_05.018.03.2 ariṣṭo yeṣāṃ ratho vy aśvadāvann īyate",
  "GV01rv_05_u:281": "RV_05.018.04.1 citrā vā yeṣu dīdhitir āsann ukthā pānti ye",
  "GV01rv_05_u:282": "RV_05.018.04.2 stīrṇam barhiḥ svarṇare śravāṃsi dadhire pari",
  "GV01rv_05_u:283": "RV_05.018.05.1 ye me pañcāśataṃ dadur aśvānāṃ sadhastuti",
  "GV01rv_05_u:284": "RV_05.018.05.2 dyumad agne mahi śravo bṛhat kṛdhi maghonāṃ nṛvad amṛta nṛṇām",
  "GV01rv_05_u:285": "RV_05.019.01.1 abhy avasthāḥ pra jāyante pra vavrer vavriś ciketa",
  "GV01rv_05_u:286": "RV_05.019.01.2 upasthe mātur vi caṣṭe",
  "GV01rv_05_u:287": "RV_05.019.02.1 juhure vi citayanto 'nimiṣaṃ nṛmṇam pānti",
  "GV01rv_05_u:288": "RV_05.019.02.2 ā dṛḷhām puraṃ viviśuḥ",
  "GV01rv_05_u:289": "RV_05.019.03.1 ā śvaitreyasya jantavo dyumad vardhanta kṛṣṭayaḥ",
  "GV01rv_05_u:290": "RV_05.019.03.2 niṣkagrīvo bṛhaduktha enā madhvā na vājayuḥ",
  "GV01rv_05_u:291": "RV_05.019.04.1 priyaṃ dugdhaṃ na kāmyam ajāmi jāmyoḥ sacā",
  "GV01rv_05_u:292": "RV_05.019.04.2 gharmo na vājajaṭharo 'dabdhaḥ śaśvato dabhaḥ",
  "GV01rv_05_u:293": "RV_05.019.05.1 krīḷan no raśma ā bhuvaḥ sam bhasmanā vāyunā vevidānaḥ",
  "GV01rv_05_u:294": "RV_05.019.05.2 tā asya san dhṛṣajo na tigmāḥ susaṃśitā vakṣyo vakṣaṇesthāḥ",
  "GV01rv_05_u:295": "RV_05.020.01.1 yam agne vājasātama tvaṃ cin manyase rayim",
  "GV01rv_05_u:296": "RV_05.020.01.2 taṃ no gīrbhiḥ śravāyyaṃ devatrā panayā yujam",
  "GV01rv_05_u:297": "RV_05.020.02.1 ye agne nerayanti te vṛddhā ugrasya śavasaḥ",
  "GV01rv_05_u:298": "RV_05.020.02.2 apa dveṣo apa hvaro 'nyavratasya saścire",
  "GV01rv_05_u:299": "RV_05.020.03.1 hotāraṃ tvā vṛṇīmahe 'gne dakṣasya sādhanam",
  "GV01rv_05_u:300": "RV_05.020.03.2 yajñeṣu pūrvyaṃ girā prayasvanto havāmahe",
  "GV01rv_05_u:301": "RV_05.020.04.1 itthā yathā ta ūtaye sahasāvan dive-dive",
  "GV01rv_05_u:302": "RV_05.020.04.2 rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ",
  "GV01rv_05_u:303": "RV_05.021.01.1 manuṣvat tvā ni dhīmahi manuṣvat sam idhīmahi",
  "GV01rv_05_u:304": "RV_05.021.01.2 agne manuṣvad aṅgiro devān devayate yaja",
  "GV01rv_05_u:305": "RV_05.021.02.1 tvaṃ hi mānuṣe jane 'gne suprīta idhyase",
  "GV01rv_05_u:306": "RV_05.021.02.2 srucas tvā yanty ānuṣak sujāta sarpirāsute",
  "GV01rv_05_u:307": "RV_05.021.03.1 tvāṃ viśve sajoṣaso devāso dūtam akrata",
  "GV01rv_05_u:308": "RV_05.021.03.2 saparyantas tvā kave yajñeṣu devam īḷate",
  "GV01rv_05_u:309": "RV_05.021.04.1 devaṃ vo devayajyayāgnim īḷīta martyaḥ",
  "GV01rv_05_u:310": "RV_05.021.04.2 samiddhaḥ śukra dīdihy ṛtasya yonim āsadaḥ sasasya yonim āsadaḥ",
  "GV01rv_05_u:311": "RV_05.022.01.1 pra viśvasāmann atrivad arcā pāvakaśociṣe",
  "GV01rv_05_u:312": "RV_05.022.01.2 yo adhvareṣv īḍyo hotā mandratamo viśi",
  "GV01rv_05_u:313": "RV_05.022.02.1 ny agniṃ jātavedasaṃ dadhātā devam ṛtvijam",
  "GV01rv_05_u:314": "RV_05.022.02.2 pra yajña etv ānuṣag adyā devavyacastamaḥ",
  "GV01rv_05_u:315": "RV_05.022.03.1 cikitvinmanasaṃ tvā devam martāsa ūtaye",
  "GV01rv_05_u:316": "RV_05.022.03.2 vareṇyasya te 'vasa iyānāso amanmahi",
  "GV01rv_05_u:317": "RV_05.022.04.1 agne cikiddhy asya na idaṃ vacaḥ sahasya",
  "GV01rv_05_u:318": "RV_05.022.04.2 taṃ tvā suśipra dampate stomair vardhanty atrayo gīrbhiḥ śumbhanty atrayaḥ",
  "GV01rv_05_u:319": "RV_05.023.01.1 agne sahantam ā bhara dyumnasya prāsahā rayim",
  "GV01rv_05_u:320": "RV_05.023.01.2 viśvā yaś carṣaṇīr abhy ṛsā vājeṣu sāsahat",
  "GV01rv_05_u:321": "RV_05.023.02.1 tam agne pṛtanāṣahaṃ rayiṃ sahasva ā bhara",
  "GV01rv_05_u:322": "RV_05.023.02.2 tvaṃ hi satyo adbhuto dātā vājasya gomataḥ",
  "GV01rv_05_u:323": "RV_05.023.03.1 viśve hi tvā sajoṣaso janāso vṛktabarhiṣaḥ",
  "GV01rv_05_u:324": "RV_05.023.03.2 hotāraṃ sadmasu priyaṃ vyanti vāryā puru",
  "GV01rv_05_u:325": "RV_05.023.04.1 sa hi ṣmā viśvacarṣaṇir abhimāti saho dadhe",
  "GV01rv_05_u:326": "RV_05.023.04.2 agna eṣu kṣayeṣv ā revan naḥ śukra dīdihi dyumat pāvaka dīdihi",
  "GV01rv_05_u:327": "RV_05.024.01.1 agne tvaṃ no antama uta trātā śivo bhavā varūthyaḥ",
  "GV01rv_05_u:328": "RV_05.024.02.1 vasur agnir vasuśravā achā nakṣi dyumattamaṃ rayiṃ dāḥ",
  "GV01rv_05_u:329": "RV_05.024.03.1 sa no bodhi śrudhī havam uruṣyā ṇo aghāyataḥ samasmāt",
  "GV01rv_05_u:330": "RV_05.024.04.1 taṃ tvā śociṣṭha dīdivaḥ sumnāya nūnam īmahe sakhibhyaḥ |",
  "GV01rv_05_u:331": "RV_05.025.00.11 achā vo agnim avase devaṃ gāsi sa no vasuḥ",
  "GV01rv_05_u:332": "RV_05.025.00.12 rāsat putra ṛṣūṇām ṛtāvā parṣati dviṣaḥ",
  "GV01rv_05_u:333": "RV_05.025.00.21 sa hi satyo yam pūrve cid devāsaś cid yam īdhire",
  "GV01rv_05_u:334": "RV_05.025.00.22 hotāram mandrajihvam it sudītibhir vibhāvasum",
  "GV01rv_05_u:335": "RV_05.025.00.31 sa no dhītī variṣṭhayā śreṣṭhayā ca sumatyā",
  "GV01rv_05_u:336": "RV_05.025.00.32 agne rāyo didīhi naḥ suvṛktibhir vareṇya",
  "GV01rv_05_u:337": "RV_05.025.00.41 agnir deveṣu rājaty agnir marteṣv āviśan",
  "GV01rv_05_u:338": "RV_05.025.00.42 agnir no havyavāhano 'gniṃ dhībhiḥ saparyata",
  "GV01rv_05_u:339": "RV_05.025.00.51 agnis tuviśravastamaṃ tuvibrahmāṇam uttamam",
  "GV01rv_05_u:340": "RV_05.025.00.52 atūrtaṃ śrāvayatpatim putraṃ dadāti dāśuṣe",
  "GV01rv_05_u:341": "RV_05.025.00.61 agnir dadāti satpatiṃ sāsāha yo yudhā nṛbhiḥ",
  "GV01rv_05_u:342": "RV_05.025.00.62 agnir atyaṃ raghuṣyadaṃ jetāram aparājitam",
  "GV01rv_05_u:343": "RV_05.025.00.71 yad vāhiṣṭhaṃ tad agnaye bṛhad arca vibhāvaso",
  "GV01rv_05_u:344": "RV_05.025.00.72 mahiṣīva tvad rayis tvad vājā ud īrate",
  "GV01rv_05_u:345": "RV_05.025.00.81 tava dyumanto arcayo grāvevocyate bṛhat",
  "GV01rv_05_u:346": "RV_05.025.00.82 uto te tanyatur yathā svāno arta tmanā divaḥ",
  "GV01rv_05_u:347": "RV_05.025.00.91 evāṃ agniṃ vasūyavaḥ sahasānaṃ vavandima",
  "GV01rv_05_u:348": "RV_05.025.00.92 sa no viśvā ati dviṣaḥ parṣan nāveva sukratuḥ",
  "GV01rv_05_u:349": "RV_05.026.01.1 agne pāvaka rociṣā mandrayā deva jihvayā",
  "GV01rv_05_u:350": "RV_05.026.01.2 ā devān vakṣi yakṣi ca",
  "GV01rv_05_u:351": "RV_05.026.02.1 taṃ tvā ghṛtasnav īmahe citrabhāno svardṛśam",
  "GV01rv_05_u:352": "RV_05.026.02.2 devāṃ ā vītaye vaha",
  "GV01rv_05_u:353": "RV_05.026.03.1 vītihotraṃ tvā kave dyumantaṃ sam idhīmahi",
  "GV01rv_05_u:354": "RV_05.026.03.2 agne bṛhantam adhvare",
  "GV01rv_05_u:355": "RV_05.026.04.1 agne viśvebhir ā gahi devebhir havyadātaye",
  "GV01rv_05_u:356": "RV_05.026.04.2 hotāraṃ tvā vṛṇīmahe",
  "GV01rv_05_u:357": "RV_05.026.05.1 yajamānāya sunvata āgne suvīryaṃ vaha",
  "GV01rv_05_u:358": "RV_05.026.05.2 devair ā satsi barhiṣi",
  "GV01rv_05_u:359": "RV_05.026.06.1 samidhānaḥ sahasrajid agne dharmāṇi puṣyasi",
  "GV01rv_05_u:360": "RV_05.026.06.2 devānāṃ dūta ukthyaḥ",
  "GV01rv_05_u:361": "RV_05.026.07.1 ny agniṃ jātavedasaṃ hotravāhaṃ yaviṣṭhyam",
  "GV01rv_05_u:362": "RV_05.026.07.2 dadhātā devam ṛtvijam",
  "GV01rv_05_u:363": "RV_05.026.08.1 pra yajña etv ānuṣag adyā devavyacastamaḥ",
  "GV01rv_05_u:364": "RV_05.026.08.2 stṛṇīta barhir āsade",
  "GV01rv_05_u:365": "RV_05.026.09.1 edam maruto aśvinā mitraḥ sīdantu varuṇaḥ",
  "GV01rv_05_u:366": "RV_05.026.09.2 devāsaḥ sarvayā viśā",
  "GV01rv_05_u:367": "RV_05.027.01.1 anasvantā satpatir māmahe me gāvā cetiṣṭho asuro maghonaḥ",
  "GV01rv_05_u:368": "RV_05.027.01.2 traivṛṣṇo agne daśabhiḥ sahasrair vaiśvānara tryaruṇaś ciketa",
  "GV01rv_05_u:369": "RV_05.027.02.1 yo me śatā ca viṃśatiṃ ca gonāṃ harī ca yuktā sudhurā dadāti",
  "GV01rv_05_u:370": "RV_05.027.02.2 vaiśvānara suṣṭuto vāvṛdhāno 'gne yacha tryaruṇāya śarma",
  "GV01rv_05_u:371": "RV_05.027.03.1 evā te agne sumatiṃ cakāno naviṣṭhāya navamaṃ trasadasyuḥ",
  "GV01rv_05_u:372": "RV_05.027.03.2 yo me giras tuvijātasya pūrvīr yuktenābhi tryaruṇo gṛṇāti",
  "GV01rv_05_u:373": "RV_05.027.04.1 yo ma iti pravocaty aśvamedhāya sūraye",
  "GV01rv_05_u:374": "RV_05.027.04.2 dadad ṛcā saniṃ yate dadan medhām ṛtāyate",
  "GV01rv_05_u:375": "RV_05.027.05.1 yasya mā paruṣāḥ śatam uddharṣayanty ukṣaṇaḥ",
  "GV01rv_05_u:376": "RV_05.027.05.2 aśvamedhasya dānāḥ somā iva tryṛśiraḥ",
  "GV01rv_05_u:377": "RV_05.027.06.1 indrāgnī śatadāvny aśvamedhe suvīryam",
  "GV01rv_05_u:378": "RV_05.027.06.2 kṣatraṃ dhārayatam bṛhad divi sūryam ivājaram",
  "GV01rv_05_u:379": "RV_05.028.01.1 samiddho agnir divi śocir aśret pratyaṅṅ uṣasam urviyā vi bhāti",
  "GV01rv_05_u:380": "RV_05.028.01.2 eti prācī viśvavārā namobhir devāṃ īḷānā haviṣā ghṛtācī",
  "GV01rv_05_u:381": "RV_05.028.02.1 samidhyamāno amṛtasya rājasi haviṣ kṛṇvantaṃ sacase svastaye",
  "GV01rv_05_u:382": "RV_05.028.02.2 viśvaṃ sa dhatte draviṇaṃ yam invasy ātithyam agne ni ca dhatta it puraḥ",
  "GV01rv_05_u:383": "RV_05.028.03.1 agne śardha mahate saubhagāya tava dyumnāny uttamāni santu",
  "GV01rv_05_u:384": "RV_05.028.03.2 saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi",
  "GV01rv_05_u:385": "RV_05.028.04.1 samiddhasya pramahaso 'gne vande tava śriyam",
  "GV01rv_05_u:386": "RV_05.028.04.2 vṛṣabho dyumnavāṃ asi sam adhvareṣv idhyase",
  "GV01rv_05_u:387": "RV_05.028.05.1 samiddho agna āhuta devān yakṣi svadhvara",
  "GV01rv_05_u:388": "RV_05.028.05.2 tvaṃ hi havyavāḷ asi",
  "GV01rv_05_u:389": "RV_05.028.06.1 ā juhotā duvasyatāgnim prayaty adhvare",
  "GV01rv_05_u:390": "RV_05.028.06.2 vṛṇīdhvaṃ havyavāhanam",
  "GV01rv_05_u:391": "RV_05.029.01.1 try aryamā manuṣo devatātā trī rocanā divyā dhārayanta",
  "GV01rv_05_u:392": "RV_05.029.01.2 arcanti tvā marutaḥ pūtadakṣās tvam eṣām ṛṣir indrāsi dhīraḥ",
  "GV01rv_05_u:393": "RV_05.029.02.1 anu yad īm maruto mandasānam ārcann indram papivāṃsaṃ sutasya",
  "GV01rv_05_u:394": "RV_05.029.02.2 ādatta vajram abhi yad ahiṃ hann apo yahvīr asṛjat sartavā u",
  "GV01rv_05_u:395": "RV_05.029.03.1 uta brahmāṇo maruto me asyendraḥ somasya suṣutasya peyāḥ",
  "GV01rv_05_u:396": "RV_05.029.03.2 tad dhi havyam manuṣe gā avindad ahann ahim papivāṃ indro asya",
  "GV01rv_05_u:397": "RV_05.029.04.1 ād rodasī vitaraṃ vi ṣkabhāyat saṃvivyānaś cid bhiyase mṛgaṃ kaḥ",
  "GV01rv_05_u:398": "RV_05.029.04.2 jigartim indro apajargurāṇaḥ prati śvasantam ava dānavaṃ han",
  "GV01rv_05_u:399": "RV_05.029.05.1 adha kratvā maghavan tubhyaṃ devā anu viśve adaduḥ somapeyam",
  "GV01rv_05_u:400": "RV_05.029.05.2 yat sūryasya haritaḥ patantīḥ puraḥ satīr uparā etaśe kaḥ",
  "GV01rv_05_u:401": "RV_05.029.06.1 nava yad asya navatiṃ ca bhogān sākaṃ vajreṇa maghavā vivṛścat",
  "GV01rv_05_u:402": "RV_05.029.06.2 arcantīndram marutaḥ sadhasthe traiṣṭubhena vacasā bādhata dyām",
  "GV01rv_05_u:403": "RV_05.029.07.1 sakhā sakhye apacat tūyam agnir asya kratvā mahiṣā trī śatāni",
  "GV01rv_05_u:404": "RV_05.029.07.2 trī sākam indro manuṣaḥ sarāṃsi sutam pibad vṛtrahatyāya somam",
  "GV01rv_05_u:405": "RV_05.029.08.1 trī yac chatā mahiṣāṇām agho mās trī sarāṃsi maghavā somyāpāḥ",
  "GV01rv_05_u:406": "RV_05.029.08.2 kāraṃ na viśve ahvanta devā bharam indrāya yad ahiṃ jaghāna",
  "GV01rv_05_u:407": "RV_05.029.09.1 uśanā yat sahasyair ayātaṃ gṛham indra jūjuvānebhir aśvaiḥ",
  "GV01rv_05_u:408": "RV_05.029.09.2 vanvāno atra sarathaṃ yayātha kutsena devair avanor ha śuṣṇam",
  "GV01rv_05_u:409": "RV_05.029.10.1 prānyac cakram avṛhaḥ sūryasya kutsāyānyad varivo yātave 'kaḥ",
  "GV01rv_05_u:410": "RV_05.029.10.2 anāso dasyūṃr amṛṇo vadhena ni duryoṇa āvṛṇaṅ mṛdhravācaḥ",
  "GV01rv_05_u:411": "RV_05.029.11.1 stomāsas tvā gaurivīter avardhann arandhayo vaidathināya piprum",
  "GV01rv_05_u:412": "RV_05.029.11.2 ā tvām ṛjiśvā sakhyāya cakre pacan paktīr apibaḥ somam asya",
  "GV01rv_05_u:413": "RV_05.029.12.1 navagvāsaḥ sutasomāsa indraṃ daśagvāso abhy arcanty arkaiḥ",
  "GV01rv_05_u:414": "RV_05.029.12.2 gavyaṃ cid ūrvam apidhānavantaṃ taṃ cin naraḥ śaśamānā apa vran",
  "GV01rv_05_u:415": "RV_05.029.13.1 katho nu te pari carāṇi vidvān vīryṛ maghavan yā cakartha",
  "GV01rv_05_u:416": "RV_05.029.13.2 yā co nu navyā kṛṇavaḥ śaviṣṭha pred u tā te vidatheṣu bravāma",
  "GV01rv_05_u:417": "RV_05.029.14.1 etā viśvā cakṛvāṃ indra bhūry aparīto januṣā vīryeṇa",
  "GV01rv_05_u:418": "RV_05.029.14.2 yā cin nu vajrin kṛṇavo dadhṛṣvān na te vartā taviṣyā asti tasyāḥ",
  "GV01rv_05_u:419": "RV_05.029.15.1 indra brahma kriyamāṇā juṣasva yā te śaviṣṭha navyā akarma",
  "GV01rv_05_u:420": "RV_05.029.15.2 vastreva bhadrā sukṛtā vasūyū rathaṃ na dhīraḥ svapā atakṣam",
  "GV01rv_05_u:421": "RV_05.030.01.1 kva sya vīraḥ ko apaśyad indraṃ sukharatham īyamānaṃ haribhyām",
  "GV01rv_05_u:422": "RV_05.030.01.2 yo rāyā vajrī sutasomam ichan tad oko gantā puruhūta ūtī",
  "GV01rv_05_u:423": "RV_05.030.02.1 avācacakṣam padam asya sasvar ugraṃ nidhātur anv āyam ichan",
  "GV01rv_05_u:424": "RV_05.030.02.2 apṛcham anyāṃ uta te ma āhur indraṃ naro bubudhānā aśema",
  "GV01rv_05_u:425": "RV_05.030.03.1 pra nu vayaṃ sute yā te kṛtānīndra bravāma yāni no jujoṣaḥ",
  "GV01rv_05_u:426": "RV_05.030.03.2 vedad avidvāñ chṛṇavac ca vidvān vahate 'yam maghavā sarvasenaḥ",
  "GV01rv_05_u:427": "RV_05.030.04.1 sthiram manaś cakṛṣe jāta indra veṣīd eko yudhaye bhūyasaś cit",
  "GV01rv_05_u:428": "RV_05.030.04.2 aśmānaṃ cic chavasā didyuto vi vido gavām ūrvam usriyāṇām",
  "GV01rv_05_u:429": "RV_05.030.05.1 paro yat tvam parama ājaniṣṭhāḥ parāvati śrutyaṃ nāma bibhrat",
  "GV01rv_05_u:430": "RV_05.030.05.2 ataś cid indrād abhayanta devā viśvā apo ajayad dāsapatnīḥ",
  "GV01rv_05_u:431": "RV_05.030.06.1 tubhyed ete marutaḥ suśevā arcanty arkaṃ sunvanty andhaḥ",
  "GV01rv_05_u:432": "RV_05.030.06.2 ahim ohānam apa āśayānam pra māyābhir māyinaṃ sakṣad indraḥ",
  "GV01rv_05_u:433": "RV_05.030.07.1 vi ṣū mṛdho januṣā dānam invann ahan gavā maghavan saṃcakānaḥ",
  "GV01rv_05_u:434": "RV_05.030.07.2 atrā dāsasya namuceḥ śiro yad avartayo manave gātum ichan",
  "GV01rv_05_u:435": "RV_05.030.08.1 yujaṃ hi mām akṛthā ād id indra śiro dāsasya namucer mathāyan",
  "GV01rv_05_u:436": "RV_05.030.08.2 aśmānaṃ cit svaryaṃ vartamānam pra cakriyeva rodasī marudbhyaḥ",
  "GV01rv_05_u:437": "RV_05.030.09.1 striyo hi dāsa āyudhāni cakre kim mā karann abalā asya senāḥ",
  "GV01rv_05_u:438": "RV_05.030.09.2 antar hy akhyad ubhe asya dhene athopa praid yudhaye dasyum indraḥ",
  "GV01rv_05_u:439": "RV_05.030.10.1 sam atra gāvo 'bhito 'navanteheha vatsair viyutā yad āsan",
  "GV01rv_05_u:440": "RV_05.030.10.2 saṃ tā indro asṛjad asya śākair yad īṃ somāsaḥ suṣutā amandan",
  "GV01rv_05_u:441": "RV_05.030.11.1 yad īṃ somā babhrudhūtā amandann aroravīd vṛṣabhaḥ sādaneṣu",
  "GV01rv_05_u:442": "RV_05.030.11.2 puraṃdaraḥ papivāṃ indro asya punar gavām adadād usriyāṇām",
  "GV01rv_05_u:443": "RV_05.030.12.1 bhadram idaṃ ruśamā agne akran gavāṃ catvāri dadataḥ sahasrā",
  "GV01rv_05_u:444": "RV_05.030.12.2 ṛṇaṃcayasya prayatā maghāni praty agrabhīṣma nṛtamasya nṛṇām",
  "GV01rv_05_u:445": "RV_05.030.13.1 supeśasam māva sṛjanty astaṃ gavāṃ sahasrai ruśamāso agne",
  "GV01rv_05_u:446": "RV_05.030.13.2 tīvrā indram amamanduḥ sutāso 'ktor vyuṣṭau paritakmyāyāḥ",
  "GV01rv_05_u:447": "RV_05.030.14.1 auchat sā rātrī paritakmyā yām ṛṇaṃcaye rājani ruśamānām",
  "GV01rv_05_u:448": "RV_05.030.14.2 atyo na vājī raghur ajyamāno babhruś catvāry asanat sahasrā",
  "GV01rv_05_u:449": "RV_05.030.15.1 catuḥsahasraṃ gavyasya paśvaḥ praty agrabhīṣma ruśameṣv agne",
  "GV01rv_05_u:450": "RV_05.030.15.2 gharmaś cit taptaḥ pravṛje ya āsīd ayasmayas taṃ v ādāma viprāḥ",
  "GV01rv_05_u:451": "RV_05.031.01.1 indro rathāya pravataṃ kṛṇoti yam adhyasthān maghavā vājayantam",
  "GV01rv_05_u:452": "RV_05.031.01.2 yūtheva paśvo vy unoti gopā aṛiṣṭo yāti prathamaḥ siṣāsan",
  "GV01rv_05_u:453": "RV_05.031.02.1 ā pra drava harivo mā vi venaḥ piśaṅgarāte abhi naḥ sacasva",
  "GV01rv_05_u:454": "RV_05.031.02.2 nahi tvad indra vasyo anyad asty amenāṃś cij janivataś cakartha",
  "GV01rv_05_u:455": "RV_05.031.03.1 ud yat sahaḥ sahasa ājaniṣṭa dediṣṭa indra indriyāṇi viśvā",
  "GV01rv_05_u:456": "RV_05.031.03.2 prācodayat sudughā vavre antar vi jyotiṣā saṃvavṛtvat tamo 'vaḥ",
  "GV01rv_05_u:457": "RV_05.031.04.1 anavas te ratham aśvāya takṣan tvaṣṭā vajram puruhūta dyumantam",
  "GV01rv_05_u:458": "RV_05.031.04.2 brahmāṇa indram mahayanto arkair avardhayann ahaye hantavā u",
  "GV01rv_05_u:459": "RV_05.031.05.1 vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ",
  "GV01rv_05_u:460": "RV_05.031.05.2 anaśvāso ye pavayo 'rathā indreṣitā abhy avartanta dasyūn",
  "GV01rv_05_u:461": "RV_05.031.06.1 pra te pūrvāṇi karaṇāni vocam pra nūtanā maghavan yā cakartha",
  "GV01rv_05_u:462": "RV_05.031.06.2 śaktīvo yad vibharā rodasī ubhe jayann apo manave dānucitrāḥ",
  "GV01rv_05_u:463": "RV_05.031.07.1 tad in nu te karaṇaṃ dasma viprāhiṃ yad ghnann ojo atrāmimīthāḥ",
  "GV01rv_05_u:464": "RV_05.031.07.2 śuṣṇasya cit pari māyā agṛbhṇāḥ prapitvaṃ yann apa dasyūṃr asedhaḥ",
  "GV01rv_05_u:465": "RV_05.031.08.1 tvam apo yadave turvaśāyāramayaḥ sudughāḥ pāra indra",
  "GV01rv_05_u:466": "RV_05.031.08.2 ugram ayātam avaho ha kutsaṃ saṃ ha yad vām uśanāranta devāḥ",
  "GV01rv_05_u:467": "RV_05.031.09.1 indrākutsā vahamānā rathenā vām atyā api karṇe vahantu",
  "GV01rv_05_u:468": "RV_05.031.09.2 niḥ ṣīm adbhyo dhamatho niḥ ṣadhasthān maghono hṛdo varathas tamāṃsi",
  "GV01rv_05_u:469": "RV_05.031.10.1 vātasya yuktān suyujaś cid aśvān kaviś cid eṣo ajagann avasyuḥ",
  "GV01rv_05_u:470": "RV_05.031.10.2 viśve te atra marutaḥ sakhāya indra brahmāṇi taviṣīm avardhan",
  "GV01rv_05_u:471": "RV_05.031.11.1 sūraś cid ratham paritakmyāyām pūrvaṃ karad uparaṃ jūjuvāṃsam",
  "GV01rv_05_u:472": "RV_05.031.11.2 bharac cakram etaśaḥ saṃ riṇāti puro dadhat saniṣyati kratuṃ naḥ",
  "GV01rv_05_u:473": "RV_05.031.12.1 āyaṃ janā abhicakṣe jagāmendraḥ sakhāyaṃ sutasomam ichan",
  "GV01rv_05_u:474": "RV_05.031.12.2 vadan grāvāva vedim bhriyāte yasya jīram adhvaryavaś caranti",
  "GV01rv_05_u:475": "RV_05.031.13.1 ye cākananta cākananta nū te martā amṛta mo te aṃha āran",
  "GV01rv_05_u:476": "RV_05.031.13.2 vāvandhi yajyūṃr uta teṣu dhehy ojo janeṣu yeṣu te syāma",
  "GV01rv_05_u:477": "RV_05.032.01.1 adardar utsam asṛjo vi khāni tvam arṇavān badbadhānāṃ aramṇāḥ",
  "GV01rv_05_u:478": "RV_05.032.01.2 mahāntam indra parvataṃ vi yad vaḥ sṛjo vi dhārā ava dānavaṃ han",
  "GV01rv_05_u:479": "RV_05.032.02.1 tvam utsām ṛtubhir badbadhānāṃ araṃha ūdhaḥ parvatasya vajrin",
  "GV01rv_05_u:480": "RV_05.032.02.2 ahiṃ cid ugra prayutaṃ śayānaṃ jaghanvāṃ indra taviṣīm adhatthāḥ",
  "GV01rv_05_u:481": "RV_05.032.03.1 tyasya cin mahato nir mṛgasya vadhar jaghāna taviṣībhir indraḥ",
  "GV01rv_05_u:482": "RV_05.032.03.2 ya eka id apratir manyamāna ād asmād anyo ajaniṣṭa tavyān",
  "GV01rv_05_u:483": "RV_05.032.04.1 tyaṃ cid eṣāṃ svadhayā madantam miho napātaṃ suvṛdhaṃ tamogām",
  "GV01rv_05_u:484": "RV_05.032.04.2 vṛṣaprabharmā dānavasya bhāmaṃ vajreṇa vajrī ni jaghāna śuṣṇam",
  "GV01rv_05_u:485": "RV_05.032.05.1 tyaṃ cid asya kratubhir niṣattam amarmaṇo vidad id asya marma",
  "GV01rv_05_u:486": "RV_05.032.05.2 yad īṃ sukṣatra prabhṛtā madasya yuyutsantaṃ tamasi harmye dhāḥ",
  "GV01rv_05_u:487": "RV_05.032.06.1 tyaṃ cid itthā katpayaṃ śayānam asūrye tamasi vāvṛdhānam",
  "GV01rv_05_u:488": "RV_05.032.06.2 taṃ cin mandāno vṛṣabhaḥ sutasyoccair indro apagūryā jaghāna",
  "GV01rv_05_u:489": "RV_05.032.07.1 ud yad indro mahate dānavāya vadhar yamiṣṭa saho apratītam",
  "GV01rv_05_u:490": "RV_05.032.07.2 yad īṃ vajrasya prabhṛtau dadābha viśvasya jantor adhamaṃ cakāra",
  "GV01rv_05_u:491": "RV_05.032.08.1 tyaṃ cid arṇam madhupaṃ śayānam asinvaṃ vavram mahy ādad ugraḥ",
  "GV01rv_05_u:492": "RV_05.032.08.2 apādam atram mahatā vadhena ni duryoṇa āvṛṇaṅ mṛdhravācam",
  "GV01rv_05_u:493": "RV_05.032.09.1 ko asya śuṣmaṃ taviṣīṃ varāta eko dhanā bharate apratītaḥ",
  "GV01rv_05_u:494": "RV_05.032.09.2 ime cid asya jrayaso nu devī indrasyaujaso bhiyasā jihāte",
  "GV01rv_05_u:495": "RV_05.032.10.1 ny asmai devī svadhitir jihīta indrāya gātur uśatīva yeme",
  "GV01rv_05_u:496": "RV_05.032.10.2 saṃ yad ojo yuvate viśvam ābhir anu svadhāvne kṣitayo namanta",
  "GV01rv_05_u:497": "RV_05.032.11.1 ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu",
  "GV01rv_05_u:498": "RV_05.032.11.2 tam me jagṛbhra āśaso naviṣṭhaṃ doṣā vastor havamānāsa indram",
  "GV01rv_05_u:499": "RV_05.032.12.1 evā hi tvām ṛtuthā yātayantam maghā viprebhyo dadataṃ śṛṇomi",
  "GV01rv_05_u:500": "RV_05.032.12.2 kiṃ te brahmāṇo gṛhate sakhāyo ye tvāyā nidadhuḥ kāmam indra",
  "GV01rv_05_u:501": "RV_05.033.01.1 mahi mahe tavase dīdhye nṝn indrāyetthā tavase atavyān",
  "GV01rv_05_u:502": "RV_05.033.01.2 yo asmai sumatiṃ vājasātau stuto jane samaryaś ciketa",
  "GV01rv_05_u:503": "RV_05.033.02.1 sa tvaṃ na indra dhiyasāno arkair harīṇāṃ vṛṣan yoktram aśreḥ",
  "GV01rv_05_u:504": "RV_05.033.02.2 yā itthā maghavann anu joṣaṃ vakṣo abhi prāryaḥ sakṣi janān",
  "GV01rv_05_u:505": "RV_05.033.03.1 na te ta indrābhy asmad ṛṣvāyuktāso abrahmatā yad asan",
  "GV01rv_05_u:506": "RV_05.033.03.2 tiṣṭhā ratham adhi taṃ vajrahastā raśmiṃ deva yamase svaśvaḥ",
  "GV01rv_05_u:507": "RV_05.033.04.1 purū yat ta indra santy ukthā gave cakarthorvarāsu yudhyan",
  "GV01rv_05_u:508": "RV_05.033.04.2 tatakṣe sūryāya cid okasi sve vṛṣā samatsu dāsasya nāma cit",
  "GV01rv_05_u:509": "RV_05.033.05.1 vayaṃ te ta indra ye ca naraḥ śardho jajñānā yātāś ca rathāḥ",
  "GV01rv_05_u:510": "RV_05.033.05.2 āsmāñ jagamyād ahiśuṣma satvā bhago na havyaḥ prabhṛtheṣu cāruḥ",
  "GV01rv_05_u:511": "RV_05.033.06.1 papṛkṣeṇyam indra tve hy ojo nṛmṇāni ca nṛtamāno amartaḥ",
  "GV01rv_05_u:512": "RV_05.033.06.2 sa na enīṃ vasavāno rayiṃ dāḥ prārya stuṣe tuvimaghasya dānam",
  "GV01rv_05_u:513": "RV_05.033.07.1 evā na indrotibhir ava pāhi gṛṇataḥ śūra kārūn",
  "GV01rv_05_u:514": "RV_05.033.07.2 uta tvacaṃ dadato vājasātau piprīhi madhvaḥ suṣutasya cāroḥ",
  "GV01rv_05_u:515": "RV_05.033.08.1 uta tye mā paurukutsyasya sūres trasadasyor hiraṇino rarāṇāḥ",
  "GV01rv_05_u:516": "RV_05.033.08.2 vahantu mā daśa śyetāso asya gairikṣitasya kratubhir nu saśce",
  "GV01rv_05_u:517": "RV_05.033.09.1 uta tye mā mārutāśvasya śoṇāḥ kratvāmaghāso vidathasya rātau",
  "GV01rv_05_u:518": "RV_05.033.09.2 sahasrā me cyavatāno dadāna ānūkam aryo vapuṣe nārcat",
  "GV01rv_05_u:519": "RV_05.033.10.1 uta tye mā dhvanyasya juṣṭā lakṣmaṇyasya suruco yatānāḥ",
  "GV01rv_05_u:520": "RV_05.033.10.2 mahnā rāyaḥ saṃvaraṇasya ṛṣer vrajaṃ na gāvaḥ prayatā api gman",
  "GV01rv_05_u:521": "RV_05.034.01.1 ajātaśatrum ajarā svarvaty anu svadhāmitā dasmam īyate",
  "GV01rv_05_u:522": "RV_05.034.01.2 sunotana pacata brahmavāhase puruṣṭutāya prataraṃ dadhātana",
  "GV01rv_05_u:523": "RV_05.034.02.1 ā yaḥ somena jaṭharam apipratāmandata maghavā madhvo andhasaḥ",
  "GV01rv_05_u:524": "RV_05.034.02.2 yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat",
  "GV01rv_05_u:525": "RV_05.034.03.1 yo asmai ghraṃsa uta vā ya ūdhani somaṃ sunoti bhavati dyumāṃ aha",
  "GV01rv_05_u:526": "RV_05.034.03.2 apāpa śakras tatanuṣṭim ūhati tanūśubhram maghavā yaḥ kavāsakhaḥ",
  "GV01rv_05_u:527": "RV_05.034.04.1 yasyāvadhīt pitaraṃ yasya mātaraṃ yasya śakro bhrātaraṃ nāta īṣate",
  "GV01rv_05_u:528": "RV_05.034.04.2 vetīd v asya prayatā yataṃkaro na kilbiṣād īṣate vasva ākaraḥ",
  "GV01rv_05_u:529": "RV_05.034.05.1 na pañcabhir daśabhir vaṣṭy ārabhaṃ nāsunvatā sacate puṣyatā cana",
  "GV01rv_05_u:530": "RV_05.034.05.2 jināti ved amuyā hanti vā dhunir ā devayum bhajati gomati vraje",
  "GV01rv_05_u:531": "RV_05.034.06.1 vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ",
  "GV01rv_05_u:532": "RV_05.034.06.2 indro viśvasya damitā vibhīṣaṇo yathāvaśaṃ nayati dāsam āryaḥ",
  "GV01rv_05_u:533": "RV_05.034.07.1 sam īm paṇer ajati bhojanam muṣe vi dāśuṣe bhajati sūnaraṃ vasu",
  "GV01rv_05_u:534": "RV_05.034.07.2 durge cana dhriyate viśva ā puru jano yo asya taviṣīm acukrudhat",
  "GV01rv_05_u:535": "RV_05.034.08.1 saṃ yaj janau sudhanau viśvaśardhasāv aved indro maghavā goṣu śubhriṣu",
  "GV01rv_05_u:536": "RV_05.034.08.2 yujaṃ hy anyam akṛta pravepany ud īṃ gavyaṃ sṛjate satvabhir dhuniḥ",
  "GV01rv_05_u:537": "RV_05.034.09.1 sahasrasām āgniveśiṃ gṛṇīṣe śatrim agna upamāṃ ketum aryaḥ",
  "GV01rv_05_u:538": "RV_05.034.09.2 tasmā āpaḥ saṃyataḥ pīpayanta tasmin kṣatram amavat tveṣam astu",
  "GV01rv_05_u:539": "RV_05.035.00.11 yas te sādhiṣṭho 'vasa indra kratuṣ ṭam ā bhara",
  "GV01rv_05_u:540": "RV_05.035.00.12 asmabhyaṃ carṣaṇīsahaṃ sasniṃ vājeṣu duṣṭaram",
  "GV01rv_05_u:541": "RV_05.035.00.21 yad indra te catasro yac chūra santi tisraḥ",
  "GV01rv_05_u:542": "RV_05.035.00.22 yad vā pañca kṣitīnām avas tat su na ā bhara",
  "GV01rv_05_u:543": "RV_05.035.00.31 ā te 'vo vareṇyaṃ vṛṣantamasya hūmahe",
  "GV01rv_05_u:544": "RV_05.035.00.32 vṛṣajūtir hi jajñiṣa ābhūbhir indra turvaṇiḥ",
  "GV01rv_05_u:545": "RV_05.035.00.41 vṛṣā hy asi rādhase jajñiṣe vṛṣṇi te śavaḥ",
  "GV01rv_05_u:546": "RV_05.035.00.42 svakṣatraṃ te dhṛṣan manaḥ satrāham indra pauṃsyam",
  "GV01rv_05_u:547": "RV_05.035.00.51 tvaṃ tam indra martyam amitrayantam adrivaḥ",
  "GV01rv_05_u:548": "RV_05.035.00.52 sarvarathā śatakrato ni yāhi śavasas pate",
  "GV01rv_05_u:549": "RV_05.035.00.61 tvām id vṛtrahantama janāso vṛktabarhiṣaḥ",
  "GV01rv_05_u:550": "RV_05.035.00.62 ugram pūrvīṣu pūrvyaṃ havante vājasātaye",
  "GV01rv_05_u:551": "RV_05.035.00.71 asmākam indra duṣṭaram puroyāvānam ājiṣu",
  "GV01rv_05_u:552": "RV_05.035.00.72 sayāvānaṃ dhane-dhane vājayantam avā ratham",
  "GV01rv_05_u:553": "RV_05.035.00.81 asmākam indrehi no ratham avā puraṃdhyā",
  "GV01rv_05_u:554": "RV_05.035.00.82 vayaṃ śaviṣṭha vāryaṃ divi śravo dadhīmahi divi stomam manāmahe",
  "GV01rv_05_u:555": "RV_05.036.01.1 sa ā gamad indro yo vasūnāṃ ciketad dātuṃ dāmano rayīṇām",
  "GV01rv_05_u:556": "RV_05.036.01.2 dhanvacaro na vaṃsagas tṛṣāṇaś cakamānaḥ pibatu dugdham aṃśum",
  "GV01rv_05_u:557": "RV_05.036.02.1 ā te hanū harivaḥ śūra śipre ruhat somo na parvatasya pṛṣṭhe",
  "GV01rv_05_u:558": "RV_05.036.02.2 anu tvā rājann arvato na hinvan gīrbhir madema puruhūta viśve",
  "GV01rv_05_u:559": "RV_05.036.03.1 cakraṃ na vṛttam puruhūta vepate mano bhiyā me amater id adrivaḥ",
  "GV01rv_05_u:560": "RV_05.036.03.2 rathād adhi tvā jaritā sadāvṛdha kuvin nu stoṣan maghavan purūvasuḥ",
  "GV01rv_05_u:561": "RV_05.036.04.1 eṣa grāveva jaritā ta indreyarti vācam bṛhad āśuṣāṇaḥ",
  "GV01rv_05_u:562": "RV_05.036.04.2 pra savyena maghavan yaṃsi rāyaḥ pra dakṣiṇid dharivo mā vi venaḥ",
  "GV01rv_05_u:563": "RV_05.036.05.1 vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām",
  "GV01rv_05_u:564": "RV_05.036.05.2 sa no vṛṣā vṛṣarathaḥ suśipra vṛṣakrato vṛṣā vajrin bhare dhāḥ",
  "GV01rv_05_u:565": "RV_05.036.06.1 yo rohitau vājinau vājinīvān tribhiḥ śataiḥ sacamānāv adiṣṭa",
  "GV01rv_05_u:566": "RV_05.036.06.2 yūne sam asmai kṣitayo namantāṃ śrutarathāya maruto duvoyā",
  "GV01rv_05_u:567": "RV_05.037.01.1 sam bhānunā yatate sūryasyājuhvāno ghṛtapṛṣṭhaḥ svañcāḥ",
  "GV01rv_05_u:568": "RV_05.037.01.2 tasmā amṛdhrā uṣaso vy uchān ya indrāya sunavāmety āha",
  "GV01rv_05_u:569": "RV_05.037.02.1 samiddhāgnir vanavat stīrṇabarhir yuktagrāvā sutasomo jarāte",
  "GV01rv_05_u:570": "RV_05.037.02.2 grāvāṇo yasyeṣiraṃ vadanty ayad adhvaryur haviṣāva sindhum",
  "GV01rv_05_u:571": "RV_05.037.03.1 vadhūr iyam patim ichanty eti ya īṃ vahāte mahiṣīm iṣirām",
  "GV01rv_05_u:572": "RV_05.037.03.2 āsya śravasyād ratha ā ca ghoṣāt purū sahasrā pari vartayāte",
  "GV01rv_05_u:573": "RV_05.037.04.1 na sa rājā vyathate yasminn indras tīvraṃ somam pibati gosakhāyam",
  "GV01rv_05_u:574": "RV_05.037.04.2 ā satvanair ajati hanti vṛtraṃ kṣeti kṣitīḥ subhago nāma puṣyan",
  "GV01rv_05_u:575": "RV_05.037.05.1 puṣyāt kṣeme abhi yoge bhavāty ubhe vṛtau saṃyatī saṃ jayāti",
  "GV01rv_05_u:576": "RV_05.037.05.2 priyaḥ sūrye priyo agnā bhavāti ya indrāya sutasomo dadāśat",
  "GV01rv_05_u:577": "RV_05.038.01.1 uroṣ ṭa indra rādhaso vibhvī rātiḥ śatakrato",
  "GV01rv_05_u:578": "RV_05.038.01.2 adhā no viśvacarṣaṇe dyumnā sukṣatra maṃhaya",
  "GV01rv_05_u:579": "RV_05.038.02.1 yad īm indra śravāyyam iṣaṃ śaviṣṭha dadhiṣe",
  "GV01rv_05_u:580": "RV_05.038.02.2 paprathe dīrghaśruttamaṃ hiraṇyavarṇa duṣṭaram",
  "GV01rv_05_u:581": "RV_05.038.03.1 śuṣmāso ye te adrivo mehanā ketasāpaḥ",
  "GV01rv_05_u:582": "RV_05.038.03.2 ubhā devāv abhiṣṭaye divaś ca gmaś ca rājathaḥ",
  "GV01rv_05_u:583": "RV_05.038.04.1 uto no asya kasya cid dakṣasya tava vṛtrahan",
  "GV01rv_05_u:584": "RV_05.038.04.2 asmabhyaṃ nṛmṇam ā bharāsmabhyaṃ nṛmaṇasyase",
  "GV01rv_05_u:585": "RV_05.038.05.1 nū ta ābhir abhiṣṭibhis tava śarmañ chatakrato",
  "GV01rv_05_u:586": "RV_05.038.05.2 indra syāma sugopāḥ śūra syāma sugopāḥ",
  "GV01rv_05_u:587": "RV_05.039.01.1 yad indra citra mehanāsti tvādātam adrivaḥ",
  "GV01rv_05_u:588": "RV_05.039.01.2 rādhas tan no vidadvasa ubhayāhasty ā bhara",
  "GV01rv_05_u:589": "RV_05.039.02.1 yan manyase vareṇyam indra dyukṣaṃ tad ā bhara",
  "GV01rv_05_u:590": "RV_05.039.02.2 vidyāma tasya te vayam akūpārasya dāvane",
  "GV01rv_05_u:591": "RV_05.039.03.1 yat te ditsu prarādhyam mano asti śrutam bṛhat",
  "GV01rv_05_u:592": "RV_05.039.03.2 tena dṛḷhā cid adriva ā vājaṃ darṣi sātaye",
  "GV01rv_05_u:593": "RV_05.039.04.1 maṃhiṣṭhaṃ vo maghonāṃ rājānaṃ carṣaṇīnām",
  "GV01rv_05_u:594": "RV_05.039.04.2 indram upa praśastaye pūrvībhir jujuṣe giraḥ",
  "GV01rv_05_u:595": "RV_05.039.05.1 asmā it kāvyaṃ vaca uktham indrāya śaṃsyam",
  "GV01rv_05_u:596": "RV_05.039.05.2 tasmā u brahmavāhase giro vardhanty atrayo giraḥ śumbhanty atrayaḥ",
  "GV01rv_05_u:597": "RV_05.040.01.1 ā yāhy adribhiḥ sutaṃ somaṃ somapate piba",
  "GV01rv_05_u:598": "RV_05.040.01.2 vṛṣann indra vṛṣabhir vṛtrahantama",
  "GV01rv_05_u:599": "RV_05.040.02.1 vṛṣā grāvā vṛṣā mado vṛṣā somo ayaṃ sutaḥ",
  "GV01rv_05_u:600": "RV_05.040.02.2 vṛṣann indra vṛṣabhir vṛtrahantama",
  "GV01rv_05_u:601": "RV_05.040.03.1 vṛṣā tvā vṛṣaṇaṃ huve vajriñ citrābhir ūtibhiḥ",
  "GV01rv_05_u:602": "RV_05.040.03.2 vṛṣann indra vṛṣabhir vṛtrahantama",
  "GV01rv_05_u:603": "RV_05.040.04.1 ṛjīṣī vajrī vṛṣabhas turāṣāṭ chuṣmī rājā vṛtrahā somapāvā",
  "GV01rv_05_u:604": "RV_05.040.04.2 yuktvā haribhyām upa yāsad arvāṅ mādhyaṃdine savane matsad indraḥ",
  "GV01rv_05_u:605": "RV_05.040.05.1 yat tvā sūrya svarbhānus tamasāvidhyad āsuraḥ",
  "GV01rv_05_u:606": "RV_05.040.05.2 akṣetravid yathā mugdho bhuvanāny adīdhayuḥ",
  "GV01rv_05_u:607": "RV_05.040.06.1 svarbhānor adha yad indra māyā avo divo vartamānā avāhan",
  "GV01rv_05_u:608": "RV_05.040.06.2 gūḷhaṃ sūryaṃ tamasāpavratena turīyeṇa brahmaṇāvindad atriḥ",
  "GV01rv_05_u:609": "RV_05.040.07.1 mā mām imaṃ tava santam atra irasyā drugdho bhiyasā ni gārīt",
  "GV01rv_05_u:610": "RV_05.040.07.2 tvam mitro asi satyarādhās tau mehāvataṃ varuṇaś ca rājā",
  "GV01rv_05_u:611": "RV_05.040.08.1 grāvṇo brahmā yuyujānaḥ saparyan kīriṇā devān namasopaśikṣan",
  "GV01rv_05_u:612": "RV_05.040.08.2 atriḥ sūryasya divi cakṣur ādhāt svarbhānor apa māyā aghukṣat",
  "GV01rv_05_u:613": "RV_05.040.09.1 yaṃ vai sūryaṃ svarbhānus tamasāvidhyad āsuraḥ",
  "GV01rv_05_u:614": "RV_05.040.09.2 atrayas tam anv avindan nahy anye aśaknuvan",
  "GV01rv_05_u:615": "RV_05.041.01.1 ko nu vām mitrāvaruṇāv ṛtāyan divo vā mahaḥ pārthivasya vā de",
  "GV01rv_05_u:616": "RV_05.041.01.2 ṛtasya vā sadasi trāsīthāṃ no yajñāyate vā paśuṣo na vājān",
  "GV01rv_05_u:617": "RV_05.041.02.1 te no mitro varuṇo aryamāyur indra ṛbhukṣā maruto juṣanta",
  "GV01rv_05_u:618": "RV_05.041.02.2 namobhir vā ye dadhate suvṛktiṃ stomaṃ rudrāya mīḷhuṣe sajoṣāḥ",
  "GV01rv_05_u:619": "RV_05.041.03.1 ā vāṃ yeṣṭhāśvinā huvadhyai vātasya patman rathyasya puṣṭau",
  "GV01rv_05_u:620": "RV_05.041.03.2 uta vā divo asurāya manma prāndhāṃsīva yajyave bharadhvam",
  "GV01rv_05_u:621": "RV_05.041.04.1 pra sakṣaṇo divyaḥ kaṇvahotā trito divaḥ sajoṣā vāto agniḥ",
  "GV01rv_05_u:622": "RV_05.041.04.2 pūṣā bhagaḥ prabhṛthe viśvabhojā ājiṃ na jagmur āśvaśvatamāḥ",
  "GV01rv_05_u:623": "RV_05.041.05.1 pra vo rayiṃ yuktāśvam bharadhvaṃ rāya eṣe 'vase dadhīta dhīḥ",
  "GV01rv_05_u:624": "RV_05.041.05.2 suśeva evair auśijasya hotā ye va evā marutas turāṇām",
  "GV01rv_05_u:625": "RV_05.041.06.1 pra vo vāyuṃ rathayujaṃ kṛṇudhvam pra devaṃ vipram panitāram arkaiḥ",
  "GV01rv_05_u:626": "RV_05.041.06.2 iṣudhyava ṛtasāpaḥ puraṃdhīr vasvīr no atra patnīr ā dhiye dhuḥ",
  "GV01rv_05_u:627": "RV_05.041.07.1 upa va eṣe vandyebhiḥ śūṣaiḥ pra yahvī divaś citayadbhir arkaiḥ",
  "GV01rv_05_u:628": "RV_05.041.07.2 uṣāsānaktā viduṣīva viśvam ā hā vahato martyāya yajñam",
  "GV01rv_05_u:629": "RV_05.041.08.1 abhi vo arce poṣyāvato nṝn vāstoṣ patiṃ tvaṣṭāraṃ rarāṇaḥ",
  "GV01rv_05_u:630": "RV_05.041.08.2 dhanyā sajoṣā dhiṣaṇā namobhir vanaspatīṃr oṣadhī rāya eṣe",
  "GV01rv_05_u:631": "RV_05.041.09.1 tuje nas tane parvatāḥ santu svaitavo ye vasavo na vīrāḥ",
  "GV01rv_05_u:632": "RV_05.041.09.2 panita āptyo yajataḥ sadā no vardhān naḥ śaṃsaṃ naryo abhiṣṭau",
  "GV01rv_05_u:633": "RV_05.041.10.1 vṛṣṇo astoṣi bhūmyasya garbhaṃ trito napātam apāṃ suvṛkti",
  "GV01rv_05_u:634": "RV_05.041.10.2 gṛṇīte agnir etarī na śūṣaiḥ śociṣkeśo ni riṇāti vanā",
  "GV01rv_05_u:635": "RV_05.041.11.1 kathā mahe rudriyāya bravāma kad rāye cikituṣe bhagāya",
  "GV01rv_05_u:636": "RV_05.041.11.2 āpa oṣadhīr uta no 'vantu dyaur vanā girayo vṛkṣakeśāḥ",
  "GV01rv_05_u:637": "RV_05.041.12.1 śṛṇotu na ūrjām patir giraḥ sa nabhas tarīyāṃ iṣiraḥ parijmā",
  "GV01rv_05_u:638": "RV_05.041.12.2 śṛṇvantv āpaḥ puro na śubhrāḥ pari sruco babṛhāṇasyādreḥ",
  "GV01rv_05_u:639": "RV_05.041.13.1 vidā cin nu mahānto ye va evā bravāma dasmā vāryaṃ dadhānāḥ",
  "GV01rv_05_u:640": "RV_05.041.13.2 vayaś cana subhva āva yanti kṣubhā martam anuyataṃ vadhasnaiḥ",
  "GV01rv_05_u:641": "RV_05.041.14.1 ā daivyāni pārthivāni janmāpaś cāchā sumakhāya vocam",
  "GV01rv_05_u:642": "RV_05.041.14.2 vardhantāṃ dyāvo giraś candrāgrā udā vardhantām abhiṣātā arṇāḥ",
  "GV01rv_05_u:643": "RV_05.041.15.1 pade-pade me jarimā ni dhāyi varūtrī vā śakrā yā pāyubhiś ca",
  "GV01rv_05_u:644": "RV_05.041.15.2 siṣaktu mātā mahī rasā naḥ smat sūribhir ṛjuhasta ṛjuvaniḥ",
  "GV01rv_05_u:645": "RV_05.041.16.1 kathā dāśema namasā sudānūn evayā maruto achoktau praśravaso maruto achoktau",
  "GV01rv_05_u:646": "RV_05.041.16.2 mā no 'hir budhnyo riṣe dhād asmākam bhūd upamātivaniḥ",
  "GV01rv_05_u:647": "RV_05.041.17.1 iti cin nu prajāyai paśumatyai devāso vanate martyo va ā devāso vanate martyo vaḥ",
  "GV01rv_05_u:648": "RV_05.041.17.2 atrā śivāṃ tanvo dhāsim asyā jarāṃ cin me nirṛtir jagrasīta",
  "GV01rv_05_u:649": "RV_05.041.18.1 tāṃ vo devāḥ sumatim ūrjayantīm iṣam aśyāma vasavaḥ śasā goḥ",
  "GV01rv_05_u:650": "RV_05.041.18.2 sā naḥ sudānur mṛḷayantī devī prati dravantī suvitāya gamyāḥ",
  "GV01rv_05_u:651": "RV_05.041.19.1 abhi na iḷā yūthasya mātā sman nadībhir urvaśī vā gṛṇātu",
  "GV01rv_05_u:652": "RV_05.041.19.2 urvaśī vā bṛhaddivā gṛṇānābhyūrṇvānā prabhṛthasyāyoḥ",
  "GV01rv_05_u:653": "RV_05.041.20.1 siṣaktu na ūrjavyasya puṣṭeḥ |",
  "GV01rv_05_u:654": "RV_05.042.01.1 pra śaṃtamā varuṇaṃ dīdhitī gīr mitram bhagam aditiṃ nūnam aśyāḥ",
  "GV01rv_05_u:655": "RV_05.042.01.2 pṛṣadyoniḥ pañcahotā śṛṇotv atūrtapanthā asuro mayobhuḥ",
  "GV01rv_05_u:656": "RV_05.042.02.1 prati me stomam aditir jagṛbhyāt sūnuṃ na mātā hṛdyaṃ suśevam",
  "GV01rv_05_u:657": "RV_05.042.02.2 brahma priyaṃ devahitaṃ yad asty aham mitre varuṇe yan mayobhu",
  "GV01rv_05_u:658": "RV_05.042.03.1 ud īraya kavitamaṃ kavīnām unattainam abhi madhvā ghṛtena",
  "GV01rv_05_u:659": "RV_05.042.03.2 sa no vasūni prayatā hitāni candrāṇi devaḥ savitā suvāti",
  "GV01rv_05_u:660": "RV_05.042.04.1 sam indra ṇo manasā neṣi gobhiḥ saṃ sūribhir harivaḥ saṃ svasti",
  "GV01rv_05_u:661": "RV_05.042.04.2 sam brahmaṇā devahitaṃ yad asti saṃ devānāṃ sumatyā yajñiyānām",
  "GV01rv_05_u:662": "RV_05.042.05.1 devo bhagaḥ savitā rāyo aṃśa indro vṛtrasya saṃjito dhanānām",
  "GV01rv_05_u:663": "RV_05.042.05.2 ṛbhukṣā vāja uta vā puraṃdhir avantu no amṛtāsas turāsaḥ",
  "GV01rv_05_u:664": "RV_05.042.06.1 marutvato apratītasya jiṣṇor ajūryataḥ pra bravāmā kṛtāni",
  "GV01rv_05_u:665": "RV_05.042.06.2 na te pūrve maghavan nāparāso na vīryaṃ nūtanaḥ kaś canāpa",
  "GV01rv_05_u:666": "RV_05.042.07.1 upa stuhi prathamaṃ ratnadheyam bṛhaspatiṃ sanitāraṃ dhanānām",
  "GV01rv_05_u:667": "RV_05.042.07.2 yaḥ śaṃsate stuvate śambhaviṣṭhaḥ purūvasur āgamaj johuvānam",
  "GV01rv_05_u:668": "RV_05.042.08.1 tavotibhiḥ sacamānā ariṣṭā bṛhaspate maghavānaḥ suvīrāḥ",
  "GV01rv_05_u:669": "RV_05.042.08.2 ye aśvadā uta vā santi godā ye vastradāḥ subhagās teṣu rāyaḥ",
  "GV01rv_05_u:670": "RV_05.042.09.1 visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ",
  "GV01rv_05_u:671": "RV_05.042.09.2 apavratān prasave vāvṛdhānān brahmadviṣaḥ sūryād yāvayasva",
  "GV01rv_05_u:672": "RV_05.042.10.1 ya ohate rakṣaso devavītāv acakrebhis tam maruto ni yāta",
  "GV01rv_05_u:673": "RV_05.042.10.2 yo vaḥ śamīṃ śaśamānasya nindāt tuchyān kāmān karate siṣvidānaḥ",
  "GV01rv_05_u:674": "RV_05.042.11.1 tam u ṣṭuhi yaḥ sviṣuḥ sudhanvā yo viśvasya kṣayati bheṣajasya",
  "GV01rv_05_u:675": "RV_05.042.11.2 yakṣvā mahe saumanasāya rudraṃ namobhir devam asuraṃ duvasya",
  "GV01rv_05_u:676": "RV_05.042.12.1 damūnaso apaso ye suhastā vṛṣṇaḥ patnīr nadyo vibhvataṣṭāḥ",
  "GV01rv_05_u:677": "RV_05.042.12.2 sarasvatī bṛhaddivota rākā daśasyantīr varivasyantu śubhrāḥ",
  "GV01rv_05_u:678": "RV_05.042.13.1 pra sū mahe suśaraṇāya medhāṃ giram bhare navyasīṃ jāyamānām",
  "GV01rv_05_u:679": "RV_05.042.13.2 ya āhanā duhitur vakṣaṇāsu rūpā mināno akṛṇod idaṃ naḥ",
  "GV01rv_05_u:680": "RV_05.042.14.1 pra suṣṭuti stanayantaṃ ruvantam iḷas patiṃ jaritar nūnam aśyāḥ",
  "GV01rv_05_u:681": "RV_05.042.14.2 yo abdimāṃ udanimāṃ iyarti pra vidyutā rodasī ukṣamāṇaḥ",
  "GV01rv_05_u:682": "RV_05.042.15.1 eṣa stomo mārutaṃ śardho achā rudrasya sūnūṃr yuvanyūṃr ud aśyāḥ",
  "GV01rv_05_u:683": "RV_05.042.15.2 kāmo rāye havate mā svasty upa stuhi pṛṣadaśvāṃ ayāsaḥ",
  "GV01rv_05_u:684": "RV_05.042.16.1 praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ",
  "GV01rv_05_u:685": "RV_05.042.16.2 devo-devaḥ suhavo bhūtu mahyam mā no mātā pṛthivī durmatau dhāt",
  "GV01rv_05_u:686": "RV_05.042.17.1 urau devā anibādhe syāma",
  "GV01rv_05_u:687": "RV_05.042.18.1 sam aśvinor avasā nūtanena mayobhuvā supraṇītī gamema",
  "GV01rv_05_u:688": "RV_05.042.18.2 ā no rayiṃ vahatam ota vīrān ā viśvāny amṛtā saubhagāni",
  "GV01rv_05_u:689": "RV_05.043.01.1 ā dhenavaḥ payasā tūrṇyarthā amardhantīr upa no yantu madhvā",
  "GV01rv_05_u:690": "RV_05.043.01.2 maho rāye bṛhatīḥ sapta vipro mayobhuvo jaritā johavīti",
  "GV01rv_05_u:691": "RV_05.043.02.1 ā suṣṭutī namasā vartayadhyai dyāvā vājāya pṛthivī amṛdhre",
  "GV01rv_05_u:692": "RV_05.043.02.2 pitā mātā madhuvacāḥ suhastā bhare-bhare no yaśasāv aviṣṭām",
  "GV01rv_05_u:693": "RV_05.043.03.1 adhvaryavaś cakṛvāṃso madhūni pra vāyave bharata cāru śukram",
  "GV01rv_05_u:694": "RV_05.043.03.2 hoteva naḥ prathamaḥ pāhy asya deva madhvo rarimā te madāya",
  "GV01rv_05_u:695": "RV_05.043.04.1 daśa kṣipo yuñjate bāhū adriṃ somasya yā śamitārā suhastā",
  "GV01rv_05_u:696": "RV_05.043.04.2 madhvo rasaṃ sugabhastir giriṣṭhāṃ caniścadad duduhe śukram aṃśuḥ",
  "GV01rv_05_u:697": "RV_05.043.05.1 asāvi te jujuṣāṇāya somaḥ kratve dakṣāya bṛhate madāya",
  "GV01rv_05_u:698": "RV_05.043.05.2 harī rathe sudhurā yoge arvāg indra priyā kṛṇuhi hūyamānaḥ",
  "GV01rv_05_u:699": "RV_05.043.06.1 ā no mahīm aramatiṃ sajoṣā gnāṃ devīṃ namasā rātahavyām",
  "GV01rv_05_u:700": "RV_05.043.06.2 madhor madāya bṛhatīm ṛtajñām āgne vaha pathibhir devayānaiḥ",
  "GV01rv_05_u:701": "RV_05.043.07.1 añjanti yam prathayanto na viprā vapāvantaṃ nāgninā tapantaḥ",
  "GV01rv_05_u:702": "RV_05.043.07.2 pitur na putra upasi preṣṭha ā gharmo agnim ṛtayann asādi",
  "GV01rv_05_u:703": "RV_05.043.08.1 achā mahī bṛhatī śaṃtamā gīr dūto na gantv aśvinā huvadhyai",
  "GV01rv_05_u:704": "RV_05.043.08.2 mayobhuvā sarathā yātam arvāg gantaṃ nidhiṃ dhuram āṇir na nābhim",
  "GV01rv_05_u:705": "RV_05.043.09.1 pra tavyaso namaüktiṃ turasyāham pūṣṇa uta vāyor adikṣi",
  "GV01rv_05_u:706": "RV_05.043.09.2 yā rādhasā coditārā matīnāṃ yā vājasya draviṇodā uta tman",
  "GV01rv_05_u:707": "RV_05.043.10.1 ā nāmabhir maruto vakṣi viśvān ā rūpebhir jātavedo huvānaḥ",
  "GV01rv_05_u:708": "RV_05.043.10.2 yajñaṃ giro jarituḥ suṣṭutiṃ ca viśve ganta maruto viśva ūtī",
  "GV01rv_05_u:709": "RV_05.043.11.1 ā no divo bṛhataḥ parvatād ā sarasvatī yajatā gantu yajñam",
  "GV01rv_05_u:710": "RV_05.043.11.2 havaṃ devī jujuṣāṇā ghṛtācī śagmāṃ no vācam uśatī śṛṇotu",
  "GV01rv_05_u:711": "RV_05.043.12.1 ā vedhasaṃ nīlapṛṣṭham bṛhantam bṛhaspatiṃ sadane sādayadhvam",
  "GV01rv_05_u:712": "RV_05.043.12.2 sādadyoniṃ dama ā dīdivāṃsaṃ hiraṇyavarṇam aruṣaṃ sapema",
  "GV01rv_05_u:713": "RV_05.043.13.1 ā dharṇasir bṛhaddivo rarāṇo viśvebhir gantv omabhir huvānaḥ",
  "GV01rv_05_u:714": "RV_05.043.13.2 gnā vasāna oṣadhīr amṛdhras tridhātuśṛṅgo vṛṣabho vayodhāḥ",
  "GV01rv_05_u:715": "RV_05.043.14.1 mātuṣ pade parame śukra āyor vipanyavo rāspirāso agman",
  "GV01rv_05_u:716": "RV_05.043.14.2 suśevyaṃ namasā rātahavyāḥ śiśum mṛjanty āyavo na vāse",
  "GV01rv_05_u:717": "RV_05.043.15.1 bṛhad vayo bṛhate tubhyam agne dhiyājuro mithunāsaḥ sacanta",
  "GV01rv_05_u:718": "RV_05.043.15.2 devo-devaḥ suhavo bhūtu mahyam mā no mātā pṛthivī durmatau dhāt",
  "GV01rv_05_u:719": "RV_05.043.16.1 urau devā anibādhe syāma",
  "GV01rv_05_u:720": "RV_05.043.17.1 sam aśvinor avasā nūtanena mayobhuvā supraṇītī gamema",
  "GV01rv_05_u:721": "RV_05.043.17.2 ā no rayiṃ vahatam ota vīrān ā viśvāny amṛtā saubhagāni",
  "GV01rv_05_u:722": "RV_05.044.01.1 tam pratnathā pūrvathā viśvathemathā jyeṣṭhatātim barhiṣadaṃ svarvidam",
  "GV01rv_05_u:723": "RV_05.044.01.2 pratīcīnaṃ vṛjanaṃ dohase girāśuṃ jayantam anu yāsu vardhase",
  "GV01rv_05_u:724": "RV_05.044.02.1 śriye sudṛśīr uparasya yāḥ svar virocamānaḥ kakubhām acodate",
  "GV01rv_05_u:725": "RV_05.044.02.2 sugopā asi na dabhāya sukrato paro māyābhir ṛta āsa nāma te",
  "GV01rv_05_u:726": "RV_05.044.03.1 atyaṃ haviḥ sacate sac ca dhātu cāriṣṭagātuḥ sa hotā sahobhariḥ",
  "GV01rv_05_u:727": "RV_05.044.03.2 prasarsrāṇo anu barhir vṛṣā śiśur madhye yuvājaro visruhā hitaḥ",
  "GV01rv_05_u:728": "RV_05.044.04.1 pra va ete suyujo yāmann iṣṭaye nīcīr amuṣmai yamya ṛtāvṛdhaḥ",
  "GV01rv_05_u:729": "RV_05.044.04.2 suyantubhiḥ sarvaśāsair abhīśubhiḥ krivir nāmāni pravaṇe muṣāyati",
  "GV01rv_05_u:730": "RV_05.044.05.1 saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ",
  "GV01rv_05_u:731": "RV_05.044.05.2 dhāravākeṣv ṛjugātha śobhase vardhasva patnīr abhi jīvo adhvare",
  "GV01rv_05_u:732": "RV_05.044.06.1 yādṛg eva dadṛśe tādṛg ucyate saṃ chāyayā dadhire sidhrayāpsv ā",
  "GV01rv_05_u:733": "RV_05.044.06.2 mahīm asmabhyam uruṣām uru jrayo bṛhat suvīram anapacyutaṃ sahaḥ",
  "GV01rv_05_u:734": "RV_05.044.07.1 vety agrur janivān vā ati spṛdhaḥ samaryatā manasā sūryaḥ kaviḥ",
  "GV01rv_05_u:735": "RV_05.044.07.2 ghraṃsaṃ rakṣantam pari viśvato gayam asmākaṃ śarma vanavat svāvasuḥ",
  "GV01rv_05_u:736": "RV_05.044.08.1 jyāyāṃsam asya yatunasya ketuna ṛṣisvaraṃ carati yāsu nāma te",
  "GV01rv_05_u:737": "RV_05.044.08.2 yādṛśmin dhāyi tam apasyayā vidad ya u svayaṃ vahate so araṃ karat",
  "GV01rv_05_u:738": "RV_05.044.09.1 samudram āsām ava tasthe agrimā na riṣyati savanaṃ yasminn āyatā",
  "GV01rv_05_u:739": "RV_05.044.09.2 atrā na hārdi kravaṇasya rejate yatrā matir vidyate pūtabandhanī",
  "GV01rv_05_u:740": "RV_05.044.10.1 sa hi kṣatrasya manasasya cittibhir evāvadasya yajatasya sadhreḥ",
  "GV01rv_05_u:741": "RV_05.044.10.2 avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam",
  "GV01rv_05_u:742": "RV_05.044.11.1 śyena āsām aditiḥ kakṣyo mado viśvavārasya yajatasya māyinaḥ",
  "GV01rv_05_u:743": "RV_05.044.11.2 sam anyam-anyam arthayanty etave vidur viṣāṇam paripānam anti te",
  "GV01rv_05_u:744": "RV_05.044.12.1 sadāpṛṇo yajato vi dviṣo vadhīd bāhuvṛktaḥ śrutavit taryo vaḥ sacā",
  "GV01rv_05_u:745": "RV_05.044.12.2 ubhā sa varā praty eti bhāti ca yad īṃ gaṇam bhajate suprayāvabhiḥ",
  "GV01rv_05_u:746": "RV_05.044.13.1 sutambharo yajamānasya satpatir viśvāsām ūdhaḥ sa dhiyām udañcanaḥ",
  "GV01rv_05_u:747": "RV_05.044.13.2 bharad dhenū rasavac chiśriye payo 'nubruvāṇo adhy eti na svapan",
  "GV01rv_05_u:748": "RV_05.044.14.1 yo jāgāra tam ṛcaḥ kāmayante yo jāgāra tam u sāmāni yanti",
  "GV01rv_05_u:749": "RV_05.044.14.2 yo jāgāra tam ayaṃ soma āha tavāham asmi sakhye nyokāḥ",
  "GV01rv_05_u:750": "RV_05.044.15.1 agnir jāgāra tam ṛcaḥ kāmayante 'gnir jāgāra tam u sāmāni yanti",
  "GV01rv_05_u:751": "RV_05.044.15.2 agnir jāgāra tam ayaṃ soma āha tavāham asmi sakhye nyokāḥ",
  "GV01rv_05_u:752": "RV_05.045.00.11 vidā divo viṣyann adrim ukthair āyatyā uṣaso arcino guḥ",
  "GV01rv_05_u:753": "RV_05.045.00.12 apāvṛta vrajinīr ut svar gād vi duro mānuṣīr deva āvaḥ",
  "GV01rv_05_u:754": "RV_05.045.00.21 vi sūryo amatiṃ na śriyaṃ sād orvād gavām mātā jānatī gāt",
  "GV01rv_05_u:755": "RV_05.045.00.22 dhanvarṇaso nadyaḥ khādoarṇā sthūṇeva sumitā dṛṃhata dyauḥ",
  "GV01rv_05_u:756": "RV_05.045.00.31 asmā ukthāya parvatasya garbho mahīnāṃ januṣe pūrvyāya",
  "GV01rv_05_u:757": "RV_05.045.00.32 vi parvato jihīta sādhata dyaur āvivāsanto dasayanta bhūma",
  "GV01rv_05_u:758": "RV_05.045.00.41 sūktebhir vo vacobhir devajuṣṭair indrā nv agnī avase huvadhyai",
  "GV01rv_05_u:759": "RV_05.045.00.42 ukthebhir hi ṣmā kavayaḥ suyajñā āvivāsanto maruto yajanti",
  "GV01rv_05_u:760": "RV_05.045.00.51 eto nv adya sudhyo bhavāma pra duchunā minavāmā varīyaḥ",
  "GV01rv_05_u:761": "RV_05.045.00.52 āre dveṣāṃsi sanutar dadhāmāyāma prāñco yajamānam acha",
  "GV01rv_05_u:762": "RV_05.045.00.61 etā dhiyaṃ kṛṇavāmā sakhāyo 'pa yā mātām ṛṇuta vrajaṃ goḥ",
  "GV01rv_05_u:763": "RV_05.045.00.62 yayā manur viśiśipraṃ jigāya yayā vaṇig vaṅkur āpā purīṣam",
  "GV01rv_05_u:764": "RV_05.045.00.71 anūnod atra hastayato adrir ārcan yena daśa māso navagvāḥ",
  "GV01rv_05_u:765": "RV_05.045.00.72 ṛtaṃ yatī saramā gā avindad viśvāni satyāṅgirāś cakāra",
  "GV01rv_05_u:766": "RV_05.045.00.81 viśve asyā vyuṣi māhināyāḥ saṃ yad gobhir aṅgiraso navanta",
  "GV01rv_05_u:767": "RV_05.045.00.82 utsa āsām parame sadhastha ṛtasya pathā saramā vidad gāḥ",
  "GV01rv_05_u:768": "RV_05.045.00.91 ā sūryo yātu saptāśvaḥ kṣetraṃ yad asyorviyā dīrghayāthe",
  "GV01rv_05_u:769": "RV_05.045.00.92 raghuḥ śyenaḥ patayad andho achā yuvā kavir dīdayad goṣu gachan",
  "GV01rv_05_u:770": "RV_05.045.01.01 ā sūryo aruhac chukram arṇo 'yukta yad dharito vītapṛṣṭhāḥ",
  "GV01rv_05_u:771": "RV_05.045.01.02 udnā na nāvam anayanta dhīrā āśṛṇvatīr āpo arvāg atiṣṭhan",
  "GV01rv_05_u:772": "RV_05.045.01.11 dhiyaṃ vo apsu dadhiṣe svarṣāṃ yayātaran daśa māso navagvāḥ",
  "GV01rv_05_u:773": "RV_05.045.01.12 ayā dhiyā syāma devagopā ayā dhiyā tuturyāmāty aṃhaḥ",
  "GV01rv_05_u:774": "RV_05.046.01.1 hayo na vidvāṃ ayuji svayaṃ dhuri tāṃ vahāmi prataraṇīm avasyuvam",
  "GV01rv_05_u:775": "RV_05.046.01.2 nāsyā vaśmi vimucaṃ nāvṛtam punar vidvān pathaḥ puraeta ṛju neṣati",
  "GV01rv_05_u:776": "RV_05.046.02.1 agna indra varuṇa mitra devāḥ śardhaḥ pra yanta mārutota viṣṇo",
  "GV01rv_05_u:777": "RV_05.046.02.2 ubhā nāsatyā rudro adha gnāḥ pūṣā bhagaḥ sarasvatī juṣanta",
  "GV01rv_05_u:778": "RV_05.046.03.1 indrāgnī mitrāvaruṇāditiṃ svaḥ pṛthivīṃ dyām marutaḥ parvatāṃ apaḥ",
  "GV01rv_05_u:779": "RV_05.046.03.2 huve viṣṇum pūṣaṇam brahmaṇas patim bhagaṃ nu śaṃsaṃ savitāram ūtaye",
  "GV01rv_05_u:780": "RV_05.046.04.1 uta no viṣṇur uta vāto asridho draviṇodā uta somo mayas karat",
  "GV01rv_05_u:781": "RV_05.046.04.2 uta ṛbhava uta rāye no aśvinota tvaṣṭota vibhvānu maṃsate",
  "GV01rv_05_u:782": "RV_05.046.05.1 uta tyan no mārutaṃ śardha ā gamad divikṣayaṃ yajatam barhir āsade",
  "GV01rv_05_u:783": "RV_05.046.05.2 bṛhaspatiḥ śarma pūṣota no yamad varūthyaṃ varuṇo mitro aryamā",
  "GV01rv_05_u:784": "RV_05.046.06.1 uta tye naḥ parvatāsaḥ suśastayaḥ sudītayo nadyas trāmaṇe bhuvan",
  "GV01rv_05_u:785": "RV_05.046.06.2 bhago vibhaktā śavasāvasā gamad uruvyacā aditiḥ śrotu me havam",
  "GV01rv_05_u:786": "RV_05.046.07.1 devānām patnīr uśatīr avantu naḥ prāvantu nas tujaye vājasātaye",
  "GV01rv_05_u:787": "RV_05.046.07.2 yāḥ pārthivāso yā apām api vrate tā no devīḥ suhavāḥ śarma yachata",
  "GV01rv_05_u:788": "RV_05.046.08.1 uta gnā vyantu devapatnīr indrāṇy agnāyy aśvinī rāṭ",
  "GV01rv_05_u:789": "RV_05.046.08.2 ā rodasī varuṇānī śṛṇotu vyantu devīr ya ṛtur janīnām",
  "GV01rv_05_u:790": "RV_05.047.01.1 prayuñjatī diva eti bruvāṇā mahī mātā duhitur bodhayantī",
  "GV01rv_05_u:791": "RV_05.047.01.2 āvivāsantī yuvatir manīṣā pitṛbhya ā sadane johuvānā",
  "GV01rv_05_u:792": "RV_05.047.02.1 ajirāsas tadapa īyamānā ātasthivāṃso amṛtasya nābhim",
  "GV01rv_05_u:793": "RV_05.047.02.2 anantāsa uravo viśvataḥ sīm pari dyāvāpṛthivī yanti panthāḥ",
  "GV01rv_05_u:794": "RV_05.047.03.1 ukṣā samudro aruṣaḥ suparṇaḥ pūrvasya yonim pitur ā viveśa",
  "GV01rv_05_u:795": "RV_05.047.03.2 madhye divo nihitaḥ pṛśnir aśmā vi cakrame rajasas pāty antau",
  "GV01rv_05_u:796": "RV_05.047.04.1 catvāra īm bibhrati kṣemayanto daśa garbhaṃ carase dhāpayante",
  "GV01rv_05_u:797": "RV_05.047.04.2 tridhātavaḥ paramā asya gāvo divaś caranti pari sadyo antān",
  "GV01rv_05_u:798": "RV_05.047.05.1 idaṃ vapur nivacanaṃ janāsaś caranti yan nadyas tasthur āpaḥ",
  "GV01rv_05_u:799": "RV_05.047.05.2 dve yad īm bibhṛto mātur anye iheha jāte yamyṛ sabandhū",
  "GV01rv_05_u:800": "RV_05.047.06.1 vi tanvate dhiyo asmā apāṃsi vastrā putrāya mātaro vayanti",
  "GV01rv_05_u:801": "RV_05.047.06.2 upaprakṣe vṛṣaṇo modamānā divas pathā vadhvo yanty acha",
  "GV01rv_05_u:802": "RV_05.047.07.1 tad astu mitrāvaruṇā tad agne śaṃ yor asmabhyam idam astu śastam",
  "GV01rv_05_u:803": "RV_05.047.07.2 aśīmahi gādham uta pratiṣṭhāṃ namo dive bṛhate sādanāya",
  "GV01rv_05_u:804": "RV_05.048.01.1 kad u priyāya dhāmne manāmahe svakṣatrāya svayaśase mahe vayam",
  "GV01rv_05_u:805": "RV_05.048.01.2 āmenyasya rajaso yad abhra āṃ apo vṛṇānā vitanoti māyinī",
  "GV01rv_05_u:806": "RV_05.048.02.1 tā atnata vayunaṃ vīravakṣaṇaṃ samānyā vṛtayā viśvam ā rajaḥ",
  "GV01rv_05_u:807": "RV_05.048.02.2 apo apācīr aparā apejate pra pūrvābhis tirate devayur janaḥ",
  "GV01rv_05_u:808": "RV_05.048.03.1 ā grāvabhir ahanyebhir aktubhir variṣṭhaṃ vajram ā jigharti māyini",
  "GV01rv_05_u:809": "RV_05.048.03.2 śataṃ vā yasya pracaran sve dame saṃvartayanto vi ca vartayann ahā",
  "GV01rv_05_u:810": "RV_05.048.04.1 tām asya rītim paraśor iva praty anīkam akhyam bhuje asya varpasaḥ",
  "GV01rv_05_u:811": "RV_05.048.04.2 sacā yadi pitumantam iva kṣayaṃ ratnaṃ dadhāti bharahūtaye viśe",
  "GV01rv_05_u:812": "RV_05.048.05.1 sa jihvayā caturanīka ṛñjate cāru vasāno varuṇo yatann arim",
  "GV01rv_05_u:813": "RV_05.048.05.2 na tasya vidma puruṣatvatā vayaṃ yato bhagaḥ savitā dāti vāryam",
  "GV01rv_05_u:814": "RV_05.049.01.1 devaṃ vo adya savitāram eṣe bhagaṃ ca ratnaṃ vibhajantam āyoḥ",
  "GV01rv_05_u:815": "RV_05.049.01.2 ā vāṃ narā purubhujā vavṛtyāṃ dive-dive cid aśvinā sakhīyan",
  "GV01rv_05_u:816": "RV_05.049.02.1 prati prayāṇam asurasya vidvān sūktair devaṃ savitāraṃ duvasya",
  "GV01rv_05_u:817": "RV_05.049.02.2 upa bruvīta namasā vijānañ jyeṣṭhaṃ ca ratnaṃ vibhajantam āyoḥ",
  "GV01rv_05_u:818": "RV_05.049.03.1 adatrayā dayate vāryāṇi pūṣā bhago aditir vasta usraḥ",
  "GV01rv_05_u:819": "RV_05.049.03.2 indro viṣṇur varuṇo mitro agnir ahāni bhadrā janayanta dasmāḥ",
  "GV01rv_05_u:820": "RV_05.049.04.1 tan no anarvā savitā varūthaṃ tat sindhava iṣayanto anu gman",
  "GV01rv_05_u:821": "RV_05.049.04.2 upa yad voce adhvarasya hotā rāyaḥ syāma patayo vājaratnāḥ",
  "GV01rv_05_u:822": "RV_05.049.05.1 pra ye vasubhya īvad ā namo dur ye mitre varuṇe sūktavācaḥ",
  "GV01rv_05_u:823": "RV_05.049.05.2 avaitv abhvaṃ kṛṇutā varīyo divaspṛthivyor avasā madema",
  "GV01rv_05_u:824": "RV_05.050.01.1 viśvo devasya netur marto vurīta sakhyam",
  "GV01rv_05_u:825": "RV_05.050.01.2 viśvo rāya iṣudhyati dyumnaṃ vṛṇīta puṣyase",
  "GV01rv_05_u:826": "RV_05.050.02.1 te te deva netar ye cemāṃ anuśase",
  "GV01rv_05_u:827": "RV_05.050.02.2 te rāyā te hy ṛpṛce sacemahi sacathyaìḥ",
  "GV01rv_05_u:828": "RV_05.050.03.1 ato na ā nñn atithīn ataḥ patnīr daśasyata",
  "GV01rv_05_u:829": "RV_05.050.03.2 āre viśvam patheṣṭhāṃ dviṣo yuyotu yūyuviḥ",
  "GV01rv_05_u:830": "RV_05.050.04.1 yatra vahnir abhihito dudravad droṇyaḥ paśuḥ",
  "GV01rv_05_u:831": "RV_05.050.04.2 nṛmaṇā vīrapastyo 'rṇā dhīreva sanitā",
  "GV01rv_05_u:832": "RV_05.050.05.1 eṣa te deva netā rathaspatiḥ śaṃ rayiḥ",
  "GV01rv_05_u:833": "RV_05.050.05.2 śaṃ rāye śaṃ svastaya iṣastuto manāmahe devastuto manāmahe",
  "GV01rv_05_u:834": "RV_05.051.01.1 agne sutasya pītaye viśvair ūmebhir ā gahi",
  "GV01rv_05_u:835": "RV_05.051.01.2 devebhir havyadātaye",
  "GV01rv_05_u:836": "RV_05.051.02.1 ṛtadhītaya ā gata satyadharmāṇo adhvaram",
  "GV01rv_05_u:837": "RV_05.051.02.2 agneḥ pibata jihvayā",
  "GV01rv_05_u:838": "RV_05.051.03.1 viprebhir vipra santya prātaryāvabhir ā gahi",
  "GV01rv_05_u:839": "RV_05.051.03.2 devebhiḥ somapītaye",
  "GV01rv_05_u:840": "RV_05.051.04.1 ayaṃ somaś camū suto 'matre pari ṣicyate",
  "GV01rv_05_u:841": "RV_05.051.04.2 priya indrāya vāyave",
  "GV01rv_05_u:842": "RV_05.051.05.1 vāyav ā yāhi vītaye juṣāṇo havyadātaye",
  "GV01rv_05_u:843": "RV_05.051.05.2 pibā sutasyāndhaso abhi prayaḥ",
  "GV01rv_05_u:844": "RV_05.051.06.1 indraś ca vāyav eṣāṃ sutānām pītim arhathaḥ",
  "GV01rv_05_u:845": "RV_05.051.06.2 tāñ juṣethām arepasāv abhi prayaḥ",
  "GV01rv_05_u:846": "RV_05.051.07.1 sutā indrāya vāyave somāso dadhyāśiraḥ",
  "GV01rv_05_u:847": "RV_05.051.07.2 nimnaṃ na yanti sindhavo 'bhi prayaḥ",
  "GV01rv_05_u:848": "RV_05.051.08.1 sajūr viśvebhir devebhir aśvibhyām uṣasā sajūḥ",
  "GV01rv_05_u:849": "RV_05.051.08.2 ā yāhy agne atrivat sute raṇa",
  "GV01rv_05_u:850": "RV_05.051.09.1 sajūr mitrāvaruṇābhyāṃ sajūḥ somena viṣṇunā",
  "GV01rv_05_u:851": "RV_05.051.09.2 ā yāhy agne atrivat sute raṇa",
  "GV01rv_05_u:852": "RV_05.051.10.1 sajūr ādityair vasubhiḥ sajūr indreṇa vāyunā",
  "GV01rv_05_u:853": "RV_05.051.10.2 ā yāhy agne atrivat sute raṇa",
  "GV01rv_05_u:854": "RV_05.051.11.1 svasti no mimītām aśvinā bhagaḥ svasti devy aditir anarvaṇaḥ",
  "GV01rv_05_u:855": "RV_05.051.11.2 svasti pūṣā asuro dadhātu naḥ svasti dyāvāpṛthivī sucetunā",
  "GV01rv_05_u:856": "RV_05.051.12.1 svastaye vāyum upa bravāmahai somaṃ svasti bhuvanasya yas patiḥ",
  "GV01rv_05_u:857": "RV_05.051.12.2 bṛhaspatiṃ sarvagaṇaṃ svastaye svastaya ādityāso bhavantu naḥ",
  "GV01rv_05_u:858": "RV_05.051.13.1 viśve devā no adyā svastaye vaiśvānaro vasur agniḥ svastaye",
  "GV01rv_05_u:859": "RV_05.051.13.2 devā avantv ṛbhavaḥ svastaye svasti no rudraḥ pātv aṃhasaḥ",
  "GV01rv_05_u:860": "RV_05.051.14.1 svasti mitrāvaruṇā svasti pathye revati",
  "GV01rv_05_u:861": "RV_05.051.14.2 svasti na indraś cāgniś ca svasti no adite kṛdhi",
  "GV01rv_05_u:862": "RV_05.051.15.1 svasti panthām anu carema sūryācandramasāv iva",
  "GV01rv_05_u:863": "RV_05.051.15.2 punar dadatāghnatā jānatā saṃ gamemahi",
  "GV01rv_05_u:864": "RV_05.052.01.1 pra śyāvāśva dhṛṣṇuyārcā marudbhir ṛkvabhiḥ",
  "GV01rv_05_u:865": "RV_05.052.01.2 ye adrogham anuṣvadhaṃ śravo madanti yajñiyāḥ",
  "GV01rv_05_u:866": "RV_05.052.02.1 te hi sthirasya śavasaḥ sakhāyaḥ santi dhṛṣṇuyā",
  "GV01rv_05_u:867": "RV_05.052.02.2 te yāmann ā dhṛṣadvinas tmanā pānti śaśvataḥ",
  "GV01rv_05_u:868": "RV_05.052.03.1 te syandrāso nokṣaṇo 'ti ṣkandanti śarvarīḥ",
  "GV01rv_05_u:869": "RV_05.052.03.2 marutām adhā maho divi kṣamā ca manmahe",
  "GV01rv_05_u:870": "RV_05.052.04.1 marutsu vo dadhīmahi stomaṃ yajñaṃ ca dhṛṣṇuyā",
  "GV01rv_05_u:871": "RV_05.052.04.2 viśve ye mānuṣā yugā pānti martyaṃ riṣaḥ",
  "GV01rv_05_u:872": "RV_05.052.05.1 arhanto ye sudānavo naro asāmiśavasaḥ",
  "GV01rv_05_u:873": "RV_05.052.05.2 pra yajñaṃ yajñiyebhyo divo arcā marudbhyaḥ",
  "GV01rv_05_u:874": "RV_05.052.06.1 ā rukmair ā yudhā nara ṛṣvā ṛṣṭīr asṛkṣata",
  "GV01rv_05_u:875": "RV_05.052.06.2 anv enāṃ aha vidyuto maruto jajjhatīr iva bhānur arta tmanā divaḥ",
  "GV01rv_05_u:876": "RV_05.052.07.1 ye vāvṛdhanta pārthivā ya urāv antarikṣa ā",
  "GV01rv_05_u:877": "RV_05.052.07.2 vṛjane vā nadīnāṃ sadhasthe vā maho divaḥ",
  "GV01rv_05_u:878": "RV_05.052.08.1 śardho mārutam uc chaṃsa satyaśavasam ṛbhvasam",
  "GV01rv_05_u:879": "RV_05.052.08.2 uta sma te śubhe naraḥ pra syandrā yujata tmanā",
  "GV01rv_05_u:880": "RV_05.052.09.1 uta sma te paruṣṇyām ūrṇā vasata śundhyavaḥ",
  "GV01rv_05_u:881": "RV_05.052.09.2 uta pavyā rathānām adrim bhindanty ojasā",
  "GV01rv_05_u:882": "RV_05.052.10.1 āpathayo vipathayo 'ntaspathā anupathāḥ",
  "GV01rv_05_u:883": "RV_05.052.10.2 etebhir mahyaṃ nāmabhir yajñaṃ viṣṭāra ohate",
  "GV01rv_05_u:884": "RV_05.052.11.1 adhā naro ny ohate 'dhā niyuta ohate",
  "GV01rv_05_u:885": "RV_05.052.11.2 adhā pārāvatā iti citrā rūpāṇi darśyā",
  "GV01rv_05_u:886": "RV_05.052.12.1 chandastubhaḥ kubhanyava utsam ā kīriṇo nṛtuḥ",
  "GV01rv_05_u:887": "RV_05.052.12.2 te me ke cin na tāyava ūmā āsan dṛśi tviṣe",
  "GV01rv_05_u:888": "RV_05.052.13.1 ya ṛṣvā ṛṣṭividyutaḥ kavayaḥ santi vedhasaḥ",
  "GV01rv_05_u:889": "RV_05.052.13.2 tam ṛṣe mārutaṃ gaṇaṃ namasyā ramayā girā",
  "GV01rv_05_u:890": "RV_05.052.14.1 acha ṛṣe mārutaṃ gaṇaṃ dānā mitraṃ na yoṣaṇā",
  "GV01rv_05_u:891": "RV_05.052.14.2 divo vā dhṛṣṇava ojasā stutā dhībhir iṣaṇyata",
  "GV01rv_05_u:892": "RV_05.052.15.1 nū manvāna eṣāṃ devāṃ achā na vakṣaṇā",
  "GV01rv_05_u:893": "RV_05.052.15.2 dānā saceta sūribhir yāmaśrutebhir añjibhiḥ",
  "GV01rv_05_u:894": "RV_05.052.16.1 pra ye me bandhveṣe gāṃ vocanta sūrayaḥ pṛśniṃ vocanta mātaram",
  "GV01rv_05_u:895": "RV_05.052.16.2 adhā pitaram iṣmiṇaṃ rudraṃ vocanta śikvasaḥ",
  "GV01rv_05_u:896": "RV_05.052.17.1 sapta me sapta śākina ekam-ekā śatā daduḥ",
  "GV01rv_05_u:897": "RV_05.052.17.2 yamunāyām adhi śrutam ud rādho gavyam mṛje ni rādho aśvyam mṛje",
  "GV01rv_05_u:898": "RV_05.053.01.1 ko veda jānam eṣāṃ ko vā purā sumneṣv āsa marutām",
  "GV01rv_05_u:899": "RV_05.053.01.2 yad yuyujre kilāsyaḥ",
  "GV01rv_05_u:900": "RV_05.053.02.1 aitān ratheṣu tasthuṣaḥ kaḥ śuśrāva kathā yayuḥ",
  "GV01rv_05_u:901": "RV_05.053.02.2 kasmai sasruḥ sudāse anv āpaya iḷābhir vṛṣṭayaḥ saha",
  "GV01rv_05_u:902": "RV_05.053.03.1 te ma āhur ya āyayur upa dyubhir vibhir made",
  "GV01rv_05_u:903": "RV_05.053.03.2 naro maryā arepasa imān paśyann iti ṣṭuhi",
  "GV01rv_05_u:904": "RV_05.053.04.1 ye añjiṣu ye vāśīṣu svabhānavaḥ srakṣu rukmeṣu khādiṣu",
  "GV01rv_05_u:905": "RV_05.053.04.2 śrāyā ratheṣu dhanvasu",
  "GV01rv_05_u:906": "RV_05.053.05.1 yuṣmākaṃ smā rathāṃ anu mude dadhe maruto jīradānavaḥ",
  "GV01rv_05_u:907": "RV_05.053.05.2 vṛṣṭī dyāvo yatīr iva",
  "GV01rv_05_u:908": "RV_05.053.06.1 ā yaṃ naraḥ sudānavo dadāśuṣe divaḥ kośam acucyavuḥ",
  "GV01rv_05_u:909": "RV_05.053.06.2 vi parjanyaṃ sṛjanti rodasī anu dhanvanā yanti vṛṣṭayaḥ",
  "GV01rv_05_u:910": "RV_05.053.07.1 tatṛdānāḥ sindhavaḥ kṣodasā rajaḥ pra sasrur dhenavo yathā",
  "GV01rv_05_u:911": "RV_05.053.07.2 syannā aśvā ivādhvano vimocane vi yad vartanta enyaḥ",
  "GV01rv_05_u:912": "RV_05.053.08.1 ā yāta maruto diva āntarikṣād amād uta",
  "GV01rv_05_u:913": "RV_05.053.08.2 māva sthāta parāvataḥ",
  "GV01rv_05_u:914": "RV_05.053.09.1 mā vo rasānitabhā kubhā krumur mā vaḥ sindhur ni rīramat",
  "GV01rv_05_u:915": "RV_05.053.09.2 mā vaḥ pari ṣṭhāt sarayuḥ purīṣiṇy asme īt sumnam astu vaḥ",
  "GV01rv_05_u:916": "RV_05.053.10.1 taṃ vaḥ śardhaṃ rathānāṃ tveṣaṃ gaṇam mārutaṃ navyasīnām",
  "GV01rv_05_u:917": "RV_05.053.10.2 anu pra yanti vṛṣṭayaḥ",
  "GV01rv_05_u:918": "RV_05.053.11.1 śardhaṃ-śardhaṃ va eṣāṃ vrātaṃ-vrātaṃ gaṇaṃ-gaṇaṃ suśastibhiḥ",
  "GV01rv_05_u:919": "RV_05.053.11.2 anu krāmema dhītibhiḥ",
  "GV01rv_05_u:920": "RV_05.053.12.1 kasmā adya sujātāya rātahavyāya pra yayuḥ",
  "GV01rv_05_u:921": "RV_05.053.12.2 enā yāmena marutaḥ",
  "GV01rv_05_u:922": "RV_05.053.13.1 yena tokāya tanayāya dhānyam bījaṃ vahadhve akṣitam",
  "GV01rv_05_u:923": "RV_05.053.13.2 asmabhyaṃ tad dhattana yad va īmahe rādho viśvāyu saubhagam",
  "GV01rv_05_u:924": "RV_05.053.14.1 atīyāma nidas tiraḥ svastibhir hitvāvadyam arātīḥ",
  "GV01rv_05_u:925": "RV_05.053.14.2 vṛṣṭvī śaṃ yor āpa usri bheṣajaṃ syāma marutaḥ saha",
  "GV01rv_05_u:926": "RV_05.053.15.1 sudevaḥ samahāsati suvīro naro marutaḥ sa martyaḥ",
  "GV01rv_05_u:927": "RV_05.053.15.2 yaṃ trāyadhve syāma te",
  "GV01rv_05_u:928": "RV_05.053.16.1 stuhi bhojān stuvato asya yāmani raṇan gāvo na yavase",
  "GV01rv_05_u:929": "RV_05.053.16.2 yataḥ pūrvāṃ iva sakhīṃr anu hvaya girā gṛṇīhi kāminaḥ",
  "GV01rv_05_u:930": "RV_05.054.01.1 pra śardhāya mārutāya svabhānava imāṃ vācam anajā parvatacyute",
  "GV01rv_05_u:931": "RV_05.054.01.2 gharmastubhe diva ā pṛṣṭhayajvane dyumnaśravase mahi nṛmṇam arcata",
  "GV01rv_05_u:932": "RV_05.054.02.1 pra vo marutas taviṣā udanyavo vayovṛdho aśvayujaḥ parijrayaḥ",
  "GV01rv_05_u:933": "RV_05.054.02.2 saṃ vidyutā dadhati vāśati tritaḥ svaranty āpo 'vanā parijrayaḥ",
  "GV01rv_05_u:934": "RV_05.054.03.1 vidyunmahaso naro aśmadidyavo vātatviṣo marutaḥ parvatacyutaḥ",
  "GV01rv_05_u:935": "RV_05.054.03.2 abdayā cin muhur ā hrādunīvṛta stanayadamā rabhasā udojasaḥ",
  "GV01rv_05_u:936": "RV_05.054.04.1 vy aktūn rudrā vy ahāni śikvaso vy antarikṣaṃ vi rajāṃsi dhūtayaḥ",
  "GV01rv_05_u:937": "RV_05.054.04.2 vi yad ajrāṃ ajatha nāva īṃ yathā vi durgāṇi maruto nāha riṣyatha",
  "GV01rv_05_u:938": "RV_05.054.05.1 tad vīryaṃ vo maruto mahitvanaṃ dīrghaṃ tatāna sūryo na yojanam",
  "GV01rv_05_u:939": "RV_05.054.05.2 etā na yāme agṛbhītaśociṣo 'naśvadāṃ yan ny ayātanā girim",
  "GV01rv_05_u:940": "RV_05.054.06.1 abhrāji śardho maruto yad arṇasam moṣathā vṛkṣaṃ kapaneva vedhasaḥ",
  "GV01rv_05_u:941": "RV_05.054.06.2 adha smā no aramatiṃ sajoṣasaś cakṣur iva yantam anu neṣathā sugam",
  "GV01rv_05_u:942": "RV_05.054.07.1 na sa jīyate maruto na hanyate na sredhati na vyathate na riṣyati",
  "GV01rv_05_u:943": "RV_05.054.07.2 nāsya rāya upa dasyanti notaya ṛṣiṃ vā yaṃ rājānaṃ vā suṣūdatha",
  "GV01rv_05_u:944": "RV_05.054.08.1 niyutvanto grāmajito yathā naro 'ryamaṇo na marutaḥ kabandhinaḥ",
  "GV01rv_05_u:945": "RV_05.054.08.2 pinvanty utsaṃ yad ināso asvaran vy undanti pṛthivīm madhvo andhasā",
  "GV01rv_05_u:946": "RV_05.054.09.1 pravatvatīyam pṛthivī marudbhyaḥ pravatvatī dyaur bhavati prayadbhyaḥ",
  "GV01rv_05_u:947": "RV_05.054.09.2 pravatvatīḥ pathyṛ antarikṣyāḥ pravatvantaḥ parvatā jīradānavaḥ",
  "GV01rv_05_u:948": "RV_05.054.10.1 yan marutaḥ sabharasaḥ svarṇaraḥ sūrya udite madathā divo naraḥ",
  "GV01rv_05_u:949": "RV_05.054.10.2 na vo 'śvāḥ śrathayantāha sisrataḥ sadyo asyādhvanaḥ pāram aśnutha",
  "GV01rv_05_u:950": "RV_05.054.11.1 aṃseṣu va ṛṣṭayaḥ patsu khādayo vakṣassu rukmā maruto rathe śubhaḥ",
  "GV01rv_05_u:951": "RV_05.054.11.2 agnibhrājaso vidyuto gabhastyoḥ śiprāḥ śīrṣasu vitatā hiraṇyayīḥ",
  "GV01rv_05_u:952": "RV_05.054.12.1 taṃ nākam aryo agṛbhītaśociṣaṃ ruśat pippalam maruto vi dhūnutha",
  "GV01rv_05_u:953": "RV_05.054.12.2 sam acyanta vṛjanātitviṣanta yat svaranti ghoṣaṃ vitatam ṛtāyavaḥ",
  "GV01rv_05_u:954": "RV_05.054.13.1 yuṣmādattasya maruto vicetaso rāyaḥ syāma rathyo vayasvataḥ",
  "GV01rv_05_u:955": "RV_05.054.13.2 na yo yuchati tiṣyo yathā divo 'sme rāranta marutaḥ sahasriṇam",
  "GV01rv_05_u:956": "RV_05.054.14.1 yūyaṃ rayim maruta spārhavīraṃ yūyam ṛṣim avatha sāmavipram",
  "GV01rv_05_u:957": "RV_05.054.14.2 yūyam arvantam bharatāya vājaṃ yūyaṃ dhattha rājānaṃ śruṣṭimantam",
  "GV01rv_05_u:958": "RV_05.054.15.1 tad vo yāmi draviṇaṃ sadyaūtayo yenā svar ṇa tatanāma nṝṃr abhi",
  "GV01rv_05_u:959": "RV_05.054.15.2 idaṃ su me maruto haryatā vaco yasya tarema tarasā śataṃ himāḥ",
  "GV01rv_05_u:960": "RV_05.055.00.11 prayajyavo maruto bhrājadṛṣṭayo bṛhad vayo dadhire rukmavakṣasaḥ",
  "GV01rv_05_u:961": "RV_05.055.00.12 īyante aśvaiḥ suyamebhir āśubhiḥ śubhaṃ yātām anu rathā avṛtsata",
  "GV01rv_05_u:962": "RV_05.055.00.21 svayaṃ dadhidhve taviṣīṃ yathā vida bṛhan mahānta urviyā vi rājatha",
  "GV01rv_05_u:963": "RV_05.055.00.22 utāntarikṣam mamire vy ojasā śubhaṃ yātām anu rathā avṛtsata",
  "GV01rv_05_u:964": "RV_05.055.00.31 sākaṃ jātāḥ subhvaḥ sākam ukṣitāḥ śriye cid ā prataraṃ vāvṛdhur naraḥ",
  "GV01rv_05_u:965": "RV_05.055.00.32 virokiṇaḥ sūryasyeva raśmayaḥ śubhaṃ yātām anu rathā avṛtsata",
  "GV01rv_05_u:966": "RV_05.055.00.41 ābhūṣeṇyaṃ vo maruto mahitvanaṃ didṛkṣeṇyaṃ sūryasyeva cakṣaṇam",
  "GV01rv_05_u:967": "RV_05.055.00.42 uto asmāṃ amṛtatve dadhātana śubhaṃ yātām anu rathā avṛtsata",
  "GV01rv_05_u:968": "RV_05.055.00.51 ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ",
  "GV01rv_05_u:969": "RV_05.055.00.52 na vo dasrā upa dasyanti dhenavaḥ śubhaṃ yātām anu rathā avṛtsata",
  "GV01rv_05_u:970": "RV_05.055.00.61 yad aśvān dhūrṣu pṛṣatīr ayugdhvaṃ hiraṇyayān praty atkāṃ amugdhvam",
  "GV01rv_05_u:971": "RV_05.055.00.62 viśvā it spṛdho maruto vy asyatha śubhaṃ yātām anu rathā avṛtsata",
  "GV01rv_05_u:972": "RV_05.055.00.71 na parvatā na nadyo varanta vo yatrācidhvam maruto gachathed u tat",
  "GV01rv_05_u:973": "RV_05.055.00.72 uta dyāvāpṛthivī yāthanā pari śubhaṃ yātām anu rathā avṛtsata",
  "GV01rv_05_u:974": "RV_05.055.00.81 yat pūrvyam maruto yac ca nūtanaṃ yad udyate vasavo yac ca śasyate",
  "GV01rv_05_u:975": "RV_05.055.00.82 viśvasya tasya bhavathā navedasaḥ śubhaṃ yātām anu rathā avṛtsata",
  "GV01rv_05_u:976": "RV_05.055.00.91 mṛḷata no maruto mā vadhiṣṭanāsmabhyaṃ śarma bahulaṃ vi yantana",
  "GV01rv_05_u:977": "RV_05.055.00.92 adhi stotrasya sakhyasya gātana śubhaṃ yātām anu rathā avṛtsata",
  "GV01rv_05_u:978": "RV_05.055.01.01 yūyam asmān nayata vasyo achā nir aṃhatibhyo maruto gṛṇānāḥ",
  "GV01rv_05_u:979": "RV_05.055.01.02 juṣadhvaṃ no havyadātiṃ yajatrā vayaṃ syāma patayo rayīṇām",
  "GV01rv_05_u:980": "RV_05.056.01.1 agne śardhantam ā gaṇam piṣṭaṃ rukmebhir añjibhiḥ",
  "GV01rv_05_u:981": "RV_05.056.01.2 viśo adya marutām ava hvaye divaś cid rocanād adhi",
  "GV01rv_05_u:982": "RV_05.056.02.1 yathā cin manyase hṛdā tad in me jagmur āśasaḥ",
  "GV01rv_05_u:983": "RV_05.056.02.2 ye te nediṣṭhaṃ havanāny āgaman tān vardha bhīmasaṃdṛśaḥ",
  "GV01rv_05_u:984": "RV_05.056.03.1 mīḷhuṣmatīva pṛthivī parāhatā madanty ety asmad ā",
  "GV01rv_05_u:985": "RV_05.056.03.2 ṛkṣo na vo marutaḥ śimīvāṃ amo dudhro gaur iva bhīmayuḥ",
  "GV01rv_05_u:986": "RV_05.056.04.1 ni ye riṇanty ojasā vṛthā gāvo na durdhuraḥ",
  "GV01rv_05_u:987": "RV_05.056.04.2 aśmānaṃ cit svaryam parvataṃ girim pra cyāvayanti yāmabhiḥ",
  "GV01rv_05_u:988": "RV_05.056.05.1 ut tiṣṭha nūnam eṣāṃ stomaiḥ samukṣitānām",
  "GV01rv_05_u:989": "RV_05.056.05.2 marutām purutamam apūrvyaṃ gavāṃ sargam iva hvaye",
  "GV01rv_05_u:990": "RV_05.056.06.1 yuṅgdhvaṃ hy aruṣī rathe yuṅgdhvaṃ ratheṣu rohitaḥ",
  "GV01rv_05_u:991": "RV_05.056.06.2 yuṅgdhvaṃ harī ajirā dhuri voḷhave vahiṣṭhā dhuri voḷhave",
  "GV01rv_05_u:992": "RV_05.056.07.1 uta sya vājy aruṣas tuviṣvaṇir iha sma dhāyi darśataḥ",
  "GV01rv_05_u:993": "RV_05.056.07.2 mā vo yāmeṣu marutaś ciraṃ karat pra taṃ ratheṣu codata",
  "GV01rv_05_u:994": "RV_05.056.08.1 rathaṃ nu mārutaṃ vayaṃ śravasyum ā huvāmahe",
  "GV01rv_05_u:995": "RV_05.056.08.2 ā yasmin tasthau suraṇāni bibhratī sacā marutsu rodasī",
  "GV01rv_05_u:996": "RV_05.056.09.1 taṃ vaḥ śardhaṃ ratheśubhaṃ tveṣam panasyum ā huve",
  "GV01rv_05_u:997": "RV_05.056.09.2 yasmin sujātā subhagā mahīyate sacā marutsu mīḷhuṣī",
  "GV01rv_05_u:998": "RV_05.057.01.1 ā rudrāsa indravantaḥ sajoṣaso hiraṇyarathāḥ suvitāya gantana",
  "GV01rv_05_u:999": "RV_05.057.01.2 iyaṃ vo asmat prati haryate matis tṛṣṇaje na diva utsā udanyave",
  "GV01rv_05_u:1000": "RV_05.057.02.1 vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ",
  "GV01rv_05_u:1001": "RV_05.057.02.2 svaśvā stha surathāḥ pṛśnimātaraḥ svāyudhā maruto yāthanā śubham",
  "GV01rv_05_u:1002": "RV_05.057.03.1 dhūnutha dyām parvatān dāśuṣe vasu ni vo vanā jihate yāmano bhiyā",
  "GV01rv_05_u:1003": "RV_05.057.03.2 kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam",
  "GV01rv_05_u:1004": "RV_05.057.04.1 vātatviṣo maruto varṣanirṇijo yamā iva susadṛśaḥ supeśasaḥ",
  "GV01rv_05_u:1005": "RV_05.057.04.2 piśaṅgāśvā aruṇāśvā arepasaḥ pratvakṣaso mahinā dyaur ivoravaḥ",
  "GV01rv_05_u:1006": "RV_05.057.05.1 purudrapsā añjimantaḥ sudānavas tveṣasaṃdṛśo anavabhrarādhasaḥ",
  "GV01rv_05_u:1007": "RV_05.057.05.2 sujātāso januṣā rukmavakṣaso divo arkā amṛtaṃ nāma bhejire",
  "GV01rv_05_u:1008": "RV_05.057.06.1 ṛṣṭayo vo maruto aṃsayor adhi saha ojo bāhvor vo balaṃ hitam",
  "GV01rv_05_u:1009": "RV_05.057.06.2 nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe",
  "GV01rv_05_u:1010": "RV_05.057.07.1 gomad aśvāvad rathavat suvīraṃ candravad rādho maruto dadā naḥ",
  "GV01rv_05_u:1011": "RV_05.057.07.2 praśastiṃ naḥ kṛṇuta rudriyāso bhakṣīya vo 'vaso daivyasya",
  "GV01rv_05_u:1012": "RV_05.057.08.1 haye naro maruto mṛḷatā nas tuvīmaghāso amṛtā ṛtajñāḥ",
  "GV01rv_05_u:1013": "RV_05.057.08.2 satyaśrutaḥ kavayo yuvāno bṛhadgirayo bṛhad ukṣamāṇāḥ",
  "GV01rv_05_u:1014": "RV_05.058.01.1 tam u nūnaṃ taviṣīmantam eṣāṃ stuṣe gaṇam mārutaṃ navyasīnām",
  "GV01rv_05_u:1015": "RV_05.058.01.2 ya āśvaśvā amavad vahanta uteśire amṛtasya svarājaḥ",
  "GV01rv_05_u:1016": "RV_05.058.02.1 tveṣaṃ gaṇaṃ tavasaṃ khādihastaṃ dhunivratam māyinaṃ dātivāram",
  "GV01rv_05_u:1017": "RV_05.058.02.2 mayobhuvo ye amitā mahitvā vandasva vipra tuvirādhaso nṝn",
  "GV01rv_05_u:1018": "RV_05.058.03.1 ā vo yantūdavāhāso adya vṛṣṭiṃ ye viśve maruto junanti",
  "GV01rv_05_u:1019": "RV_05.058.03.2 ayaṃ yo agnir marutaḥ samiddha etaṃ juṣadhvaṃ kavayo yuvānaḥ",
  "GV01rv_05_u:1020": "RV_05.058.04.1 yūyaṃ rājānam iryaṃ janāya vibhvataṣṭaṃ janayathā yajatrāḥ",
  "GV01rv_05_u:1021": "RV_05.058.04.2 yuṣmad eti muṣṭihā bāhujūto yuṣmad sadaśvo marutaḥ suvīraḥ",
  "GV01rv_05_u:1022": "RV_05.058.05.1 arā ived acaramā aheva pra-pra jāyante akavā mahobhiḥ",
  "GV01rv_05_u:1023": "RV_05.058.05.2 pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ",
  "GV01rv_05_u:1024": "RV_05.058.06.1 yat prāyāsiṣṭa pṛṣatībhir aśvair vīḷupavibhir maruto rathebhiḥ",
  "GV01rv_05_u:1025": "RV_05.058.06.2 kṣodanta āpo riṇate vanāny avosriyo vṛṣabhaḥ krandatu dyauḥ",
  "GV01rv_05_u:1026": "RV_05.058.07.1 prathiṣṭa yāman pṛthivī cid eṣām bharteva garbhaṃ svam ic chavo dhuḥ",
  "GV01rv_05_u:1027": "RV_05.058.07.2 vātān hy aśvān dhury ṛyuyujre varṣaṃ svedaṃ cakrire rudriyāsaḥ",
  "GV01rv_05_u:1028": "RV_05.058.08.1 haye naro maruto mṛḷatā nas tuvīmaghāso amṛtā ṛtajñāḥ",
  "GV01rv_05_u:1029": "RV_05.058.08.2 satyaśrutaḥ kavayo yuvāno bṛhadgirayo bṛhad ukṣamāṇāḥ",
  "GV01rv_05_u:1030": "RV_05.059.01.1 pra va spaḷ akran suvitāya dāvane 'rcā dive pra pṛthivyā ṛtam bhare",
  "GV01rv_05_u:1031": "RV_05.059.01.2 ukṣante aśvān taruṣanta ā rajo 'nu svam bhānuṃ śrathayante arṇavaiḥ",
  "GV01rv_05_u:1032": "RV_05.059.02.1 amād eṣām bhiyasā bhūmir ejati naur na pūrṇā kṣarati vyathir yatī",
  "GV01rv_05_u:1033": "RV_05.059.02.2 dūredṛśo ye citayanta emabhir antar mahe vidathe yetire naraḥ",
  "GV01rv_05_u:1034": "RV_05.059.03.1 gavām iva śriyase śṛṅgam uttamaṃ sūryo na cakṣū rajaso visarjane",
  "GV01rv_05_u:1035": "RV_05.059.03.2 atyā iva subhvaś cārava sthana maryā iva śriyase cetathā naraḥ",
  "GV01rv_05_u:1036": "RV_05.059.04.1 ko vo mahānti mahatām ud aśnavat kas kāvyā marutaḥ ko ha pauṃsyā",
  "GV01rv_05_u:1037": "RV_05.059.04.2 yūyaṃ ha bhūmiṃ kiraṇaṃ na rejatha pra yad bharadhve suvitāya dāvane",
  "GV01rv_05_u:1038": "RV_05.059.05.1 aśvā ived aruṣāsaḥ sabandhavaḥ śūrā iva prayudhaḥ prota yuyudhuḥ",
  "GV01rv_05_u:1039": "RV_05.059.05.2 maryā iva suvṛdho vāvṛdhur naraḥ sūryasya cakṣuḥ pra minanti vṛṣṭibhiḥ",
  "GV01rv_05_u:1040": "RV_05.059.06.1 te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ",
  "GV01rv_05_u:1041": "RV_05.059.06.2 sujātāso januṣā pṛśnimātaro divo maryā ā no achā jigātana",
  "GV01rv_05_u:1042": "RV_05.059.07.1 vayo na ye śreṇīḥ paptur ojasāntān divo bṛhataḥ sānunas pari",
  "GV01rv_05_u:1043": "RV_05.059.07.2 aśvāsa eṣām ubhaye yathā viduḥ pra parvatasya nabhanūṃr acucyavuḥ",
  "GV01rv_05_u:1044": "RV_05.059.08.1 mimātu dyaur aditir vītaye naḥ saṃ dānucitrā uṣaso yatantām",
  "GV01rv_05_u:1045": "RV_05.059.08.2 ācucyavur divyaṃ kośam eta ṛṣe rudrasya maruto gṛṇānāḥ",
  "GV01rv_05_u:1046": "RV_05.060.01.1 īḷe agniṃ svavasaṃ namobhir iha prasatto vi cayat kṛtaṃ naḥ",
  "GV01rv_05_u:1047": "RV_05.060.01.2 rathair iva pra bhare vājayadbhiḥ pradakṣiṇin marutāṃ stomam ṛdhyām",
  "GV01rv_05_u:1048": "RV_05.060.02.1 ā ye tasthuḥ pṛṣatīṣu śrutāsu sukheṣu rudrā maruto ratheṣu",
  "GV01rv_05_u:1049": "RV_05.060.02.2 vanā cid ugrā jihate ni vo bhiyā pṛthivī cid rejate parvataś cit",
  "GV01rv_05_u:1050": "RV_05.060.03.1 parvataś cin mahi vṛddho bibhāya divaś cit sānu rejata svane vaḥ",
  "GV01rv_05_u:1051": "RV_05.060.03.2 yat krīḷatha maruta ṛṣṭimanta āpa iva sadhryañco dhavadhve",
  "GV01rv_05_u:1052": "RV_05.060.04.1 varā ived raivatāso hiraṇyair abhi svadhābhis tanvaḥ pipiśre",
  "GV01rv_05_u:1053": "RV_05.060.04.2 śriye śreyāṃsas tavaso ratheṣu satrā mahāṃsi cakrire tanūṣu",
  "GV01rv_05_u:1054": "RV_05.060.05.1 ajyeṣṭhāso akaniṣṭhāsa ete sam bhrātaro vāvṛdhuḥ saubhagāya",
  "GV01rv_05_u:1055": "RV_05.060.05.2 yuvā pitā svapā rudra eṣāṃ sudughā pṛśniḥ sudinā marudbhyaḥ",
  "GV01rv_05_u:1056": "RV_05.060.06.1 yad uttame maruto madhyame vā yad vāvame subhagāso divi ṣṭha",
  "GV01rv_05_u:1057": "RV_05.060.06.2 ato no rudrā uta vā nv asyāgne vittād dhaviṣo yad yajāma",
  "GV01rv_05_u:1058": "RV_05.060.07.1 agniś ca yan maruto viśvavedaso divo vahadhva uttarād adhi ṣṇubhiḥ",
  "GV01rv_05_u:1059": "RV_05.060.07.2 te mandasānā dhunayo riśādaso vāmaṃ dhatta yajamānāya sunvate",
  "GV01rv_05_u:1060": "RV_05.060.08.1 agne marudbhiḥ śubhayadbhir ṛkvabhiḥ somam piba mandasāno gaṇaśribhiḥ",
  "GV01rv_05_u:1061": "RV_05.060.08.2 pāvakebhir viśvaminvebhir āyubhir vaiśvānara pradivā ketunā sajūḥ",
  "GV01rv_05_u:1062": "RV_05.061.01.1 ke ṣṭhā naraḥ śreṣṭhatamā ya eka-eka āyaya",
  "GV01rv_05_u:1063": "RV_05.061.01.2 paramasyāḥ parāvataḥ",
  "GV01rv_05_u:1064": "RV_05.061.02.1 kva vo 'śvāḥ kvṛbhīśavaḥ kathaṃ śeka kathā yaya",
  "GV01rv_05_u:1065": "RV_05.061.02.2 pṛṣṭhe sado nasor yamaḥ",
  "GV01rv_05_u:1066": "RV_05.061.03.1 jaghane coda eṣāṃ vi sakthāni naro yamuḥ",
  "GV01rv_05_u:1067": "RV_05.061.03.2 putrakṛthe na janayaḥ",
  "GV01rv_05_u:1068": "RV_05.061.04.1 parā vīrāsa etana maryāso bhadrajānayaḥ",
  "GV01rv_05_u:1069": "RV_05.061.04.2 agnitapo yathāsatha",
  "GV01rv_05_u:1070": "RV_05.061.05.1 sanat sāśvyam paśum uta gavyaṃ śatāvayam",
  "GV01rv_05_u:1071": "RV_05.061.05.2 śyāvāśvastutāya yā dor vīrāyopabarbṛhat",
  "GV01rv_05_u:1072": "RV_05.061.06.1 uta tvā strī śaśīyasī puṃso bhavati vasyasī",
  "GV01rv_05_u:1073": "RV_05.061.06.2 adevatrād arādhasaḥ",
  "GV01rv_05_u:1074": "RV_05.061.07.1 vi yā jānāti jasuriṃ vi tṛṣyantaṃ vi kāminam",
  "GV01rv_05_u:1075": "RV_05.061.07.2 devatrā kṛṇute manaḥ",
  "GV01rv_05_u:1076": "RV_05.061.08.1 uta ghā nemo astutaḥ pumāṃ iti bruve paṇiḥ",
  "GV01rv_05_u:1077": "RV_05.061.08.2 sa vairadeya it samaḥ",
  "GV01rv_05_u:1078": "RV_05.061.09.1 uta me 'rapad yuvatir mamanduṣī prati śyāvāya vartanim",
  "GV01rv_05_u:1079": "RV_05.061.09.2 vi rohitā purumīḷhāya yematur viprāya dīrghayaśase",
  "GV01rv_05_u:1080": "RV_05.061.10.1 yo me dhenūnāṃ śataṃ vaidadaśvir yathā dadat",
  "GV01rv_05_u:1081": "RV_05.061.10.2 taranta iva maṃhanā",
  "GV01rv_05_u:1082": "RV_05.061.11.1 ya īṃ vahanta āśubhiḥ pibanto madiram madhu",
  "GV01rv_05_u:1083": "RV_05.061.11.2 atra śravāṃsi dadhire",
  "GV01rv_05_u:1084": "RV_05.061.12.1 yeṣāṃ śriyādhi rodasī vibhrājante ratheṣv ā",
  "GV01rv_05_u:1085": "RV_05.061.12.2 divi rukma ivopari",
  "GV01rv_05_u:1086": "RV_05.061.13.1 yuvā sa māruto gaṇas tveṣaratho anedyaḥ",
  "GV01rv_05_u:1087": "RV_05.061.13.2 śubhaṃyāvāpratiṣkutaḥ",
  "GV01rv_05_u:1088": "RV_05.061.14.1 ko veda nūnam eṣāṃ yatrā madanti dhūtayaḥ",
  "GV01rv_05_u:1089": "RV_05.061.14.2 ṛtajātā arepasaḥ",
  "GV01rv_05_u:1090": "RV_05.061.15.1 yūyam martaṃ vipanyavaḥ praṇetāra itthā dhiyā",
  "GV01rv_05_u:1091": "RV_05.061.15.2 śrotāro yāmahūtiṣu",
  "GV01rv_05_u:1092": "RV_05.061.16.1 te no vasūni kāmyā puruścandrā riśādasaḥ",
  "GV01rv_05_u:1093": "RV_05.061.16.2 ā yajñiyāso vavṛttana",
  "GV01rv_05_u:1094": "RV_05.061.17.1 etam me stomam ūrmye dārbhyāya parā vaha",
  "GV01rv_05_u:1095": "RV_05.061.17.2 giro devi rathīr iva",
  "GV01rv_05_u:1096": "RV_05.061.18.1 uta me vocatād iti sutasome rathavītau",
  "GV01rv_05_u:1097": "RV_05.061.18.2 na kāmo apa veti me",
  "GV01rv_05_u:1098": "RV_05.061.19.1 eṣa kṣeti rathavītir maghavā gomatīr anu",
  "GV01rv_05_u:1099": "RV_05.061.19.2 parvateṣv apaśritaḥ",
  "GV01rv_05_u:1100": "RV_05.062.01.1 ṛtena ṛtam apihitaṃ dhruvaṃ vāṃ sūryasya yatra vimucanty aśvān",
  "GV01rv_05_u:1101": "RV_05.062.01.2 daśa śatā saha tasthus tad ekaṃ devānāṃ śreṣṭhaṃ vapuṣām apaśyam",
  "GV01rv_05_u:1102": "RV_05.062.02.1 tat su vām mitrāvaruṇā mahitvam īrmā tasthuṣīr ahabhir duduhre",
  "GV01rv_05_u:1103": "RV_05.062.02.2 viśvāḥ pinvathaḥ svasarasya dhenā anu vām ekaḥ pavir ā vavarta",
  "GV01rv_05_u:1104": "RV_05.062.03.1 adhārayatam pṛthivīm uta dyām mitrarājānā varuṇā mahobhiḥ",
  "GV01rv_05_u:1105": "RV_05.062.03.2 vardhayatam oṣadhīḥ pinvataṃ gā ava vṛṣṭiṃ sṛjataṃ jīradānū",
  "GV01rv_05_u:1106": "RV_05.062.04.1 ā vām aśvāsaḥ suyujo vahantu yataraśmaya upa yantv arvāk",
  "GV01rv_05_u:1107": "RV_05.062.04.2 ghṛtasya nirṇig anu vartate vām upa sindhavaḥ pradivi kṣaranti",
  "GV01rv_05_u:1108": "RV_05.062.05.1 anu śrutām amatiṃ vardhad urvīm barhir iva yajuṣā rakṣamāṇā",
  "GV01rv_05_u:1109": "RV_05.062.05.2 namasvantā dhṛtadakṣādhi garte mitrāsāthe varuṇeḷāsv antaḥ",
  "GV01rv_05_u:1110": "RV_05.062.06.1 akravihastā sukṛte paraspā yaṃ trāsāthe varuṇeḷāsv antaḥ",
  "GV01rv_05_u:1111": "RV_05.062.06.2 rājānā kṣatram ahṛṇīyamānā sahasrasthūṇam bibhṛthaḥ saha dvau",
  "GV01rv_05_u:1112": "RV_05.062.07.1 hiraṇyanirṇig ayo asya sthūṇā vi bhrājate divy aśvājanīva",
  "GV01rv_05_u:1113": "RV_05.062.07.2 bhadre kṣetre nimitā tilvile vā sanema madhvo adhigartyasya",
  "GV01rv_05_u:1114": "RV_05.062.08.1 hiraṇyarūpam uṣaso vyuṣṭāv ayasthūṇam uditā sūryasya",
  "GV01rv_05_u:1115": "RV_05.062.08.2 ā rohatho varuṇa mitra gartam ataś cakṣāthe aditiṃ ditiṃ ca",
  "GV01rv_05_u:1116": "RV_05.062.09.1 yad baṃhiṣṭhaṃ nātividhe sudānū achidraṃ śarma bhuvanasya gopā",
  "GV01rv_05_u:1117": "RV_05.062.09.2 tena no mitrāvaruṇāv aviṣṭaṃ siṣāsanto jigīvāṃsaḥ syāma",
  "GV01rv_05_u:1118": "RV_05.063.01.1 ṛtasya gopāv adhi tiṣṭhatho rathaṃ satyadharmāṇā parame vyomani",
  "GV01rv_05_u:1119": "RV_05.063.01.2 yam atra mitrāvaruṇāvatho yuvaṃ tasmai vṛṣṭir madhumat pinvate divaḥ",
  "GV01rv_05_u:1120": "RV_05.063.02.1 samrājāv asya bhuvanasya rājatho mitrāvaruṇā vidathe svardṛśā",
  "GV01rv_05_u:1121": "RV_05.063.02.2 vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ",
  "GV01rv_05_u:1122": "RV_05.063.03.1 samrājā ugrā vṛṣabhā divas patī pṛthivyā mitrāvaruṇā vicarṣaṇī",
  "GV01rv_05_u:1123": "RV_05.063.03.2 citrebhir abhrair upa tiṣṭhatho ravaṃ dyāṃ varṣayatho asurasya māyayā",
  "GV01rv_05_u:1124": "RV_05.063.04.1 māyā vām mitrāvaruṇā divi śritā sūryo jyotiś carati citram āyudham",
  "GV01rv_05_u:1125": "RV_05.063.04.2 tam abhreṇa vṛṣṭyā gūhatho divi parjanya drapsā madhumanta īrate",
  "GV01rv_05_u:1126": "RV_05.063.05.1 rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu",
  "GV01rv_05_u:1127": "RV_05.063.05.2 rajāṃsi citrā vi caranti tanyavo divaḥ samrājā payasā na ukṣatam",
  "GV01rv_05_u:1128": "RV_05.063.06.1 vācaṃ su mitrāvaruṇāv irāvatīm parjanyaś citrāṃ vadati tviṣīmatīm",
  "GV01rv_05_u:1129": "RV_05.063.06.2 abhrā vasata marutaḥ su māyayā dyāṃ varṣayatam aruṇām arepasam",
  "GV01rv_05_u:1130": "RV_05.063.07.1 dharmaṇā mitrāvaruṇā vipaścitā vratā rakṣethe asurasya māyayā",
  "GV01rv_05_u:1131": "RV_05.063.07.2 ṛtena viśvam bhuvanaṃ vi rājathaḥ sūryam ā dhattho divi citryaṃ ratham",
  "GV01rv_05_u:1132": "RV_05.064.01.1 varuṇaṃ vo riśādasam ṛcā mitraṃ havāmahe",
  "GV01rv_05_u:1133": "RV_05.064.01.2 pari vrajeva bāhvor jaganvāṃsā svarṇaram",
  "GV01rv_05_u:1134": "RV_05.064.02.1 tā bāhavā sucetunā pra yantam asmā arcate",
  "GV01rv_05_u:1135": "RV_05.064.02.2 śevaṃ hi jāryaṃ vāṃ viśvāsu kṣāsu joguve",
  "GV01rv_05_u:1136": "RV_05.064.03.1 yan nūnam aśyāṃ gatim mitrasya yāyām pathā",
  "GV01rv_05_u:1137": "RV_05.064.03.2 asya priyasya śarmaṇy ahiṃsānasya saścire",
  "GV01rv_05_u:1138": "RV_05.064.04.1 yuvābhyām mitrāvaruṇopamaṃ dheyām ṛcā",
  "GV01rv_05_u:1139": "RV_05.064.04.2 yad dha kṣaye maghonāṃ stotṇāṃ ca spūrdhase",
  "GV01rv_05_u:1140": "RV_05.064.05.1 ā no mitra sudītibhir varuṇaś ca sadhastha ā",
  "GV01rv_05_u:1141": "RV_05.064.05.2 sve kṣaye maghonāṃ sakhīnāṃ ca vṛdhase",
  "GV01rv_05_u:1142": "RV_05.064.06.1 yuvaṃ no yeṣu varuṇa kṣatram bṛhac ca bibhṛthaḥ",
  "GV01rv_05_u:1143": "RV_05.064.06.2 uru ṇo vājasātaye kṛtaṃ rāye svastaye",
  "GV01rv_05_u:1144": "RV_05.064.07.1 uchantyām me yajatā devakṣatre ruśadgavi",
  "GV01rv_05_u:1145": "RV_05.064.07.2 sutaṃ somaṃ na hastibhir ā paḍbhir dhāvataṃ narā bibhratāv arcanānasam",
  "GV01rv_05_u:1146": "RV_05.065.00.11 yaś ciketa sa sukratur devatrā sa bravītu naḥ",
  "GV01rv_05_u:1147": "RV_05.065.00.12 varuṇo yasya darśato mitro vā vanate giraḥ",
  "GV01rv_05_u:1148": "RV_05.065.00.21 tā hi śreṣṭhavarcasā rājānā dīrghaśruttamā",
  "GV01rv_05_u:1149": "RV_05.065.00.22 tā satpatī ṛtāvṛdha ṛtāvānā jane-jane",
  "GV01rv_05_u:1150": "RV_05.065.00.31 tā vām iyāno 'vase pūrvā upa bruve sacā",
  "GV01rv_05_u:1151": "RV_05.065.00.32 svaśvāsaḥ su cetunā vājāṃ abhi pra dāvane",
  "GV01rv_05_u:1152": "RV_05.065.00.41 mitro aṃhoś cid ād uru kṣayāya gātuṃ vanate",
  "GV01rv_05_u:1153": "RV_05.065.00.42 mitrasya hi pratūrvataḥ sumatir asti vidhataḥ",
  "GV01rv_05_u:1154": "RV_05.065.00.51 vayam mitrasyāvasi syāma saprathastame",
  "GV01rv_05_u:1155": "RV_05.065.00.52 anehasas tvotayaḥ satrā varuṇaśeṣasaḥ",
  "GV01rv_05_u:1156": "RV_05.065.00.61 yuvam mitremaṃ janaṃ yatathaḥ saṃ ca nayathaḥ",
  "GV01rv_05_u:1157": "RV_05.065.00.62 mā maghonaḥ pari khyatam mo asmākam ṛṣīṇāṃ gopīthe na uruṣyatam",
  "GV01rv_05_u:1158": "RV_05.066.01.1 ā cikitāna sukratū devau marta riśādasā",
  "GV01rv_05_u:1159": "RV_05.066.01.2 varuṇāya ṛtapeśase dadhīta prayase mahe",
  "GV01rv_05_u:1160": "RV_05.066.02.1 tā hi kṣatram avihrutaṃ samyag asuryam āśāte",
  "GV01rv_05_u:1161": "RV_05.066.02.2 adha vrateva mānuṣaṃ svar ṇa dhāyi darśatam",
  "GV01rv_05_u:1162": "RV_05.066.03.1 tā vām eṣe rathānām urvīṃ gavyūtim eṣām",
  "GV01rv_05_u:1163": "RV_05.066.03.2 rātahavyasya suṣṭutiṃ dadhṛk stomair manāmahe",
  "GV01rv_05_u:1164": "RV_05.066.04.1 adhā hi kāvyā yuvaṃ dakṣasya pūrbhir adbhutā",
  "GV01rv_05_u:1165": "RV_05.066.04.2 ni ketunā janānāṃ cikethe pūtadakṣasā",
  "GV01rv_05_u:1166": "RV_05.066.05.1 tad ṛtam pṛthivi bṛhac chravaeṣa ṛṣīṇām",
  "GV01rv_05_u:1167": "RV_05.066.05.2 jrayasānāv aram pṛthv ati kṣaranti yāmabhiḥ",
  "GV01rv_05_u:1168": "RV_05.066.06.1 ā yad vām īyacakṣasā mitra vayaṃ ca sūrayaḥ",
  "GV01rv_05_u:1169": "RV_05.066.06.2 vyaciṣṭhe bahupāyye yatemahi svarājye",
  "GV01rv_05_u:1170": "RV_05.067.01.1 baḷ itthā deva niṣkṛtam ādityā yajatam bṛhat",
  "GV01rv_05_u:1171": "RV_05.067.01.2 varuṇa mitrāryaman varṣiṣṭhaṃ kṣatram āśāthe",
  "GV01rv_05_u:1172": "RV_05.067.02.1 ā yad yoniṃ hiraṇyayaṃ varuṇa mitra sadathaḥ",
  "GV01rv_05_u:1173": "RV_05.067.02.2 dhartārā carṣaṇīnāṃ yantaṃ sumnaṃ riśādasā",
  "GV01rv_05_u:1174": "RV_05.067.03.1 viśve hi viśvavedaso varuṇo mitro aryamā",
  "GV01rv_05_u:1175": "RV_05.067.03.2 vratā padeva saścire pānti martyaṃ riṣaḥ",
  "GV01rv_05_u:1176": "RV_05.067.04.1 te hi satyā ṛtaspṛśa ṛtāvāno jane-jane",
  "GV01rv_05_u:1177": "RV_05.067.04.2 sunīthāsaḥ sudānavo 'ṃhoś cid urucakrayaḥ",
  "GV01rv_05_u:1178": "RV_05.067.05.1 ko nu vām mitrāstuto varuṇo vā tanūnām",
  "GV01rv_05_u:1179": "RV_05.067.05.2 tat su vām eṣate matir atribhya eṣate matiḥ",
  "GV01rv_05_u:1180": "RV_05.068.01.1 pra vo mitrāya gāyata varuṇāya vipā girā",
  "GV01rv_05_u:1181": "RV_05.068.01.2 mahikṣatrāv ṛtam bṛhat",
  "GV01rv_05_u:1182": "RV_05.068.02.1 samrājā yā ghṛtayonī mitraś cobhā varuṇaś ca",
  "GV01rv_05_u:1183": "RV_05.068.02.2 devā deveṣu praśastā",
  "GV01rv_05_u:1184": "RV_05.068.03.1 tā naḥ śaktam pārthivasya maho rāyo divyasya",
  "GV01rv_05_u:1185": "RV_05.068.03.2 mahi vāṃ kṣatraṃ deveṣu",
  "GV01rv_05_u:1186": "RV_05.068.04.1 ṛtam ṛtena sapanteṣiraṃ dakṣam āśāte",
  "GV01rv_05_u:1187": "RV_05.068.04.2 adruhā devau vardhete",
  "GV01rv_05_u:1188": "RV_05.068.05.1 vṛṣṭidyāvā rītyṛpeṣas patī dānumatyāḥ",
  "GV01rv_05_u:1189": "RV_05.068.05.2 bṛhantaṃ gartam āśāte",
  "GV01rv_05_u:1190": "RV_05.069.01.1 trī rocanā varuṇa trīṃr uta dyūn trīṇi mitra dhārayatho rajāṃsi",
  "GV01rv_05_u:1191": "RV_05.069.01.2 vāvṛdhānāv amatiṃ kṣatriyasyānu vrataṃ rakṣamāṇāv ajuryam",
  "GV01rv_05_u:1192": "RV_05.069.02.1 irāvatīr varuṇa dhenavo vām madhumad vāṃ sindhavo mitra duhre",
  "GV01rv_05_u:1193": "RV_05.069.02.2 trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ",
  "GV01rv_05_u:1194": "RV_05.069.03.1 prātar devīm aditiṃ johavīmi madhyaṃdina uditā sūryasya",
  "GV01rv_05_u:1195": "RV_05.069.03.2 rāye mitrāvaruṇā sarvatāteḷe tokāya tanayāya śaṃ yoḥ",
  "GV01rv_05_u:1196": "RV_05.069.04.1 yā dhartārā rajaso rocanasyotādityā divyā pārthivasya",
  "GV01rv_05_u:1197": "RV_05.069.04.2 na vāṃ devā amṛtā ā minanti vratāni mitrāvaruṇā dhruvāṇi",
  "GV01rv_05_u:1198": "RV_05.070.01.1 purūruṇā cid dhy asty avo nūnaṃ vāṃ varuṇa",
  "GV01rv_05_u:1199": "RV_05.070.01.2 mitra vaṃsi vāṃ sumatim",
  "GV01rv_05_u:1200": "RV_05.070.02.1 tā vāṃ samyag adruhvāṇeṣam aśyāma dhāyase",
  "GV01rv_05_u:1201": "RV_05.070.02.2 vayaṃ te rudrā syāma",
  "GV01rv_05_u:1202": "RV_05.070.03.1 pātaṃ no rudrā pāyubhir uta trāyethāṃ sutrātrā",
  "GV01rv_05_u:1203": "RV_05.070.03.2 turyāma dasyūn tanūbhiḥ",
  "GV01rv_05_u:1204": "RV_05.070.04.1 mā kasyādbhutakratū yakṣam bhujemā tanūbhiḥ",
  "GV01rv_05_u:1205": "RV_05.070.04.2 mā śeṣasā mā tanasā",
  "GV01rv_05_u:1206": "RV_05.071.01.1 ā no gantaṃ riśādasā varuṇa mitra barhaṇā",
  "GV01rv_05_u:1207": "RV_05.071.01.2 upemaṃ cārum adhvaram",
  "GV01rv_05_u:1208": "RV_05.071.02.1 viśvasya hi pracetasā varuṇa mitra rājathaḥ",
  "GV01rv_05_u:1209": "RV_05.071.02.2 īśānā pipyataṃ dhiyaḥ",
  "GV01rv_05_u:1210": "RV_05.071.03.1 upa naḥ sutam ā gataṃ varuṇa mitra dāśuṣaḥ",
  "GV01rv_05_u:1211": "RV_05.071.03.2 asya somasya pītaye",
  "GV01rv_05_u:1212": "RV_05.072.01.1 ā mitre varuṇe vayaṃ gīrbhir juhumo atrivat",
  "GV01rv_05_u:1213": "RV_05.072.01.2 ni barhiṣi sadataṃ somapītaye",
  "GV01rv_05_u:1214": "RV_05.072.02.1 vratena stho dhruvakṣemā dharmaṇā yātayajjanā",
  "GV01rv_05_u:1215": "RV_05.072.02.2 ni barhiṣi sadataṃ somapītaye",
  "GV01rv_05_u:1216": "RV_05.072.03.1 mitraś ca no varuṇaś ca juṣetāṃ yajñam iṣṭaye",
  "GV01rv_05_u:1217": "RV_05.072.03.2 ni barhiṣi sadatāṃ somapītaye",
  "GV01rv_05_u:1218": "RV_05.073.01.1 yad adya sthaḥ parāvati yad arvāvaty aśvinā",
  "GV01rv_05_u:1219": "RV_05.073.01.2 yad vā purū purubhujā yad antarikṣa ā gatam",
  "GV01rv_05_u:1220": "RV_05.073.02.1 iha tyā purubhūtamā purū daṃsāṃsi bibhratā",
  "GV01rv_05_u:1221": "RV_05.073.02.2 varasyā yāmy adhrigū huve tuviṣṭamā bhuje",
  "GV01rv_05_u:1222": "RV_05.073.03.1 īrmānyad vapuṣe vapuś cakraṃ rathasya yemathuḥ",
  "GV01rv_05_u:1223": "RV_05.073.03.2 pary anyā nāhuṣā yugā mahnā rajāṃsi dīyathaḥ",
  "GV01rv_05_u:1224": "RV_05.073.04.1 tad ū ṣu vām enā kṛtaṃ viśvā yad vām anu ṣṭave",
  "GV01rv_05_u:1225": "RV_05.073.04.2 nānā jātāv arepasā sam asme bandhum eyathuḥ",
  "GV01rv_05_u:1226": "RV_05.073.05.1 ā yad vāṃ sūryā rathaṃ tiṣṭhad raghuṣyadaṃ sadā",
  "GV01rv_05_u:1227": "RV_05.073.05.2 pari vām aruṣā vayo ghṛṇā varanta ātapaḥ",
  "GV01rv_05_u:1228": "RV_05.073.06.1 yuvor atriś ciketati narā sumnena cetasā",
  "GV01rv_05_u:1229": "RV_05.073.06.2 gharmaṃ yad vām arepasaṃ nāsatyāsnā bhuraṇyati",
  "GV01rv_05_u:1230": "RV_05.073.07.1 ugro vāṃ kakuho yayiḥ śṛṇve yāmeṣu saṃtaniḥ",
  "GV01rv_05_u:1231": "RV_05.073.07.2 yad vāṃ daṃsobhir aśvinātrir narāvavartati",
  "GV01rv_05_u:1232": "RV_05.073.08.1 madhva ū ṣu madhūyuvā rudrā siṣakti pipyuṣī",
  "GV01rv_05_u:1233": "RV_05.073.08.2 yat samudrāti parṣathaḥ pakvāḥ pṛkṣo bharanta vām",
  "GV01rv_05_u:1234": "RV_05.073.09.1 satyam id vā u aśvinā yuvām āhur mayobhuvā",
  "GV01rv_05_u:1235": "RV_05.073.09.2 tā yāman yāmahūtamā yāmann ā mṛḷayattamā",
  "GV01rv_05_u:1236": "RV_05.073.10.1 imā brahmāṇi vardhanāśvibhyāṃ santu śaṃtamā",
  "GV01rv_05_u:1237": "RV_05.073.10.2 yā takṣāma rathāṃ ivāvocāma bṛhan namaḥ",
  "GV01rv_05_u:1238": "RV_05.074.01.1 kūṣṭho devāv aśvinādyā divo manāvasū",
  "GV01rv_05_u:1239": "RV_05.074.01.2 tac chravatho vṛṣaṇvasū atrir vām ā vivāsati",
  "GV01rv_05_u:1240": "RV_05.074.02.1 kuha tyā kuha nu śrutā divi devā nāsatyā",
  "GV01rv_05_u:1241": "RV_05.074.02.2 kasminn ā yatatho jane ko vāṃ nadīnāṃ sacā",
  "GV01rv_05_u:1242": "RV_05.074.03.1 kaṃ yāthaḥ kaṃ ha gachathaḥ kam achā yuñjāthe ratham",
  "GV01rv_05_u:1243": "RV_05.074.03.2 kasya brahmāṇi raṇyatho vayaṃ vām uśmasīṣṭaye",
  "GV01rv_05_u:1244": "RV_05.074.04.1 pauraṃ cid dhy udaprutam paura paurāya jinvathaḥ",
  "GV01rv_05_u:1245": "RV_05.074.04.2 yad īṃ gṛbhītatātaye siṃham iva druhas pade",
  "GV01rv_05_u:1246": "RV_05.074.05.1 pra cyavānāj jujuruṣo vavrim atkaṃ na muñcathaḥ",
  "GV01rv_05_u:1247": "RV_05.074.05.2 yuvā yadī kṛthaḥ punar ā kāmam ṛṇve vadhvaḥ",
  "GV01rv_05_u:1248": "RV_05.074.06.1 asti hi vām iha stotā smasi vāṃ saṃdṛśi śriye",
  "GV01rv_05_u:1249": "RV_05.074.06.2 nū śrutam ma ā gatam avobhir vājinīvasū",
  "GV01rv_05_u:1250": "RV_05.074.07.1 ko vām adya purūṇām ā vavne martyānām",
  "GV01rv_05_u:1251": "RV_05.074.07.2 ko vipro vipravāhasā ko yajñair vājinīvasū",
  "GV01rv_05_u:1252": "RV_05.074.08.1 ā vāṃ ratho rathānāṃ yeṣṭho yātv aśvinā",
  "GV01rv_05_u:1253": "RV_05.074.08.2 purū cid asmayus tira āṅgūṣo martyeṣv ā",
  "GV01rv_05_u:1254": "RV_05.074.09.1 śam ū ṣu vām madhūyuvāsmākam astu carkṛtiḥ",
  "GV01rv_05_u:1255": "RV_05.074.09.2 arvācīnā vicetasā vibhiḥ śyeneva dīyatam",
  "GV01rv_05_u:1256": "RV_05.074.10.1 aśvinā yad dha karhi cic chuśrūyātam imaṃ havam",
  "GV01rv_05_u:1257": "RV_05.074.10.2 vasvīr ū ṣu vām bhujaḥ pṛñcanti su vām pṛcaḥ",
  "GV01rv_05_u:1258": "RV_05.075.00.11 prati priyatamaṃ rathaṃ vṛṣaṇaṃ vasuvāhanam",
  "GV01rv_05_u:1259": "RV_05.075.00.12 stotā vām aśvināv ṛṣi stomena prati bhūṣati mādhvī mama śrutaṃ havam",
  "GV01rv_05_u:1260": "RV_05.075.00.21 atyāyātam aśvinā tiro viśvā ahaṃ sanā",
  "GV01rv_05_u:1261": "RV_05.075.00.22 dasrā hiraṇyavartanī suṣumnā sindhuvāhasā mādhvī mama śrutaṃ havam",
  "GV01rv_05_u:1262": "RV_05.075.00.31 ā no ratnāni bibhratāv aśvinā gachataṃ yuvam",
  "GV01rv_05_u:1263": "RV_05.075.00.32 rudrā hiraṇyavartanī juṣāṇā vājinīvasū mādhvī mama śrutaṃ havam",
  "GV01rv_05_u:1264": "RV_05.075.00.41 suṣṭubho vāṃ vṛṣaṇvasū rathe vāṇīcy āhitā",
  "GV01rv_05_u:1265": "RV_05.075.00.42 uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam",
  "GV01rv_05_u:1266": "RV_05.075.00.51 bodhinmanasā rathyeṣirā havanaśrutā",
  "GV01rv_05_u:1267": "RV_05.075.00.52 vibhiś cyavānam aśvinā ni yātho advayāvinam mādhvī mama śrutaṃ havam",
  "GV01rv_05_u:1268": "RV_05.075.00.61 ā vāṃ narā manoyujo 'śvāsaḥ pruṣitapsavaḥ",
  "GV01rv_05_u:1269": "RV_05.075.00.62 vayo vahantu pītaye saha sumnebhir aśvinā mādhvī mama śrutaṃ havam",
  "GV01rv_05_u:1270": "RV_05.075.00.71 aśvināv eha gachataṃ nāsatyā mā vi venatam",
  "GV01rv_05_u:1271": "RV_05.075.00.72 tiraś cid aryayā pari vartir yātam adābhyā mādhvī mama śrutaṃ havam",
  "GV01rv_05_u:1272": "RV_05.075.00.81 asmin yajñe adābhyā jaritāraṃ śubhas patī",
  "GV01rv_05_u:1273": "RV_05.075.00.82 avasyum aśvinā yuvaṃ gṛṇantam upa bhūṣatho mādhvī mama śrutaṃ havam",
  "GV01rv_05_u:1274": "RV_05.075.00.91 abhūd uṣā ruśatpaśur āgnir adhāyy ṛtviyaḥ",
  "GV01rv_05_u:1275": "RV_05.075.00.92 ayoji vāṃ vṛṣaṇvasū ratho dasrāv amartyo mādhvī mama śrutaṃ havam",
  "GV01rv_05_u:1276": "RV_05.076.01.1 ā bhāty agnir uṣasām anīkam ud viprāṇāṃ devayā vāco asthuḥ",
  "GV01rv_05_u:1277": "RV_05.076.01.2 arvāñcā nūnaṃ rathyeha yātam pīpivāṃsam aśvinā gharmam acha",
  "GV01rv_05_u:1278": "RV_05.076.02.1 na saṃskṛtam pra mimīto gamiṣṭhānti nūnam aśvinopastuteha",
  "GV01rv_05_u:1279": "RV_05.076.02.2 divābhipitve 'vasāgamiṣṭhā praty avartiṃ dāśuṣe śambhaviṣṭhā",
  "GV01rv_05_u:1280": "RV_05.076.03.1 utā yātaṃ saṃgave prātar ahno madhyaṃdina uditā sūryasya",
  "GV01rv_05_u:1281": "RV_05.076.03.2 divā naktam avasā śaṃtamena nedānīm pītir aśvinā tatāna",
  "GV01rv_05_u:1282": "RV_05.076.04.1 idaṃ hi vām pradivi sthānam oka ime gṛhā aśvinedaṃ duroṇam",
  "GV01rv_05_u:1283": "RV_05.076.04.2 ā no divo bṛhataḥ parvatād ādbhyo yātam iṣam ūrjaṃ vahantā",
  "GV01rv_05_u:1284": "RV_05.076.05.1 sam aśvinor avasā nūtanena mayobhuvā supraṇītī gamema",
  "GV01rv_05_u:1285": "RV_05.076.05.2 ā no rayiṃ vahatam ota vīrān ā viśvāny amṛtā saubhagāni",
  "GV01rv_05_u:1286": "RV_05.077.01.1 prātaryāvāṇā prathamā yajadhvam purā gṛdhrād araruṣaḥ pibātaḥ",
  "GV01rv_05_u:1287": "RV_05.077.01.2 prātar hi yajñam aśvinā dadhāte pra śaṃsanti kavayaḥ pūrvabhājaḥ",
  "GV01rv_05_u:1288": "RV_05.077.02.1 prātar yajadhvam aśvinā hinota na sāyam asti devayā ajuṣṭam",
  "GV01rv_05_u:1289": "RV_05.077.02.2 utānyo asmad yajate vi cāvaḥ pūrvaḥ-pūrvo yajamāno vanīyān",
  "GV01rv_05_u:1290": "RV_05.077.03.1 hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām",
  "GV01rv_05_u:1291": "RV_05.077.03.2 manojavā aśvinā vātaraṃhā yenātiyātho duritāni viśvā",
  "GV01rv_05_u:1292": "RV_05.077.04.1 yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge",
  "GV01rv_05_u:1293": "RV_05.077.04.2 sa tokam asya pīparac chamībhir anūrdhvabhāsaḥ sadam it tuturyāt",
  "GV01rv_05_u:1294": "RV_05.077.05.1 sam aśvinor avasā nūtanena mayobhuvā supraṇītī gamema",
  "GV01rv_05_u:1295": "RV_05.077.05.2 ā no rayiṃ vahatam ota vīrān ā viśvāny amṛtā saubhagāni",
  "GV01rv_05_u:1296": "RV_05.078.01.1 aśvināv eha gachataṃ nāsatyā mā vi venatam",
  "GV01rv_05_u:1297": "RV_05.078.01.2 haṃsāv iva patatam ā sutāṃ upa",
  "GV01rv_05_u:1298": "RV_05.078.02.1 aśvinā hariṇāv iva gaurāv ivānu yavasam",
  "GV01rv_05_u:1299": "RV_05.078.02.2 haṃsāv iva patatam ā sutāṃ upa",
  "GV01rv_05_u:1300": "RV_05.078.03.1 aśvinā vājinīvasū juṣethāṃ yajñam iṣṭaye",
  "GV01rv_05_u:1301": "RV_05.078.03.2 haṃsāv iva patatam ā sutāṃ upa",
  "GV01rv_05_u:1302": "RV_05.078.04.1 atrir yad vām avarohann ṛbīsam ajohavīn nādhamāneva yoṣā",
  "GV01rv_05_u:1303": "RV_05.078.04.2 śyenasya cij javasā nūtanenāgachatam aśvinā śaṃtamena",
  "GV01rv_05_u:1304": "RV_05.078.05.1 vi jihīṣva vanaspate yoniḥ sūṣyantyā iva",
  "GV01rv_05_u:1305": "RV_05.078.05.2 śrutam me aśvinā havaṃ saptavadhriṃ ca muñcatam",
  "GV01rv_05_u:1306": "RV_05.078.06.1 bhītāya nādhamānāya ṛṣaye saptavadhraye",
  "GV01rv_05_u:1307": "RV_05.078.06.2 māyābhir aśvinā yuvaṃ vṛkṣaṃ saṃ ca vi cācathaḥ",
  "GV01rv_05_u:1308": "RV_05.078.07.1 yathā vātaḥ puṣkariṇīṃ samiṅgayati sarvataḥ",
  "GV01rv_05_u:1309": "RV_05.078.07.2 evā te garbha ejatu niraitu daśamāsyaḥ",
  "GV01rv_05_u:1310": "RV_05.078.08.1 yathā vāto yathā vanaṃ yathā samudra ejati",
  "GV01rv_05_u:1311": "RV_05.078.08.2 evā tvaṃ daśamāsya sahāvehi jarāyuṇā",
  "GV01rv_05_u:1312": "RV_05.078.09.1 daśa māsāñ chaśayānaḥ kumāro adhi mātari",
  "GV01rv_05_u:1313": "RV_05.078.09.2 niraitu jīvo akṣato jīvo jīvantyā adhi",
  "GV01rv_05_u:1314": "RV_05.079.01.1 mahe no adya bodhayoṣo rāye divitmatī",
  "GV01rv_05_u:1315": "RV_05.079.01.2 yathā cin no abodhayaḥ satyaśravasi vāyye sujāte aśvasūnṛte",
  "GV01rv_05_u:1316": "RV_05.079.02.1 yā sunīthe śaucadrathe vy aucho duhitar divaḥ",
  "GV01rv_05_u:1317": "RV_05.079.02.2 sā vy ucha sahīyasi satyaśravasi vāyye sujāte aśvasūnṛte",
  "GV01rv_05_u:1318": "RV_05.079.03.1 sā no adyābharadvasur vy uchā duhitar divaḥ",
  "GV01rv_05_u:1319": "RV_05.079.03.2 yo vy auchaḥ sahīyasi satyaśravasi vāyye sujāte aśvasūnṛte",
  "GV01rv_05_u:1320": "RV_05.079.04.1 abhi ye tvā vibhāvari stomair gṛṇanti vahnayaḥ",
  "GV01rv_05_u:1321": "RV_05.079.04.2 maghair maghoni suśriyo dāmanvantaḥ surātayaḥ sujāte aśvasūnṛte",
  "GV01rv_05_u:1322": "RV_05.079.05.1 yac cid dhi te gaṇā ime chadayanti maghattaye",
  "GV01rv_05_u:1323": "RV_05.079.05.2 pari cid vaṣṭayo dadhur dadato rādho ahrayaṃ sujāte aśvasūnṛte",
  "GV01rv_05_u:1324": "RV_05.079.06.1 aiṣu dhā vīravad yaśa uṣo maghoni sūriṣu",
  "GV01rv_05_u:1325": "RV_05.079.06.2 ye no rādhāṃsy ahrayā maghavāno arāsata sujāte aśvasūnṛte",
  "GV01rv_05_u:1326": "RV_05.079.07.1 tebhyo dyumnam bṛhad yaśa uṣo maghony ā vaha",
  "GV01rv_05_u:1327": "RV_05.079.07.2 ye no rādhāṃsy aśvyā gavyā bhajanta sūrayaḥ sujāte aśvasūnṛte",
  "GV01rv_05_u:1328": "RV_05.079.08.1 uta no gomatīr iṣa ā vahā duhitar divaḥ",
  "GV01rv_05_u:1329": "RV_05.079.08.2 sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte",
  "GV01rv_05_u:1330": "RV_05.079.09.1 vy uchā duhitar divo mā ciraṃ tanuthā apaḥ",
  "GV01rv_05_u:1331": "RV_05.079.09.2 net tvā stenaṃ yathā ripuṃ tapāti sūro arciṣā sujāte aśvasūnṛte",
  "GV01rv_05_u:1332": "RV_05.079.10.1 etāvad ved uṣas tvam bhūyo vā dātum arhasi",
  "GV01rv_05_u:1333": "RV_05.079.10.2 yā stotṛbhyo vibhāvary uchantī na pramīyase sujāte aśvasūnṛte",
  "GV01rv_05_u:1334": "RV_05.080.01.1 dyutadyāmānam bṛhatīm ṛtena ṛtāvarīm aruṇapsuṃ vibhātīm",
  "GV01rv_05_u:1335": "RV_05.080.01.2 devīm uṣasaṃ svar āvahantīm prati viprāso matibhir jarante",
  "GV01rv_05_u:1336": "RV_05.080.02.1 eṣā janaṃ darśatā bodhayantī sugān pathaḥ kṛṇvatī yāty agre",
  "GV01rv_05_u:1337": "RV_05.080.02.2 bṛhadrathā bṛhatī viśvaminvoṣā jyotir yachaty agre ahnām",
  "GV01rv_05_u:1338": "RV_05.080.03.1 eṣā gobhir aruṇebhir yujānāsredhantī rayim aprāyu cakre",
  "GV01rv_05_u:1339": "RV_05.080.03.2 patho radantī suvitāya devī puruṣṭutā viśvavārā vi bhāti",
  "GV01rv_05_u:1340": "RV_05.080.04.1 eṣā vyenī bhavati dvibarhā āviṣkṛṇvānā tanvam purastāt",
  "GV01rv_05_u:1341": "RV_05.080.04.2 ṛtasya panthām anv eti sādhu prajānatīva na diśo mināti",
  "GV01rv_05_u:1342": "RV_05.080.05.1 eṣā śubhrā na tanvo vidānordhveva snātī dṛśaye no asthāt",
  "GV01rv_05_u:1343": "RV_05.080.05.2 apa dveṣo bādhamānā tamāṃsy uṣā divo duhitā jyotiṣāgāt",
  "GV01rv_05_u:1344": "RV_05.080.06.1 eṣā pratīcī duhitā divo nṝn yoṣeva bhadrā ni riṇīte apsaḥ",
  "GV01rv_05_u:1345": "RV_05.080.06.2 vyūrṇvatī dāśuṣe vāryāṇi punar jyotir yuvatiḥ pūrvathākaḥ",
  "GV01rv_05_u:1346": "RV_05.081.01.1 yuñjate mana uta yuñjate dhiyo viprā viprasya bṛhato vipaścitaḥ",
  "GV01rv_05_u:1347": "RV_05.081.01.2 vi hotrā dadhe vayunāvid eka in mahī devasya savituḥ pariṣṭutiḥ",
  "GV01rv_05_u:1348": "RV_05.081.02.1 viśvā rūpāṇi prati muñcate kaviḥ prāsāvīd bhadraṃ dvipade catuṣpade",
  "GV01rv_05_u:1349": "RV_05.081.02.2 vi nākam akhyat savitā vareṇyo 'nu prayāṇam uṣaso vi rājati",
  "GV01rv_05_u:1350": "RV_05.081.03.1 yasya prayāṇam anv anya id yayur devā devasya mahimānam ojasā",
  "GV01rv_05_u:1351": "RV_05.081.03.2 yaḥ pārthivāni vimame sa etaśo rajāṃsi devaḥ savitā mahitvanā",
  "GV01rv_05_u:1352": "RV_05.081.04.1 uta yāsi savitas trīṇi rocanota sūryasya raśmibhiḥ sam ucyasi",
  "GV01rv_05_u:1353": "RV_05.081.04.2 uta rātrīm ubhayataḥ parīyasa uta mitro bhavasi deva dharmabhiḥ",
  "GV01rv_05_u:1354": "RV_05.081.04.1 uteśiṣe prasavasya tvam eka id uta pūṣā bhavasi deva yāmabhiḥ",
  "GV01rv_05_u:1355": "RV_05.081.04.2 utedaṃ viśvam bhuvanaṃ vi rājasi śyāvāśvas te savita stomam ānaśe",
  "GV01rv_05_u:1356": "RV_05.082.01.1 tat savitur vṛṇīmahe vayaṃ devasya bhojanam",
  "GV01rv_05_u:1357": "RV_05.082.01.2 śreṣṭhaṃ sarvadhātamaṃ turam bhagasya dhīmahi",
  "GV01rv_05_u:1358": "RV_05.082.02.1 asya hi svayaśastaraṃ savituḥ kac cana priyam",
  "GV01rv_05_u:1359": "RV_05.082.02.2 na minanti svarājyam",
  "GV01rv_05_u:1360": "RV_05.082.03.1 sa hi ratnāni dāśuṣe suvāti savitā bhagaḥ",
  "GV01rv_05_u:1361": "RV_05.082.03.2 tam bhāgaṃ citram īmahe",
  "GV01rv_05_u:1362": "RV_05.082.04.1 adyā no deva savitaḥ prajāvat sāvīḥ saubhagam",
  "GV01rv_05_u:1363": "RV_05.082.04.2 parā duṣvapnyaṃ suva",
  "GV01rv_05_u:1364": "RV_05.082.05.1 viśvāni deva savitar duritāni parā suva",
  "GV01rv_05_u:1365": "RV_05.082.05.2 yad bhadraṃ tan na ā suva",
  "GV01rv_05_u:1366": "RV_05.082.06.1 anāgaso aditaye devasya savituḥ save",
  "GV01rv_05_u:1367": "RV_05.082.06.2 viśvā vāmāni dhīmahi",
  "GV01rv_05_u:1368": "RV_05.082.07.1 ā viśvadevaṃ satpatiṃ sūktair adyā vṛṇīmahe",
  "GV01rv_05_u:1369": "RV_05.082.07.2 satyasavaṃ savitāram",
  "GV01rv_05_u:1370": "RV_05.082.08.1 ya ime ubhe ahanī pura ety aprayuchan",
  "GV01rv_05_u:1371": "RV_05.082.08.2 svādhīr devaḥ savitā",
  "GV01rv_05_u:1372": "RV_05.082.09.1 ya imā viśvā jātāny āśrāvayati ślokena",
  "GV01rv_05_u:1373": "RV_05.082.09.2 pra ca suvāti savitā",
  "GV01rv_05_u:1374": "RV_05.083.01.1 achā vada tavasaṃ gīrbhir ābhi stuhi parjanyaṃ namasā vivāsa",
  "GV01rv_05_u:1375": "RV_05.083.01.2 kanikradad vṛṣabho jīradānū reto dadhāty oṣadhīṣu garbham",
  "GV01rv_05_u:1376": "RV_05.083.02.1 vi vṛkṣān hanty uta hanti rakṣaso viśvam bibhāya bhuvanam mahāvadhāt",
  "GV01rv_05_u:1377": "RV_05.083.02.2 utānāgā īṣate vṛṣṇyāvato yat parjanya stanayan hanti duṣkṛtaḥ",
  "GV01rv_05_u:1378": "RV_05.083.03.1 rathīva kaśayāśvāṃ abhikṣipann āvir dūtān kṛṇute varṣyṛṃ aha",
  "GV01rv_05_u:1379": "RV_05.083.03.2 dūrāt siṃhasya stanathā ud īrate yat parjanyaḥ kṛṇute varṣyaṃ nabhaḥ",
  "GV01rv_05_u:1380": "RV_05.083.04.1 pra vātā vānti patayanti vidyuta ud oṣadhīr jihate pinvate svaḥ",
  "GV01rv_05_u:1381": "RV_05.083.04.2 irā viśvasmai bhuvanāya jāyate yat parjanyaḥ pṛthivīṃ retasāvati",
  "GV01rv_05_u:1382": "RV_05.083.05.1 yasya vrate pṛthivī nannamīti yasya vrate śaphavaj jarbhurīti",
  "GV01rv_05_u:1383": "RV_05.083.05.2 yasya vrata oṣadhīr viśvarūpāḥ sa naḥ parjanya mahi śarma yacha",
  "GV01rv_05_u:1384": "RV_05.083.06.1 divo no vṛṣṭim maruto rarīdhvam pra pinvata vṛṣṇo aśvasya dhārāḥ",
  "GV01rv_05_u:1385": "RV_05.083.06.2 arvāṅ etena stanayitnunehy apo niṣiñcann asuraḥ pitā naḥ",
  "GV01rv_05_u:1386": "RV_05.083.07.1 abhi kranda stanaya garbham ā dhā udanvatā pari dīyā rathena",
  "GV01rv_05_u:1387": "RV_05.083.07.2 dṛtiṃ su karṣa viṣitaṃ nyañcaṃ samā bhavantūdvato nipādāḥ",
  "GV01rv_05_u:1388": "RV_05.083.08.1 mahāntaṃ kośam ud acā ni ṣiñca syandantāṃ kulyā viṣitāḥ purastāt",
  "GV01rv_05_u:1389": "RV_05.083.08.2 ghṛtena dyāvāpṛthivī vy undhi suprapāṇam bhavatv aghnyābhyaḥ",
  "GV01rv_05_u:1390": "RV_05.083.09.1 yat parjanya kanikradat stanayan haṃsi duṣkṛtaḥ",
  "GV01rv_05_u:1391": "RV_05.083.09.2 pratīdaṃ viśvam modate yat kiṃ ca pṛthivyām adhi",
  "GV01rv_05_u:1392": "RV_05.083.10.1 avarṣīr varṣam ud u ṣū gṛbhāyākar dhanvāny atyetavā u",
  "GV01rv_05_u:1393": "RV_05.083.10.2 ajījana oṣadhīr bhojanāya kam uta prajābhyo 'vido manīṣām",
  "GV01rv_05_u:1394": "RV_05.084.01.1 baḷ itthā parvatānāṃ khidram bibharṣi pṛthivi",
  "GV01rv_05_u:1395": "RV_05.084.01.2 pra yā bhūmim pravatvati mahnā jinoṣi mahini",
  "GV01rv_05_u:1396": "RV_05.084.02.1 stomāsas tvā vicāriṇi prati ṣṭobhanty aktubhiḥ",
  "GV01rv_05_u:1397": "RV_05.084.02.2 pra yā vājaṃ na heṣantam perum asyasy arjuni",
  "GV01rv_05_u:1398": "RV_05.084.03.1 dṛḷhā cid yā vanaspatīn kṣmayā dardharṣy ojasā",
  "GV01rv_05_u:1399": "RV_05.084.03.2 yat te abhrasya vidyuto divo varṣanti vṛṣṭayaḥ",
  "GV01rv_05_u:1400": "RV_05.085.00.11 pra samrāje bṛhad arcā gabhīram brahma priyaṃ varuṇāya śrutāya",
  "GV01rv_05_u:1401": "RV_05.085.00.12 vi yo jaghāna śamiteva carmopastire pṛthivīṃ sūryāya",
  "GV01rv_05_u:1402": "RV_05.085.00.21 vaneṣu vy antarikṣaṃ tatāna vājam arvatsu paya usriyāsu",
  "GV01rv_05_u:1403": "RV_05.085.00.22 hṛtsu kratuṃ varuṇo apsv agniṃ divi sūryam adadhāt somam adrau",
  "GV01rv_05_u:1404": "RV_05.085.00.31 nīcīnabāraṃ varuṇaḥ kavandham pra sasarja rodasī antarikṣam",
  "GV01rv_05_u:1405": "RV_05.085.00.32 tena viśvasya bhuvanasya rājā yavaṃ na vṛṣṭir vy unatti bhūma",
  "GV01rv_05_u:1406": "RV_05.085.00.41 unatti bhūmim pṛthivīm uta dyāṃ yadā dugdhaṃ varuṇo vaṣṭy ād it",
  "GV01rv_05_u:1407": "RV_05.085.00.42 sam abhreṇa vasata parvatāsas taviṣīyantaḥ śrathayanta vīrāḥ",
  "GV01rv_05_u:1408": "RV_05.085.00.51 imām ū ṣv ṛsurasya śrutasya mahīm māyāṃ varuṇasya pra vocam",
  "GV01rv_05_u:1409": "RV_05.085.00.52 māneneva tasthivāṃ antarikṣe vi yo mame pṛthivīṃ sūryeṇa",
  "GV01rv_05_u:1410": "RV_05.085.00.61 imām ū nu kavitamasya māyām mahīṃ devasya nakir ā dadharṣa",
  "GV01rv_05_u:1411": "RV_05.085.00.62 ekaṃ yad udnā na pṛṇanty enīr āsiñcantīr avanayaḥ samudram",
  "GV01rv_05_u:1412": "RV_05.085.00.71 aryamyaṃ varuṇa mitryaṃ vā sakhāyaṃ vā sadam id bhrātaraṃ vā",
  "GV01rv_05_u:1413": "RV_05.085.00.72 veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat",
  "GV01rv_05_u:1414": "RV_05.085.00.81 kitavāso yad riripur na dīvi yad vā ghā satyam uta yan na vidma",
  "GV01rv_05_u:1415": "RV_05.085.00.82 sarvā tā vi ṣya śithireva devādhā te syāma varuṇa priyāsaḥ",
  "GV01rv_05_u:1416": "RV_05.086.01.1 indrāgnī yam avatha ubhā vājeṣu martyam",
  "GV01rv_05_u:1417": "RV_05.086.01.2 dṛḷhā cit sa pra bhedati dyumnā vāṇīr iva tritaḥ",
  "GV01rv_05_u:1418": "RV_05.086.02.1 yā pṛtanāsu duṣṭarā yā vājeṣu śravāyyā",
  "GV01rv_05_u:1419": "RV_05.086.02.2 yā pañca carṣaṇīr abhṝndrāgnī tā havāmahe",
  "GV01rv_05_u:1420": "RV_05.086.03.1 tayor id amavac chavas tigmā didyun maghonoḥ",
  "GV01rv_05_u:1421": "RV_05.086.03.2 prati druṇā gabhastyor gavāṃ vṛtraghna eṣate",
  "GV01rv_05_u:1422": "RV_05.086.04.1 tā vām eṣe rathānām indrāgnī havāmahe",
  "GV01rv_05_u:1423": "RV_05.086.04.2 patī turasya rādhaso vidvāṃsā girvaṇastamā",
  "GV01rv_05_u:1424": "RV_05.086.05.1 tā vṛdhantāv anu dyūn martāya devāv adabhā",
  "GV01rv_05_u:1425": "RV_05.086.05.2 arhantā cit puro dadhe 'ṃśeva devāv arvate",
  "GV01rv_05_u:1426": "RV_05.086.06.1 evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ",
  "GV01rv_05_u:1427": "RV_05.086.06.2 tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu didhṛtam",
  "GV01rv_05_u:1428": "RV_05.087.01.1 pra vo mahe matayo yantu viṣṇave marutvate girijā evayāmarut",
  "GV01rv_05_u:1429": "RV_05.087.01.2 pra śardhāya prayajyave sukhādaye tavase bhandadiṣṭaye dhunivratāya śavase",
  "GV01rv_05_u:1430": "RV_05.087.02.1 pra ye jātā mahinā ye ca nu svayam pra vidmanā bruvata evayāmarut",
  "GV01rv_05_u:1431": "RV_05.087.02.2 kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ",
  "GV01rv_05_u:1432": "RV_05.087.03.1 pra ye divo bṛhataḥ śṛṇvire girā suśukvānaḥ subhva evayāmarut",
  "GV01rv_05_u:1433": "RV_05.087.03.2 na yeṣām irī sadhastha īṣṭa āṃ agnayo na svavidyutaḥ pra syandrāso dhunīnām",
  "GV01rv_05_u:1434": "RV_05.087.04.1 sa cakrame mahato nir urukramaḥ samānasmāt sadasa evayāmarut",
  "GV01rv_05_u:1435": "RV_05.087.04.2 yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ",
  "GV01rv_05_u:1436": "RV_05.087.05.1 svano na vo 'mavān rejayad vṛṣā tveṣo yayis taviṣa evayāmarut",
  "GV01rv_05_u:1437": "RV_05.087.05.2 yenā sahanta ṛñjata svarociṣa sthāraśmāno hiraṇyayāḥ svāyudhāsa iṣmiṇaḥ",
  "GV01rv_05_u:1438": "RV_05.087.06.1 apāro vo mahimā vṛddhaśavasas tveṣaṃ śavo 'vatv evayāmarut",
  "GV01rv_05_u:1439": "RV_05.087.06.2 sthātāro hi prasitau saṃdṛśi sthana te na uruṣyatā nidaḥ śuśukvāṃso nāgnayaḥ",
  "GV01rv_05_u:1440": "RV_05.087.07.1 te rudrāsaḥ sumakhā agnayo yathā tuvidyumnā avantv evayāmarut",
  "GV01rv_05_u:1441": "RV_05.087.07.2 dīrgham pṛthu paprathe sadma pārthivaṃ yeṣām ajmeṣv ā mahaḥ śardhāṃsy adbhutainasām",
  "GV01rv_05_u:1442": "RV_05.087.08.1 adveṣo no maruto gātum etana śrotā havaṃ jaritur evayāmarut",
  "GV01rv_05_u:1443": "RV_05.087.08.2 viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ",
  "GV01rv_05_u:1444": "RV_05.087.09.1 gantā no yajñaṃ yajñiyāḥ suśami śrotā havam arakṣa evayāmarut",
  "GV01rv_05_u:1445": "RV_05.087.09.2 jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ"
}