{
    "S04bsu022_u:0_0": "namaḥ sarvabuddhabodhisattvebhyaḥ /",
    "S04bsu022_u:1_0": "lalitavistaraḥ /",
    "S04bsu022_u:2_0": "// om namo daśadiganantāparyantalokadhātupratiṣṭhitasarvabuddhabodhisattvāryaśrāvakapratyekabuddhebhyo 'tītānāgatapratyutpannebhyaḥ /",
    "S04bsu022_u:4_0": "START Parivarta 1",
    "S04bsu022_u:5_0": "nidānaparivartaḥ prathamaḥ /",
    "S04bsu022_u:6_0": "evaṃ mayā śrutam / ekasminsamaye bhagavān śrāvastyāṃ viharati sma jetavane 'nāthapiṇḍadasyārāme mahatā bhikṣusaṃghena sārdhaṃ dvādaśabhirbhikṣusahasraiḥ /",
    "S04bsu022_u:6_1": "tadyathā - āyuṣmatā ca jñānakauṇḍinyena /",
    "S04bsu022_u:6_2_0": "āyuṣmatā cāśvajitā / āyuṣmatā ca bāṣpeṇa / āyuṣmatā ca mahānāmnā / āyuṣmatā ca bhadrikeṇa / āyuṣmatā ca yaśodevena / āyuṣmatā",
    "S04bsu022_u:6_2_1": "ca vimalena / āyuṣmatā ca subāhunā / āyuṣmatā ca pūrṇena / āyuṣmatā ca gavāṃpatinā / āyuṣmatā corubilvākāśyapena /",
    "S04bsu022_u:6_3": "āyuṣmatā ca nadīkāśyapena / āyuṣmatā ca gayākāśyapena / āyuṣmatā ca śāriputreṇa / āyuṣmatā ca mahāmaudgalyāyanena /",
    "S04bsu022_u:6_4": "āyuṣmatā ca mahākāśyapena / āyuṣmatā ca mahākātyāyanena /",
    "S04bsu022_u:6_5": "āyuṣmatā ca kaphilena / āyuṣmatā ca kauṇḍinyena / āyuṣmatā ca cunandena / āyuṣmatā ca pūrṇamaitrāyaṇīputreṇa /",
    "S04bsu022_u:6_6": "āyuṣmatā cāniruddhena / āyuṣmatā ca nandikena / āyuṣmatā ca kasphilena / āyuṣmatā ca subhūtinā / āyuṣmatā ca revatena / āyuṣmatā ca khadiravanikena /",
    "S04bsu022_u:6_7_0": "āyuṣmatā cāmogharājena / āyuṣmatā ca mahāpāraṇikena / āyuṣmatā ca bakkulena / āyuṣmatā ca nandena / āyuṣmatā ca rāhulena /",
    "S04bsu022_u:6_7_1": "āyuṣmatā ca svāgatena / āyuṣmatā cānandena / evaṃpramukhairdvādaśabhirbhikṣusahasraiḥ sārdhaṃ dvātriṃśatā ca bodhisattvasahasraiḥ",
    "S04bsu022_u:6_7_2": "sarvairekajātipratibaddhaiḥ sarvabodhisattvapāramitānirjātaiḥ sarvabodhisattvābhijñatāvikrīḍitaiḥ sarvabodhisattvadhāraṇīpratibhānapratilabdhaiḥ",
    "S04bsu022_u:6_7_3": "sarvabodhisattvadhāraṇīpratilabdhaiḥ sarvabodhisattvapraṇidhānasuparipūrṇaiḥ sarvabodhisattvapratisamyaggatiṃgataiḥ sarvabodhisattvasamādhivaśitāprāptaiḥ",
    "S04bsu022_u:6_7_4": "sarvabodhisattvavaśitāpratilabdhaiḥ sarvabodhisattvakṣāntyavakīrṇaiḥ sarvabodhisattvabhūmiparipūrṇaiḥ /",
    "S04bsu022_u:6_8": "tadyathā - maitreyeṇa ca bodhisattvena mahāsattvena /",
    "S04bsu022_u:6_9": "dharaṇīśvararājena ca bodhisattvena mahāsattvena /",
    "S04bsu022_u:6_10": "siṃhaketunā [Vaidya_2] ca bodhisattvena mahāsattvena /",
    "S04bsu022_u:6_11": "siddhārthamatinā ca bodhisattvena mahāsattvena /",
    "S04bsu022_u:6_12": "praśāntacāritramatinā ca bodhisattvena mahāsattvena /",
    "S04bsu022_u:6_13": "pratisaṃvitprāptena ca bodhisattvena mahāsattvena /",
    "S04bsu022_u:6_14": "nityodyuktena ca bodhisattvena mahāsattvena /",
    "S04bsu022_u:6_15": "mahākaruṇācandriṇā ca bodhisattvena mahāsattvena /",
    "S04bsu022_u:6_16": "evaṃpramukhairdvātriṃśatā ca bodhisattvasahasraiḥ /",
    "S04bsu022_u:7_0_0": "tena khalu punaḥ samayena bhagavān śrāvastīṃ mahānagarīmupaniśritya viharati sma satkṛto gurukṛto mānitaḥ pūjitaśca tisṛṇāṃ",
    "S04bsu022_u:7_0_1": "pariṣadāṃ rājñāṃ rājakumārāṇāṃ rājamantriṇāṃ rājamahāmātrāṇāṃ rājapādamūlikānāṃ kṣatriyabrāhmaṇagṛhapatyamātyapārṣadyānāṃ",
    "S04bsu022_u:7_0_2": "paurajānapadānāmanyatīrthikaśramaṇabrāhmaṇacarakaparivrājakānām /",
    "S04bsu022_u:7_1": "lābhī ca bhagavān prabhūtānāṃ khādanīyaṃ bhojanīyamāsvādanīyākalpikānāṃ cīvarapiṇḍapātraśayanāsanaglānapratyayabhaiṣajyapariṣkārāṇām /",
    "S04bsu022_u:7_2": "lābhāgryayaśogryaprāptaśca bhagavān sarvatra cānupaliptaḥ padma iva jalena /",
    "S04bsu022_u:7_3_0": "udāraśca bhagavataḥ kīrtiśabdaśloko loke 'bhyudgato 'rhan samyaksaṃbuddho vidyācaraṇasaṃpannaḥ sugato lokavit paraḥ puruṣadamyasārathiḥ",
    "S04bsu022_u:7_3_1": "śāstā devānāṃ ca manuṣyāṇāṃ ca buddho bhagavān pañcacakṣuḥsamanvāgataḥ /",
    "S04bsu022_u:7_4": "sa imaṃ ca lokaṃ paraṃ ca lokaṃ sadevakaṃ samārakaṃ sabrahmakaṃ saśramaṇabrāhmaṇīn prajān sadevamānuṣān svayaṃ vijñāya sākṣātkṛtya upasaṃpadya viharati sma /",
    "S04bsu022_u:7_5": "saddharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇaṃ svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ vrahmacaryaṃ saṃprakāśayati sma /",
    "S04bsu022_u:8_0": "tena khalu punaḥ samayena bhagavān rātryāṃ madhyame yāme buddhālaṃkāravyūhaṃ nāma samādhiṃ samāpanno 'bhūt /",
    "S04bsu022_u:8_1_0": "samanantarasamāpannasya ca bhagavata imaṃ buddhālaṃkāravyūhaṃ nāma samādhimatha tatkṣaṇameva bhagavata upariṣṭānmūrdhnaḥ",
    "S04bsu022_u:8_1_1": "saṃdhāvuṣṇīṣavivarāntarāt pūrvabuddhānusmṛtyasaṅgājñānālokālaṃkāraṃ nāma raśmiścacāra /",
    "S04bsu022_u:8_2": "sā sarvā śuddhāvāsān devabhavanānyavabhāsya maheśvaradevaputrapramukhānaprameyān devaputrān saṃcodayāmāsa /",
    "S04bsu022_u:8_3": "tataśca tathāgataraśmijālānniścārya imāḥ saṃcodanāgāthā niścaranti sma /",
    "S04bsu022_u:lal_1.1_0": "jñānaprabhaṃ hatatamasaṃ prabhākaraṃ śubhraprabhaṃ śubhavimalāgratejasam /",
    "S04bsu022_u:lal_1.1_1": "praśāntakāyaṃ śubhaśāntamānasaṃ muniṃ samāśliṣyata śākyasiṃham //",
    "S04bsu022_u:lal_1.2_0": "jñānodadhiṃ śuddhamahānubhāvaṃ dharmeśvaraṃ sarvavidaṃ munīśam /",
    "S04bsu022_u:lal_1.2_1": "devātidevaṃ naradevapūjyaṃ dharme svayaṃbhuṃ vaśinaṃ śrayadhvam //",
    "S04bsu022_u:lal_1.3_0": "yo durdamaṃ cittamavartayadvaśe yo mārapāśairavamuktamānasaḥ /",
    "S04bsu022_u:lal_1.3_1": "yasyāpyavandhyāviha darśanaśravāstyayāntataḥ śāntavimokṣapāragaḥ //",
    "S04bsu022_u:lal_1.4_0": "ālokyabhūtaṃ tamatulyadharmaṃ tamonudaṃ sannayaveditāram /",
    "S04bsu022_u:lal_1.4_1": "śāntakriyaṃ buddhamameyabuddhiṃ bhaktyā samastā upasaṃkramadhvam //",
    "S04bsu022_u:lal_1.5_0": "sa vaidyarājo 'mṛtabheṣajapradaḥ sa vādiśūraḥ kugaṇipratāpakaḥ /",
    "S04bsu022_u:lal_1.5_1": "sa dharmabandhuḥ paramārthakovidaḥ sa nāyako 'nuttaramārgadeśakaḥ //",
    "S04bsu022_u:9_0": "iti //",
    "S04bsu022_u:10_0_0": "samanantaraspṛṣṭāśca khalu punaste śuddhāvāsakāyikā devaputrāḥ tasyā buddhānusmṛtyasaṅgājñānālokāyā raśmyā ābhiścaivaṃrūpābhirgāthābhiḥ",
    "S04bsu022_u:10_0_1": "saṃcoditāḥ samantataḥ praśāntāḥ samādhervyutthāya tān buddhānubhāvenāprameyāsaṃkhyeyāgaṇanāsamatikrāntakalpātikrāntān buddhān",
    "S04bsu022_u:10_0_2": "bhagavanto 'nusmaranti sma /",
    "S04bsu022_u:10_1": "teṣāṃ ca buddhānāṃ bhagavatāṃ yāni buddhakṣetraguṇavyūhātparṣanmaṇḍalāni yāśca dharmadeśanāstā āsan,",
    "S04bsu022_u:11_0_0": "atha khalu tasyāṃ rātrau praśāntāyāmīśvaraśca nāma śuddhāvāsakāyiko devaputro maheśvaro nāma nandaśca sunandaśca candanaśca",
    "S04bsu022_u:11_0_1": "mahitaśca praśāntaśca praśāntavinīteśvaraścaite cānye ca saṃbahulāḥ śuddhāvāsakāyikā devaputrā atikrāntātikrāntairvarṇaiḥ",
    "S04bsu022_u:11_0_2": "sarvāvantaṃ jetavanaṃ divyenāvabhāsenāvabhāsya yena bhagavāṃstenopasaṃkrāman,",
    "S04bsu022_u:11_1": "upasaṃkramya bhagavataḥ pādau śirasābhivandya ekānte tasthuḥ /",
    "S04bsu022_u:11_2_0": "ekānte sthitāśca te śuddhāvāsakāyikā devaputrā bhagavantametadavocan - asti bhagavan lalitavistaro nāma dharmaparyāyaḥ sūtrānto",
    "S04bsu022_u:11_2_1": "mahāvaipulyanicayo bodhisattvakuśalamūlasamudbhāvanaḥ tuṣitavarabhavanavikiraṇasaṃcintyāvakramaṇavikrīḍanagarbhasthānaviśeṣasaṃdarśano",
    "S04bsu022_u:11_2_2": "'bhijātajanmabhūmiprabhāvasaṃdarśanaḥ sarvabālacaryāguṇaviśeṣasamatikramasarvalaukikaśilpasthānakarmasthānalipisaṃkhyāmudrā",
    "S04bsu022_u:11_2_3": "- gaṇanāsidhanukalāpayuddhasālambhasarvasattvaprativiśiṣṭasaṃdarśanāntaḥpuraviṣayopabhogasaṃdarśanaḥ sarvabodhisattvacariniṣpandaniṣpattiphalādhigamaparikīrtano",
    "S04bsu022_u:11_2_4": "bodhisattvavikrīḍitaḥ sarvamāramaṇḍalavidhvaṃsanaḥ tathāgatabalavaiśāradyāṣṭādaśāveṇikasamuccayo [Vaidya_4] 'pramāṇabuddhadharmanirdeśaḥ",
    "S04bsu022_u:11_2_5": "pūrvakairapi tathāgatairbhāṣitapūrvaḥ /",
    "S04bsu022_u:11_3_0": "tadyathā - bhagavatā padmottareṇa ca dharmaketunā ca dīpaṃkareṇa ca guṇaketunā ca mahākareṇa ca ṛṣidevena ca śrītejasā ca",
    "S04bsu022_u:11_3_1": "satyaketunā ca vajrasaṃhatena ca sarvābhibhuvā ca hemavarṇena ca atyuccagāminā ca pravāhasāgareṇa ca puṣpaketunā ca vararūpeṇa",
    "S04bsu022_u:11_3_2": "ca sulocanena ca ṛṣiguptena ca jinavaktreṇa ca unnatena ca puṣpitena ca ūrṇatejasā ca puṣkareṇa ca suraśminā ca maṅgalena",
    "S04bsu022_u:11_3_3": "ca sudarśanena ca mahāsiṃhatejasā ca sthitabuddhidattena ca vasantagandhinā ca satyadharmavipulakīrtinā ca tiṣyeṇa ca puṣyeṇa",
    "S04bsu022_u:11_3_4": "ca lokasundareṇa ca vistīrṇabhedena ca ratnakīrtinā ca ugratejasā ca brahmatejasā ca sughoṣeṇa ca supuṣṣeṇa ca sumanojñaghoṣeṇa",
    "S04bsu022_u:11_3_5": "ca suceṣṭarūpeṇa ca prahasitanetreṇa ca guṇarāśinā ca meghasvareṇa ca sundaravarṇena ca āyustejasā ca salīlagajagāminā ca",
    "S04bsu022_u:11_3_6": "lokābhilāṣitena ca jitaśatruṇā ca saṃpūjitena ca vipaśyinā ca śikhinā ca viśvabhuvā ca kakucchandena ca kanakamuninā ca kāśyapena",
    "S04bsu022_u:11_3_7": "ca tathāgatenārhatā samyaksaṃbuddhena bhāṣitapūrvaḥ,",
    "S04bsu022_u:11_4": "taṃ bhagavānapyetarhi saṃprakāśayet bahujanahitāya bahujanasukhāya lokānukampāyai mahato janakāyasyārthāya sukhāya devānāṃ ca manuṣyāṇāṃ ca /",
    "S04bsu022_u:11_5_0": "asya ca mahāyānodbhāvanārthaṃ sarvaparapravādināṃ ca nigrahārthaṃ sarvabodhisattvānāṃ codbhāvanārthaṃ sarvamārāṇāṃ cābhibhavanārthaṃ",
    "S04bsu022_u:11_5_1": "sarvabodhisattvayānikānāṃ ca pudgalānāṃ vīryārambhasaṃjananārthaṃ saddharmasya cānuparigrahārthaṃ triratnavaṃśasyānuparigrahārthaṃ",
    "S04bsu022_u:11_5_2": "triratnavaṃśasyānupacchedanārthaṃ buddhakāryasya ca parisaṃdarśanārthamiti /",
    "S04bsu022_u:11_6": "adhivāsayati sma bhagavāṃsteṣāṃ devaputrāṇāṃ tūṣṇībhāvena sadevakasya lokasyānukampāmupādāya /",
    "S04bsu022_u:12_0_0": "atha khalu devaputrā bhagavatastūṣṇībhāvenādhivāsanāṃ viditvā tuṣṭā udagrā āttamanasaḥ pramuditāḥ prītisaumanasyajātā bhagavataḥ",
    "S04bsu022_u:12_0_1": "pādau śirasābhivandya bhagavantaṃ triḥ pradakṣiṇīkṛtya divyaiścandanacūrṇairagurucūrṇairmāndārapuṣpaiścābhyavakīrya tatraivāntardadhuḥ /",
    "S04bsu022_u:13_0": "atha khalu bhagavāṃstasyāmeva rātryāmatyayena ca karīro maṇḍalamātravyūhastenopasaṃkrāmat /",
    "S04bsu022_u:13_1": "upasaṃkramya bhagavān prajñapta evāsane nyaṣīdadbodhisattvagaṇapuraskṛtaḥ śrāvakasaṃghapuraskṛtaḥ /",
    "S04bsu022_u:13_2_0": "niṣadya bhagavān bhikṣūnāmantrayati sma - iti hi bhikṣavo rātrau praśāntāyāmīśvaro nāma śuddhāvāsakāyiko devaputro maheśvaraśca",
    "S04bsu022_u:13_2_1": "nāma nandaśca sunandaśca candanaśca mahitaśca praśāntaśca vinīteśvaraścaite cānye ca saṃbahulāḥ śuddhāvāsakāyikā devaputrāḥ",
    "S04bsu022_u:13_2_2": "purvavadyāvattatraivāntardadhuḥ /",
    "S04bsu022_u:13_3": "atha khalu te bodhisattvāste ca mahāśrāvakā yena bhagavāṃstenāñjaliṃ praṇamya bhagavantametadavocan - tatsādhu bhagavan,",
    "S04bsu022_u:13_4": "taṃ lalitavistaraṃ nāma dharmaparyāyaṃ deśayatu /",
    "S04bsu022_u:13_5": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca etarhi cāgatānāṃ ca bodhisattvānāṃ mahāsattvānām /",
    "S04bsu022_u:13_6": "adhivāsayati sma bhagavāṃsteṣāṃ bodhisattvānāṃ mahāsattvānāṃ teṣāṃ ca mahāśrāvakāṇāṃ tūṣṇībhāvena sadevamānuṣāsurasya lokasyānukampāmupādāya /",
    "S04bsu022_u:lal_1.6_0": "rātryāmihāsyāṃ mama bhikṣavo 'dya sukhopaviṣṭasya niraṅgaṇasya /",
    "S04bsu022_u:lal_1.6_1": "praviṣṭamānasya śubhairvihārairekāgracittasya samāhitasya //",
    "S04bsu022_u:lal_1.7_0": "athāgaman devasutā maharddhayaḥ pratītavarṇa vimalaśriyojjvalāḥ /",
    "S04bsu022_u:lal_1.7_1": "śriyāvabhāsyeha ca jetasāhvayaṃ vanaṃ mudā me 'ntikamabhyupāgatāḥ //",
    "S04bsu022_u:lal_1.8_0": "maheśvaraścandana īśa nando praśāntacitto mahitaḥ sunandanaḥ /",
    "S04bsu022_u:lal_1.8_1": "śāntāhvayaścāpyuta devaputrastāstāśca bahvyo 'tha ca devakoṭyaḥ //",
    "S04bsu022_u:lal_1.9_0": "praṇamya pādau pratidakṣiṇaṃ ca kṛtvaiva māṃ tasthurihāgrato me /",
    "S04bsu022_u:lal_1.9_1": "pragṛhya caivāñjalimaṅgulībhiḥ sagauravā māmiha te yayācuḥ //",
    "S04bsu022_u:lal_1.10_0": "idaṃ mune rāganisūdanāḍhya vaipulyasūtraṃ hi mahānidānam /",
    "S04bsu022_u:lal_1.10_1": "yadbhāṣitaṃ sarvatathāgataiḥ prāg lokasya sarvasya hitārthametat //",
    "S04bsu022_u:lal_1.11_0": "tatsādhvidānīmapi bhāṣato muniḥ sa bodhisattvaughaparigrahecchayā /",
    "S04bsu022_u:lal_1.11_1": "paraṃ mahāyānamidaṃ prabhāṣayan parapravādānnamuciṃ ca dharṣayan //",
    "S04bsu022_u:lal_1.12_0": "adyeṣaṇāṃ devagaṇasya tūṣṇīmagṛhṇadevānadhivāsanaṃ ca /",
    "S04bsu022_u:lal_1.12_1": "sarve ca tuṣṭā muditā udagrāḥ puṣpāṇi cikṣepuravāptaharṣam //",
    "S04bsu022_u:lal_1.13_0": "tadbhikṣavo me śṛṇuteha sarve vaipulyasūtraṃ hi mahānidānam /",
    "S04bsu022_u:lal_1.13_1": "yadbhāṣitaṃ sarvatathāgataiḥ prāg lokasya sarvasya hitārthamevam //",
    "S04bsu022_u:14_0": "iti //",
    "S04bsu022_u:15_0": "iti śrīlalitavistare nidānaparivarto nāma prathamo 'dhyāyaḥ //",
    "S04bsu022_u:17_0": "START Parivarta 2",
    "S04bsu022_u:18_0": "[Vaidya_7]",
    "S04bsu022_u:19_0": "samutsāhaparivarto dvitīyaḥ /",
    "S04bsu022_u:20_0_0": "tatra bhikṣavaḥ katamaḥ sulalitavistaro nāma dharmaparyāyaḥ sūtrānto mahāvaipulyaḥ? iha bhikṣavo bodhisattvasya tuṣitavarabhavanāvasthitasya",
    "S04bsu022_u:20_0_1": "pūjyapūjitasyābhiṣekaprāptasya devaśatasahasrastutastaumitavarṇitapraśaṃsitasya labdhābhiṣekasya praṇidhānasamudgatasya sarvabuddhadharmasamudāgatabuddheḥ",
    "S04bsu022_u:20_0_2": "suvipulapariśuddhajñānanayanasya smṛtimatigatidhṛtyuttaptavipulabuddheḥ dānaśīlakṣāntivīryadhyānaprajñāmahopāyakauśalyaparamapāramitāprāptasya",
    "S04bsu022_u:20_0_3": "mahāmaitrīkaruṇāmuditopekṣābrahmapathakovidasya mahābhijñāsaṃgaṇāvaraṇajñānasaṃdarśanābhimukhībhūtasya smṛtyupasthānasamyakprahāṇaṛddhipādendriyabalabodhyaṅgamārgasarvabodhipakṣadharmasuparipūrṇakoṭiprāptasya",
    "S04bsu022_u:20_0_4": "aparimitapuṇyasaṃbhāralakṣaṇānuvyañjanasamalaṃkṛtakāyasya dīrghānuparivartino yathāvāditathākāryavitathavākkarmasamudāhārakasya",
    "S04bsu022_u:20_0_5": "ṛjvakuṭilāvaṅkāpratihatamānasasya sarvamānamadadarpabhayaviṣādāpagatasya sarvasattvasamacittasya aparimitabuddhakoṭinayutaśatasahasraparyupāsitasya",
    "S04bsu022_u:20_0_6": "bahubodhisattvakoṭinayutaśatasahasrāvalokitāvalokitavadanasya śakrabrahmamaheśvaralokapāladevanāgayakṣagandharvāsuragaruḍakinnaramahoragarākṣasagaṇairabhinanditayaśasaḥ",
    "S04bsu022_u:20_0_7": "sarvapadaprabhedanirdeśāsaṅgapratisaṃvidavatārajñānakuśalasya sarvabuddhabhāṣitadhāraṇasmṛtibhājanāvikṣepānantāparyantadhāraṇīpratilabdhasya",
    "S04bsu022_u:20_0_8": "mahādharmanausmṛtyupasthānasamyakprahāṇaṛdvipādendriyabalabodhyaṅgamārgapāramitopāya - kauśalyadharmaratnapuṇyasamudānītamahāsārthavāhasya",
    "S04bsu022_u:20_0_9": "caturoghapāragāminābhiprāyasya nihatamānapratyarthikasya sarvaparapravādisunigṛhītasya saṃgrāmaśīrṣasupratiṣṭhitasya kleśaripugaṇanisūdanasya",
    "S04bsu022_u:20_0_10": "jñānavaravajradṛḍhapraharaṇasya bodhicittamūlamahākaruṇādaṇḍādhyāśayodgatasya gambhīravīryasalilābhiṣiktasya upāyakauśalakarṇikasya",
    "S04bsu022_u:20_0_11": "bodhyaṅgadhyānakeśarasya samādhikiñjalkasya guṇagaṇavimalasarasisujātasya vigatamadamānaparivāhaśaśivimalavistīrṇapatrasya",
    "S04bsu022_u:20_0_12": "śīlaśrutāprasādadaśadigapratihatagandhino loke jñānavṛddhasyāṣṭābhirlokadharmairanupaliptasya mahāpuruṣapadmasya puṇyajñānasaṃbhāravisṛtasurabhigandhinaḥ",
    "S04bsu022_u:20_0_13": "prajñājñānadinakarakiraṇairvikasitasuviśuddhaśatapatrapadmatapanasya caturṛddhipādaparamajāpajapitasya caturāryasatyasutīkṣṇanakhadaṃṣṭrasya",
    "S04bsu022_u:20_0_14": "caturbrahmavihāraniśritadarśanasya catuḥsaṃgrahavastususaṃgṛhītaśirasaḥ dvādaśāṅgapratītyasamutpādānubodhānupūrvasamudgatakāyasya",
    "S04bsu022_u:20_0_15": "saptatriṃśadbodhipakṣadharmasaṃpratipūrṇasuvijātināvidyājñānakeśariṇastrivimokṣamukhāvajṛmbhitasya śamathavidarśanāsuviśuddhanayanasya",
    "S04bsu022_u:20_0_16": "dhyānavimokṣasamādhisamāpattigiridarīguhānivāsitasya caturīryāpathavinayanaupavanasuvardhitatarordaśabalavaiśāradyābhyāsībhāvitabalasya",
    "S04bsu022_u:20_0_17": "vigatabhavavibhavabhayalomaharṣasyāsaṃkucitaparākramasya tīrthyaśaśamṛgagaṇasaṃghaśamathanasya nairātmyaghoṣodāhāramahāsiṃhanādanādinaḥ",
    "S04bsu022_u:20_0_18": "puruṣasiṃhasya vimuktidhyānamaṇḍalaprajñaprabharaśmitīrthakarakhadyotagaṇaniḥprabhaṃkarasya [Vaidya_8] avidyātamondhakāratamaḥpaṭalavitimirakaraṇasyottaptabalavīryasya",
    "S04bsu022_u:20_0_19": "devamanuṣyeṣu puṇyatejastejitasya mahāpuruṣadinakarasya kṛṣṇapakṣāpagatasya śuklapakṣapratipūrṇasya manāpapriyadarśanasya",
    "S04bsu022_u:20_0_20": "apratihatacakṣurindriyasya devaśatasahasrajyotirgaṇapratimaṇḍitasya dhyānavimokṣajñānamaṇḍalasya bodhyaṅgasukharaśmiśaśikiraṇasya",
    "S04bsu022_u:20_0_21": "buddhavibuddhamanujakumudavibodhakasya mahāpuruṣacandrasamacatuṣparṣaddvīpānuparītasya saptabodhyaṅgaratnasamanvāgatasya",
    "S04bsu022_u:20_0_22": "sarvasattvasamacittaprayogasyāpratihatabuddheḥ daśakuśalakarmapathavratatapasaḥ susamṛddhapratipūrṇaviśeṣagamanābhiprāyasya",
    "S04bsu022_u:20_0_23": "apratihatadharmarājāvarapravaradharmaratnacakrapravartakasya cakravartivaṃśakulakuloditasya gambhīraduravagāhapratītyasamutpādasarvadharmaratnapratipūrṇasya",
    "S04bsu022_u:20_0_24": "atṛptaśrutavipulavistīrṇārambhajñānaśīlavelānatikramaṇasya mahāpadmagarbhekṣaṇasya sāgaravaradharavipulabuddheḥ pṛthivyaptejovāyusamacittasya",
    "S04bsu022_u:20_0_25": "merukalpadṛḍhabalāprakampamānasyānunayapratighāpagatasya gaganatalavimalavipulāsahyavistīrṇabuddheḥ adhyāśayasupariśuddhasya",
    "S04bsu022_u:20_0_26": "sudattadānasya sukṛtapūrvayogasya sukṛtādhikārasya dattasatyaṃkārasya paryeṣitasarvakuśalamūlasya vāsitavāsanasya niryāṇamiva",
    "S04bsu022_u:20_0_27": "sarvakuśalamūlasya saptasaṃkhyeyeṣu kalpeṣu samudānītasarvakuśalamūlasyandasya dattasaptavidhadānasya pañcavidhapuṇyakriyāvastvavasevitavatastrividhaṃ",
    "S04bsu022_u:20_0_28": "kāyikena caturvidhaṃ vācā trividhaṃ manasā sucaritavato daśakulakarmapathādānasevitavataḥ catvāriṃśadaṅgasamanvāgatasamyakprayogamāsevitavataḥ",
    "S04bsu022_u:20_0_29": "catvāriṃśadaṅgasamanvāgatasamyakpraṇidhānapraṇihitavataḥ catvāriṃśadaṅgasamanvāgatasamyagadhyāśayapratipannavataḥ catvāriṃśadaṅgasamanvāgatasamyagvimokṣaparipūritavataḥ",
    "S04bsu022_u:20_0_30": "catvāriṃśadaṅgasamanvāgatasamyagadhimuktimṛjīkṛtavataḥ catvāriṃśatsu buddhakoṭīniyutaśatasahasreṣvanupravrajitavataḥ pañcapañcāśatsu",
    "S04bsu022_u:20_0_31": "buddhakoṭīniyutaśatasahasreṣu dānāni dattavataḥ ardhacaturtheṣu pratyekabuddhakoṭīśateṣu kṛtādhikāravataḥ aprameyāsaṃkhyeyān",
    "S04bsu022_u:20_0_32": "sattvān svargamokṣamārgapratipāditavataḥ anuttarāṃ samyaksaṃbodhimabhisaṃboddhukāmasyaikajātipratibaddhasya itaścyutvā tuṣitavarabhavane",
    "S04bsu022_u:20_0_33": "sthitasya śvetaketunāmno devaputrottamasya sarvadevasaṃghaiḥ saṃpūjyamānasya raśmyāyamaparamitaścyuto martyasya lokotpanno",
    "S04bsu022_u:20_0_34": "nacirādanuttarāṃ samyaksaṃbodhimabhisaṃbhotsyatīti /",
    "S04bsu022_u:21_0_0": "tasmin mahāvimāne sukhopaviṣṭasya dvātriṃśadbhūmisahasrapratisaṃsthite vitardiniryūhatoraṇagavākṣakūṭāgāraprāsādatalasamalaṃkṛte",
    "S04bsu022_u:21_0_1": "ucchritachatradhvajapaṭākaratnakiṅkiṇījālavitānavitate māndāravamahāmāndāravapuṣpasaṃstaraṇasaṃstṛte apsarasaḥkoṭīniyutaśatasahasrasaṃgītisaṃpracalite",
    "S04bsu022_u:21_0_2": "atimuktakacampakapāṭalakovidāramucilindamahāmucilindāśokanyagrodhatindukāsanakarṇikārakeśarasālaratnavṛkṣopaśobhite hemajālasaṃchanne",
    "S04bsu022_u:21_0_3": "mahatā pūrṇakumbhopaśobhite samatalavyūhopaśobhite jyotirmālikāsumanovāte devakoṭīniyutaśatasahasrābhimukhanayanāvalokitāloke",
    "S04bsu022_u:21_0_4": "mahāvipuladharmasaṃgītisarvakāmarativegakleśacchedane vyapagatākhilakrodhapratighamānamadadarpāpanayane prītiprasādaprāmodyottaptavipulasmṛtisaṃjanane",
    "S04bsu022_u:21_0_5": "sukhopaviṣṭasya tasmin mahādharmasāṃkathye pravṛtte tebhyaścaturaśītibhyastūryasaṃgītisahasranirnāditebhyo bodhisattvasya",
    "S04bsu022_u:21_0_6": "pūrvaśubhakarmopacayenemāḥ saṃcodanāgāthā niścaranti sma -",
    "S04bsu022_u:lal_2.1_0": "smara vipulapuṇyanicaya smṛtimatigatimanantaprajñāprabhākarin /",
    "S04bsu022_u:lal_2.1_1": "atulabalavipulavikrama vyākaraṇaṃ dīpaṃkarasyāpi //",
    "S04bsu022_u:lal_2.2_0": "smara vipulanirmalamanas trimalamalaprahīṇaśāntamadadoṣam /",
    "S04bsu022_u:lal_2.2_1": "śubhavimalaśuddhacittā dāmacarī yādṛśā ti pure //",
    "S04bsu022_u:lal_2.3_0": "smara kulakulīnā śamathaṃ śīlavrataṃ kṣamā damaṃ caiva /",
    "S04bsu022_u:lal_2.3_1": "vīryabaladhyānaprajñā niṣevitā kalpa(koṭī)niyutāni //",
    "S04bsu022_u:lal_2.4_0": "smara smara anantakīrte saṃpūjitā ye ti buddhaniyutāni /",
    "S04bsu022_u:lal_2.4_1": "sarvān karuṇāyamānaḥ kālo 'yaṃ mā upekṣasva //",
    "S04bsu022_u:lal_2.5_0": "cyava cyava hi cyutividhijñā jaramaraṇakleśasūdanā virajā /",
    "S04bsu022_u:lal_2.5_1": "samudīkṣante bahavo devāsuranāgayakṣagandharvā //",
    "S04bsu022_u:lal_2.6_0": "kalpasahasra ramitvā tṛptirnāstyambhasīva samudre /",
    "S04bsu022_u:lal_2.6_1": "sādhu bhava prajñātṛpta tarpaya janatāṃ ciratṛṣārtām //",
    "S04bsu022_u:lal_2.7_0": "kiṃ cāpyaninditayaśa(stvaṃ) dharmaratirato na cāsi kāmarataḥ /",
    "S04bsu022_u:lal_2.7_1": "atha ca punaramalanayanā anukampā sadevakaṃ lokam //",
    "S04bsu022_u:lal_2.8_0": "kiṃ cāpi devanayutāḥ śrutvā dharmaṃ na te vitṛpyante /",
    "S04bsu022_u:lal_2.8_1": "atha ca puna rakṣaṇagatānapāyasaṃsthānapekṣasva //",
    "S04bsu022_u:lal_2.9_0": "kiṃ cāpi vimalacakṣo paśyasi buddhān daśādiśi loke /",
    "S04bsu022_u:lal_2.9_1": "dharmaṃ śṛṇoṣi ca tatastaṃ dharmavaraṃ vibhaja loke //",
    "S04bsu022_u:lal_2.10_0": "kiṃ cāpi tuṣitabhavanaṃ tava puṇyaśriyābhiśobhate śrīmān /",
    "S04bsu022_u:lal_2.10_1": "atha ca puna karuṇamānasa pravarṣa jambudhvaje varṣam //",
    "S04bsu022_u:lal_2.11_0": "samatītya kāmadhātuṃ devā ye rūpadhātukāneke /",
    "S04bsu022_u:lal_2.11_1": "sarve tyabhinandante spṛśeya siddhivrato bodhim //",
    "S04bsu022_u:lal_2.12_0": "nihatā ti mārakarmā jitāstvayānye kutīrthikā nāthā /",
    "S04bsu022_u:lal_2.12_1": "kena sakalagata ti bodhī kālo 'yaṃ mā upekṣasva //",
    "S04bsu022_u:lal_2.13_0": "kleśāgninā pradīpte loke tvaṃ vīra meghavad vyāpya /",
    "S04bsu022_u:lal_2.13_1": "abhivarṣāmṛtavarṣaṃ śamaya kleśānnaramarūṇām //",
    "S04bsu022_u:lal_2.14_0": "tvaṃ vaidya dhātukuśala cirāturān satyavaidya satyavān /",
    "S04bsu022_u:lal_2.14_1": "trivimokṣāgadayogairnirvāṇasukhe sthapaya śīghram //",
    "S04bsu022_u:lal_2.15_0": "aśrutva siṃhanādaṃ kroṣṭukanādaṃ nadantyanutraṣṭāḥ /",
    "S04bsu022_u:lal_2.15_1": "nada buddhasiṃhanādaṃ trāsaya paratīrthikaśṛgālān //",
    "S04bsu022_u:lal_2.16_0": "prajñāpradīpahasto balavīryabalodito dharaṇimaṇḍe /",
    "S04bsu022_u:lal_2.16_1": "karatalavareṇa dharaṇīṃ parāhanitvā jinahi māram //",
    "S04bsu022_u:lal_2.17_0": "samudīkṣante pālāścaturo ye tubhya dāsyate pātram /",
    "S04bsu022_u:lal_2.17_1": "śakrāśca brahma nayutā ye jātaṃ tvāṃ grahīṣyanti //",
    "S04bsu022_u:lal_2.18_0": "vyavalokayābhiyaśā kularatnakuloditā kulakulīnā /",
    "S04bsu022_u:lal_2.18_1": "yatra sthitvā sumate darśeṣyasi bodhisattvacarim //",
    "S04bsu022_u:lal_2.19_0": "yatraiva bhājane 'smin maṇiratnaṃ tiṣṭhate bhavati śrīmān /",
    "S04bsu022_u:lal_2.19_1": "maṇiratnaṃ vimalabuddhe pravarṣa jambudhvaje varṣam //",
    "S04bsu022_u:lal_2.20_0": "evaṃ bahuprakārā saṃgītiravānuniścarā gāthā /",
    "S04bsu022_u:lal_2.20_1": "codenti karuṇāmanasaṃ ayaṃ sa kālo mā upekṣasva //",
    "S04bsu022_u:22_0": "iti //",
    "S04bsu022_u:23_0": "iti śrīlalitavistare samutsāhaparivarto nāma dvitīyo 'dhyāyaḥ //",
    "S04bsu022_u:25_0": "START Parivarta 3",
    "S04bsu022_u:26_0": "[Vaidya_11]",
    "S04bsu022_u:27_0": "kulapariśuddhiparivartastṛtīyaḥ /",
    "S04bsu022_u:28_0": "iti hi bhikṣavo bodhisattva evaṃ dharmakālasaṃcoditaḥ saṃstato mahāvimānānniṣkramya dharmoccayo nāma mahāprāsādo yatra niṣadya bodhisattvastuṣitebhyo devebhyo dharmaṃ deśayati sma,",
    "S04bsu022_u:28_1": "taṃ bodhisattvo 'bhirohati sma,",
    "S04bsu022_u:28_2": "abhiruhya ca sudharme siṃhāsane niṣīdati sma /",
    "S04bsu022_u:28_3": "atha ye devaputrā bodhisattvasya sabhāgāḥ samayānasaṃprasthitāste 'pi tameva prāsādamabhirohanti sma /",
    "S04bsu022_u:28_4": "ye ca daśadiksaṃnipatitā bodhisattvāḥ sabhāgacaritā bodhisattvasya devaputrāśca,",
    "S04bsu022_u:28_5": "te 'pi taṃ prāsādamabhiruhya yathāpratyarheṣu siṃhāsaneṣu svakasvakeṣu niṣīdanti,",
    "S04bsu022_u:28_6": "sma apagatāpsarogaṇā apagataprākṛtadevaputrāḥ samānādhyāśayaparivārā aṣṭaṣaṣṭikoṭisahasraparivārāḥ /",
    "S04bsu022_u:29_0": "iti hi bhikṣavo dvādaśabhirvarṣairbodhisattvo mātuḥ kukṣimavakramiṣyatīti //",
    "S04bsu022_u:30_0": "atha śuddhāvāsakāyikā devaputrā jambudvīpamāgatya divyaṃ varṇamantardhāpya brāhmaṇaveṣeṇa brāhmaṇān vedānadhyāpayanti sma /",
    "S04bsu022_u:30_1": "yasyaivarūpā garbhāvakrāntirbhavati,",
    "S04bsu022_u:30_2": "sa dvātriṃśatā mahāpuruṣalakṣaṇaiḥ samanvāgato bhavati /",
    "S04bsu022_u:30_3": "yaiḥ samanvāgatasya dve gatī bhavato na tṛtīyā /",
    "S04bsu022_u:30_4": "sacedagāramadhyāvasati, rājā bhavatī cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
    "S04bsu022_u:30_5": "tasyemāni sapta ratnāni bhavanti /",
    "S04bsu022_u:30_6": "tadyathā - cakraratnaṃ hastiratnaṃ aśvaratnaṃ strīratnaṃ maṇiratnaṃ gṛhapatiratnaṃ pariṇāyakaratnameva saptamam /",
    "S04bsu022_u:31_0_0": "kathaṃrūpeṇa rājā cakravartī cakraratnena samanvāgato bhavati? iha rājñaḥ kṣatriyasya mūrdhābhiṣiktasya tadeva poṣadheyaṃ",
    "S04bsu022_u:31_0_1": "ca pañcadaśyāṃ śiraḥsnātasyopavāsoṣitasyopariprāsādatalagatasya stryāgāraparivṛtasya pūrvasyāṃ diśi divyaṃ cakraratnaṃ prādurbhavati /",
    "S04bsu022_u:31_1": "sahasrāraṃ sanemikaṃ sanābhikaṃ suvarṇavarṇakarmālaṃkṛtaṃ saptatālamuccaiḥ samantād dṛṣṭvāntaḥpuraṃ rājñaḥ kṣatriyasya mūrdhābhiṣiktasya taddivyaṃ cakraratnameva bhavati /",
    "S04bsu022_u:31_2_0": "śrutaṃ khalu mayā yasya kila rājñaḥ kṣatriyasya mūrdhābhiṣiktasya tadeva poṣadheyaṃ pañcadaśyāṃ śiraḥsnātasyopavāsoṣitasyopariprāsādatalagatasya",
    "S04bsu022_u:31_2_1": "stryāgāraparivṛtasya pūrvasyāṃ diśi divyaṃ cakraratnaṃ prādurbhavati,",
    "S04bsu022_u:31_3": "sa bhavati rājā cakravartī / nūnamahaṃ rājā cakravartī yannvahaṃ divyaṃ cakraratnaṃ mīmāṃsayeyam /",
    "S04bsu022_u:31_4_0": "atha rājā kṣatriyo mūrdhābhiṣikta ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya dakṣiṇena pāṇinā taddivyaṃ",
    "S04bsu022_u:31_4_1": "cakraratnaṃ prārthayedevaṃ cāvedayet - pravartayasva bhaṭṭa divyaṃ cakraratnaṃ dharmeṇa mādharmeṇa /",
    "S04bsu022_u:31_5": "atha taddivyaṃ cakraratnaṃ rājñā kṣatriyeṇa mūrdhābhiṣiktena pravartitaṃ samyageva ṛddhau vihāyasā pūrveṇa vrajati /",
    "S04bsu022_u:31_6": "anveti rājā cakravartī sārdhaṃ caturaṅgeṇa balakāyena /",
    "S04bsu022_u:31_7": "yatra ca pṛthivīpradeśe taddivyaṃ cakraratnaṃ saṃtiṣṭhate,",
    "S04bsu022_u:31_8": "tatra rājā kṣatriyo mūrdhābhiṣikto vāsaṃ kalpayati sārdhaṃ caturaṅgeṇa balakāyena /",
    "S04bsu022_u:31_9": "atha ye te bhavanti pūrvasyāṃ diśi rājāno maṇḍalinaḥ,",
    "S04bsu022_u:31_10": "te rūpyapātrīṃ vā [Vaidya_12] suvarṇacūrṇaparipūrṇāmādāya svarṇapātrīṃ vā rūpyacūrṇaparipūrṇāmādāya rājānaṃ cakravartinaṃ pratyuttiṣṭhanti - ehi deva svāgataṃ devāya,",
    "S04bsu022_u:31_11": "idaṃ devasya rājyamṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
    "S04bsu022_u:31_12": "adhyāvasatu deva svakaṃ vijitamanuprāptam /",
    "S04bsu022_u:31_13": "evamukte rājā kṣatriyo mūrdhābhiṣiktastrātā tān rājño maṇḍalina etadavocat - kārayantu bhavantaḥ svakāni rājyāni dharmeṇa /",
    "S04bsu022_u:31_14": "hanta bhavanto mā prāṇinaṃ ghātayiṣyatha,",
    "S04bsu022_u:31_15": "mādattādāsyatha, mā kāmeṣu mithyā cariṣyatha, mā mṛṣā vakṣyatha, yāvanmā bhe vijite adharmamutpadyate,",
    "S04bsu022_u:31_16": "mādharmacāriṇo rocetha / evaṃ khalu rājā kṣatriyo mūrdhābhiṣiktaḥ pūrvāṃ diśaṃ vijayati /",
    "S04bsu022_u:31_17": "pūrvāṃ diśaṃ vijitaḥ pūrvaṃ samudramavagāhya pūrvaṃ samudramavatarati /",
    "S04bsu022_u:31_18": "pūrvaṃ samudramavatīrya samyageva ṛddhyā vihāyasā dakṣiṇena vrajati /",
    "S04bsu022_u:31_19": "anveti rājā cakravartī sārdhaṃ caturaṅgeṇa balakāyena /",
    "S04bsu022_u:31_20": "pūrvavadevaṃ dakṣiṇāṃ diśaṃ vijayati /",
    "S04bsu022_u:31_21": "yathā dakṣiṇāmevaṃ paścimāmuttarāṃ diśaṃ vijayati /",
    "S04bsu022_u:31_22": "uttarāṃ diśaṃ vijitya uttarasamudramavagāhate /",
    "S04bsu022_u:31_23": "avagāhyottarātsamudrātpratyuttarati /",
    "S04bsu022_u:31_24": "pratyuttīrya samyageva ṛddhyā vihāyasā rājadhānīmāgatyopari antaḥpuradvāre 'kṣatamevāsthāt /",
    "S04bsu022_u:31_25": "evaṃrūpeṇa rājā kṣatriyo mūrdhābhiṣiktaścakraratnena samanvāgato bhavati /",
    "S04bsu022_u:32_0": "kathaṃrūpeṇa rājā cakravartī hastiratnena samanvāgato bhavati? iha rājñaḥ kṣatriyasya mūrdhābhiṣiktasya pūrvavaddhastiratnamutpadyate /",
    "S04bsu022_u:32_1": "sarvaśvetaṃ saptāṅgasupratiṣṭhitaṃ svarṇacūḍakaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bodhirnāma nāgarājā /",
    "S04bsu022_u:32_2": "yadā ca rājā kṣatriyo mūrdhābhiṣiktastaddhastiratnaṃ mīmāṃsitukāmo bhavati,",
    "S04bsu022_u:32_3_0": "atha sūryasyābhyudgamanavelāyāṃ taddhastiratnamabhiruhya imāmeva mahāpṛthivīṃ samudraparikhāṃ samudraparyantāṃ samantato",
    "S04bsu022_u:32_3_1": "'nvāhiṇḍya rājadhānīmāgatya praśāsanaratiḥ pratyanubhavati /",
    "S04bsu022_u:32_4": "evaṃrūpeṇa rājā cakravartī hastiratnena samanvāgato bhavati /",
    "S04bsu022_u:33_0": "kathaṃrūpeṇa rājā cakravartī aśvaratnena samanvāgato bhavati? atha rājñaḥ kṣatriyasya mūrdhābhiṣiktasya pūrvavadaśvaratnamutpadyate /",
    "S04bsu022_u:33_1": "sarvanīlaṃ kṛṣṇaśirasaṃ muñjakeśamādṛtavadanaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bālāhako nāmāśvarājam /",
    "S04bsu022_u:33_2": "yadā ca rājā kṣatriyo mūrdhābhiṣikto 'śvaratnaṃ mīmāṃsitukāmo bhavati,",
    "S04bsu022_u:33_3": "atha sūryasyābhyudgamanavelāyāmaśvaratnamabhiruhya imāmeva mahāpṛthvīṃ samudraparikhāṃ samudraparyantāṃ samantanto 'nvāhiṇḍya rājadhānīmāgatya praśāsanaratiḥ pratyanubhavati /",
    "S04bsu022_u:33_4": "evaṃrūpeṇa rājā cakravartīṃ aśvaratnena samanvāgato bhavati /",
    "S04bsu022_u:34_0": "kathaṃrūpeṇa rājā cakravartīṃ maṇiratnena samanvāgato bhavati? iha rājñaḥ kṣatriyasya mūrdhābhiṣiktasya pūrvavanmaṇiratnamutpadyate śuddhanīlavaiḍūryamaṣṭāṃśaṃ suparikarmakṛtam /",
    "S04bsu022_u:34_1": "tasya khalu punarmaṇiratnasyābhayā sarvamantaḥpuramavabhāsyena sphuṭaṃ bhavati /",
    "S04bsu022_u:34_2": "yadā ca rājā kṣatriyo mūrdhābhiṣiktastaṃ [Vaidya_13] maṇiratnaṃ mīmāṃsitukāmo bhavati,",
    "S04bsu022_u:34_3": "atha rātryāmardharātrasamaye 'ndhakāratamisrāyāṃ taṃ maṇiratnaṃ dhvajāgre ucchrāpayitvā udyānabhūmiṃ niryāti subhūmidarśanāya /",
    "S04bsu022_u:34_4": "tasya khalu punarmaṇiratnasyābhayāsarvāvantaṃ caturaṅgabalakāyamavabhāsena sphuṭībhavati sāmantena yojanam /",
    "S04bsu022_u:34_5": "ye khalu punastasya maṇiratnasya sāmantake manuṣyāḥ prativasanti,",
    "S04bsu022_u:34_6": "te tenāvabhāsenāsphuṭa samānā anyonyaṃ saṃjānanti,",
    "S04bsu022_u:34_7": "anyonyaṃ paśyanti, anyonyamāhuḥ - uttiṣṭha bhadramukhāḥ karmāntāni kārayataḥ āpaṇāni prasārayata,",
    "S04bsu022_u:34_8": "divā manyāmahe sūryamabhyudgatam /",
    "S04bsu022_u:34_9": "evaṃrūpeṇa rājā kṣatriyo mūrdhābhiṣikto maṇiratnena samanvāgato bhavati /",
    "S04bsu022_u:35_0": "kathaṃrūpeṇa rājā cakravartī strīratnena samanvāgato bhavati? iha rājñaḥ kṣatriyasya mūrdhābhiṣiktasya pūrvavatstrīratnamutpadyate /",
    "S04bsu022_u:35_1": "sadṛśī kṣatriyā nātidīrghā nātihrasvā nātisthūlā nātikṛśā nātigaurī nātikṛṣṇā abhirūpā prāsādikā darśanīyā /",
    "S04bsu022_u:35_2": "tasyāḥ sarvaromakūpebhyaścandanagandhaṃ pravāti,",
    "S04bsu022_u:35_3": "mukhāccotpalagandhaṃ pravāti /",
    "S04bsu022_u:35_4": "kācilindikasukhasaṃsparśā / śītalakāle cāsyā uṣṇasaṃsparśāni gātrāṇi bhavanti,",
    "S04bsu022_u:35_5": "uṣṇakāle ca śītasaṃsparśāni /",
    "S04bsu022_u:35_6": "sā rājānaṃ cakravartinaṃ muktvā nānyasmin manasāpi rāgaṃ karoti kiṃ punaḥ kāyena /",
    "S04bsu022_u:35_7": "evaṃrūpeṇa rājā cakravartī strīratnena samanvāgato bhavati /",
    "S04bsu022_u:36_0": "kathaṃrūpeṇa rājā cakravartī gṛhapatiratnena samanvāgato bhavati? iha rājñaḥ kṣatriyasya mūrdhābhiṣiktasya pūrvavad gṛhapatiratnamutpadyate paṇḍito vyakto medhāvī divyacakṣuḥ /",
    "S04bsu022_u:36_1": "sa tena divyacakṣuṣā sāmantena yojanaṃ sasvāmikāni nidhānāni paśyati,",
    "S04bsu022_u:36_2": "asvāmikāni nidhānāni paśyati /",
    "S04bsu022_u:36_3": "sa yāni tāni bhavanti asvāmikāni,",
    "S04bsu022_u:36_4": "tai rājñaścakravartino dhanena karaṇīyaṃ karoti /",
    "S04bsu022_u:36_5": "evaṃrūpeṇa rājā cakravartī gṛhapatiratnena samanvāgato bhavati /",
    "S04bsu022_u:37_0": "kathaṃrūpeṇa rājā cakravartī pariṇāyakaratnena samanvāgato bhavati? iha rājñaḥ kṣatriyasya mūrdhāṣibhiktasya pūrvavatpariṇāyakaratnamutpadyate paṇḍito vyakto medhāvī /",
    "S04bsu022_u:37_1": "rājñacakravartinaścintitamātreṇa udyojayitavyaṃ senāmudyojayati sma /",
    "S04bsu022_u:37_2": "evaṃrūpeṇa rājā cakravartī pariṇāyakaratnena samanvāgato bhavati /",
    "S04bsu022_u:37_3": "ebhiḥ saptaratnaiḥ samanvāgato bhaviṣyati /",
    "S04bsu022_u:37_4": "bhavati cāsya putrasahasraṃ śūrāṇāṃ vīrāṇāṃ varāṅgarūpiṇāṃ parasainyapramardakānām /",
    "S04bsu022_u:37_5": "sa imāṃ mahāpṛthivīṃ sasāgaraparyantāmakhilāmakaṇṭakāmadaṇḍenāśastreṇābhinirjityādhyāsayati /",
    "S04bsu022_u:37_6": "sacedagārādanagārikāṃ pravrajiṣyati,",
    "S04bsu022_u:37_7": "vāntachandarāgo netā ananyadevaḥ śāstā devānāṃ ca manuṣyāṇāṃ ceti /",
    "S04bsu022_u:38_0": "tathā anye 'pi devaputrā jambudvīpamāgatya pratyekabuddhebhya ārocayanti sma - riñcata mārṣā buddhakṣetram /",
    "S04bsu022_u:38_1": "ito dvādaśavatsare bodhisattvo mātuḥ kukṣimavakramiṣyati /",
    "S04bsu022_u:39_0": "tena khalu punarbhikṣavaḥ samayena rājagṛhe mahānagare golāṅgulaparivartane parvate mātaṅgo nāma pratyekabuddho viharati sma /",
    "S04bsu022_u:39_1": "sa taṃ śabdaṃ śrutvā kardama iva śilāyāṃ prasthāya vihāyasā saptatālamātramatyudgamya ca tejodhātuṃ samāpadyolkeva parinirvāṇo 'yam /",
    "S04bsu022_u:39_2": "yattasya pittaśleṣmasnāyvasthimāṃsarudhiraṃ [Vaidya_14] cāsīt,",
    "S04bsu022_u:39_3": "tatsarvaṃ tejasā paryavadānamagacchat /",
    "S04bsu022_u:39_4": "śuddhaśarīrāṇyeva bhūmau prāpatan /",
    "S04bsu022_u:39_5": "adyāpi ca tāni ṛṣipadānyeva saṃjñāyante /",
    "S04bsu022_u:40_0": "tena khalu punarbhikṣavaḥ samayena vārāṇasyāṃ ṛṣipatane mṛgadāve pañca pratyekabuddhaśatāni viharanti sma /",
    "S04bsu022_u:40_1": "te 'pi taṃ śabdaṃ śrutvā vihāyasā saptatālamātramatyudgamya tejodhātuṃ samāpadyolkeva parinirvānti sma /",
    "S04bsu022_u:40_2": "yatteṣāṃ pittaśleṣmamāṃsāsthisnāyurudhiraṃ cābhūt,",
    "S04bsu022_u:40_3": "tatsarvaṃ tejasā paryavadānamagacchat /",
    "S04bsu022_u:40_4": "śuddhaśarīrāṇyeva bhūmau prāpatan /",
    "S04bsu022_u:40_5": "asminnṛṣayaḥ patitā iti tasmātprabhṛti ṛṣipatanasaṃjñodapādi /",
    "S04bsu022_u:40_6": "abhayadattāśca tasmin mṛgāḥ prativasanti iti tadagreṇa mṛgadāvasya mṛgadāva iti saṃjñodapādi /",
    "S04bsu022_u:41_0": "iti hi bhikṣavo bodhisattvastuṣitavarabhavanasthitaścatvāri mahāvilokitāni vilokayati sma /",
    "S04bsu022_u:41_1": "katamāni catvāri? tadyathā - kālavilokitaṃ dvīpavilokitaṃ deśavilokitaṃ kulavilokitam /",
    "S04bsu022_u:42_0": "kiṃ kāraṇaṃ bhikṣavo bodhisattvaḥ kālavilokitaṃ vilokayati sma? na bodhisattva ādipravṛtte loke sattvasaṃvartanīkālasamaye mātuḥ kukṣimavakrāmati,",
    "S04bsu022_u:42_1": "atha tarhi yadā vyakto lokaḥ susthito bhavati,",
    "S04bsu022_u:42_2": "jāti prajñāyate, jarā prajñāyate, vyādhi prajñāyate, maraṇaṃ prajñāyate, tadā bodhisattvo mātuḥ kukṣimavakrāmati /",
    "S04bsu022_u:43_0": "kiṃ kāraṇaṃ bodhisattvo dvīpavilokitaṃ vilokayati sma? na bodhisattvā pratyantadvīpā upapadyante,",
    "S04bsu022_u:43_1": "na purvavidehe, nāparagodānīye, na cottarakurau / atha tarhi jambudvīpa evopapadyante /",
    "S04bsu022_u:44_0": "kiṃ kāraṇaṃ bhikṣavo bodhisattvo deśavilokitaṃ vilokayati sma? na bodhisattvāḥ pratyantajanapadeṣūpapadyante,",
    "S04bsu022_u:44_1": "yeṣu manuṣyā andhajātyā jaḍā eḍamūkajātīyā abhavyāḥ subhāṣitadurbhāṣitānāmarthaṃ jñātum /",
    "S04bsu022_u:44_2": "atha tarhi bodhisattvā madhyameṣveva janapadeṣūpapadyante /",
    "S04bsu022_u:45_0": "kiṃ kāraṇaṃ bhikṣavo bodhisattvaḥ kulavilokitaṃ vilokayati sma? na bodhisattvā hīnakuleṣūpapadyante caṇḍālakuleṣu vā veṇukārakule vā rathakārakule vā puṣkasakule vā /",
    "S04bsu022_u:45_1": "atha tarhi kuladvaye evopapadyante brāhmaṇakule kṣatriyakule ca /",
    "S04bsu022_u:45_2": "tatra yadā brāhmaṇaguruko loko bhavati,",
    "S04bsu022_u:45_3": "tadā brāhmaṇakule upapadyante /",
    "S04bsu022_u:45_4": "yadā kṣatriyaguruko loko bhavati,",
    "S04bsu022_u:45_5": "tadā kṣatriyakule upapadyante /",
    "S04bsu022_u:45_6": "etarhi bhikṣavaḥ kṣatriyaguruko lokaḥ /",
    "S04bsu022_u:45_7": "tasmādbodhisattvāḥ kṣatriyakule upapadyante /",
    "S04bsu022_u:45_8": "tamarthaṃ ca saṃpratītya bodhisattvastuṣitavarabhavanasthaścatvāri mahāvilokitāni vilokayati sma /",
    "S04bsu022_u:46_0": "evaṃ cāvalokya tūṣṇīmabhūt / iti hi bhikṣavaste devaputrāḥ bodhisattvasyānyonyaṃ paripṛcchanti sma - katamasmin kularatne kiyadrūpāyāṃ jananyāṃ bodhisattvaḥ pratiṣṭhateti /",
    "S04bsu022_u:46_1": "tatra kecidāhuḥ - idaṃ vaidehīkulaṃ magadheṣu janapadeṣu ṛddhaṃ ca sphītaṃ ca kṣemaṃ subhikṣaṃ ca /",
    "S04bsu022_u:46_2": "idaṃ pratirūpamasya bodhisattvasya garbhasthānam /",
    "S04bsu022_u:46_3": "apare tvāhuḥ - na tatpratirūpam /",
    "S04bsu022_u:46_4_0": "tatkasmāt? tathā hi - tanna [Vaidya_15] mātṛśuddhaṃ pitṛśuddhaṃ aplutaṃ cañcalamanavasthitaṃ parittapuṇyābhiṣyanditaṃ na",
    "S04bsu022_u:46_4_1": "vipulapuṇyābhiṣiktaṃ satkulapradeśopacāraṃ nodyānasarastaḍāgākīrṇaṃ karvaṭamiva pratyantavāsam /",
    "S04bsu022_u:47_0": "apare tvāhuḥ - idaṃ punaḥ kauśalakulaṃ mahāvāhanaṃ ca mahāparivāraṃ ca mahādhanaṃ ca /",
    "S04bsu022_u:47_1": "tatpratirūpamasya bodhisattvasya garbhapratisaṃsthānāyeti /",
    "S04bsu022_u:47_2": "apare 'pyāhuḥ - tadapyapratirūpam /",
    "S04bsu022_u:47_3": "tatkasmāddhetoḥ? tathā hi - kauśalakulaṃ mātaṅgacyutyupapannaṃ na mātṛpitṛśuddham /",
    "S04bsu022_u:47_4": "hīnādhimuktikaṃ na ca kuloditaṃ na cāparimitadhanaratnanidhisamutthitam /",
    "S04bsu022_u:48_0": "apare tvāhuḥ - idaṃ vaṃśarājakulaṃ ṛddhaṃ ca sphītaṃ ca kṣemaṃ ca subhikṣaṃ ca /",
    "S04bsu022_u:48_1": "idaṃ pratirūpamasya bodhisattvasya garbhasthānamiti /",
    "S04bsu022_u:48_2": "apara evamāhuḥ - idamapyapratirūpam /",
    "S04bsu022_u:48_3": "kiṃ kāraṇam? tathāhi - vaṃśarājakulaṃ prākṛtaṃ ca caṇḍaṃ ca na cojjvalitatejasaṃ parapuruṣajanmāvṛtaṃ ca na mātṛpitṛsvatejaḥ karmābhinirvṛttaṃ ca /",
    "S04bsu022_u:49_0_0": "apare 'pyāhuḥ - iyaṃ vaiśālī mahānagarī ṛddhā ca sphītā ca kṣemā ca subhikṣā ca ramaṇīyā cākīrṇabahujanamanuṣyā ca vitardiniryūhatoraṇagavākṣaharmyakūṭāgāraprāsādatalasamalaṃkṛtā",
    "S04bsu022_u:49_0_1": "ca puṣpavāṭikāvanarājisaṃkusumitā ca amarabhavanapuraprākāśyā /",
    "S04bsu022_u:49_1": "sā pratirūpāsya bodhisattvasya garbhapratisaṃsthānāyeti /",
    "S04bsu022_u:49_2": "apara āhuḥ - sāpyapratirūpā /",
    "S04bsu022_u:49_3": "kiṃ kāraṇam? tathā hi - teṣāṃ nāsti parasparanyāyavāditā,",
    "S04bsu022_u:49_4": "nāsti dharmācaraṇam, noccamadhyavṛddhajyeṣṭhānupālitā /",
    "S04bsu022_u:49_5": "ekaika eva manyate - ahaṃ rājā,",
    "S04bsu022_u:49_6": "ahaṃ rājeti / na ca kasyacicchiṣyatvamabhyupagacchati na dharmatvam /",
    "S04bsu022_u:50_0": "apare tvevamāhuḥ - idaṃ pradyotakulaṃ mahābalaṃ ca mahāvāhanaṃ ca paracamūśirasi vijayalabdhaṃ ca /",
    "S04bsu022_u:50_1": "tatpratirūpamasya bodhisattvasya garbhapratisaṃsthānāyeti /",
    "S04bsu022_u:50_2": "apare tvevamāhuḥ - tadapyapratirūpam /",
    "S04bsu022_u:50_3": "kiṃ kāraṇam? tathā hi - te caṇḍāśca capalāśca raudrāśca paruṣāśca sāhasikāśca,",
    "S04bsu022_u:50_4": "na ca karmadarśinaḥ / tena tadapyapratirūpamasya bodhisattvasya garbhapratisaṃsthānāyeti /",
    "S04bsu022_u:51_0": "apara evamāhuḥ - iyaṃ mathurā nagarī ṛddhā ca sphītā ca kṣemā ca subhikṣā cākīrṇabahujanamanuṣyā ca /",
    "S04bsu022_u:51_1": "rājñaḥ subāhoḥ kaṃsakulasya śūraseneśvarasya rājadhāniḥ /",
    "S04bsu022_u:51_2": "sā pratirūpāsya bodhisattvasya garbhapratisaṃsthānāyeti /",
    "S04bsu022_u:51_3": "apare tvāhuḥ - sāpyapratirūpā /",
    "S04bsu022_u:51_4": "kiṃ kāraṇam? tathāhi - sa rājā mithyādṛṣṭikulavaṃśaprasūto dasyurājā /",
    "S04bsu022_u:51_5": "na yujyate caramabhavikasya bodhisattvasya mithyādṛṣṭikule upapattum /",
    "S04bsu022_u:52_0_0": "apare 'pyāhuḥ - ayaṃ hastināpure mahānagare rājā pāṇḍavakulavaṃśaprasūtaḥ śūro vīryavān varāṅgarūpasaṃpannaḥ parasainyapramardakānāṃ",
    "S04bsu022_u:52_0_1": "tatkulaṃ pratirūpamasya bodhisattvasya garbhapratisaṃsthānāyeti /",
    "S04bsu022_u:52_1": "apare 'pyāhuḥ - tadapyapratirūpam /",
    "S04bsu022_u:52_2": "kiṃ kāraṇam? tathā hi - pāṇḍavakulaprasūtaiḥ kulavaṃśo 'tivyākulīkṛto [Vaidya_16] yudhiṣṭhiro dharmasya putra iti kathayati,",
    "S04bsu022_u:52_3": "bhīmaseno vāyoḥ, arjuna indrasya, nakulasahadevāvaśvinoriti / tena tadapi kulamapratirūpamasya bodhisattvasya garbhasaṃsthānāyeti /",
    "S04bsu022_u:53_0": "apara āhuḥ - iyaṃ mithilā nagarī atīva ramaṇīyā maithilasya rājñaḥ sumitrasya nivāsabhūmiḥ /",
    "S04bsu022_u:53_1_0": "sa rājā prabhūtahastyaśvarathapadātibalakāyasamanvitaḥ prabhūtahiraṇyasuvarṇamaṇimuktāvaiḍūryaśaṅkhaśilāpravālajātarūparajatavittopakaraṇaḥ",
    "S04bsu022_u:53_1_1": "sarvasāmantarājābhītabalaparākramo mitravān dharmavatsalaḥ /",
    "S04bsu022_u:53_2": "tatkulaṃ pratirūpamasya bodhisattvasya garbhapratisaṃsthānāyeti /",
    "S04bsu022_u:53_3": "anya ūcuḥ - tadapyapratirūpam /",
    "S04bsu022_u:53_4": "astyasau rājā sumitra evaṃguṇayuktaḥ,",
    "S04bsu022_u:53_5": "kiṃ tvativṛddho na samarthaḥ prajāmutpādayitumatibahuputraśca /",
    "S04bsu022_u:53_6": "tasmāttadapi kulamapratirūpamasya bodhisattvasya garbhapratisaṃsthānāyeti /",
    "S04bsu022_u:54_0": "evaṃ bhikṣavaste bodhisattvā devaputrāśca sarvasmin jambudvīpe ṣoḍaśajānapadeṣu yāni kāniciduccoccāni rājakulāni,",
    "S04bsu022_u:54_1": "tāni sarvāṇi vyavalokayantaḥ(tāni) sarvāṇi sadoṣāṇyadrākṣuḥ /",
    "S04bsu022_u:54_2": "teṣāṃ cintāmanaskāraprayuktānāṃ jñānaketudhvajo nāma devaputro 'vaivartiko bodhāya kṛtaniścayo 'sminmahāyāne /",
    "S04bsu022_u:54_3": "sa tāṃ mahatīṃ bodhisattvadevaparṣadametadavocat - etanmārṣā etameva bodhisattvamupasaṃkramya pariprakṣyāmaḥ - kīdṛgguṇasaṃpanne kule caramabhaviko bodhisattvaḥ pratyājāyata iti /",
    "S04bsu022_u:54_4": "sādhviti te sarve kṛtāñjalipuṭā bodhisattvamupasaṃkramya paryaprākṣuḥ - kīdṛgguṇasaṃpanne satpuruṣakularatne caramabhaviko bodhisattvaḥ pratyājāyata iti /",
    "S04bsu022_u:55_0": "tato bodhisattvastaṃ mahāntaṃ bodhisattvagaṇaṃ devagaṇaṃ ca vyavalokya etadavocat - catuṣṣaṣṭyākārairmārṣāḥ saṃpannakulaṃ bhavati yatra caramabhaviko bodhisattvaḥ pratyājāyate /",
    "S04bsu022_u:55_1": "katamaiścatuṣṣaṣṭyākāraiḥ? tadyathā /",
    "S04bsu022_u:55_2": "abhijñātaṃ ca tatkulaṃ bhavati /",
    "S04bsu022_u:55_3": "akṣudrānupaghāti ca tatkulaṃ bhavati /",
    "S04bsu022_u:55_4": "jātisaṃpannaṃ ca tatkulaṃ bhavati /",
    "S04bsu022_u:55_5": "gotrasaṃpannaṃ ca tatkulaṃ bhavati /",
    "S04bsu022_u:55_6": "pūrvapuruṣayugasaṃpannaṃ ca tatkulaṃ bhavati /",
    "S04bsu022_u:55_7": "abhijātapuruṣayugasaṃpannaṃ ca tatkulaṃ bhavati /",
    "S04bsu022_u:55_8": "abhilakṣitapuruṣayugasaṃpannaṃ ca tatkulaṃ bhavati /",
    "S04bsu022_u:55_9": "maheśākhyapuruṣayugasaṃpannaṃ ca tatkulaṃ bhavati /",
    "S04bsu022_u:55_10": "bahustrīkaṃ ca tatkulaṃ bhavati /",
    "S04bsu022_u:55_11": "bahupuruṣaṃ ca tatkulaṃ bhavati /",
    "S04bsu022_u:55_12": "abhītaṃ ca tatkulaṃ bhavati /",
    "S04bsu022_u:55_13": "adīnālīnaṃ ca tatkulaṃ bhavati /",
    "S04bsu022_u:55_14": "alubdhaṃ ca tatkulaṃ bhavati /",
    "S04bsu022_u:55_15": "śīlavacca tatkulaṃ bhavati / prajñāvacca tatkulaṃ bhavati /",
    "S04bsu022_u:55_16": "amātyāvekṣitaṃ ca tatkulaṃ bhavati bhogān paribhunakti /",
    "S04bsu022_u:55_17": "avandhyaśilpaniveśanaṃ ca tatkulaṃ bhavati bhogān paribhunakti /",
    "S04bsu022_u:55_18": "dṛḍhamitraṃ ca tatkulaṃ bhavati /",
    "S04bsu022_u:55_19": "tiryagyonigataprāṇānuparodhakaraṃ ca tatkulaṃ bhavati /",
    "S04bsu022_u:55_20": "kṛtajñaṃ ca kṛtaveditaṃ ca tatkulaṃ bhavati /",
    "S04bsu022_u:55_21": "acchandagāminaṃ ca tatkulaṃ bhavati /",
    "S04bsu022_u:55_22": "adoṣagāminaṃ ca tatkulaṃ bhavati /",
    "S04bsu022_u:55_23": "amohagāminaṃ ca tatkulaṃ bhavati /",
    "S04bsu022_u:55_24": "abhayagāminaṃ ca tatkulaṃ bhavati /",
    "S04bsu022_u:55_25": "anavadyabhīru ca tatkulaṃ bhavati /",
    "S04bsu022_u:55_26": "amohavihāri ca tatkulaṃ bhavati /",
    "S04bsu022_u:55_27": "sthūlabhikṣaṃ ca tatkulaṃ bhavati /",
    "S04bsu022_u:55_28": "kriyādhimuktaṃ ca tatkulaṃ bhavati /",
    "S04bsu022_u:55_29": "tyāgādhimuktaṃ ca tatkulaṃ bhavati /",
    "S04bsu022_u:55_30": "dānādhimuktaṃ ca tatkulaṃ bhavati /",
    "S04bsu022_u:55_31": "paruṣakāramati ca tatkulaṃ [Vaidya_17] bhavati /",
    "S04bsu022_u:55_32": "dṛḍhavikramaṃ ca tatkulaṃ bhavati /",
    "S04bsu022_u:55_33": "balavikramaṃ ca tatkulaṃ bhavati /",
    "S04bsu022_u:55_34": "śreṣṭhavikramaṃ ca tatkulaṃ bhavati /",
    "S04bsu022_u:55_35": "ṛṣipūjakaṃ ca tatkulaṃ bhavati /",
    "S04bsu022_u:55_36": "devatāpūjakaṃ ca tatkulaṃ bhavati /",
    "S04bsu022_u:55_37": "caityapūjakaṃ ca tatkulaṃ bhavati /",
    "S04bsu022_u:55_38": "pūrvapretapūjakaṃ ca tatkulaṃ bhavati /",
    "S04bsu022_u:55_39": "apratibaddhavairaṃ ca tatkulaṃ bhavati /",
    "S04bsu022_u:55_40": "daśadigvighuṣṭaśabdaṃ ca tatkulaṃ bhavati /",
    "S04bsu022_u:55_41": "mahāparivāraṃ ca tatkulaṃ bhavati /",
    "S04bsu022_u:55_42": "abhedyaparivāraṃ ca tatkulaṃ bhavati /",
    "S04bsu022_u:55_43": "anuttaraparivāraṃ ca tatkulaṃ bhavati /",
    "S04bsu022_u:55_44": "kulajyeṣṭhaṃ ca tatkulaṃ bhavati /",
    "S04bsu022_u:55_45": "kulaśreṣṭhaṃ ca tatkulaṃ bhavati /",
    "S04bsu022_u:55_46": "kulavaśitāprāptaṃ ca tatkulaṃ bhavati /",
    "S04bsu022_u:55_47": "maheśākhyaṃ ca tatkulaṃ bhavati /",
    "S04bsu022_u:55_48": "mātṛjñaṃ ca tatkulaṃ bhavati /",
    "S04bsu022_u:55_49": "pitṛjñaṃ ca tatkulaṃ bhavati /",
    "S04bsu022_u:55_50": "śrāmaṇyaṃ ca tatkulaṃ bhavati /",
    "S04bsu022_u:55_51": "brāhmaṇyaṃ ca tatkulaṃ bhavati /",
    "S04bsu022_u:55_52": "prabhūtadhanadhānyakoṣakoṣṭhāgāraṃ ca tatkulaṃ bhavati /",
    "S04bsu022_u:55_53": "prabhūtahiraṇyasuvarṇamaṇimuktājātarūparajatavittopakaraṇaṃ ca tatkulaṃ bhavati /",
    "S04bsu022_u:55_54": "prabhūtahastyaśvoṣṭragaveḍakaṃ ca tatkulaṃ bhavati /",
    "S04bsu022_u:55_55": "prabhūtadāsīdāsakarmakarapauruṣeyaṃ ca tatkulaṃ bhavati /",
    "S04bsu022_u:55_56": "duṣpradharṣaṃ ca tatkulaṃ bhavati /",
    "S04bsu022_u:55_57": "sarvārthasiddhaṃ ca tatkulaṃ bhavati /",
    "S04bsu022_u:55_58": "cakravartikulaṃ ca tatkulaṃ bhavati /",
    "S04bsu022_u:55_59": "pūrvakuśalamūlasahāyopacitaṃ ca tatkulaṃ bhavati /",
    "S04bsu022_u:55_60": "bodhisattvakulakuloditaṃ ca tatkulaṃ bhavati /",
    "S04bsu022_u:55_61": "anavadyaṃ ca tatkulaṃ bhavati sarvajātivādadoṣaiḥ sadevake loke samārake sabrahmake saśramaṇabrāhmaṇikāyāṃ prajāyām /",
    "S04bsu022_u:55_62": "ebhirmārṣāścatuṣṣaṣṭyākāraiḥ samanvāgataṃ ca tatkulaṃ bhavati yasmiṃścaramaḥ bhaviko bodhisattva utpadyate /",
    "S04bsu022_u:56_0": "dvātriṃśatā mārṣā guṇākāraiḥ samanvāgatā sā strī bhavati yasyāḥ striyāścaramabhaviko bodhisattvaḥ kukṣāvavakrāmati /",
    "S04bsu022_u:56_1": "katamairdvātriṃśatā? yaduta abhijñātāyāṃ striyāṃ kukṣau caramabhaviko bodhisattvo 'vakrāmati /",
    "S04bsu022_u:56_2_0": "abhilakṣitāyā acchidropacārāyā jātisaṃpannāyāḥ kulasaṃpannāyā rūpasaṃpannāyā nāmasaṃpannāyā ārohapariṇāhasaṃpannāyā aprasūtāyāḥ",
    "S04bsu022_u:56_2_1": "śīlasaṃpannāyāḥ tyāgasaṃpannāyāḥ smitamukhāyāḥ pradakṣiṇagrāhiṇyā vyaktāyā vinītāyā viśāradāyā bahuśrutāyāḥ paṇḍitāyā aśaṭhāyā",
    "S04bsu022_u:56_2_2": "amāyāvinyā akrodhanāyā apagaterṣyāyā amatsarāyā acañcalāyā acapalāyā amukharāyāḥ kṣāntisaurabhyasaṃpannāyā hryapatrāpyasaṃpannāyā",
    "S04bsu022_u:56_2_3": "mandarāgadveṣamohāyā apagatamātṛgrāmadoṣāyāḥ pativratāyāḥ sarvākāraguṇasaṃpannāyāḥ striyāḥ kukṣau caramabhaviko bodhisattvo",
    "S04bsu022_u:56_2_4": "'vakrāmati /",
    "S04bsu022_u:56_3": "ebhirmārṣā dvātriṃśatākāraiḥ samanvāgatā sā strī yasyāḥ striyāḥ kukṣau caramabhaviko bodhisattvo 'vakrāmati /",
    "S04bsu022_u:57_0": "na khalu punarmārṣāḥ kṛṣṇapakṣe bodhisattvo mātuḥ kukṣāvavakrāmati,",
    "S04bsu022_u:57_1": "api tu śuklapakṣe / evaṃ pañcadaśyāṃ pūrṇāyāṃ pūrṇimāyāṃ puṣyanakṣatrayoge poṣadhaparigṛhītāyā mātuḥ kukṣau caramabhaviko bodhisattvo 'vakrāmati /",
    "S04bsu022_u:58_0": "atha khalu te bodhisattvāste ca devaputrā bodhisattvasyāntikādimāmevarūpāṃ kulapariśuddhiṃ mātṛpariśuddhiṃ ca śrutvā cintāmanaskārā abhūvan /",
    "S04bsu022_u:58_1_0": "katamaṃ kulaṃ evaṃguṇasamanvāgataṃ bhavedyāvadvidhamanena satpuruṣeṇa nirdiṣṭam? teṣāṃ cintāmanaskāraprayuktānāmetadabhūt",
    "S04bsu022_u:58_1_1": "- idaṃ khalvapi śākyakulaṃ ṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
    "S04bsu022_u:58_2_0": "rājā śuddhodano mātṛśuddhaḥ [Vaidya_18] pitṛśuddhaḥ patnīśuddho 'parikṛṣṭasaṃpannāyāḥ svākārasuvijñāpakaḥ puṇyatejastejito",
    "S04bsu022_u:58_2_1": "mahāsaṃmatakule prasūtaścakravartivaṃśakulakulodito 'parimitadhananidhiratnasamanvāgataḥ karmadṛkca vigatapāpadṛṣṭikaśca /",
    "S04bsu022_u:58_3_0": "sarvaśākyaviṣaye caikarājā pūjito mānitaḥ śreṣṭhigṛhapatyamātyapāriṣadyānāṃ prāsādiko darśanīyo nātivṛddho nātitaruṇo 'bhirūpaḥ",
    "S04bsu022_u:58_3_1": "sarvaguṇopetaḥ śilpajñaḥ kālajña ātmajño dharmajñastattvajño lokajño lakṣaṇajño dharmarājo dharmeṇānuśāstā avaropitakuśalamūlānāṃ",
    "S04bsu022_u:58_3_2": "ca sattvānāṃ kapilavastumahānilayaḥ /",
    "S04bsu022_u:58_4": "ye 'pi tatropapannāste 'pi tatsvabhāvā eva /",
    "S04bsu022_u:58_5_0": "rājñaśca śuddhodanasya māyā nāma devī suprabuddhasya śākyādhipaterduhitā navataruṇī rūpayauvanasaṃpannā aprasūtā apagataputraduhitṛkā",
    "S04bsu022_u:58_5_1": "surūpā salekhyavicitreva darśanīyā devakanyeva sarvālaṃkārabhūṣitā apagatamātṛgrāmadoṣā satyavādinyakarkaśā aparuṣā acapalānavadyā",
    "S04bsu022_u:58_5_2": "kokilasvarā apralāpinī madhurapriyavādinī vyapagatākhilakrodhamadamānadarpapratighā anīrṣukā kālavādinī tyāgasaṃpannā śīlavatī",
    "S04bsu022_u:58_5_3": "patisaṃtuṣṭā pativratā parapuruṣacintāmanaskārāpagatā samasaṃhataśiraḥkarṇanāsā bhramavarasadṛśakeśī sulalāṭī subhrūrvyapagatabhrukuṭikā",
    "S04bsu022_u:58_5_4": "smitamukhī pūrvābhilāpinī ślakṣṇamadhuravacanā pradakṣiṇagrāhiṇī ṛjvī akuṭilā aśaṭhā amāyāvinī hryapatrāpyasaṃpannā acapalā",
    "S04bsu022_u:58_5_5": "acañcalā amukharā avikīrṇavacanā mandarāgadveṣamohā kṣāntisaurabhyasaṃpannā karacaraṇanayanasvārakṣitabuddhiḥ mṛdutaruṇahastapādā",
    "S04bsu022_u:58_5_6": "kācilindikasukhasaṃsparśā navanalinendīvarapatrasuviśuddhanayanā raktatuṅganāsā supratiṣṭhitāṅgī sendrāyudhamiva yaṣṭiḥ suvinītā",
    "S04bsu022_u:58_5_7": "suvibhaktāṅgapratyaṅgā aninditāṅgī bimboṣṭhī cārudaśanā anupūrvagrīvā svalaṃkṛtā sumanā vārṣikī suviśuddhadarśanā suvinītāṃsā",
    "S04bsu022_u:58_5_8": "anupūrvasujātabāhuścāpodarī anupahatapārśvā gambhīranābhimaṇḍalā vṛttasuvistīrṇaślakṣṇakaṭhinakaṭirvajrasaṃhananakalpasadṛśamātrā",
    "S04bsu022_u:58_5_9": "gajabhujasamasamāhitasadṛśorū aiṇeyamṛgasadṛśajaṅghā lākṣārasasadṛśapāṇipādā jagati nayanābhiramyā apratihatacakṣurindriyā",
    "S04bsu022_u:58_5_10": "manāpapriyadarśanā strīratnarūpaprativiśiṣṭā māyānirmitamiva bimbaṃ māyānāmasaṃketā kalāvicakṣaṇā nandana ivāpsaraḥ - prakāśā",
    "S04bsu022_u:58_5_11": "śuddhodanasya mahārājasyāntaḥpuramadhyagatā /",
    "S04bsu022_u:58_6": "sā pratirūpā bodhisattvasya jananī /",
    "S04bsu022_u:58_7": "yā ceyaṃ kulapariśuddhirbodhisattvenodāhṛtā,",
    "S04bsu022_u:58_8": "sā śākyakula eva saṃdṛśyate /",
    "S04bsu022_u:58_9": "tatredamucyate -",
    "S04bsu022_u:lal_3.1_0": "prāsādi dharmoccayi śuddhasattvaḥ sudharmasiṃhāsani saṃniṣaṇṇaḥ /",
    "S04bsu022_u:lal_3.1_1": "sabhāgadevaiḥ parivārito ṛṣiḥ saṃbodhisattvebhi mahāyaśobhiḥ //",
    "S04bsu022_u:59_0": "tatropaviṣṭāna abhūṣi cintā katamatkulaṃ śuddhasusaṃprajānam /",
    "S04bsu022_u:lal_3.2_0": "tatropaviṣṭāna abhūṣi cintā katamatkulaṃ śuddhasusaṃprajānam /",
    "S04bsu022_u:lal_3.2_1": "[Vaidya_19]",
    "S04bsu022_u:lal_3.2_2": "yadbodhisattve pratirūpajanme mātā pitā kutra ca śuddhabhāvāḥ //",
    "S04bsu022_u:lal_3.3_0": "vyavalokayantaḥ khalu jambusāhvayaṃ yaḥ kṣatriyo rājakulo mahātmā /",
    "S04bsu022_u:lal_3.3_1": "sarvān sadoṣānanucintayantaḥ śākyaṃ kulaṃ cādṛśu vītadoṣam //",
    "S04bsu022_u:lal_3.4_0": "śuddhodano rājakule kulīno narendravaṃśe suviśuddhagātraḥ /",
    "S04bsu022_u:lal_3.4_1": "ṛddhaṃ ca sphītaṃ ca nirākulaṃ ca sagauravaṃ sajjanadhārmikaṃ ca //",
    "S04bsu022_u:lal_3.5_0": "anye 'pi sattvāḥ kapilāhvaye pure sarve suśuddhāśaya dharmayuktāḥ /",
    "S04bsu022_u:lal_3.5_1": "udyānaārāmavihāramaṇḍitā kapilāhvaye śobhati janmabhūmiḥ //",
    "S04bsu022_u:lal_3.6_0": "sarve mahānagna balairupetā vistīrṇahastī navaratnavanti /",
    "S04bsu022_u:lal_3.6_1": "iṣvastraśikṣāsu ca pāramiṃ gatā na cāparaṃ hiṃsiṣu jīvitārtham //",
    "S04bsu022_u:lal_3.7_0": "śuddhodanasya pramadā pradhānā nārīsahasreṣu hi sāgraprāptā /",
    "S04bsu022_u:lal_3.7_1": "manoramā māyakṛteva bimbaṃ nāmena sā ucyati māyādevī //",
    "S04bsu022_u:lal_3.8_0": "surūparūyā yatha devakanyā suvibhaktagātrā śubhanirmalāṅgī /",
    "S04bsu022_u:lal_3.8_1": "na so 'sti devo na ca mānuṣo vā yo māya dṛṣṭvātha labheta tṛptim //",
    "S04bsu022_u:60_0": "na rāgaraktā na ca doṣaduṣṭā ślakṣṇā mṛdū sā ṛjusnigdhavākyā /",
    "S04bsu022_u:lal_3.9_0": "na rāgaraktā na ca doṣaduṣṭā ślakṣṇā mṛdū sā ṛjusnigdhavākyā /",
    "S04bsu022_u:lal_3.9_1": "[Vaidya_20]",
    "S04bsu022_u:lal_3.9_2": "akarkaśā cāparuṣā ca saumyā smitīmukhā sā bhrukuṭīprahīṇā //",
    "S04bsu022_u:lal_3.10_0": "hrīmā vyapatrāpiṇī dharmacāriṇī nirmāṇa astabdha acañcalā ca /",
    "S04bsu022_u:lal_3.10_1": "anīrṣukā cāpyaśaṭhā amāyā tyāgānuraktā sahamaitracittā //",
    "S04bsu022_u:lal_3.11_0": "karmekṣiṇī mithyaprayogahīnā satye sthitā kāyamanaḥsusaṃvṛtā /",
    "S04bsu022_u:lal_3.11_1": "strīdoṣajālaṃ bhuvi yatprabhūtaṃ sarvaṃ tato 'syāḥ khalu naiva vidyate //",
    "S04bsu022_u:lal_3.12_0": "na vidyate kanya manuṣyaloke gandharvaloke 'tha ca devaloke /",
    "S04bsu022_u:lal_3.12_1": "māyāya devīya samā kuto 'ntarī pratirūpa sā vai jananī maharṣeḥ //",
    "S04bsu022_u:lal_3.13_0": "jātīśatāṃ pañcamanūnakāri sā bodhisattvasya babhūva mātā /",
    "S04bsu022_u:lal_3.13_1": "pitā ca śuddhodanu tatra tatra pratirūpa tasmājjananī guṇānvitā //",
    "S04bsu022_u:lal_3.14_0": "vratastha sā tiṣṭhati tāpasīva vratānucārī sahadharmacāriṇī /",
    "S04bsu022_u:lal_3.14_1": "rājñābhyanujñāta varapralabdhā dvātriṃśa māsāmava kāma sevahi //",
    "S04bsu022_u:lal_3.15_0": "yatra pradeśe sthihate niṣīdate śayyāgatā ca kramaṇaṃ ca tasyāḥ /",
    "S04bsu022_u:lal_3.15_1": "obhāsito bhoti sadevabhāgo ābhāya tasyāḥ śubhakarmaniṣṭhayā //",
    "S04bsu022_u:61_0": "na so 'sti devāsura mānuṣo vā yo rāgacittena samartha prekṣitum /",
    "S04bsu022_u:lal_3.16_0": "na so 'sti devāsura mānuṣo vā yo rāgacittena samartha prekṣitum /",
    "S04bsu022_u:lal_3.16_1": "[Vaidya_21]",
    "S04bsu022_u:lal_3.16_2": "paśyanti mātāṃ duhitāṃ ca sarve īryāpatheṣṭāryaguṇopapetā //",
    "S04bsu022_u:lal_3.17_0": "māyāya devyāḥ śubhakarmahetunā vivardhate rājakulaṃ viśālam /",
    "S04bsu022_u:lal_3.17_1": "pradeśarājñāmapi cāpracāro vivardhate kīrti yaśaśca pārthive //",
    "S04bsu022_u:lal_3.18_0": "yathā ca māyā pratirūpabhājanaṃ yathāryasattvaḥ paramaṃ virājate /",
    "S04bsu022_u:lal_3.18_1": "paśyeta evāvadhikaṃ guṇānvitā dayā sutā sā jananī ca māyā //",
    "S04bsu022_u:lal_3.19_0": "jambudhvaje 'nyā na hi sāsti nārī yasyā samarthā dharituṃ narottamaḥ /",
    "S04bsu022_u:lal_3.19_1": "anyatra devyātiguṇānvitāyā daśanāgasāhasrabalaṃ hi yasyāḥ //",
    "S04bsu022_u:lal_3.20_0": "evaṃ hi te devasutā mahātmā saṃbodhisattvāśca viśālaprajñā /",
    "S04bsu022_u:lal_3.20_1": "varṇanti māyāṃ jananīṃ guṇānvitāṃ pratirūpa sā śākyakulanandanasya //",
    "S04bsu022_u:62_0": "iti //",
    "S04bsu022_u:63_0": "iti śrīlalitavistare kulapariśuddhiparivarto nāma tṛtīyo 'dhyāyaḥ //",
    "S04bsu022_u:65_0": "START Parivarta 4",
    "S04bsu022_u:66_0": "[Vaidya_22]",
    "S04bsu022_u:67_0": "dharmālokamukhaparivartaścaturthaḥ /",
    "S04bsu022_u:68_0_0": "iti hi bhikṣavo bodhisattvo janmakulaṃ vyavalokya uccadhvajaṃ nāma tuṣitālaye mahāvimānaṃ catuḥṣaṣṭiyojanānyāyāmavistāreṇa",
    "S04bsu022_u:68_0_1": "yasmin bodhisattvaḥ saṃniṣadya tuṣitebhyo devebhyo dharmaṃ deśayati sma,",
    "S04bsu022_u:68_1": "taṃ mahāvimānaṃ bodhisattvo 'bhirohati sma /",
    "S04bsu022_u:68_2_0": "abhiruhya ca sarvān tuṣitakāyikān devaputrānāmantrayate sma - saṃnipatantu bhavantaḥ cyutyākāraprayogaṃ nāma dharmānusmṛticaryānuśāsanīṃ",
    "S04bsu022_u:68_2_1": "paścimaṃ bodhisattvasyāntikāddharmaśravaṇaṃ śroṣyatheti /",
    "S04bsu022_u:68_3": "idaṃ khalvapi vacanaṃ śrutvā sarve tuṣitakāyikā devaputrāḥ sāpsarogaṇāstasmin vimāne saṃnipatanti sma /",
    "S04bsu022_u:69_0": "tatra bodhisattvena caturmahādvīpake lokadhātuvistarapramāṇo maṇḍalamātrādhiṣṭhito 'bhūt,",
    "S04bsu022_u:69_1": "tāvaccitrastāvaddarśanīyastāvatsvalaṃkṛtastāvatsuruciro yāvatsarve kāmāvacarā devā rūpāvacarāśca devaputrāḥ sveṣu bhavanavyūheṣu śmaśānasaṃjñāmutpādayāmāsuḥ /",
    "S04bsu022_u:70_0_0": "tatra bodhisattvaḥ svapuṇyavipākaniṣyandaparimaṇḍite siṃhāsane niṣīdati sma anekamaṇiratnapādapratyupte anekapuṣpasaṃstarasaṃskṛte",
    "S04bsu022_u:70_0_1": "anekadivyagandhavāsopavāsite anekasāravaragandhanirdhūpite anekavarṇadivyapuṣpagandhasaṃstarasaṃskṛte anekamaṇiratnakṛtaśatasahasraprabhojjvālitatejasi",
    "S04bsu022_u:70_0_2": "anekamaṇiratnajālasaṃchanne anekakiṃkiṇījālasamīritābhinādite anekaratnaghaṇṭāśatasahasraraṇitanirghoṣe anekaratnajālaśatasahasraparisphuṭe",
    "S04bsu022_u:70_0_3": "anekaratnagaṇaśatasahasrasaṃchādite anekapaṭṭaśatasahasrābhipralambite anekapaṭṭadāmamālyaśatasahasrasamalaṃkṛte anekāpsaraḥśatasahasranṛtyagītavāditaparigīte",
    "S04bsu022_u:70_0_4": "anekaguṇaśatasahasravarṇite anekalokapālaśatasahasrānupālite anekaśakraśatasahasranamaskṛte anekabrahmaśatasahasrapraṇate",
    "S04bsu022_u:70_0_5": "anekabodhisattvakoṭīniyutaśatasahasraparigṛhīte daśadiganekabuddhakoṭīniyutaśatasahasrasamanvāhṛte aparimitakalpakoṭīniyutaśatasahasrapāramitāsaṃbhārapuṇyavipākaniṣyandasamudgate /",
    "S04bsu022_u:70_1": "iti hi bhikṣava evaṃguṇasamanvāgate siṃhāsane niṣadya bodhisattvastāṃ mahatīṃ devaparṣadamāmantrayate sma - vyavalokayata mārṣā bodhisattvasya kāyaṃ śatapuṇyalakṣaṇasamalaṃkṛtam /",
    "S04bsu022_u:70_2": "vyavalokayata pūrvadakṣiṇapaścimottarāsvadha ūrdhvaṃ samantāddaśadikṣu aprameyāsaṃkhyeyāgaṇanāsamatikrāntān bodhisattvān,",
    "S04bsu022_u:70_3": "ye tuṣitavarabhavanasthāḥ sarve caramabhavābhimukhā devagaṇaparivṛtāścyavanākāraṃ devatāsaṃharṣaṇaṃ dharmālokamukhaṃ saṃprakāśayanti /",
    "S04bsu022_u:70_4": "adrākṣīt sā sarvā devaparṣad bodhisattvādhisthānena tān bodhisattvān /",
    "S04bsu022_u:70_5": "dṛṣṭvā ca punaryena bodhisattvastena sāñjaliṃ praṇamya pañcamaṇḍalairnamasyanti sma /",
    "S04bsu022_u:70_6": "evaṃ codānamudānayanti [Vaidya_23] sma - sādhu acintyamidaṃ bodhisattvādhisthānaṃ yatra hi nāma vayaṃ vyavalokitamātreṇeyanto bodhisattvān paśyāma iti /",
    "S04bsu022_u:71_0_0": "atha bodhisattvaḥ punarapi tāṃ mahatīṃ devaparṣadamāmantryaivamāha - tena hi mārṣāḥ śṛṇuta cyutyākāraṃ devatāsaṃharṣaṇaṃ",
    "S04bsu022_u:71_0_1": "dharmālokamukhaṃ yadete bodhisattvā ebhyo devaputrebhyo bhāṣante /",
    "S04bsu022_u:71_1": "aṣṭottaramidaṃ mārṣā dharmālokamukhaṃ śataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam /",
    "S04bsu022_u:71_2": "katamattadaṣṭottaraśatam? yaduta śraddhā mārṣā dharmālokamukhamabhedyāśayatāyai saṃvartate /",
    "S04bsu022_u:71_3": "prasādo dharmālokamukhamāvilacittaprasādanatāyai saṃvartate /",
    "S04bsu022_u:71_4": "prāmodyaṃ dharmālokamukhaṃ prasiddhyai saṃvartate /",
    "S04bsu022_u:71_5": "prīti dharmālokamukhaṃ cittaviśuddhyai saṃvartate /",
    "S04bsu022_u:71_6": "kāyasaṃvaro dharmālokamukhaṃ trikāyapariśuddhyai saṃvartate /",
    "S04bsu022_u:71_7": "vāksaṃvaro dharmālokamukhaṃ caturvāgdoṣaparivarjanatāyai saṃvartate /",
    "S04bsu022_u:71_8": "manaḥsaṃvaro dharmālokamukhamabhidhyāvyāpādamithyādṛṣṭiprahāṇāya saṃvartate /",
    "S04bsu022_u:71_9": "buddhānusmṛtidharmālokamukhaṃ buddhadarśanaviśuddhyai saṃvartate /",
    "S04bsu022_u:71_10": "dharmānusmṛti dharmālokamukhaṃ dharmadeśanāviśuddhyai saṃvartate /",
    "S04bsu022_u:71_11": "saṃghānusmṛti dharmālokamukhaṃ nyāyākramaṇatāyai saṃvartate /",
    "S04bsu022_u:71_12": "tyāgānusmṛti dharmālokamukhaṃ sarvopadhipratiniḥsargāyai saṃvartate /",
    "S04bsu022_u:71_13": "śīlānusmṛti dharmālokamukhaṃ praṇidhānaparipūrtyai saṃvartate /",
    "S04bsu022_u:71_14": "devatānusmṛti dharmālokamukhamudāracittatāyai saṃvartate /",
    "S04bsu022_u:71_15": "maitrī dharmālokamukhaṃ sarvopadhikapuṇyakriyāvastvabhibhāvanatāyai saṃvartate /",
    "S04bsu022_u:71_16": "karuṇā dharmālokamukhavihiṃsāparamatāyai saṃvartate /",
    "S04bsu022_u:71_17": "muditā dharmālokamukhaṃ sarvāratyapakarṣaṇatāyai saṃvartate /",
    "S04bsu022_u:71_18": "upekṣā dharmālokamukhaṃ kāmajugupsanatāyai saṃvartate /",
    "S04bsu022_u:71_19": "anityapratyavekṣā dharmālokamukhaṃ kāmarūpyārūpyarāgasamatikramāya saṃvartate /",
    "S04bsu022_u:71_20": "duḥkhapratyavekṣā dharmālokamukhaṃ praṇidhānasamucchedāya saṃvartate /",
    "S04bsu022_u:71_21": "anātmapratyavekṣā dharmālokamukhamātmānabhiniveśanatāyai saṃvartate /",
    "S04bsu022_u:71_22": "śāntapratyavekṣā dharmālokamukhamanunayāsaṃghukṣaṇatāyai saṃvartate /",
    "S04bsu022_u:71_23": "hrī dharmālokamukhamadhyātmopaśamāya saṃvartate /",
    "S04bsu022_u:71_24": "apatrāpyaṃ dharmālokamukhaṃ bahirdhāpraśamāya saṃvartate /",
    "S04bsu022_u:71_25": "satyaṃ dharmālokamukhaṃ devamanuṣyāvisaṃvādanatāyai saṃvartate /",
    "S04bsu022_u:71_26": "bhūtaṃ dharmālokamukhamātmāvisaṃvādanatāyai saṃvartate /",
    "S04bsu022_u:71_27": "dharmacaraṇaṃ dharmālokamukhaṃ dharmapratiśaraṇatāyai saṃvartate /",
    "S04bsu022_u:71_28": "triśaraṇagamanaṃ dharmālokamukhaṃ tryapāyasamatikramāya saṃvartate /",
    "S04bsu022_u:71_29": "kṛtajñatā dharmālokamukhaṃ kṛtakuśalamūlāvipraṇāśāya saṃvartate /",
    "S04bsu022_u:71_30": "kṛtaveditā dharmālokamukhaṃ parābhimanyatāyai saṃvartate /",
    "S04bsu022_u:71_31": "ātmajñatā dharmālokamukhamātmānutkarṣaṇatāyai saṃvartate /",
    "S04bsu022_u:71_32": "sattvajñatā dharmālokamukhaṃ parāpatsamānatāyai saṃvartate /",
    "S04bsu022_u:71_33": "dharmajñatā dharmālokamukhaṃ dharmānudharmapratipattyai saṃvartate /",
    "S04bsu022_u:71_34": "kālajñatā dharmālokamukhamamoghadarśanatāyai saṃvartate /",
    "S04bsu022_u:71_35": "nihatamānatā dharmālokamukhaṃ jñānatāparipūrtyai saṃvartate /",
    "S04bsu022_u:71_36": "apratihatacittatā dharmālokamukhamātmaparānurakṣaṇatāyai saṃvartate /",
    "S04bsu022_u:71_37": "anupanāho dharmālokamukhamakaukṛtyāya saṃvartate /",
    "S04bsu022_u:71_38": "adhimukti dharmālokamukhamavicikitsāparamatāyai saṃvartate /",
    "S04bsu022_u:71_39": "aśubhapratyavekṣā dharmālokamukhaṃ kāmavitarkaprahāṇāya saṃvartate /",
    "S04bsu022_u:71_40": "avyāpādo dharmālokamukhaṃ vyāpādavitarkaprahāṇāya saṃvartate /",
    "S04bsu022_u:71_41": "[Vaidya_24] amoho dharmālokamukhaṃ sarvājñānavidhamanatāyai saṃvartate /",
    "S04bsu022_u:71_42": "dharmārthikatā dharmālokamukhamarthapratiśaraṇatāyai saṃvartate /",
    "S04bsu022_u:71_43": "dharmakāmatā dharmālokamukhaṃ lokapratilambhāya saṃvartate /",
    "S04bsu022_u:71_44": "śrutaparyeṣṭi dharmālokamukhaṃ yoniśodharmapratyavekṣaṇatāyai saṃvartate /",
    "S04bsu022_u:71_45": "samyakprayogo dharmālokamukhaṃ samyakpratipattyai saṃvartate /",
    "S04bsu022_u:71_46": "nāmarūpaparijñā dharmālokamukhaṃ sarvasaṅgasamatikramāya saṃvartate /",
    "S04bsu022_u:71_47": "hetudṛṣṭisamuddhāto dharmālokamukhaṃ vidyādhimuktipratilambhāya saṃvartate /",
    "S04bsu022_u:71_48": "anunayapratighaprahāṇaṃ dharmālokamukhamanunnāmāvanāmanatāyai saṃvartate /",
    "S04bsu022_u:71_49": "skandhakauśalyaṃ dharmālokamukhaṃ duḥkhaparijñānatāyai saṃvartate /",
    "S04bsu022_u:71_50": "dhātusamatā dharmālokamukhaṃ samudayaprahāṇāya saṃvartate /",
    "S04bsu022_u:71_51": "āyatanāpakarṣaṇaṃ dharmālokamukhaṃ mārgabhāvanatāyai saṃvartate /",
    "S04bsu022_u:71_52": "anutpādakṣānti dharmālokamukhaṃ nirodhasākṣātkriyāyai saṃvartate /",
    "S04bsu022_u:71_53": "kāyagatānusmṛti dharmālokamukhaṃ kāyavivekatāyai saṃvartate /",
    "S04bsu022_u:71_54": "vedanāgatānusmṛti dharmālokamukhaṃ sarvaveditapratipraśrabdhyai saṃvartate /",
    "S04bsu022_u:71_55": "cittagatānusmṛti dharmālokamukhaṃ māyopamacittapratyavekṣaṇatāyai saṃvartate /",
    "S04bsu022_u:71_56": "dharmagatānusmṛti dharmālokamukhaṃ vitimirajñānatāyai saṃvartate /",
    "S04bsu022_u:71_57": "catvāri samyakprahāṇāni dharmālokamukhaṃ sarvākuśaladharmaprahāṇāya sarvakuśaladharmaparipūrtyai saṃvartate /",
    "S04bsu022_u:71_58": "catvāra ṛddhipādā dharmālokamukhaṃ kāyacittalaghutvāya saṃvartate /",
    "S04bsu022_u:71_59": "śraddhendriyaṃ dharmālokamukhamaparapraṇeyatāyai saṃvartate /",
    "S04bsu022_u:71_60": "vīryendriyaṃ dharmālokamukhaṃ suvicintitajñānatāyai saṃvartate /",
    "S04bsu022_u:71_61": "smṛtīndriyaṃ dharmālokamukhaṃ sukṛtakarmatāyai saṃvartate /",
    "S04bsu022_u:71_62": "samādhīndriyaṃ dharmālokamukhaṃ cittavimuktyai saṃvartate /",
    "S04bsu022_u:71_63": "prajñendriyaṃ dharmālokamukhaṃ pratyavekṣaṇajñānatāyai saṃvartate /",
    "S04bsu022_u:71_64": "śraddhābalaṃ dharmālokamukhaṃ mārabalasamatikramāya saṃvartate /",
    "S04bsu022_u:71_65": "vīryabalaṃ dharmālokamukhamavaivartikatāyai saṃvartate /",
    "S04bsu022_u:71_66": "smṛtibalaṃ dharmālokamukhamasaṃhāryatāyai saṃvartate /",
    "S04bsu022_u:71_67": "samādhibalaṃ dharmālokamukhaṃ sarvavitarkaprahāṇāya saṃvartate /",
    "S04bsu022_u:71_68": "prajñābalaṃ dharmālokamukhamanavamūḍhyatāyai saṃvartate /",
    "S04bsu022_u:71_69": "smṛtisaṃbodhyaṅgaṃ dharmālokamukhaṃ yathāvaddharmaprajānatāyai saṃvartate /",
    "S04bsu022_u:71_70": "dharmapravicayasaṃbodhyaṅgaṃ dharmālokamukhaṃ sarvadharmaparipūrtyai saṃvartate /",
    "S04bsu022_u:71_71": "vīryasaṃbodhyaṅgaṃ dharmālokamukhaṃ suvicitrabuddhitāyai saṃvartate /",
    "S04bsu022_u:71_72": "prītisaṃbodhyaṅgaṃ dharmālokamukhaṃ samādhyāyikatāyai saṃvartate /",
    "S04bsu022_u:71_73": "praśrabdhisaṃbodhyaṅgaṃ dharmālokamukhaṃ kṛtakaraṇīyatāyai saṃvartate /",
    "S04bsu022_u:71_74": "samādhisaṃbodhyaṅgaṃ dharmālokamukhaṃ samatānubodhāya saṃvartate /",
    "S04bsu022_u:71_75": "upekṣāsaṃbodhyaṅgaṃ dharmālokamukhaṃ sarvopapattijugupsanatāyai saṃvartate /",
    "S04bsu022_u:71_76": "samyagdṛṣṭi dharmālokamukhaṃ nyāyākramaṇatāyai saṃvartate /",
    "S04bsu022_u:71_77": "samyaksaṃkalpo dharmālokamukhaṃ sarvakalpavikalpaparikalpaprahāṇāya saṃvartate /",
    "S04bsu022_u:71_78": "samyagvāg dharmālokamukhaṃ sarvākṣararutaghoṣavākyapathapratiśrutkāsamatānubodhanatāyai saṃvartate /",
    "S04bsu022_u:71_79": "samyakkarmānto dharmālokamukhamakarmāvipākatāyai saṃvartate /",
    "S04bsu022_u:71_80": "samyagājīvo dharmālokamukhaṃ sarveṣaṇapratipraśrabdhyai saṃvartate /",
    "S04bsu022_u:71_81": "samyagvyāyāmo dharmālokamukhaṃ paratīragamanāya saṃvartate /",
    "S04bsu022_u:71_82": "samyaksmṛti dharmālokamukhamasmṛtyamanasikāratāyai saṃvartate /",
    "S04bsu022_u:71_83": "samyaksamādhi dharmālokamukhamakopyacetaḥsamādhipratilambhāya saṃvartate /",
    "S04bsu022_u:71_84": "bodhicittaṃ dharmālokamukhaṃ triratnavaṃśānupacchedāya saṃvartate /",
    "S04bsu022_u:71_85": "āśayo dharmālokamukhaṃ hīnayānāspṛhaṇatāyai saṃvartate /",
    "S04bsu022_u:71_86": "adhyāśayo dharmālokamukhamudārabuddhadharmādyālambanatāyai [Vaidya_25] saṃvartate /",
    "S04bsu022_u:71_87": "prayogo dharmālokamukhaṃ sarvakuśaladharmaparipūrtyai saṃvartate /",
    "S04bsu022_u:71_88": "dānapāramitā dharmālokamukhaṃ lakṣaṇānuvyañjanabuddhakṣatrapariśuddhyai matsarisattvaparipācanatāyai saṃvartate /",
    "S04bsu022_u:71_89": "śīlapāramitā dharmālokamukhaṃ sarvākṣaṇāpāyasamatikramāya duḥśīlasattvaparipācanatāyai saṃvartate /",
    "S04bsu022_u:71_90": "kṣāntipāramitā dharmālokamukhaṃ sarvavyāpādakhiladoṣamānamadadarpaprahāṇāya vyāpannacittasattvaparipācanatāyai saṃvartate /",
    "S04bsu022_u:71_91": "vīryapāramitā dharmālokamukhaṃ sarvakuśalamūladharmāraṅgottāraṇāya kuśīdasattvaparipācanatāyai saṃvartate /",
    "S04bsu022_u:71_92": "dhyānapāramitā dharmālokamukhaṃ sarvajñānābhijñotpādāya vikṣiptacittasattvaparipācanatāyai saṃvartate /",
    "S04bsu022_u:71_93": "prajñāpāramitā dharmālokamukhamavidyāmohatamondhakāropalambhadṛṣṭiprahāṇāya duṣprajñasattvaparipācanatāyai saṃvartate /",
    "S04bsu022_u:71_94": "upāyakauśalaṃ dharmālokamukhaṃ yathādhimuktasattveryāpathasaṃdarśanāya sarvabuddhadharmāvidhamanatāyai saṃvartate /",
    "S04bsu022_u:71_95": "catvāri saṃgrahavastūni dharmālokamukhaṃ sattvasaṃgrahāya saṃbodhiprāptasya ca dharmasaṃpratyavekṣaṇatāyai saṃvartate /",
    "S04bsu022_u:71_96": "sattvaparipāko dharmālokamukhamātmasukhānadhyavasānāyāparikhedatāyai saṃvartate /",
    "S04bsu022_u:71_97": "saddharmaparigraho dharmālokamukhaṃ sarvasattvasaṃkleśaprahāṇāya saṃvartate /",
    "S04bsu022_u:71_98": "puṇyasaṃbhāro dharmālokamukhaṃ sarvasattvopajīvyatāyai saṃvartate /",
    "S04bsu022_u:71_99": "jñānasaṃbhāro dharmālokamukhaṃ daśabalapratipūrtyai saṃvartate /",
    "S04bsu022_u:71_100": "śamathasaṃbhāro dharmālokamukhaṃ tathāgatasamādhipratilambhāya saṃvartate /",
    "S04bsu022_u:71_101": "vidarśanāsaṃbhāro dharmālokamukhaṃ prajñācakṣuḥpratilambhāya saṃvartate /",
    "S04bsu022_u:71_102": "pratisaṃvidavatāro dharmālokamukhaṃ dharmacakṣuḥpratilambhāya saṃvartate /",
    "S04bsu022_u:71_103": "pratiśaraṇāvatāro dharmālokamukhaṃ buddhacakṣuḥpariśuddhyai saṃvartate /",
    "S04bsu022_u:71_104": "dhāraṇīpratilambho dharmālokamukhaṃ sarvabuddhabhāṣitādhāraṇatāyai saṃvartate /",
    "S04bsu022_u:71_105": "pratibhānapratilambho dharmālokamukhaṃ sarvasattvasubhāṣitasaṃtoṣaṇāyai saṃvartate /",
    "S04bsu022_u:71_106": "ānulomikadharmakṣānti dharmālokamukhaṃ sarvabuddhadharmānulomanatāyai saṃvartate /",
    "S04bsu022_u:71_107": "anutpattikadharmakṣānti dharmālokamukhaṃ vyākaraṇapratilambhāya saṃvartate /",
    "S04bsu022_u:71_108": "avaivartikabhūmi dharmālokamukhaṃ sarvabuddhadharmapratipūrtyai saṃvartate /",
    "S04bsu022_u:71_109": "bhūmerbhūmisaṃkrāntijñānaṃ dharmālokamukhaṃ sarvajñajñānābhiṣekatāyai saṃvartate /",
    "S04bsu022_u:71_110_0": "abhiṣekabhūmi dharmālokamukhamavakramaṇajanmābhiniṣkramaṇaduṣkaracaryābodhimaṇḍopasaṃkramaṇamāra - dhvaṃsanabodhivibodhanadharmacakrapravartanamahāparinirvāṇasaṃdarśanatāyai",
    "S04bsu022_u:71_110_1": "saṃvartate /",
    "S04bsu022_u:71_111": "idaṃ tanmārṣā aṣṭottaraṃ dharmālokamukhaśataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam /",
    "S04bsu022_u:72_0": "asmin khalu punarbhikṣavo dharmālokamukhaparivarte bodhisattvena nirdiśyamāne tasyāṃ devaparṣadi caturaśīterdevaputrasahasrāṇāmanuttarāyāṃ samyaksaṃbodhau cittānyutpadyante /",
    "S04bsu022_u:72_1": "dvātriṃśateśca devaputrasahasrāṇāṃ pūrvaparikarmakṛtānāmanutpattikeṣu dharmeṣu kṣāntipratilambho 'bhūt /",
    "S04bsu022_u:72_2": "ṣaṭtriṃśateśca devaputranayutānāṃ virajo vigatamalaṃ dharmeṣu dharmacakṣurviśuddham /",
    "S04bsu022_u:72_3": "sarvāvacca tuṣitavarabhavanaṃ jānumātraṃ divyaiḥ puṣpaiḥ saṃchāditamabhūt /",
    "S04bsu022_u:73_0": "iti hi bhikṣavo bodhisattvastasyā devaparṣado bhūyasyā mātrayā saṃharṣaṇārthaṃ tasyāṃ velāyāmimāṃ gāthāmabhāṣata -",
    "S04bsu022_u:lal_4.1_0": "tuṣitavarabhavananilayādyadā cyavati nāyakaḥ puruṣasiṃhaḥ /",
    "S04bsu022_u:lal_4.1_1": "āmantrayate devān pramādamakhilaṃ visarjayata //",
    "S04bsu022_u:lal_4.2_0": "yā kāci rativiyūhā divyā mahasā vicintitā śrīmān /",
    "S04bsu022_u:lal_4.2_1": "sarvaśubhakarmahetoḥ phalamidaṃ śṛṇurasya karmasya //",
    "S04bsu022_u:lal_4.3_0": "tasmādbhavata kṛtajñā apūrvaśubhasaṃcayaṃ kṣapitveha /",
    "S04bsu022_u:lal_4.3_1": "mā gacchata punarapāyānasādhvasukhavedanā yatra //",
    "S04bsu022_u:lal_4.4_0": "dharmaśca yaḥ śruto 'yaṃ mamāntike gauravamupajanitvā /",
    "S04bsu022_u:lal_4.4_1": "tatra pratipadyathā prāpsyatha niyataṃ sukhamanantam //",
    "S04bsu022_u:lal_4.5_0": "sarvamanitya kāmā adhruvaṃ na ca śāśvatā api na kalpāḥ /",
    "S04bsu022_u:lal_4.5_1": "māyāmarīcisadṛśā vidyutphenopamā capalāḥ //",
    "S04bsu022_u:lal_4.6_0": "na ca kāmaguṇaratībhiḥ tṛptirlavaṇodakaṃ yathā pītvā /",
    "S04bsu022_u:lal_4.6_1": "te tṛpta yeṣa prajñā āryā lokottarā virajā //",
    "S04bsu022_u:lal_4.7_0": "na taraṅgatulyakalpāḥ saṃgīti ca apsarobhi saṃvāsaḥ /",
    "S04bsu022_u:lal_4.7_1": "anyonyagamayuktā yathaiva sāmāyi kāmaṃ ca //",
    "S04bsu022_u:lal_4.8_0": "na ca saṃskṛte sahāyā na mitra jñātījano ca parivārāḥ /",
    "S04bsu022_u:lal_4.8_1": "anyatra karma sukṛtādanubandhati pṛṣṭhato yāti //",
    "S04bsu022_u:lal_4.9_0": "tasmātsahitasamagrā anyonyaṃ maitracitta hitacittāḥ /",
    "S04bsu022_u:lal_4.9_1": "dharmacaraṇaṃ carethāḥ sucaritacaraṇā na tapyante //",
    "S04bsu022_u:lal_4.10_0": "buddhamanusmarethā dharmaṃ saṃghaṃ tathāpramādaṃ ca /",
    "S04bsu022_u:lal_4.10_1": "śrutaśīladānaniratā kṣāntyā saurabhyasaṃpannāḥ //",
    "S04bsu022_u:lal_4.11_0": "duḥkhamanityamanātmā nirīkṣathā yoniśo imā dharmā /",
    "S04bsu022_u:lal_4.11_1": "hetupratyayayuktā vartante 'svāmikā jaḍābuddhyā //",
    "S04bsu022_u:lal_4.12_0": "yā kāci ṛddhi mahyaṃ paśyata pratibhāṃ ca jñānaguṇatāṃ ca /",
    "S04bsu022_u:lal_4.12_1": "sarvaśubhakarmahetoḥ śīlena śrutena cāpramādena //",
    "S04bsu022_u:lal_4.13_0": "anuśiṣyadhvaṃ mahyaṃ śīlena śrutena cāpramādena /",
    "S04bsu022_u:lal_4.13_1": "dānadamasaṃyamenā sattvārtha hitārtha mitrārthaḥ //",
    "S04bsu022_u:lal_4.14_0": "na ca vākyarutaraveṇā śakyāḥ saṃpādituṃ kuśaladharmān /",
    "S04bsu022_u:lal_4.14_1": "pratipattimārabhethā yathā ca vadathā tatha karothā //",
    "S04bsu022_u:lal_4.15_0": "mā khalu parāvakāśaṃ svayaṃ yatadhvaṃ sadā prayatnena /",
    "S04bsu022_u:lal_4.15_1": "na ca kaści kṛtva dadate na cāpyakṛtvā bhavati siddhiḥ //",
    "S04bsu022_u:lal_4.16_0": "samanusmarathā pūrve yadduḥkhaṃ saṃsāre ciramanubhūtam /",
    "S04bsu022_u:lal_4.16_1": "na ca nirvṛtī virāgo samanugato mithya niyataiva //",
    "S04bsu022_u:lal_4.17_0": "tasmātkṣaṇaṃ labhitvā mitraṃ pratirūpa deśavāsaṃ ca /",
    "S04bsu022_u:lal_4.17_1": "śreṣṭhaṃ ca dharmaśravaṇaṃ śametha rāgādikān kleśān //",
    "S04bsu022_u:lal_4.18_0": "mānamadadarpavigatāḥ sadārjavāmandavāśca aśaṭhāśca /",
    "S04bsu022_u:lal_4.18_1": "nirvāṇagatiparāyaṇa yujyata mārgābhisamayāya //",
    "S04bsu022_u:lal_4.19_0": "mohakaluṣāndhakāraṃ prajñāpradīpena vidhamathā sarvam /",
    "S04bsu022_u:lal_4.19_1": "sānuśayadoṣajālaṃ vidārayata jñānavajreṇa //",
    "S04bsu022_u:lal_4.20_0": "kimapi subahu vadeyaṃ dharmaṃ yuṣmākamarthasaṃyuktam /",
    "S04bsu022_u:lal_4.20_1": "na ca tatravatiṣṭhethā na tatra dharmasya aparādhaḥ //",
    "S04bsu022_u:lal_4.21_0": "bodhiryathā mi prāptā (syād) dharmaṃ ca pravarṣayedamṛtagāmim /",
    "S04bsu022_u:lal_4.21_1": "punarapi viśuddhacittā upetha varadharmaśravaṇāya //",
    "S04bsu022_u:74_0": "iti //",
    "S04bsu022_u:75_0": "iti śrīlalitavistare dharmālokamukhaparivarto nāma caturtho 'dhyāyaḥ //",
    "S04bsu022_u:77_0": "START Parivarta 5",
    "S04bsu022_u:78_0": "[Vaidya_28]",
    "S04bsu022_u:79_0": "pracalaparivartaḥ pañcamaḥ /",
    "S04bsu022_u:80_0_0": "iti hi bhikṣavo bodhisattvastāṃ mahatīṃ devaparṣadamanayā dharmyayā kathayā saṃdarśya samādāpya samuttejya saṃpraharṣya kṣamāpayitvā",
    "S04bsu022_u:80_0_1": "maṅgalyāṃ devaparṣadamāmantrayate sma - gamiṣyāmyahaṃ mārṣā jambudvīpam /",
    "S04bsu022_u:80_1": "mayā pūrvabodhisattvacaryāṃ caratā sattvāścaturbhiḥ saṃgrahavastubhirnimantritā dānena priyavadyenārthakriyayā samānārthatayā ca /",
    "S04bsu022_u:80_2": "tadayuktametanmārṣā mama bhavedakṛtajñatā ca,",
    "S04bsu022_u:80_3": "yadahamanuttarāyāṃ samyaksaṃbodhau nābhisaṃbuddheyam /",
    "S04bsu022_u:81_0": "atha te tuṣitakāyikā devaputrā rudanto bodhisattvasya caraṇau parigṛhyaivamāhuḥ - idaṃ khalu satpuruṣa tuṣitabhavanaṃ tvayā vihīnaṃ na bhrājiṣyate /",
    "S04bsu022_u:81_1": "atha bodhisattvastāṃ mahatī devaparṣadamevamāha - ayaṃ maitreyo bodhisattvo yuṣmākaṃ dharmaṃ deśayiṣyati /",
    "S04bsu022_u:81_2": "atha bodhisattvaḥ svakācchirasaḥ paṭṭamaulaṃ cāvatārya maitreyasya bodhisattvasya śirasi pratiṣṭhāpayāmāsa /",
    "S04bsu022_u:81_3": "evaṃ cāvocat - mamāntareṇa tvaṃ satpuruṣa anuttarāṃ samyaksaṃbodhimabhisaṃbhotsyase /",
    "S04bsu022_u:82_0_0": "atha bodhisattvo maitreyaṃ bodhisattvaṃ tuṣitabhavane 'bhiniṣadya punarapi tāṃ mahatīṃ devaparṣadamāmantrayate sma - kīdṛśenāhaṃ",
    "S04bsu022_u:82_0_1": "mārṣā rūpeṇa mātuḥ kukṣāvavakrāmeyam? tatra kecidāhuḥ - mārṣā mānavakarūpeṇa /",
    "S04bsu022_u:82_1": "kecidāhuḥ - śakrarūpeṇa / kecidāhuḥ - brahmarūpeṇa / kecidāhuḥ - mahārājikarūpeṇa /",
    "S04bsu022_u:82_2": "kecidāhuḥ - vaiśravaṇarūpeṇa /",
    "S04bsu022_u:82_3": "kecidāhuḥ - gandharvarūpeṇa /",
    "S04bsu022_u:82_4": "kecidāhuḥ - kinnararūpeṇa / kecidāhuḥ - mahoragarūpeṇa / kecidāhuḥ - maheśvararūpeṇa /",
    "S04bsu022_u:82_5_0": "kecidāhuḥ - candrarūpeṇa / kecidāhuḥ - sūryarūpeṇa / kecidāhuḥ - garuḍarūpeṇa / tatrogratejo nāma brahmakāyiko devaputraḥ",
    "S04bsu022_u:82_5_1": "pūrvarṣijanmacyuto 'vaivartiko 'nuttarāyāḥ samyaksaṃbodheḥ,",
    "S04bsu022_u:82_6": "sa evamāha - yathā brāhmaṇānāṃ mantravedaśāstrapāṭheṣvāgacchati,",
    "S04bsu022_u:82_7": "tādṛśenaiva rūpeṇa bodhisattvo mātuḥ kukṣāvavakrāmitavyaḥ /",
    "S04bsu022_u:82_8": "tatpunaḥ kīdṛśam? gajavaramahāpramāṇaḥ ṣaḍdanto hemajālasaṃkāśaḥ suruciraḥ suraktaśīrṣaḥ sphuṭitagalitarūpavān /",
    "S04bsu022_u:82_9": "etacchrutvā rūpaṃ brāhmaṇavedaśāstratattvajño vyākarṣitaśca /",
    "S04bsu022_u:82_10": "ito vai bhāvī dvātriṃśallakṣaṇopetaḥ /",
    "S04bsu022_u:83_0": "iti hi bhikṣavo bodhisattvo janmakālamavalokya tuṣitavarabhavanasthaḥ evaṃ rājñaḥ śuddhodanasya gṛhavare aṣṭau pūrvanimittānyupadarśayati sma /",
    "S04bsu022_u:83_1_0": "katamānyaṣṭau? tadyathā - vyapagatatṛṇakhāṇukaṇṭakaśarkarakaḍhalyanirmalaṃ suṣiktaṃ suśodhitamanākulavātatamorajovigatadaṃśakamakṣikāpataṅgasarīsṛpāpagatamavakīrṇakusumaṃ",
    "S04bsu022_u:83_1_1": "samaṃ pāṇitalajātaṃ tadgṛhaṃ saṃsthitamabhūt /",
    "S04bsu022_u:83_2": "idaṃ prathamaṃ pūrvanimittaṃ prādurabhūt /",
    "S04bsu022_u:84_0": "ye ca himavatparvatarājanivāsinaḥ patraguptaśukasārikākokilahaṃsakroñcamayūracakravākakuṇālakalaviṅkajīvaṃjīvakādayo vicitrarucirapakṣā manojñapriyabhāṣiṇaḥ śakunigaṇāḥ,",
    "S04bsu022_u:84_1_0": "te āgatya rājñaḥ [Vaidya_29] śuddhodanasya gṛhavare vitardiniryūhatoraṇagavākṣaharmyakūṭāgāraprāsādataleṣu sthitvā pramuditāḥ",
    "S04bsu022_u:84_1_1": "prītisaumanasyajātāḥ svakasvakāni rutānyudāharanti sma /",
    "S04bsu022_u:84_2": "iti dvitīyaṃ pūrvanimittaṃ prādurabhūt /",
    "S04bsu022_u:85_0": "ye ca rājñaḥ śuddhodanasyārāmaramaṇīyeṣu vanaramaṇīyeṣu codyānaramaṇīyeṣu nānāpuṣpaphalavṛkṣānānartukārikāḥ,",
    "S04bsu022_u:85_1": "te sarve saṃpuṣpitāḥ saṃkusumitā abhūvan /",
    "S04bsu022_u:85_2": "idaṃ tṛtīyaṃ pūrvanimittaṃ prādurabhūt /",
    "S04bsu022_u:86_0": "yāśca rājñaḥ śuddhodanasya puṣkariṇyo jalaparibhogyasthāḥ,",
    "S04bsu022_u:86_1": "tāḥ sarvāḥ śakaṭacakrapramāṇairanekakoṭīniyutaśatasahasrapatraiḥ padmaiḥ saṃchāditā abhūvan /",
    "S04bsu022_u:86_2": "idaṃ caturthaṃ pūrvanimittaṃ prādurabhūt /",
    "S04bsu022_u:87_0": "ye ca rājñaḥ śuddhodanasya gṛhavare bhājanaviṣaye sarpistailamadhuphāṇitaśarkarādyānāṃ te paribhujyamānāḥ kṣayaṃ na gacchanti sma /",
    "S04bsu022_u:87_1": "paripūrṇā eva saṃdṛśyante sma /",
    "S04bsu022_u:87_2": "idaṃ pañcamaṃ pūrvanimittaṃ prādūrabhūt /",
    "S04bsu022_u:88_0": "ye ca rājñaḥ śuddhodanasya gṛhavarapradhāne mahatyantaḥpure bherīmṛdaṅgapaṇavatūṇavavīṇāveṇuvallakīsaṃpatāḍaprabhṛtayastūryabhāṇḍāḥ,",
    "S04bsu022_u:88_1": "te sarve svayamaghaṭṭitā eva manojñaśabdaṃ muñcanti sma /",
    "S04bsu022_u:88_2": "idaṃ ṣaṣṭhaṃ pūrvanimittaṃ prādurabhūt /",
    "S04bsu022_u:89_0": "yāni ca rājñaḥ śuddhodanasya gṛhavarapradhāne suvarṇarūpyamaṇimuktāvaidūryaśaṅkhaśilāpravālādīnāṃ ratnānāṃ bhājanāni,",
    "S04bsu022_u:89_1": "tāni sarvāṇi niravaśeṣaṃ vivṛtavimalaviśuddhaparipūrṇānyevaṃ virocante sma /",
    "S04bsu022_u:89_2": "idaṃ saptamaṃ pūrvanimittaṃ prādurabhūt /",
    "S04bsu022_u:90_0": "vimalaviśuddhayā candrasūryajihmīkaraṇayā prabhayā kāyacittodbilyasaṃjananyā tadgṛhaṃ samantādavabhāsitamabhūt /",
    "S04bsu022_u:90_1": "idamaṣṭamaṃ pūrvanimittaṃ prādurabhūt /",
    "S04bsu022_u:91_0_0": "māyā ca devī snātānuliptagātrā vividhābharaṇaviṣkambhitabhujā suślakṣṇasulīlavastravaradhāriṇī prītiprāmodyaprasādapratilabdhā",
    "S04bsu022_u:91_0_1": "sārdhaṃ daśabhiḥ strīsahasraiḥ parivṛtā puraskṛtā rājñaḥ śuddhodanasya saṃgītiprāsāde sukhopaviṣṭasyāntikamupasaṃkramya dakṣiṇe",
    "S04bsu022_u:91_0_2": "pārśve ratnajālapratyupte bhadrāsane niṣadya smitamukhī vyapagatabhṛkuṭikā prahasitavadanā rājānaṃ śuddhodanamābhirgāthābhirabhāṣat",
    "S04bsu022_u:91_0_3": "-",
    "S04bsu022_u:lal_5.1_0": "sādho śṛṇuṣva mama pārthiva bhūmipālā yācāmi te nṛpatiradya varaṃ prayaccha /",
    "S04bsu022_u:lal_5.1_1": "abhiprāyu mahya yatha cittamanaḥpraharṣaṃ tanme śṛṇuṣva bhava prītamanā udagraḥ //",
    "S04bsu022_u:lal_5.2_0": "gṛhṇāmi deva vrataśīlavaropavāsaṃ aṣṭāṅgapoṣadhamahaṃ jagi maitracittā /",
    "S04bsu022_u:lal_5.2_1": "prāṇeṣu hiṃsaviratā sada śuddhabhāvā premaṃ yathātmani pareṣu tathā karomi //",
    "S04bsu022_u:lal_5.3_0": "stainyādvivarjitamanā madalobhahīnā kāmeṣu mithya nṛpate na samācariṣye /",
    "S04bsu022_u:lal_5.3_1": "satye sthitā apiśunā paruṣaprahīṇā saṃdhipralāpamaśubhaṃ na samācariṣye //",
    "S04bsu022_u:lal_5.4_0": "vyāpādadoṣakhilamohamadaprahīṇā sarvā abhidhya vigatā svadhanena tuṣṭā /",
    "S04bsu022_u:lal_5.4_1": "samyakprayukta akuhānilayā anirṣyu karmā yathā daśa ime kuśalā cariṣye //",
    "S04bsu022_u:lal_5.5_0": "mā tvaṃ narendra mayi kāmatṛṣāṃ kuruṣva śīlavrateṣvabhiratāya susaṃvṛtāya /",
    "S04bsu022_u:lal_5.5_1": "mā te apuṇya nṛpate bhavi dīrgharātramanumodayā hi mama śīlavratopavāsam //",
    "S04bsu022_u:lal_5.6_0": "chando mameṣa nṛpate praviśādya śīghraṃ prāsādaharmyaśikhare sthita dhārtarāṣṭre /",
    "S04bsu022_u:lal_5.6_1": "sakhibhiḥ sadā parivṛtā sukha modayeyaṃ puṣpābhikīrṇaśayane mṛduke sugandhe //",
    "S04bsu022_u:lal_5.7_0": "na ca kāñcukīya puruṣā na pi dārakāśca na ca istri prākṛta mamā purataḥ sthiheyā /",
    "S04bsu022_u:lal_5.7_1": "no cāmanāpa mama rūpa na śabdagandhān nānyatra iṣṭamadhurā śṛṇuyā suśabdān //",
    "S04bsu022_u:lal_5.8_0": "ye rodhabandhanagatāḥ parimuñca sarvān dravyāmbarāśca puruṣāndhaninaḥ kuruṣva /",
    "S04bsu022_u:lal_5.8_1": "vastrānnapāna rathayugya tathāśvayānaṃ dada saptarātrikamidaṃ jagataḥ sukhārtham //",
    "S04bsu022_u:lal_5.9_0": "no co vivādakalahā na ca roṣavākyā cānyonyamaitramanaso hitasaumyacittā /",
    "S04bsu022_u:lal_5.9_1": "asmin pure puruṣa iṣṭika dārakāśca devāśca nandanagatā sahitā ramantām //",
    "S04bsu022_u:lal_5.10_0": "na ca rājadaṇḍanabhaṭā na tathā kudaṇḍā notpīḍanā na pi ca tarjanatāḍanā vā /",
    "S04bsu022_u:lal_5.10_1": "sarvān prasannamanaso hitamaitracitta vīkṣasva deva janatāṃ yatha ekaputram //",
    "S04bsu022_u:lal_5.11_0": "śrutvaiva rāja vacanaṃ paramaṃ udagraṃ prāhāstu sarvamidameva yathā tavecchā /",
    "S04bsu022_u:lal_5.11_1": "abhiprāyu tubhya manasā svanucintitāni yadyācase tava varaṃ tadahaṃ dadāmi //",
    "S04bsu022_u:lal_5.12_0": "ājñāpyaḥ pārthivavaraḥ svakapāriṣadyāṃ prāsādaśreṣṭhaśikhare prakarotha ṛddhim /",
    "S04bsu022_u:lal_5.12_1": "puṣpābhikīrṇaruciraṃ varadhūpagandhaṃ chatrāpatākasamalaṃkṛtatālapaṃktim //",
    "S04bsu022_u:lal_5.13_0": "viṃśatsahasra raṇaśoṇḍa vicitravarmāṃ nārācaśūlaśaraśaktigṛhītakhaṅgāḥ /",
    "S04bsu022_u:lal_5.13_1": "parivārayātha dhṛtarājyamanojñaghoṣaṃ devyā 'bhayārtha karuṇāsthita rakṣamāṇā //",
    "S04bsu022_u:lal_5.14_0": "strībhistu sā parivṛtā yatha devakanyā snātānuliptapravarāmbarabhūṣitāṅgī /",
    "S04bsu022_u:lal_5.14_1": "tūryaiḥ sahasramanugītamanojñaghoṣaiḥ āruhya devyupaviveśa marutsnuṣeva //",
    "S04bsu022_u:lal_5.15_0": "divyairmahārthasuvicitrasuratnapādaiḥ svāstīrṇapuṣpavividhaiḥ śayane manojñe /",
    "S04bsu022_u:lal_5.15_1": "śayane sthitā vigalitā maṇiratnacūḍā yatha miśrakāvanagatā khalu devakanyā //",
    "S04bsu022_u:92_0_0": "atha khalu bhikṣavaścatvāro mahārājānaḥ śakraśca devānāmindraḥ suyāmaśca devaputraḥ saṃtuṣitaśca sunirmitaśca paranirmitavaśavartī",
    "S04bsu022_u:92_0_1": "ca sārthavāhaśca māraputrabrahmā ca sahāṃpatirbrahmottaraśca purohitaḥ subrahmā ca purohitaḥ prabhāvyūhābhāsvaraśca maheśvaraśca",
    "S04bsu022_u:92_0_2": "śuddhāvāsakāyikā niṣṭhāgataścākaniṣṭhaśca etāni cānyāni cānekāni devaśatasahasrāṇi saṃnipatya anyonyamevāhuḥ - ayuktametanmārṣā",
    "S04bsu022_u:92_0_3": "asmākaṃ syādakṛtajñatā ca,",
    "S04bsu022_u:92_1": "yadvayamekākinamadvitīyaṃ bodhisattvamutsṛjema /",
    "S04bsu022_u:92_2_0": "ko 'smākaṃ mārṣā utsahate [Vaidya_32] bodhisattvaṃ satatasamitamanubaddhumavakramaṇagarbhasthānajanmayauvanabhūmidārakakrīḍāntaḥpuranāṭakasaṃdarśanābhiniṣkramaṇaduṣkaracaryābodhimaṇḍopasaṃkramaṇamāradharṣaṇabodhyabhisaṃbodhanadharmacakrapravartanaṃ",
    "S04bsu022_u:92_2_1": "yāvanmahāparinirvāṇāddhitacittatayā snigdhacittatayā priyacittatayā maitracittatayā saumyacittatayā? tasyāṃ velāyāmimāṃ gāthāmabhāṣata",
    "S04bsu022_u:92_2_2": "-",
    "S04bsu022_u:lal_5.16_0": "ko votsaheta vararūpadharam anubandhayituṃ satataṃ prītamanāḥ /",
    "S04bsu022_u:lal_5.16_1": "kaḥ puṇyateja yaśasā vacasā svayamātmanecchati vibaddhayitum //",
    "S04bsu022_u:lal_5.17_0": "yasyepsitaṃ tridaśadevapure divyaiḥ sukhairhi ramituṃ satatam /",
    "S04bsu022_u:lal_5.17_1": "paramāpsarobhiriha kāmaguṇaiḥ anubaddhitāṃ vimalacandramukham //",
    "S04bsu022_u:lal_5.18_0": "tatha miśrake vanavare rucire divyākare ramitu devapure /",
    "S04bsu022_u:lal_5.18_1": "puṣpotkare kanakacūrṇanime anubandhatāṃ vimalatejadharam //",
    "S04bsu022_u:lal_5.19_0": "yasyepsitaṃ ramituḥ citrarathe tatha nandane suravadhūsahitaḥ /",
    "S04bsu022_u:lal_5.19_1": "māndāravaiḥ kusumapatracite anubandhatāmimu mahāpuruṣam //",
    "S04bsu022_u:lal_5.20_0": "yāmādhipatyamatha vā tuṣitairatha vāpi prārthayati ceśvaratām /",
    "S04bsu022_u:lal_5.20_1": "pūjāraho bhavitu sarvajage anubandhatāmimu anantayaśam //",
    "S04bsu022_u:lal_5.21_0": "yo icchati nirmitapure rucire vaśavartidevabhavane ramitum /",
    "S04bsu022_u:lal_5.21_1": "manasaiva sarvamanubhoktikriyā anubandhatāmimu guṇāgradharam //",
    "S04bsu022_u:lal_5.22_0": "māreśvaro na ca praduṣṭamanā sarvavidhaiśvaryapāragataḥ /",
    "S04bsu022_u:lal_5.22_1": "kāmeśvaro vaśitapāragato gacchatvasau hitakareṇa saha //",
    "S04bsu022_u:lal_5.23_0": "tatha kāmadhātu samatikramituṃ mati yasya brahmapuramāvasitum /",
    "S04bsu022_u:lal_5.23_1": "caturapramāṇaprabhatejadharaḥ so 'dyānubaddhatu mahāpuruṣam //",
    "S04bsu022_u:lal_5.24_0": "atha vāpi yasya manujeṣu mati varacakravartiviṣaye vipule /",
    "S04bsu022_u:lal_5.24_1": "ratnākaramabhayasaukhyadadam anubandhatāṃ vipulapuṇyadharam //",
    "S04bsu022_u:lal_5.25_0": "pṛthivīśvarastatha pi śreṣṭhisuto āḍhyo mahādhanu mahānicayaḥ /",
    "S04bsu022_u:lal_5.25_1": "parivāravānnihataśatrugaṇo gacchatvasau hitakareṇa saha //",
    "S04bsu022_u:lal_5.26_0": "rūpaṃ ca bhogamapi ceśvaratā kīrtiryaśaśca balatā guṇavatī /",
    "S04bsu022_u:lal_5.26_1": "ādeyavākya bhavi grāhyaruto brahmeśvaraṃ samupayātu vidum //",
    "S04bsu022_u:lal_5.27_0": "ye divya kāma tatha mānuṣakāṃ yo icchatī tribhavi sarvasukham /",
    "S04bsu022_u:lal_5.27_1": "dhyāne sukhaṃ ca pravivekasukhaṃ dharmeśvaraṃ samanubandhayatām //",
    "S04bsu022_u:lal_5.28_0": "rāgaprahāṇu tatha doṣamapī yo icchate tatha kileśajaham /",
    "S04bsu022_u:lal_5.28_1": "śānta praśānta upaśāntamanā so dāntacittamanuyātu laghum //",
    "S04bsu022_u:lal_5.29_0": "śaikṣā aśaikṣa tatha pratyekajinā sarvajñajñānamanuprāpuritum /",
    "S04bsu022_u:lal_5.29_1": "[Vaidya_34]",
    "S04bsu022_u:lal_5.29_2": "daśabhirbalairnaditu siṃha iva guṇasāgaraṃ samanuyātu vidum //",
    "S04bsu022_u:lal_5.30_0": "pithituṃ apāyapatha yeṣa matir vivṛtuṃ ca ṣaṅgatipathaṃ hyamṛtam /",
    "S04bsu022_u:lal_5.30_1": "aṣṭāṅgamārgagamanena gatim anubandhatāṃ gatipathāntakaram //",
    "S04bsu022_u:lal_5.31_0": "yo icchate sugata pūjayituṃ dharmaṃ ca teṣu śrutikāruṇike /",
    "S04bsu022_u:lal_5.31_1": "prāpto guṇānapi ca saṃghagatān guṇasāgaraṃ samanuyātu imam //",
    "S04bsu022_u:lal_5.32_0": "jātijarāmaraṇaduḥkhakṣaye saṃsārabandhana vimokṣayitum /",
    "S04bsu022_u:lal_5.32_1": "carituṃ viśuddhagamanāntasamaṃ so śuddhasattvamanubandhayatām //",
    "S04bsu022_u:lal_5.33_0": "iṣṭo manāpa priyu sarvajage varalakṣaṇo varaguṇopacitaḥ /",
    "S04bsu022_u:lal_5.33_1": "ātmā paraṃ ca tatha mocayituṃ priyadarśanaṃ samupayātu vidum //",
    "S04bsu022_u:lal_5.34_0": "śīlaṃ samādhi tatha prajñamayī gambhīradurdaśaduropagamam /",
    "S04bsu022_u:lal_5.34_1": "yo icchate vidu vimukti labhe so vaidyarājamanuyātu laghum //",
    "S04bsu022_u:lal_5.35_0": "ete ca anya guṇa naikavidhā upapatti saukhya tatha nirvṛtiye /",
    "S04bsu022_u:lal_5.35_1": "sarvairguṇebhi pratipūrṇa siddhaye siddhavrataṃ samanuyātu vidum //",
    "S04bsu022_u:93_0": "iti //",
    "S04bsu022_u:94_0_0": "idaṃ khalu vacanaṃ śrutvā caturaśītisahasrāṇi cāturmahārājikānāṃ devānāṃ śatasahasraṃ trayatriṃśānāṃ śatasahasraṃ yāmānāṃ",
    "S04bsu022_u:94_0_1": "śatasahasraṃ tuṣitānāṃ śatasahasraṃ nirmāṇaratīnāṃ śatasahasraṃ paranirmitavaśavartīnāṃ devānāṃ ṣaṣṭisahasrāṇi mārakāyikānāṃ",
    "S04bsu022_u:94_0_2": "pūrvaśubhakarmaniryātānāṃ aṣṭaṣaṣṭisahasrāṇi brahmakāyikānāṃ bahūni śatasahasrāṇi yāvadakaniṣṭhānāṃ devānāṃ saṃnipatitānyabhūvan /",
    "S04bsu022_u:94_1": "anye ca [Vaidya_35] bhūyaḥ pūrvadakṣiṇapaścimottarebhyo digbhyo bahūni devaśatasahasrāṇi saṃnipatitānyabhūvan /",
    "S04bsu022_u:94_2": "tebhyo ye udāratamā devaputrāste tāṃ mahatīṃ devaparṣadaṃ gāthābhirabhyabhāṣantaḥ -",
    "S04bsu022_u:lal_5.36_0": "hanta śṛṇotha vacanaṃ amareśvarāho asmin vidhānamati yādṛśatatvabhūtā /",
    "S04bsu022_u:lal_5.36_1": "tyaktārthikāmarati dhyānasukhaṃ praṇītam anubandhayāma imamuttamaśuddhasattvam //",
    "S04bsu022_u:lal_5.37_0": "okrāntapāda tatha garbhasthitaṃ mahātmaṃ pūjārahaṃ atiśayamabhipūjayāmaḥ /",
    "S04bsu022_u:lal_5.37_1": "puṇyaiḥ surakṣitamṛṣiṃ parirakṣisanto yasyāvatāra labhate na manaḥ praduṣṭam //",
    "S04bsu022_u:lal_5.38_0": "saṃgītitūryaracitaiśca suvādyakaiśca varṇāguṇāṃ kathayato guṇasāgarasya /",
    "S04bsu022_u:lal_5.38_1": "kurvāma devamanujāna praharṣaṇīyaṃ yaṃ śrutva bodhivaracitta jane janeryā //",
    "S04bsu022_u:lal_5.39_0": "puṣpābhikīrṇa nṛpateśca karoma gehaṃ kālāgurūttamasudhūpitasaumyagandham /",
    "S04bsu022_u:lal_5.39_1": "yaṃ ghrātva devamanujāśca bhavantyudagrā vigatajvarāśca sukhinaśca bhavantyarogāḥ //",
    "S04bsu022_u:lal_5.40_0": "māndāravaiśca kusumaistatha pārijātaiścandraiḥ sucandra tatha sthālavirocamānaiḥ /",
    "S04bsu022_u:lal_5.40_1": "puṣpābhikīrṇa kapilāhvaya taṃ karoma pūjārtha pūrvaśubhakarmasamudgatasya //",
    "S04bsu022_u:lal_5.41_0": "yāvacca garbhi vasate trimalairalipto yāvajjarāmaraṇa cāntakaraḥ prasūtaḥ /",
    "S04bsu022_u:lal_5.41_1": "tāvatprasannamanaso anubandhayāma eṣā matirmatidharasya karoma pūjām //",
    "S04bsu022_u:95_0": "lābhā sulabdha vipulāḥ suramānuṣāṇāṃ drakṣyanti jānu imu saptapadāṃ kramantam /",
    "S04bsu022_u:95_1": "śakraiśca brahmaṇakaraiḥ parigṛhyamānaṃ gandhodakaiḥ snapiyamāni suśuddhasattvam // Lal_5.42",
    "S04bsu022_u:lal_5.43_0": "yāvacca loki anuvartanatāṃ karoti antaḥpure vasati kāmakileśaghātī /",
    "S04bsu022_u:lal_5.43_1": "yāvacca niṣkramati rājyamapāsya sarvaṃ tāvatprasannamanaso anubandhayāmaḥ //",
    "S04bsu022_u:lal_5.44_0": "yāvadupaiti mahimaṇḍi tṛṇāṃ gṛhītvā yāvacca bodhi spṛśate vinihatya māram /",
    "S04bsu022_u:lal_5.44_1": "adhyeṣṭu brāhmaṇayutebhi pravarti cakraṃ tāvatkaroma vipulāṃ sugatasya pūjām //",
    "S04bsu022_u:lal_5.45_0": "yada buddhakāryu kṛtu bheṣyati trisahasre sattvāna koṭinayutā amṛte vinītā /",
    "S04bsu022_u:lal_5.45_1": "nirvāṇamārgamupayāsyati śītibhāvaṃ tāvanmahāśayamṛṣiṃ na jahāma sarve //",
    "S04bsu022_u:96_0": "iti //",
    "S04bsu022_u:97_0_0": "atha khalu bhikṣavaḥ kāmadhātvīśvarāṇāṃ devakanyānāṃ bodhisattvasya rūpakāyapariniṣpattiṃ dṛṣṭvā etadabhavat - kīdṛśī tvasau",
    "S04bsu022_u:97_0_1": "kanyā bhaviṣyati yā imaṃ varapravaraśuddhasattvaṃ dhārayiṣyati /",
    "S04bsu022_u:97_1_0": "tāḥ kautūhalajātā varapravarapuṣpadhūpadīpagandhamālyavilepanacūrṇacīvaraparigṛhītā divyamanomayātmabhāvapratilabdhāḥ puṇyavipākādhisthānādhisthitāḥ",
    "S04bsu022_u:97_1_1": "tasmin kṣaṇe 'marapurabhavanādantarhitāḥ kapilāhvaye mahāpuravare udyānaśatasahasraparimaṇḍite rājñaḥ śuddhodanasya gṛhe",
    "S04bsu022_u:97_1_2": "dhṛtarāṣṭre mahāprāsāde amarabhavanaprakāśe vigalitāmbaradhāriṇyaḥ śubhavimalatejapratimaṇḍitā divyābharaṇastambhitabhujāḥ",
    "S04bsu022_u:97_1_3": "śayanavaragatāṃ māyādevīmekāṅgulikayopadarśayantyo gaganatalagatāḥ parasparaṃ gāthābhirabhyabhāṣanta -",
    "S04bsu022_u:lal_5.46_0": "amarapuragatāna apsarāṇāṃ rūpa manorama dṛṣṭva bodhisattve /",
    "S04bsu022_u:lal_5.46_1": "matiriyamabhavattadā hi tāsāṃ pramada nu kīdṛśa bodhisattvamātā //",
    "S04bsu022_u:lal_5.47_0": "tāśca sahitapuṣpamālyahastā upagami veśma nṛpasya jātakāṅkṣā /",
    "S04bsu022_u:lal_5.47_1": "puṣpa tatha vilepanāṃ gṛhītvā daśanakhaañjalibhirnamasyamānāḥ //",
    "S04bsu022_u:lal_5.48_0": "vigalitavasanāḥ salīlarūpāḥ karatala dakṣiṇi aṅgulīṃ praṇamya /",
    "S04bsu022_u:lal_5.48_1": "śayanagata vidarśi māyadevīṃ sādhu nirīkṣatha rūpa mānuṣīṇām //",
    "S04bsu022_u:lal_5.49_0": "vayamiha abhimanyayāma anye paramamanorama surūpa apsarāṇām /",
    "S04bsu022_u:lal_5.49_1": "ima nṛpativadhūṃ nirīkṣamāṇā jihma vipaśyatha divya ātmabhāvām //",
    "S04bsu022_u:lal_5.50_0": "ratiriva sadṛśī guṇānvitā ca jananiriyaṃ pravarāgrapudgalasya /",
    "S04bsu022_u:lal_5.50_1": "maṇiratana yathā subhājanastha tatha iva bhājana devi devadeve //",
    "S04bsu022_u:lal_5.51_0": "karacaraṇatalebhi yāvadūrdhvaṃ aṅga mahorama divya ātirekāḥ /",
    "S04bsu022_u:lal_5.51_1": "prekṣatu nayanānna cāsti tṛptiṃ bhūya praharṣati citta mānasaṃ ca //",
    "S04bsu022_u:lal_5.52_0": "śaśiriva gagane virājate 'syā vadanu varaṃ ca virāja gātrabhāsā /",
    "S04bsu022_u:lal_5.52_1": "raviriva vimalā śaśīva dīptā tatha prabha niścarate 'sya ātmabhāvāt //",
    "S04bsu022_u:lal_5.53_0": "kanakamiva sujātajātarūpā varṇa virocati deviye tathaiva /",
    "S04bsu022_u:lal_5.53_1": "bhramaravaranikāśa kuntalānī mṛdukasugandhaśravāsya mūrdhajāni //",
    "S04bsu022_u:lal_5.54_0": "kamaladalanibhe tathāsya netre daśanaviśuddha nabheva jyotiṣāṇi /",
    "S04bsu022_u:lal_5.54_1": "cāpa iva tanūdarī viśālā pārśva samudgata māṃsi nāsti saṃdhiḥ //",
    "S04bsu022_u:lal_5.55_0": "gajabhujasadṛśe 'sya ūrujaṅghe jānu sujātvanupūrvamudgatāsya /",
    "S04bsu022_u:lal_5.55_1": "karatalacaraṇā samā suraktā vyaktamiyaṃ khalu devakanya nānyā //",
    "S04bsu022_u:98_0": "eva bahuvidhaṃ nirīkṣya devīṃ kusuma kṣipitva pradakṣiṇaṃ ca kṛtvā /",
    "S04bsu022_u:lal_5.56_0": "eva bahuvidhaṃ nirīkṣya devīṃ kusuma kṣipitva pradakṣiṇaṃ ca kṛtvā /",
    "S04bsu022_u:lal_5.56_1": "[Vaidya_38]",
    "S04bsu022_u:lal_5.56_2": "supiya yaśavatī jinasya mātā punarapi devapuraṃ gatā kṣaṇena //",
    "S04bsu022_u:lal_5.57_0": "atha caturi caturdiśāsu pālāḥ śakra suyāma tathaiva nirmitāśca /",
    "S04bsu022_u:lal_5.57_1": "devagaṇa kumbhāṇḍa rākṣasāśca asura mahoraga kinnarāśca vocan //",
    "S04bsu022_u:lal_5.58_0": "gacchata purato narottamasya puruṣavarasya karotha rakṣaguptim /",
    "S04bsu022_u:lal_5.58_1": "mā kuruta jage manaḥpradoṣaṃ mā ca karota viheṭha mānuṣāṇām //",
    "S04bsu022_u:lal_5.59_0": "yatra gṛhavarasmi māyadevī tatra samagra sapāriṣadya sarve /",
    "S04bsu022_u:lal_5.59_1": "asidhanuśaraśaktikhaṅgahastā gaganatalasmi sthitā nirīkṣayātha //",
    "S04bsu022_u:lal_5.60_0": "jñātva cyavanakāla devaputrā upagami māyasakāśa hṛṣṭacittā /",
    "S04bsu022_u:lal_5.60_1": "puṣpa tatha vilepanāṃ gṛhītvā daśanakhaañjalibhirnamasyamānāḥ //",
    "S04bsu022_u:lal_5.61_0": "cyava cyava hi narendra śuddhasattvā ayu samayo bhavato 'dya vādisiṃha /",
    "S04bsu022_u:lal_5.61_1": "kṛpakaruṇa janitva sarvaloke asmi adhyeṣama dharmadānahetoḥ //",
    "S04bsu022_u:99_0": "iti //",
    "S04bsu022_u:100_0_0": "atha khalu bhikṣavo bodhisattvasya cyavanakālasamaye pūrvasyā diśo bahūni bodhisattvaśatasahasrāṇi sarva ekajātipratibaddhāstuṣitavarabhavanavāsino",
    "S04bsu022_u:100_0_1": "yena bodhisattvastenopasaṃkrāman bodhisattvasya pūjākarmaṇe /",
    "S04bsu022_u:100_1": "evaṃ daśabhyo digbhyo ekaikasyā diśo bahūni bodhisattvaśatasahasrāṇi sarva ekajātipratibaddhāstuṣitavarabhavanavāsino yena bodhisattvastenopasaṃkrāman bodhisattvasya pūjākarmaṇe /",
    "S04bsu022_u:100_2_0": "cāturmahārājakāyikebhyo devebhyaścaturaśītyapsaraḥśatasahasrāṇyevaṃ trayatriṃśato yāmebhyastuṣitebhyo nirmāṇaratibhyaḥ paranirmitavaśavartibhyo",
    "S04bsu022_u:100_2_1": "devebhyaścaturaśītyapsaraḥ - śatasahasrāṇi nānātūryasaṃgītivāditena yena bodhisattvastenopasaṃkrāman bodhisattvasya pūjākarmaṇe /",
    "S04bsu022_u:101_0_0": "atha khalu bodhisattvaḥ śrīgarbhasiṃhāsane sarvapuṇyasamudgate sarvadevanāgasaṃdarśane mahākūṭāgāre niṣadya sārdhaṃ bodhisattvairdevanāgayakṣakoṭiniyutaśatasahasraiḥ",
    "S04bsu022_u:101_0_1": "parivṛtaḥ puraskṛtastuṣitavarabhavanāt [Vaidya_39] pracalati sma /",
    "S04bsu022_u:101_1_0": "pracalatā ca bhikṣavo bodhisattvena tathārūpā kāyāt prabhā muktābhūd yayā prabhayā ayaṃ trisāhasramahāsāhasro lokadhāturevaṃ",
    "S04bsu022_u:101_1_1": "vipulavistīrṇo mahatodāreṇa supracalitapūrveṇa divyaprabhāsamatikrāntenāvabhāsena parisphuṭo 'bhūt /",
    "S04bsu022_u:101_2_0": "yā api tā lokāntarikā aghā aghasphuṭā andhakārāstamisrā yatremau candrasūryāvevaṃ maharddhikāvevaṃ mahānubhāvāvevaṃ maheśākhyau",
    "S04bsu022_u:101_2_1": "ābhayā ābhāṃ varṇena varṇaṃ tejasā tejo nābhitapato nābhivirocataḥ,",
    "S04bsu022_u:101_3": "tatra ye sattvā upapannāste svakānapi bāhuprasāritānna paśyanti /",
    "S04bsu022_u:101_4": "tathāpi tasmin samaye mahata udārasyāvabhāsasya prādurbhāvo 'bhūt /",
    "S04bsu022_u:101_5": "ye ca tatra sattvā upapannāste tenaivāvabhāsena sphuṭāḥ samānā anyonyaṃ samyak paśyanti sma /",
    "S04bsu022_u:101_6": "anyonyaṃ saṃjānante sma / evaṃ cāhuḥ - anye 'pi kila bhoḥ sattvā ihopapannāḥ kila bho iti /",
    "S04bsu022_u:102_0": "ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt /",
    "S04bsu022_u:102_1": "akampat prākampat saṃprākampat /",
    "S04bsu022_u:102_2": "avedhat prāvedhat saṃprāvedhat /",
    "S04bsu022_u:102_3": "acalat prācalat saṃprācalat /",
    "S04bsu022_u:102_4": "akṣubhyat prākṣubhyat saṃprākṣubhyat /",
    "S04bsu022_u:102_5": "araṇat prāraṇat saṃprāraṇat /",
    "S04bsu022_u:102_6": "agarjat prāgarjat saṃprāgarjat /",
    "S04bsu022_u:102_7": "ante 'vanamati sma, madhye unnamati sma / madhye 'vanamati sma, ante unnamati sma / pūrvasyāṃ diśyavanamati sma, paścimāyāṃ diśyunnamati sma /",
    "S04bsu022_u:102_8": "paścimāyāṃ diśyavanamati sma,",
    "S04bsu022_u:102_9": "pūrvasyāṃ diśyunnamati sma / dakṣiṇasyāṃ diśyavanamati sma,",
    "S04bsu022_u:102_10": "uttarasyāṃ diśyunnamati sma /",
    "S04bsu022_u:102_11": "uttarasyāṃ diśyavanamati sma,",
    "S04bsu022_u:102_12": "dakṣiṇasyāṃ diśyunnamati sma /",
    "S04bsu022_u:102_13": "tasmin samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā asecanīyā apratikūlā anuttrāsakarāḥ śabdāḥ śrūyante sma /",
    "S04bsu022_u:102_14": "na ca kasyacit sattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
    "S04bsu022_u:102_15": "na ca bhūyaḥ sūryācandramasorna brahmaśakralokapālānāṃ tasmin kṣaṇe prabhā prajñāyate sma /",
    "S04bsu022_u:102_16": "sarvanarakatiryagyoniyamalokopapannāśca sattvāstasmin kṣaṇe vigataduḥkhā abhūvan sarvasukhasamarpitāḥ /",
    "S04bsu022_u:102_17": "na ca kasyacit sattvasya rāgo bādhate sma,",
    "S04bsu022_u:102_18_0": "dveṣo vā moho vā, īrṣyā vā mātsaryaṃ vā, māno vā mrakṣo vā, mado vā krodho vā, vyāpādo vā paridāho vā / sarvasattvāstasmin",
    "S04bsu022_u:102_18_1": "kṣaṇe maitracittā hitacittāḥ parasparaṃ mātāpitṛsaṅgino 'bhūvan /",
    "S04bsu022_u:102_19": "aghaṭṭitāni ca divyamānuṣyakāṇi tūryakoṭiniyutaśatasahasrāṇi manojñaghoṣamutsṛjanti sma /",
    "S04bsu022_u:102_20": "devakoṭīnayutaśatasahasrāṇi pāṇibhiraṃsaiḥ śirobhistaṃ mahāvimānaṃ vahanti sma /",
    "S04bsu022_u:102_21": "tāni cāpsaraḥśatasahasrāṇi svāṃ svāṃ saṃgītiṃ saṃprayujya purataḥ pṛṣṭhato vāmadakṣiṇena ca sthitvā bodhisattvaṃ saṃgītirutasvareṇābhistuvanti sma -",
    "S04bsu022_u:lal_5.62_0": "pūrvakarmaśubhasaṃcitasya te dīrgharātrakuśaloditasya te /",
    "S04bsu022_u:lal_5.62_1": "satyadharmanayaśodhitasya te pūja adya vipulā pravartate //",
    "S04bsu022_u:lal_5.63_0": "pūrvi tubhya bahukalpakoṭiyo dānu dattu priyaputradhītarā /",
    "S04bsu022_u:lal_5.63_1": "tasya dānacaritasya tatphalaṃ yena divya kusumāḥ pravarṣitāḥ //",
    "S04bsu022_u:lal_5.64_0": "ātmamāṃsa tulayitva te vibho so 'bhidattu priyapakṣikāraṇāt /",
    "S04bsu022_u:lal_5.64_1": "tasya dānacaritasya tatphalaṃ pretaloki labhi pānabhojanam //",
    "S04bsu022_u:lal_5.65_0": "pūrvi tubhya bahukalpakoṭiyo śīla rakṣitamakhaṇḍanavratam /",
    "S04bsu022_u:lal_5.65_1": "tasya śīlacaritasya tatphalaṃ yena akṣaṇa apāya śodhitāḥ //",
    "S04bsu022_u:lal_5.66_0": "pūrvi tubhya bahukalpakoṭiyo kṣānti bhāvita nidānabodhaye /",
    "S04bsu022_u:lal_5.66_1": "tasya kṣānticaritasya tatphalaṃ maitracitta bhuta devamānuṣāḥ //",
    "S04bsu022_u:lal_5.67_0": "pūrvi tubhya bahukalpakoṭiyo vīryu bhāvitamalīnamuttamam /",
    "S04bsu022_u:lal_5.67_1": "tasya vīryacaritasya tatphalaṃ yena kāyu yatha meru śobhate //",
    "S04bsu022_u:lal_5.68_0": "pūrvi tubhya bahukalpakoṭiyo dhyāna dhyāyita kileśadhyeṣaṇāt /",
    "S04bsu022_u:lal_5.68_1": "tasya dhyānacaritasya tatphalaṃ yena kleśa jagato na bādhate //",
    "S04bsu022_u:lal_5.69_0": "pūrvi tubhya bahukalpakoṭiyo prajña bhāvita kileśachedanī /",
    "S04bsu022_u:lal_5.69_1": "tasya prajñacaritasya tatphalaṃ yena ābha paramā virocate //",
    "S04bsu022_u:lal_5.70_0": "maitravarmita kileśasūdanā sarvasattvakaruṇāya udgatā /",
    "S04bsu022_u:lal_5.70_1": "modiprāpta paramā upekṣakā brahmabhūta sugatā namo 'stu te //",
    "S04bsu022_u:lal_5.71_0": "prajña ulkaprabha tejasodgatā sarvadoṣatamamohaśodhakā /",
    "S04bsu022_u:lal_5.71_1": "cakṣubhūta trisahasrināyakā mārgadeśika mune namo 'stu te //",
    "S04bsu022_u:lal_5.72_0": "ṛddhipādavarabhijñakovidā satyadarśi paramārthi śikṣitā /",
    "S04bsu022_u:lal_5.72_1": "tīrṇa tārayasi anyaprāṇino dāśabhūta sugatā namo 'stu te //",
    "S04bsu022_u:lal_5.73_0": "sarvopāyavarabhijñakovidā darśayasi cyutimacyuticyutim /",
    "S04bsu022_u:lal_5.73_1": "lokadharmabhavanābhivartase no ca loki kvaci opalipyase //",
    "S04bsu022_u:lal_5.74_0": "lābha teṣa paramā acintiyā yeṣu darśana śravaṃ ca eṣyase /",
    "S04bsu022_u:lal_5.74_1": "kiṃ punaḥ śṛṇuya yo tidharmatāṃ śraddha prīti vipulā janeṣyase //",
    "S04bsu022_u:lal_5.75_0": "jihma sarva tuṣitālayo bhuto jambudvīpi puri yo udāgataḥ /",
    "S04bsu022_u:lal_5.75_1": "prāṇikoṭinayutā acintiyāṃ bodhayiṣyasi prasupta kleśato //",
    "S04bsu022_u:lal_5.76_0": "ṛddha sphīta puramadya bheṣyatī devakoṭinayutaiḥ samākulam /",
    "S04bsu022_u:lal_5.76_1": "apsarobhi turiyairnināditaṃ rājagehi madhuraṃ śruṇiṣyati //",
    "S04bsu022_u:lal_5.77_0": "puṇyatejabharitā śubhakarmaṇā nāri sā paramarūpaupetā /",
    "S04bsu022_u:lal_5.77_1": "yasya putra ayameva samṛddhaḥ tisraloki abhibhāti śīriye //",
    "S04bsu022_u:lal_5.78_0": "no bhuyo puravarasmi dehināṃ lobhadoṣakalahā vivādakā /",
    "S04bsu022_u:lal_5.78_1": "sarva maitramanasaḥ sagauravā bhāvino naravarasya tejasā //",
    "S04bsu022_u:lal_5.79_0": "rājavaṃśa nṛpateḥ pravardhate cakravartikularājasaṃbhavaḥ /",
    "S04bsu022_u:lal_5.79_1": "bheṣyate kapilasāhvayaṃ puraṃ ratnakoṣabharitaṃ susamṛddham //",
    "S04bsu022_u:lal_5.80_0": "yakṣarākṣasakumbhāṇḍaguhyakā devadānavagaṇāḥ saindrakāḥ /",
    "S04bsu022_u:lal_5.80_1": "ye sthitā naravarasya rakṣakāḥ teṣu mokṣa nacireṇa bheṣyate //",
    "S04bsu022_u:lal_5.81_0": "puṇyupārjitu stavitva nāyakaṃ premagauravamupasthapisva nā /",
    "S04bsu022_u:lal_5.81_1": "sarva bodhi pariṇāmayāmahe kṣipra bhoma yatha tvaṃ narottama //",
    "S04bsu022_u:103_0": "iti //",
    "S04bsu022_u:104_0": "iti śrīlalitavistare pracalaparivarto nāma pañcamo 'dhyāyaḥ //",
    "S04bsu022_u:106_0": "START Parivarta 6",
    "S04bsu022_u:107_0": "[Vaidya_43]",
    "S04bsu022_u:108_0": "garbhāvakrāntiparivartaḥ ṣaṣṭhaḥ /",
    "S04bsu022_u:109_0_0": "iti hi bhikṣavaḥ śiśirakālavinirgate vaiśākhamāse viśākhānakṣatrānugate ṛtupravare vasantakālasamaye taruvarapatrākīrṇe varapravarapuṣpasaṃkusumite",
    "S04bsu022_u:109_0_1": "śītoṣṇatamorajovigate mṛduśādvale susaṃsthite tribhuvanajyeṣṭho lokamahito vyavalokya ṛtukālasamaye pañcadaśyāṃ pūrṇamāsyāṃ",
    "S04bsu022_u:109_0_2": "poṣadhagṛhītāyā mātuḥ puṣyanakṣatrayogena bodhisattvastuṣitavarabhavanāccyutvā smṛtaḥ saṃprajānan pāṇḍuro gajapoto bhūtvā",
    "S04bsu022_u:109_0_3": "ṣaḍdanta indragopakaśirāḥ suvarṇarājīdantaḥ sarvāṅgapratyaṅgo 'hīnendriyo jananyā dakṣiṇāyāṃ kukṣāvavakrāmat /",
    "S04bsu022_u:109_1": "avakrāntaśca sa dakṣiṇāvacaro 'bhūnna jātu vāmāvacaraḥ /",
    "S04bsu022_u:109_2": "māyādevī sukhaśayanaprasuptā imaṃ svapnamapaśyat -",
    "S04bsu022_u:lal_6.1_0": "himarajatanibhaśca ṣaḍviṣāṇaḥ sucaraṇa cārubhujaḥ suraktaśīrṣaḥ /",
    "S04bsu022_u:lal_6.1_1": "udaramupagato gajapradhāno lalitagatirdṛḍhavajragātrasaṃdhiḥ //",
    "S04bsu022_u:lal_6.2_0": "na ca mama sukha jātu evarūpaṃ dṛṣṭamapi śrutaṃ nāpi cānubhūtam /",
    "S04bsu022_u:lal_6.2_1": "kāyasukhacittasaukhyabhāvā yathariva dhyānasamāhitā abhūvam //",
    "S04bsu022_u:110_0_0": "atha khalu māyādevī ābharaṇavigalitavasanā prahlāditakāyacittā prītiprāmodyaprasādapratilabdhā śayanavaratalādutthāya nārīgaṇaparivṛtā",
    "S04bsu022_u:110_0_1": "puraskṛtā prāsādavaraśikharādavatīrya yenāśokavanikā tenopajagāma /",
    "S04bsu022_u:110_1": "sā aśokavanikāyāṃ sukhopaviṣṭā rājñaḥ śuddhodanasya dūtaṃ preṣayati sma - āgacchatu devo devī te draṣṭukāmeti /",
    "S04bsu022_u:111_0": "atha sa rājā śuddhodanastadvacanaṃ śrutvā praharṣitamanā ākampitaśarīro bhadrāsanādutthāya amātyanaigamapārṣadyabandhujanaparivṛto yenāśokavanikā tenopasaṃkrāmat,",
    "S04bsu022_u:111_1": "upasaṃkrāntaśca na śaknoti sma aśokavanikāṃ praveṣṭum /",
    "S04bsu022_u:111_2": "gurutaramivātmānaṃ manyate sma /",
    "S04bsu022_u:111_3": "aśokavanikādvāre sthito muhūrtaṃ saṃcintya tasyāṃ velāyāmimāṃ gāthāmabhāṣata -",
    "S04bsu022_u:lal_6.3_0": "na smari raṇaśauṇḍi mūrdhasaṃsthasya mahyam eva guru śarīraṃ manyamī yādṛśo 'dya /",
    "S04bsu022_u:lal_6.3_1": "svakulagṛhamadya na prabhomi praveṣṭuṃ kimiha mama bhave 'ṅgo kānva pṛccheya cāham //",
    "S04bsu022_u:112_0": "iti //",
    "S04bsu022_u:113_0": "[Vaidya_44]",
    "S04bsu022_u:113_1": "atha khalu śuddhāvāsakāyikā devaputrā gaganatalagatā ardhakāyamabhinirmāya rājānaṃ gāthayādhyabhāṣanta -",
    "S04bsu022_u:lal_6.4_0": "vratatapaguṇayuktastisralokeṣu pūjyo maitrakaruṇalābhī puṇyajñānābhiṣiktaḥ /",
    "S04bsu022_u:lal_6.4_1": "tuṣitapuri cyavitvā bodhisattvo mahātmā nṛpati tava sutatvaṃ māyakukṣaupapannaḥ //",
    "S04bsu022_u:lal_6.5_0": "daśanakha tada kṛtvā svaṃ śiraṃ kampayanto nṛpatiranupraviṣṭaścitrikārānuyuktaḥ /",
    "S04bsu022_u:lal_6.5_1": "māya tada nirīkṣya mānadarpopanītāṃ vadahi kurumi kiṃ te kiṃ prayogo bhaṇāhi //",
    "S04bsu022_u:114_0": "devyāha -",
    "S04bsu022_u:lal_6.6_0": "himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
    "S04bsu022_u:lal_6.6_1": "gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śruṇuṣva //",
    "S04bsu022_u:lal_6.7_0": "vitimira trisahasrāṃ paśyamī bhrājamānāṃ devanayuta devā ye stuvantī sayānā /",
    "S04bsu022_u:lal_6.7_1": "na ca mama khiladoṣo naiva roṣo na moho dhyānasukhasamaṅgī jānamī śāntacittā //",
    "S04bsu022_u:lal_6.8_0": "sādhu nṛpati śīghraṃ brāhmaṇānānayāsmin vedasupinapāṭhā ye gṛheṣū vidhijñāḥ /",
    "S04bsu022_u:lal_6.8_1": "supinu mama hi yemaṃ vyākarī tattvayuktaṃ kimida mama bhaveyā śreyu pāpaṃ kulasya //",
    "S04bsu022_u:lal_6.9_0": "vacanamimu śruṇitvā pārthivastatkṣaṇena brāhmaṇa kṛtavedānānayacchāstrapāṭhān /",
    "S04bsu022_u:lal_6.9_1": "māya purata sthitvā brāhmaṇānāmavocat supina mayi ha dṛṣṭastasya hetuṃ śṛṇotha //",
    "S04bsu022_u:115_0": "[Vaidya_45]",
    "S04bsu022_u:115_1": "brāhmaṇā āhuḥ - brūhi devi tvayā kīdṛśaṃ svapnaṃ dṛṣṭam / śrutvā jñāsyāmaḥ /",
    "S04bsu022_u:116_0": "devyāha -",
    "S04bsu022_u:lal_6.10_0": "himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
    "S04bsu022_u:lal_6.10_1": "gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śṛṇotha //",
    "S04bsu022_u:lal_6.11_0": "vacanamimu śruṇitvā brāhmaṇā evamāhuḥ prīti vipula cintyā nāsti pāpaṃ kulasya /",
    "S04bsu022_u:lal_6.11_1": "putra tava janesī lakṣaṇairbhūṣitāṅgaṃ rājakulakulīnaṃ cakravarti mahātmaṃ //",
    "S04bsu022_u:lal_6.12_0": "sa ca pura vijahitvā kāmarājyaṃ ca gehaṃ pravrajita nirapekṣaḥ sarvalokānukampī /",
    "S04bsu022_u:lal_6.12_1": "buddho bhavati eṣo dakṣiṇīyastriloke amṛtarasavareṇā tarpayet sarvalokam //",
    "S04bsu022_u:lal_6.13_0": "vyākaritva giraṃ saumyāṃ bhuktvā pārthivabhojanam /",
    "S04bsu022_u:lal_6.13_1": "ācchādanāni codgṛhya prakrāntā brāhmaṇāstataḥ //",
    "S04bsu022_u:117_0_0": "iti hi bhikṣavo rājā śuddhodano brāhmaṇebhyo lakṣaṇanaimittikavaipañcakebhyaḥ svapnādhyāyīpāṭhakebhyaḥ pratiśrutya hṛṣṭastuṣṭa",
    "S04bsu022_u:117_0_1": "udagra āttamanāḥ pramuditaḥ prītisaumanasyajātastān brāhmaṇān prabhūtena khādanīyabhojanīyāsvādanīyena saṃtarpya saṃpravāryācchādanāni",
    "S04bsu022_u:117_0_2": "ca datvā visarjayati sma /",
    "S04bsu022_u:117_1": "tasyāṃ velāyāṃ kapilavastuni mahānagare caturṣu nagaradvāreṣu sarvanagaracatvaraśṛṅgāṭakeṣu ca dānaṃ dāpayati sma annamannārthikebhyaḥ,",
    "S04bsu022_u:117_2": "pānaṃ pānārthikebhyaḥ, vastrāṇi vastrārthikebhyaḥ, yānāni yānārthikebhyaḥ / evaṃ gandhamālyavilepanaśayyopāśrayaṃ prājīvikaṃ prājīvikārthibhyo yāvadeva bodhisattvasya pūjākarmaṇe /",
    "S04bsu022_u:118_0": "atha khalu bhikṣavo rājñaḥ śuddhodanasyaitadabhavat - katamasmin gṛhe māyādevī sukhamanupakliṣṭā viharediti /",
    "S04bsu022_u:118_1": "atha tatkṣaṇameva catvāro mahārājāno rājānaṃ śuddhodanamupasaṃkramyaivamāhuḥ -",
    "S04bsu022_u:lal_6.14_0": "alpotsuko deva bhava sukhaṃ tiṣṭha upekṣako /",
    "S04bsu022_u:lal_6.14_1": "vayaṃ hi bodhisattvasya veśma vai māpayāmahe //",
    "S04bsu022_u:119_0": "[Vaidya_46]",
    "S04bsu022_u:119_1": "atha khalu śakro devānāmindro rājānaṃ śuddhodanamupasaṃkramyaivamāha -",
    "S04bsu022_u:lal_6.15_0": "hīnā vimānā pālānāṃ trayatriṃśānamuttamāḥ /",
    "S04bsu022_u:lal_6.15_1": "vaijayantasamaṃ veśma bodhisattvasya dāmyaham //",
    "S04bsu022_u:120_0": "atha khalu suyāmo devaputro rājānaṃ śuddhodanamusaṃkramyaivamāha -",
    "S04bsu022_u:lal_6.16_0": "madīyaṃ bhavanaṃ dṛṣṭvā vismitāḥ śakrakoṭayaḥ /",
    "S04bsu022_u:lal_6.16_1": "suyāmabhavanaṃ śrīmadbodhisattvasya dāmyaham //",
    "S04bsu022_u:121_0": "atha khalu saṃtuṣito devaputro rājānaṃ śuddhodanamupasaṃkramyaivamāha -",
    "S04bsu022_u:lal_6.17_0": "yatraiva uṣitaḥ pūrvaṃ tuṣiteṣu mahāyaśāḥ /",
    "S04bsu022_u:lal_6.17_1": "tadeva bhavanaṃ ramyaṃ bodhisattvasya dāmyaham //",
    "S04bsu022_u:122_0": "atha khalu sunirmito devaputro rājānaṃ śuddhodanamupasaṃkramyaivamāha -",
    "S04bsu022_u:lal_6.18_0": "manomayamahaṃ śrīmadvaśma tadratanāmayam /",
    "S04bsu022_u:lal_6.18_1": "bodhisattvasya pūjārthamupaneṣyāmi pārthiva //",
    "S04bsu022_u:123_0": "atha khalu paranirmitavaśavartī devaputro rājānaṃ śuddhodanamupasaṃkramyaivamāha -",
    "S04bsu022_u:123_1": "yāvantaḥ kāmadhātusthā vimānāḥ śobhanāḥ kvacit /",
    "S04bsu022_u:lal_6.19_0": "bhābhiste madvimānasya bhavantyabhihataprabhāḥ //",
    "S04bsu022_u:lal_6.20_0": "tat prayacchāmyahaṃ śrīmadveśma ratnamayaṃ śubham /",
    "S04bsu022_u:lal_6.20_1": "bodhisattvasya pūjārthamānayiṣyāmi pārthiva //",
    "S04bsu022_u:lal_6.21_0": "divyaiḥ puṣpaiḥ samākīrṇaṃ divyagandhopavāsitam /",
    "S04bsu022_u:lal_6.21_1": "upanāmayiṣye vipulaṃ yatra devī vasiṣyati //",
    "S04bsu022_u:124_0": "iti hi bhikṣavaḥ sarvaiḥ kāmāvacarraidaiveśvarairbodhisattvasya pūjārthaṃ kapilāhvaye mahāpuravare svakasvakāni gṛhāṇi māpitānyabhūvan /",
    "S04bsu022_u:124_1": "rājñā capi śuddhodanena manuṣyātikrāntaṃ divyāsaṃprāptaṃ gṛhataraṃ pratisaṃskāritamabhūt /",
    "S04bsu022_u:124_2": "tatra bodhisattvo mahāsattvo mahāvyūhasya samādheranubhāvena sarveṣu teṣu gṛheṣu māyādevīmupadarśayati sma /",
    "S04bsu022_u:124_3": "abhyantaragataśca bodhisattvo māyādevyāḥ kukṣau dakṣiṇe pārśve paryaṅkamābhujya niṣaṇṇo 'bhūt /",
    "S04bsu022_u:124_4": "sarve ca te deveśvarā ekaikamevaṃ saṃjānīte sma - mamaiva gṛhe bodhisattvamātā prativasati nānyatreti /",
    "S04bsu022_u:125_0": "[Vaidya_47]",
    "S04bsu022_u:125_1": "tatredamucyate -",
    "S04bsu022_u:lal_6.22_0": "mahāvyūhāya sthitaḥ samādhiye acintiyā nirmita nirmiṇitvā /",
    "S04bsu022_u:lal_6.22_1": "sarveṣa devānabhiprāya pūritā nṛpasya pūrṇaśca tadā manorathaḥ //",
    "S04bsu022_u:126_0": "atha khalu tasyāṃ devaparṣadi keṣāṃciddevaputrāṇāmetadabhavat - ye 'pi tāvaccāturmahārājakāyikā devāste 'pi tāvanmanuṣyāśrayagatatvena nirvidyāpakramanti /",
    "S04bsu022_u:126_1": "kaḥ punarvādo ye tadanye udāratamā devāḥ trāyatriṃśā vā yāmā vā tuṣitā vā /",
    "S04bsu022_u:126_2": "tatkathaṃ hi nāma sarvalokābhyudgato bodhisattvaḥ śucirnirāmagandhaḥ sattvaratnaḥ saṃtuṣitāddevanikāyāccyutvā durgandhe manuṣyāśraye daśamāsān mātuḥ kukṣau sthita iti /",
    "S04bsu022_u:127_0": "atha khalvāyuṣmānānando buddhānubhāvena bhagavantametadavocat - āścaryaṃ bhagavan yāvajjugupsanīyaśca mātṛgrāmastathāgatenokto yāvadrāgacaritaśca /",
    "S04bsu022_u:127_1": "idaṃ tu bhagavan āścaryataram /",
    "S04bsu022_u:127_2": "kathaṃ hi nāma sarvalokābhyudgato bhagavān pūrvaṃ bodhisattvabhūta eva tuṣitāddevanikāyāccyavitvā manuṣyāśraye (durgandhe) māturdakṣiṇe (pārśve) kukṣāvupapanna iti /",
    "S04bsu022_u:127_3": "nāhaṃ bhagavan idamutsahe evaṃ vaktaṃ yathaiva pūrve bhagavatā vyākṛtamiti /",
    "S04bsu022_u:127_4": "bhagavānāha - icchasi tvamānanda ratnavyūhaṃ bodhisattvaparibhogaṃ draṣṭuṃ yo mātuḥ kukṣigatasya bodhisattvasya paribhogo 'bhūt /",
    "S04bsu022_u:127_5": "ānanda āha - ayamasya bhagavan kālaḥ,",
    "S04bsu022_u:127_6": "ayaṃ sugata samayaḥ, yattathāgatastaṃ bodhisattvaparibhogamupadarśayed yaṃ dṛṣṭvā prītiṃ vetsyāmaḥ /",
    "S04bsu022_u:128_0": "atha khalu bhagavāṃstathārūpanimittamakarot,",
    "S04bsu022_u:128_1": "yad brahmā sahāpatiḥ sārdhamaṣṭaṣaṣṭibrahmaśatasahasrairbrahmaloke 'ntarhito bhagavataḥ purataḥ pratyasthāt /",
    "S04bsu022_u:128_2": "sa bhagavataḥ pādau śirasābhivandya bhagavantaṃ tripradakṣiṇīkṛtyaikānte 'sthāt prāñjalībhūto bhagavantaṃ namasyan /",
    "S04bsu022_u:128_3_0": "tatra khalu bhagavān jānanneva brahmāṇaṃ sahāpatimāmantrayate sma - gṛhītastvayā brahman sa bodhisattvaparibhogo daśamāsiko",
    "S04bsu022_u:128_3_1": "yo mama pūrvaṃ bodhisattvabhūtasya mātuḥ kukṣigatasyābhūt /",
    "S04bsu022_u:128_4": "brahmā āha - evametadbhagavan,",
    "S04bsu022_u:128_5": "evametat sugata / bhagavānāha - kva sa idānīṃ brahman? upadarśaya tam /",
    "S04bsu022_u:128_6": "brahmā cāha - brahmaloke sa bhagavan /",
    "S04bsu022_u:128_7": "bhagavānāha - tena hi tvaṃ brahman upadarśaya taṃ daśamāsikaṃ bodhisattvaparibhogam,",
    "S04bsu022_u:128_8": "jñāsyanti kiyatsaṃskṛtamiti /",
    "S04bsu022_u:129_0": "atha khalu brahmā sahāpatistān brāhmaṇānetadavocat - tiṣṭhatu tāvadbhavanto yāvadvayaṃ ratnavyūhaṃ bodhisattvaparibhogamānayiṣyāmaḥ /",
    "S04bsu022_u:130_0": "atha khalu brahmā sahāpatirbhagavataḥ pādau śirasābhivanditvā bhagavataḥ purato 'ntarhitastatkṣaṇameva brahmaloke pratyasthāt /",
    "S04bsu022_u:131_0": "atha khalu brahmā sahāpatiḥ subrahmāṇaṃ devaputrametadavocat - gaccha tvaṃ mārṣā ito brahmalokamupādāya yāvattrāyatriṃśadbhavanam - śabdamudīraya,",
    "S04bsu022_u:131_1": "ghoṣamanuśrāvaya / ratnavyūhaṃ bodhisattvaparibhogaṃ vayaṃ tathāgatasyāntikamupanāmayiṣyāmaḥ /",
    "S04bsu022_u:131_2": "yo yuṣmākaṃ draṣṭukāmaḥ sa śīghramāgacchatviti /",
    "S04bsu022_u:132_0": "[Vaidya_48]",
    "S04bsu022_u:132_1_0": "atha khalu brahmā sahāpatiścaturaśītyā devakoṭyā nayutaśatasahasraḥ sārdhaṃ taṃ ratnavyūhaṃ bodhisattvaparibhogaṃ parigṛhya",
    "S04bsu022_u:132_1_1": "mahati brāhme vimāne triyojanaśatike pratiṣṭhāpyānekairdaivakoṭīnayutaśatasahasraiḥ samantato 'nuparivārya jambūdvīpamavatārayati",
    "S04bsu022_u:132_1_2": "sma /",
    "S04bsu022_u:133_0": "tena khalu punaḥ samayena kāmāvacarāṇāṃ devānāṃ mahāsaṃnipāto 'bhūt bhagavatsakāśe gantum /",
    "S04bsu022_u:133_1": "sa khalu puna ratnavyūho bodhisattvaparibhogo divyairvastrairdivyairmālyairdivyairgandhairdivyaiḥ puṣpairdivyairvādyairdivyaiśca paribhaugairabhisaṃskṛto 'bhūt /",
    "S04bsu022_u:133_2_0": "tāvanmaheśākhyaiśca devaiḥ parivṛto 'bhūd yacchakro devānāmindraḥ sumerau(samudre) sthitvā dūrata eva mukhe tālacchatrakaṃ",
    "S04bsu022_u:133_2_1": "dattvā śīrṣavyavalokanenānuvilokayati sma unmeṣadhyāyikayā vā /",
    "S04bsu022_u:133_3": "na ca śaknoti sma draṣṭum / tatkasmāt? maheśākhyā hi devā brāhmaṇāḥ /",
    "S04bsu022_u:133_4": "itarāstrāyatriṃśā yāmāstuṣitā nirmāṇaratayaḥ paranirmitavaśavartinaḥ /",
    "S04bsu022_u:133_5": "kaḥ punarvādaḥ śakro devānāmindraḥ /",
    "S04bsu022_u:134_0": "atha khalu bhagavāṃstaṃ divyaṃ vādyanirghoṣamantardhāpayati sma /",
    "S04bsu022_u:134_1": "tatkasmāt? yatsahaśravaṇādeva jāmbudvīpakā manuṣyā unmādamāpatsyanta iti //",
    "S04bsu022_u:135_0": "atha khalu catvāro mahārājānaḥ śakraṃ devānāmindramupasaṃkramyaivamāhuḥ - kathaṃ devānāmindra kariṣyāmo na labhāmahe ratnavyūhaṃ bodhisattvaparibhogaṃ draṣṭum /",
    "S04bsu022_u:135_1": "sa tānavocat - kimahaṃ mārṣāḥ kariṣyāmi? ahamapi na labhe draṣṭum /",
    "S04bsu022_u:135_2": "api tu khalu punarmārṣā bhagavatsamīpamupanītaṃ drakṣyāmaḥ /",
    "S04bsu022_u:135_3": "te tadā āhuḥ - tena hi devānāmindra tathā kuru yathāsya kṣipraṃ darśanaṃ bhavet /",
    "S04bsu022_u:135_4": "śakra āha - āgamayata mārṣā muhūrtaṃ yāvadatikrāntātikrāntatamā devaputrā bhagavantaṃ pratisaṃmodayante sma /",
    "S04bsu022_u:135_5": "tadekānte sthitvā śīrṣonmiñjitakayā bhagavantamanuvilokayanti sma /",
    "S04bsu022_u:136_0": "atha khalu brahmā sahāpatiḥ sārdhaṃ taiścaturaśītyā devakoṭīnayutaśatasahasraistaṃ ratnavyūhaṃ bodhisattvaparibhogaṃ gṛhītvā yena bhagavāṃstenopasaṃkrāmayati sma /",
    "S04bsu022_u:136_1": "sa khalu puna ratnavyūho bodhisattvaparibhogo 'bhirūpaḥ prāsādiko darśanīyaścaturasraścatuṣṭhūṇaḥ /",
    "S04bsu022_u:136_2": "upariṣṭācca kūṭāgārasamalaṃkṛtaḥ /",
    "S04bsu022_u:136_3": "evaṃpramāṇaḥ tadyathāpi nāma ṣaṇmāsajāto",
    "S04bsu022_u:137_0": "dāraka uccaistvena / tasya khalu punaḥ kūtāgārasya madhye paryaṅkaḥ prajñaptaḥ tadyathāpi nāma ṣaṇmāsajātasya dārakasya bhittīphalakaḥ /",
    "S04bsu022_u:137_1": "sa khalu puna ratnavyūho bodhisattvaparibhoga evaṃ varṇasaṃsthāno yasya na kaścit sadevake loke samārake sabrahmake sadṛśo 'sti ākṛtyā vā varṇena vā /",
    "S04bsu022_u:137_2": "devāḥ khalvapi taṃ dṛṣṭvā āścaryaprāptā abhuvan /",
    "S04bsu022_u:137_3": "cakṣūṃṣi teṣāṃ vibhramanti sma /",
    "S04bsu022_u:137_4": "sa ca tathāgatasyāntika upanīto 'tīva bhāsate tapati virocate sma /",
    "S04bsu022_u:137_5": "tadyathāpi nāma dvinirdhāntaṃ suvarṇaṃ kuśalena karmakāreṇa supariniṣṭhitamapagatakācadoṣam,",
    "S04bsu022_u:137_6": "evaṃ (tasmin samaye) sa kūṭāgāro virājate sma /",
    "S04bsu022_u:137_7": "tasmin khalu punarbodhisattvaparibhoge paryaṅkaḥ prajñapto yasya sadevake loke nāsti kaścit sadṛśo varṇena vā saṃsthānena vā anyatra kambugrīvāyā [Vaidya_49] bodhisattvasya /",
    "S04bsu022_u:137_8": "yat khalu mahābrahmaṇā cīvaraṃ prāvṛtamabhūt,",
    "S04bsu022_u:137_9": "tattasya bodhisattvaparyaṅkasyāgrato na bhāsate sma tadyathāpi nāma vātavṛṣṭyābhihataḥ kṛṣṇakambalaḥ /",
    "S04bsu022_u:137_10": "sa khalu punaḥ kūṭāgāra uragasāracandanamayo yasyaikasuvarṇadharaṇī sāhasraṃ lokadhātuṃ mūlyaṃ kṣamate,",
    "S04bsu022_u:137_11": "tathāvidhenoragasāracandanena sa kūṭāgāraḥ samantādanupaliptaḥ /",
    "S04bsu022_u:137_12": "tādṛśa eva dvitīyaḥ kūṭāgāraḥ kṛto yastasmin prathame kūṭāgāre 'bhyantarataḥ asakto 'baddhasthitaḥ /",
    "S04bsu022_u:137_13": "tādṛśa eva tṛtīyo 'pi kūṭāgāro yastasmin dvitīye kūṭāgāre 'bhyantare 'sakto 'baddhasthitaḥ /",
    "S04bsu022_u:137_14": "sa ca paryaṅkastasmin gandhamaye tṛtīye kūṭāgāre vyavasthitaḥ saṃpraticchannaḥ /",
    "S04bsu022_u:137_15": "tasya khalu punaruragasāracandanasyaivaṃrūpo varṇaḥ tadyathāpi nāma abhijātasya nīlaivaḍūryasya /",
    "S04bsu022_u:137_16": "tasya khalu punargandhakūṭāgārasyopari samantādyāvanti kāniciddivyātikrāntāni puṣpāṇi santi,",
    "S04bsu022_u:137_17": "tāni sarvāṇi tasmin kūṭāgāre bodhisattvasya pūrvakuśalamūlavipākenānuprāptānyeva jāyante sma /",
    "S04bsu022_u:137_18": "sa khalu puna ratnavyūho bodhisattvaparibhogo dṛḍhasāro 'bhedyo vajropamaḥ sparśena ca kācilindikasukhasaṃsparśaḥ /",
    "S04bsu022_u:137_19": "tasmin khalu puna ratnavyūhe bodhisattvaparibhoge ye kecit kāmāvacarāṇāṃ devānāṃ bhavanavyūhāste sarve tasmin saṃdṛśyante sma /",
    "S04bsu022_u:138_0": "yāmeva ca rātriṃ bodhisattvo mātuḥ kukṣimavakrāntastāmeva rātrimadha āpaskandhamupādāya aṣṭaṣaṣṭiyojanaśatasahasrāṇi mahāpṛthivīṃ bhittvā yāvad brahmalokaṃ padmabhyudgatamabhūt /",
    "S04bsu022_u:138_1": "na ca kaścittaṃ padmaṃ paśyati sma anyatra sārathinarottamāddaśaśatasāhasrikācca mahābrahmaṇaḥ /",
    "S04bsu022_u:138_2": "yacceha trisāhasramahāsāhasralokadhātāvojo vā maṇḍo va raso vā,",
    "S04bsu022_u:138_3": "tatsarvaṃ tasmin mahāpadme madhubinduḥ saṃtiṣṭhate sma /",
    "S04bsu022_u:139_0": "tamenaṃ mahābrahmā śubhe vaiḍūryabhājane prakṣipya bodhisattvasyopanāmayati sma /",
    "S04bsu022_u:139_1": "taṃ bodhisattvaḥ parigṛhya bhuṅkte sma mahābrahmaṇo 'nukampāmupādāya /",
    "S04bsu022_u:139_2": "nāsti sa kaścit sattvaḥ sattvanikāye yasya sa ojobinduḥ paribhuktaḥ samyak sukhena pariṇāmedanyatra caramabhavikādbodhisattvāt sarvabodhisattvabhūmiparipūrṇāt /",
    "S04bsu022_u:139_3_0": "kasya ca karmaṇo vipākena sa ojobindurbodhisattvasyopatiṣṭhate sma? dīrgharātraṃ khalvapi bodhisattvena pūrvaṃ bodhisattvacaryāṃ",
    "S04bsu022_u:139_3_1": "caratā glānebhyaḥ sattvebhyo bhaiṣajyaṃ dattamāśatparāṇāṃ sattvānāmāśāḥ paripūritāḥ,",
    "S04bsu022_u:139_4": "śaraṇāgatāśca na parityaktāḥ,",
    "S04bsu022_u:139_5": "nityaṃ cāgrapuṣpamagraphalamagrarasaṃ tathāgatebhyastathāgatacaityebhyastathāgataśrāvakasaṃghebhyo mātāpitṛbhyaśca dattvā paścādātmanā paribhuktam /",
    "S04bsu022_u:139_6": "tasya karmaṇo vipākena mahābrahmā bodhisattvasya taṃ madhubindumupanāmayati sma /",
    "S04bsu022_u:140_0": "tasmin khalu punaḥ kūṭāgāre yāni kānicit santyatikrāntātikrāntāni māyāguṇaratikrīḍāsamavasṛtasthānāni,",
    "S04bsu022_u:140_1": "tāni sarvāṇi tasmin prādurbhāvāni saṃdṛśyante sma bodhisattvasya pūrvakarmavipākena /",
    "S04bsu022_u:141_0": "tasmin khalu puna ratnavyūhe bodhisattvaparibhoge śatasahasravyūhaṃ nāma vāsoyugaṃ prādurbhūtam /",
    "S04bsu022_u:141_1": "na sa kaścitsattvaḥ sattvanikāye saṃvidyate yasya tatprādurbhavedanyatra caramabhavikād bodhisattvāt /",
    "S04bsu022_u:141_2": "[Vaidya_50] na ca te kecana udārodārā rūpaśabdagandharasasparśā ye tasmin kūṭāgāre na saṃdṛśyante sma /",
    "S04bsu022_u:141_3": "sacetkūṭāgāraparibhoga evaṃ suparibhoga evaṃ supariniṣpannaḥ sāntarabahirevaṃ supariniṣṭhita evaṃ mṛdukaśca /",
    "S04bsu022_u:141_4": "tadyathāpi nāma kācilindikasukhasaṃsparśo nidarśanamātreṇa,",
    "S04bsu022_u:141_5_0": "na tu tasyopamā saṃvidyate / dharmatā khalveṣā bodhisattvasya pūrvakeṇa ca praṇidhānena iyaṃ cetanā ṛddhāvavaśyaṃ bodhisattvena",
    "S04bsu022_u:141_5_1": "mahāsattvena manuṣyaloka upapattavyamabhiniṣkramya cānuttarāṃ samyaksaṃbodhimabhisaṃbudhya dharmacakraṃ pravartayitavyam /",
    "S04bsu022_u:141_6": "yasyā mātuḥ kukṣāvupapattirbhavati,",
    "S04bsu022_u:141_7": "tasyā dakṣiṇe kukṣāvādita eva ratnavyūhakūṭāgāro 'bhinirvartate /",
    "S04bsu022_u:141_8": "paścādbodhisattvastuṣitebhyaścyuttvā tasmin kūṭāgāre paryaṅkaniṣaṇṇaḥ saṃbhavati /",
    "S04bsu022_u:141_9": "na hi caramabhavikasya bodhisattvasya kalalārbudaghanapeśībhāvaṃ kāyaḥ saṃtiṣṭhate sma /",
    "S04bsu022_u:141_10": "atha tarhi sarvāṅgapratyaṅgalakṣaṇasaṃpannaḥ saṃniṣaṇṇa eva prādurbhavati /",
    "S04bsu022_u:141_11": "svapnāntaragatā ca bodhisattvamātā māyādevī mahānāgakuñjaramavakrāntaṃ saṃjānīte sma /",
    "S04bsu022_u:142_0_0": "tasya khalu punastathā niṣaṇṇasya śakro devānāmindraścatvāraśca mahārājāno 'ṣṭāviṃśatiśca mahāyakṣasenāpatayo guhyakādhipatiśca",
    "S04bsu022_u:142_0_1": "nāma yakṣakulaṃ yato vajrapāṇerutpattiste bodhisattvaṃ mātuḥ kukṣigataṃ viditvā satataṃ samitamanubaddhā bhavanti sma /",
    "S04bsu022_u:142_1": "santi khalu punaścatasro bodhisattvaparicārakā devatāḥ - utkhalī ca nāma samutkhalī ca nāma dhvajavatī ca nāma prabhāvatī ca nāma /",
    "S04bsu022_u:142_2": "tā api bodhisattvaṃ mātuḥ kukṣigataṃ viditvā satataṃ samitaṃ rakṣanti sma /",
    "S04bsu022_u:142_3": "śakro 'pi devānāmindraḥ sārdhaṃ pañcamātrairdevaputraśatairbodhisattvaṃ mātuḥ kukṣigataṃ jñātvā satataṃ samitamanubadhnāti sma /",
    "S04bsu022_u:143_0": "bodhisattvasya khalu punarmātuḥ kukṣigatasya kāyastathāvidho 'bhūt,",
    "S04bsu022_u:143_1": "tadyathāpi nāma parvatamūrdhani rātrāvandhakāratamisrāyāṃ mahānagniskandho yojanādapi dṛśyate sma,",
    "S04bsu022_u:143_2": "yāvat pañcabhyā yojanebhyo dṛśyate sma /",
    "S04bsu022_u:143_3": "evameva bodhisattvasya mātuḥ kukṣigatasyātmabhāvo 'bhinirvṛtto 'bhūt prabhāsvaro 'bhirūpaḥ prāsādiko darśanīyaḥ /",
    "S04bsu022_u:143_4": "sa tasmin kūṭāgāre paryaṅkaniṣaṇṇo 'tīva śobhate sma /",
    "S04bsu022_u:143_5": "vaiḍūryapratyuptamivābhijātaṃ jātarūpam /",
    "S04bsu022_u:143_6": "bodhisattvasya mātā ca nidhyāya sthitā paśyati sma kukṣigataṃ bodhisattvam /",
    "S04bsu022_u:143_7": "tadyathāpi nāma mahato 'bhrakūṭādvidyuto niḥsṛtya mahāntamavabhāsaṃ saṃjanayanti,",
    "S04bsu022_u:143_8": "evameva bodhisattvo mātuḥ kukṣigataḥ śriyā tejasā varṇena ca taṃ prathamaṃ ratnakūṭāgāramavabhāsayati sma /",
    "S04bsu022_u:143_9": "avabhāsya dvitīyaṃ gandhakūṭāgāramavabhāsayati sma /",
    "S04bsu022_u:143_10": "dvitīyaṃ gandhakūṭāgāramavabhāsya tṛtīyaṃ ratnakūṭāgāramavabhāsayati sma /",
    "S04bsu022_u:143_11": "tṛtīyaṃ ratnakūṭāgāramavabhāsya sarvāvantaṃ māturātmabhāvamavabhāsayati sma /",
    "S04bsu022_u:143_12": "tamavabhāsya yatra cāsane niṣaṇṇo bhavati sma tadavabhāsayati sma /",
    "S04bsu022_u:143_13": "tadavabhāsya sarvaṃ gṛhamavabhāsayati sma /",
    "S04bsu022_u:143_14": "sarvaṃ gṛhamavabhāsya gṛhasyopariṣṭānniḥsṛtya pūrvāṃ diśamavabhāsayati sma /",
    "S04bsu022_u:143_15": "evaṃ dakṣiṇāṃ paścimāṃ uttarāmadha ūrdhvaṃ samantāddaśadiśaḥ krośamātramekaikasyāṃ diśi mātuḥ kukṣigato bodhisattvaḥ śriyā tejasā varṇena cāvabhāsayati sma /",
    "S04bsu022_u:144_0": "[Vaidya_51]",
    "S04bsu022_u:144_1_0": "āgacchanti sma khalu punarbhikṣavaścatvāro mahārājāno 'ṣṭāviṃśacca mahāyakṣasenāpatayaḥ sārdhaṃ pañcamātrayakṣaśataiḥ pūrvāhṇakālasamaye",
    "S04bsu022_u:144_1_1": "bodhisattvasya darśanāya vandanāya paryupāsanāya dharmaśravaṇāya ca /",
    "S04bsu022_u:144_2": "tadā bodhisattvastānāgatān viditvā dakṣiṇaṃ pāṇimabhyutkṣipya ekāṅgulikayā āsanānyupadarśayati sma /",
    "S04bsu022_u:144_3": "niṣīdanti sma te lokapālādayo yathāprajñapteṣvāsaneṣu /",
    "S04bsu022_u:144_4": "paśyanti sma bodhisattvaṃ mātuḥ kukṣigataṃ jātarūpamiva vigrahaṃ hastaṃ cālayantaṃ vicālayantam utkṣipantaṃ pratiṣṭhāpayantam /",
    "S04bsu022_u:144_5": "te prītiprāmodyaprasādapratilabdhā bodhisattvaṃ namaskurvanti sma /",
    "S04bsu022_u:144_6": "niṣaṇṇāṃśca tān viditvā bodhisattvo dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "S04bsu022_u:144_7": "yadā ca prakramitukāmā bhavanti tadā bodhisattvasteṣāṃ cetasaiva vicintitaṃ vijñāya dakṣiṇaṃ pāṇimutkṣipya saṃcārayati sma /",
    "S04bsu022_u:144_8": "saṃcārya vicārayati sma / mātaraṃ ca na bādhate sma / tadā teṣāṃ caturṇāṃ mahārājānāmevaṃ bhavati sma - visarjitāḥ sma vayaṃ bodhisattveneti /",
    "S04bsu022_u:144_9": "te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma /",
    "S04bsu022_u:144_10": "ayaṃ heturayaṃ pratyayo yadbodhisattvo rātryāṃ praśāntāyāṃ dakṣiṇaṃ pāṇiṃ saṃcārya vicārayati sma /",
    "S04bsu022_u:144_11": "vicārya punarapi smṛtaḥ saṃprajānaṃstaṃ pāṇiṃ pratiṣṭhāpayati sma /",
    "S04bsu022_u:144_12": "punaraparaṃ yadā bodhisattvasya keciddarśanāyāgacchanti sma striyo vā puruṣo vā dārako vā dārikā vā,",
    "S04bsu022_u:144_13": "tān bodhisattvaḥ pūrvatarameva pratisaṃmodayate sma,",
    "S04bsu022_u:145_0": "iti hi bhikṣavo bodhisattvo mātuḥ kukṣigataḥ san sattvān pratisaṃmodanakuśalo bhavati smeti /",
    "S04bsu022_u:145_1": "na ca kaściddevo vā nāgo vā yakṣo vā manuṣyo vā amanuṣyo vā yaḥ śaknoti sma bodhisattvaṃ pūrvataraṃ pratisaṃmoditum /",
    "S04bsu022_u:145_2": "atha tarhi bodhisattva eva tāvat pūrvataraṃ pratisaṃmodate sma,",
    "S04bsu022_u:146_0": "nirgate khalu punaḥ pūrvāhṇakālasamaye madhyāhnakālasamaye pratyupasthite atha khalu śakro devānāmindro niṣkrāntaḥ /",
    "S04bsu022_u:146_1": "abhiniṣkrāntāśca trāyatriṃśaddevaputrā bodhisattvasya darśanāya vandanāya paryupāsanāya /",
    "S04bsu022_u:146_2": "dharmaśravaṇāya cāgacchanti sma /",
    "S04bsu022_u:146_3": "tāṃśca bodhisattvo dūrata evāgacchato dṛṣṭvā dakṣiṇaṃ suvarṇavarṇaṃ bāhuṃ prasārya śakraṃ devānāmindraṃ devāṃśca trāyatriṃśān pratisaṃmodate sma /",
    "S04bsu022_u:146_4": "ekāṅgulikayā cāsanānyupadarśayati sma /",
    "S04bsu022_u:146_5": "na ca śaknoti sma bhikṣavaḥ śakro devānāmindro bodhisattvasyājñāṃ pratiroddhum /",
    "S04bsu022_u:146_6": "niṣīdati sma śakro devānāmindrastadanye ca devaputrā yathāprajñapteṣvāsaneṣu /",
    "S04bsu022_u:146_7": "tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "S04bsu022_u:146_8": "yena ca bodhisattvaḥ pāṇiṃ saṃcārayati sma,",
    "S04bsu022_u:146_9": "tanmukhā bodhisattvamātā bhavati sma /",
    "S04bsu022_u:146_10": "tatasteṣāmevaṃ bhavati sma - asmābhiḥ sārdhaṃ bodhisattvaḥ saṃmodate sma /",
    "S04bsu022_u:146_11": "ekaikaścaivaṃ saṃjānīte sma - mayaiva sārdhaṃ bodhisattvaḥ saṃlapati,",
    "S04bsu022_u:146_12": "māmeva pratisaṃmodate sma iti /",
    "S04bsu022_u:147_0": "[Vaidya_52]",
    "S04bsu022_u:147_1": "tasmin khalu punaḥ kūṭāgāre śakrasya devānāmindrasya trāyatriṃśānāṃ devānāṃ ca pratibhāsaḥ saṃdṛśyate sma /",
    "S04bsu022_u:147_2": "na khalu punaranyatraivaṃ pariśuddho bodhisattvaparibhogo bhavati yathā mātuḥ kukṣigatasya bodhisattvasya /",
    "S04bsu022_u:147_3": "yadā ca bhikṣavaḥ śakro devānāmindrastadanye ca devaputrāḥ prakramitukāmā bhavanti sma,",
    "S04bsu022_u:147_4": "tadā bodhisattvasteṣāṃ cetasaiva cetaḥparivitarkamājñāya dakṣiṇaṃ pāṇimutkṣipya saṃcārayanti sma /",
    "S04bsu022_u:147_5": "saṃcārya vicārya punarapi smṛtaḥ saṃprajānan pratiṣṭhāpayati sma /",
    "S04bsu022_u:147_6": "mātaraṃ ca na bādhate sma / tadā śakrasya devānāmindrasyānyeṣāṃ ca trāyatriṃśānāṃ devānāmevaṃ bhavati sma - visarjitā vayaṃ bodhisattveneti /",
    "S04bsu022_u:147_7": "te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma /",
    "S04bsu022_u:148_0_0": "nirgate ca khalu punarbhikṣavo madhyāhnakālasamaye sāyāhnakālasamaye pratyupasthite atha khalu brahmā sahāpatiranekairbrahmakāyikairdevaputraśatasahasraiḥ",
    "S04bsu022_u:148_0_1": "parivṛtaḥ puraskṛtastaṃ divyamojobindumādāya yena bodhisattvastenopasaṃkrāmati sma bodhisattvaṃ draṣṭuṃ vandituṃ paryupāsituṃ",
    "S04bsu022_u:148_0_2": "dharmaṃ ca śrotum /",
    "S04bsu022_u:148_1": "samanvāharati sma bhikṣavaḥ bodhisattvo brahmāṇaṃ sahāpatimāgacchantaṃ saparivāram /",
    "S04bsu022_u:148_2": "punareva ca bodhisattvo dakṣiṇaṃ suvarṇavarṇapāṇimutkṣipya brahmāṇaṃ sahāpatiṃ brahmakāyikāṃśca devaputrān pratisaṃmodate sma /",
    "S04bsu022_u:148_3": "ekāṅgulikayā cāsanānyupadarśayati sma /",
    "S04bsu022_u:148_4": "na ca śaktirasti bhikṣavo brahmaṇaḥ sahāpaterbodhisattvasyājñāṃ pratiroddhum /",
    "S04bsu022_u:148_5": "niṣīdati sma bhikṣavo brahmā sahāpatistadanye ca brahmakāyikā devaputrā yathāprajñapteṣvāsaneṣu /",
    "S04bsu022_u:148_6": "tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "S04bsu022_u:148_7": "yena ca bodhisattvaḥ pāṇiṃ saṃcārayati sma,",
    "S04bsu022_u:148_8": "tanmukhaiva māyādevī bhavati sma /",
    "S04bsu022_u:148_9": "tatasteṣāmekaikasyaivaṃ bhavati sma - mayā sārdhaṃ bodhisattvaḥ saṃlapati,",
    "S04bsu022_u:148_10": "māmeva pratisaṃmodate sma iti /",
    "S04bsu022_u:148_11": "yadā ca brahmā sahāpatistadanye ca brahmakāyikā devaputrā gantukāmā bhavanti sma,",
    "S04bsu022_u:148_12": "tadā bodhisattvasteṣāṃ cetasaiva cetaḥparivitarkamājñāya dakṣiṇaṃ suvarṇavarṇaṃ bāhumutkṣipya saṃcārayati sma /",
    "S04bsu022_u:148_13": "saṃcārya vicārayati sma / saṃcārya vicārya avasādatākāreṇa pāṇiṃ saṃcārayati sma /",
    "S04bsu022_u:148_14": "mātaraṃ ca na bādhate sma / tato brahmaṇaḥ sahāpatestadanyeṣāṃ ca brahmakāyikānāṃ devaputrāṇāmevaṃ bhavati sma - visarjitā vayaṃ bodhisattveneti /",
    "S04bsu022_u:148_15": "te bodhisattvaṃ bodhisattvamātaraṃ ca tripradakṣiṇīkṛtya punareva prakrāmanti sma /",
    "S04bsu022_u:148_16": "bodhisattvaśca smṛtaḥ saṃprajānan pāṇiṃ pratiṣṭhāpayati sma /",
    "S04bsu022_u:149_0_0": "āgacchanti sma khalu punarbhikṣavaḥ pūrvadakṣiṇapaścimottarābhyo digbhyo 'dhastādupariṣṭāt santāddaśabhyo digbhyo bahūni",
    "S04bsu022_u:149_0_1": "bodhisattvaśatasahasrāṇi bodhisattvasya darśanāya vandanāya paryupāsanāya dharmaśravaṇāya ca dharmasaṃgītisaṃgāyanāya ca /",
    "S04bsu022_u:149_1": "teṣāmāgatāgatānāṃ bodhisattvaḥ kāyāt prabhāmutsṛjya prabhāvyūhāni siṃhāsanānyabhinirmimīte sma /",
    "S04bsu022_u:149_2": "abhinirmāya tān bodhisattvāṃsteṣvāsaneṣu niṣīdayati sma /",
    "S04bsu022_u:149_3": "niṣaṇṇāṃścainān viditvā paripṛcchati sma paripraśnayati sma yadutāsyaiva bodhisattvasya mahāyānasya vistaravibhāgatāmupādāya /",
    "S04bsu022_u:149_4": "na ca tān kaścidanyaḥ paśyati sma anyatra sabhāgebhyo devaputrebhyaḥ /",
    "S04bsu022_u:149_5": "ayaṃ bhikṣavo heturayaṃ pratyayo yena bodhisattvaḥ praśāntāyāṃ rātryāṃ kāyāt prabhāmutsṛjati sma /",
    "S04bsu022_u:150_0": "[Vaidya_53]",
    "S04bsu022_u:150_1": "na khalu punarbhikṣavo māyādevī bodhisattvakukṣigate gurukāyatāṃ saṃjānīte sma anyatra laghutāmeva mṛdutāmeva saukhyatāmeva /",
    "S04bsu022_u:150_2": "na codaragatāni duḥkhāni pratyanubhavati sma /",
    "S04bsu022_u:150_3": "na ca rāgaparidāhena vā dveṣaparidāhena vā mohaparidāhena vā paridahyate sma /",
    "S04bsu022_u:150_4": "na ca kāmavitarkaṃ vā vyāpādavitarkaṃ vā vihiṃsāvitarkaṃ vā vitarkayati sma /",
    "S04bsu022_u:150_5": "na ca śītaṃ na coṣṇaṃ vā jighatsāṃ vā pipāsāṃ vā tamo vā rajo vā kleśaṃ vā saṃjānīte sma paśyati vā /",
    "S04bsu022_u:150_6": "na cāsyā amanāpā rūpaśabdagandharasasparśā vā ābhāsamāgacchanti sma /",
    "S04bsu022_u:150_7": "na ca pāpakān svapnān paśyati sma /",
    "S04bsu022_u:150_8": "na cāsyāḥ strīmāyā na śāṭhyaṃ nerṣyā na strīkleśā bādhante sma /",
    "S04bsu022_u:150_9": "pañcaśikṣāpadasamādattā khalu punaḥ śīlavatī daśakuśalakarmapathe pratiṣṭhitā tasmin samaye bodhisattvamātā bhavati sma /",
    "S04bsu022_u:150_10": "na ca bodhisattvamātuḥ kvacit puruṣe rāgacittamutpadyate sma,",
    "S04bsu022_u:150_11": "nāpi kasyacitpuruṣasya bodhisattvasya māturantike /",
    "S04bsu022_u:150_12": "ye ca kecitkapilāhvaye mahāpuravare anyeṣu vā janapadeṣu devanāgayakṣagandharvāsuragaruḍabhūtāviṣṭāḥ strīpuruṣadārakadārikā vā,",
    "S04bsu022_u:150_13": "te sarve bodhisattvamātuḥ sahadarśanādeva svasthāḥ smṛtipratilabdhā bhavanti sma /",
    "S04bsu022_u:150_14": "te cāmanuṣyāḥ kṣiprameva prakrāmanti sma /",
    "S04bsu022_u:150_15": "ye ca kecinnānārogaspṛṣṭāḥ sattvā bhavanti sma,",
    "S04bsu022_u:150_16": "vātapittaśleṣmasaṃnipātajai rogaiḥ pīḍyante sma,",
    "S04bsu022_u:150_17_0": "cakṣurogeṇa vā śrotrarogeṇa vā ghrāṇarogeṇa vā jihvārogeṇa vā oṣṭharogeṇa vā dantarogeṇa kaṇṭharogeṇa vā galagaṇḍarogeṇa",
    "S04bsu022_u:150_17_1": "vā uragaṇḍakuṣṭhakilāsaśoṣonmādāpasmārajvaragalagaṇḍapiṭakavisarpavicarcikādyai rogaiḥ saṃpīḍyante sma,",
    "S04bsu022_u:150_18": "teṣāṃ bodhisattvamātā dakṣiṇapāṇiṃ mūrdhni pratiṣṭhāpayati sma /",
    "S04bsu022_u:150_19": "te sahapratiṣṭhāpite pāṇau vigatavyādhayo bhūtvā svakasvakāni gṛhāṇi gacchanti sma /",
    "S04bsu022_u:150_20": "antato māyādevī tṛṇagulmakamapi dharaṇitalādabhyutkṣipya glānebhyaḥ sattvebhyo 'nuprayacchati sma /",
    "S04bsu022_u:150_21": "te sahapratilambhādaroganirvikārā bhavanti sma /",
    "S04bsu022_u:150_22": "yadā ca māyādevī svaṃ dakṣiṇaṃ pārśvaṃ pratyavekṣate sma,",
    "S04bsu022_u:150_23": "tadā paśyati sma bodhisattvaṃ kukṣigatam,",
    "S04bsu022_u:150_24": "tadyathāpi nāma supariśuddha ādarśamaṇḍale mukhamaṇḍalaṃ dṛśyate /",
    "S04bsu022_u:150_25": "dṛṣṭvā ca punastuṣṭā udagrā āttamanā pramuditā prītisaumanasyajātā bhavati sma /",
    "S04bsu022_u:151_0": "bodhisattvasya khalu punarbhikṣavo mātuḥ kukṣigatasyādhiṣṭhitaṃ satataṃ samitaṃ rātriṃdivaṃ divyāni tūryāṇi abhi(nirmāya) pranadanti sma /",
    "S04bsu022_u:151_1": "divyāni ca puṣpāṇi abhipravarṣanti sma /",
    "S04bsu022_u:151_2": "kālena devā varṣanti sma / kālena vāyavo vānti sma / kālena ṛtavo nakṣatrāṇi ca parivartante sma /",
    "S04bsu022_u:151_3": "kṣemaṃ ca rājyaṃ subhikṣaṃ ca sumanākulamanubhavati sma /",
    "S04bsu022_u:151_4": "sarve ca kapilāhvaye mahāpuravare śākyā anye ca sattvāḥ khādanti sma,",
    "S04bsu022_u:151_5": "pibanti sma, (ramante sma,) krīḍanti sma, pravicārayanti sma, dānāni ca dadanti sma, puṇyāni ca kurvanti sma, kaumodyāmiva cāturmāsyāmekāntare krīḍāsukhavihārairviharanti sma /",
    "S04bsu022_u:151_6": "rājāpi śuddhodanaḥ saṃprāptabrahmacaryoparatarāṣṭrakāryo 'pi supariśuddhastapovanagata iva dharmamevānuvartate sma /",
    "S04bsu022_u:152_0": "[Vaidya_54]",
    "S04bsu022_u:152_1": "evaṃrūpeṇa bhikṣava ṛddhiprātihāryeṇa samanvāgato bodhisattvo mātuḥ kukṣigato 'sthāt /",
    "S04bsu022_u:152_2": "tatra khalu bhagavānāyuṣmantamānandamāmantrayate sma - drakṣyasi tvamānanda ratnavyūhaṃ bodhisattvaparibhogaṃ yatra bodhisattvo mātuḥ kukṣigato vyāhārṣīt /",
    "S04bsu022_u:152_3": "āha - paśyeyaṃ bhagavan paśyeyaṃ sugata /",
    "S04bsu022_u:152_4": "darśayati sma tathāgata āyuṣmata ānandasya śakrasya devānāmindrasya caturṇāṃ ca lokapālānāṃ tadanyeṣāṃ ca devamanuṣyāṇām /",
    "S04bsu022_u:152_5": "dṛṣṭvā ca te tuṣṭā abhūvan udagrā āttamanasaḥ pramuditāḥ prītisaumanasyajātāḥ /",
    "S04bsu022_u:152_6": "sa ca brahmā sahāpatiḥ punareva brahmaloke samāropya pratiṣṭhāpayati sma caityārtham /",
    "S04bsu022_u:153_0": "tatra khalu bhagavān punarapi bhikṣūnāmantrayate sma - iti hi bhikṣavo daśamāsakukṣigatena bodhisattvena ṣaṭtriṃśannayutāni devamanuṣyāṇāṃ triṣu yāneṣu paripācitānyabhūvan /",
    "S04bsu022_u:lal_6.23_0": "bodhisattva agrasattva mātukukṣisaṃsthitaḥ prakampitā ca ṣaḍvikāra medinī sakānanā /",
    "S04bsu022_u:lal_6.23_1": "suvarṇavarṇa ābha mukta sarvāpāya śodhitā praharṣitāśca devasaṃgha dharmagañju bheṣyate /",
    "S04bsu022_u:lal_6.24_0": "suṃsaṃsthito mahāvimānu naikaratnacitrito yatra vīru āruhitva tiṣṭhate vināyakaḥ /",
    "S04bsu022_u:lal_6.24_1": "gandhottamena candanena pūrito virocate yasyaikakarṣu trisahasramūlyaratnapūrito //",
    "S04bsu022_u:lal_6.25_0": "mahāsahasralokadhātu heṣvi bhindiyitvanā udāgato guṇākarasya padmaojabinduko /",
    "S04bsu022_u:lal_6.25_1": "so saptarātra puṇyateja brahmaloki udgato gṛhītva brahma ojabindu bodhisattva nāmayī //",
    "S04bsu022_u:lal_6.26_0": "na asti sarvasattvakāyi bhuktu yo jareya taṃ anyatra bhūri bodhisattva brahmakalpasaṃnibhe /",
    "S04bsu022_u:lal_6.26_1": "anekakalpa puṇyateja ojabindu saṃsthito bhujitva sattva kāyacitta jñānaśuddha gacchiṣu //",
    "S04bsu022_u:lal_6.27_0": "śakra brahma lokapāla pūjanāya nāyakaṃ trīṇi kāla āgamitva bodhisattvamantikam /",
    "S04bsu022_u:lal_6.27_1": "vandayitva pūjayitva dharma śṛṇute varaṃ pradakṣiṇaṃ karitva sarva gacchiṣū yathāgatā //",
    "S04bsu022_u:154_0": "[Vaidya_55]",
    "S04bsu022_u:154_1": "bodhisattva dharmakāma enti lokadhātuṣu",
    "S04bsu022_u:154_2": "prabhāviyūha āsaneṣu te niṣaṇṇa dṛśyiṣu /",
    "S04bsu022_u:154_3": "parasparaṃ ca śrutva dharma yānaśreṣṭhamuttamaṃ",
    "S04bsu022_u:154_4": "prayānti sarvi hṛṣṭacitta varṇamāla bhāṣato //",
    "S04bsu022_u:lal_6.29_0": "ye ca iṣṭidārakāsu duḥkhitā tadā abhūt bhūtaspṛṣṭa kṣiptacitta nagna pāṃśumrakṣitā /",
    "S04bsu022_u:lal_6.29_1": "te ca sarva dṛṣṭva māya bhonti labdhacetanā smṛtīmatīgatīupeta gehi gehi gacchiṣu //",
    "S04bsu022_u:lal_6.30_0": "vātato va pittato va śleṣmasaṃnipātakaiḥ ye ca cakṣuroga śrotraroga kāyacittapīḍitā /",
    "S04bsu022_u:lal_6.30_1": "naikarūpa naikajāti vyādhibhiśca ye hatā sthāpite sma māya mūrdhni pāṇi bhonti nirjarā //",
    "S04bsu022_u:lal_6.31_0": "athāpi vā tṛṇasya tūli bhūmito gṛhītvanā dadāti māya āturāṇa sarvi bhonti nirjarā /",
    "S04bsu022_u:lal_6.31_1": "saukhyaprāpti nirvikāra gehi gehi gacchiṣu bhaiṣajyabhūti vaidyarāji kukṣisaṃpratiṣṭhite //",
    "S04bsu022_u:lal_6.32_0": "yasmi kāli māyadevi svātanuṃ nirīkṣate adṛśāti bodhisattva kukṣiye pratiṣṭhitam /",
    "S04bsu022_u:lal_6.32_1": "yathaiva candra antarīkṣa tārakai parīvṛtaṃ tathaiva nāthu bodhisattvalakṣaṇairalaṃkṛtam //",
    "S04bsu022_u:lal_6.33_0": "no ca tasya rāga doṣa naiva moha bādhate kāmachandu naiva tasya īrṣi naiva hiṃsitā /",
    "S04bsu022_u:lal_6.33_1": "tuṣṭacitta hṛṣṭacitta prīti saumanasthitā kṣudhāpipāsa śīta uṣṇa naiva tasya bādhate //",
    "S04bsu022_u:lal_6.34_0": "aghaṭṭitāśca nityakāla divyatūrya vādiṣu pravarṣayanti divyapuṣpa gandhaśreṣṭha śobhanā /",
    "S04bsu022_u:lal_6.34_1": "deva paśyi mānuṣāśca mānuṣā amānuṣāṃ no viheṭhi no vihiṃsi tatra te parasyaram //",
    "S04bsu022_u:lal_6.35_0": "ramanti sattva krīḍayanti annapānudenti ca ānandaśabda ghoṣayanti hṛṣṭatuṣṭamānasāḥ //",
    "S04bsu022_u:lal_6.35_1": "kṣamā rajoanākulā ca kāli deva varṣate tṛṇāśca puṣpa oṣadhīya tasmi kāli rohiṣu //",
    "S04bsu022_u:lal_6.36_0": "rājagehi saptarātra ratnavarṣa varṣito yato daridrasattva gṛhya dāna denti bhuñjate /",
    "S04bsu022_u:lal_6.36_1": "nāsti sattva yo daridra yo ca āsi duḥkhito bherumūrdhni nandaneva eva sattva nandiṣu //",
    "S04bsu022_u:lal_6.37_0": "so ca rāju śākiyāna poṣadhī upoṣito rājyakāryu no karoti dharmameva gocarī /",
    "S04bsu022_u:lal_6.37_1": "tapovanaṃ ca so praviṣṭa māyādevī pṛcchate kīdṛśenti kāyi saukhya agrasattva dhārati //",
    "S04bsu022_u:155_0": "iti śrīlalitavistare garbhāvakrāntiparivarto nāma ṣaṣṭhamo 'dhyāyaḥ //",
    "S04bsu022_u:157_0": "START Parivarta 7",
    "S04bsu022_u:158_0": "[Vaidya_57]",
    "S04bsu022_u:159_0": "janmaparivartaḥ saptamaḥ /",
    "S04bsu022_u:160_0": "iti hi bhikṣavo daśamāseṣu nigateṣu bodhisattvasya janmakālasamaye pratyupasthite rājñaḥ śuddhodanasya gṛhodyāne dvātriṃśatpūrvanimittāni prādurabhūvan /",
    "S04bsu022_u:160_1": "katamāni dvātriṃśat? sarvapuṣpāṇi suṅgībhūtāni na puṣpanti sma /",
    "S04bsu022_u:160_2": "puṣkariṇīṣu cotpalapadmakumudapuṇḍarīkāṇyabhyudgatāni kuḍmalībhūtāni na puṣpanti sma /",
    "S04bsu022_u:160_3": "tadā ca puṣpaphalavṛkṣā dharaṇītalādabhyudgamya kṣārakajātā na phalanti sma /",
    "S04bsu022_u:160_4": "aṣṭau ca ratnavṛkṣāḥ prādurabhūvan /",
    "S04bsu022_u:160_5": "viṃśati ca ratnanidhānaśatasahasrāṇyutplatya vyavasthitāni dṛśyante sma /",
    "S04bsu022_u:160_6": "antaḥpure ca ratnāṅkurāḥ prādurabhūvan /",
    "S04bsu022_u:160_7": "sugandhitailaparivāsitāśca gandhodakaśītoṣṇāḥ prasravanti sma /",
    "S04bsu022_u:160_8": "himavatparvatapārśvācca siṃhapotakā āgatyāgatyābhinadantaḥ kapilāhvayapuravaraṃ pradakṣiṇīkṛtya dvāramūleṣvavatiṣṭhante sma,",
    "S04bsu022_u:160_9": "na kaṃcitsattvaṃ viheṭhayanti sma /",
    "S04bsu022_u:160_10": "pañcaśatāni pāṇḍarāṇāṃ hastiśāvakānāmāgatya rājñaḥ śuddhodanasyāgrakaraiścaraṇāvabhilikhanti sma /",
    "S04bsu022_u:160_11": "mekhalībaddhakāśca devadārakā rājñaḥ śuddhodanasyāntaḥpure utsaṅgenotsaṅgamanuparivartamānāḥ saṃdṛśyante sma /",
    "S04bsu022_u:160_12": "gaganatalagatārdhakāyā nāgakanyā nānāpūjopakaraṇaparigṛhītā adhyālambamānāḥ saṃdṛśyante sma /",
    "S04bsu022_u:160_13": "daśa ca nāgakanyāsahasrāṇi mayūrāṅgahastakaparigṛhītā gagatatale 'vasthitāḥ saṃdṛśyante sma /",
    "S04bsu022_u:160_14": "daśa ca pūrṇakumbhasahasrāṇi kapilavastu mahānagaraṃ pradakṣiṇīkurvanti saṃdṛśyante sma /",
    "S04bsu022_u:160_15": "daśa ca devakanyāsahasrāṇi gandhodakabhṛṅgāraparigṛhītā mūrdhni dhārayantyo 'vasthitāḥ saṃdṛśyante sma /",
    "S04bsu022_u:160_16": "daśa ca devakanyāsahasrāṇi chatradhvajapatākāparigṛhītā avasthitāḥ saṃdṛśyate sma /",
    "S04bsu022_u:160_17": "bahūni cāpsaraḥśatasahasrāṇi śaṅkhabherīmṛdaṅgapaṇavaiḥ ghaṇṭāvasaktaiḥ pratīkṣamāṇānyavasthitāni saṃdṛśyante sma /",
    "S04bsu022_u:160_18": "sarve vāyavaścāvasthitā na vānti sma /",
    "S04bsu022_u:160_19": "sarvanadī ca prasravaṇāni ca na vahanti sma /",
    "S04bsu022_u:160_20": "candrasūryavimānāni nakṣatrajyotirgaṇāśca na vahanti sma /",
    "S04bsu022_u:160_21": "puṣyaṃ ca nakṣatrayuktamabhūt /",
    "S04bsu022_u:160_22": "ratnajālaparisphuṭaṃ ca rājñaḥ śuddhodanasya gṛhaṃ saṃsthitamabhūt /",
    "S04bsu022_u:160_23": "vaiśvānaraśca na jvalati sma /",
    "S04bsu022_u:160_24": "kūṭāgāraprāsādatoraṇadvārakataleṣu ca maṇiratnānyabhipralambamānāni ca saṃdṛśyante sma /",
    "S04bsu022_u:160_25": "dūṣyagañjāśca viviratnagañjāśca prāvṛtāḥ saṃdṛśyante sma /",
    "S04bsu022_u:160_26": "kākolūkagṛdhravṛkaśṛgālaśabdāścāntarhitā abhūvan /",
    "S04bsu022_u:160_27": "sujātajātaśabdāśca śrūyante sma /",
    "S04bsu022_u:160_28": "sarvajanapadakarmāntāśca samucchinnā abhūvan /",
    "S04bsu022_u:160_29": "utkūlanikūlāśca pṛthivīpradeśāḥ samāḥ samavasthitāḥ sarvavīthīcatvaraśṛṅgāṭakarathyāntarāpaṇamukhāni ca pāṇitalamṛṣṭānīva puṣpābhikīrṇāni virocante sma /",
    "S04bsu022_u:160_30": "sarvāśca gurviṇyaḥ samyaksukhena prasūyante sma /",
    "S04bsu022_u:160_31": "sarvaśālavanadevatāśca patreṣvardhakāyānabhinirmāya namyamānāḥ sthitāḥ saṃdṛśyante sma /",
    "S04bsu022_u:160_32": "imāni dvātriṃśatpūrvanimittāni prādurabhūvan /",
    "S04bsu022_u:161_0": "[Vaidya_58]",
    "S04bsu022_u:161_1": "atha khalu māyādevī bodhisattvasya janmakālasamayaṃ jñātvā bodhisattvasyaiva tejonubhāvena rātryāṃ prathame yāme rājānaṃ śuddhodanamupasaṃkramya gāthābhirabhyabhāṣata -",
    "S04bsu022_u:lal_7.1_0": "deva śṛṇu hi mahyaṃ bhāṣato yaṃ mataṃ me aciraciracireṇā jāta udyānabuddhiḥ /",
    "S04bsu022_u:lal_7.1_1": "yadi ca tava na roṣo naiva doṣo na mohaḥ kṣipramahu vrajeyā krīḍaudyānabhūmim //",
    "S04bsu022_u:lal_7.2_0": "tvamiha tapasi khinno dharmacittaprayukto ahu ca cirapraviṣṭā śuddhasattvaṃ dharentī /",
    "S04bsu022_u:lal_7.2_1": "drumavara pratibuddhāḥ phullitā śālavṛkṣāḥ yukta bhaviya devā gantumudyānabhūmim //",
    "S04bsu022_u:lal_7.3_0": "ṛtupravara vasanto yoṣitāṃ maṇḍanīyo bhramaravaravighuṣṭāḥ kokilabarhigītāḥ /",
    "S04bsu022_u:lal_7.3_1": "śuciruciravicitrā bhrāmyate puṣpareṇuḥ sādhu dadahi ājñāṃ gacchamo mā vilambaḥ //",
    "S04bsu022_u:lal_7.3_2": "vacanamimu śruṇitvā deviye pārthivendraḥ",
    "S04bsu022_u:lal_7.3_3": "tuṣṭo muditacittaḥ pāriṣadyānavocat /",
    "S04bsu022_u:lal_7.3_4": "hayagajarathaṃ paṅktyā vāhanā yojayadhvaṃ",
    "S04bsu022_u:lal_7.3_5": "pravaraguṇasamṛddhāṃ lumbinīṃ maṇḍayadhvam //",
    "S04bsu022_u:lal_7.5_0": "nīlagirinikāśāṃ meghavarṇānubaddhāṃ viṃśati ca sahasrān yojayadhvaṃ gajānām /",
    "S04bsu022_u:lal_7.5_1": "maṇikanakavicitrāṃ hemajālopagūḍhāṃ ghaṇṭarucirapārśvān ṣaḍviṣāṇāṃ gajendrān //",
    "S04bsu022_u:lal_7.6_0": "himarajatanikāśāṃ muñjakeśāṃ sukeśāṃ viṃśati ca sahasrān yojayadhvaṃ hayānām /",
    "S04bsu022_u:lal_7.6_1": "kanakaracitapārśvā kiṅkiṇījālalambā pavanajavitavegā vāhanā pārthivasya //",
    "S04bsu022_u:lal_7.7_0": "naragaṇa raṇaśauṇḍān śūra saṃgrāmakāmān asidhanuśaraśaktipāśakhaḍgāgrahastān /",
    "S04bsu022_u:lal_7.7_1": "viṃśati ca sahasrān yojayadhvaṃ suśīghraṃ māya saparivārāṃ rakṣathā apramattā //",
    "S04bsu022_u:lal_7.8_0": "maṇikanakaniṣiktāṃ lumbinīṃ kārayadhvaṃ vividhavasanaratnaiḥ sarvavṛkṣāṃ pravethā /",
    "S04bsu022_u:lal_7.8_1": "vividhakusumacitraṃ nandanaṃ vā surāṇāṃ vadatha ca mama śīghraṃ sarvametaṃ vidhāya //",
    "S04bsu022_u:162_0": "vacanamimu niśamyā pāriṣadyaiḥ kṣaṇena vāhana kṛta sajjā lumbinī maṇḍitā sā /",
    "S04bsu022_u:163_0": "pāriṣadya āha -",
    "S04bsu022_u:lal_7.9_0": "jaya jaya hi narendrā āyu pālehi dīrghaṃ sarva kṛtu yathoktaṃ kāru deva pratīkṣa //",
    "S04bsu022_u:lal_7.10_0": "so ca naravarendro hṛṣṭacitto bhavitvā gṛhavaramanuviṣṭo iṣṭikānevamāha /",
    "S04bsu022_u:lal_7.10_1": "yasya ahu manāpo yā ca me prītikāmā sā mi kuruta ājñāṃ maṇḍayitvātmabhāvam //",
    "S04bsu022_u:lal_7.11_0": "varasurabhisugandhāṃ bhāvaraṅgāṃ vicitrāṃ vasana mṛdumanojñāṃ prāvṛṇothā udagrāḥ /",
    "S04bsu022_u:lal_7.11_1": "urasi vigalitānāṃ muktahārā bhavethā ābharaṇavibhūṣāṃ darśayethādya sarvāḥ //",
    "S04bsu022_u:lal_7.12_0": "tuṇapaṇavamṛdaṅgāṃ vīṇaveṇūmukuṇḍāṃ tūryaśatasahasrān yojayadhvaṃ manojñāṃ /",
    "S04bsu022_u:lal_7.12_1": "bhūya kuruta harṣaṃ devakanyāna yūyaṃ śrutva madhuraghoṣaṃ devatāpi spṛheyuḥ //",
    "S04bsu022_u:lal_7.13_0": "ekarathavaresmiṃ tiṣṭhatāṃ māyadevī mā ca puruṣa istrī anya tatrāruheyā /",
    "S04bsu022_u:lal_7.13_1": "nāri vividhavarmā taṃ rathaṃ vāhayantāṃ mā ca pratikūlaṃ mā manāpaṃ śruṇeṣyā //",
    "S04bsu022_u:lal_7.14_0": "hayagajarathapattīṃ sainyaśrīmadvicitrāṃ dvāri sthita nṛpasyā śrūyate uccaghoṣāḥ /",
    "S04bsu022_u:lal_7.14_1": "kṣubhitajalanidhirvā śrūyate eva śabdo * * * * //",
    "S04bsu022_u:lal_7.15_0": "[Vaidya_60]",
    "S04bsu022_u:lal_7.15_1": "māya yada gṛhāto nirgatā dvāramūlaṃ ghaṇṭa śatasahasrā tāḍitā maṅgalārtham //",
    "S04bsu022_u:lal_7.16_0": "so ca ratha vicitro maṇḍitaḥ pārthivena api ca marusahasrairdivyasiṃhāsanebhiḥ /",
    "S04bsu022_u:lal_7.16_1": "caturi ratanavṛkṣā patrapuṣpopapetā abhinaditamanojñāṃ haṃsakrauñcān mayūrān //",
    "S04bsu022_u:lal_7.17_0": "chatradhvajapatākāścocchritā vaijayantyaḥ kiṅkiṇivarajālaiśchāditaṃ divyavastraiḥ /",
    "S04bsu022_u:lal_7.17_1": "maruvadhu gaganesmiṃ taṃ rathaṃ prekṣayante divyamadhuraghoṣaṃ śrāvayantyaḥ stuvanti //",
    "S04bsu022_u:lal_7.18_0": "upaviśati yadā sā māya siṃhāsanāgre pracalita trisahasrā medinī ṣaḍvikāram /",
    "S04bsu022_u:lal_7.18_1": "puṣpa maru kṣipiṃsū ambarāṃ bhrāmayiṃsū adya jagati śreṣṭho jāyate lumbinīye //",
    "S04bsu022_u:lal_7.19_0": "caturi jagatipālāstaṃ rathaṃ vāhayante tridaśapatirapīndro mārgaśuddhiṃ karoti /",
    "S04bsu022_u:lal_7.19_1": "brahma puratu gacchī durjanāṃ vārayanto amaraśatasahasrāḥ prāñjalīkā namante //",
    "S04bsu022_u:lal_7.20_0": "nṛpati muditacitto vīkṣate tāṃ viyūhāṃ tasya bhavati evaṃ vyakta yaṃ devadevo /",
    "S04bsu022_u:lal_7.20_1": "yasya caturi pālā brahma sendrāśca devāḥ kuruta vipulapūjāṃ vyakta yaṃ śuddhabhāvī //",
    "S04bsu022_u:lal_7.21_0": "nāsti tribhavi sattvo yaḥ sahetpūjametāṃ deva atha ca nāgāḥ śakra brahmā ca pālāḥ /",
    "S04bsu022_u:lal_7.21_1": "mūrdha tada phaleyā jīvitaṃ cāsya naśyet ayu puna atidevaḥ sarvapūjāṃ sahāti //",
    "S04bsu022_u:164_0_0": "atha khalu bhikṣavo māyādevī caturaśītyā hayarathasahasraiḥ sarvālaṃkāravibhūṣitaiḥ parivṛtā caturaśītyā gajarathasahasraiḥ",
    "S04bsu022_u:164_0_1": "sarvālaṃkāravibhūṣitaiḥ caturaśītyā ca pattisahasraiḥ śūrairvīrairvarāṅgarūpibhiḥ susaṃnaddhadṛḍhavarmakavacitairanuparigṛhītā",
    "S04bsu022_u:164_0_2": "ṣaṣṭyā ca śākyakanyāsahasraiḥ puraskṛtā catvāriṃśatā ca sahasrai [Vaidya_61] rājñaḥ śuddhodanasya jñātikulaprasūtaiḥ śākyaiḥ",
    "S04bsu022_u:164_0_3": "vṛddhadaharamadhyamaiḥ saṃrakṣitā,",
    "S04bsu022_u:164_1": "ṣaṣṭyā ca sahasrai rājñaḥ śuddhodanasyāntaḥpureṇa gītavādyasamyaktūryatāḍāvacarasaṃgītisaṃpravāditena parivṛtā,",
    "S04bsu022_u:164_2": "caturaśītyā ca devakanyāsahasraiḥ parivṛtā,",
    "S04bsu022_u:164_3_0": "caturaśītyā ca nāgakanyāsahasraiḥ caturaśītyā ca gandharvakanyāsahasraiḥ caturaśītyā ca kinnarakanyāsahasraiḥ caturaśītyā",
    "S04bsu022_u:164_3_1": "cāsurakanyāsahasraiḥ nānāvyūhālaṃkārālaṃkṛtābhiḥ nānāgītavādyavarṇabhāṣiṇībhiranugamyamānā niryāti sma /",
    "S04bsu022_u:164_4": "sarvaṃ ca lumbinīvanaṃ gandhodakasiktaṃ divyapuṣpābhikīrṇīkṛtamabhūt /",
    "S04bsu022_u:164_5": "sarvavṛkṣāśca tasmin vanavare akālapatrapuṣpaphalāni dadanti sma /",
    "S04bsu022_u:164_6": "devaiśca tathā tadvanaṃ samalaṃkṛtamabhūt tadyathāpi nāma miśrakāvanaṃ devānāṃ samalaṃkṛtam /",
    "S04bsu022_u:165_0_0": "atha khalu māyādevī lumbinīvanamanupraviśya tasmādrathavarādavatīrya naramarukanyāparivṛtā vṛkṣeṇa vṛkṣaṃ paryaṭantī vanādvanaṃ",
    "S04bsu022_u:165_0_1": "caṃkramyamāṇā drumād drumaṃ nirīkṣamāṇā anupūrveṇa yenāsau plakṣo mahādrumaratnavarapravaraḥ suvibhaktaśākhaḥ samapatramañjarīdharo",
    "S04bsu022_u:165_0_2": "divyamānuṣyanānāpuṣpasaṃpuṣpito varapravarasurabhigandhinānāgandhinānāraṅgavastrābhipralambito vividhamaṇivicitraprabhojjvalitaḥ",
    "S04bsu022_u:165_0_3": "sarvaratnamūladaṇḍaśākhāpatrasamalaṃkṛtaḥ suvibhaktavistīrṇaśākhaḥ karatalanibhe bhūmibhāge suvibhaktavistīrṇanīlatṛṇamayūragrīvāsaṃnibhe",
    "S04bsu022_u:165_0_4": "kācilindikasukhasaṃsparśe dharaṇītale saṃsthitaḥ pūrvajinajanetryābhinivāsitaḥ devasaṃgītyanugītaḥ śubhavimalaviśuddhaḥ śuddhāvāsadevaśatasahasraiḥ",
    "S04bsu022_u:165_0_5": "praśāntacittairabhinatajaṭāmakuṭāvalambitāvanatamūrdhabhirabhinandyamānastaṃ plakṣavṛkṣamupajagāma /",
    "S04bsu022_u:166_0": "atha sa plakṣavṛkṣo bodhisattvasya tejonubhāvenāvanamya praṇamati sma /",
    "S04bsu022_u:166_1": "atha māyādevī gaganatalagateva vidyut dṛṣṭiṃ dakṣiṇaṃ bāhuṃ prasārya plakṣaśākhāṃ gṛhītvā salīlaṃ gaganatalaṃ prekṣamāṇā vijṛmbhamānā sthitābhūt /",
    "S04bsu022_u:166_2": "atha tasmin samaye ṣaṣṭyapsaraḥśatasahasrāṇi kāmāvacaradevebhya upasaṃkramya māyādevyā upasthāne paricaryāṃ kurvanti sma /",
    "S04bsu022_u:167_0": "evaṃrūpeṇa khalu puna ṛddhiprātihāryeṇa samanvāgato bodhisattvo mātuḥ kukṣigato 'sthāt /",
    "S04bsu022_u:167_1": "sa paripūrṇānāṃ daśānāṃ māsānāmatyayena māturdakṣiṇapārśvānniṣkramati sma smṛtaḥ saṃprajānannanupalipto garbhamalairyathā nānyaḥ kaściducyate 'nyeṣāṃ garbhamala iti /",
    "S04bsu022_u:168_0": "tasmin khalu punarbhikṣavaḥ samaye śakro devānāmindro brahmā ca sahāpatiḥ purataḥ sthitāvabhūtām,",
    "S04bsu022_u:168_1": "yau bodhisattvaṃ paramagauravajātau divyakāśikavastrāntaritaṃ sarvāṅgapratyaṅgaiḥ smṛtau saṃprajñau pratigṛhṇāte sma /",
    "S04bsu022_u:169_0": "yasmiṃśca kūṭāgāre bodhisattvo mātuḥ kukṣigato 'sthāt,",
    "S04bsu022_u:169_1": "taṃ brahmā sahāpatirbrahmakāyikāśca devaputrā abhyutkṣipya brahmalokaṃ caityārthaṃ pūjārthaṃ copanāmayāmāsuḥ /",
    "S04bsu022_u:169_2": "aparigṛhītaḥ khalu punarbodhisattvaḥ kenacinmanuṣyabhūtena,",
    "S04bsu022_u:169_3": "atha tahi bodhisattvaṃ devatāḥ prathamataraṃ pratigṛhṇanti sma /",
    "S04bsu022_u:170_0": "atha bodhisattvo jātamātraḥ pṛthivyāmavatarati sma /",
    "S04bsu022_u:170_1": "samanantarāvatīrṇasya ca bodhisattvasya mahāsattvasya mahāpṛthivīṃ bhittvā mahāpadmaṃ prādurabhūt /",
    "S04bsu022_u:170_2": "nandopanandau ca nāgarājānau gaganatale 'rdhakāyau [Vaidya_62] sthitvā śītoṣṇe dve vāridhāre 'bhinirbhiṃttvā bodhisattvaṃ snāpayataḥ sma /",
    "S04bsu022_u:170_3": "śakrabrahmalokapālāḥ pūrvaṃgamāścānye ca bahavo devaputrāḥ śatasahasrā ye bodhisattvaṃ jātamātraṃ nānāgandhodakamuktakusumaiḥ snāpayantyabhyavakiranti sma /",
    "S04bsu022_u:170_4": "antarikṣe ca dve cāmare ratnacchatraṃ ca prādurbhūtam /",
    "S04bsu022_u:170_5": "sa tasmin mahāpadme sthitvā caturdiśamavalokayati sma /",
    "S04bsu022_u:170_6": "(caturdiśamavalokya) siṃhāvalokitaṃ mahāpuruṣāvalokitaṃ vyavalokayati sma /",
    "S04bsu022_u:171_0_0": "tasmin khalu punaḥ samaye bodhisattvaḥ pūrvakuśalamūlavipākajenāpratihatena divyacakṣuprādurbhūtena divyena cakṣuṣā sarvāvantaṃ",
    "S04bsu022_u:171_0_1": "trisāhastraṃ mahāsāhastraṃ lokadhātuṃ sanagaranigamajanapadarāṣṭrarājadhānīṃ sadevamānuṣaṃ paśyati sma /",
    "S04bsu022_u:171_1": "sarvasattvānāṃ ca cittacaritaṃ ca prajānāti sma /",
    "S04bsu022_u:171_2": "jñātvā ca vyavalokayati sma - asti tvasau kaścitsattvo yo mayā sadṛśaḥ śīlena vā samādhinā vā prajñayā vā kuśalamūlacaryayā vā /",
    "S04bsu022_u:171_3": "yadā ca bodhisattvaḥ trisāhasramahāsāhasralokadhātau na kaṃcitsattvamātmatulyaṃ paśyati sma,",
    "S04bsu022_u:171_4_0": "atha tasminsamaye bodhisattvaḥ siṃha iva vigatabhayabhairavo 'saṃtrastaḥ astambhī sucintitaṃ smṛtvā cintayitvā sarvasattvānāṃ",
    "S04bsu022_u:171_4_1": "cittacaritāni jñātvā aparigṛhīto bodhisattvaḥ pūrvāṃ diśamabhimukhaḥ sapta padāni prakrāntaḥ - pūrvaṃgamo bhaviṣyāmi sarveṣāṃ",
    "S04bsu022_u:171_4_2": "kuśalamūlānāṃ dharmāṇām /",
    "S04bsu022_u:171_5": "tasya prakramata uparyantarīkṣe 'parigṛhītaṃ divyaśvetavipulachatraṃ cāmaraśubhe gacchantamanugacchanti sma - yatra yatra ca bodhisattvaḥ padamutkṣipati sma,",
    "S04bsu022_u:171_6": "tatra tatra padmāni prādurbhavanti sma /",
    "S04bsu022_u:171_7": "dakṣiṇāṃ diśamabhimukhaḥ sapta padāni prakrāntaḥ - dakṣiṇīyo bhaviṣyāmi devamanuṣyāṇām /",
    "S04bsu022_u:171_8": "paścimāṃ diśamabhimukhaḥ sapta padāni prakāntaḥ /",
    "S04bsu022_u:171_9": "saptame sthitvā siṃha ivāhlādanātmikāṃ vācaṃ bhāṣate sma - ahaṃ loke jyeṣṭho 'haṃ loke śreṣṭhaḥ /",
    "S04bsu022_u:171_10": "iyaṃ me paścimā jātiḥ / kariṣyāmi jātijarāmaraṇaduḥkhasyāntam /",
    "S04bsu022_u:171_11": "uttarāṃ diśamabhimukhaḥ sapta padāni prakrāntaḥ - anuttaro bhaviṣyāmi sarvasattvānām /",
    "S04bsu022_u:171_12": "adhastāddiśamabhimukhaḥ sapta padāni prakrāntaḥ - nihaniṣyāmi māraṃ ca mārasenāṃ ca /",
    "S04bsu022_u:171_13": "sarvanairayikāṇāṃ ca nirayāgnipratighātāya saha dharmameghavṛṣṭiṃ varṣiṣyāmi,",
    "S04bsu022_u:171_14": "yena te sukhasamarpitā bhaviṣyanti /",
    "S04bsu022_u:171_15": "upariṣṭāddiśamabhimukhaḥ sapta padāni prakrāntaḥ,",
    "S04bsu022_u:171_16": "urdhvaṃ cāvalokayati sma - ullokanīyo bhaviṣyāmi sarvasattvānām /",
    "S04bsu022_u:171_17": "samanantarabhāṣitā ceyaṃ bodhisattvena vākū /",
    "S04bsu022_u:171_18": "atha tasmin samaye ayaṃ trisāhasramahāsāhasralokadhātuḥ svareṇābhivijñāpto 'bhūt /",
    "S04bsu022_u:171_19": "iyaṃ bodhisattvasya karmavipākajā abhijñādharmatā /",
    "S04bsu022_u:172_0": "yadā bodhisattvaścaramabhavika upajāyate,",
    "S04bsu022_u:172_1": "yadā cānuttarāṃ samyaksaṃbodhimabhisaṃbudhyate,",
    "S04bsu022_u:172_2": "tadā asyemānyevaṃrūpāṇi ṛddhiprātihāryāṇi bhavanti - tasmin khalu punarbhikṣavaḥ samaye saṃhṛṣitaromakūpajātāḥ sarvasattvā abhūvan /",
    "S04bsu022_u:172_3": "mahataśca pṛthivīcālasya loke prādurbhāvo 'bhūt bhairavasya romaharṣaṇasya /",
    "S04bsu022_u:172_4": "aghaṭṭitāni ca divyamānuṣyakāni tūryāṇi saṃpravāditāni /",
    "S04bsu022_u:172_5": "sarvartukālikāśca [Vaidya_63] vṛkṣāstasmin samaye trisāhasramahāsāhasralokadhātau saṃkusumitāḥ phalitāśca /",
    "S04bsu022_u:172_6": "viśuddhācca gaganatalānmeghaśabdaḥ śrūyate sma /",
    "S04bsu022_u:172_7": "apagatameghācca gaganācchanaiḥ sūkṣmasūkṣmo devaḥ pravarṣati sma /",
    "S04bsu022_u:172_8": "nānāvarṣadivyakusumavastrābharaṇagandhacūrṇavyāmiśrāḥ paramasukhasaṃsparśāśca saumyāḥ sugandhavātāḥ pravāyanti sma /",
    "S04bsu022_u:172_9": "vyapagatatamorajodhūmanīhārāśca sarvadiśaḥ suprasannā virājante sma /",
    "S04bsu022_u:172_10": "upariṣṭāccāntarikṣādadṛśyā gambhīrā mahābrahmaghoṣāḥ saṃśrūyante sma /",
    "S04bsu022_u:172_11": "sarvacandrasūryaśakrabrahmalokapālaprabhāścābhibhūtā abhūvan /",
    "S04bsu022_u:172_12": "paramasukhasaṃsparśayā ca sarvasattvakāyacittasukhasaṃjananyā lokottarayā anekaśatasahasravarṇaprabhayā sarvatrisāhasramahāsāhasralokadhātuḥ parisphuṭo 'bhūt /",
    "S04bsu022_u:172_13": "samantarajātasya khalu punarbodhisattvasyaikāntasukhasamarpitāḥ sarvasattvā babhūvuḥ /",
    "S04bsu022_u:172_14": "sarvarāgadveṣamohadarpārativiṣādabhayalobherṣyāmātsaryavigatāḥ sarvākuśalakriyāprativiratā vyādhitānāṃ sattvānāṃ vyādhaya upaśāntāḥ /",
    "S04bsu022_u:172_15": "kṣutpipāsitānāṃ sattvānāṃ kṣutpipāsā prasrabdhābhūt /",
    "S04bsu022_u:172_16": "madyamadamattānāṃ ca sattvānāṃ madāpagamaḥ saṃvṛttaḥ /",
    "S04bsu022_u:172_17": "unmattaiśca smṛtiḥ pratilabdhā /",
    "S04bsu022_u:172_18": "cakṣurvikalaiśca sattvaiścakṣuḥ pratilabdham,",
    "S04bsu022_u:172_19": "śrotravikalaiśca sattvaiḥ śrotram /",
    "S04bsu022_u:172_20": "aṅgapratyaṅgavikalendriyāścāvikalendriyāḥ saṃvṛttāḥ /",
    "S04bsu022_u:172_21": "daridraiśca dhanāni pratilabdhāni /",
    "S04bsu022_u:172_22": "bandhanabaddhāśca bandhanebhyo vimuktāḥ /",
    "S04bsu022_u:172_23": "āvīcimādiṃ kṛtvā sarvanairayikāṇāṃ sattvānāṃ sarvakāraṇād duḥkhaṃ tasminsamaye prasrabdham /",
    "S04bsu022_u:172_24": "tiyagyonikānāmanyonyabhakṣaṇādi duḥkham,",
    "S04bsu022_u:172_25": "yamalokikānāṃ sattvānāṃ kṣutpipāsādiduḥkhaṃ vyupaśāntamabhūt /",
    "S04bsu022_u:173_0": "yadā ca bodhisattvo jātamātraḥ sapta padāni prakrānto 'bhūt,",
    "S04bsu022_u:173_1_0": "asaṃkhyeyākalpakoṭinayutaśatasahasraiḥ sucaritacaraṇairmahāvīryamahāsthāmadharmatāpratilambhena tasmin samaye daśadiglokadhātusthitā",
    "S04bsu022_u:173_1_1": "buddhā bhagavantastaṃ pṛthvīpradeśaṃ vajramayadhitiṣṭhanti sma /",
    "S04bsu022_u:173_2": "yena mahāpṛthivī tasmin pradeśe nāvatīryata,",
    "S04bsu022_u:173_3": "tāvanmahābalavegasamanvāgato hi bhikṣavo jātamātro bodhisattvaḥ sapta padāni prakrānto 'bhūt /",
    "S04bsu022_u:173_4": "sarvalokāntarikāśca tasmin samaye mahatāvabhāsena sphuṭā abhūvan /",
    "S04bsu022_u:173_5": "mahāṃśca tasmin samaye gītaśabdo 'bhūnnṛtyaśabdaḥ /",
    "S04bsu022_u:173_6": "aprameyāśca tasmin samaye puṣpacūrṇagandhamālyaratnābharaṇavastrameghā abhipravarṣanti sma /",
    "S04bsu022_u:173_7": "paramasukhasamarpitāśca sarvasattvā abhūvan /",
    "S04bsu022_u:173_8": "saṃkṣepādacintyā sā kriyābhūt,",
    "S04bsu022_u:173_9": "yadā bodhisattvo loke prādurabhūt sarvalokābhyudgataḥ /",
    "S04bsu022_u:174_0_0": "atha khalvāyuṣmānānandaḥ utthāyāsanādekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ",
    "S04bsu022_u:174_0_1": "praṇamya bhagavantametadavocat - sarvasattvānāṃ bhagavaṃstathāgata āścaryabhūto 'bhūt,",
    "S04bsu022_u:174_1": "bodhisattvabhūt evādbhutadharmasamanvāgataśca /",
    "S04bsu022_u:174_2": "kaḥ punarvādaḥ evaṃ hyanuttarāṃ samyaksaṃbodhimabhisaṃbuddhaḥ /",
    "S04bsu022_u:174_3": "eṣo 'haṃ bhagavaṃścatuṣpañcakṛtvo 'pi daśakṛtvo 'pi yāvatpañcāśatkṛtvo 'pi śatakṛtvo 'pi yāvadanekaśatasahasraśo 'pyahaṃ bhagavan buddhaṃ bhagavantaṃ śaraṇaṃ gacchāmi /",
    "S04bsu022_u:175_0": "[Vaidya_64]",
    "S04bsu022_u:175_1_0": "evamukte bhagavānāyuṣmantamānandametadavocat - bhaviṣyanti khalu punarānanda anāgate 'dhvani kecidbhikṣavo 'bhāvitakāyā abhāvitacittā",
    "S04bsu022_u:175_1_1": "abhāvitaśīlā abhāvitaprajñā bālā apaṇḍitā ābhimānikā uddhatā unnatā asaṃvṛtā vikṣiptacittāḥ kāṅkṣāparīttā vicikitsābahulā",
    "S04bsu022_u:175_1_2": "aśraddhāḥ śramaṇamalāḥ śramaṇapratirūpakāḥ /",
    "S04bsu022_u:175_2": "te na śraddāsyanti imāmevaṃrūpāṃ bodhisattvasya garbhāvakrāntipariśuddhim /",
    "S04bsu022_u:175_3": "te 'nyonyamekānte saṃnipātyaivaṃ vakṣyanti - paśyata bho yūyametadapūjyamānaṃ bodhisattvasya kila mātuḥ kukṣigatasyoccāraprasrāvamaṇḍoparimiśrasya īdṛśī vibhūtirāsīt /",
    "S04bsu022_u:175_4": "sa ca kila abhiniṣkrāman māturdakṣiṇāyāḥ kukṣeranupalipto garbhamalenābhūditi /",
    "S04bsu022_u:175_5": "kathametadyojyate? na punaste mohapuruṣā evaṃ jñāsyanti - na sukṛtakarmaṇāṃ sattvānāmuccāraprasrāvamaṇḍe kāyaḥ saṃbhavatīti /",
    "S04bsu022_u:175_6": "bhadrikā khalvapi tathārūpāṇāṃ sattvānāṃ garbhāvakrāntirbhavati /",
    "S04bsu022_u:175_7": "garbhāvasthitaśca sattvānukampayā hi bodhisattvo manuṣyaloke upapadyate,",
    "S04bsu022_u:175_8": "na devabhūta eva dharmacakraṃ pravartayati /",
    "S04bsu022_u:175_9": "tatkasmāt? mā khalvānanda sattvāḥ kausīdyamāpatsyante /",
    "S04bsu022_u:175_10": "devabhūtaḥ sa bhagavān tathāgato 'rhan samyaksaṃbuddhaḥ,",
    "S04bsu022_u:175_11": "vayaṃ tu manuṣyamātrāḥ / na vayaṃ samarthāstatsthānaṃ paripūrayitumiti kausīdyamāpadyeran /",
    "S04bsu022_u:175_12": "na khalu punasteṣāṃ mohapuruṣāṇāṃ dharmastainyakānāmevaṃ bhaviṣyati - acintyo hi sa sattvaḥ,",
    "S04bsu022_u:175_13": "nāsāvasmābhiḥ prāmāṇikaḥ kartavya iti /",
    "S04bsu022_u:175_14": "api tu khalvānanda buddhaṛddhiprātihāryamapi te tasmin kāle nāvakalpayiṣyanti,",
    "S04bsu022_u:175_15": "kimaṅga punarbodhisattvabhūtasya tathāgatasya bodhisattvaprātihāryāṇi /",
    "S04bsu022_u:175_16": "paśya ānanda kiyantaṃ te mohapuruṣā bahvapuṇyābhisaṃskāramabhisaṃskariṣyanti,",
    "S04bsu022_u:175_17": "ye buddhadharmān pratikṣepsyanti lābhasatkāraślokābhibhūtā uccāralagnā lābhasatkārābhibhūtā itarajātīyāḥ /",
    "S04bsu022_u:176_0": "ānanda āha - mā maivaṃrūpā bhagavan anāgate 'dhvani bhikṣavo bhaviṣyanti ya imāmevaṃ bhadrikāṃ sūtrāntāṃ pratikṣepsyanti pratipakṣaṃ pakṣanti ca /",
    "S04bsu022_u:177_0": "bhagavānāha - evaṃrūpāśca te ānanda sūtrāntāṃ prapikṣepsyanti,",
    "S04bsu022_u:177_1": "prativakṣyanti cānekaprakārān cānyān pāpakānabhisaṃskārānabhisaṃskariṣyanti /",
    "S04bsu022_u:177_2": "anarthikāśca te śrāmaṇyena bhaviṣyanti /",
    "S04bsu022_u:178_0": "ānanda āha - kā punarbhagavan teṣāṃ tathārūpāṇāmasatpuruṣāṇāṃ gatirbhaviṣyati? ko 'bhisaṃparāyaḥ?",
    "S04bsu022_u:179_0": "bhagavānāha - yā gatirbuddhabodhimantardhāyāpyatītānāgatapratyutpannāṃśca buddhān bhagavato 'tyākhyāya tāṃ te gatiṃ gamiṣyanti /",
    "S04bsu022_u:180_0": "atha khalvāyuṣmānānandaḥ saṃharṣitaromakūpajāto namo buddhāya ityuktvā bhagavantametadavocatmūrchā me bhagavan kāyasyābhūdimaṃ teṣāmasatpuruṣāṇāṃ samudācāraṃ śrutvā /",
    "S04bsu022_u:181_0": "[Vaidya_65]",
    "S04bsu022_u:181_1": "bhagavānāha - na teṣāmānanda samācāro bhaviṣyati /",
    "S04bsu022_u:181_2": "viṣamasamudācārāḥ khalu punaste sattvā bhaviṣyanti /",
    "S04bsu022_u:181_3": "te tena viṣamena samudācāreṇavīcau mahānarake prapatiṣyanti /",
    "S04bsu022_u:181_4": "tatkasya hetoḥ? ye kecidānanda bhikṣavo vā bhikṣuṇyo vā upāsako vā upāsikā vā imānevaṃrūpān sūtrāntān śrutvā nādhimokṣyanti na śraddhāsyanti na prativetsyanti,",
    "S04bsu022_u:181_5": "te cyutāḥ samānā avīcau mahānarake prapatiṣyanti /",
    "S04bsu022_u:181_6": "mā ānanda tathāgatāprāmāṇikaṃ akārṣuḥ /",
    "S04bsu022_u:181_7": "tatkasmāddhetoḥ? aprameyo hyānanda tathāgato gambhīro vipulo duravagāhaḥ /",
    "S04bsu022_u:181_8": "yeṣāṃ keṣāṃcidānanda imānevaṃrūpān sūtrāntāñchrutvopapatsyate prītiprāmodyam,",
    "S04bsu022_u:181_9": "prasādalābhāstaiḥ sattvaiḥ sulabdhāḥ /",
    "S04bsu022_u:181_10": "amoghaṃ ca teṣāṃ jīvitam, amoghaṃ ca teṣāṃ mānuṣyam, sucaritacaraṇāśca te, ādattaṃ ca taiḥ sāram, muktāśca te tribhyo 'pāyebhyaḥ,",
    "S04bsu022_u:181_11": "bhaviṣyanti ca te putrāstathāgatasya,",
    "S04bsu022_u:181_12": "pariprāptaṃ ca taiḥ sarvakāryam,",
    "S04bsu022_u:181_13": "amoghaśca teṣāṃ śraddhāpratilambhaḥ,",
    "S04bsu022_u:181_14": "suvibhakta ca tai rāṣṭrapiṇḍam,",
    "S04bsu022_u:181_15": "prasannāśca te 'grasattvaiḥ, saṃchinnāstairmārapāśāḥ, nistīrṇaśca taiḥ saṃsārāṭavīkāntāraḥ,",
    "S04bsu022_u:181_16": "samuddhṛtaśca taiḥ śokaśalyaḥ,",
    "S04bsu022_u:181_17": "anuprāptaṃ ca taiḥ prāmodyavastu,",
    "S04bsu022_u:181_18": "sugṛhītāni ca taiḥ śaraṇagamanāni,",
    "S04bsu022_u:181_19": "dakṣiṇīyāśca te pūjārhāḥ, durlabhaprādurbhāvāśca te loke,",
    "S04bsu022_u:181_20": "dakṣiṇīyāśca te dhārayitavyāḥ /",
    "S04bsu022_u:181_21": "tatkasya hetoḥ? tathā hi - te sarvaloke imamevaṃ sarvalokavipratyanīkaṃ tathāgatadharmaṃ śraddadhanti /",
    "S04bsu022_u:181_22": "na te ānanda sattvā avarakeṇa kuśalamūlena samanvāgatā bhavanti /",
    "S04bsu022_u:181_23": "te cānanda sattvā mamaikajātipratibaddhāni mitrāṇi bhaviṣyanti /",
    "S04bsu022_u:181_24": "tatkasmāddhetoḥ? kaścidānanda śravaṇādeva priyo bhavati manāpaśca na tu darśanena /",
    "S04bsu022_u:181_25": "kaścidānanda darśanenāpi priyo bhavati manāpaśca na tu khalu punaḥ śravaṇena /",
    "S04bsu022_u:181_26": "kaścidānanda darśanenāpi śravaṇenāpi priyo bhavati manāpaśca /",
    "S04bsu022_u:181_27": "teṣāṃ keṣāṃcidānanda ahaṃ darśanena vā śravaṇena vā priyo manāpo bhaveyaṃ niṣṭhāṃ tvaṃ tatra gacchethāḥ - na tāni mamaikajātipratibaddhāni mitrāṇi /",
    "S04bsu022_u:181_28": "dṛṣṭāste tathāgatena, mocayitavyāste tathāgatena, te samaguṇapratyaṃśāḥ, te tathāgataguṇapratyaṃśāḥ, te tathāgatena kartavyā upāsakāḥ,",
    "S04bsu022_u:181_29": "te tathāgataṃ śaraṇaṃ gatāḥ, upāttāste tathāgatena / mamāntikāt khalvapyānanda pūrvaṃ bodhisattvacaryāmeva tāvaccarato ye kecidbhayārditāḥ sattvā āgatya abhayaṃ pratiyācante sma,",
    "S04bsu022_u:181_30": "tebhyo 'haṃ sattvebhyo 'bhayaṃ dattvān,",
    "S04bsu022_u:181_31": "kimaṅga punaretarhyanuttarāṃ samyaksaṃbodhimabhisaṃbuddhaḥ /",
    "S04bsu022_u:181_32": "śraddhāyāmānanda yogaḥ karaṇīyaḥ /",
    "S04bsu022_u:181_33": "idaṃ tathāgato vijñāpayati / yadānanda tathāgatena yuṣmākaṃ karaṇīyaṃ kṛtam,",
    "S04bsu022_u:181_34": "tattathāgatena śodhito mānaśalyaḥ /",
    "S04bsu022_u:181_35": "śravaṇenāpyānanda mitrasya nanu yojanaśatāntaramapi gacchanti,",
    "S04bsu022_u:181_36": "gatvā ca sukhitā bhavanti adṛṣṭapūrvaṃ mitraṃ dṛṣṭvā /",
    "S04bsu022_u:181_37": "kaḥ punarvādo ye māṃ niśritya kuśalamūlānyavaropayanti /",
    "S04bsu022_u:181_38": "jñāsyantyānanda tathāgatā arhantaḥ samyaksaṃbuddhāḥ - pūrva mitrāṇyete sattvāstathāgatānām,",
    "S04bsu022_u:181_39": "asmākamapyete mitrāṇi bhavantīti /",
    "S04bsu022_u:181_40": "tatkasmāt khalu punarānanda mitraṃ mitrasya priyaṃ ca manāpaṃ ca bhavati? tasyāpi (tadapi) priyameva bhavati,",
    "S04bsu022_u:181_41": "mitrasya yatpriyaṃ mitram, tadapi priyameva bhavati manāpaṃ ca /",
    "S04bsu022_u:181_42": "tasmāttarhyānanda ārocayāmi ca prativedayāmi ca /",
    "S04bsu022_u:181_43": "śraddhāmātrakamutpādayatha / anuparindiṣyāmo [Vaidya_66] vayamanāgatānāṃ tathāgatānāmarhatāṃ samyaksaṃbuddhānāmantike,",
    "S04bsu022_u:181_44": "te 'smākamapi mitrāṇīti viditvā yathābhiprāyaṃ paripūrayiṣyanti /",
    "S04bsu022_u:181_45": "tadyathāpi nāma ānanda kasyacideva puruṣasyaikaputrako bhavet suvayāḥ pradakṣiṇagrāhī /",
    "S04bsu022_u:181_46": "sa ca puruṣo bahumitro bhavet /",
    "S04bsu022_u:181_47": "sa tasmin pitari kālagate na hi vihanyeta pitṛmitrasuparigṛhītaḥ /",
    "S04bsu022_u:181_48": "evabheva ānanda ye kecinmama śraddhāsyanti tānahamupādadāmi /",
    "S04bsu022_u:181_49": "mitrāṇīva mama tāni / (te) mama śaraṇaṃ gatāḥ / bahumitraśca tathāgataḥ / tāni ca tathāgatasya mitrāṇi bhūtavādīni na mṛṣāvādīni /",
    "S04bsu022_u:181_50": "anuparindāmyahaṃ bhūtavādīnām /",
    "S04bsu022_u:181_51": "yāni tathāgatasya mitrāṇyanāgatāstathāgatā arhantaḥ samyaksaṃbuddhā /",
    "S04bsu022_u:181_52": "śraddhāyāmānanda yogaḥ karaṇīyaḥ /",
    "S04bsu022_u:181_53": "atrāhaṃ yuṣmān vijñāpayāmīti /",
    "S04bsu022_u:182_0": "iti hi jāte bodhisattve gaganatalagatānyapsaraḥkoṭinayutaśatasahasrāṇi divyaiḥ puṣpadhūpagandhamālyavilepanavastrābharaṇairmāyādevīmabhyavakiranti sma /",
    "S04bsu022_u:182_1": "śubhavimalaviśuddhahemaprabhā candrasūryaprabhā",
    "S04bsu022_u:182_2": "ṣaṣṭi daśasahasra devāpsarā mañjughoṣasvarāḥ /",
    "S04bsu022_u:182_3": "tasmi kṣaṇi upetya tāṃ lumbinīṃ māyadevyabruvan",
    "S04bsu022_u:182_4": "mā khu jani viṣādu tuṣṭā bhavopasthāyikāṣte vayam //",
    "S04bsu022_u:182_5": "bhaṇahi kiṃ karaṇīyu kiṃ kurmahe kena kāryaṃ ca te",
    "S04bsu022_u:182_6": "vayaṃ tava susamarthopasthāyikā premabhāvasthitāḥ /",
    "S04bsu022_u:182_7": "api ca bhava udagra harṣānvitā mā ca khedaṃ janehi",
    "S04bsu022_u:182_8": "jarāmaraṇavighāti vaidyottamaṃ adya devī janeṣī laghum //",
    "S04bsu022_u:182_9": "yatha druma pariphulla saṃpuṣpitā śālavṛkṣā ime",
    "S04bsu022_u:182_10": "yatha ca marusahasra pārśve sthitā bhrāmayanto bhujān /",
    "S04bsu022_u:182_11": "yatha ca cali sasāgarā medinī ṣaḍvikārā iyaṃ",
    "S04bsu022_u:182_12": "divi divi ca vighuṣṭa lokottaraṃ tvaṃ janeṣī sutam //",
    "S04bsu022_u:182_13": "yatha ca prabha viśuddha vibhrājate svarṇavarṇa śubhā",
    "S04bsu022_u:182_14": "tūryaśata manojñā cāghaṭṭitā ghuṣyayante 'mbare /",
    "S04bsu022_u:182_15": "yatha ca śatasahasra śuddhā śubhā vītarāgāḥ surā",
    "S04bsu022_u:182_16": "namiṣu muditacittā adyo jane sarvaloke hitam //",
    "S04bsu022_u:182_17": "śakramapi ca brahmapālāpi cānyā ca yā devatā",
    "S04bsu022_u:182_18": "tuṣṭamuditacittā pārśve sthitā nāmayanto bhujām /",
    "S04bsu022_u:182_19": "so ca puruṣasiṃha śuddhavrato (bhittva) kukṣinirdhāvito",
    "S04bsu022_u:182_20": "kanakagirinikāśa śuddhavrato niṣkramī nāyakaḥ //",
    "S04bsu022_u:183_0": "[Vaidya_67]",
    "S04bsu022_u:183_1": "śakramapi ca brahma tau pāṇibhiḥ saṃpratīcchā muniṃ",
    "S04bsu022_u:183_2": "kṣetra śatasahasra saṃkampitā ābha muktā śubhā /",
    "S04bsu022_u:183_3": "api ca triṣu apāyi sattvā sukhī nāsti duḥkhaṃ puna",
    "S04bsu022_u:183_4": "amaraśatasahasra puṣpāṃ kṣipī bhrāmayantyambarān //",
    "S04bsu022_u:183_5": "vīryabalaupeta vajrātmikā medinī saṃsthitā ('bhuttadā)",
    "S04bsu022_u:183_6": "padmu ruciracitru abhyudgato yatra (cakrāṅgacitrebhiḥ) padbhyāṃ sthito ('pi) nāyakaḥ /",
    "S04bsu022_u:183_7": "sapta pada kramitva brahmasvaro muñci ghoṣottamaṃ",
    "S04bsu022_u:183_8": "jaramaraṇavighāti vaidyottamo bheṣyi sattvottamaḥ //",
    "S04bsu022_u:183_9": "gaganatala sthihitva brahmottamo śakradevottamaḥ",
    "S04bsu022_u:183_10": "śuciruciraprasannagandhodakairvisnapī nāyakam /",
    "S04bsu022_u:183_11": "api ca uragarājā śītoṣṇa dve vāridhāre śubhe (vyamuñcatāntarīkṣe sthitāḥ)",
    "S04bsu022_u:183_12": "amara śatasahasra gandhodakairvisnapī nāyakam //",
    "S04bsu022_u:lal_7.30_0": "lokapālāśca saṃbhrānta saṃdhārayantī karaiḥ śobhanaiḥ /",
    "S04bsu022_u:lal_7.30_1": "trisahasrā iyaṃ bhūmiḥ kampate sacarācarā //",
    "S04bsu022_u:lal_7.31_0": "prabhā ca rucirā muktā apāyāśca viśodhitāḥ /",
    "S04bsu022_u:lal_7.31_1": "kleśaduḥkhāśca te śāntā jāte lokavināyake //",
    "S04bsu022_u:lal_7.32_0": "kṣipanti marutaḥ puṣpaṃ jāte 'sminnaranāyake /",
    "S04bsu022_u:lal_7.32_1": "krama sapta padāṃ vīraḥ kramate balavīryavān //",
    "S04bsu022_u:lal_7.33_0": "pādau nikṣipate yatra bhūmau padmavarāḥ śubhāḥ /",
    "S04bsu022_u:lal_7.33_1": "abhyudgacchaṃstato mahyāṃ sarvaratnavibhūṣitāḥ //",
    "S04bsu022_u:lal_7.34_0": "yadā sapta padāṃ gatvā brahmasvaramudāhari /",
    "S04bsu022_u:lal_7.34_1": "jarāmaraṇavighāti bhiṣagvara ivodgataḥ //",
    "S04bsu022_u:lal_7.35_0": "vyavalokayitvā ca viśārado diśaḥ tato girāṃ muñcati arthayuktām /",
    "S04bsu022_u:lal_7.35_1": "jyeṣṭho 'haṃ sarvalokasya śraṣṭho (loke vināyakaḥ) iyaṃ ca jātirmama paścimā (iti) //",
    "S04bsu022_u:lal_7.36_0": "hāsyaṃ ca muktaṃ naranāyakena salokapālairmarubhiśca sendraiḥ /",
    "S04bsu022_u:lal_7.36_1": "prasannacittairvaragandhavāribhiḥ saṃskārito lokahitārthakārī //",
    "S04bsu022_u:lal_7.37_0": "api coragendraiḥ sahitaiḥ samagraiḥ gandhogradhārāvisaraiḥ snapiṃsu /",
    "S04bsu022_u:lal_7.37_1": "anye 'pi devā nayutā (sthitāḥ) 'ntarīkṣe snapiṃsu gandhāgrajine svayaṃbhum //",
    "S04bsu022_u:lal_7.38_0": "śvetaṃ ca vipulaṃ chatraṃ cāmarāṃśca śubhāmbarān /",
    "S04bsu022_u:lal_7.38_1": "antarīkṣe gatā devāḥ snāpayanti nararṣabham //",
    "S04bsu022_u:184_0": "pañcakulikaśatāni prasūyante sma /",
    "S04bsu022_u:184_1": "puruṣa tvaritu gatva śuddhodanamabravīt harṣito",
    "S04bsu022_u:184_2": "vṛddhi vipula jātu devā suto bhūṣito lakṣaṇaiḥ /",
    "S04bsu022_u:184_3": "mahakularatanasya (vṛddhibhūtā) vyakto asau cakravartīśvaraḥ",
    "S04bsu022_u:184_4": "na ca bhavi pratiśatru jambudhvaje ekachatro bhavet //",
    "S04bsu022_u:184_5": "dvitiyu puruṣu gatva (rājñi) śuddhodane śleṣayitvā krame",
    "S04bsu022_u:184_6": "vṛddhi vipula deva jātā nṛpe śākiyānāṃ kule /",
    "S04bsu022_u:184_7": "pañcaviṃśatisahasra jātāḥ sutāḥ śākiyānāṃ gṛhe",
    "S04bsu022_u:184_8": "sarvi balaupeta nagnāḥ samā duṣpradharṣā paraiḥ //",
    "S04bsu022_u:184_9": "aparu puruṣa āha devā śruṇā nandaśabdaṃ mamā",
    "S04bsu022_u:184_10": "chandakapramukhāni ceṭīsutā jāta aṣṭau śatā /",
    "S04bsu022_u:184_11": "api ca daśasahasra jātā hayāḥ kaṇṭhakasya sakhā",
    "S04bsu022_u:184_12": "turagavarapradhāna hemaprabhā mañjukeśā varāḥ //",
    "S04bsu022_u:184_13": "viṃśati ca sahasra paryantakāḥ koṭṭarājāstathā",
    "S04bsu022_u:184_14": "nṛpati kramatalebhi cānvākramī sādhu devā jayā /",
    "S04bsu022_u:184_15": "ājñā khalu dadāhi gacchāma kiṃ vā karomo nṛpā",
    "S04bsu022_u:184_16": "tvamiha vaśitu prāptu bhṛtyā vayaṃ bhaṭṭa devā jayā //",
    "S04bsu022_u:184_17": "viṃśati ca sahasra nāgottamā hemajālojjvalā",
    "S04bsu022_u:184_18": "tvaritamupagamiṃsu rājño gṛhaṃ garjamānā nabhe /",
    "S04bsu022_u:184_19": "kṛṣṇaśabala vatsa gopāmukhā jāta ṣaṣṭiśatā",
    "S04bsu022_u:184_20": "iyamapi suti devadevottame vṛddhi rājño gṛhe //",
    "S04bsu022_u:185_0": "[Vaidya_69]",
    "S04bsu022_u:lal_7.44_0": "naramarutasahasra ye harṣitā dṛṣṭva jāte guṇāṃ /",
    "S04bsu022_u:lal_7.44_1": "bodhivara aśoka saṃprasthitāḥ kṣipra bhomā jināḥ //",
    "S04bsu022_u:186_0": "iti //",
    "S04bsu022_u:187_0": "iti hi bhikṣavo jāte bodhisattve tatkṣaṇaṃ dānanisargaḥ punaruttari pravartate sma /",
    "S04bsu022_u:187_1": "pañca ca kulikāśatāni prasūyante sma,",
    "S04bsu022_u:187_2": "daśa ca kanyāsahasrāṇi yaśovatīpramukhāni /",
    "S04bsu022_u:187_3": "aṣṭau dāsīśatāni aṣṭau dāsaśatāni chandakapramukhāni /",
    "S04bsu022_u:187_4": "daśa vaḍavāsahasrāṇi daśa kiśorasahasrāṇi kaṇṭhakapramukhāni /",
    "S04bsu022_u:187_5": "pañca kareṇusahasrāṇi pañca piṅgasahasrāṇi prasūyante sma /",
    "S04bsu022_u:187_6": "tāni sarvāṇi rājñā śuddhodanena pustavaropitāni kumārasya krīḍārthaṃ dattānyabhūvan /",
    "S04bsu022_u:188_0_0": "caturṇāṃ ca dvīpakoṭīśatasahasrāṇāṃ madhye pṛthivīpradeśe aśvatthayaṣṭiḥ prādurabhūdantardvīpe ca candanavanaṃ prādurbabhūva",
    "S04bsu022_u:188_0_1": "bodhisattvasya paribhogārthaṃ bodhisattvasyaivānubhāvena /",
    "S04bsu022_u:188_1": "pañca codyānaśatāni samantānnagarasya prādurbabhūvurbodhisattvasya paribhogāya /",
    "S04bsu022_u:188_2": "pañca ca nidhānasahasrāṇi dharaṇītalādutplutya mukhaṃ darśayanti sma /",
    "S04bsu022_u:188_3": "iti hi ye kecidrājñaḥ śuddhodanasyārthābhipretā abhūvan,",
    "S04bsu022_u:188_4": "te sarve samṛddhābhipretā abhūvan saṃsiddhāḥ /",
    "S04bsu022_u:189_0": "tato rājñaḥ śuddhodanasyaitadabhūt - kimahaṃ kumārasya nāmadheyaṃ kariṣyāmīti /",
    "S04bsu022_u:189_1": "tato 'syaitadabhūt - asya hi jātamātreṇa mama sarvārthāḥ saṃsiddhāḥ /",
    "S04bsu022_u:189_2": "yannvahamasya sarvārthasiddha iti nāma kuryām /",
    "S04bsu022_u:189_3": "tato rājā bodhisattvaṃ mahatā satkāreṇa satkṛtya sarvārthasiddho 'yaṃ kumāro nāmnā bhavatu iti nāmāsyākārṣīt /",
    "S04bsu022_u:190_0": "iti hi bhikṣavo jāte bodhisattve mātuḥ kukṣipārśvamakṣatamanupahatamabhavadyathā pūrvaṃ tathā paścāt /",
    "S04bsu022_u:190_1": "tritaviṣyandāmbukūpāḥ prādurabhūvan api ca sugandhatailapuṣkariṇyaḥ /",
    "S04bsu022_u:190_2": "pañcāpsaraḥ - sahasrāṇi divyagandhaparivāsitatailaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_3": "pañcāpsaraḥsahasrāṇi divyānulepanaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_4": "pañcāpsaraḥsahasrāṇi divyagandhodakaparipūrṇaghaṭāparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_5": "paccāpsaraḥsahasrāṇi divyānulepanaparigṛhītani bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_6": "pañcāpsaraḥsahasrāṇi divyadārakācīvaraparigṛhītāni bodhisatvamātaramupasaṃkramya sujārajāte tāmaklāntakāyatāṃ ca paripṛcchanti sma /",
    "S04bsu022_u:190_7": "pañcāpsaraḥ - sahasrāṇi divyadārakābharaṇaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_8": "pañcāpsaraḥsahasrāṇi divyatūryasaṃgītisaṃprabhaṇitena bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "S04bsu022_u:190_9": "yāvantaśceha jambudvīpe bāhyāḥ pañcabhijñā ṛṣayaste sarve gaganatalenāgatya rājñaḥ śuddhodanasya purataḥ sthitvā jayavṛddhiśabdamanuśrāvayanti sma /",
    "S04bsu022_u:191_0": "iti hi bhikṣavo jātamātro bodhisattvaḥ saptarātraḥ lumbinīvane divyamānuṣyakaistūryatālāvacaraiḥ satkriyate sma,",
    "S04bsu022_u:191_1": "gurukriyate sma, mānyate sma, pūjyate sma, khādyabhojyasvādanīyāni [Vaidya_70] viśrāṇyante sma /",
    "S04bsu022_u:191_2": "sarvaśākyagaṇāśca saṃnipātyānandaśabdamudīrayanti sma,",
    "S04bsu022_u:191_3": "dānāni ca dadanti sma, puṇyāni ca kurvanti sma / dvātriṃśacca brāhmaṇaśatasahasrāṇi dine dine saṃtarpyante sma /",
    "S04bsu022_u:191_4": "yeṣāṃ ca yenārthena tebhyastaddīyate sma /",
    "S04bsu022_u:191_5": "śakraśca devānāmindro brahmā ca tasyāṃ brāhmaṇaparṣadi māṇavakarūpamabhinirmāyāgrāsane niṣadyemāṃ maṅgalyāṃ gāthāmabhyabhāṣatām -",
    "S04bsu022_u:lal_7.45_0": "apāyāśca yathā śāntā sukhī sarvaṃ yathā jagat /",
    "S04bsu022_u:lal_7.45_1": "dhruvaṃ sukhāvaho jātaḥ sukhe sthāpayitā jagat //",
    "S04bsu022_u:lal_7.46_0": "yathā vitimirā cābhā ravicandrasuraprabhāḥ /",
    "S04bsu022_u:lal_7.46_1": "abhibhūtā na bhāsante dhruvaṃ puṇyaprabhodbhavaḥ //",
    "S04bsu022_u:lal_7.47_0": "paśyantyanayanā yadvacchrotrahīnāḥ śruṇanti ca /",
    "S04bsu022_u:lal_7.47_1": "unmattakāḥ smṛtīmanto bhavitā lokacetiyaḥ //",
    "S04bsu022_u:lal_7.48_0": "na bādhante yathā kleśā jātaṃ maitrajanaṃ jagat /",
    "S04bsu022_u:lal_7.48_1": "niḥsaṃśayaṃ brahmakoṭīnāṃ bhavitā pūjanārahaḥ //",
    "S04bsu022_u:lal_7.49_0": "yathā saṃpuṣpitāḥ śālā medinī ca samā sthitā /",
    "S04bsu022_u:lal_7.49_1": "dhruvaṃ sarvajagatpūjyaḥ sarvajño 'yaṃ bhaviṣyati //",
    "S04bsu022_u:lal_7.50_0": "yathā nirākulo loko mahāpadmo yathodbhavaḥ /",
    "S04bsu022_u:lal_7.50_1": "niḥsaṃśayaṃ mahātejā lokanātho bhaviṣyati //",
    "S04bsu022_u:lal_7.51_0": "yathā ca mṛdukā vātā divyagandhopavāsitāḥ /",
    "S04bsu022_u:lal_7.51_1": "śamenti vyādhiṃ sattvānāṃ vaidyarājo bhaviṣyati //",
    "S04bsu022_u:lal_7.52_0": "vītarāgā yathā ceme rūpadhātau marucchatāḥ /",
    "S04bsu022_u:lal_7.52_1": "kṛtāñjaliṃ namasyante dakṣiṇīyo bhaviṣyati //",
    "S04bsu022_u:lal_7.53_0": "yathā ca manujā devān devāḥ paśyanti mānuṣān /",
    "S04bsu022_u:lal_7.53_1": "heṭhayanti na cānyonyaṃ sārthavāho bhaviṣyati //",
    "S04bsu022_u:lal_7.54_0": "yathā ca jvalanaḥ śāntaḥ sarvā nadyaśca visthitāḥ /",
    "S04bsu022_u:lal_7.54_1": "sūkṣmaṃ ca kampate bhūmiḥ bhavitā tattvadarśakaḥ //",
    "S04bsu022_u:192_0": "iti //",
    "S04bsu022_u:193_0": "iti hi bhikṣavaḥ saptarātrajātasya bodhisattvasya mātā māyādevī kālamakarot /",
    "S04bsu022_u:193_1": "sā kālagatā trāyatriṃśati deveṣūpapadyata /",
    "S04bsu022_u:193_2": "syāt khalu punarbhikṣavo yuṣmākamevaṃ bodhisattvāparādhena māyādevī kālagateti? na khalvevaṃ draṣṭavyam /",
    "S04bsu022_u:193_3": "tatkasmāddhetoḥ? etat paramaṃ hi tasyā āyuṣpramāṇamabhūt /",
    "S04bsu022_u:193_4": "atītānāmapi bhikṣavo bodhisattvānāṃ saptarātrajātānāṃ janetryaḥ kālamakurvanta /",
    "S04bsu022_u:193_5": "tatkasmāddhetoḥ? vivṛddhasya hi bodhisattvasya paripūrṇendriyasyābhiniṣkrāmato māturhṛdayaṃ sphuṭet /",
    "S04bsu022_u:194_0": "[Vaidya_71]",
    "S04bsu022_u:194_1": "iti hi bhikṣavaḥ saptame divase yādṛśenaiva vyūhena māyādevī kapilavastuno mahānagarādudyānabhūmimabhiniṣkrāntābhūt,",
    "S04bsu022_u:194_2": "tataḥ koṭīśatasahasraguṇottareṇa mahāvyūhena bodhisattvaḥ kapilavastu mahānagaraṃ prāvikṣat /",
    "S04bsu022_u:194_3": "tasya ca praviśataḥ pañca pūrṇakumbhasahasrāṇi gandhodakaparipūrṇāni purato nīyante sma /",
    "S04bsu022_u:194_4": "evaṃ pañcakanyāsahasrāṇi mayūrahastakamparigṛhītāni purato gacchanti sma /",
    "S04bsu022_u:194_5": "pañca ca kanyāsahasrāṇi tālavṛkṣakaparigṛhītāni purato gacchanti sma /",
    "S04bsu022_u:194_6": "pañca sa kanyāsahasrāṇi gandhodakabhṛṅgāraparigṛhītāni purato gacchanti sma,",
    "S04bsu022_u:194_7": "mārgamavasiñcanti sma / pañca ca kanyāsahasrāṇi vicitrapaṭalakaparigṛhītāni purato gacchanti sma /",
    "S04bsu022_u:194_8": "pañca ca kanyāsahasrāṇi navavicitrapralambanamālāparigṛhītāni purato gacchanti sma /",
    "S04bsu022_u:194_9": "pañca ca kanyāsahasrāṇi ratnabhadrālaṃkāraparigṛhītāni purato gacchanti sma,",
    "S04bsu022_u:194_10": "mārgaṃ śodhayanti sma / pañca ca kanyāsahasrāṇi bhadrāsanaparigṛhītāni purato gacchanti sma /",
    "S04bsu022_u:194_11": "pañca ca brāhmaṇasahasrāṇi ghaṇṭāparigṛhītāni māṅgalyaśabdaṃ śrāvayantaḥ purato gacchanti sma /",
    "S04bsu022_u:194_12": "viṃśati nāgasahasrāṇi sarvālaṃkāravibhūṣitāni purato gacchanti sma /",
    "S04bsu022_u:194_13": "viṃśati hayasahasrāṇi suvarṇālaṃkārasaṃchannāni sarvālaṃkāravibhūṣitāni purato gacchanti sma /",
    "S04bsu022_u:194_14": "aśīti rathasahasrāṇi uchritachatradhvajapatākākiṅkiṇījālasamalaṃkṛtāni bodhisattvasya pṛṣṭhato 'nucchanti sma /",
    "S04bsu022_u:194_15": "cattvāriṃśatpadātisahasrāṇi śūrāṇāṃ vīrāṇāṃ varāṅgurūpiṇāṃ saṃnaddhadṛḍhavarmakavacānāṃ bodhisattvaṃ gacchantamanugacchanti sma /",
    "S04bsu022_u:194_16": "gaganatalagatāni cāprameyāsaṃkhyeyānyabhijñātāni kāmāvacarāṇāṃ rūpāvacaradevaputrakoṭīnayutaśatasahasrāṇi nānāprakrāramanekavyūhairbodhisattvasya pūjāṃ kurvanto 'nugacchanti sma /",
    "S04bsu022_u:194_17": "yasmiṃśca varapravararathe bodhisattvaḥ samabhirūḍho 'bhūt,",
    "S04bsu022_u:194_18": "sa kāmāvacarairdevairanekairmahāvyūhaiḥ samalaṃkṛto 'bhūt /",
    "S04bsu022_u:194_19": "viṃśati ca devakanyāsahasrāṇi sarvālaṃkāravibhūṣitāni ratnasūtraparigṛhītāni taṃ rathaṃ vahanti sma /",
    "S04bsu022_u:194_20": "dvayoścāpsarasormadhye ekā mānuṣī kanyā dvayormānuṣīkanyayormadhye ekāpsarā /",
    "S04bsu022_u:194_21": "na cāpsaraso mānuṣīṇāmāmagandhaṃ jighranti sma /",
    "S04bsu022_u:194_22": "na ca mānuṣā apsarasāṃ rūpaṃ dṛṣṭvā pramādamāpadyante sma yadidaṃ bodhisattvasya tejonubhāvena /",
    "S04bsu022_u:195_0": "iti hi bhikṣavaḥ kapilāhvaye puravare sarvārthasiddhāya pañcamātraiḥ śākyaśataiḥ pañcagṛhaśatāni nirmāpitānyabhūvan bodhisattvamuddiśya /",
    "S04bsu022_u:195_1": "te bodhisattvaṃ nagaraṃ praviśantaṃ svasvagṛhadvāramūle sthitvā kṛtāñjalipuṭā abhinatakāyāḥ sagauravā evamāhuḥ - iha bhoḥ sarvārthasiddha praviśa /",
    "S04bsu022_u:195_2": "iha bho devātideva praviśa / iha bhoḥ śuddhasattva praviśa /",
    "S04bsu022_u:195_3": "iha bhoḥ sārathivara praviśa /",
    "S04bsu022_u:195_4": "iha bhoḥ prītiprāmodyakara praviśa /",
    "S04bsu022_u:195_5": "iha bho aninditayaśaḥ praviśa /",
    "S04bsu022_u:195_6": "iha bhoḥ samantacakṣu praviśa /",
    "S04bsu022_u:195_7": "iha bho asamasama praviśa / iha bho asadṛśaguṇatejodhara lakṣaṇānuvyañjanasvalaṃkṛtakāya praviśeti /",
    "S04bsu022_u:195_8": "tataścopādāya kumārasyeha sarvārthasiddhaḥ sarvārthasiddha iti saṃjñāmagamat /",
    "S04bsu022_u:196_0": "tatra rājā śuddhodanasteṣāṃ sarveṣāmanuvartanārthaṃ bodhisattvaṃ sarvagṛheṣu praveśya caturṇāṃ māsānāmatyayādbodhisattvaṃ svagṛhe praveśayati sma /",
    "S04bsu022_u:196_1": "tatra ca nānāratnavyūho nāma [Vaidya_72] mahāprāsādastaṃ bodhisattvaḥ samārūḍho 'bhūt /",
    "S04bsu022_u:196_2_0": "tatra te bṛddhavṛddhāḥ śākyāḥ saṃnipatyaivaṃ mataṃ cārayanti sma - kā nu khalu samarthā bodhisattvaṃ gopāyituṃ kelayituṃ",
    "S04bsu022_u:196_2_1": "mamāyituṃ hitacittatayā maitracittatayā guṇacittatayā saumyacittatayā ceti /",
    "S04bsu022_u:196_3": "tatra pañcamātrāṇi śākyavadhūśatāni /",
    "S04bsu022_u:196_4": "ekaikā evamāhūḥ - ahaṃ kumāramupasthāsya iti /",
    "S04bsu022_u:196_5": "tatra mahallakamahallikāḥ śākyā evamāhuḥ - sarvā etā vadhūkā navā dahnāstaruṇyaḥ rūpayauvanamadamattāḥ /",
    "S04bsu022_u:196_6": "naitāḥ samarthā bodhisattvaṃ kālena kālamupasthāpayitum /",
    "S04bsu022_u:196_7": "atha ca punariyaṃ mahāprajāpatī gautamī kumārasya mātṛsvasā /",
    "S04bsu022_u:196_8": "eṣā samarthā kumāraṃ samyaksukhena saṃvardhayitum,",
    "S04bsu022_u:196_9": "rājānaṃ ca śuddhodanamabhidhārayitum /",
    "S04bsu022_u:196_10": "iti hi te sarve samagrā bhūtvā mahāprajāpatīṃ gautamīmutsāhayanti sma /",
    "S04bsu022_u:196_11": "iti hi mahāprajāpatī gautamī kumāraṃ saṃvardhayati sma /",
    "S04bsu022_u:196_12": "tatra bodhisattvasyārthe dvātriṃśaddhātryaḥ saṃsthāpitā abhuvan aṣṭāvaṅgadhātryaḥ,",
    "S04bsu022_u:197_0": "tato rājā śuddhodanaḥ sarvaṃ śākyagaṇaṃ saṃnipātyaivaṃ mīmāṃsate sma - kiṃ nu khalvayaṃ kumāro rājā bhaviṣyati cakravartī,",
    "S04bsu022_u:197_1": "āhosvidabhiniṣkramiṣyati pravrajyāyai?",
    "S04bsu022_u:198_0": "tena ca samayena himavataḥ parvatarājasya pārśve asito nāma maharṣiḥ prativasati sma pañcābhijñaḥ sārdhaṃ naradattena bhāgineyena /",
    "S04bsu022_u:198_1": "sa bodhisattvasya jātamātrasya bahūnyāścaryādbhutaprātihāryāṇyadrākṣīt /",
    "S04bsu022_u:198_2": "gaganatalagatāṃśca devaputrān buddhaśabdamanuśrāvayato 'mbarāṇi ca bhrāmayata itastataḥ pramuditān bhramato 'drākṣīt /",
    "S04bsu022_u:198_3": "tasyaitadabhūt - yannvahaṃ vyavalokayeyamiti /",
    "S04bsu022_u:198_4_0": "sa divyena cakṣuṣā sarvaṃ jambudvīpamanuvilokayannadrākṣīt kapilāhvaye mahāpuravare rājñaḥ śuddhodanasya gṛhe kumāraṃ jātaṃ",
    "S04bsu022_u:198_4_1": "śatapuṇyatejastejitaṃ sarvalokamahitaṃ dvātriṃśanmahāpuruṣalakṣaṇaiḥ samalaṃkṛtagātram /",
    "S04bsu022_u:198_5": "dṛṣṭvā ca punarnaradattaṃ māṇavakamāmantrayate sma - yat khalu māṇavaka jānīyā jambudvīpe mahāratnamutpannam /",
    "S04bsu022_u:198_6": "kapilavastuni mahānagare rājñaḥ śuddhodanasya gṛhe kumāro jātaḥ śatapuṇyatejastejitaḥ sarvalokamahito dvātriṃśanmahāpuruṣalakṣaṇaiḥ samanvāgataḥ /",
    "S04bsu022_u:198_7": "sacetso 'gāramadhyāvasiṣyati,",
    "S04bsu022_u:198_8": "rājā bhaviṣyati caturaṅgaścakravartī vijitavān dhārmiko dharmarājo jānapadasthāmavīryaprāptaḥ saptaratnasamanvāgataḥ /",
    "S04bsu022_u:198_9": "tasyemāni sapta ratnāni bhavanti /",
    "S04bsu022_u:198_10": "tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "S04bsu022_u:198_11": "evaṃ saptaratnasaṃpūrṇaśca / asya putrasahasraṃ bhaviṣyati śūrāṇāṃ vīrāṇāṃ varāṅgarūpiṇāṃ parasainyapramardakānām /",
    "S04bsu022_u:198_12": "sa imaṃ mahāpṛthivīmaṇḍalaṃ samudraparikhamadaṇḍenāśastreṇa svena (dharmeṇa) balenābhibhūyābhinirjitya rājyaṃ kariṣyatyaiśvaryādhipatyena /",
    "S04bsu022_u:198_13": "sacetpunaragārādanagārikāṃ pravrajiṣyati,",
    "S04bsu022_u:198_14": "tathāgato bhaviṣyati arhan samyaksaṃbuddho netā ananyaneyaḥ śāstā loke saṃbuddhaḥ /",
    "S04bsu022_u:198_15": "tadetarhyupasaṃkramiṣyāvastad draṣṭumiti /",
    "S04bsu022_u:199_0": "atha khalvasito maharṣiḥ sārdhaṃ naradattena bhāgineyena rājahaṃsa iva gaganatalādabhyudgamya samutplutya yena kapilavastu mahānagaraṃ tenopasaṃkrāmat /",
    "S04bsu022_u:199_1": "upasaṃkramya ṛddhiṃ pratisaṃhṛtya padbhyāmeva kapilavastu mahānagaraṃ praviśya yena rājñaḥ śuddhodanasya niveśanaṃ tenopasaṃkrāmat /",
    "S04bsu022_u:199_2": "upasaṃkramya rājñaḥ śuddhodanasya gṛhadvāre 'sthāt /",
    "S04bsu022_u:200_0": "[Vaidya_73]",
    "S04bsu022_u:200_1": "iti hi bhikṣavo 'sito maharṣiḥ paśyati sma rājñaḥ śuddhodanasya gṛhadvāre 'nekāni prāṇiśatasahasrāṇi saṃnipatitāni /",
    "S04bsu022_u:200_2": "atha khalvasito maharṣirdauvārikamupasaṃkramyaivamāha - gaccha tvaṃ bhoḥ puruṣa rājñaḥ śuddhodanasya,",
    "S04bsu022_u:200_3": "nivedaya dvāre ṛṣirvyavasthita iti /",
    "S04bsu022_u:200_4": "parameti dauvāriko 'sitasya maharṣeḥ pratiśrutya yena rājā śuddhodanastenopasaṃkrāmat /",
    "S04bsu022_u:200_5": "upasaṃkramya kṛtāñjalipuṭo rājānaṃ śuddhodanamevamāha - yat khalu deva jānīyā ṛṣirjīrṇo vṛddho mahallako dvāre sthitaḥ /",
    "S04bsu022_u:200_6": "evaṃ ca vadati - rājānamahaṃ draṣṭukāma iti /",
    "S04bsu022_u:200_7": "atha rājā śuddhodano 'sitasya maharṣerāsanaṃ prajñāpya taṃ puruṣamevamāha - praviśatu ṛṣiriti /",
    "S04bsu022_u:200_8": "atha sa puruṣo rājakulānniṣkramyāsitaṃ maharṣimevamāha - praviśeti /",
    "S04bsu022_u:201_0": "atha khalvasito maharṣiryena rājā śuddhodanastenopasaṃkrāmat /",
    "S04bsu022_u:201_1": "upasaṃkramya purataḥ sthitvā rājānaṃ śuddhodanamevamāha - jaya jaya mahārāja,",
    "S04bsu022_u:202_0": "atha sa rājā śuddhodano 'sitasya maharṣerarghapādyamarcanaṃ ca kṛtvā sādhu suṣṭhu ca parigṛhya āsanenopanimantrayate sma /",
    "S04bsu022_u:202_1": "sukhopaviṣṭaṃ cainaṃ jñātvā sagauravaḥ supratīta evamāha - na smarāmyahaṃ tava ṛṣe darśanam /",
    "S04bsu022_u:203_0": "evamukte 'sito maharṣī rājānaṃ śuddhodanametadavocat - putraste mahārāja jātastamahaṃ draṣṭukāma ihāgata iti /",
    "S04bsu022_u:204_0": "rājā āha - svapiti maharṣe kumāraḥ / muhūrtamāgamaya yāvadutthāsyatīti //",
    "S04bsu022_u:205_0": "ṛṣiravocat - na mahārāja tādṛśā mahāpuruṣāściraṃ svapanti /",
    "S04bsu022_u:205_1": "jāgaraśīlāstādṛśāḥ satpuruṣā bhavanti /",
    "S04bsu022_u:206_0": "iti hi bhikṣavo bodhasattvo 'sitasya maharṣeranukampayā jāgaraṇanimittamakarot /",
    "S04bsu022_u:206_1": "atha khalu rājā śuddhodanaḥ sarvārthasiddhaṃ kumāramubhābhyāṃ pāṇibhyāṃ sādhu ca suṣṭhu cānuparigṛhya asitasya maharṣerantikamupanāmayati sma /",
    "S04bsu022_u:207_0_0": "iti hi asito maharṣirbodhisattvamavalokya dvātriṃśatā mahāpuruṣalakṣaṇaiḥ samanvāgatamaśītyanuvyañjanasuvicitragātraṃ śakrabrahmalokapālātirekavapuṣaṃ",
    "S04bsu022_u:207_0_1": "dinakaraśatasahasrātirekatejasaṃ sarvāṅgasundaraṃ dṛṣṭvā codānamudānayati sma - āścaryapudgalo batāyaṃ loke prādurbhūta,",
    "S04bsu022_u:207_1_0": "mahāścaryapudgalo batāyaṃ loke prādurbhūtaḥ ityutthāyāsanātkṛtāñjalipuṭo bodhisattvasya caraṇayoḥ praṇipatya pradakṣiṇīkṛtya",
    "S04bsu022_u:207_1_1": "ca bodhisattvamaṅkena parigṛhya nidhyāyannavasthito 'bhūt /",
    "S04bsu022_u:207_2": "so 'drākṣīdbodhisattvasya dvātriṃśanmahāpuruṣalakṣaṇāni yaiḥ samanvāgatasya puruṣapudgalasya dve gatī bhavato nānyā /",
    "S04bsu022_u:207_3": "sacedagāramadhyāvasati rājā bhavati caturaṅgaścakravartī pūrvavadyāvadevaiśvaryādhipatyena /",
    "S04bsu022_u:207_4": "sacetpunaragārādanagārikāṃ pravrajati tathāgato bhaviṣyati vighuṣṭaśabdaḥ samyaksaṃbuddhaḥ /",
    "S04bsu022_u:207_5": "sa taṃ dṛṣṭvā prārodīdaśrūṇi ca pravartayan gambhīraṃ ca niśvasati sma /",
    "S04bsu022_u:208_0": "[Vaidya_74]",
    "S04bsu022_u:208_1": "adrākṣīdrājā śuddhodano 'sitaṃ maharṣiṃ rudantamaśrūṇi ca pravartayamānaṃ gambhīraṃ ca niśvasantam /",
    "S04bsu022_u:208_2_0": "dṛṣṭvā ca saṃharṣitaromakūpajātastvaritatvaritaṃ dīnamanā asitaṃ maharṣimetadavocat - kimidamṛṣe rodasi aśrūṇi ca pravartayasi",
    "S04bsu022_u:208_2_1": "gambhīraṃ ca niśvasasi? mā khalu kumārasya kācidvipratipattiḥ /",
    "S04bsu022_u:209_0": "evamukte 'sito maharṣī rājānaṃ śuddhodanamevamāha - nāhaṃ mahārāja kumārasyārthena rodimi,",
    "S04bsu022_u:209_1": "nāpyasya kācidvipratipattiḥ /",
    "S04bsu022_u:209_2": "kiṃ tvātmānamahaṃ rodimi / tatkasmāddhetoḥ? ahaṃ ca mahārāja jīrṇo vṛddho mahallakaḥ /",
    "S04bsu022_u:209_3": "ayaṃ ca sarvārthasiddhaḥ kumāro 'vaśyamanuttarāṃ samyaksaṃbodhimabhisaṃbhotsyati /",
    "S04bsu022_u:209_4": "abhisaṃbudhya cānuttaraṃ dharmacakraṃ pravartayiṣyati apravartitaṃ śramaṇena vā brāhmaṇena vā devena vā māreṇa vā anyena vā punaḥ kenacilloke sahadharmeṇa /",
    "S04bsu022_u:209_5": "sadevakasya lokasya hitāya sukhāya dharmaṃ deśayiṣyati ādau kalyāṇaṃ madhye kalyāṇaṃ paryavasāne kalyāṇam /",
    "S04bsu022_u:209_6": "svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ sattvānāṃ saṃprakāśayiṣyati /",
    "S04bsu022_u:209_7": "asmāttaṃ dharmaṃ śratvā jātidharmāṇaḥ sattvā jātyā parimokṣante /",
    "S04bsu022_u:209_8": "evaṃ jarāvyādhimaraṇaśokaparidevaduḥkhadaurmanasyopāyāsebhyaḥ parimokṣante /",
    "S04bsu022_u:209_9": "rāgadveṣamohāgnisaṃtaptānāṃ sattvānāṃ saddharmajalavarṣeṇa prahlādanaṃ kariṣyati /",
    "S04bsu022_u:209_10": "nānākudṛṣṭigrahaṇapraskandhānāṃ sattvānāṃ kupathaprayātānāmṛjumārgeṇa nirvāṇapathamupaneṣyati /",
    "S04bsu022_u:209_11": "saṃsārapañjaracārakāvaruddhānāṃ kleśabandhanabaddhānāṃ bandhananirmokṣaṃ kariṣyati /",
    "S04bsu022_u:209_12": "ajñānatamastimirapaṭalaparyavanaddhanayanānāṃ sattvānāṃ prajñācakṣurutpādayiṣyati /",
    "S04bsu022_u:209_13": "kleśaśalyaviddhānāṃ sattvānāṃ śalyoddharaṇaṃ kariṣyati /",
    "S04bsu022_u:209_14": "tadyathā mahārāja audumbarapuṣpaṃ kadācitkarhicilloke utpadyate,",
    "S04bsu022_u:209_15": "evameva mahārāja kadācitkarhicidbahubhiḥ kalpakoṭinayutairbuddhā bhagavanto loke utpadyante /",
    "S04bsu022_u:209_16": "so 'yaṃ kumāro 'vaśyamanuttarāṃ samyaksaṃbodhimabhisaṃbhotsyate /",
    "S04bsu022_u:209_17": "abhisaṃbudhya ca sattvakoṭīniyutaśatasahasrāṇi saṃsārasāgarāt pāramuttārayiṣyati,",
    "S04bsu022_u:209_18": "amṛte ca pratiṣṭhāpayiṣyati /",
    "S04bsu022_u:209_19": "vayaṃ ca taṃ buddharatnaṃ na drakṣyāmaḥ /",
    "S04bsu022_u:209_20": "ityeva tadahaṃ mahārāja rodimi paridīnamanā dīrghaṃ ca niśvasāmi yadahamimaṃ nārogye 'pi rādhayiṣyāmi /",
    "S04bsu022_u:210_0": "yathā hyasmākaṃ mahārāja mantravedaśāstreṣvāgacchati - nārhati sarvārthasiddhaḥ kumāro 'gāramadhyāvasitum /",
    "S04bsu022_u:210_1": "tatkasya hetoḥ? tathā hi mahārāja sarvārthasiddhaḥ kumāro dvātriṃśatā mahāpuruṣalakṣaṇaiḥ samānvāgataḥ /",
    "S04bsu022_u:210_2": "katamairdvātriṃśatā? tadyathā /",
    "S04bsu022_u:210_3": "uṣṇīṣaśīrṣo mahārāja sarvārthasiddhaḥ kumāraḥ /",
    "S04bsu022_u:210_4": "anena mahārāja prathamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
    "S04bsu022_u:210_5": "bhinnāñjanamayūrakalāpābhinīlavallitapradakṣiṇāvartakeśaḥ /",
    "S04bsu022_u:210_6": "samavipulalalāṭaḥ / ūrṇā mahārāja sarvārthasiddhasya kumārasya bhruvo rmadhye jātā himarajataprakāśā /",
    "S04bsu022_u:210_7": "gopakṣmanetraḥ / abhinīlanetraḥ / samacattvāriṃśaddantaḥ / aviraladantaḥ / śukladantaḥ / brahmasvaro mahārāja sarvārthasiddhaḥ kumāraḥ /",
    "S04bsu022_u:210_8": "rasarasāgravān / prabhūtatanujihvaḥ / siṃhahanuḥ / susaṃvṛttaskandhaḥ / saptotsadaḥ / citāntarāṃsaḥ / sūkṣmasuvarṇavarṇacchaviḥ / sthito 'navanatapralambabāhu /",
    "S04bsu022_u:210_9": "siṃhapūrvārdhakāyaḥ / nyagrodhaparimaṇḍalo mahārāja sarvārthasiddhaḥ kumāraḥ /",
    "S04bsu022_u:210_10": "ekaikaromā / ūrdhvāgrābhipradakṣiṇāvartaromāḥ /",
    "S04bsu022_u:210_11": "[Vaidya_75] kośopagatabastiguhyaḥ /",
    "S04bsu022_u:210_12_0": "suvivartitoruḥ / eṇeyamṛgarājajaṅghaḥ / dīrghāṅguliḥ / āyatapārṣṇipādaḥ / utsaṅgapādaḥ / mṛdutaruṇahastapādaḥ / jālāṅgulihastapādaḥ /",
    "S04bsu022_u:210_12_1": "dīrghāṅguliradhaḥkramatalayormahārāja sarvārthasiddhasya kumārasya cakre jāte ci (arciṣmatī prabhāsvare site) sahasrāre sanemike",
    "S04bsu022_u:210_12_2": "sanābhike /",
    "S04bsu022_u:210_13": "supratiṣṭhitasamapādo mahārāja sarvārthasiddhaḥ kumāraḥ /",
    "S04bsu022_u:210_14": "anena mahārāja dvātriṃśattamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
    "S04bsu022_u:210_15": "na ca mahārāja cakravartināmevaṃvidhāni lakṣaṇāni bhavanti /",
    "S04bsu022_u:210_16": "bodhisattvānāṃ ca tādṛśāni lakṣaṇāni bhavanti /",
    "S04bsu022_u:211_0": "saṃvidyante khalu punarmahārāja sarvārthasiddhasya kumārasya kāye 'śītyanuvyañjanāni,",
    "S04bsu022_u:211_1": "yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
    "S04bsu022_u:211_2": "avaśyamabhiniṣkramiṣyati pravrajyāyai /",
    "S04bsu022_u:211_3": "katamāni ca mahārāja tānyaśītyanuvyañjanāni? tadyathā - tuṅganakhaśca mahārāja sarvārthasiddhaḥ kumāraḥ /",
    "S04bsu022_u:211_4": "tāmranakhaśca snigdhanakhaśca vṛttāṅguliśca anupūrvacitrāṅguliśca gūḍhaśiraśca gūḍhagulphaśca ghanasaṃdhiśca aviṣamasamapādaśca āyatapārṣṇiśca mahārāja sarvārthasiddhaḥ kumāraḥ /",
    "S04bsu022_u:211_5_0": "snigdhapāṇilekhaśca tulyapāṇilekhaśca gambhīrapāṇilekhaśca ajihmapāṇilekhaśca anupūrvapāṇilekhaśca bimboṣṭhaśca noccavacanaśabdaśca",
    "S04bsu022_u:211_5_1": "mṛdutaruṇatāmrajihvaśca gajagarjitābhistanitameghasvaramadhuramañjughoṣaśca paripūrṇavyañjanaśca mahārāja sarvārthasiddhaḥ",
    "S04bsu022_u:211_5_2": "kumāraḥ /",
    "S04bsu022_u:211_6_0": "pralambabāhuśca śucigātravastusaṃpannaśca mṛdugātraśca viśālagātraśca adīnagātraśca anupūrvonnatagātraśca susamāhitagātraśca",
    "S04bsu022_u:211_6_1": "suvibhaktagātraśca pṛthuvipulasuparipūrṇajānumaṇḍalaśca vṛttagātraśca mahārāja sarvārthasiddhaḥ kumāraḥ /",
    "S04bsu022_u:211_7_0": "suparimṛṣṭagātraśca ajihmavṛṣabhagātraśca anupūrvagātraśca gambhīranābhiśca ajihmanābhiśca anupūrvanābhiśca śucyācāraśca",
    "S04bsu022_u:211_7_1": "ṛṣabhavatsamantaprāsādikaśca paramasuviśuddhavitimirālokasamantaprabhaśca nāgavilambitagatiśca mahārāja sarvārthasiddhaḥ",
    "S04bsu022_u:211_7_2": "kumāraḥ /",
    "S04bsu022_u:211_8_0": "siṃhavikrāntagatiśca ṛṣabhavikrāntagatiśca haṃsavikrāntagatiśca abhipradakṣiṇāvartagatiśca vṛttakukṣiśca mṛṣṭakukṣiśca ajihmakukṣiśca",
    "S04bsu022_u:211_8_1": "cāpodaraśca vyapagatachandadoṣanīlakālakāduṣṭaśarīraśca vṛttadaṃṣṭraśca mahārāja sarvārthasiddhaḥ kumāraḥ /",
    "S04bsu022_u:211_9_0": "tīkṣṇadaṃṣṭraśca anupūrvadaṃṣṭraśca tuṅganāsaśca śucinayanaśca vimalanayanaśca prahasitanayanaśca āyatanayanaśca viśālanayanaśca",
    "S04bsu022_u:211_9_1": "nīlakuvalayadalasadṛśanayanaśca sahitabhrūśca mahārāja sarvārthasiddhaḥ kumāraḥ /",
    "S04bsu022_u:211_10_0": "citrabhrūśca asitabhrūśca saṃgatabhrūśca anupūrvabhrūśca pīnagaṇḍaśca aviṣamagaṇḍaśca vyapagatagaṇḍadoṣaśca anupahatakruṣṭaśca",
    "S04bsu022_u:211_10_1": "suviditendriyaśca suparipūrṇendriyaśca mahārāja sarvārthasiddhaḥ kumāraḥ /",
    "S04bsu022_u:211_11_0": "saṃgatamukhalalāṭaśca paripūrṇottamāṅgaśca asitakeśaśca sahitakeśaśca (susaṃgatakeśaśca) surabhikeśaśca aparuṣakeśaśca anākulakeśaśca",
    "S04bsu022_u:211_11_1": "anupūrvakeśaśca sukuñcitakeśaśca śrīvatsasvastikanandyāvartavardhamānasaṃsthānakeśaśca mahārāja sarvārthasiddhaḥ kumāraḥ /",
    "S04bsu022_u:211_12": "imāni tāni mahārāja sarvārthasiddhasya kumārasyāśītyanuvyañjanāni,",
    "S04bsu022_u:211_13": "[Vaidya_76] yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
    "S04bsu022_u:211_14": "avaśyamabhiniṣkramiṣyati pravrajyāyai /",
    "S04bsu022_u:212_0_0": "atha khalu rājā śuddhodano 'sitasya maharṣeḥ sakāśātkumārasyedaṃ vyākaraṇaṃ śrutvā saṃtuṣṭa udagra āttamanāḥ pramuditaḥ prītisaumanasyajāta",
    "S04bsu022_u:212_0_1": "utthāyāsanādbodhisattvasya caraṇayoḥ praṇipatyemāṃ gāthāmabhāṣata -",
    "S04bsu022_u:lal_7.55_0": "vanditastvaṃ suraiḥ sendraiḥ ṛṣibhiścāsi pūjitaḥ /",
    "S04bsu022_u:lal_7.55_1": "vaidya sarvasya lokasya vande 'hamapi tvāṃ vibho //",
    "S04bsu022_u:213_0": "iti hi bhikṣavo rājā śuddhodano 'sitaṃ maharṣi sārdhaṃ naradattena bhāgineyenānurūpeṇa bhaktena saṃtarpayati sma /",
    "S04bsu022_u:213_1": "saṃtarpyābhicchādya pradakṣiṇamakarot /",
    "S04bsu022_u:213_2": "atha khalvasito maharṣistata evarddhyā vihāyasā prākramat,",
    "S04bsu022_u:213_3": "yena svāśramastenopāsaṃkrāmat /",
    "S04bsu022_u:214_0": "atha khalu dvayaṃ saṃkramya tatra khalvasito maharṣirnaradattaṃ māṇavakametadavocat - yadā tvaṃ naradatta śṛṇuyā buddho loke utpanna iti,",
    "S04bsu022_u:214_1": "tadā tva gatvā tasya śāsane pravrajeḥ /",
    "S04bsu022_u:214_2": "tatte bhaviṣyati dīrgharātramarthāya hitāya sukhāyeti /",
    "S04bsu022_u:215_0": "tatredamucyate -",
    "S04bsu022_u:215_1": "dṛṣṭvā devagaṇānnabhastalagatān buddhaśravodgāriṇo",
    "S04bsu022_u:215_2": "devarṣīrasito 'drikandaragataḥ prītiṃ parāṃ prāptavān /",
    "S04bsu022_u:215_3": "buddho nāma padaṃ kimetadiha bho harṣāvahaṃ prāṇināṃ",
    "S04bsu022_u:215_4": "prahlāda mama kāya eti sukhitaṃ śāntaṃ ca cittaṃ param //",
    "S04bsu022_u:215_5": "kiṃ devo tvasuro 'thavāpi sa bhaved garuḍo 'thavā kinnaraḥ",
    "S04bsu022_u:215_6": "buddho nāma kimetadaśrutapadaṃ prītikaraṃ modanam /",
    "S04bsu022_u:215_7": "divyā cakṣuṣa prekṣate daśa diśaḥ śailān mahīṃ sāgarān",
    "S04bsu022_u:215_8": "bhūyaḥ paśyati cādbhutaṃ bahuvidhaṃ bhūmau girau sāgare //",
    "S04bsu022_u:215_9": "ābheyaṃ pravirājate surucirā prahlādayantī tanuṃ",
    "S04bsu022_u:215_10": "jātāścaiva yathā hi śailaśikhare snigdhāḥ pravālāṅkurāḥ /",
    "S04bsu022_u:215_11": "vṛkṣāścaiva yathā supuṣpabharitā nānāphalairmaṇḍitāḥ",
    "S04bsu022_u:215_12": "suvyaktaṃ tribhave bhaviṣyati laghu ratnodbhavaḥ śobhanaḥ //",
    "S04bsu022_u:215_13": "bhūmirbhāti yathā ca pāṇisadṛśā sarvā samā nirmalā",
    "S04bsu022_u:215_14": "devāścaiva yathā prahṛṣṭamanasaḥ khe bhrāmayantyambarān /",
    "S04bsu022_u:215_15": "yadvat sāgaranāgarājanilaye ratnāḥ plavante 'dbhutāḥ",
    "S04bsu022_u:215_16": "suvyaktaṃ jinaratna jambunilaye dharmākarasyodbhavaḥ //",
    "S04bsu022_u:216_0": "[Vaidya_77]",
    "S04bsu022_u:216_1": "yadvacchānta apāya duḥkhavigatāḥ sattvāśca saukhyānvitāḥ",
    "S04bsu022_u:216_2": "yadvaddevagaṇā nabhastalagatā gacchanti harṣānvitāḥ /",
    "S04bsu022_u:216_3": "yatha ca snigdharavaṃ manojña śṛṇuyā divyāna saṃgītināṃ",
    "S04bsu022_u:216_4": "ratanasyā iva prādurbhāvu tribhave yasyā nimittā ime //",
    "S04bsu022_u:216_5": "asitaḥ prekṣati jambusāhvayamidaṃ divyena vai cakṣuṣā",
    "S04bsu022_u:216_6": "so 'drākṣīt kapilāhvaye puravare śuddhodanasyālaye /",
    "S04bsu022_u:216_7": "jāto lakṣaṇapuṇyatejabharito nārāyaṇasthāmavān",
    "S04bsu022_u:216_8": "dṛṣṭvā cāttamanā udagramanasaḥ sthāmāsya saṃvardhitaḥ //",
    "S04bsu022_u:216_9": "udyuktastvarito 'tivismitamanā cāsau svaśiṣyānvitaḥ",
    "S04bsu022_u:216_10": "āgatvā kapilāhvayaṃ puravaraṃ dvāri sthito bhūpateḥ /",
    "S04bsu022_u:216_11": "anubaddhā bahuprāṇikoṭinayutā dṛṣṭvā ṛṣirjīrṇakaḥ",
    "S04bsu022_u:216_12": "avacī sārathi rājña vedaya laghuṃ dvāre ṛṣistiṣṭhati //",
    "S04bsu022_u:216_13": "śrutvā cāśu praviśya rājabhavanaṃ rājñastamākhyātavān",
    "S04bsu022_u:216_14": "dvāre deva tapasvi tiṣṭhati mahān jīrṇo ṛṣirjarjaraḥ /",
    "S04bsu022_u:216_15": "so cāpī abhinandate ṛṣivaraḥ prāveṣṭu rājño gṛhaṃ",
    "S04bsu022_u:216_16": "ājñā dīyatu tāva pārthivavarā demi praveśaṃ tesā //",
    "S04bsu022_u:216_17": "sthāpyā cāsanamasya cāha nṛpatiḥ gaccha praveśaṃ dada",
    "S04bsu022_u:216_18": "asitaḥ sārathivākya śrutva muditaḥ prītyā sukhenānvitaḥ /",
    "S04bsu022_u:216_19": "śītaṃ vāri yathābhikāṅkṣi tṛṣito bhuktvādito cāśanaṃ",
    "S04bsu022_u:216_20": "tadvatsukhyabhinandito ṛṣivaraḥ taṃ draṣṭu sattvottamam //",
    "S04bsu022_u:216_21": "jaya bhoḥ pārthiva ityuvāca mudito cāyuṃ ciraṃ pālaya",
    "S04bsu022_u:216_22": "vṛddhiṃ kṛtva niṣaṇṇa dāntamanasaḥ śāntendriyaḥ sūrataḥ /",
    "S04bsu022_u:216_23": "rājā vai abhivādya taṃ sunibhṛtaṃ provāca kiṃ kāraṇaṃ",
    "S04bsu022_u:216_24": "āgāmastava pārthivendra nilaye tad brūhi śīghraṃ mune //",
    "S04bsu022_u:216_25": "putraste vararūpa pāramigato jāto mahātejavān",
    "S04bsu022_u:216_26": "dvātriṃśadvaralakṣaṇaiḥ kavacito nārāyaṇasthāmavān /",
    "S04bsu022_u:216_27": "taṃ draṣṭuṃ hi mamepsitaṃ narapate sarvārthasiddhaṃ śiśum",
    "S04bsu022_u:216_28": "ityarthaṃ samupāgato 'smi nṛpate nāstyanyakāryaṃ mama //",
    "S04bsu022_u:217_0": "[Vaidya_78]",
    "S04bsu022_u:217_1": "sādhu svāgatu yācase kilamitaḥ prīto 'smi te darśanāt",
    "S04bsu022_u:217_2": "eṣo 'sau śayitaḥ kumāra varado draṣṭuṃ na śakyo 'dhunā /",
    "S04bsu022_u:217_3": "sādhū tāva mūhūrtamāgama ihā yad drakṣyase nirmalaṃ",
    "S04bsu022_u:217_4": "candraṃ vā yatha pūrṇamāsi vimalaṃ tārāgaṇairmaṇḍitam //",
    "S04bsu022_u:217_5": "yada cāsau pratibuddha sārathivaraḥ paripūrṇacandraprabhaḥ",
    "S04bsu022_u:217_6": "tada rājā pratigṛhya vahnivapuṣaṃ sūryātirekaprabham /",
    "S04bsu022_u:217_7": "hantā paśya ṛṣe nṛdevamahitaṃ hemāgrabimbopamam",
    "S04bsu022_u:217_8": "asito dṛṣṭva ca tasya tau sucaraṇau cakrāṅkitau śobhanau //",
    "S04bsu022_u:217_9": "pratyutthāya tataḥ kṛtāñjalipuṭo caraṇāni so vandate",
    "S04bsu022_u:217_10": "aṅke gṛhya mahātmaśāstrakuśalo nidhyāyato prekṣate /",
    "S04bsu022_u:217_11": "so 'paśyadvaralakṣaṇaiḥ kavacitaṃ nārāyaṇasthāmavaṃ",
    "S04bsu022_u:217_12": "śīrṣaṃ kampya sa vedaśāstrakuśalo dve tasya paśyadgatī //",
    "S04bsu022_u:217_13": "rājā vā bhavi cakravarti balavān buddho va lokottamaḥ",
    "S04bsu022_u:217_14": "bāṣpaṃ tyakta sudīnakāyamanaso gambhīra niśvasya ca /",
    "S04bsu022_u:217_15": "udvignaśca babhūva pārthivavaraḥ kiṃ brāhmaṇo roditī",
    "S04bsu022_u:217_16": "mā vighnaṃ khalu paśyate 'yamasitaḥ sarvārthasiddhasya me //",
    "S04bsu022_u:217_17": "bhūtaṃ vyāhara kiṃ tu rodiṣi ṛṣe śreyo 'tha kiṃ pāpakaṃ",
    "S04bsu022_u:217_18": "pāpaṃ nāsti na cāntarāyamiha bhoḥ sarvārthasiddhasya te /",
    "S04bsu022_u:217_19": "ātmānaṃ bahu śocamī narapate jīrṇo 'smi yajjarjaraḥ",
    "S04bsu022_u:217_20": "yadayaṃ bheṣyati buddha lokamahito dharmaṃ yadā vakṣyate //",
    "S04bsu022_u:217_21": "na drakṣe ahu labdhaprītimanaso ityartha rodāmyahaṃ",
    "S04bsu022_u:217_22": "yasyā kāyi bhavanti lakṣaṇavarā dvātriṃśati nirmalā /",
    "S04bsu022_u:217_23": "dve tasyā gatayo na anya tṛtiyā jānīṣva evaṃ nṛpa",
    "S04bsu022_u:217_24": "rājā vā bhavi cakravarti balavān buddho 'tha lokottamaḥ //",
    "S04bsu022_u:217_25": "nāyaṃ kāmaguṇebhirarthiku punaḥ buddho ayaṃ bheṣyati",
    "S04bsu022_u:217_26": "śrutvā vyākaraṇaṃ ṛṣeḥ sa nṛpatiḥ prītiṃ sukhaṃ labdhavān /",
    "S04bsu022_u:217_27": "pratyutthāya tataḥ kṛtāñjalipuṭo caraṇāvasau vandate",
    "S04bsu022_u:217_28": "devaistvaṃ svabhipūjitaḥ subalavān ṛṣibhiśca saṃvarṇitaḥ //",
    "S04bsu022_u:218_0": "vande tvāṃ varasārthavāha tribhave sarve jage pūjitaṃ",
    "S04bsu022_u:218_1": "asitaḥ prāha ca bhāgineya muditaḥ saṃśrūyatāṃ bhāṣato /",
    "S04bsu022_u:218_2": "[Vaidya_79]",
    "S04bsu022_u:lal_7.74_0": "buddhā bodhi yadā śṛṇoṣi jagato varteti cakraṃ hyayaṃ",
    "S04bsu022_u:lal_7.74_1": "śīghraṃ pravraja śāsane 'sya munaye tatprāpsyase nirvṛtim //",
    "S04bsu022_u:lal_7.74_2": "vanditvā caraṇau hyasau munivaraḥ kṛtvā ca prādakṣiṇaṃ",
    "S04bsu022_u:lal_7.74_3": "lābhā te nṛpate sulabdha vipulā yasyedṛśaste sutaḥ /",
    "S04bsu022_u:lal_7.74_4": "eṣo loka sadevakaṃ samanujaṃ dharmeṇa tarpeṣyati",
    "S04bsu022_u:lal_7.74_5": "niṣkrāmaṃ kapilāhvayādṛṣivaro 'raṇye sthitaḥ svāśrame //",
    "S04bsu022_u:219_0": "iti //",
    "S04bsu022_u:220_0_0": "iti hi bhikṣavo jātamātrasya bodhisattvasya maheśvaro devaputraḥ śuddhāvāsakāyikān devaputrānāmantryaivamāha - yo 'sau mārṣā",
    "S04bsu022_u:220_0_1": "asaṃkhyeyakalpakoṭiniyutaśatasahasrasukṛtakarmadānaśīlakṣāntivīryadhyānaprajñopāyaśratacaraṇavratatapaḥsucaritacaraṇaḥ mahāmaitrīmahākaruṇāmahāmuditāsamanvāgataḥ",
    "S04bsu022_u:220_0_2": "upekṣāsamudgatacittaḥ sarvasattvahitasukhodyataḥ dṛḍhavīryakavacasusaṃnāhasaṃnaddhaḥ pūrvajinakṛtakuśalamūloditaḥ śatapuṇyalakṣaṇasamalaṃkṛtaḥ",
    "S04bsu022_u:220_0_3": "sukṛtaniścayaparākramaḥ paracakrapramathanaḥ suvimalaśuddhāśayasaṃpannaḥ sucaritacaraṇo mahājñānaketudhvajaḥ mārabalāntakaraṇaḥ",
    "S04bsu022_u:220_0_4": "trisāhasramahāsāhasrasārthavāhaḥ devamanuṣyapūjitamahāyajñayaṣṭaḥ susamṛddhapuṇyanicayaniḥsaraṇābhiprāyo jātijarāmaraṇāntakaraḥ",
    "S04bsu022_u:220_0_5": "sujātajātaḥ ikṣvākurājakulasaṃbhūto jagadvibodhayitā bodhisattvo mahāsattvo manuṣyaloka upapannaḥ /",
    "S04bsu022_u:220_1": "na cirādasāvanuttarāṃ samyaksaṃbodhimabhisaṃbhotsyate /",
    "S04bsu022_u:220_2": "hanta gacchāmastamabhivandituṃ mānayituṃ pūjayitumabhistotumanyeṣāṃ ca mānābhibhūtānāṃ devaputrāṇāṃ mānamadadarpacchedanārtham /",
    "S04bsu022_u:220_3": "te 'smānabhivandamānān dṛṣṭvā te 'pi bodhisattvaṃ vandiṣyanti mānayiṣyanti pūjayiṣyanti ca /",
    "S04bsu022_u:220_4": "tatteṣāṃ bhaviṣyati dīrgharātramarthāya hitāya sukhāya yāvadamṛtādhigamāya /",
    "S04bsu022_u:220_5": "rājñaśca śuddhodanasya jayavṛddhiranuśrāvitā bhaviṣyati /",
    "S04bsu022_u:220_6": "tattvavyākaraṇena ca bodhisattvaṃ vyākṛtya punarapyāgamiṣyāma iti /",
    "S04bsu022_u:221_0_0": "atha khalu maheśvaro devaputro dvādaśabhirdevaputraśatasahasraiḥ parivṛtaḥ puraskṛtaḥ sarvakapilavastumahānagaramavabhāsena",
    "S04bsu022_u:221_0_1": "sphurayitvā yena rājñaḥ śuddhodanasya niveśanaṃ tenopasaṃkrāmat /",
    "S04bsu022_u:221_1_0": "upasaṃkramya dauvārike nivedya rājñābhyanujñāto rājakulaṃ praviśya bodhisattvasya pādau śirasābhivandyaikāṃsamuttarāsaṅgaṃ",
    "S04bsu022_u:221_1_1": "kṛtvāṃ anekaśatasahasrakṛtvaḥ pradakṣiṇīkṛtya bodhisattvamaṅke samāropya rājānaṃ śuddhodanamāśvāsayati sma - tuṣṭo mahārāja",
    "S04bsu022_u:221_1_2": "bhava paramaprītaśca /",
    "S04bsu022_u:221_2": "tatkasmāddhetoḥ? yathā mahārāja bodhisattvasya lakṣaṇairanuvyañjanaiśca kāyaḥ samalaṃkṛtaḥ,",
    "S04bsu022_u:221_3": "yathā ca kumāro 'bhibhavati sadevamānuṣāsuralokaṃ varṇena tejasā ca yaśasā lakṣmyā ca,",
    "S04bsu022_u:221_4": "niḥsaṃśayaṃ mahārāja bodhisattvo 'nuttarāṃ samyaksaṃbodhimabhisaṃbhotsyate /",
    "S04bsu022_u:222_0_0": "iti hi bhikṣavo maheśvaro devaputraḥ sārdhaṃ śuddhāvāsakāyikairdevaputrairbodhisattvasya mahatpūjopasthānaṃ kṛtvā bodhisattvaṃ",
    "S04bsu022_u:222_0_1": "tattvavyākaraṇena vyākṛtya punarapi svabhavanaṃ prākrāmat /",
    "S04bsu022_u:223_0": "[Vaidya_80]",
    "S04bsu022_u:223_1": "tatredamucyate -",
    "S04bsu022_u:lal_7.76_0": "jātasya tasya guṇasāgarasāgarasya jñātvā sureśvaramarud bruvate udagraḥ /",
    "S04bsu022_u:lal_7.76_1": "yasyā sudurlabhaśravo bahukalpakoṭyā hantetha taṃ vrajama pūjayituṃ munīndram //",
    "S04bsu022_u:lal_7.77_0": "paripūrṇadvādaśasahasra marudviśuddhā maṇiratnacūḍasamalaṃkṛta iryavantaḥ /",
    "S04bsu022_u:lal_7.77_1": "kapilāhvayaṃ puravaraṃ samupetya śīghraṃ dvāri sthitā narapateḥ suvilambacūḍāḥ //",
    "S04bsu022_u:lal_7.78_0": "te dvārapālamavadan sumanojñaghoṣāḥ prativedayasva nṛpate bhavanaṃ praviśya /",
    "S04bsu022_u:lal_7.78_1": "dauvāriko vacana śrutva gṛhaṃ praviṣṭaḥ prahvaḥ kṛtāñjalipuṭo nṛpatiṃ babhāṣe //",
    "S04bsu022_u:lal_7.79_0": "jaya deva nityamanupālaya dīrghamāyuḥ dvāre sthitā vipulapuṇyaviśuddhabhāsaḥ /",
    "S04bsu022_u:lal_7.79_1": "maṇiratnacūḍasuvibhūṣita iryavantaḥ paripūrṇacandravadanā śaśinirmalābhāḥ //",
    "S04bsu022_u:lal_7.80_0": "chāyāṃ na teṣa nṛpate kvacidapyapaśyan śabdaṃ na caiva caraṇotkṣipaṇe śṛṇomi /",
    "S04bsu022_u:lal_7.80_1": "na ca medinīṃ vicarato rajamutkṣipanti tṛptiṃ na yānti ca janāḥ samudīkṣatāṃ vai //",
    "S04bsu022_u:lal_7.81_0": "kāyaprabhā suvipulā ca vibhāti teṣāṃ vācā manojña yatha nāsti ha mānuṣāṇām /",
    "S04bsu022_u:lal_7.81_1": "gambhiraślakṣṇasuśilā ca suākarā ca śaṅkā hi me suragaṇā na hi te manuṣyāḥ //",
    "S04bsu022_u:lal_7.82_0": "varapuṣpamālyaanulepanapaṭṭadāmā pāṇī gṛhītvana udīkṣiṣu gauraveṇa /",
    "S04bsu022_u:lal_7.82_1": "niḥsaṃśayaṃ nṛpati draṣṭu kumāramete devādhideva marutāgata pūjanārtham //",
    "S04bsu022_u:lal_7.83_0": "rājā niśāmya vacanaṃ paramaṃ udagro gacchā bhaṇāhi praviśantu gṛhaṃ bhavantaḥ /",
    "S04bsu022_u:lal_7.83_1": "na hi mānuṣāṇa iyamīdṛśa ṛddhi kāci yatha bhāṣase ca guṇa teṣa yathā ca iryā //",
    "S04bsu022_u:lal_7.84_0": "dauvārikaḥ kṛtapuṭo marutaivamāha praviśī bhavanta anujñātu narādhipena /",
    "S04bsu022_u:lal_7.84_1": "te hṛṣṭatuṣṭamanaso varamālyahastā gehaṃ praviṣṭa nṛpateramarālayaṃ vā //",
    "S04bsu022_u:lal_7.85_0": "dṛṣṭvā ca tāṃ suravarāṃ praviśanta gehaṃ pratyutthito nṛpatirañjali saṃpragṛhya /",
    "S04bsu022_u:lal_7.85_1": "saṃvidyayanta ima āsana ratnapādā atrā niṣīdata bhavannanukampya buddhyā //",
    "S04bsu022_u:lal_7.86_0": "te mānadarpavigatā sthita āsaneṣu yasyārthi āgata ihā nṛpate śṛṇuṣva /",
    "S04bsu022_u:lal_7.86_1": "putrastavātipṛthupuṇyaviśuddhakāyo jātaḥ sujātacaraṇaṃ vaya draṣṭukāmāḥ //",
    "S04bsu022_u:lal_7.87_0": "asmo vidhijña varalakṣaṇalakṣaṇajñā yeṣāṃ tathā bhavati yā gati yaḥ prayogaḥ /",
    "S04bsu022_u:lal_7.87_1": "tatsādhu pārthivavara prajahasva khedaṃ paśyāma lakṣaṇavicitravibhūṣitāṅgam //",
    "S04bsu022_u:lal_7.88_0": "sa strīgaṇaiḥ parivṛto nṛpatiḥ prahṛṣṭo gṛhya kumāramasamaṃ jvalanārcivarṇam /",
    "S04bsu022_u:lal_7.88_1": "upanāmayan suravarāṃ suvilambacūḍāṃ dvārāttu niṣkramatu kampita trisahasrāḥ //",
    "S04bsu022_u:lal_7.89_0": "dṛṣṭvaiva te suravarā krama nāyakasya tāmrā nakhāṃ vimalapatraviśuddhatejā /",
    "S04bsu022_u:lal_7.89_1": "te utthitā tvarita rūpavilambacūḍā mūrdhnābhivandiṣu kramāṃ vimalaprabhasya //",
    "S04bsu022_u:224_0": "yatha lakṣaṇā yatha ca darśita lakṣitā ca yatha puṇyateji śiri mūrdha vilokitaṃ ca /",
    "S04bsu022_u:lal_7.90_0": "yatha lakṣaṇā yatha ca darśita lakṣitā ca yatha puṇyateji śiri mūrdha vilokitaṃ ca /",
    "S04bsu022_u:lal_7.90_1": "[Vaidya_82]",
    "S04bsu022_u:lal_7.90_2": "yatha irya netra vimalāprabha ūrṇakośā niḥsaṃśayaṃ spṛśati bodhi vijitya māram //",
    "S04bsu022_u:lal_7.91_0": "te taṃ stuvanti guṇabhūta yathārthadarśī dhyāyī guṇāṃ vigatakleśatamonudasya /",
    "S04bsu022_u:lal_7.91_1": "sucireṇa sattvaratanasya hi prādurbhāvo jātījarāmaraṇakleśaraṇaṃjahasya //",
    "S04bsu022_u:lal_7.92_0": "ādīpta sarvatribhavaṃ tribhiragnitaptaṃ saṃkalparāgaviṣayāraṇiucchritena /",
    "S04bsu022_u:lal_7.92_1": "tvaṃ dharmamegha trisahasra spharitva dhīrā amṛtodakena praśameṣyasi kleśatāpam //",
    "S04bsu022_u:lal_7.93_0": "tvaṃ maitravākya karuṇānvita ślakṣṇavākya brahmasvarāracitaghoṣa manojñavāṇi /",
    "S04bsu022_u:lal_7.93_1": "trisahasra ājñaparivijñapanī jagasya kṣipraṃ pramuñca bhagavan mahabuddhaghoṣam //",
    "S04bsu022_u:lal_7.94_0": "bhagnā kutīrthikagaṇā viparītadṛṣṭiḥ bhavarāgabandhananimagna sthitā bhavāgre /",
    "S04bsu022_u:lal_7.94_1": "hetu pratītya bhava śūnya śruṇitva dharmā siṃhasya kroṣṭukagaṇaiva palāyināste //",
    "S04bsu022_u:lal_7.95_0": "bhittvā avidyapaṭalaṃ mahakleśadhūmaṃ paryutthitā janataye niyataprakāśe /",
    "S04bsu022_u:lal_7.95_1": "jñānārciprajñaprabhavidyuvilokitena sarvaṃ jage vidhamaye mahadandhakāram //",
    "S04bsu022_u:lal_7.96_0": "lābhā sulabdha vipulā marumānuṣāṇāṃ yatrodbhavā 'dbhuta ihedṛśi śuddhasattve /",
    "S04bsu022_u:lal_7.96_1": "pithitā apāyapatha sphīta marutpathāni bheṣyanti sattvaratanena vibodhakena //",
    "S04bsu022_u:lal_7.97_0": "varṣitva divyakusumāṃ kapilāhvaye 'smin kṛtvā pradakṣiṇa stavitva ca gauraveṇa /",
    "S04bsu022_u:lal_7.97_1": "buddha subuddha iti vākyamudīrayantaḥ prakrānta te suragaṇā gagane salīlāḥ //",
    "S04bsu022_u:225_0": "iti //",
    "S04bsu022_u:226_0": "iti śrīlalitavistare janmaparivarto nāma saptamo 'dhyāyaḥ //",
    "S04bsu022_u:228_0": "START Parivarta 8",
    "S04bsu022_u:229_0": "[Vaidya_83]",
    "S04bsu022_u:230_0": "devakulopanayanaparivarto 'ṣṭamaḥ /",
    "S04bsu022_u:231_0": "iti hi bhikṣavo yāmeva rātriṃ bodhisattvo jātastasyāmeva rātryāṃ viṃśati kanyāsahasrāṇi kṣatriyabrāhmaṇanaigamagṛhapatimahāśālakuleṣu jātāḥ /",
    "S04bsu022_u:231_1": "tāśca sarvā mātāpitṛbhirbodhisattvāya dattā upasthānaparicaryāyai /",
    "S04bsu022_u:231_2": "viṃśati ca kanyāsahasrāṇi rājñā śuddhodanena dattāni bodhisattvasyopasthānaparicaryāyai /",
    "S04bsu022_u:231_3": "viṃśati ca kanyāsahasrāṇi mitrāmātyātmajñātisālohitairdattāni bodhisattvasyopasthānaparicaryāyai /",
    "S04bsu022_u:231_4": "viṃśati ca kanyāsahasrāṇi amātyapārṣadyairdattāni bodhisattvasyopasthānaparicaryāyai /",
    "S04bsu022_u:232_0": "tadā ca bhikṣavo mahallakamahallikāḥ śākyāḥ saṃnipatya rājānaṃ śuddhodanamupasaṃkramyaivamāhuḥ - yatkhalu deva jānīyāḥ - devakulaṃ kumāra upanīyatāmiti /",
    "S04bsu022_u:232_1": "rājā āha - sādhu, upanīyatāṃ kumāraḥ / tena hi maṇḍyatāṃ nagaram / upaśobhyantāṃ vīthicatvaraśṛṅgāṭakāntarāpaṇarathyāmukhāni /",
    "S04bsu022_u:232_2": "apanīyantāmamaṅgalyāḥ kāṇakubjabadhirāndhamūkavisaṃsthitavirūparūpā aparipūrṇendriyāḥ /",
    "S04bsu022_u:232_3": "upanāmyantāṃ maṅgalāni / ghuṣyantāṃ puṇyabheryaḥ / tāḍyantāṃ maṅgalyaghaṇṭāḥ / samalaṃkriyantāṃ puravaradvārāṇi /",
    "S04bsu022_u:232_4": "vādyantāṃ sumanojñatūryatālāvacarāṇi /",
    "S04bsu022_u:232_5": "saṃnipātyantāṃ sarvakoṭṭarājānaḥ /",
    "S04bsu022_u:232_6": "ekībhavantu śreṣṭhigṛhapatyamātyadauvārikapāriṣadyāḥ /",
    "S04bsu022_u:232_7": "yujyantāṃ kanyārathāḥ / upanāmyantāṃ pūrṇakumbhāḥ / saṃnipātyantāmadhīyānā brāhmaṇāḥ /",
    "S04bsu022_u:232_8": "alaṃkriyantāṃ devakulāni / iti hi bhikṣavo yathoktapūrvaṃ sarvaṃ kṛtamabhūt /",
    "S04bsu022_u:233_0": "tato rājā śuddhodanaḥ svagṛhaṃ praviśya mahāprajāpatīṃ gautamīmāmantryaivamāha - alaṃkriyantāṃ kumāraḥ devakulamupaneṣyata iti /",
    "S04bsu022_u:233_1": "sādhviti pratiśrutya mahāprajāpatī gautamī kumāraṃ maṇḍayati sma /",
    "S04bsu022_u:234_0": "tataḥ kumāro maṇḍyamānaḥ prahasitavadano vyapagatabhṛkuṭikaḥ paramamadhurayā vācā mātṛsvasāramevamāha - amba kutrāhamupaneṣyata iti /",
    "S04bsu022_u:234_1": "āha - devakulaṃ putreti / tataḥ kumāraḥ smitamupadarśayan prahasitavadano mātṛsvasāraṃ gāthābhiradhyabhāṣata -",
    "S04bsu022_u:lal_8.1_0": "jātasya mahyamiha kampita trisahasraṃ śakraśca brahma asurāśca mahoragāśca /",
    "S04bsu022_u:lal_8.1_1": "candraśca sūrya tatha vaiśravaṇaḥ kumāro mūrdhnā krameṣu nipatitva namasyayanti //",
    "S04bsu022_u:lal_8.2_0": "katamo 'nyu deva mama uttari yo viśiṣṭo yasmin mama praṇayase tvamihādya amba /",
    "S04bsu022_u:lal_8.2_1": "devātideva ahu uttamu sarvadevaiḥ devo na me 'sti sadṛśaḥ kuta uttaraṃ vā //",
    "S04bsu022_u:235_0": "lokānuvartana pratī iti amba yāsye dṛṣtvā vikurvita mamā janatā udagrāḥ /",
    "S04bsu022_u:lal_8.3_0": "lokānuvartana pratī iti amba yāsye dṛṣtvā vikurvita mamā janatā udagrāḥ /",
    "S04bsu022_u:lal_8.3_1": "[Vaidya_84]",
    "S04bsu022_u:lal_8.3_2": "adhimātru gaurava kariṣyati citrakāraḥ jñāsyanti devamanujā svaya devadevaḥ //",
    "S04bsu022_u:236_0_0": "iti hi bhikṣavaḥ sarvairvarṇaiḥ stutimaṅgalaiḥ pratyupasthitairaparimitālaṃkārālaṃkṛteṣu vīthicatvaraśṛṅgāṭakāntarāpaṇamukheṣvantaḥpure",
    "S04bsu022_u:236_0_1": "kumārasya rathamalaṃkṛtya rājā śuddhodano brāhmaṇanaigamaśreṣṭhigṛhapatyamātyakoṭṭarājadauvārikapāriṣadyamitrajñātiparivṛtaḥ",
    "S04bsu022_u:236_0_2": "puraskṛto dhūpanadhūpitena muktapuṣpābhikīrṇena hayagajarathapattikalilenocchritachatradhvajapatākena nānātūryasaṃpravāditena",
    "S04bsu022_u:236_0_3": "mārgeṇa kumāraṃ gṛhītvā gacchati sma /",
    "S04bsu022_u:236_1": "devatāśatasahasrāṇi bodhisattvasya rathaṃ vahanti sma /",
    "S04bsu022_u:236_2": "anekāni ca devaputrāpsaraḥkoṭiniyutaśatasahasrāṇi gaganatalagatāni puṣpavarṣāṇyabhipravarṣanti sma /",
    "S04bsu022_u:236_3": "tūryāṇi ca pravādayanti sma /",
    "S04bsu022_u:236_4": "iti hi rājā śuddhodano mahatā rājavyūhena mahatā rājarddhyā mahatā rājānubhāvena kumāraṃ gṛhītvā devakulaṃ praviśati sma /",
    "S04bsu022_u:236_5_0": "samanantarapratiṣṭhāpitaśca bodhisattvena dakṣiṇaścaraṇayoḥ kramatalastasmin devakule atha tā acetanyo devapratimāḥ tadyathā",
    "S04bsu022_u:236_5_1": "- śivaskandanārāyaṇakuberacandrasūryavaiśravaṇaśakrabrahmalokapālaprabhṛtayaḥ pratimāḥ - sarvāḥ svebhyaḥ svebhyaḥ sthānebhyo",
    "S04bsu022_u:236_5_2": "vyutthāya bodhisattvasya kramatalayornipatanti sma /",
    "S04bsu022_u:236_6": "tatra devamanuṣyaśatasahasrāṇi hīhīkārakilakilāpramukhaiḥ prakṣveḍitaśatasahasrāṇi prāmuñcan /",
    "S04bsu022_u:236_7": "cailavikṣepāṇi cākārṣuḥ / sarvaṃ ca kapilavastumahānagaraṃ ṣaṅvikāraṃ prākampitam /",
    "S04bsu022_u:236_8": "divyāni ca kusumāni prāvarṣan /",
    "S04bsu022_u:236_9": "tūryaśatasahasrāṇi cāghaṭṭitāni praṇeduḥ /",
    "S04bsu022_u:236_10": "yeṣāṃ ca devānāṃ tāḥ pratimāḥ,",
    "S04bsu022_u:236_11": "te sarve svasvarūpamupadarśyemā gāthā abhāṣata -",
    "S04bsu022_u:236_12": "no merū girirāja parvatavaro jātū name sarṣape",
    "S04bsu022_u:236_13": "no vā sāgara nāgarājanilayo jātū name goṣpade /",
    "S04bsu022_u:236_14": "candrāditya prabhaṃkarā prabhakarā khadyotake no name",
    "S04bsu022_u:236_15": "prajñāpuṇyakulodito guṇadharaḥ kasmānname devate //",
    "S04bsu022_u:236_16": "yadvat sarṣapa goṣpade va salilaṃ khadyotakā vā bhavet",
    "S04bsu022_u:236_17": "evaṃ ca trisahasra devamanujā ye keci mānāśritāḥ /",
    "S04bsu022_u:236_18": "merūsāgaracandrasūryasadṛśo loke svayaṃbhūttamo",
    "S04bsu022_u:236_19": "yaṃ loko hyabhivandya lābha labhate svargaṃ tathā nirvṛtim //",
    "S04bsu022_u:237_0": "asmin khalu punarbhikṣavo bodhisattvena mahāsattvena devakule praveśe saṃdarśyamāne dvātriṃśatāṃ devaputraśatasahasrāṇāmanuttarāyāṃ samyaksaṃbodhau cittānyutpadyante /",
    "S04bsu022_u:237_1": "ayaṃ bhikṣavo heturayaṃ pratyayo yenopekṣako bodhisattvo bhavati sma devakulamupanīyamāna iti /",
    "S04bsu022_u:238_0": "iti śrīlalitavistare devakulopanayanaparivarto nāma aṣṭamo 'dhyāyaḥ //",
    "S04bsu022_u:240_0": "START Parivarta 9",
    "S04bsu022_u:241_0": "[Vaidya_85]",
    "S04bsu022_u:242_0": "ābharaṇaparivarto navamaḥ /",
    "S04bsu022_u:243_0": "atha khalu bhikṣava udayano nāma brāhmaṇo rājñaḥ purohita udāyinaḥ pitā,",
    "S04bsu022_u:243_1": "sa pañcamātrairbrāhmaṇaśataiḥ parivṛto hastottare citrānakṣatre rājānaṃ śuddhodanamupasaṃkramyaivamāha - yatkhalu devo jānīyādābharaṇāni kumārāya kriyantāmiti /",
    "S04bsu022_u:244_0": "tatra rājñā śuddhodanena pañcamātraiśca śakyaśataiḥ pañcamātrāṇyābharaṇaśatāni kāritānyabhūvan /",
    "S04bsu022_u:244_1_0": "tadyathā - hastābharaṇāni pādābharaṇāni mūrdhābharaṇāni kaṇṭhābharaṇāni mudrikābharaṇāni karṇikāyākeyūrāṇi mekhalāsuvarṇasūtrāṇi",
    "S04bsu022_u:244_1_1": "kiṅkiṇījālāni ratnajālāni maṇipratyuptāni pādukā nānāratnasamalaṃkṛtā hārāḥ kaṭakā harṣā mukuṭāni /",
    "S04bsu022_u:244_2": "kārayitvā ca puṣyanakṣatrayogenānuyuktena te śākyā rājānaṃ śuddhodanamupasaṃkramyaivamāhuḥ - hanta deva maṇḍyatāṃ kumāra iti /",
    "S04bsu022_u:244_3": "rājā āha - alamalaṃkṛtaśca pūjitaśca bhavadbhiḥ kumāraḥ /",
    "S04bsu022_u:244_4": "mayāpi (kumārasya) sarvābharaṇāni kāritāni /",
    "S04bsu022_u:244_5": "te 'vocan - saptasaptarātriṃdivānyapyasmākamābharaṇāni kumāraḥ kāya ābadhnātu /",
    "S04bsu022_u:244_6": "tato 'smākamamogho vyāyāmo bhaviṣyatīti /",
    "S04bsu022_u:245_0": "tatra rātrau vinirgatāyāmāditya udite vimalavyūhanāmodyānaṃ tatra bodhisattvo nirgato 'bhūt /",
    "S04bsu022_u:245_1": "tatra mahāprajāpatyā gautamyā bodhisattvo 'ṅke gṛhīto 'bhut /",
    "S04bsu022_u:245_2": "aśītiśca strīsahasrāṇi pratyudgamya bodhisattvasya vadanaṃ prekṣante sma /",
    "S04bsu022_u:245_3": "daśa ca kanyāsahasrāṇi pratyudgamya bodhisattvasya vadanaṃ prekṣante sma /",
    "S04bsu022_u:245_4": "pañca ca brāhmaṇasahasrāṇi pratyudgamya bodhisattvasya vadanaṃ prekṣante sma /",
    "S04bsu022_u:245_5": "tatra yāni bhadrikeṇa śākyarājenābharaṇāni kāritānyabhūvan,",
    "S04bsu022_u:245_6": "tāni bodhisattvasya kāye ābadhyante sma /",
    "S04bsu022_u:245_7": "tāni samanantarābaddhāni bodhisattvasya kāyaprabhayā jihmīkṛtānyabhūvan,",
    "S04bsu022_u:245_8": "na bhāsante sma, na tapanti sma, na virocanti sma / tadyathāpi nāma jāmbūnadasya suvarṇasya purato masipiṇḍa upanikṣipto na bhāsati na tapati na virocate,",
    "S04bsu022_u:245_9": "evameva tānyābharaṇāni bodhisattvasya kāyaprabhayāspṛṣṭāni na bhāsante na tapanti na virocante sma /",
    "S04bsu022_u:245_10": "evaṃ yā yā ābharaṇavikṛtirbodhisattvasya kāya ābadhyate sma,",
    "S04bsu022_u:245_11": "sā sā jihmībhavati sma tadyathāpi nāma masipiṇḍaḥ /",
    "S04bsu022_u:246_0": "tatra vimalā nāmodyānadevatā sā audārikamātmabhāvamabhisaṃdarśya purataḥ sthitvā rājānaṃ śuddhodanaṃ taṃ ca mahāntaṃ śākyagaṇaṃ gāthābhirabhibhāṣate sma -",
    "S04bsu022_u:247_0": "sarveyaṃ trisahasra medinī sanagaranigamā pūrṇā kāñcanasaṃcitā bhavet surucira vimalā /",
    "S04bsu022_u:lal_9.1_0": "sarveyaṃ trisahasra medinī sanagaranigamā pūrṇā kāñcanasaṃcitā bhavet surucira vimalā /",
    "S04bsu022_u:lal_9.1_1": "[Vaidya_86]",
    "S04bsu022_u:lal_9.1_2": "ekā kākiṇi jāmbukāñcane bhavati upahatā nā bhāsī itaraḥ sa kāñcana prabhasirirahitaḥ //",
    "S04bsu022_u:lal_9.1_3": "jāmbūkāñcanasaṃnibhā punarbhavet sakara iya mahī",
    "S04bsu022_u:lal_9.1_4": "rome ābha pramukta nāyake hirisiribharite /",
    "S04bsu022_u:lal_9.1_5": "nā bhāsī na tapī na śobhate na ca prabhavati",
    "S04bsu022_u:lal_9.1_6": "ābhāye sugatasya kāyi no bhavati yatha masiḥ //",
    "S04bsu022_u:lal_9.1_7": "sve tejena ayaṃ svalaṃkṛto guṇaśatabharito",
    "S04bsu022_u:lal_9.1_8": "no tasyābharaṇā virociṣū suvimalavapuṣaḥ /",
    "S04bsu022_u:lal_9.1_9": "candrasūryaprabhāśca jyotiṣā tatha maṇijvalanāḥ",
    "S04bsu022_u:lal_9.1_10": "śakrabahmaprabhā na bhāsate purata śirighane //",
    "S04bsu022_u:lal_9.1_11": "yasyā lakṣaṇi kāyu citritaḥ purimaśubhaphalaiḥ",
    "S04bsu022_u:lal_9.1_12": "kiṃ tasyābharaṇebhiritvaraiḥ parakṛtakaraṇaiḥ /",
    "S04bsu022_u:lal_9.1_13": "apanethā bharaṇā ma heṭhatā abudha budhakaraṃ",
    "S04bsu022_u:lal_9.1_14": "nāyaṃ kṛttimabhūṣaṇārthika paramamatikaraḥ //",
    "S04bsu022_u:lal_9.1_15": "ceṭasyābharaṇāni dethime surucira vimalā",
    "S04bsu022_u:lal_9.1_16": "sahajāto ya subhūṣi chandako nṛpatikulaśubhe /",
    "S04bsu022_u:lal_9.1_17": "tuṣṭā śākiya vismitāśca abhavanpramuditamanaso",
    "S04bsu022_u:lal_9.1_18": "vṛddhiḥ śākyakulanandasya cottamā bhaviṣyati vipulā //",
    "S04bsu022_u:248_0": "ityuktvā sā devatā bodhisattvaṃ divyaiḥ puṣpairabhyavakīrya tatraivāntaradhāt //",
    "S04bsu022_u:249_0": "// iti śrīlalitavistare ābharaṇaparivarto nāma navamo 'dhyāyaḥ //",
    "S04bsu022_u:251_0": "START Parivarta 10",
    "S04bsu022_u:252_0": "[Vaidya_87]",
    "S04bsu022_u:253_0": "lipiśālāsaṃdarśanaparivarto daśamaḥ /",
    "S04bsu022_u:254_0": "iti hi bhikṣavaḥ saṃvṛddhaḥ kumāraḥ /",
    "S04bsu022_u:254_1": "tadā māṅgalyaśatasahasraiḥ lipiśālāmupanīyate sma daśabhirdārakasahasraiḥ parivṛtaḥ puraskṛtaḥ,",
    "S04bsu022_u:254_2": "daśabhiśca rathasahasraiḥ khādanīyabhojanīyasvādanīyaparipūrṇairhiraṇyasuvarṇaparipūrṇaiśca /",
    "S04bsu022_u:254_3": "yena kapilavastuni mahānagare vīthicatvararathyāntarāpaṇamukheṣvabhyavakīryate sma abhiviśrāmyante /",
    "S04bsu022_u:254_4_0": "aṣṭābhiśca tūryaśatasahasraiḥ praghuṣyamāṇairmahatā ca puṣpavarṣeṇābhipravarṣatā vitardiniryūhatoraṇagavākṣaharmyakūṭāgāraprāsādataleṣu",
    "S04bsu022_u:254_4_1": "kanyāśatasahasrāṇi sarvālaṃkārabhūṣitāḥ sthitā abhūvan /",
    "S04bsu022_u:254_5": "bodhisattvaṃ prekṣamāṇāḥ kusumāni ca kṣipanti sma /",
    "S04bsu022_u:254_6": "aṣṭau ca marutkanyāsahasrāṇi vigalitālaṃkārābharaṇālaṃkṛtāni ratnabhadraṃkareṇa gṛhītāni mārgaṃ śodhayantyo bodhisattvasya purato gacchanti sma /",
    "S04bsu022_u:254_7": "devanāgayakṣagandharvāsuragaruḍakinnaramahoragāścārdhakāyikā gaganatalātpuṣpapaṭṭadāmānyabhipralambayanti sma /",
    "S04bsu022_u:254_8": "sarve ca śākyagaṇāḥ śuddhodanaṃ rājānaṃ puraskṛtya bodhisattvasya purato gacchanti sma /",
    "S04bsu022_u:254_9": "anenaivaṃrūpeṇa vyūhena bodhisattvo lipiśālāmupanīyate sma /",
    "S04bsu022_u:255_0": "samanantarapraveśitaśca bodhisattvo lipiśālām /",
    "S04bsu022_u:255_1": "atha viśvāmitro nāma dārakācāryo bodhisattvasya śriyaṃ tejaścāsahamāno dharaṇitale niviṣṭo 'dhomukhaḥ prapatati sma /",
    "S04bsu022_u:255_2": "taṃ tathā prapatitaṃ dṛṣṭvā śubhāṅgo nāma tuṣitakāyiko devaputro dakṣiṇena karatalena parigṛhyotthāpayati sma /",
    "S04bsu022_u:255_3": "utthāpya ca gaganatalastho rājānaṃ śuddhodanaṃ taṃ ca mahāntaṃ janakāyaṃ gāthābhirabhyabhāṣat -",
    "S04bsu022_u:lal_10.1_0": "śāstrāṇi yāni pracalanti manuṣyaloke saṃkhyā lipiśca gaṇanāpi ca dhātutantram /",
    "S04bsu022_u:lal_10.1_1": "ye śilpayoga pṛthu laukika aprameyāḥ teṣveṣu śikṣitu purā bahukalpakoṭyaḥ //",
    "S04bsu022_u:lal_10.2_0": "kiṃ tū janasya anuvartanatāṃ karoti lipiśālamāgatu suśikṣitu śiṣyaṇārtham /",
    "S04bsu022_u:lal_10.2_1": "paripācanārtha bahudāraka agrayāne anyāṃśca sattvanayutānamṛte vinetum //",
    "S04bsu022_u:lal_10.3_0": "lokottareṣu catusatyapathe vidhijño hetupratītyakuśalo yatha saṃbhavanti /",
    "S04bsu022_u:lal_10.3_1": "yatha cānirodhakṣayu saṃsthitu śītibhāvaḥ tasminvidhijña kimatho lipiśāstramātre //",
    "S04bsu022_u:256_0": "netasya ācariya uttari vā triloke sarveṣu devamanujeṣvayameva jeṣṭhaḥ /",
    "S04bsu022_u:lal_10.4_0": "netasya ācariya uttari vā triloke sarveṣu devamanujeṣvayameva jeṣṭhaḥ /",
    "S04bsu022_u:lal_10.4_1": "[Vaidya_88]",
    "S04bsu022_u:lal_10.4_2": "nāmāpi teṣa lipināṃ na hi vittha yūyaṃ yatreṣu śikṣitu purā bahukalpakoṭyaḥ //",
    "S04bsu022_u:lal_10.5_0": "so cittadhāra jagatāṃ vividhā vicitrā ekakṣaṇena ayu jānati śuddhasattvaḥ /",
    "S04bsu022_u:lal_10.5_1": "adṛśyarūparahitasya gatiṃ ca vetti kiṃ vā puno 'tha lipino 'kṣaradṛśyarūpām //",
    "S04bsu022_u:257_0": "ityuktvā sa devaputro bodhisattvaṃ divyaiḥ kusumairabhyarcya tatraivāntardadhe /",
    "S04bsu022_u:257_1": "tatra dhātryaśca ceṭīvargāśca sthāpitā abhūvan /",
    "S04bsu022_u:257_2": "pariśeṣāḥ śākyāḥ śuddhodanapramukhāḥ prakrāmantaḥ /",
    "S04bsu022_u:258_0": "atha bodhisattva uragasāracandanamayaṃ lipiphalakamādāya divyārṣasuvarṇatirakaṃ samantānmaṇiratnapratyuptaṃ viśvāmitramācāryamevamāha - katamāṃ me bho upādhyāya lipiṃ śikṣāpayasi /",
    "S04bsu022_u:258_1_0": "brāhmīkharoṣṭīpuṣkarasāriṃ aṅgalipiṃ vaṅgalipiṃ magadhalipiṃ maṅgalyalipiṃ aṅgulīyalipiṃ śakārilipiṃ brahmavalilipiṃ pāruṣyalipiṃ",
    "S04bsu022_u:258_1_1": "drāviḍalipiṃ kirātalipiṃ dākṣiṇyalipiṃ ugralipiṃ saṃkhyālipiṃ anulomalipiṃ avamūrdhalipiṃ daradalipiṃ khāṣyalipiṃ cīnalipiṃ",
    "S04bsu022_u:258_1_2": "lūnalipiṃ hūṇalipiṃ madhyākṣaravistaralipiṃ puṣpalipiṃ devalipiṃ nāgalipiṃ yakṣalipiṃ gandharvalipiṃ kinnaralipiṃ mahoragalipiṃ",
    "S04bsu022_u:258_1_3": "asuralipiṃ garuḍalipiṃ mṛgacakralipiṃ vāyasarutalipiṃ bhaumadevalipiṃ antarīkṣadevalipiṃ uttarakurudvīpalipiṃ aparagoḍānīlipiṃ",
    "S04bsu022_u:258_1_4": "pūrvavidehalipiṃ utkṣepalipiṃ nikṣepalipiṃ vikṣepalipiṃ prakṣepalipiṃ sāgaralipiṃ vajralipiṃ lekhapratilekhalipiṃ anudrutalipiṃ",
    "S04bsu022_u:258_1_5": "śāstrāvartāṃ gaṇanāvartalipiṃ utkṣepāvartalipiṃ nikṣepāvartalipiṃ pādalikhitalipiṃ dviruttarapadasaṃdhilipiṃ yāvaddaśottarapadasaṃdhilipiṃ",
    "S04bsu022_u:258_1_6": "madhyāhāriṇīlipiṃ sarvarutasaṃgrahaṇīlipiṃ vidyānulomāvimiśritalipiṃ ṛṣitapastaptāṃ rocamānāṃ dharaṇīprekṣiṇīlipiṃ gaganaprekṣiṇīlipiṃ",
    "S04bsu022_u:258_1_7": "sarvauṣadhiniṣyandāṃ sarvasārasaṃgrahaṇīṃ sarvabhūtarutagrahaṇīm /",
    "S04bsu022_u:258_2": "āsāṃ bho upādhyāya catuṣṣaṣṭīlipīnāṃ katamāṃ tvaṃ śiṣyāpayiṣyasi?",
    "S04bsu022_u:259_0": "atha viśvāmitro dārakācāryo vismitaḥ prahasitavadano nihatamānamadadarpa imāṃ gāthāmabhāṣata -",
    "S04bsu022_u:lal_10.6_0": "āścaryaṃ śuddhasattvasya loke lokānuvartino /",
    "S04bsu022_u:lal_10.6_1": "śikṣitaḥ sarvaśāstreṣu lipiśālāmupāgataḥ //",
    "S04bsu022_u:lal_10.7_0": "yeṣāmahaṃ nāmadheyaṃ lipīnāṃ na prajānami /",
    "S04bsu022_u:lal_10.7_1": "tatraiṣa śikṣitaḥ santo lipiśālāmupāgataḥ //",
    "S04bsu022_u:lal_10.8_0": "vaktraṃ cāsya na paśyāmi mūrdhānaṃ tasya naiva ca /",
    "S04bsu022_u:lal_10.8_1": "śiṣyayiṣye kathaṃ hyenaṃ lipiprajñāya pāragam //",
    "S04bsu022_u:lal_10.9_0": "devadevo hyatidevaḥ sarvadevottamo vibhuḥ /",
    "S04bsu022_u:lal_10.9_1": "asamaśca viśiṣṭaśca lokeṣvapratipudgalaḥ //",
    "S04bsu022_u:lal_10.10_0": "asyaiva tvanubhāvena prajñopāye viśeṣataḥ /",
    "S04bsu022_u:lal_10.10_1": "śikṣitaṃ śiṣyayiṣyāmi sarvalokaparāyaṇam //",
    "S04bsu022_u:260_0": "iti hi bhikṣavo daśa dārakasahasrāṇi bodhisattvena sārdhaṃ lipiṃ śiṣyante sma /",
    "S04bsu022_u:260_1": "tatra bodhisattvādhisthānena teṣāṃ dārakāṇāṃ mātṛkāṃ vācayatāṃ yadā akāraṃ parikīrtayanti sma,",
    "S04bsu022_u:260_2": "tadā anityaḥ sarvasaṃskāraśabdo niścarati sma /",
    "S04bsu022_u:260_3": "ākāre parikīrtyamāne ātmaparahitaśabdo niścarati sma /",
    "S04bsu022_u:260_4": "ikāre indriyavaikalyaśabdaḥ /",
    "S04bsu022_u:260_5": "īkāre ītibahulaṃ jagaditi / ukāre upadravabahulaṃ jagaditi /",
    "S04bsu022_u:260_6": "ūkāre ūnasattvaṃ jagaditi / ekāre eṣaṇāsamutthānadoṣaśabdaḥ /",
    "S04bsu022_u:260_7": "aikāre airyāpathaḥ śreyāniti /",
    "S04bsu022_u:260_8": "okāre oghottaraśabdaḥ / aukāre aupapādukaśabdaḥ / aṃkāre amoghotpattiśabdaḥ / aḥkāre astaṃgamanaśabdo niścarati sma /",
    "S04bsu022_u:260_9": "kakāre karmavipākāvatāraśabdaḥ /",
    "S04bsu022_u:260_10": "khakāre khasamasarvadharmaśabdaḥ /",
    "S04bsu022_u:260_11": "gakāre gambhīradharmapratītyasamutpādāvatāraśabdaḥ /",
    "S04bsu022_u:260_12": "ghakāre ghanapaṭalāvidyāmohāndhakāravidhamanaśabdaḥ /",
    "S04bsu022_u:260_13": "ṅakāre 'ṅgaviśuddhiśabdaḥ / cakāre caturāryasatyaśabdaḥ /",
    "S04bsu022_u:260_14": "chakāre chandarāgaprahāṇaśabdaḥ /",
    "S04bsu022_u:260_15": "jakāre jarāmaraṇasamatikramaṇaśabdaḥ /",
    "S04bsu022_u:260_16": "jhakāre jhaṣadhvajabalanigrahaṇaśabdaḥ /",
    "S04bsu022_u:260_17": "ñakāre jñāpanaśabdaḥ / ṭakāre paṭopacchedanaśabdaḥ /",
    "S04bsu022_u:260_18": "ṭhakāre ṭhapanīyapraśnaśabdaḥ /",
    "S04bsu022_u:260_19": "ḍakāre ḍamaramāranigrahaṇaśabdaḥ /",
    "S04bsu022_u:260_20": "ḍhakāre mīḍhaviṣayā iti / ṇakāre reṇukleśā iti / takāre tathatāsaṃbhedaśabdaḥ /",
    "S04bsu022_u:260_21": "thakāre thāmabalavegavaiśāradyaśabdaḥ /",
    "S04bsu022_u:260_22": "dakāre dānadamasaṃyamasaurabhyaśabdaḥ /",
    "S04bsu022_u:260_23": "dhakāre dhanamāryāṇāṃ saptavidhamiti /",
    "S04bsu022_u:260_24": "nakāre nāmarūpaparijñāśabdaḥ /",
    "S04bsu022_u:260_25": "pakāre paramārthaśabdaḥ / phakāre phalaprāptisākṣātkriyāśabdaḥ /",
    "S04bsu022_u:260_26": "bakāre bandhanamokṣaśabdaḥ / bhakāre bhavavibhavaśabdaḥ / makāre madamānopaśamanaśabdaḥ /",
    "S04bsu022_u:260_27": "yakāre yathāvaddharmaprativedhaśabdaḥ /",
    "S04bsu022_u:260_28": "rakāre ratyaratiparamārtharatiśabdaḥ /",
    "S04bsu022_u:260_29": "lakāre latāchedanaśabdaḥ / vakāre varayānaśabdaḥ / śakāre śamathavipaśyanāśabdaḥ /",
    "S04bsu022_u:260_30": "ṣakāre ṣaḍāyatananigrahaṇābhijñajñānāvāptiśabdaḥ /",
    "S04bsu022_u:260_31": "sakāre sarvajñajñānābhisaṃbodhanaśabdaḥ /",
    "S04bsu022_u:260_32": "hakāre hatakleśavirāgaśabdaḥ /",
    "S04bsu022_u:260_33": "kṣakāre parikīrtyamāne kṣaṇaparyantābhilāpyasarvadharmaśabdo niścarati sma /",
    "S04bsu022_u:261_0": "iti hi bhikṣavasteṣāṃ dārakāṇāṃ mātṛkāṃ vācayatāṃ bodhisattvānubhāvenaiva pramukhānyasaṃkhyeyāni dharmamukhaśatasahasrāṇi niścaranti sma /",
    "S04bsu022_u:262_0": "tadānupūrveṇa bodhisattvena lipiśālāsthitena dvātriṃśaddārakasahasrāṇi paripācitānyabhūvan /",
    "S04bsu022_u:262_1": "anuttarāyāṃ samyaksaṃbodhau cittānyutpāditāni dvātriṃśaddārikāsahasrāṇi /",
    "S04bsu022_u:262_2": "ayaṃ heturayaṃ pratyayo yacchikṣito 'pi bodhisattvo lipiśālāmupāgacchati sma /",
    "S04bsu022_u:263_0": "// iti śrīlalitavistare lipiśālāsaṃdarśanaparivarto nāma daśamo 'dhyāyaḥ //",
    "S04bsu022_u:265_0": "START Parivarta 11",
    "S04bsu022_u:266_0": "[Vaidya_90]",
    "S04bsu022_u:267_0": "kṛṣigrāmaparivarta ekādaśaḥ /",
    "S04bsu022_u:268_0": "iti hi bhikṣavo yāvadvivṛddhaḥ kumāraḥ /",
    "S04bsu022_u:268_1": "athāpareṇa samayena kumārastadanyaiḥ kumārairamātyaputraiḥ sārdhaṃ kṛṣigrāmavalokayituṃ gacchati sma /",
    "S04bsu022_u:268_2": "avalokya ca kṛṣikarmāntamanyata udyānabhūmiṃ praviśati sma /",
    "S04bsu022_u:268_3": "saṃvignamanāstatra bodhisattva ekākī advitīyo 'nucaṃkramyamāṇo 'nuvicaran jambuvṛkṣamapaśyat prāsādikaṃ darśanīyam /",
    "S04bsu022_u:268_4": "tatra bodhisattvaśchāyāyāṃ paryaṅkena niṣīdati sma /",
    "S04bsu022_u:268_5": "niṣaṇṇaśca bodhisattvaścittaikāgratāmāsādayati sma /",
    "S04bsu022_u:268_6": "āsādya ca viviktaṃ kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati sma /",
    "S04bsu022_u:268_7": "sa vitarkavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
    "S04bsu022_u:268_8": "sa prītervirāgādupekṣako viharati sma smṛtimān saṃprajānan /",
    "S04bsu022_u:268_9": "sukhaṃ ca kāyena pratisaṃvedayati sma /",
    "S04bsu022_u:268_10": "yattadāryā ācakṣate upekṣakaḥ smṛtimān sukhavihārī niṣprītikaṃ tṛtīyaṃ dhyānamusaṃpadya viharati sma /",
    "S04bsu022_u:268_11": "sa sukhasya ca prahāṇādduḥkhasya ca prahāṇāt pūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma /",
    "S04bsu022_u:269_0": "tena ca samayena pañca ṛṣayo bāhyāḥ pañcābhijñāḥ ṛddhimanto vihāyasaṃgamā dakṣiṇāyā diśa uttarāṃ diśaṃ gacchanti sma /",
    "S04bsu022_u:269_1": "te tasya vanakhaṇḍasyopari gacchantaḥ pratyāhatā iva na śaknuvanti sma gantum /",
    "S04bsu022_u:269_2": "te saṃvignaromakūpajātā imāṃ gāthāmabhāṣanta -",
    "S04bsu022_u:lal_11.1_0": "vayamiha maṇivajrakūṭaṃ giriṃ merumabhyudgataṃ tiryagatyarthavaistārikaṃ gaja iva sahakāraśākhākulāṃ vṛkṣavṛndāṃ pradāritva nirdhāvitānekaśaḥ /",
    "S04bsu022_u:lal_11.1_1": "vayamiha marūṇāṃ pure cāpyasaktā gatā yakṣagandharvaveśmani cordhvaṃ nabhe niśritā ima puna vanakhaṇḍamāsādya sīdāma bhoḥ kasya lakṣmī nivarteti ṛddherbalam /",
    "S04bsu022_u:270_0": "iti //",
    "S04bsu022_u:lal_11.2_0": "nṛpatipatikuloditaḥ śākyarājātmajo bālasūryaprakāśaprabhaḥ sphuṭitakamalagarbhavarṇaprabhaścārucandrānano lokajyeṣṭho viduḥ /",
    "S04bsu022_u:lal_11.2_1": "ayamiha vanamāśrito dhyānacintāparo devagandharvanāgendrayakṣārcito bhavaśataguṇakoṭisaṃvardhitastasya lakṣmī nivarteti ṛddherbalam /",
    "S04bsu022_u:271_0": "iti //",
    "S04bsu022_u:272_0": "tataste 'dhastādavalokayanto 'drākṣuḥ kumāraṃ śriyā tejasā ca jājvalyamānam /",
    "S04bsu022_u:272_1": "teṣāmetadabhūt - ko nvayaṃ niṣaṇṇaḥ? mā haiva vaiśravaṇo dhanādhipatirbhavet /",
    "S04bsu022_u:272_2": "āhosvinmāraḥ kāmādhipatiḥ / atha mahoragendraḥ / [Vaidya_91] athendro vajradharaḥ /",
    "S04bsu022_u:272_3": "atha rudraḥ kumbhāṇḍādhipatiḥ /",
    "S04bsu022_u:272_4": "atha kṛṣṇo mahotsāhaḥ / uta candro devaputraḥ / uta sūryaḥ sahasraraśmiḥ / uta rājā cakravartī bhaviṣyati? tasyāṃ ca velāyāmimāṃ gāthāmabhāṣanta -",
    "S04bsu022_u:272_5": "rūpaṃ vaiśravaṇātirekavapuṣaṃ vyaktaṃ kubero hyayaṃ",
    "S04bsu022_u:272_6": "āho vajradharasya caiva pratimā candro 'tha sūryo hyayam /",
    "S04bsu022_u:272_7": "kāmāgrādhipatiśca vā pratikṛtī rūdrasya kṛṣṇasya vā",
    "S04bsu022_u:272_8": "śrīmān lakṣaṇacitritāṅgamanagho buddho 'tha vā syādayam //",
    "S04bsu022_u:273_0": "iti //",
    "S04bsu022_u:274_0": "tataḥ sā vanadevatā tānṛṣīn gāthayā pratyabhāṣat -",
    "S04bsu022_u:274_1": "yā śrī ca vaiśravaṇe ca vai nivasate yā vā sahasrekṣaṇe",
    "S04bsu022_u:274_2": "lokānāṃ paripālakeṣu catuṣū yā cāsurendraśriyā /",
    "S04bsu022_u:274_3": "brahme yā ca sahāpatau nivasate kṛṣṇe ca yā ca śriyā",
    "S04bsu022_u:274_4": "sā śrī prāpya imaṃ hi śākyatanayaṃ nopaiti kāṃcitkalām //",
    "S04bsu022_u:275_0": "atha khalu te ṛṣayastasyā devatāyā vacanamupaśritya dharaṇītale pratiṣṭhante /",
    "S04bsu022_u:275_1": "te paśyanti sma bodhisattvaṃ dhyāyantamāniñjyamānena kāyena tejorāśimiva jvalantam /",
    "S04bsu022_u:275_2": "te bodhisattvamupanidhyāya gāthābhirabhituṣṭuvuḥ /",
    "S04bsu022_u:lal_11.5_0": "loke kleśāgnisaṃtapte prādurbhūto hyayaṃ hradaḥ /",
    "S04bsu022_u:lal_11.5_1": "ayaṃ taṃ prāpsyate dharmaṃ yajjagad hlādayiṣyati //",
    "S04bsu022_u:276_0": "aparo 'pyāha -",
    "S04bsu022_u:lal_11.6_0": "ajñānatimire loke prādurbhūtaḥ pradīpakaḥ /",
    "S04bsu022_u:lal_11.6_1": "ayaṃ taṃ prāpsyate dharmaṃ yajjagadbhāsayiṣyati //",
    "S04bsu022_u:277_0": "aparo 'pyāha -",
    "S04bsu022_u:lal_11.7_0": "śokasāgarakāntāre yānaśreṣṭhamupasthitam /",
    "S04bsu022_u:lal_11.7_1": "ayaṃ taṃ prāpsyate dharmaṃ yajjagattārayiṣyati //",
    "S04bsu022_u:278_0": "aparo 'pyāha -",
    "S04bsu022_u:lal_11.8_0": "kleśabandhanabaddhānāṃ prādurbhūtaḥ pramocakaḥ /",
    "S04bsu022_u:lal_11.8_1": "ayaṃ taṃ prāpsyate dharmaṃ yajjaganmocayiṣyati //",
    "S04bsu022_u:279_0": "aparo 'pyāha -",
    "S04bsu022_u:lal_11.9_0": "jarāvyādhikiliṣṭānāṃ prādurbhūto bhiṣagvaraḥ /",
    "S04bsu022_u:lal_11.9_1": "ayaṃ taṃ prāpsyate dharmaṃ jātimṛtyupramocakam //",
    "S04bsu022_u:280_0": "[Vaidya_92]",
    "S04bsu022_u:281_0": "atha khalu te ṛṣayo bodhisattvamābhirgāthābhirabhistutvā tripradakṣiṇīkṛtya vihāyasā prakrāntāḥ /",
    "S04bsu022_u:281_1": "rājāpi śuddhodano bodhisattvamapaśyan bodhisattvena vinā na ramate sma /",
    "S04bsu022_u:281_2": "so 'vocat - kumāraḥ kva gataḥ? nainaṃ paśyāmīti /",
    "S04bsu022_u:281_3": "tatra mahājanakāyo nirdhāvito 'bhūt kumāraṃ parigaveṣamāṇaḥ /",
    "S04bsu022_u:281_4": "tato 'nyatama amātyo bodhisattvaṃ paśyati sma jambucchāyāyāṃ paryaṅkaniṣaṇṇaṃ dhyāyantam /",
    "S04bsu022_u:281_5": "sarvavṛkṣāṇāṃ ca tasmin samaye chāyā parivṛttābhūt /",
    "S04bsu022_u:281_6": "jambucchāyā ca bodhisattvasya kāyaṃ na vijahāti sma /",
    "S04bsu022_u:281_7": "sa taṃ dṛṣṭvā āścaryaprāptastuṣṭa udagra āttamanāḥ pramuditaḥ prītisaumanasyajātaḥ śīghraṃ śīghraṃ tvaramāṇarūpo rājānaṃ śuddhodanamupasaṃkramya gāthābhyāmadhyabhāṣata -",
    "S04bsu022_u:lal_11.10_0": "paśya deva kumāro 'yaṃ jambucchāyāhi dhyāyati /",
    "S04bsu022_u:lal_11.10_1": "yathā śakro 'thavā brahmā śriyā tejena śobhate //",
    "S04bsu022_u:lal_11.11_0": "yasya vṛkṣasya chāyāyāṃ niṣaṇṇo varalakṣaṇaḥ /",
    "S04bsu022_u:lal_11.11_1": "sainaṃ na jahate chāyā dhyāyantaṃ purūṣottamam //",
    "S04bsu022_u:282_0": "atha rājā śuddhodano yena sa jambuvṛkṣastenopasaṃkrāmat /",
    "S04bsu022_u:282_1": "so 'drākṣīdbodhisattvaṃ śriyā tejasā ca jvalantam /",
    "S04bsu022_u:282_2": "dṛṣṭā caimāṃ gāthāmabhāṣat -",
    "S04bsu022_u:lal_11.12_0": "hutāśano vā girimūrdhni saṃsthitaḥ śaśīva nakṣatragaṇānucīrṇaḥ /",
    "S04bsu022_u:lal_11.12_1": "vepanti gātrāṇi mi paśyato imaṃ dhyāyantu tejo nu pradīpakalpam //",
    "S04bsu022_u:283_0": "sa bodhisattvasya pādāvabhivandyemāṃ gāthāmabhāṣat -",
    "S04bsu022_u:lal_11.13_0": "yadā cāsi mune jāto yadā dhyāyasi cārciman /",
    "S04bsu022_u:lal_11.13_1": "ekadvirapi te nātha pādau vande vināyaka //",
    "S04bsu022_u:284_0": "tatra triphalavāhakā dārakāḥ śabdaṃ kurvanti sma /",
    "S04bsu022_u:284_1": "tānamātyā evamāhuḥ - mā śabdaṃ mā śabdaṃ kārṣṭeti /",
    "S04bsu022_u:lal_11.14_0": "vyāvṛtte timiranudasya maṇḍale 'pi vyomābhaṃ śubhavaralakṣaṇāgradhārim /",
    "S04bsu022_u:lal_11.14_1": "dhyāyantaṃ girinicalaṃ narendraputraṃ siddhārthaṃ na jahati saiva vṛkṣachāyā //",
    "S04bsu022_u:285_0": "tatredamucyate -",
    "S04bsu022_u:lal_11.15_0": "grīṣme vasanta samudāgata jeṣṭhamāse saṃpuṣpite kusumapallavasaṃprakīrṇe /",
    "S04bsu022_u:lal_11.15_1": "kroñcāmayūraśukasārikasaṃpraghuṣṭe bhūyiṣṭha śākiyasutā abhiniṣkramanti //",
    "S04bsu022_u:lal_11.16_0": "chando 'bhyuvāca parivāritu dārikebhiḥ hantā kumāra vani gacchama locanārtham /",
    "S04bsu022_u:lal_11.16_1": "kiṃ te gṛhe nivasato hi yathā dvijasya hanta vrajāma vaya codananārisaṃgham //",
    "S04bsu022_u:lal_11.17_0": "madhyāhnakālasamaye suviśuddhasattvaḥ pañcāśataiḥ parivṛtaiḥ saha ceṭakebhiḥ /",
    "S04bsu022_u:lal_11.17_1": "na ca mātu naiva ca pituḥ prativedayitvā so 'buddha niṣkrāmiti gacchi kṛṣāṇagrāmam //",
    "S04bsu022_u:lal_11.18_0": "tasmiṃśca pārthivavarasya kṛṣāṇagrāme jambudrumo 'bhavadanekaviśālaśākhaḥ /",
    "S04bsu022_u:lal_11.18_1": "dṛṣṭvā kumāra pratibuddha dukhena cotto dhiksaṃskṛteti bahuduḥkha kṛṣī karoti //",
    "S04bsu022_u:lal_11.19_0": "so jambuchāyamupagamya vinītacitto tṛṇakāni gṛhya svaya saṃstaru saṃstaritvā /",
    "S04bsu022_u:lal_11.19_1": "paryaṅkamābhujiya ujju karitva kāyaṃ catvāri dhyāna śubha dhyāyi sa bodhisattvaḥ //",
    "S04bsu022_u:lal_11.20_0": "pañcā ṛṣī khagapathena hi gacchamānā jambūya mūrdhni na prabhonti parākrametum /",
    "S04bsu022_u:lal_11.20_1": "te visthitā nihatamānamadāśca bhūtvā sarve samagrasahitā samudīkṣayanto //",
    "S04bsu022_u:lal_11.21_0": "vaya meruparvatavaraṃ tatha cakravālān nirbhidya gacchama javena asajjamānāḥ /",
    "S04bsu022_u:lal_11.21_1": "te jambuvṛkṣa na prabhoma atikrametuṃ ko nvatra heturayamadya bhaviṣyatīha //",
    "S04bsu022_u:lal_11.22_0": "avatīrya medinitale ca pratiṣṭhihitvā paśyanti śākyatanayaṃ tahi jambumūle /",
    "S04bsu022_u:lal_11.22_1": "jambunadārcisadṛśaṃ prabhatejaraśmiṃ paryaṅkabandhu tada dhyāyatu bodhisattvam //",
    "S04bsu022_u:lal_11.23_0": "te vismitā daśanakhā kariyāna mūrdhni praṇatā kṛtāñjalipuṭā nipatan krameṣu /",
    "S04bsu022_u:lal_11.23_1": "sādho sujāta sumukhaṃ karuṇā jagasya śīghraṃ vibuddha amṛte vinayasva sattvān //",
    "S04bsu022_u:lal_11.24_0": "parivṛtta sūrya na jahī sugatasya chāyā olambate drumavaraṃ yatha padmapatram /",
    "S04bsu022_u:lal_11.24_1": "devā sahasra bahavaḥ sthita añjalībhiḥ vandanti tasya caraṇau kṛtaniścayasya //",
    "S04bsu022_u:lal_11.25_0": "śuddhodanaśca svagṛhe parimārgamāṇaḥ saṃpṛcchate kva nu gataḥ sa hi me kumāraḥ /",
    "S04bsu022_u:lal_11.25_1": "mātṛsvasā avaci mārgata no labhāmi saṃpṛcchatā narapate kva gataḥ kumāraḥ //",
    "S04bsu022_u:lal_11.26_0": "śuddhodanastvaritu pṛcchati kāñcukīyaṃ dauvārikaṃ tathapi cāntajanaṃ samantāt /",
    "S04bsu022_u:lal_11.26_1": "dṛṣṭaṃ kumāra mama kenaci niṣkramanto śṛṇute varūpagatu deva kṛṣāṇagrāmam //",
    "S04bsu022_u:lal_11.27_0": "so śīghrameva tvaritaṃ saha śākiyebhiḥ niṣkrāntu prekṣi kṛṣigrāmagiriṃ praviṣṭam /",
    "S04bsu022_u:lal_11.27_1": "yatha sūryakoṭiniyutāni samudgatāni tatha prekṣate hitakaraṃ śiriyā jvalantam //",
    "S04bsu022_u:lal_11.28_0": "mukuṭaṃ ca khaṅga tatha pāduka chorayitvā kṛtvā daśāṅguli śire abhivandite tam /",
    "S04bsu022_u:lal_11.28_1": "sādhū subhūtavacanā ṛṣayo mahātmā vyaktaṃ kumāra abhiniṣkrami bodhihetoḥ //",
    "S04bsu022_u:lal_11.29_0": "paripūrṇa dvādaśaśatā suprasannadevāḥ paccāśatā upagatā yatha śākiyānām /",
    "S04bsu022_u:lal_11.29_1": "dṛṣṭvā ca ṛddhi sugate guṇasāgarasya saṃbodhicittu janayaṃ dṛḍhaāśayena //",
    "S04bsu022_u:lal_11.30_0": "so kampayitva trisahasra aśeṣabhūmiṃ smṛtu saṃprajānu pratibuddha tataḥ samādheḥ /",
    "S04bsu022_u:lal_11.30_1": "brahmasvaraḥ pitaramālapate dyutīmān utsṛjya tāta kṛṣigrāmabhato gaveṣa //",
    "S04bsu022_u:lal_11.31_0": "yadi svarṇakāryu ahu svarṇa pravarṣayiṣye yadi vastrakāryu ahameva pradāsyi vastrāṃ /",
    "S04bsu022_u:lal_11.31_1": "atha dhānyakāryu ahameva pravarṣayiṣye samyakprayukta bhava sarvajage narendra //",
    "S04bsu022_u:lal_11.32_0": "anuśāsayitva pitaraṃ janapāriṣadyāṃ tasmin kṣaṇe puravaraṃ puna so pravekṣī /",
    "S04bsu022_u:lal_11.32_1": "anuvartamāna jagataḥ sthihate puresmiṃ naiṣmkramyayuktamanasaḥ suviśuddhasattvaḥ //",
    "S04bsu022_u:286_0": "iti //",
    "S04bsu022_u:287_0": "// iti śrīlalitavistare kṛṣigrāmaparivarto nāma ekādaśo 'dhyāyaḥ //",
    "S04bsu022_u:289_0": "START Parivarta 12",
    "S04bsu022_u:290_0": "[Vaidya_96]",
    "S04bsu022_u:291_0": "śilpasaṃdarśanaparivarto dvādaśaḥ /",
    "S04bsu022_u:292_0": "iti hi bhikṣavaḥ saṃvṛddhe kumāre rājā śuddhodano 'pareṇa samayena śākyagaṇena sārdhaṃ saṃsthāgāre niṣaṇṇo 'bhūt /",
    "S04bsu022_u:292_1": "tatra te mahallakamahallakāḥ śākyā rājānaṃ śuddhodanamevamāhuḥ - yatkhalu devo jānīyāt /",
    "S04bsu022_u:292_2": "ayaṃ sarvārthasiddhakumāro naimittikairbrāhmaṇaiḥ kṛtaniścayaiśca devairyadbhūyasaivaṃ nirdiṣṭo yadi kumāro 'bhiniṣkramiṣyati,",
    "S04bsu022_u:292_3": "tathāgato bhaviṣyatyarhan samyaksaṃbuddhaḥ /",
    "S04bsu022_u:292_4": "uta nābhiniṣkramiṣyati rājā bhaviṣyati cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
    "S04bsu022_u:292_5": "tasyemāni sapta ratnāni bhaviṣyanti /",
    "S04bsu022_u:292_6": "tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "S04bsu022_u:292_7": "evaṃ saptaratnam / saṃpūrṇaṃ cāsya putrasahasraṃ bhaviṣyati śūrāṇāṃ varāṅgarūpiṇāṃ parasainyapramardakānām /",
    "S04bsu022_u:292_8": "sa imaṃ pṛthivīmaṇḍalamadaṇḍenāśastreṇābhinirjityādhyāvasiṣyati saha dharmeṇeti /",
    "S04bsu022_u:292_9": "tasmānniveśanaṃ kumārasya kriyatāmiti /",
    "S04bsu022_u:292_10": "tatra strīgaṇaparivṛto ratiṃ vetsyati,",
    "S04bsu022_u:292_11": "nābhiniṣkramiṣyati / evamasmākaṃ cakravartivaṃśasya cānupacchedo bhaviṣyati /",
    "S04bsu022_u:292_12": "mānitāśca bhaviṣyāmo 'navadyāśca sarvakoṭarājabhiḥ /",
    "S04bsu022_u:293_0": "tato rājā śuddhodana evamāha - yadyevaṃ tena hi vyavalokayata kamatā kanyā kumārasyānurūpā syāt /",
    "S04bsu022_u:294_0": "tatra pañcamātrāṇi śākyaśatāni /",
    "S04bsu022_u:294_1": "ekaika evamāha - mama duhitā anurūpā syāt kumārasya /",
    "S04bsu022_u:295_0": "rājā prāha - durāsadaḥ kumāraḥ / tat prativedayiṣyāmastāvat kumārasya, katamā te kanyā rocata iti /",
    "S04bsu022_u:296_0": "tataśca te sarve saṃnipatya kumārasyaināṃ prakṛtimārocayanti sma /",
    "S04bsu022_u:296_1": "tān kumāra uvāca - saptame divase prativacanaṃ śroṣyatheti /",
    "S04bsu022_u:297_0": "tato bodhisattvasyaitadabhavat -",
    "S04bsu022_u:lal_12.1_0": "vidita mama ananta kāmadoṣāḥ saraṇasarvairasaśokaduḥkhamūlāḥ /",
    "S04bsu022_u:lal_12.1_1": "bhayakara viṣapatrasaṃnikāśāḥ jvalananibhā asidhāratulyarūpāḥ //",
    "S04bsu022_u:lal_12.2_0": "kāmaguṇi na me 'sti chandarāgo na ca ahu śobhami istrigāramadhye /",
    "S04bsu022_u:lal_12.2_1": "yannu ahu vane vaseya tūṣṇīṃ dhyānasamādhisukhena śāntacittaḥ //",
    "S04bsu022_u:298_0": "iti //",
    "S04bsu022_u:299_0": "[Vaidya_97]",
    "S04bsu022_u:299_1": "sa punarapi mīmāṃsopāyakauśalyamāmukhīkṛtya sattvaparipākamavekṣamāṇo mahākarūṇāṃ saṃjanayya tasyāṃ velāyāmimāṃ gāthāmabhāṣata -",
    "S04bsu022_u:lal_12.3_0": "saṃkīrṇi paṅki padumāni vivṛddhimanti ākīrṇa rāja naramadhyi labhāti pūjām /",
    "S04bsu022_u:lal_12.3_1": "yada bodhisattva parivārabalaṃ labhante tada sattvakoṭinayutānyamṛte vinenti //",
    "S04bsu022_u:lal_12.4_0": "ye cāpi pūrvaka abhūdvidu bodhisattvāḥ sarvebhi bhārya suta darśita istrigārāḥ /",
    "S04bsu022_u:lal_12.4_1": "na ca rāgarakta na ca dhyānasukhebhi bhraṣṭāḥ hantānuśikṣayi ahaṃ pi guṇeṣu teṣām //",
    "S04bsu022_u:lal_12.5_0": "na ca prākṛtā mama vadhū anukūla yā syād yasyā na iṣyatu guṇā sada satyavākyam /",
    "S04bsu022_u:lal_12.5_1": "yā cinti mahyamabhirādhayate 'pramattā rūpeṇa janmakulagotratayā suśuddhā //",
    "S04bsu022_u:lal_12.6_0": "so gāthalekha likhite guṇaarthayuktā yā kanya īdṛśa bhave mama tāṃ varethā /",
    "S04bsu022_u:lal_12.6_1": "na mamārthu prākṛtajanena asaṃvṛtena yasyā guṇā kathayamī mama tāṃ varethā //",
    "S04bsu022_u:lal_12.7_0": "yā rūpayauvanavarā na ca rūpamattā mātā svasā va yatha vartati maitracittā /",
    "S04bsu022_u:lal_12.7_1": "tyāge ratā śramaṇabrāhmaṇadānaśīlā tāṃ tādṛśāṃ mama vadhūṃ varayasva tāta //",
    "S04bsu022_u:lal_12.8_0": "yasyā na mānu na khilo na ca doṣamasti na ca śāṭhya īrṣya na ca māya na ujjubhraṣṭā /",
    "S04bsu022_u:lal_12.8_1": "svapnāntare 'pi purūṣe na pare 'bhiraktā tuṣṭā svakena patinā śayate 'pramattā //",
    "S04bsu022_u:300_0": "na ca garvitā na pi ca uddhata na pragalbhā nirmāna mānavigatāpi ca ceṭibhūtā /",
    "S04bsu022_u:lal_12.9_0": "na ca garvitā na pi ca uddhata na pragalbhā nirmāna mānavigatāpi ca ceṭibhūtā /",
    "S04bsu022_u:lal_12.9_1": "[Vaidya_98]",
    "S04bsu022_u:lal_12.9_2": "na ca pānagṛddha na raseṣu na śabdagandhe nirlobhabhidhyavigatā svadhanena tuṣṭā //",
    "S04bsu022_u:lal_12.10_0": "satye sthitā na pi ca cañcala naiva bhrāntā na ca uddhatonnatasthitā hirivastrachannā /",
    "S04bsu022_u:lal_12.10_1": "na ca dṛṣṭimaṅgalaratā sada dharmayuktā kāyena vāca manasā sada śuddhabhāvā //",
    "S04bsu022_u:lal_12.11_0": "na ca styānamiddhabahulā na ca mānamūḍhā mīmāṃsayukta sukṛtā sada dharmacārī /",
    "S04bsu022_u:lal_12.11_1": "śvaśrau ca tasya śvaśure yatha śāstṛpremā dāsī kalatra jani yādṛśamātmaprema //",
    "S04bsu022_u:lal_12.12_0": "śāstre vidhijña kuśalā gaṇikā yathaiva paścāt svapet prathamamutthihate ca śayyāta /",
    "S04bsu022_u:lal_12.12_1": "maitrānuvarti akuhāpi ca mātṛbhūtā etādṛśīṃ mi nṛpate vadhukāṃ vṛṇīṣva //",
    "S04bsu022_u:301_0": "iti //",
    "S04bsu022_u:302_0": "atha khalu bhikṣavo rājā śuddhodana imā gāthā vācayitvā purohitamāmantrayate sma - gaccha tvaṃ mahābrāhmaṇa kapilavastumahānagare /",
    "S04bsu022_u:302_1": "sarvagṛhāṇyanupraviśya kanyā vyavalokaya /",
    "S04bsu022_u:302_2": "yasyā ete guṇāḥ saṃvidyante kṣatriyakanyāyā vā brāhmaṇakanyāyā vā vaiśyakanyāyā vā śūdrakanyāyā vā tāṃ kanyāmasmākaṃ prativedaya /",
    "S04bsu022_u:302_3": "tatkasmāddhetoḥ? na hi kumāraḥ kulārthiko na gotrārthikaḥ /",
    "S04bsu022_u:303_0": "tasyāṃ ca velāyāmimāṃ gāthāmabhāṣata -",
    "S04bsu022_u:lal_12.13_0": "brāhmaṇīṃ kṣatriyāṃ kanyāṃ veśyāṃ śūdrīṃ tathaiva ca /",
    "S04bsu022_u:lal_12.13_1": "yasyā ete guṇāḥ santi tāṃ me kanyāṃ pravedaya //",
    "S04bsu022_u:lal_12.14_0": "na kulena na gotreṇa kumāro mama vismitaḥ /",
    "S04bsu022_u:lal_12.14_1": "guṇe satye ca dharme ca tatrāsya ramate manaḥ //",
    "S04bsu022_u:304_0": "iti //",
    "S04bsu022_u:305_0": "atha khalu bhikṣavaḥ sa purohitastaṃ gāthālekhaṃ gṛhītvā kapilavastuni mahānagare gṛhādgṛhaṃ vyavalokayan gatvā hiṇḍan kanyāṃ paryeṣate sma /",
    "S04bsu022_u:305_1": "evaṃguṇayuktāmapaśyan (na caiva guṇayuktāṃ kanyāṃ) /",
    "S04bsu022_u:305_2": "so 'nupūrveṇa vicaran yena daṇḍapāṇeḥ śākyasya niveśanaṃ tenopasaṃkrāmat /",
    "S04bsu022_u:305_3_0": "sa taṃ niveśanaṃ praviṣṭo 'drākṣīt kanyāmabhirūpāṃ prāsādikāṃ darśanīyāṃ paramayā śubhavarṇapuṣkaratayā samanvāgatāṃ nātidīrghāṃ",
    "S04bsu022_u:305_3_1": "nātihrasvāṃ nātisthūlāṃ nātikṛśāṃ nātigaurāṃ nātikṛṣṇāṃ prathamayauvanāvasthāṃ strīratnamiva khyāyamānām /",
    "S04bsu022_u:306_0": "[Vaidya_99]",
    "S04bsu022_u:306_1": "atha sā dārikā purohitasya caraṇau gṛhītvā evamāha - kena te mahābrāhmaṇa kāryam?",
    "S04bsu022_u:307_0": "purohita āha -",
    "S04bsu022_u:lal_12.15_0": "śuddhodanasya tanayaḥ paramābhirūpo dvātriṃśalakṣaṇadharo guṇatejayuktaḥ /",
    "S04bsu022_u:lal_12.15_1": "teneti gātha likhitā guṇaye vadhūnāṃ yasyā guṇāsti hi ime sa hi tasya patnī //",
    "S04bsu022_u:308_0": "sa tasyāstaṃ lekhamupanāmayati sma //",
    "S04bsu022_u:309_0": "atha sā dārikā taṃ gāthālekhaṃ vācayitvā smitamupadarśya taṃ purohitaṃ gāthayādhyabhāṣat -",
    "S04bsu022_u:lal_12.16_0": "mahyeti brāhmaṇa guṇā anurūpa sarve so me patirbhavatu saumya surūparūpaḥ /",
    "S04bsu022_u:lal_12.16_1": "bhaṇahi kumāru yadi kārya ma hū vilamba mā hīnaprākṛtajanena bhaveya vāsaḥ //",
    "S04bsu022_u:310_0": "iti //",
    "S04bsu022_u:311_0": "atha sa khalu purohito rājānaṃ śuddhodanamupasaṃkramyaiva tamarthamārocayati sma - dṛṣṭā mayā deva kanyā yā kumārasyānurūpā syāt /",
    "S04bsu022_u:311_1": "āha - kasyāsau? āha - daṇḍapāṇerdeva śākyasya duhitā /",
    "S04bsu022_u:312_0": "atha rājñaḥ śuddhodanasyaitadabhavat - durāsadaḥ kumāraḥ śubhādhimuktaśca /",
    "S04bsu022_u:312_1": "prāyeṇa ca mātṛgrāmo 'saṃvidyamānaguṇo 'pi guṇānāmātmani prajānīte /",
    "S04bsu022_u:312_2": "yannvahamaśokabhāṇḍakāni kārayeyam,",
    "S04bsu022_u:312_3": "yāni kumāraḥ sarvadārikābhyo 'nuprayacchet /",
    "S04bsu022_u:312_4": "tatra yasyāṃ dārikāyāṃ kumārasya cakṣurabhiniveśyati,",
    "S04bsu022_u:312_5": "tāṃ kumārasya varayiṣyāmīti /",
    "S04bsu022_u:313_0": "atha khalu rājā śuddhodano 'śokabhāṇḍāni kārayati sma suvarṇamayāni rūpyamayāni nānāratnamayāni /",
    "S04bsu022_u:313_1": "kārayitvā ca kapilavastuni mahānagare ghaṇṭāghoṣaṇāṃ kārayāmāsa - saptame divase kumāro darśanaṃ dāsyati,",
    "S04bsu022_u:313_2": "aśokabhāṇḍakāni ca dārikābhyo viśrāṇayiṣyati /",
    "S04bsu022_u:313_3": "tatra sarvadārikābhiḥ saṃsthāgāre saṃnipatitavyamiti /",
    "S04bsu022_u:314_0": "iti hi bhikṣavaḥ saptame divase bodhisattvaḥ saṃsthāgāramupasaṃkramya bhadrāsane nyaṣīdat /",
    "S04bsu022_u:314_1": "rājāpi śuddhodano 'dṛśyapuruṣān sthāpayati sma - yasyāṃ dārikāyāṃ kumārasya cakṣuḥ saṃniviśet,",
    "S04bsu022_u:315_0": "iti hi bhikṣavo yāvantyaḥ kapilavastuni mahānagare dārikāstāḥ sarvā yena saṃsthāgāro yena ca bodhisattvastenopasaṃkrāman bodhisattvasya darśanāya aśokabhāṇḍakāni ca pratigṛhītum /",
    "S04bsu022_u:316_0": "[Vaidya_100]",
    "S04bsu022_u:316_1": "iti hi bhikṣavo bodhisattvo yathāgatābhyastābhyo dārikābhyo 'śokabhāṇḍakānyanuprayacchati sma /",
    "S04bsu022_u:316_2": "tāśca dārikā na śaknuvanti sma bodhisattvasya śriyaṃ tejaśca soḍhum /",
    "S04bsu022_u:316_3": "tā aśokabhāṇḍakāni gṛhītvā śīghraṃ śīghrameva prakrāmanti sma /",
    "S04bsu022_u:317_0": "atha daṇḍapāṇeḥ śākyasya duhitā gopā nāma śākyakanyā,",
    "S04bsu022_u:317_1": "sā dāsīgaṇaparivṛtā puraskṛtā yena saṃsthāgāro yena ca bodhisattvastenopasaṃkrāmat /",
    "S04bsu022_u:317_2": "upasaṃkramyaikānte 'sthāt bodhisattvamanimeṣābhyāṃ nayanābhyāṃ prekṣamāṇā /",
    "S04bsu022_u:317_3": "tadyadā bodhisattvena sarvāṇyaśokabhāṇḍāni dattāni,",
    "S04bsu022_u:317_4": "tadā sā bodhisattvamupasaṃkramya prahasitavadanā bodhisattvamevamāha - kumāra kiṃ te mayāpanītaṃ yastvaṃ māṃ vimānayasi?",
    "S04bsu022_u:318_0": "āha - nāhaṃ tvāṃ vimānayāmi, api tu khalu punastvamabhipaścādāgateti /",
    "S04bsu022_u:318_1": "sa tasyai cānekaśatasahasramūlyamaṅgulīyakaṃ nirmucya prādāt /",
    "S04bsu022_u:319_0": "sā prāha - idamahaṃ kumāra tavāntikādarhāmi? āha - imāni madīyānyābharaṇāni,",
    "S04bsu022_u:319_1": "gṛhyatām / sā āha - na vayaṃ kumāraṃ vyalaṃkariṣyāmaḥ? alaṃkariṣyāmo vayaṃ kumāram /",
    "S04bsu022_u:319_2": "ityuktvā sā kanyā prakrāmat /",
    "S04bsu022_u:320_0": "tatastairguhyapuruṣai rājānaṃ śuddhodanamupasaṃkramyaiṣa vṛttānto nivedito 'bhūt - deva daṇḍapāṇeḥ śākyasya duhitā gopā nāma śākyakanyā,",
    "S04bsu022_u:320_1": "tasyāṃ kumārasya cakṣurniviṣṭam,",
    "S04bsu022_u:320_2": "muhūrtaṃ ca tayoḥ saṃlāpo 'bhūt /",
    "S04bsu022_u:321_0": "ityetatkhalu vacanaṃ śrutvā rājā śuddhodano daṇḍapāṇeḥ śākyasya purohitaṃ dautyena preṣayati sma - yā te duhitā,",
    "S04bsu022_u:321_1": "sā mama kumārasya pradīyatāmiti /",
    "S04bsu022_u:322_0": "daṇḍapāṇirāha - ārya kumāro gṛhe sukhasaṃvṛddhaḥ /",
    "S04bsu022_u:322_1": "asmākaṃ cāyaṃ kuladharmaḥ śilpajñasya kanyā dātavyā nāśilpajñasyeti /",
    "S04bsu022_u:322_2": "kumāraśca na śilpajño nāsidhanuṣkalāpayuddhasālambhavidhijñaḥ /",
    "S04bsu022_u:322_3": "tatkathamaśilpajñāyāhaṃ duhitaraṃ dāsyāmi?",
    "S04bsu022_u:323_0": "ityetacca rājñaḥ prativeditam /",
    "S04bsu022_u:323_1": "tato rājña etadabhavat - dvirapīdamahaṃ sahadharmeṇa coditaḥ /",
    "S04bsu022_u:323_2": "yadāpi mayoktaṃ kasmācchākyakumārāḥ kumārasyopasthānāya nāgacchantīti tadāpyahamabhihitaḥ - kiṃ vayaṃ maṇḍakasyopasthānaṃ kariṣyāma iti /",
    "S04bsu022_u:323_3": "etarhyapyevamiti pradhyāyanniṣaṇṇo 'bhūt /",
    "S04bsu022_u:324_0": "bodhisattvaścainaṃ vṛttāntamaśroṣīt /",
    "S04bsu022_u:324_1": "śrutvā ca yena rājā śuddhodanastenopasaṃkrāmat /",
    "S04bsu022_u:324_2": "upasaṃkramyaivamāha - deva kimidaṃ dīnamanāstiṣṭhasi?",
    "S04bsu022_u:325_0": "rājā āha - alaṃ te kumāra anena /",
    "S04bsu022_u:326_0": "kumāra āha - deva sarvathā tāvadavaśyabhevamākhyātavyam /",
    "S04bsu022_u:326_1": "yāvattrirapi bodhisattvo rājānaṃ śuddhodanaṃ paripṛcchati sma /",
    "S04bsu022_u:327_0": "[Vaidya_101]",
    "S04bsu022_u:327_1": "tato rājā śuddhodano bodhisattvāya tāṃ prakṛtimārocayati sma /",
    "S04bsu022_u:327_2": "tāṃ śrutvā bodhisattva āha - deva asti punariha nagare kaścidyo mayā sārdhaṃ samarthaḥ śilpena śilapamupadarśayitum?",
    "S04bsu022_u:328_0": "tato rājā śuddhodanaḥ prahasitavadano bodhisattvamevamāha - śakyasi punastvaṃ putra śilpamupadarśayitum? sa āha - bāḍhaṃ śakyāmi deva /",
    "S04bsu022_u:328_1": "tena hi saṃnipātyantāṃ sarvaśilpajñāḥ,",
    "S04bsu022_u:328_2": "yeṣāṃ purataḥ svaṃ śilpamupadarśayiṣyāmi /",
    "S04bsu022_u:329_0": "tato rājā śuddhodanaḥ kapilavastuni mahānagaravare ghaṇṭāghoṣaṇāṃ kārayati sma - saptame divase kumāraḥ svaṃ śilpamupadarśayati /",
    "S04bsu022_u:329_1": "tatra sarvaśilpajñaiḥ saṃnipatitavyam /",
    "S04bsu022_u:330_0": "tatra saptame divase pañcamātrāṇi śākyakumāraśatāni saṃnipatitānyabhūvan /",
    "S04bsu022_u:330_1": "daṇḍapāṇeśca śākyasya duhitā gopā nāma śākyakanyā jayapatākā sthāpitābhūt - yo vā atra asidhanuṣkalāpayuddhasālambheṣu jeṣyati,",
    "S04bsu022_u:331_0": "tatra sarvapurato devadattaḥ kumāro nagarādabhiniṣkrāmati sma /",
    "S04bsu022_u:331_1": "śvetaśca hastī mahāpramāṇo bodhisattvasyārthe nagaraṃ praveśyate sma /",
    "S04bsu022_u:331_2": "tatra devadattaḥ kumāra īrṣyayā ca śākyabalamadena ca mattaḥ /",
    "S04bsu022_u:331_3": "sa taṃ hastināgaṃ vāmena pāṇinā śuṇḍāyāṃ gṛhītvā dakṣiṇena pāṇinā capeṭayā ekaprahāreṇaiva hato 'bhūt /",
    "S04bsu022_u:332_0": "tasyānantaraṃ sundaranandakumāro 'bhiniṣkrāmati sma /",
    "S04bsu022_u:332_1": "so 'drākṣīttaṃ hastināgaṃ nagaradvāre hatam /",
    "S04bsu022_u:332_2": "dṛṣṭvā ca paryapṛcchat - kenāyaṃ hata iti /",
    "S04bsu022_u:332_3": "tatra mahājanakāya āha - devadatteneti /",
    "S04bsu022_u:332_4": "sa āha - aśobhanamidaṃ devadattasya /",
    "S04bsu022_u:332_5": "sa taṃ hastināgaṃ lāṅgūle gṛhītvā nagaradvārādapakarṣati sma /",
    "S04bsu022_u:333_0": "tadanantaraṃ bodhisattvo rathābhirūḍho 'bhiniṣkrāmati sma /",
    "S04bsu022_u:333_1": "adrākṣīdbodhisattvastaṃ hastinaṃ hatam /",
    "S04bsu022_u:333_2": "dṛṣṭvā ca paryapṛcchat - kenāyaṃ hata iti /",
    "S04bsu022_u:333_3": "āhuḥ - devadatteneti / āha - aśobhanaṃ devadattasya /",
    "S04bsu022_u:333_4": "kena punarasmānnagaradvārādapakarṣita iti /",
    "S04bsu022_u:333_5": "āhuḥ - sundaranandeneti / āha - śobhanamidaṃ sundaranandasya /",
    "S04bsu022_u:333_6": "kiṃ tu mahākāyo 'yaṃ sattvaḥ /",
    "S04bsu022_u:333_7": "so 'yaṃ klinnaḥ sarvanagaraṃ daurgandhena sphuriṣyatīti /",
    "S04bsu022_u:334_0_0": "tataḥ kumāro rathasya evaikaṃ pādaṃ bhūmau prasārya pādāṅguṣṭhena taṃ hastināgaṃ lāṅgūle gṛhitvā sapta prākārān sapta ca",
    "S04bsu022_u:334_0_1": "parikhānatikramya bahirnagarasya krośamātre prakṣipati sma /",
    "S04bsu022_u:334_1": "yatra va pradeśe sa hastī patitastasmin pradeśe mahadbilaṃ saṃvṛttaṃ yatsāṃprataṃ hastigartetyabhidhīyate /",
    "S04bsu022_u:335_0": "tatra devamanujāḥ śatasahasrāṇi hāhākārakilakilāprakṣveḍitaśatasahasrāṇi prāmuñcan /",
    "S04bsu022_u:335_1": "cailavikṣepāṃścākārṣuḥ / gaganatalagatāśca devaputrā ime gāthe 'bhāṣanta -",
    "S04bsu022_u:lal_12.17_0": "yatha mattagajendragatīnāṃ pādāṅguṣṭhatalena gajendram /",
    "S04bsu022_u:lal_12.17_1": "sapta purāparikhā atikramya kṣiptu bahiḥ svapurātu ayaṃ hi //",
    "S04bsu022_u:lal_12.18_0": "niḥsaṃśayameṣa sumedhā mānabalena samucchritakāyān /",
    "S04bsu022_u:lal_12.18_1": "saṃsārapurātu bahirdhā eka kṣapiṣyati prajñabalena //",
    "S04bsu022_u:336_0": "iti hi pañcamātrāṇi śākyakumāraśatāni nagarānniṣkamya yenānyatamaḥ pṛthivīpradeśo yatra śākyakumārāḥ śilpamupadarśayanti sma tenopasaṃkrāman /",
    "S04bsu022_u:336_1": "rājāpi śuddhodano mahallakamahallakāśca śākyā mahāṃśca janakāyo yenāsau pṛthivīpradeśastenopasaṃkrāman bodhisattvasya cānyeṣāṃ ca śākyakumārāṇāṃ śilpaviśeṣaṃ draṣṭukāmāḥ /",
    "S04bsu022_u:337_0": "tatra ādita eva ye śākyakumārā lipyāṃ paṭuvidhijñāste bodhisattvena sārdhaṃ lipiṃ viśeṣayanti sma /",
    "S04bsu022_u:337_1": "tatra taiḥ śākyairviśvāmitra ācāryaḥ sākṣī sthāpito 'bhūt - sa tvaṃ vyavalokaya katamo 'tra kumāro lipijñāne viśiṣyate yadi vā lekhyato yadi vā bahulipiniryāṇataḥ /",
    "S04bsu022_u:337_2": "atha viśvāmitra ācāryaḥ pratyakṣo bodhisattvasya lipijñāne smitamupadarśayannime gāthe 'bhāṣata -",
    "S04bsu022_u:lal_12.19_0": "manuṣyaloke 'tha ca devaloke gandharvaloke 'pyasurendraloke /",
    "S04bsu022_u:lal_12.19_1": "yāvanti kecillipi sarvaloke tatraiṣa pāraṃgatu śuddhasattvaḥ //",
    "S04bsu022_u:lal_12.20_0": "nāmāpi yūyaṃ ca ahaṃ ca teṣāṃ lipīna jānāma na cākṣarāṇām /",
    "S04bsu022_u:lal_12.20_1": "yānyeṣa jānāti manuṣyacandro ahamatra pratyakṣu vijeṣyate 'yam //",
    "S04bsu022_u:338_0": "śākyā āhuḥ - viśiṣyatāṃ tāvatkumāro lipijñāne /",
    "S04bsu022_u:338_1": "saṃkhyājñāne kumāro viśeṣayitavyo jijñāsyaśca /",
    "S04bsu022_u:338_2": "tatrārjuno nāma śākyagaṇako mahāmātraḥ saṃkhyāgaṇanāsu pāraṃgataḥ,",
    "S04bsu022_u:338_3": "sa sākṣī sthāpito 'bhūt - sa tvaṃ vyavalokaya katamo 'tra kumāro viśiṣyate saṃkhyājñānata iti /",
    "S04bsu022_u:338_4": "tatra bodhisattvaścoddiśati sma,",
    "S04bsu022_u:338_5": "ekaśca śākyakumāro nikṣipati sma,",
    "S04bsu022_u:338_6": "na ca pariprāpayati sma / bodhisattvasyaika dvau trayaścatvāraḥ pañcadaśa viṃśattriṃśaccatvāriṃśatpañcāśacchataṃ yāvatpañcāpi śākyakumāraśatāni yugapatkāle nikṣipanti sma,",
    "S04bsu022_u:338_7": "na ca pariprāpayanti sma / tato bodhisattva āha - uddiśata yūyam,",
    "S04bsu022_u:338_8": "ahaṃ nikṣepsyāmīti / tatraikaśākyakumāro bodhisattvasyoddiśati sma,",
    "S04bsu022_u:338_9": "na ca pariprāpayati sma / dvāvapi trayo 'pi pañcāpi daśāpi viṃśatyapi triṃśadapi catvāriṃśadapi pañcāśadapi yāvatpañcāpi śākyakumāraśatāni yugapaduddiśanti sma /",
    "S04bsu022_u:338_10": "na ca pariprāpayanti sma bodhisattvasya nikṣipataḥ /",
    "S04bsu022_u:339_0": "bodhisattva āha - alamalamanena vivādena /",
    "S04bsu022_u:339_1": "sarva idānīmekībhūtvā mamoddiśata,",
    "S04bsu022_u:339_2": "ahaṃ nikṣepsyāmīti / tatra pañcamātrāṇi śākyakumāraśatānyekavacanodāhāreṇāpūrvacaritaṃ samuddiśanti sma,",
    "S04bsu022_u:339_3": "bodhisattvaścāsaṃmūḍho nikṣipati sma /",
    "S04bsu022_u:339_4": "evamaparyantāḥ sarvaśākyakumārāḥ,",
    "S04bsu022_u:339_5": "atha paryantaśca bodhisattvaḥ /",
    "S04bsu022_u:340_0": "tato 'rjuno gaṇakamahāmātra āścaryaprāpta ime gāthe 'bhāṣata -",
    "S04bsu022_u:lal_12.21_0": "jñānasya śīghratā sādhu buddhe saṃparipṛcchatā /",
    "S04bsu022_u:lal_12.21_1": "pañcamātraśatānyete dhiṣṭhitā gaṇanāpathe //",
    "S04bsu022_u:lal_12.22_0": "īdṛśī ca iyaṃ prajñā buddhirjñānaṃ smṛtirmatiḥ /",
    "S04bsu022_u:lal_12.22_1": "adyāpi śikṣate cāyaṃ gaṇitaṃ jñānasāgaraḥ //",
    "S04bsu022_u:341_0": "tataḥ sarvaśākyagaṇa āścaryaprāptaḥ paramavismayāpanno 'bhūt /",
    "S04bsu022_u:341_1": "ekakaṇṭhāścemāṃ vācamabhāṣanta - jayati jayati bhoḥ sarvārthasiddhaḥ kumāraḥ /",
    "S04bsu022_u:341_2": "sarve cāsanebhya utthāya kṛtāñjalipuṭā bhūtvā bodhisattvaṃ namaskṛtya rājānaṃ śuddhodanametadavocan - lābhāste mahārāja paramasulabdhāḥ,",
    "S04bsu022_u:341_3": "yasya te putra evaṃ śīghralaghujavacapalaparipṛcchāpratibhāna iti /",
    "S04bsu022_u:342_0": "atha sa rājā śuddhodano bodhisattvamevamāha - śakyasi putra arjunena gaṇakamahāmātreṇa sārdhaṃ saṃkhyājñānakauśalyagaṇanāgatimanupraveṣṭum? tena hi gaṇyatām /",
    "S04bsu022_u:342_1": "athārjuno gaṇakamahāmātro bodhisattvamevamāha - jānīṣe tvaṃ kumāra koṭiśatottarāṃ nāma gaṇanāgatim? bodhisattva āha - śakyāmi deva /",
    "S04bsu022_u:342_2": "āha - jānāmyaham / āha - kathaṃ punaḥ koṭiśatottarā gaṇanāgatiranupraveṣṭavyā? bodhisattva āha - śataṃ koṭīnāmayutaṃ nāmocyate /",
    "S04bsu022_u:342_3": "śatamayutānāṃ niyuto nāmocyate /",
    "S04bsu022_u:342_4": "śataṃ niyutānāṃ kaṅkaraṃ nāmocyate /",
    "S04bsu022_u:342_5": "śataṃ kaṅkarāṇāṃ vivaraṃ nāmocyate /",
    "S04bsu022_u:342_6": "śataṃ vivarāṇāmakṣobhyaṃ nāmocyate /",
    "S04bsu022_u:342_7": "śatamakṣobhyāṇāṃ vivāhaṃ nāmocyate /",
    "S04bsu022_u:342_8": "śataṃ vivāhānāmutsaṅgaṃ nāmocyate /",
    "S04bsu022_u:342_9": "śatamutsaṅgānāṃ bahulaṃ nāmocyate /",
    "S04bsu022_u:342_10": "śataṃ bahulānāṃ nāgabalaṃ nāmocyate /",
    "S04bsu022_u:342_11": "śataṃ nāgabalānāṃ tiṭilambhaṃ nāmocyate /",
    "S04bsu022_u:342_12": "śataṃ tiṭilambhānāṃ vyavasthānaprajñaptirnāmocyate /",
    "S04bsu022_u:342_13": "śataṃ vyavasthānaprajñaptīnāṃ hetuhilaṃ nāmocyate /",
    "S04bsu022_u:342_14": "śataṃ hetuhilānāṃ karakurnāmocyate /",
    "S04bsu022_u:342_15": "śataṃ karakūṇāṃ hetvindriyaṃ nāmocyate /",
    "S04bsu022_u:342_16": "śataṃ hetvindriyāṇāṃ samāptalambhaṃ nāmocyate /",
    "S04bsu022_u:342_17": "śataṃ samāptalambhānāṃ gaṇanāgatirnāmocyate /",
    "S04bsu022_u:342_18": "śataṃ gaṇanāgatīnāṃ niravadyaṃ nāmocyate /",
    "S04bsu022_u:342_19": "śataṃ niravadyānāṃ mudrābalaṃ nāmocyate /",
    "S04bsu022_u:342_20": "śataṃ mudrābalānāṃ sarvabalaṃ nāmocyate /",
    "S04bsu022_u:342_21": "śataṃ sarvabalānāṃ visaṃjñāgatī nāmocyate /",
    "S04bsu022_u:342_22": "śataṃ visaṃjñāgatīnāṃ sarvasaṃjñā nāmocyate /",
    "S04bsu022_u:342_23": "śataṃ sarvasaṃjñānāṃ vibhūtaṃgamā nāmocyate /",
    "S04bsu022_u:342_24": "śataṃ vibhūtaṃgamānāṃ tallakṣaṇaṃ nāmocyate /",
    "S04bsu022_u:342_25": "iti hi tallakṣaṇagaṇanayā sumerūparvatarājo lakṣanikṣepakriyayā parikṣayaṃ gacchet /",
    "S04bsu022_u:342_26": "ato 'pyuttari dhvajāgravatī nāma gaṇanā,",
    "S04bsu022_u:342_27": "yasyāṃ gaṇanāyāṃ gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
    "S04bsu022_u:342_28": "ato 'pyuttari dhvajāgraniśāmaṇī nāma gaṇanā /",
    "S04bsu022_u:342_29": "ato 'pyuttari vāhanaprajñaptirnāma /",
    "S04bsu022_u:342_30": "ato 'pyuttari iṅgā nāma / ato 'pyuttari kuruṭu nāma / ato 'pyuttari kuruṭāvi nāma /",
    "S04bsu022_u:342_31": "ato 'pyuttari sarvanikṣepā nāma gaṇanā,",
    "S04bsu022_u:342_32": "yasyāṃ gaṇanāyāṃ daśa gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
    "S04bsu022_u:342_33": "ato 'pyuttari agrasārā nāma gaṇanā,",
    "S04bsu022_u:342_34": "yatra koṭīśataṃ gaṅgānadīvālikāsamā lakṣanikṣepāḥ parikṣayaṃ gaccheyuḥ /",
    "S04bsu022_u:342_35": "ato 'pyuttari paramāṇurajaḥpraveśānugatānāṃ gaṇanā,",
    "S04bsu022_u:342_36_0": "yatra tathāgataṃ sthāpayitvā bodhimaṇḍavarāgragataṃ ca sarvaṃdharmābhiṣekābhimukhaṃ bodhisattvaṃ nānyaḥ kaścitsattvaḥ sattvanikāye",
    "S04bsu022_u:342_36_1": "saṃvidyate ya etāṃ gaṇanāṃ prajānāti anyatrāhaṃ vā yo vā syānmādṛśaḥ /",
    "S04bsu022_u:342_37": "evaṃ caramabhāviko viniṣkrāntagṛhavāso bodhisattvaḥ /",
    "S04bsu022_u:343_0": "[Vaidya_104]",
    "S04bsu022_u:343_1": "arjuno 'vocat - kathaṃ kumāra paramāṇurajaḥpraveśagaṇanānupraveṣṭavyā? bodhisattva āha - sapta paramāṇurajāṃsyaṇuḥ /",
    "S04bsu022_u:343_2": "saptāṇavastrutiḥ / saptatruterekaṃ vātāyanarajaḥ /",
    "S04bsu022_u:343_3": "sapta vātāyanarajāṃsyekaṃ śaśarajaḥ /",
    "S04bsu022_u:343_4": "sapta śaśarajāṃsyekameḍakarajaḥ /",
    "S04bsu022_u:343_5": "saptaiḍakarajāṃsyekaṃ gorajaḥ /",
    "S04bsu022_u:343_6": "sapta gorajāṃsyekaṃ likṣārajaḥ /",
    "S04bsu022_u:343_7": "sapta likṣāḥ sarṣapaḥ / saptasarṣapādyavaḥ / saptayavādaṅgulīparva / dvādaśāṅgulīparvāṇi vitastiḥ /",
    "S04bsu022_u:343_8": "dve vitastī hastaḥ / catvāro hastā dhanuḥ / dhanuḥsahasraṃ mārgadhvajākrośaḥ /",
    "S04bsu022_u:343_9": "catvāraḥ krośā yojanam / tatra ko yuṣmākaṃ yojanapiṇḍaṃ prajānāti? kiyanti tāni paramāṇurajāṃsi bhavanti? arjuno 'vocat - ahameva tāvatkumāra saṃmohamāpannaḥ,",
    "S04bsu022_u:343_10": "kimaṅga punarye cānye 'lpabuddhayaḥ /",
    "S04bsu022_u:343_11": "nirdiśatu kumāro yojanapiṇḍaṃ kiyanti tāni paramāṇurajāṃsi bhavantīti /",
    "S04bsu022_u:343_12_0": "bodhisattvo 'vocat - tatra yojanapiṇḍaḥ paramāṇurajasāṃ paripūrṇamakṣobhyanayutamekaṃ triṃśacca koṭīnayutaśatasahasrāṇi ṣaṣṭiśca",
    "S04bsu022_u:343_12_1": "koṭīśatāni dvātriṃśatiśca koṭyaḥ pañca ca daśaśatasahasrāṇi dvādaśa ca sahasrāṇi etāvān yojanapiṇḍaḥ paramāṇurajonikṣepasya /",
    "S04bsu022_u:343_13": "anena praveśenāyaṃ jambudvīpaḥ saptayojanasahasrāṇi /",
    "S04bsu022_u:343_14": "godānīyo 'ṣṭau yojanasahasrāṇi /",
    "S04bsu022_u:343_15": "pūrvavideho nava yojanasahasrāṇi /",
    "S04bsu022_u:343_16": "uttarakurudvīpo daśayojanasahasrāṇi /",
    "S04bsu022_u:343_17": "anena praveśenemaṃ cāturdvīpakaṃ lokadhātūṃ pramukhaṃ kṛtvā paripūrṇakoṭīśataṃ cāturdvīpakānāṃ lokadhātūnāṃ yatra koṭīśataṃ mahāsamudrāṇām,",
    "S04bsu022_u:343_18": "koṭīśataṃ cakravālamahācakravālānām,",
    "S04bsu022_u:343_19": "koṭīśataṃ sumerūṇāṃ parvatarajānām,",
    "S04bsu022_u:343_20": "koṭīśataṃ caturmahārājikānāṃ devānām,",
    "S04bsu022_u:343_21": "koṭīśataṃ trayatriṃśānām, koṭīśataṃ yāmānām, koṭīśataṃ tuṣitānām, koṭīśataṃ nirmāṇaratīnām, koṭīśataṃ paranirmitavaśavartīnām,",
    "S04bsu022_u:343_22_0": "koṭīśataṃ brahmakāyikānām, koṭīśataṃ brahmapurohitānām, koṭīśataṃ brahmapārṣadyānām, koṭīśataṃ mahābrahmāṇām, koṭīśataṃ parīttābhānām,",
    "S04bsu022_u:343_22_1": "koṭīśataṃ apramāṇābhānām, koṭīśataṃ ābhāsvarāṇām, koṭīśataṃ parīttaśubhānām, koṭīśataṃ apramāṇaśubhānām, koṭīśataṃ śubhakṛtsnānām,",
    "S04bsu022_u:343_22_2": "koṭīśataṃ anabhrakāṇām, koṭīśataṃ puṇyaprasavānām, koṭīśataṃ bṛhatphalānām, kīṭīśataṃ asaṃjñisattvānām, koṭīśataṃ abṛhānām,",
    "S04bsu022_u:343_22_3": "koṭīśataṃ atapānām , koṭīśataṃ sudṛśānām, koṭīśataṃ sudarśanānām, koṭīśataṃ akaniṣṭhānāṃ devānām /",
    "S04bsu022_u:343_23": "ayamucyate trisāhasramahāsāhasralokadhāturvipulaśca vistīrṇaśca /",
    "S04bsu022_u:343_24": "sa yāvanti yojanaśatāni (paramāṇurajāṃsi trisāhasramahāsāhasralokadhātau) yāvanti yojanasahasrāṇi,",
    "S04bsu022_u:343_25": "yāvanti yojanakoṭayaḥ, yāvanti yojananayutāni ........peyālaṃ.............yāvadyāvanto yojanāgrasārā gaṇanāḥ /",
    "S04bsu022_u:343_26": "kiyantyetāni paramāṇurajāṃsi ityāha /",
    "S04bsu022_u:343_27": "saṃkhyāgaṇanā vyativṛttā hyeṣāṃ gaṇanānāṃ taducyate 'saṃkhyeyamiti /",
    "S04bsu022_u:343_28": "ato 'saṃkhyeyatamāni paramāṇurajāṃsi yāni trisāhasramahāsāhasralokadhātau bhavanti /",
    "S04bsu022_u:344_0": "asmin khalu punargaṇanāparivarte bodhisattvena nirdiśyamāne arjuno gaṇakamahāmātraḥ sarvaśca śākyagaṇastuṣṭa udagra āttamanāḥ pramudita āścaryādbhutaprāpto 'bhūt /",
    "S04bsu022_u:344_1": "te sarva ekaikairvastraiḥ sthitā abhūvan /",
    "S04bsu022_u:344_2": "pariśiṣṭairvastrābharaṇairbodhisattvamabhichādayanti sma /",
    "S04bsu022_u:345_0": "[Vaidya_105]",
    "S04bsu022_u:345_1": "atha khalvarjuno gaṇakamahāmātra ime gāthe 'bhāṣata -",
    "S04bsu022_u:lal_12.23_0": "koṭīśataṃ ca ayutā nayutāstathaiva niyutānu kaṅkaragatī tatha bimbarāśca /",
    "S04bsu022_u:lal_12.23_1": "akṣobhiṇī paramajñānu na me 'styato 'rtha - mata uttare gaṇanamapratimasya jñānam //",
    "S04bsu022_u:346_0": "api ca bhoḥ śākyāḥ -",
    "S04bsu022_u:lal_12.24_0": "trisāhasri rajāśrayantakā tṛṇavana oṣadhiyo jalasya bindūn /",
    "S04bsu022_u:lal_12.24_1": "huṃkāreṇa nyaseya ekinaiṣo ko puni vismayu pañcabhiḥ śatebhiḥ //",
    "S04bsu022_u:347_0": "tatra devamanujāḥ śatasahasrāṇi hāhākārakilikilāprakṣveḍitaśatasahasrāṇi prāmuñcan /",
    "S04bsu022_u:347_1": "gaganatalagatāśca devaputrā imā gāthā abhāṣanta -",
    "S04bsu022_u:lal_12.25_0": "yāvanta sattva nikhilena triyadhvayuktāḥ cittāni caitasikasaṃjñi vitarkitāni /",
    "S04bsu022_u:lal_12.25_1": "hīnāḥ praṇīta tatha saṃkṣipavikṣipā ye ekasmi cittaparivarti prajāni sarvān //",
    "S04bsu022_u:348_0": "iti hi bhikṣavo 'bhibhūtāḥ sarve śākyakumārā abhūvan /",
    "S04bsu022_u:348_1": "bodhisattva eva viśiṣyate / tadanantaraṃ laṅghite plavite javite sarvatra bodhisattva eva viśiṣyate sma /",
    "S04bsu022_u:348_2": "gaganatalagatāśca devaputrā imāṃ gāthāmabhāṣanta -",
    "S04bsu022_u:lal_12.26_0": "vratatapasaguṇena saṃyamena kṣamadamamaitrabalena kalpakoṭyaḥ /",
    "S04bsu022_u:lal_12.26_1": "atha kṛtulaghukāyacittanetā tasya javasya viśeṣatāṃ śṛṇotha //",
    "S04bsu022_u:lal_12.27_0": "iha gṛhagata yuṣme paśyathā sattvasāram api ca daśasu dikṣū gacchate 'yaṃ kṣaṇena /",
    "S04bsu022_u:lal_12.27_1": "aparimitajinānāṃ pūjanāmeṣa kurvan maṇikanakavicitrairlokadhātuṣvanantā //",
    "S04bsu022_u:lal_12.28_0": "na ca puna gati āgatiṃ ca asyā yūyaṃ prajānatha tāvadṛddhiprāpto /",
    "S04bsu022_u:lal_12.28_1": "ko 'tra javiti vismayo janeyā asadṛśa eṣa karotha gauravo 'smin //",
    "S04bsu022_u:349_0": "evaṃ kṛtvā bodhisattva eva viśiṣyate sma //",
    "S04bsu022_u:350_0": "tatra śākyā āhuḥ - yuddheṣu tāvatkumāro viśeṣayitavyo jijñāsyaśca /",
    "S04bsu022_u:350_1": "tatra bodhisattva ekānte sthito 'bhūt /",
    "S04bsu022_u:350_2": "tāni ca pañcamātrāṇi śākyakumāraśatāni yugapadyudhyanti sma /",
    "S04bsu022_u:351_0": "[Vaidya_106]",
    "S04bsu022_u:351_1": "iti hi dvātriṃśacchākyakumārāḥ sālambhāya sthitāḥ /",
    "S04bsu022_u:351_2": "tadā nandaścānandaśca bodhisattvamabhigatau sālambhāya /",
    "S04bsu022_u:351_3": "tau samanantaraṃ spṛṣṭāveva bodhisattvena pāṇinā /",
    "S04bsu022_u:351_4": "tau bodhisattvasya balaṃ tejaścāsahamānau dharaṇītale prapatitāvabhūtām /",
    "S04bsu022_u:351_5_0": "tadanantaraṃ devadattaḥ kumāro garvitaśca mānī ca balavāneva tabdhaḥ śākyamānena ca tabdho bodhisattvena sārdhaṃ vispardhamānaḥ",
    "S04bsu022_u:351_5_1": "sarvāvantaṃ raṅgamaṇḍalaṃ pradakṣiṇīkṛtya vikrīḍamāno bodhisattvamabhipatati sma /",
    "S04bsu022_u:351_6_0": "atha bodhisattvo 'saṃbhrānta evātvaran dakṣiṇena pāṇinā salīlaṃ devadattaṃ kumāraṃ gṛhītvā trirgaganatale parivartya mānanigrahārthamavihiṃsābuddhyā",
    "S04bsu022_u:351_6_1": "maitreṇa cittena dharaṇītale nikṣipati sma /",
    "S04bsu022_u:351_7": "na cāsya kāyaṃ vyābādhate sma /",
    "S04bsu022_u:352_0": "tato bodhisattvo 'pyāha - alamalamanena vivādena /",
    "S04bsu022_u:352_1": "sarva eva ekībhūtvā idānīṃ sālambhāyāgacchateti /",
    "S04bsu022_u:353_0": "atha te sarve harṣitā bhūtvā bodhisattvamabhinipatitāḥ /",
    "S04bsu022_u:353_1": "te samanantaraspṛṣṭā bodhisattvena bodhisattvasya śriyaṃ tejaśca kāyabalaṃ sthāmaṃ cāsahamānāḥ spṛṣṭamātrā eva bodhisattvena dharaṇitale prāpatan /",
    "S04bsu022_u:353_2": "tatra marūnmanujaśatasahasrāṇi hīhīkārakilakilāprakṣveḍitaśatasahasrāṇyakārṣuḥ /",
    "S04bsu022_u:353_3": "gaganatalagatāśca devaputrā mahāntaṃ puṣpavarṣamabhipravṛṣyaikasvareṇemāṃ gāthāmabhāṣanta -",
    "S04bsu022_u:lal_12.29_0": "yāvanta sattvanayutā daśasū diśāsu te duṣṭamallamahanagnasamā bhaveyuḥ /",
    "S04bsu022_u:lal_12.29_1": "ekakṣaṇena nipateyu nararṣabhasya saṃspṛṣṭamātra nipateyu kṣitītalesmiṃ //",
    "S04bsu022_u:lal_12.30_0": "merūḥ sumeru tatha vajrakacakravālāḥ ye cānya parvata kvaciddaśasū diśāsu /",
    "S04bsu022_u:lal_12.30_1": "pāṇibhya gṛhya masicūrṇanibhāṃ prakuryāt ko vismayo manujaāśrayake asāre //",
    "S04bsu022_u:lal_12.31_0": "eṣo drumendrapravare mahaduṣṭamallaṃ māraṃ sasainyasabalaṃ sahayaṃ dhvajāgre /",
    "S04bsu022_u:lal_12.31_1": "maitrībalena vinihatya hi kṛṣṇabandhuṃ yāvat spṛśiṣyati anuttarabodhi sāntam //",
    "S04bsu022_u:354_0": "iti //",
    "S04bsu022_u:355_0": "evaṃ kṛtvā bodhisattva eva viśiṣyate sma //",
    "S04bsu022_u:356_0": "atha daṇḍapāṇiḥ śākyakumārānetadavocat - jijñāsitamidaṃ dṛṣṭaṃ ca /",
    "S04bsu022_u:356_1": "hantedānīmiṣukṣepamupadarśayateti /",
    "S04bsu022_u:356_2": "tatra ānandasya dvayoḥ krośayorayasmayī bherī lakṣaṃ sthāpitābhūt /",
    "S04bsu022_u:356_3": "asyānantaraṃ devadattasya caturṣu krośeṣvayasmayī bherī sthāpitābhūt /",
    "S04bsu022_u:356_4": "daṇḍapāṇeryojanadvaye 'yasmayī bherī sthāpitābhūt /",
    "S04bsu022_u:356_5": "[Vaidya_107] bodhisattvasya daśasu krośeṣvayasmayī bherī sthāpitābhūt /",
    "S04bsu022_u:356_6": "tasyānantaraṃ sapta tālā ayasmayī varāhapratimā yantrayuktā sthāpitābhūt /",
    "S04bsu022_u:356_7": "tatrānandena dvābhyāṃ krośābhyāṃ bheryāhatābhūt,",
    "S04bsu022_u:356_8": "tatottari na śaknoti sma / devadattena catuḥkrośasthā bheryāhatābhūt,",
    "S04bsu022_u:356_9": "nottari śaknoti sma / sundaranandena ṣaṭkrośasthā bheryāhatābhūt,",
    "S04bsu022_u:356_10": "nottari śaknoti sma / daṇḍapāṇinā dviyojanasthā bheryāhatābhūt,",
    "S04bsu022_u:356_11": "nirviddhā ca nottari śaknoti sma /",
    "S04bsu022_u:356_12": "tatra bodhisattvasya yadyadeva dhanurupānamyate sma,",
    "S04bsu022_u:356_13": "tattadeva vicchidyate sma / tato bodhisattva āha - astīha deva nagare kiṃcidanyaddhanuryanmamāropaṇaṃ saheta kāyabalasthāmaṃ ca? rājā āha - asti putra /",
    "S04bsu022_u:356_14": "kumāra āha - kva taddeva? rājā āha - tava putra pitāmahaḥ siṃhahanurnāmābhūt,",
    "S04bsu022_u:356_15": "tasya yaddhanustadeva tarhi devakule gandhamālyairmahīyate /",
    "S04bsu022_u:356_16": "na punastatkaścicchaknoti sma taddhanurāropayituṃ prāgeva pūrayitum /",
    "S04bsu022_u:356_17": "bodhisattva āha - ānīyatāṃ deva taddhanuḥ /",
    "S04bsu022_u:357_0": "tāvadyāvattaddhanurupanāmitamabhūt /",
    "S04bsu022_u:357_1": "tatra sarve śākyakumārāḥ parameṇāpi prayatnena vyāyacchamānā na śaknuvanti sma taddhanurāropayituṃ prāgeva pūravitum /",
    "S04bsu022_u:357_2": "tatastaddhanurdaṇḍapāṇeḥ śākyasyopanāmitamabhūt /",
    "S04bsu022_u:357_3": "atha daṇḍapāṇiḥ śākyaḥ sarvaṃ kāyabalasthāma saṃjanayya taddhanurāropayitumārabdho 'bhūt /",
    "S04bsu022_u:357_4": "na ca śaknoti sma / yāvadbodhisattvasyopanāmitamabhūt /",
    "S04bsu022_u:357_5": "tadbodhisattvo gṛhītvā āsanādanuttiṣṭhannevārdhaparyaṅkaṃ kṛtvā vāmena pāṇinā(gṛhītvā) dakṣiṇena pāṇinā ekāṅgulyagreṇāropitavānabhūt /",
    "S04bsu022_u:357_6": "tasya dhanuṣa āropyamāṇasya sarvaṃ kapilavastu mahānagaraṃ śabdenābhivijñaptamabhūt /",
    "S04bsu022_u:357_7": "sarvanagarajanaśca vihvalībhūto 'nyonyamapṛcchat - kasyāyamevaṃvidhaḥ śabda iti /",
    "S04bsu022_u:357_8": "anye tadavocan - siddhārthena kila kumāreṇa paitāmahadhanurāropitam,",
    "S04bsu022_u:357_9": "tasyāyaṃ śabda iti / tatra devamanujaśatasahasrāṇi hāhākārakilikilāprakṣveḍitaśatasahasrāṇi prāmuñcan /",
    "S04bsu022_u:357_10": "gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyaṃ gāthayādhyabhāṣanta -",
    "S04bsu022_u:lal_12.32_0": "yatha pūrita eṣa dhanurmuninā na ca utthitu āsani no ca bhūmī /",
    "S04bsu022_u:lal_12.32_1": "niḥsaṃśayu pūrṇamabhiprāyu munirlaghu bheṣyati jitva ca māracamūm //",
    "S04bsu022_u:358_0": "iti hi bhikṣavo bodhisattvastaddhanuḥ pūrayitveṣuṃ gṛhītvā tādṛśena balasthāmnā tamiṣuṃ kṣipati sma,",
    "S04bsu022_u:358_1_0": "yena yā cānandasya bherī yā ca devadattasya yāvatsunddaranandasya yāvaddaṇḍapāṇetāḥ sarvā abhinirbhidya tāṃ ca daśakrośasthāṃ",
    "S04bsu022_u:358_1_1": "svakāmayasmayīṃ bherīṃ saptatālāṃ yantrayuktavarāhapratimāmabhinirbhidya sa iṣurdharaṇītalaṃ praviśya adarśanābhāso 'bhūt /",
    "S04bsu022_u:358_2": "yatra ca pradeśe sa iṣurbhūmitalaṃ bhittvā praviṣṭastasmin pradeśe kūpaḥ saṃvṛttaḥ,",
    "S04bsu022_u:358_3": "yadadyatve 'pi śarakūpa ityabhidhīyate /",
    "S04bsu022_u:358_4": "tatra devamanuṣyaśatasahasrāṇi hīhīkārakilikilāprakṣveḍitaśatasahasrāṇi prāmuñcan /",
    "S04bsu022_u:358_5": "sarvaśca śākyagaṇo vismito 'bhūt āścaryaprāptaḥ - [Vaidya_108] āścaryaṃ bhoḥ /",
    "S04bsu022_u:358_6": "na ca nāma anena yogyā kṛtā, idaṃ cedṛśaṃ śilpakauśalam / gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyamevamāhuḥ - ko 'tra vismayo manujāḥ /",
    "S04bsu022_u:lal_12.33_0": "eṣa dharaṇimaṇḍe purvabuddhāsanasthaḥ śamathadhanu gṛhītvā śūnyanairātmabāṇaiḥ /",
    "S04bsu022_u:lal_12.33_1": "kleśaripu nihatvā dṛṣṭijālaṃ ca bhittvā śivavirajamaśokāṃ prāpsyate bodhimagryām /",
    "S04bsu022_u:359_0": "evamuktvā te devaputrā bodhisattvaṃ divyaiḥ puṣpairabhyavakīrya prākrāman //",
    "S04bsu022_u:360_0_0": "evaṃ laṅghite prāgvallipimudrāgaṇanāsaṃkhyasālambhadhanurvede javite plavite taraṇe iṣvastre hastigrīvāyāmaśvapṛṣṭhe rathe",
    "S04bsu022_u:360_0_1": "dhanuṣkalāpe sthairyasthāmni suśaurye bāhuvyāyāme aṅkuśagrahe pāśagrahe udyāne niryāṇe avayāne muṣṭibandhe padabandhe śikhābandhe",
    "S04bsu022_u:360_0_2": "chedye bhedye dālane sphālane akṣuṇṇavedhitve marmavedhitve śabdavedhitve dṛḍhaprahāritve akṣakrīḍāyāṃ kāvyakaraṇe granthe",
    "S04bsu022_u:360_0_3": "citre rūpe rūpakarmaṇi dhīte agnikarmaṇi vīṇāyāṃ vādye nṛtye gīte paṭhite ākhyāne hāsye lāsye nāṭye viḍambite mālyagrathane",
    "S04bsu022_u:360_0_4": "saṃvāhite maṇirāge vastrarāge māyākṛte svapnādhyāye śakunirute strīlakṣaṇe puruṣalakṣaṇe aśvalakṣaṇe hastilakṣaṇe golakṣaṇe",
    "S04bsu022_u:360_0_5": "ajalakṣaṇe miśralakṣaṇe kauṭubheśvaralakṣaṇe nirghaṇṭe nigame purāṇe itihāse vede vyākaraṇe nirukte śikṣāyāṃ chandasvinyāṃ",
    "S04bsu022_u:360_0_6": "yajñakalpe jyotiṣe sāṃkhye yoge kriyākalpe vaiśike vaiśeṣike arthavidyāyāṃ bārhaspatye āmbhirye āsurye mṛgapakṣirute hetuvidyāyāṃ",
    "S04bsu022_u:360_0_7": "jalayantre madhūcchiṣṭakṛte sūcikarmaṇi vidalakarmaṇi patrachede gandhayuktau - ityevamādyāsu sarvakarmakalāsu laukikādiṣu",
    "S04bsu022_u:360_0_8": "divyamānuṣyakātikrāntāsu sarvatra bodhisattva eva viśiṣyate sma /",
    "S04bsu022_u:361_0": "atha khalu punastena samayena daṇḍapāṇiḥ śākyaḥ svāṃ duhitaraṃ gopāṃ śākyakanyāṃ bodhisattvāya prādāt /",
    "S04bsu022_u:361_1": "sā ca rājñā śuddhodanenānupūrveṇa bodhisattvasya vṛtābhūt /",
    "S04bsu022_u:362_0": "tatra khalvapi bodhisattvaścaturaśītistrīsahasrāṇāṃ madhye prāpto lokānubhavanatayā ramamāṇaṃ krīḍayantaṃ paricārayantamātmānamupadarśayati sma /",
    "S04bsu022_u:362_1": "tāsāṃ caturaśīte strīsahasrāṇāṃ gopā śākyakanyā sarvāsāmagramahiṣyabhiṣiktābhūt /",
    "S04bsu022_u:363_0": "tatra khalvapi gopā śākyakanyā na kaṃcid dṛṣṭvā vadanaṃ chādayati sma śvaśrūṃ vā śvaśuraṃ vāntarjanaṃ vā /",
    "S04bsu022_u:363_1": "te tāmupadhyāyanti sma, vicārayanti sma - navavadhūkā hi nāma pratilīnā tiṣṭhati,",
    "S04bsu022_u:363_2": "iyaṃ punarvivṛtaiva sarvadā iti /",
    "S04bsu022_u:363_3": "tato gopā śākyakanyā etāṃ prakṛtiṃ śrutvā sarvasyāntarjanasya purataḥ sthitvā imā gāthā abhāṣata -",
    "S04bsu022_u:lal_12.34_0": "vivṛtaḥ śobhate ārya āsanasthānacaṃkrame /",
    "S04bsu022_u:lal_12.34_1": "maṇiratnaṃ dhvajāgre vā bhāsamānaṃ prabhāsvaram //",
    "S04bsu022_u:lal_12.35_0": "gacchan vai śobhate ārya āgacchannapi śobhate /",
    "S04bsu022_u:lal_12.35_1": "sthito vātha niṣaṇṇo vā āryaḥ sarvatra śobhate //",
    "S04bsu022_u:lal_12.36_0": "kathayaṃ śobhate āryastūṣṇībhūto 'pi śobhate /",
    "S04bsu022_u:lal_12.36_1": "kalaviṅko yathā pakṣī darśanena svareṇa vā //",
    "S04bsu022_u:lal_12.37_0": "kuśacīranivasto vā mandacailaḥ kṛśaṃtanuḥ /",
    "S04bsu022_u:lal_12.37_1": "śobhate 'sau svatejena guṇavān guṇabhūṣitaḥ //",
    "S04bsu022_u:lal_12.38_0": "sarveṇa śobhate āryo yasya pāpaṃ na vidyate /",
    "S04bsu022_u:lal_12.38_1": "kiyadvibhūṣito bālaḥ pāpacārī na śobhate //",
    "S04bsu022_u:lal_12.39_0": "ye kilbiṣāḥ svahṛdaye madhurāsu vācaṃ kumbho viṣasmi pariṣiktu yathāmṛtena /",
    "S04bsu022_u:lal_12.39_1": "dusparśa śailaśilavat kaṭhināntarātmā sarpasya vā virasu darśana tādṛśānām //",
    "S04bsu022_u:lal_12.40_0": "sarveṣu te namiṣu sarvamupaiti saumyāḥ sarveṣu tirthamiva sarvagopajīvyāḥ /",
    "S04bsu022_u:lal_12.40_1": "dadhikṣīrapūrṇaghaṭatulya sadaiva āryā śuddhātmadarśanu sumaṅgalu tādṛśānām //",
    "S04bsu022_u:lal_12.41_0": "yaiḥ pāpamitra parivarjita dīrgharātraṃ kalyāṇamitraratanaiśca parigṛhītāḥ /",
    "S04bsu022_u:lal_12.41_1": "pāpaṃ vivarjayi niveśayi buddhadharme saphalaṃ sumaṅgalu sudarśanu tādṛśānām //",
    "S04bsu022_u:lal_12.42_0": "ye kāyasaṃvṛta susaṃvṛtakāyadoṣāḥ ye vācasaṃvṛta sadānavakīrṇavācaḥ /",
    "S04bsu022_u:lal_12.42_1": "guptendriyā sunibhṛtāśca manaḥprasannāḥ kiṃ tādṛśāna vadanaṃ pratichādayitvā //",
    "S04bsu022_u:lal_12.43_0": "vastrā sahasra yadi chādayi ātmabhāvaṃ cittaṃ ca yeṣu vivṛtaṃ na hirī na lajjā /",
    "S04bsu022_u:lal_12.43_1": "na ca yeṣu īdṛśa guṇā napi satyavākyaṃ nagne vinagnatara te vicaranti loke //",
    "S04bsu022_u:lal_12.44_0": "yāścittagupta satatendriyasaṃyatāśca na ca anyasattvamanasā svapatīna tuṣṭāḥ /",
    "S04bsu022_u:lal_12.44_1": "ādityacandrasadṛśā vivṛtaprakāśā kiṃ tādṛśāna vadanaṃ pratichādayitvā //",
    "S04bsu022_u:364_0": "api ca -",
    "S04bsu022_u:lal_12.45_0": "jānanti āśayu mama ṛṣayo mahātmā paracittabuddhikuśalāstatha devasaṃghāḥ /",
    "S04bsu022_u:lal_12.45_1": "yatha mahya śīlaguṇasaṃvaru apramādo vadanāvaguṇṭhanamataḥ prakaromi kiṃ me //",
    "S04bsu022_u:365_0": "aśroṣīdbhikṣavo rājā śuddhodano nāma gopāyāḥ śākyakanyāyā imāmevaṃrūpāṃ sarvāṃ gāthāṃ pratibhānanirdeśam /",
    "S04bsu022_u:365_1_0": "śrutvā ca punastuṣṭa udagra āttamanāḥ pramuditaḥ prītisaumanasyajāto 'nekaratnapratyuptena dūṣyayugena koṭīśatasahasramūlyena",
    "S04bsu022_u:365_1_1": "ca muktāhāreṇābhijātalohitamuktāpratyuptayā ca suvarṇamālayā gopāṃ śākyakanyāmabhicchādyainamudānamudānayati sma -",
    "S04bsu022_u:lal_12.46_0": "yathā ca putro mama bhūṣito guṇaiḥ tathā ca kanyā svaguṇā prabhāsate /",
    "S04bsu022_u:lal_12.46_1": "viśuddhasattvau tadubhau samāgatau sameti sarpiryatha sarpimaṇḍe //",
    "S04bsu022_u:366_0": "iti //",
    "S04bsu022_u:367_0": "(anupūrveṇa yathāpūrvavadbodhisattvapramukhāḥ svapuraṃ prakrāmanta ) //",
    "S04bsu022_u:368_0": "iti śrīlalitavistare śilpasaṃdarśanaparivarto nāma dvādaśamo 'dhyāyaḥ //",
    "S04bsu022_u:370_0": "START Parivarta 13",
    "S04bsu022_u:371_0": "[Vaidya_111]",
    "S04bsu022_u:372_0": "saṃcodanāparivartastrayodaśaḥ /",
    "S04bsu022_u:373_0": "iti hi bhikṣava ātmarutaharṣamudīrayanta āgatā āsan bodhisattvasyāntaḥpuramadhyagatasya anekairdevairnāgayakṣagandharvāsuragaruḍakinnaramahoragaśakrabrahmalokapālāḥ,",
    "S04bsu022_u:373_1": "ye bodhisattvasya pūjākarmaṇe autsukyamāpatsyante sma /",
    "S04bsu022_u:374_0": "tatra bhikṣavo apareṇa samayena saṃbahulānāṃ devanāgayakṣagandharvāsuragaruḍakinnaramahoragaśakrabrahmalokapālānāmetadabhavat - aticiraṃ batāyaṃ satpuruṣo 'ntaḥpure vilambitaḥ /",
    "S04bsu022_u:374_1": "ye cāsyeme dīrgharātraṃ paripācitāḥ sattvāścaturbhiḥ saṃgrahavastubhirdānena priyavākyenārthakriyayā samānārthatayā,",
    "S04bsu022_u:374_2": "yasya bodhiprāptasya dharmadeśitamājñāsyanti,",
    "S04bsu022_u:374_3": "tatsahaiva ca tāni dharmabhājanāni sarvāṇyantarhitāni bhaviṣyanti /",
    "S04bsu022_u:374_4": "bodhisattvaśca paścādabhiniṣkramyānuttarāṃ samyaksaṃbodhimabhisaṃbhotsyate /",
    "S04bsu022_u:374_5": "tataste sagauravāḥ sapratīkṣāḥ prāñjalībhūtā bodhisattvaṃ namasyanti sma /",
    "S04bsu022_u:374_6": "evamabhiprāyāścodīkṣamāṇāḥ sthitā abhūvan - kadā ca nāma tadbhaviṣyati yadvayaṃ varapravaraṃ śuddhasattvamabhiniṣkrāmantaṃ paśyema,",
    "S04bsu022_u:374_7_0": "abhiniṣkramya ca tasmin mahādrumarājamūle 'bhiniṣadya sabalaṃ māraṃ dharṣayitvā anuttarāṃ samyaksaṃbodhimabhisaṃbuddhaṃ daśabhistathāgatabalaiḥ",
    "S04bsu022_u:374_7_1": "samanvāgataṃ caturbhiśca tathāgatavaiśāradyaiḥ samanvāgatamaṣṭādaśabhiścāveṇikairbuddhadharmaiḥ samanvāgataṃ triparivartaṃ",
    "S04bsu022_u:374_7_2": "dvādaśākāramanuttaraṃ dharmacakraṃ pravartayantaṃ mahatā buddhavikrīḍitena sadevamānuṣāsuralokaṃ yathādhimuktyā subhāṣitena",
    "S04bsu022_u:374_7_3": "saṃtoṣayantamiti /",
    "S04bsu022_u:375_0": "tatra bhikṣavo bodhisattvo dīrgharātramasaṃkhyeyān kalpānupādāya satataṃ samitamaparapraṇeyo 'bhūt /",
    "S04bsu022_u:375_1": "sarvalaukikalokottareṣu dharmeṣu svayamevācāryaḥ sarvakuśalamūladharmacaryāsu dīrghakālaṃ ca kālajño velājñaḥ samayajño 'bhūdacyuto 'bhijñaḥ pañcābhijñābhiḥ samanvāgato 'bhūt /",
    "S04bsu022_u:375_2": "ṛddhipādavikrīḍataḥ sarvendriyakuśalaḥ kālākālajñaḥ kālaveṣī mahāsāgara iva prāptāṃ velāṃ nātikrāmati sma /",
    "S04bsu022_u:375_3": "so 'bhijñajñānabalena samanvāgataḥ svayameva sarvaṃ jānāti sma /",
    "S04bsu022_u:375_4_0": "asyāyaṃ kālaḥ pragrahasya, ayaṃ kālo nigrahasya, ayaṃ kālaḥ saṃgrahasya, ayaṃ kālo 'nugrahasya, ayaṃ kāla upekṣāyāḥ, ayaṃ",
    "S04bsu022_u:375_4_1": "kālo bhāṣitasya, ayaṃ kālastūṣṇīṃbhāvasya, ayaṃ kālo niṣkramyasya, ayaṃ kālaḥ pravrajyāyāḥ, ayaṃ kālaḥ svādhyāyasya, ayaṃ",
    "S04bsu022_u:375_4_2": "kālo yoniśomanaskārasya,",
    "S04bsu022_u:375_5": "ayaṃ kālaḥ pravivekasya, ayaṃ kālaḥ kṣatriyaparṣadamupasaṃkramituṃ.",
    "S04bsu022_u:375_6": "............peyālaṃ...............yāvadayaṃ kālo brāhmaṇagṛhapatiparṣadamupasaṃkramitum,",
    "S04bsu022_u:375_7": "ayaṃ kālo devanāgayakṣagandharvāsuragaruḍakinnaramahoragaśakrabrahmalokapālabhikṣubhikṣuṇyupāsakopāsikāparṣadamupasaṃkramitum,",
    "S04bsu022_u:375_8": "ayaṃ kālo dharmadeśanāyāḥ, ayaṃ kālaḥ pratisaṃlayanasya /",
    "S04bsu022_u:375_9": "sarvatra bodhisattvo nityakālaṃ kālajño bhavati sma kālaveṣī /",
    "S04bsu022_u:376_0": "[Vaidya_112]",
    "S04bsu022_u:376_1_0": "atha ca punarbhikṣavo dharmatāpratilambha eṣa ca caramabhāvikānāṃ bodhisattvānāṃ yadavaśyaṃ daśadiglokadhātusthitairbuddhairbhagavadbhirantaḥpuramadhyagatāḥ",
    "S04bsu022_u:376_1_1": "saṃgītitūryanirnāditairebhirevaṃrūpairdharmamukhaiḥ saṃcoditavyā bhavanti /",
    "S04bsu022_u:377_0": "tatredamucyate -",
    "S04bsu022_u:lal_13.1_0": "ye sattvāgrā daśadigloke teṣu viśeṣāttatra ratituriyaiḥ /",
    "S04bsu022_u:lal_13.1_1": "gāthā gītā ima ratimadhurā saṃcodentī naravarapravaram //",
    "S04bsu022_u:lal_13.2_0": "pūrvi tubhyaṃ ayu kṛtu praṇidhī dṛṣṭvā sattvān duḥkhaśatabharitān /",
    "S04bsu022_u:lal_13.2_1": "lenaṃ trāṇaṃ jaganijaśaraṇe bheṣye nāthu hitakaru paramaḥ //",
    "S04bsu022_u:lal_13.3_0": "sādho vīrā smara cari purimāṃ yā te āsījjagahitapraṇidhiḥ /",
    "S04bsu022_u:lal_13.3_1": "kālo velā ayu tava samayo niṣkramyāhī ṛṣivarapravarā //",
    "S04bsu022_u:lal_13.4_0": "yasyārthe te dhanavara vividhā tyaktā pūrve śirakaracaraṇā /",
    "S04bsu022_u:lal_13.4_1": "bheṣye buddho naramarudamako lokasyāgro guṇaśatanicitaḥ //",
    "S04bsu022_u:lal_13.5_0": "tvaṃ śīlena vratatapacaritaḥ tvaṃ kṣāntīye jagahitakaraṇaḥ /",
    "S04bsu022_u:lal_13.5_1": "tvaṃ vīryeṇā śubhaguṇanicito dhyāne prajñe na tu samu tribhave //",
    "S04bsu022_u:lal_13.6_0": "krodhāviṣṭā khilamalabahulā te maitrīye tvayi sphuṭa sugatā /",
    "S04bsu022_u:lal_13.6_1": "kāruṇyaṃ te bahuvidhamabudhe mithyātveṣū śubhaguṇarahite //",
    "S04bsu022_u:lal_13.7_0": "puṇyajñāne śubhānicitātmā dhyānābhijño pratapasi virajo /",
    "S04bsu022_u:lal_13.7_1": "obhāsesī daśa ima diśato meghā muktaḥ śaśiriva vimalaḥ //",
    "S04bsu022_u:lal_13.8_0": "ete cānye bahuvidha rucirā tūryairghoṣāṃ jinarutaravanā /",
    "S04bsu022_u:lal_13.8_1": "ye codentī suranaramahitaṃ niṣkramyāhī ayu tava samayu //",
    "S04bsu022_u:378_0": "iti //",
    "S04bsu022_u:379_0_0": "bodhisattvasya khalu punarbhikṣavastasmin gṛhavarapradhāne sarvopakaraṇasamṛddhisamudite yathābhiprāyasukhavihārānukūle amarapurabhavanaprakāśe",
    "S04bsu022_u:379_0_1": "vitardiniryūhatoraṇagavākṣaharmyakūṭāgāraprāsādavarapravare sarvaratnavicitrālaṃkāravividhabhaktisuvibhakte ucchritachatradhvajapatākānekaratnakiṅkiṇījālasamalaṃkṛte",
    "S04bsu022_u:379_0_2": "anekapaṭṭhadāmaśatasahasrābhipralambite nānāratnapratyupte muktāhārābhipralambite vicitrapaṭṭaratnasaṃkramopaśobhite avasaktapaṭṭamālyadāmakalāpe",
    "S04bsu022_u:379_0_3": "gandhaghaṭikānirdhūpite avaśyāyapaṭavitatavitānesarvartukapuṣpaparamasugandhisurucirābhiprakīrṇapuṣkariṇīpuṇḍarīkanavanalinījāla",
    "S04bsu022_u:379_0_4": "- saṃsthānaparibhogabahule patraguptaśukasārikakokilahaṃsamayūracakravākakunālakalaviṅkajīvajīvakādinānāvidhadvijagaṇamadhura",
    "S04bsu022_u:379_0_5": "svaranikūjitenīlavaiḍūryamaye dharaṇītalasaṃsthānaparibhoge sarvarūpapratibhāsasaṃdarśane atṛptanayanābhiramye [Vaidya_113]",
    "S04bsu022_u:379_0_6": "paramaprītiprāmodyasaṃjanane tasmin gṛhavarapradhāne 'dhyāvasato bodhisattvasyodāravaraśaraṇabhavananivāsino 'malavimalanirmalāṅgasyāmuktamālyābharaṇasya",
    "S04bsu022_u:379_0_7": "pravarasurabhigandhānulepanānuliptagātrasya śuklaśubhavimalaviśuddhanirmalavastraprāvṛtaśarīrasya anekadivyadūṣyasūkṣmasuvinyastamṛdukācilindikasukhasaṃsparśavarāṅgaracitaśayanatalābhirūḍhasya",
    "S04bsu022_u:379_0_8": "amaravadhūbhiriva sarvato anavadyāpratikūladarśanaśubhopacāracaritasya abhirūpāntaḥpuramadhyagatasya śaṅkhabherīmṛdaṅgapaṇavatuṇavavīṇāvallakisaṃpatāḍakipalanakulasughoṣakamadhuraveṇunirnāditaghoṣarutanānātūryasaṃgītisaṃprayogapratibodhitasya",
    "S04bsu022_u:379_0_9": "ye ca nārīgaṇāḥ snigdhamadhuramanojñasvaraveṇunirnāditanirghoṣarutena bodhisattvaṃ pratisaṃbodhayanti sma,",
    "S04bsu022_u:379_1": "teṣāṃ daśadigavasthitānāṃ buddhānāṃ bhagavatāmadhisthānena tebhyo veṇutūryaninādanirghoṣarutebhya imā bodhisattvasya saṃcodanā gāthā niścaranti sma -",
    "S04bsu022_u:lal_13.9_0": "yā nāryo muditamanāḥ prasannacittā veṇubhyo madhuramanoramaṃ raṇante /",
    "S04bsu022_u:lal_13.9_1": "āveśāddaśadiggatāṃ jinottamānāṃ gāthemā vividhavicitracitrarūpāḥ //",
    "S04bsu022_u:lal_13.10_0": "pūrve te ayu (kṛtu) praṇidhī abhūṣi vīrā dṛṣṭvemāṃ janata sadā anāthabhūtām /",
    "S04bsu022_u:lal_13.10_1": "śociṣye jaramaraṇāttathānyaduḥkhād buddhitvā padamajaraṃ paraṃ aśokam //",
    "S04bsu022_u:lal_13.11_0": "tatsādho puravara ita śīghraṃ niṣkramyā purimaṛṣibhi cīrṇam /",
    "S04bsu022_u:lal_13.11_1": "ākramyā dharaṇitalapradeśaṃ saṃbuddhyā asadṛśajinajñānam //",
    "S04bsu022_u:lal_13.12_0": "pūrve te dhanaratana vicitrā tyaktābhūt karacaraṇapriyātmā /",
    "S04bsu022_u:lal_13.12_1": "eṣo 'dyā tava samayu maharṣe dharmaughaṃ jagi vibhaja anantam //",
    "S04bsu022_u:lal_13.13_0": "śīlaṃ te śubha vimalakhaṇḍaṃ pūrvānte vara satatamabhūṣī /",
    "S04bsu022_u:lal_13.13_1": "śīlenānatisadṛśu maharṣe śocehī jagu vividhakileśaiḥ //",
    "S04bsu022_u:lal_13.14_0": "kṣāntīye bhava śatacaritastvaṃ kṣāntāste jagi vividha duruktāḥ /",
    "S04bsu022_u:lal_13.14_1": "kṣāntāye kṣamadamaniratātma naiṣkramye mati kuru dvipadendrā //",
    "S04bsu022_u:lal_13.15_0": "vīryaṃ te dṛḍhamacalamakampyaṃ pūrvānte pṛthu sugata abhūvan /",
    "S04bsu022_u:lal_13.15_1": "dharṣitvā namuci śaṭhaṃ sasainyaṃ śoṣiṣye traya sakalaapāyāt //",
    "S04bsu022_u:lal_13.16_0": "yasyārthe vratatapa caritastvaṃ dhyāyitvā kalikaluṣakileśāṃ /",
    "S04bsu022_u:lal_13.16_1": "tvaṃ varṣā amṛtajalamoghaṃ tarpehī ciratṛṣita anāthāṃ //",
    "S04bsu022_u:lal_13.17_0": "tāṃ pūrvāṃ giravaramanucintyā niṣkramyā puravara ita śīghram /",
    "S04bsu022_u:lal_13.17_1": "buddhitvā padamamṛtamaśokaṃ tarpiṣye amṛtarasi tṛṣārtāṃ //",
    "S04bsu022_u:lal_13.18_0": "prajñāyā paricarikuśala tvaṃ jñānaṃ te pṛthu vipulamanantam /",
    "S04bsu022_u:lal_13.18_1": "mūḍhānāṃ vimatipathasthitānāṃ prajñābhāṃ śubharucira kuru tvam //",
    "S04bsu022_u:lal_13.19_0": "maitrāyāṃ bhava śatacaritastvaṃ kārūṇye vara mudita upekṣe /",
    "S04bsu022_u:lal_13.19_1": "yāmevā varacari caritastvaṃ tāmevā cariṃ vibhaja jagasya //",
    "S04bsu022_u:lal_13.20_0": "evaṃ daśa diśa jinatejairgāthā vai guṇakusumavicitrāḥ /",
    "S04bsu022_u:lal_13.20_1": "tūryebhyo vividhamanuravante codentī śayanagatakumāram //",
    "S04bsu022_u:380_0": "yada puna pramudita ratikara pramadā surucira sumadhura prabhaṇiṣu turiyaiḥ /",
    "S04bsu022_u:lal_13.21_0": "yada puna pramudita ratikara pramadā surucira sumadhura prabhaṇiṣu turiyaiḥ /",
    "S04bsu022_u:lal_13.21_1": "[Vaidya_115]",
    "S04bsu022_u:lal_13.21_2": "atha jina daśadiśi suranaradamakāḥ giravaramanuravi tatu ravi turiyaiḥ //",
    "S04bsu022_u:lal_13.22_0": "kṛta tvayi hitakara bahuguṇa janato nijinitu nijaguṇa vicarati gatiṣū /",
    "S04bsu022_u:lal_13.22_1": "smara smara purimaka bratatapacaraṇa laghu vraja drumavaru spṛśa padamamṛtam //",
    "S04bsu022_u:lal_13.23_0": "sutṛṣita naramaru jinaguṇarahitā tvayi mati pratibalu amṛtarasadadā /",
    "S04bsu022_u:lal_13.23_1": "daśabalaguṇadhara budhajanamahitaṃ laghu tvayi narapati vibhajahi amṛtam //",
    "S04bsu022_u:lal_13.24_0": "tyaji tvayi puri bhavi dhanamaṇikanakā sakhi priya suta mahi sanagaranigamā /",
    "S04bsu022_u:lal_13.24_1": "śiramapi tyaji svaku karacaranayanā jagati ya hitakaru jinaguṇaniratā //",
    "S04bsu022_u:lal_13.25_0": "puri tuma naravarasutu nṛpu yadabhū naru tava abhimukha ima giramavacī /",
    "S04bsu022_u:lal_13.25_1": "dada mama ima mahi sanagaranigamāṃ tyaji tada pramuditu na ca manu kṣubhito //",
    "S04bsu022_u:lal_13.26_0": "puri tuma narapati svaku dvija yadabhū gurujani paricari na ca druhi parato /",
    "S04bsu022_u:lal_13.26_1": "sthapayisu dvijavara bahujana kuśale cyutu tatu bhavagatu marupuranilayam //",
    "S04bsu022_u:lal_13.27_0": "puri tuma nṛpasuta ṛṣivaru yadabhū chini tava tanuruha kalinṛpu ruṣito /",
    "S04bsu022_u:lal_13.27_1": "kṛta tvayi kulakriya na ca manu kṣubhito payu tava sravi tada karatalacaraṇaiḥ //",
    "S04bsu022_u:lal_13.28_0": "syamu puna ṛṣisuta tvayi puri yadabhū vrataratu gurubharu girivaranilaye /",
    "S04bsu022_u:lal_13.28_1": "hata bhava nṛpatina viṣakṛta īṣuṇā kṛpa tava tahi nṛpa na ca manu kṣubhito //",
    "S04bsu022_u:lal_13.29_0": "puri tuma guṇadhara mṛgapati yadabhū girinadibahujali duyamanu puruṣo /",
    "S04bsu022_u:lal_13.29_1": "hita bhava tvayi naru sthalapathi sthapito upanayi tava ari na ca manu kṣubhito //",
    "S04bsu022_u:lal_13.30_0": "puri tuma naravara tyaji sutu yadabhū maṇi tava prapatitu jaladhari vipule /",
    "S04bsu022_u:lal_13.30_1": "cyavayitu kṣapayitu tvaya mahaudadhiṃ labhi tada dhanamaṇi dṛḍhabala vaṣabhī //",
    "S04bsu022_u:lal_13.31_0": "puri tuma supuruṣa ṛṣivaru yadabhū dvija tava upagatu bhava mama śaraṇam /",
    "S04bsu022_u:lal_13.31_1": "bhaṇi ṛṣi dvijavara mama ripuupane tyaji tvaya svaki tanu na ca dvija tyajase //",
    "S04bsu022_u:lal_13.32_0": "syamu ṛṣi upagatu puri drumanilaye ruci bhaṇi taruruha kati ima gaṇaye /",
    "S04bsu022_u:lal_13.32_1": "suvidita sugaṇita yatha tahi kiśalā tatha tava avitatha samagira racitā //",
    "S04bsu022_u:lal_13.33_0": "sukula suguṇadhara puri drumi vasato kṣayagatu na ca tyaji kṛtu smari purimam /",
    "S04bsu022_u:lal_13.33_1": "marupati pramuditu tava guṇa smarato śriyakari drumavari yathariva purimā //",
    "S04bsu022_u:lal_13.34_0": "iti tava asadṛśa vratatapacaraṇā bahuguṇa guṇadhara guṇapathi carato /",
    "S04bsu022_u:lal_13.34_1": "tyaji mahi sanagari ayu tava samayo laghu jagu sthapayahi jinaguṇacaraṇe //",
    "S04bsu022_u:lal_13.35_0": "yada pramadaratanā śubhavastrā bhūṣitagātrā varapravaru turiyā sumanojñā saṃprabhaṇīṣu /",
    "S04bsu022_u:lal_13.35_1": "atha daśasū diśato jinatejairgātha vicitrā iti raviṣū madhurā rutaghoṣā tūryasvarebhyaḥ //",
    "S04bsu022_u:381_0": "[Vaidya_117]",
    "S04bsu022_u:381_1": "tava praṇidhī purime bahukalpāṃ lokapradīpā",
    "S04bsu022_u:381_2": "jaramaraṇagrasite ahu loke trāṇu bhaviṣye /",
    "S04bsu022_u:381_3": "smara purimapraṇidhiṃ narasiṃhā yā ti abhūṣī",
    "S04bsu022_u:381_4": "ayu samayo tvamihā dvipadendrā niṣkramaṇāya //",
    "S04bsu022_u:381_5": "bhavanayute tvamihā bahudānaṃ dattamanekaṃ",
    "S04bsu022_u:381_6": "dhanakanakā ratanā śubhavastrā ratnavicitrā /",
    "S04bsu022_u:381_7": "karacaraṇā nayanā priyaputrā rājya samṛddhaṃ",
    "S04bsu022_u:381_8": "tvayi tyajitaṃ na ca te khiladoṣā yācanakeṣu //",
    "S04bsu022_u:lal_13.38_0": "śiśunṛpati tvamihā śaśiketo āsi sudaṃṣṭro kṛpa karuṇāmanaso maṇicūḍo candrapradīpaḥ /",
    "S04bsu022_u:lal_13.38_1": "iti pramukhā kariyā dṛḍhaśūro rājasunetro bahu nṛpati nayutā rata dāne tvaṃ savikurvan //",
    "S04bsu022_u:lal_13.39_0": "tava sugatā carito bahukalpāṃ śīlacarīye maṇiratnā vimalā sadṛśābhūcchīlaviśuddhiḥ /",
    "S04bsu022_u:lal_13.39_1": "tvayi caratā camarī yatha bālaṃ rakṣitu śīlaṃ kṛtu tvamihā jagati vipulārthaṃ śīlaratenā //",
    "S04bsu022_u:lal_13.40_0": "gajavaru tvamihā ripulubdhe viddhu iṣūṇā kṛpa karuṇā janiyā atiraudre chāditu śobhe /",
    "S04bsu022_u:lal_13.40_1": "parityaji te rucirā śubhadantā na ca tyaji śīlaṃ iti pramukhā kariyā bahu tubhyaṃ śīlavikurvī //",
    "S04bsu022_u:lal_13.41_0": "tvayi sahitā jagato 'hita anekā duḥkhasahasrā bahukaṭukāvacanaṃ vadhabandhā kṣāntiratenā /",
    "S04bsu022_u:lal_13.41_1": "paricārita purime nara ye te sarvasukhenā puna vadhakāstava teha abhūvan tacca ti kṣāntam //",
    "S04bsu022_u:lal_13.41_2": "giripravarānilaye tuma nāthā ṛkṣu yadāsī",
    "S04bsu022_u:lal_13.41_3": "himakiraṇā salilā bhayabhītaṃ tvaṃ naru gṛhya /",
    "S04bsu022_u:lal_13.41_4": "paricarasi vividhā phalamūlaiḥ sarvasukhenā",
    "S04bsu022_u:lal_13.41_5": "laghu vadhakāṃ sa tavā upanetrī taṃ ca ti kṣāntam //",
    "S04bsu022_u:382_0": "[Vaidya_117]",
    "S04bsu022_u:382_1": "dṛḍhu saṃsthitamacalamakampyaṃ vīryu tavāsīt",
    "S04bsu022_u:382_2": "vratatapasā vividhā guṇajñānaṃ eṣata bodhim /",
    "S04bsu022_u:382_3": "kṛtu abalo namucī vaśavartī vīyabalenā",
    "S04bsu022_u:382_4": "ayu samayo tvamihā narasiṃhā niṣkramaṇāya //",
    "S04bsu022_u:382_5": "hayapravarū tvamihā puri āsī hemasuvarṇo",
    "S04bsu022_u:382_6": "laghu gagane vajrase kṛpajāto rākṣasidvīpam /",
    "S04bsu022_u:382_7": "vyasanagata manujāṃ tada gṛhyā kṣemi thapesī",
    "S04bsu022_u:382_8": "iti pramukhā kariyā bahu tubhyaṃ vīryavikurvā //",
    "S04bsu022_u:382_9": "damaśamatheḥ niyamāhatakleśā dhyāyina agrā",
    "S04bsu022_u:382_10": "laghu capalaṃ viṣayai ratilolaṃ cittu damitvā /",
    "S04bsu022_u:382_11": "kṛtu svaguṇo tvamihā jagato 'rthe dhyānaratenā",
    "S04bsu022_u:382_12": "ayu samayo tvamihā varasattvā dhyānavikurvā //",
    "S04bsu022_u:lal_13.46_0": "tvaṃ purime ṛṣi susthitu āsī dhyānaratīye nṛparahitā manujā tvamu gṛhyā rājyabhiṣiñcī /",
    "S04bsu022_u:lal_13.46_1": "daśakuśalī janitā thapitā te brahmapatheṣu cyuta manujā vrajiṣū tada sarve brahmaniketam //",
    "S04bsu022_u:lal_13.47_0": "diśividiśi vividhāgatijñāne tvaṃ suvidhijño paracaritā jagati rutajñāne indriyajñāne /",
    "S04bsu022_u:lal_13.47_1": "nayavinaye vividhāmatidhāre pāragatastvaṃ ayu samayo tvamihā nṛpasūno niṣkramaṇāya //",
    "S04bsu022_u:lal_13.48_0": "tvayi purimā janatā ima dṛṣṭvā dṛṣṭivipannā jaramaraṇā vividhā bahuduḥkhe kṛchragatā hi /",
    "S04bsu022_u:lal_13.48_1": "bhavavibhavaṃkaraṇo ṛjumārge svāmanubaddhā hatatamasa tvamihā kṛtu loke arthu mahanto //",
    "S04bsu022_u:lal_13.48_2": "iti vividhā rucirā guṇayuktā gātha vicitrā",
    "S04bsu022_u:lal_13.48_3": "tatu raviṣu turiyebhī jinatejā codayi vīram /",
    "S04bsu022_u:lal_13.48_4": "duḥkhabharitajanate iha dṛṣṭvā mā tvamupekṣā",
    "S04bsu022_u:lal_13.48_5": "ayu samayo tvamihā varabuddhe niṣkramaṇāya //",
    "S04bsu022_u:lal_13.50_0": "vicitravastraratnahāragandhamālyabhūṣitā prasannacitta premajāta nāriyo praharṣitā /",
    "S04bsu022_u:lal_13.50_1": "prabodhayanti ye 'grasattva tūryasaṃpravāditaiḥ jinānubhāvi ekarūpa gātha tūrya niścarī //",
    "S04bsu022_u:lal_13.50_2": "yasyārthi tubhya kalpa naika tyaktu tyāga dustyajā",
    "S04bsu022_u:lal_13.50_3": "sucīrṇa śīlu kṣānti vīrya dhyāna prajña bhāvitā /",
    "S04bsu022_u:lal_13.50_4": "jagaddhitārtha so ti kālu sāṃprataṃ upasthito",
    "S04bsu022_u:lal_13.50_5": "naiṣkramyabuddhi cintayāśu mā vilamba nāyaka //",
    "S04bsu022_u:lal_13.52_0": "tyuktu pūrvi ratnakośa svarṇarūpyabhūṣaṇā yaṣṭā ti yajña naikarūpa tāsu tāsu jātiṣu /",
    "S04bsu022_u:lal_13.52_1": "tyakta bhārya putra dhīta kāyu rājyu jīvitaṃ bodhiheturaprameya tyaktuḥdustyajā tvayā //",
    "S04bsu022_u:lal_13.52_2": "abhūṣi tvaṃ adīnapuṇya rāja viśrutaśriyo",
    "S04bsu022_u:lal_13.52_3": "nimiṃdharo nimiśca kṛṣṇa(bandhu) brahmadatta kesarī /",
    "S04bsu022_u:lal_13.52_4": "sahasrayajña dharmacinti arcimān dṛḍhadhanu",
    "S04bsu022_u:lal_13.52_5": "sucintitārtha dīnasattva yeḥti tyakta dustyajā //",
    "S04bsu022_u:lal_13.52_6": "sutasoma dīptavīrya puṇyaraśmi yo so 'bhū",
    "S04bsu022_u:lal_13.52_7": "mahatyāgavantu sthāmavantu yaḥ kṛtajña tvaṃ abhūḥ /",
    "S04bsu022_u:lal_13.52_8": "rājarṣi candrarūpavantu śūra satyavardhano",
    "S04bsu022_u:lal_13.52_9": "subhāṣitaṃgaveṣi rāji asi sumatiṃ ca sūrato //",
    "S04bsu022_u:lal_13.55_0": "candraprabho viśeṣagāmi reṇubhū diśāṃpati pradānaśūra kāśirāju ratnacūḍa śāntagaḥ /",
    "S04bsu022_u:lal_13.55_1": "eti cānyi pārthivendra yebhi tyakta dustyajā yathā ti vṛṣṭa tyāgavṛṣṭi eṣa dharma varṣahī //",
    "S04bsu022_u:lal_13.56_0": "dṛṣṭā ti pūrviṃ sattvasāra gaṅgavālukopamā kṛtā ti teṣa buddhapūja aprameyacintiyā /",
    "S04bsu022_u:lal_13.56_1": "varāgrabodhi eṣamāṇa sattvamokṣakāraṇādū ayaṃ sa kālu prāptu sūru niṣkramā purottamāt //",
    "S04bsu022_u:lal_13.57_0": "prathamena te amoghadarśi śālapuṣpapūjito virocanaḥ prasannacitta prekṣitaḥ kṣaṇāntaram /",
    "S04bsu022_u:lal_13.57_1": "harītakī ca eka datta dundubhisvarāya te tṛṇottha gṛhya dhāritā ti dṛṣṭa candanaṃ gṛham //",
    "S04bsu022_u:lal_13.58_0": "purapraveśi reṇu dṛṣṭa kṣiptu cūrṇamuṣṭikā dharmeśvarāya sādhukāru dattu dharma bhāṣato /",
    "S04bsu022_u:lal_13.58_1": "namo namaḥ samantadarśi dṛṣṭa vāca bhāṣitā mahārciskandhi svarṇamāla kṣipta harṣitena te //",
    "S04bsu022_u:lal_13.59_0": "dharmadhvajo daśāpradāni rodhu muṅga muṣṭinā aśokapuṣpi jñānaketu yvāgupāna sārathiḥ /",
    "S04bsu022_u:lal_13.59_1": "ratnaśikhī ca dīpadāni padmayoni oṣadhī sarvābhibhūśca muktahāri padmadāni sāgaro //",
    "S04bsu022_u:lal_13.60_0": "vitānadāni padmagarbhi siṃhu varṣasaṃstare śālendrarāja sarpidāni kṣīratyāgi puṣpitī /",
    "S04bsu022_u:lal_13.60_1": "yaśodattu kuruṇṭapuṣpi satyadarśi bhojane kāyu praṇāmi jñānameru nāgadattu cīvare //",
    "S04bsu022_u:lal_13.61_0": "atyuccagāmi candanāgri tīkṣṇalohamuṣṭinā mahāviyūha padmadāni raśmirāja ratnabhiḥ /",
    "S04bsu022_u:lal_13.61_1": "śākyamuni ca suvarṇamuṣṭi indraketu saṃstuto sūryānano vataṃsake hi svarṇapaṭṭi sūmatī //",
    "S04bsu022_u:lal_13.62_0": "nāgābhibhū maṇipradāni puṣya dūṣyasaṃstare bhaiṣajyarāju ratnachatri siṃhaketu āsane /",
    "S04bsu022_u:lal_13.62_1": "guṇāgradhāri ratnajāli sarvavādi kāśyapo gandhāgri cūrṇi mukta arciketu puṣpacaityake //",
    "S04bsu022_u:lal_13.63_0": "akṣobhyarāja kūṭāgāri mālya lokapūjito tagaraśikhi ca rājyatyāgi sarvagandhi durjayo /",
    "S04bsu022_u:lal_13.63_1": "mahāpradīpa ātmatyāgi bhūṣaṇe padmottaro vicitrapuṣpi dharmaketu dīpakāri utpalaiḥ //",
    "S04bsu022_u:lal_13.64_0": "eti cānyi sattvasāra ye ti pūrva pūjitā nānārūpa vicitra pūja anyajanyakurvatā /",
    "S04bsu022_u:lal_13.64_1": "smarāhi te atīta buddha tā ca pūja śāstunāṃ anāthasattva śokapūrṇa mā upekṣi niṣkramā //",
    "S04bsu022_u:lal_13.65_0": "dīpaṃkareti dṛṣṭamātri labdha kṣānti uttamā abhijña pañca acyutā ti labdha ānulomikā /",
    "S04bsu022_u:lal_13.65_1": "atottareṇa ekameka buddha pūjacintiyā pravartitā asaṃkhyakalpa sarvalokadhātuṣū //",
    "S04bsu022_u:lal_13.66_0": "kṣīṇā ti kalpa aprameya te ca buddha nirvṛtā tavāpi sarva ātmabhāvi te ca nāma kva gatā /",
    "S04bsu022_u:lal_13.66_1": "kṣayāntadharmi sarvi bhāvu nāsti nityu saṃskṛte anitya kāma rājyabhoga niṣkramā purottamāt //",
    "S04bsu022_u:lal_13.66_2": "jarā ca vyādhi mṛtyu enti dāruṇā mahābhayā",
    "S04bsu022_u:lal_13.66_3": "hutāśano va ugrateja bhīma kalpasaṃkṣaye /",
    "S04bsu022_u:lal_13.66_4": "kṣayāntadharmi sarvi bhāvu nāsti nityu saṃskṛte",
    "S04bsu022_u:lal_13.66_5": "sukṛcchra prāpta sattva* * niṣkramā guṇaṃdharā //",
    "S04bsu022_u:lal_13.68_0": "yada nārigaṇastuṇaveṇuravaiḥ vividhaisturiyaiḥ pratibodhayiṣu /",
    "S04bsu022_u:lal_13.68_1": "sukhaśayanagataṃ manujādhipatiṃ tada tūryaravo ayu niścarate //",
    "S04bsu022_u:lal_13.69_0": "jvalitaṃ tribhavaṃ jaravyādhidukhaiḥ maraṇāgnipradīptamanāthamidam /",
    "S04bsu022_u:lal_13.69_1": "bhavani śaraṇe sada mūḍha jagat bhramatī bhramaro yatha kumbhagato //",
    "S04bsu022_u:lal_13.70_0": "adhruvaṃ tribhavaṃ śaradabhranibhaṃ naṭaraṅgasamā jagi rūrmicutī /",
    "S04bsu022_u:lal_13.70_1": "girinadyasamaṃ laghuśīghrajavaṃ vrajatāyu jage yatha vidyu nabhe //",
    "S04bsu022_u:lal_13.71_0": "bhuvi devapure triapāyapathe bhavatṛṣṇaavidyavaśā janatā /",
    "S04bsu022_u:lal_13.71_1": "parivartiṣu pañcagatiṣvabudhāḥ yatha kumbhakarasya hi cakrabhramī //",
    "S04bsu022_u:lal_13.72_0": "priyarūpavaraiḥ saha snigdharutaiḥ śubhagandharasai varasparśasukhaiḥ /",
    "S04bsu022_u:lal_13.72_1": "pariṣiktamidaṃ kalipāśa jagat mṛgalubdhakapāśi yathaiva kapi //",
    "S04bsu022_u:lal_13.73_0": "sabhayā saraṇāḥ sada vairakarāḥ bahuśoka upadrava kāmaguṇāḥ /",
    "S04bsu022_u:lal_13.73_1": "asidhārasamā viṣapatranibhā jahitāryajanairyatha mīḍhaghaṭāḥ //",
    "S04bsu022_u:lal_13.74_0": "smṛtiśokakarāstamasīkaraṇāḥ bhayahetukarā dukhamūla sadā /",
    "S04bsu022_u:lal_13.74_1": "bhavatṛṣṇalatāya vivṛddhikarāḥ sabhayā saraṇā sada kāmaguṇāḥ //",
    "S04bsu022_u:lal_13.75_0": "yatha agnikhadā jvalitā sabhayā tatha kāma ime viditāryajanaḥ /",
    "S04bsu022_u:lal_13.75_1": "mahapaṅkasamā asisundhusamāḥ madhudigdha iva kṣuradhāra yathā //",
    "S04bsu022_u:lal_13.76_0": "yatha sarpisaro yatha mīḍhaghaṭāḥ tatha kāma ime viditā viduṣām /",
    "S04bsu022_u:lal_13.76_1": "tatha śūlasamā dvijapeśisamāḥ yatha śvāna karaṅka savairamukhāḥ //",
    "S04bsu022_u:lal_13.77_0": "udacandrasamā imi kāmaguṇāḥ pratibimba iva girighoṣa yathā /",
    "S04bsu022_u:lal_13.77_1": "pratibhāsasamā naṭaraṅgasamāḥ tatha svapnasamā viditāryajanaiḥ //",
    "S04bsu022_u:lal_13.78_0": "kṣaṇikā vaśikā imi kāmaguṇāḥ tatha māyamarīcisamā alikāḥ /",
    "S04bsu022_u:lal_13.78_1": "udabudbudaphenasamā vitathā parikalpasamuchita buddha budhaiḥ //",
    "S04bsu022_u:lal_13.79_0": "prathame vayase vararūpadharaḥ priya iṣṭa mato iya bālacarī /",
    "S04bsu022_u:lal_13.79_1": "jaravyādhidukhai hatatejavapuṃ vijahanti mṛgā iva śuṣkanadīm //",
    "S04bsu022_u:lal_13.80_0": "dhanadhānyavaro bahudravyabalī priya iṣṭa mato iya bālacarī /",
    "S04bsu022_u:lal_13.80_1": "parihīnadhanaṃ puna kṛcchragataṃ vijahanti narā iva śūnyaṭavīm //",
    "S04bsu022_u:lal_13.81_0": "yatha puṣpadrumo saphaleva drumo naru dānaratastatha prītikaro /",
    "S04bsu022_u:lal_13.81_1": "dhanahīna jarārtitu yācanako bhavate tada apriyu gṛdhrasamaḥ //",
    "S04bsu022_u:lal_13.82_0": "prabhu dravyabalī vararūpadharaḥ priyasaṃgamanendriyaprītikaro /",
    "S04bsu022_u:lal_13.82_1": "jaravyādhidukhārditu kṣīṇadhano bhavate tada apriyu mṛtyusamaḥ //",
    "S04bsu022_u:lal_13.83_0": "jarayā jaritaḥ samatītavayo druma vidyuhateva yathā bhavati /",
    "S04bsu022_u:lal_13.83_1": "jarajīrṇa agāru yathā sabhayo jaraniḥsaraṇaṃ laghu brūhi mune //",
    "S04bsu022_u:lal_13.84_0": "jara śoṣayate naranārigaṇaṃ yatha mālulatā ghanaśālavanam /",
    "S04bsu022_u:lal_13.84_1": "jara vīryaparākramavegaharī jara paṅkanimagna yathā puruṣo //",
    "S04bsu022_u:383_0": "jara rūpasurūpavirūpakarī jara tejaharī balasthāmaharī /",
    "S04bsu022_u:lal_13.85_0": "jara rūpasurūpavirūpakarī jara tejaharī balasthāmaharī /",
    "S04bsu022_u:lal_13.85_1": "[Vaidya_124]",
    "S04bsu022_u:lal_13.85_2": "sada saukhyaharī paribhāvakarī jara mṛtyukarī jara ojaharī //",
    "S04bsu022_u:lal_13.86_0": "bahurogaśatai ghanavyādhidukhaiḥ upasṛṣṭa jagajjvalateva mṛgāḥ /",
    "S04bsu022_u:lal_13.86_1": "jaravyādhigataṃ prasamīkṣva jagat dukhaniḥsaraṇaṃ laghu deśayahī //",
    "S04bsu022_u:lal_13.87_0": "śiśire hi yathā himadhātu mahān tṛṇagulmavanauṣadhiojaharo /",
    "S04bsu022_u:lal_13.87_1": "tatha ojaharo ahu vyādhijaro parihīyati indriya rūpa balam //",
    "S04bsu022_u:lal_13.88_0": "dhanadhānyamahārthakṣayāntakaro paritāpakaraḥ sahavyādhijaro /",
    "S04bsu022_u:lal_13.88_1": "pratighātakaraḥ priyu dveṣakaraḥ paridāhakaro yatha sūrya nabhe //",
    "S04bsu022_u:lal_13.89_0": "maraṇaṃ cavanaṃ cuti kālakriyā priyadravyajanena viyogu sadā /",
    "S04bsu022_u:lal_13.89_1": "apunāgamanaṃ ca asaṃgamanaṃ drumapatraphalā nadisrota yathā //",
    "S04bsu022_u:lal_13.90_0": "maraṇaṃ vaśitāmavaśīkurute maraṇaṃ harate nadi dāru yathā /",
    "S04bsu022_u:lal_13.90_1": "asahāyu naro vrajate 'dvitiyo svakakarmaphalānugato vivaśaḥ //",
    "S04bsu022_u:lal_13.91_0": "maraṇo grasate bahuprāṇiśataṃ makareva jalā hari bhūtagaṇam /",
    "S04bsu022_u:lal_13.91_1": "garuḍo uragaṃ mṛgarāju gajaṃ jvalaneva tṛṇoṣadhibhūtagaṇam //",
    "S04bsu022_u:lal_13.92_0": "ima īdṛśakai bahudoṣaśataiḥ jagu mocayituṃ kṛta yā praṇidhi /",
    "S04bsu022_u:lal_13.92_1": "smara tāṃ purimāṃ praṇidhānacarīṃ ayu kālu tavā abhiniṣkramitum //",
    "S04bsu022_u:lal_13.93_0": "yada nārigaṇaḥ praharṣito bodhayatī turiyairmahāmunim /",
    "S04bsu022_u:lal_13.93_1": "tada gātha vicitra niścarī tūryaśabdāt sugatānubhāvataḥ //",
    "S04bsu022_u:lal_13.94_0": "laghu tadbhañjati sarvasaṃskṛtaṃ acirasthāyi nabheva vidyataḥ /",
    "S04bsu022_u:lal_13.94_1": "ayu kālu tavā upasthitaḥ samayo niṣkramaṇāya suvrata //",
    "S04bsu022_u:lal_13.95_0": "saṃskāra anitya adhruvāḥ āmakumbhopama bhedanātmakāḥ /",
    "S04bsu022_u:lal_13.95_1": "parakeraka yācitopamāḥ pāṃśunagaropama tāvakālikāḥ //",
    "S04bsu022_u:lal_13.96_0": "saṃskāra pralopadharmime varṣakāli calitaṃ ca lepanam /",
    "S04bsu022_u:lal_13.96_1": "nadikūla ivā savālukaṃ pratyayādhīna svabhāvadurbalāḥ //",
    "S04bsu022_u:lal_13.97_0": "saṃskāra pradīpaacivat kṣiprautpattinirodhadharmikāḥ /",
    "S04bsu022_u:lal_13.97_1": "anavasthita mārutopamāḥ phenapiṇḍave asāra durbalāḥ //",
    "S04bsu022_u:lal_13.98_0": "saṃskāra nirīha śūnyakāḥ kadalīskandhasamā nirīkṣataḥ /",
    "S04bsu022_u:lal_13.98_1": "māyopama cittamohanā bālaullāpana ukta muṣṭivat //",
    "S04bsu022_u:lal_13.99_0": "hetūbhi ca pratyayebhi cā sarvasaṃskāragataṃ pravartate /",
    "S04bsu022_u:lal_13.99_1": "anyonya pratītya hetutaḥ tadidaṃ bālajano na budhyate //",
    "S04bsu022_u:384_0": "yatha muñja pratītya balvajaṃ rajju vyāyāmabalena vartitā /",
    "S04bsu022_u:lal_13.100_0": "yatha muñja pratītya balvajaṃ rajju vyāyāmabalena vartitā /",
    "S04bsu022_u:lal_13.100_1": "[Vaidya_126]",
    "S04bsu022_u:lal_13.100_2": "ghaṭiyantra sacakra vartate eṣa ekaikaśa nāsti vartanā //",
    "S04bsu022_u:lal_13.101_0": "tatha sarvabhavāṅgavartinī anyamanyopacayena niśritā /",
    "S04bsu022_u:lal_13.101_1": "ekaikaśa teṣu vartinī pūrvaparāntata nopalabhyate //",
    "S04bsu022_u:lal_13.102_0": "bījasya sato yathāṅkuro na ca yo bīja sa caiva aṅkuro /",
    "S04bsu022_u:lal_13.102_1": "na ca tato na caiva tat evamanuccheda aśāśvata dharmatā //",
    "S04bsu022_u:lal_13.103_0": "saṃskāra avidyapratyayāḥ te saṃskāre na santi tattvataḥ /",
    "S04bsu022_u:lal_13.103_1": "saṃskāra avidya caiva hi śūnya eke prakṛtīnirīhakāḥ //",
    "S04bsu022_u:lal_13.104_0": "mudrātpratimudra dṛśyate mudrasaṃkrānti na copalabhyate /",
    "S04bsu022_u:lal_13.104_1": "na ca tatra na caiva śāśvato eva saṃskārānucchedaśāśvatāḥ //",
    "S04bsu022_u:lal_13.105_0": "cakṣuśca pratītya rūpataḥ cakṣuvijñānamihopajāyate /",
    "S04bsu022_u:lal_13.105_1": "na ca cakṣuṣi rūpa niśrita rūpasaṃkrānti na caiva cakṣuṣi //",
    "S04bsu022_u:lal_13.106_0": "nairātmyaśubhāśca dharmime punarātmeti śubhāśca kalpitāḥ /",
    "S04bsu022_u:lal_13.106_1": "viparītamasadvikalpitaṃ cakṣuvijñāna tatopajāyate //",
    "S04bsu022_u:lal_13.107_0": "vijñānanirodhasaṃbhavaṃ vijñānotpādavyayaṃ vipaśyati /",
    "S04bsu022_u:lal_13.107_1": "akahiṃ ca gataṃ anāgataṃ śūnya māyopama yogi paśyati //",
    "S04bsu022_u:lal_13.108_0": "araṇiṃ yatha cottarāraṇiṃ hastavyāyāma trayebhi saṃgati /",
    "S04bsu022_u:lal_13.108_1": "iti pratyayato 'gni jāyate jātu kṛtārthu laghu nirudhyate //",
    "S04bsu022_u:lal_13.109_0": "atha paṇḍitu kaści mārgate kutayaṃ āgatu kutra yāti vā /",
    "S04bsu022_u:lal_13.109_1": "vidiśo diśi sarvi mārgato nāgati nāsya gatiśca labhyate //",
    "S04bsu022_u:lal_13.110_0": "skandhadhātvāyatanāni dhātavaḥ tṛṣṇa avidyā iti karmapratyayā /",
    "S04bsu022_u:lal_13.110_1": "sāmagri tu sattvasūcanā sa ca paramārthatu nopalabhyate //",
    "S04bsu022_u:lal_13.111_0": "kaṇṭhoṣṭha pratītya tālukaṃ jihvāparivarti akṣarā /",
    "S04bsu022_u:lal_13.111_1": "na ca kaṇṭhagatā na tāluke akṣaraikaika tu nopalabhyate //",
    "S04bsu022_u:lal_13.112_0": "sāmagri pratītyataśca sā vācamanabuddhivaśena niścarī /",
    "S04bsu022_u:lal_13.112_1": "mana vāca adṛśyarūpiṇī bāhyato 'bhyantara nopalabhyate //",
    "S04bsu022_u:lal_13.113_0": "utpādavyayaṃ vipaśyato vāca rutaghoṣasvarasya paṇḍitaḥ /",
    "S04bsu022_u:lal_13.113_1": "kṣaṇikāṃ vaśikāṃ tadā dṛśī sarvā vāca pratiśrutakopamām //",
    "S04bsu022_u:lal_13.114_0": "yatha tantri pratītya dārū ca hastavyāyāma trayebhi saṃgati /",
    "S04bsu022_u:lal_13.114_1": "tuṇavīṇasughoṣakādibhiḥ śabdo niścarate tadudbhavaḥ //",
    "S04bsu022_u:385_0": "atha paṇḍitu kaści mārgate kutayaṃ āgatu kutra yāti vā /",
    "S04bsu022_u:lal_13.115_0": "atha paṇḍitu kaści mārgate kutayaṃ āgatu kutra yāti vā /",
    "S04bsu022_u:lal_13.115_1": "[Vaidya_128]",
    "S04bsu022_u:lal_13.115_2": "vidiśo diśi sarvi mārgataḥ śabdagamanāgamanaṃ na labhyate //",
    "S04bsu022_u:lal_13.116_0": "tatha hetubhi pratyayebhi ca sarvasaṃskāragataṃ pravartate /",
    "S04bsu022_u:lal_13.116_1": "yogī puna bhūtadaśanāt śūnya saṃskāra nirīha paśyati //",
    "S04bsu022_u:lal_13.117_0": "skandhāyatanāni dhātavaḥ śūnya adhyātmika śūnya bāhyakāḥ /",
    "S04bsu022_u:lal_13.117_1": "sattvātmaviviktamanālayā dharmākāśasvabhāvalakṣaṇāḥ //",
    "S04bsu022_u:lal_13.118_0": "iya īdṛśa dharmalakṣaṇā buddha dīpaṃkara darśane tvayā /",
    "S04bsu022_u:lal_13.118_1": "anubuddha svayaṃ yathātmanā tatha bodhehi sadevamānuṣāṃ //",
    "S04bsu022_u:lal_13.119_0": "viparītaabhūtakalpitaiḥ rāgadoṣaiḥ paridahyate jagat /",
    "S04bsu022_u:lal_13.119_1": "kṛpameghasamāmbuśītalāṃ muñca dhārāmamṛtasya nāyakā //",
    "S04bsu022_u:lal_13.120_0": "tvayi yasya kṛtena paṇḍitā dattu dānaṃ bahukalpakoṭiṣu /",
    "S04bsu022_u:lal_13.120_1": "saṃprāpya hi bodhimuttamāṃ āryadhanasaṃgraha kariṣya prāṇinām //",
    "S04bsu022_u:lal_13.121_0": "tāṃ pūrvacarīmanusmarā nārya dhanahīna daridra duḥkhitām /",
    "S04bsu022_u:lal_13.121_1": "mā upekṣahi sattvasārathe āryadhanasaṃgrahi teṣu kurvahi //",
    "S04bsu022_u:lal_13.122_0": "tvayi śīla sadā surakṣitaṃ pithanārthāya apāyabhūminām /",
    "S04bsu022_u:lal_13.122_1": "svargāmṛtadvāramuttamāṃ darśayiṣye bahusattvakoṭinām //",
    "S04bsu022_u:lal_13.123_0": "tāṃ pūrvacarīmanusmarā baddhvā dvāra nirayāya bhūminām /",
    "S04bsu022_u:lal_13.123_1": "svargāmṛtadvāra muñcahī ṛddhyahi śīlavato vicintitam //",
    "S04bsu022_u:lal_13.124_0": "tvayi kṣānti sadā surakṣitā pratighakrodhaśamārtha dehinām /",
    "S04bsu022_u:lal_13.124_1": "bhāvārṇava sattva tāriyā sthāpayiṣye śivi kṣemi nirjvale //",
    "S04bsu022_u:lal_13.125_0": "tāṃ pūrvacarīmanusmarā vairavyāpādavihiṃsaākulām /",
    "S04bsu022_u:lal_13.125_1": "mā upekṣa vihiṃsacāriṇaḥ kṣāntibhūmīya sthape imaṃ jagat //",
    "S04bsu022_u:lal_13.126_0": "tvayi vīrya yadartha sevitaṃ dharmanāvaṃ samudānayitvanā /",
    "S04bsu022_u:lal_13.126_1": "uttārya jagadbhavārṇavāt thapayiṣye śivi kṣemi nirjvale //",
    "S04bsu022_u:lal_13.127_0": "tāṃ pūrvacarīmanusmarā caturoghairiva muhyate jagat //",
    "S04bsu022_u:lal_13.127_1": "laghu vīryabalaṃ parākramā sattva saṃtārayahī anāyakāṃ //",
    "S04bsu022_u:lal_13.128_0": "tvaya dhyānakileśadhyeṣaṇā bhāvitā yasya kṛtena sūratā /",
    "S04bsu022_u:lal_13.128_1": "bhrāntendriya prākṛtendriyāṃ kvapi cittāryapathe sthapeṣyaham //",
    "S04bsu022_u:lal_13.129_0": "tāṃ pūrvacarīmanusmarā kleśajālairihamākulaṃ jagat /",
    "S04bsu022_u:lal_13.129_1": "mā upekṣahi kleśupadrutāṃ dhyānaikāgri sthapehimāṃ prajām //",
    "S04bsu022_u:lal_13.130_0": "tvayi prajña purā subhāvitā mohavidyāndhatamovṛte jage /",
    "S04bsu022_u:lal_13.130_1": "bahudharmaśatābhilokane dāsye cakṣuṣi tattvadarśanam //",
    "S04bsu022_u:lal_13.131_0": "tāṃ pūrvacarīmanusmarā mohavidyāndhatamovṛte jage /",
    "S04bsu022_u:lal_13.131_1": "dadahī varaprajña suprabhā dharmacakṣuṃ vimalaṃ nirañjanam //",
    "S04bsu022_u:lal_13.132_0": "iyamīdṛśa gātha niścarī tūryasaṃgītiravātu nāriṇām /",
    "S04bsu022_u:lal_13.132_1": "yaṃ śrutva middhaṃ vivarjiyā cittu preṣeti varāgrabodhaye //",
    "S04bsu022_u:386_0": "iti //",
    "S04bsu022_u:387_0": "iti hi bhikṣavo 'ntaḥpuramadhyagato bodhisattvo 'virahito 'bhūddharmaśravaṇena,",
    "S04bsu022_u:387_1": "avirahito 'bhūddharmamanasikāreṇa /",
    "S04bsu022_u:387_2": "takasmāddhetoḥ? tathā hi bhikṣavo bodhisattvo dīrgharātraṃ sagauravo 'bhūt /",
    "S04bsu022_u:387_3": "dharmeṣu dharmabhāṇakeṣu cādhyāśayena dharmārthiko dharmakāmo dharmaratirato 'bhūt /",
    "S04bsu022_u:387_4": "dharmaparyeṣṭyatṛpto yathāśrutadharmasaṃprakāśakaḥ,",
    "S04bsu022_u:387_5": "anuttaro mahādharmadānapatiḥ,",
    "S04bsu022_u:387_6": "nirāmiṣadharmadeśako dharmadānenāmatsaraḥ,",
    "S04bsu022_u:387_7": "ācāryamuṣṭivigato dharmānudharmapratipanno dharmapratipattiśūraḥ,",
    "S04bsu022_u:387_8": "dharmalayano dharmatrāṇo dharmaśaraṇo dharmapratiśaraṇo dharmaparāyaṇaḥ dharmanidhyāptiḥ kṣāntiniryātaḥ prajñāpāramitācarita upāyakauśalyagatiṃ gataḥ /",
    "S04bsu022_u:388_0": "tatra bhikṣavo bodhisattvo mahopāyakauśalyavikrīḍitena sarvāntaḥpurasya yathādhimuktyā īryāpathamupadarśya,",
    "S04bsu022_u:388_1": "paurvikāṇāṃ ca bodhisattvānāṃ lokaviṣayasamatikrāntānāṃ lokānuvartanakriyādharmatāmanuvartya,",
    "S04bsu022_u:388_2": "dīrgharātraṃ suviditakāmadoṣaḥ sattvaparipākavaśādakāmātkāmopabhogaṃ saṃdarśya,",
    "S04bsu022_u:388_3": "aparimitakuśalamūlopacayapuṇyasaṃbhārabalaviśeṣaṇāsadṛśīṃ lokādhipateyatāṃ saṃdarśya,",
    "S04bsu022_u:388_4": "devamanuṣyātikrāntaṃ sārodāravividhavicitrarūpaśabdagandharasasparśaparamaratiramaṇīyaṃ kāmaratirasaukhyamupadarśya,",
    "S04bsu022_u:388_5": "sarvakāmaratisvaviṣayeṣvaparyantatvāt svacittavaśavartitāṃ saṃdarśya,",
    "S04bsu022_u:388_6": "pūrvapraṇidhānabalasahāyakuśalamūlopacitān sattvān samānasaṃvāsatayā paripācya,",
    "S04bsu022_u:388_7_0": "sarvalokasaṃkleśamalāsaṃkliṣṭacittatayāntaḥpuramadhyagato yathābhinimantritasya sattvadhātoḥ paripākakālamavekṣamāṇo bhūyasyā",
    "S04bsu022_u:388_7_1": "mātrayā bodhisattvastasmin samaye pūrvapratijñāmanusmarati sma,",
    "S04bsu022_u:388_8": "buddhadharmāṃścāmukhīkaroti sma,",
    "S04bsu022_u:388_9": "praṇidhānabalaṃ cābhinirharati sma /",
    "S04bsu022_u:388_10": "sattveṣu ca mahākaruṇāmavakrāmati sma /",
    "S04bsu022_u:388_11": "sattvapramokṣaṃ ca cintayati sma /",
    "S04bsu022_u:388_12": "sarvasaṃpado vipattiparyavasānā iti pratyavekṣate sma /",
    "S04bsu022_u:388_13": "anekopadravabhayabahulaṃ ca saṃsāramupaparīkṣate [Vaidya_131] sma /",
    "S04bsu022_u:388_14": "mārakalipāśāṃśca saṃchinatti sma /",
    "S04bsu022_u:388_15": "saṃsāraprabandhāccātmānamuccārayati sma /",
    "S04bsu022_u:388_16": "nirvāṇe ca cittaṃ saṃpreṣayati sma /",
    "S04bsu022_u:389_0_0": "tatra bhikṣavo bodhisattvaḥ pūrvāntata eva suviditasaṃsāradoṣaḥ saṃskṛtenādhyāśayenānarthikaḥ sarvopādānaparigrahairanarthiko",
    "S04bsu022_u:389_0_1": "buddhadharmanirvāṇābhimukhaḥ saṃsāraparāṅmukhastathāgatagocarābhirataḥ māraviṣayagocarāsaṃsṛṣṭaḥ ādīptabhavadoṣadarśī traidhātukānniḥśaraṇābhiprāyaḥ",
    "S04bsu022_u:389_0_2": "saṃsāradoṣādīnavaniḥsaraṇakuśalaḥ pravrajyābhilāṣī niṣkramaṇābhiprāyo vivekanimno vivekapravaṇo vivekaprāgbhāraḥ āraṇyaprāraṇyābhimukhaḥ",
    "S04bsu022_u:389_0_3": "pravivekapraśamābhikāṅkṣī ātmaparahitapratipannaḥ anuttarapratipattiśūro lokasyārthakāmo hitakāmaḥ sukhakāmo yogakṣemakāmo",
    "S04bsu022_u:389_0_4": "lokānukampako hitaiṣī maitrīvihārī mahākāruṇikaḥ saṃgrahavastukuśalaḥ satatasamitamaparikhinnamānasaḥ sattvaparipākavinayakuśalaḥ",
    "S04bsu022_u:389_0_5": "sarvasattveṣvekaputrakapremānugatamanasikāraḥ sarvavastunirapekṣaparityāgī dānasaṃvibhāgarataḥ prayuktatyāgaḥ prayatapāṇiḥ",
    "S04bsu022_u:389_0_6": "tyāgaśūro yaṣṭayajñaḥ susamṛddhapuṇyaḥ susaṃgṛhītapuṇyaḥ pariṣkāravigatamalāmātsaryasunigṛhītacitto 'nuttaro mahādānapatirdattvā",
    "S04bsu022_u:389_0_7": "ca vipākāpratikāṅkṣī pradānaśūraḥ icchāmahecchālobhadveṣamadamānamohamātsaryapramukhasarvārikleśagaṇapratyarthikanigrahāyābhyutthitaḥ",
    "S04bsu022_u:389_0_8": "sarvajñatācittotpādaprabandhāccalitaḥ mahātyāgacittasaṃnāhasusaṃnaddhaḥ lokānukampako hitaiṣīva varmitakavacitavīryaḥ sattvapramokṣālambanamahākaruṇābalavikramaparākramaḥ",
    "S04bsu022_u:389_0_9": "avaivartikasarvasattvasamacittatyāgapraharaṇo yathābhiprāyasattvāśayasaṃtoṣaṇo bodhibhājanībhūtaḥ kālākṣuṇṇadharmavedhī bodhipariṇāmapraṇidhiḥ",
    "S04bsu022_u:389_0_10": "anavanāmitadhvajastrimaṇḍalapariśodhanadānaparityāgī jñānavaravajradṛḍhapraharaṇaḥ sunigṛhītakleśapratyarthikaḥ śīlaguṇacāritrapratipannaḥ",
    "S04bsu022_u:389_0_11": "svārakṣitakāyavāṅbhanaskarmānto 'ṇumātrāvadyabhayadarśī supariśuddhaśīlaḥ amalavimalanirmalacittaḥ sarvaduruktadurāgatavacanapathākrośaparibhāṣaṇakutsanatāḍanatarjanavadhabandhanāvarodhanaparikleśāluḍitacitto",
    "S04bsu022_u:389_0_12": "'kṣubhitacittaḥ kṣāntisaurabhyasaṃpannaḥ akṣato 'nupahato 'vyāpannacittaḥ sarvasattvahitārthāyottaptavīryārambhī dṛḍhasamādānasarvakuśalamūladharmasamudānayanāpratyudāvartyasmṛtimān",
    "S04bsu022_u:389_0_13": "susaṃprajñāsusamāhito 'vikṣiptacitto dhyānaikāgramanasikāro dharmapravicayakuśalo labdhāloko vigatatamondhakāraḥ anityaduḥkhātmāśubhākāraparibhāvitacetāḥ",
    "S04bsu022_u:389_0_14": "smṛtyupasthānasamyakprahāṇaṛddhipādendriyabalabodhyaṅgamārgārya satyasarvabodhipakṣadharmasuparikarmakṛtamanasikāraḥ śamathavipaśyanāsuparyavadātabuddhiḥ",
    "S04bsu022_u:389_0_15": "pratītyasamutpādasatyadarśī satyānubodhādaparapratyayastrivimokṣasukhavikrīḍito māyāmarīcisvapnodakacandrapratiśrutkāpratibhāsopamasarvadharmanayāvatīrṇaḥ /",
    "S04bsu022_u:390_0": "iti hi bhikṣavo bodhisattvasyaivaṃ bhavati pratikṛtiḥ - evaṃ dharmavihārī evaṃ guṇamāhātmyavihārī evaṃ sattvārthābhiyuktavihārī abhūt /",
    "S04bsu022_u:390_1_0": "bhūyasyā mātrayā ābhirdaśadigbuddhādhiṣṭhānatūryasaṃgītiviniḥsṛtābhirgāthābhiḥ saṃcoditaḥ sa tasyāṃ velāyāṃ pūrveṣāṃ ca bodhisattvānāṃ",
    "S04bsu022_u:390_1_1": "caramabhavopagatānāmantaḥpuraparipācitāni [Vaidya_132] catvāri dharmamukhānyāmukhīkaroti sma /",
    "S04bsu022_u:390_2": "katamāni catvāri? yadidaṃ dānaṃ priyavacanamarthakriyāṃ samānārthatāṃ ca /",
    "S04bsu022_u:390_3": "catuḥsaṃgrahavastuprayoganirhāraviśuddhiṃ ca nāma dharmamukhamāmukhīkaroti sma /",
    "S04bsu022_u:390_4": "triratnavaṃśasādhāraṇābhiprāyo vipraṇāśasarvajñatācittapraṇidhānabalādhānāvaivartyaviṣayaṃ ca nāma dharmamukhamāmukhīkaroti sma /",
    "S04bsu022_u:390_5": "sarvasattvāparityāgādhyāśayamahākaruṇāvatāratāṃ ca nāma dharmamukhamāmukhīkaroti sma /",
    "S04bsu022_u:390_6": "sarvabodhipakṣadharmapade prabhedārthābhiniścayajñānasaṃsārabalaviśeṣasamudānayamahāvyūhaṃ ca nāma dharmamukhamāmukhīkaroti sma /",
    "S04bsu022_u:390_7": "imāni catvāri dharmamukhānyāmukhīkṛtya bodhisattvaḥ sarvasyāntaḥpurasya paripācanārthaṃ tasyāṃ velāyāṃ tathārūpamṛddhyabhisaṃskāramabhisaṃskaroti sma,",
    "S04bsu022_u:390_8": "yathārūpeṇa ṛddhyabhisaṃskāreṇābhisaṃskṛtena tebhyaḥ saṃgītirutebhyo bodhisattvānubhāvenemānyevaṃrūpāṇi dharmamukhaśatasahasrāṇi niścaranti sma /",
    "S04bsu022_u:lal_13.133_0": "udārachandena ca āśayena adhyāśayenā karuṇāya prāṇiṣu /",
    "S04bsu022_u:lal_13.133_1": "utpadyate cittu varāgrabodhaye śabde ca rūpasturiyebhi niścarī //",
    "S04bsu022_u:lal_13.134_0": "śraddhā prasādo adhimukti gauravaṃ nirmānatā onamanā gurūṇām /",
    "S04bsu022_u:lal_13.134_1": "paripṛcchanā kiṃkuśalaṃgaveṣaṇā anusmṛtībhāvanu śabda niścarī //",
    "S04bsu022_u:lal_13.135_0": "dāne dabhe saṃyamaśīlaśabdaḥ kṣāntīya śabdastatha vīryaśabdaḥ /",
    "S04bsu022_u:lal_13.135_1": "dhyānābhinirhārasamādhiśabdaḥ prajñā upāyasya ca śabda niścarī //",
    "S04bsu022_u:lal_13.136_0": "maitrāya śabdaḥ karuṇāya śabdo muditāupekṣāya abhijñaśabdaḥ /",
    "S04bsu022_u:lal_13.136_1": "catusaṃgrahāvastuviniścayena sattvāna paripācanaśabda niścarī //",
    "S04bsu022_u:lal_13.137_0": "smṛterupasthānaprabhedaśabdaḥ samyakprahāṇāstatha ṛddhipādā /",
    "S04bsu022_u:lal_13.137_1": "pañcedriyā pañcabalaprabhedā bodhyaṅgaśabdasturiyebhi niścarī //",
    "S04bsu022_u:lal_13.138_0": "aṣṭāṅgiko mārgabalaprabhedaḥ śamathasya śabdo 'tha vipaśyanāyāḥ /",
    "S04bsu022_u:lal_13.138_1": "anityaduḥkhārtianātmaśabdaḥ aśubhārtiśabdo turiyebhi niścarī //",
    "S04bsu022_u:lal_13.139_0": "virāgaśabdaśca vivekaśabdaḥ kṣayajñānaśabdo anutpādaśabdaḥ /",
    "S04bsu022_u:lal_13.139_1": "anirodhaśabdaśca anālayaṃ ca nirvāṇaśabdasturiyebhi niścarī //",
    "S04bsu022_u:lal_13.140_0": "ima evarūpāsturiyebhi śabdāḥ saṃbodhiśabdaścanubhāva niścarī /",
    "S04bsu022_u:lal_13.140_1": "yaṃ śrutva sarvā pramadā nu śikṣitā varāgrasattve praṇidhenti bodhaye //",
    "S04bsu022_u:391_0_0": "iti hi bhikṣavo antaḥpuramadhyagatena bodhisattvena tāni caturaśītistrīsahasrāṇi paripācitānyabhūvan anuttarāyāṃ samyaksaṃbodhau",
    "S04bsu022_u:391_0_1": "bahūni ca devatāśatasahasrāṇi ye tatra saṃprāptā abhūvan /",
    "S04bsu022_u:392_0_0": "tathā abhiniṣkramaṇakāle tasmin samaye bodhisattvasya hrīdevo nāma tuṣitakāyiko devaputro 'nuttarāyāḥ samyaksaṃbodheḥ sa",
    "S04bsu022_u:392_0_1": "rātrau praśāntāyāṃ dvātriṃśatā devaputrasahasraiḥ parivṛtaḥ puraskṛto yena bodhisattvasyopasthānaprāsādastenopasaṃkrāmat /",
    "S04bsu022_u:392_1": "upasaṃkramya gaganatalagata eva bodhisattvaṃ gāthābhiradhyabhāṣata -",
    "S04bsu022_u:lal_13.141_0": "cyuti darśitā atiyaśā janma ca saṃdarśitaṃ puruṣasiṃha /",
    "S04bsu022_u:lal_13.141_1": "antaḥpuraṃ vidarśitu kṛtānuvṛttistvayā loke //",
    "S04bsu022_u:lal_13.142_0": "paripācitā ti bahavo deva manuja loki dharmamanuprāpya /",
    "S04bsu022_u:lal_13.142_1": "ayamadya kālasamayo niṣkramye mati vicintehi //",
    "S04bsu022_u:lal_13.143_0": "na hi baddha mocayātī na cāndhapuruṣena darśiyati mārgaḥ /",
    "S04bsu022_u:lal_13.143_1": "muktastu mocayātī sacakṣuṣā darśayati mārgaḥ //",
    "S04bsu022_u:lal_13.144_0": "ye sattva kāmadāsā gṛhe dhane putrabhāryapariśraddhāḥ /",
    "S04bsu022_u:lal_13.144_1": "te tubhya śiṣyamāṇā naiṣkramyamatau spṛhāṃ kuryuḥ //",
    "S04bsu022_u:lal_13.145_0": "aiśvarya kāmakrīḍā catudvīpā sapta ratna vijahitvā /",
    "S04bsu022_u:lal_13.145_1": "niṣkrānta tvāṃ viditvā spṛhayetsanarāmaro lokaḥ //",
    "S04bsu022_u:lal_13.146_0": "kiṃ cāpi dhyānasaukhyairviharasi dharmairna cāsi kāmarataḥ /",
    "S04bsu022_u:lal_13.146_1": "atha puna ciraprasuptāṃ bodhaya marumānuṣaśatāni //",
    "S04bsu022_u:lal_13.147_0": "atipatita yauvanamidaṃ girinadi yatha cañcalapracalavegā /",
    "S04bsu022_u:lal_13.147_1": "gatayauvanasya bhavato naiṣkramyamatirna śobhete //",
    "S04bsu022_u:lal_13.148_0": "tatsādhu taruṇarūpe prathame varayāvane 'bhiniṣkramya /",
    "S04bsu022_u:lal_13.148_1": "uttāraya pratijñāṃ kuruṣva cārthaṃ suragaṇānām //",
    "S04bsu022_u:lal_13.149_0": "na ca kāmaguṇaratībhistṛptirlavaṇodadheryathāmbhobhiḥ /",
    "S04bsu022_u:lal_13.149_1": "te tṛpta yeṣa prajñā āryā lokottarā virajā //",
    "S04bsu022_u:lal_13.150_0": "tvamiha priyo manāpo rājñaḥ śuddhodanasya rāṣṭrasya /",
    "S04bsu022_u:lal_13.150_1": "śatapatrasadṛśavadanā naiṣkramyamatiṃ vicintehi //",
    "S04bsu022_u:lal_13.151_0": "ādīpta kleśatāpairaniḥśaraṇairgāḍhabandhanairbaddhāṃ /",
    "S04bsu022_u:lal_13.151_1": "śīghraṃ pramokṣamārge sthāpaya śānte asamavīrā //",
    "S04bsu022_u:lal_13.152_0": "tvaṃ vaidya dhātukuśalaścirāturāṃ sattvarogasaṃspṛṣṭāṃ /",
    "S04bsu022_u:lal_13.152_1": "bhaiṣajyadharmayogairnirvāṇasukhe sthapaya śīghram //",
    "S04bsu022_u:lal_13.153_0": "andhātamā anayanā mohākuladṛṣṭijālabaddhāḥ /",
    "S04bsu022_u:lal_13.153_1": "prajñāpradīpacakṣuḥ śodhaya śīghraṃ naramarūṇām //",
    "S04bsu022_u:lal_13.154_0": "samudīkṣante bahavo devāsuranāgayakṣagandharvāḥ /",
    "S04bsu022_u:lal_13.154_1": "drakṣyāma bodhiprāptaṃ niruttaraṃ dharma śroṣyāmaḥ //",
    "S04bsu022_u:lal_13.155_0": "drakṣyati ca bhujagarājo bhavanaṃ avabhāsitaṃ tava śirīye /",
    "S04bsu022_u:lal_13.155_1": "kariyati anantapūjā pūrehi vratāśayastasya //",
    "S04bsu022_u:lal_13.156_0": "catvāri lokapālāḥ sasainyakāste tava pradīkṣante /",
    "S04bsu022_u:lal_13.156_1": "dāsyāma caturi pātrāṃ bodhidhvaji pūrṇamanasasya //",
    "S04bsu022_u:lal_13.157_0": "brahma praśāntacārī udīkṣate maitravākvaruṇalābhī /",
    "S04bsu022_u:lal_13.157_1": "adhyoṣiṣye narendraṃ vartenti niruttaraṃ cakram //",
    "S04bsu022_u:lal_13.158_0": "bodhiparipācikāpi ca devata abhivusta bodhimaṇḍesmiṃ /",
    "S04bsu022_u:lal_13.158_1": "utpatsye 'yaṃ satya ti drakṣyāmyabhibudhyato bodhim //",
    "S04bsu022_u:lal_13.159_0": "satyaṃ hi bodhisattvā antaḥpuriye kriyā vidarśenti /",
    "S04bsu022_u:lal_13.159_1": "pūrvaṃgamo bhava tvaṃ mā bheṣyasi paścimasteṣām //",
    "S04bsu022_u:lal_13.160_0": "mañjuruta mañjughoṣā smarāhi dīpaṃkarasya vyākaraṇam /",
    "S04bsu022_u:lal_13.160_1": "bhūtaṃ tathā avitathā jinaghoṣarutaṃ udīrehi //",
    "S04bsu022_u:393_0": "iti śrīlalitavistare saṃcodanāparivarto nāma trayodaśo 'dhyāyaḥ //",
    "S04bsu022_u:395_0": "START Parivarta 14",
    "S04bsu022_u:396_0": "[Vaidya_135]",
    "S04bsu022_u:397_0": "svapnaparivartaścaturdaśaḥ /",
    "S04bsu022_u:398_0_0": "iti hi bhikṣavo bodhisattvaḥ saṃcoditaḥ san tena devaputreṇa rājñaḥ śuddhodanasyemaṃ svapnamupadarśayati sma - yadrājā śuddhodanaḥ",
    "S04bsu022_u:398_0_1": "suptaḥ svapnāntaragato 'drākṣīt bodhisattvaṃ rātrau praśāntāyāmabhiniṣkramantaṃ devagaṇaparivṛtam /",
    "S04bsu022_u:398_1": "abhiniṣkramya pravrajitaṃ cādrākṣīt kāṣāyavastraprāvṛtam /",
    "S04bsu022_u:398_2": "sa pratibuddhaḥ tvaritaṃ tvaritaṃ kāñcukīyaṃ paripṛcchati sma - kaccit kumāro 'ntaḥpure 'sti? so 'vocat - asti deveti /",
    "S04bsu022_u:399_0": "tato rājñaḥ śuddhodanasyāntaḥpure śokaśalyo hṛdaye 'nupraviṣṭo 'bhūt - abhiniṣkramiṣyati avaśyaṃ kumāro 'yam /",
    "S04bsu022_u:399_1": "yaccemāni pūrvanimittāni saṃdṛśyante sma /",
    "S04bsu022_u:400_0": "tasyaidabhavat - na khalvavyayaṃ kumāreṇa kadācidudyānabhūmimabhinirgantavyam /",
    "S04bsu022_u:400_1": "strīgaṇamadhye 'bhirataḥ ihaiva ramyate,",
    "S04bsu022_u:401_0": "tato rājñā śuddhodanena kumārasya paribhogārthaṃ trayo yathartukāḥ prāsādāḥ kāritā abhūvan graiṣmiko vārṣiko haimantikaśca /",
    "S04bsu022_u:401_1": "tatra yo graiṣmikaḥ sa ekāntaśītalaḥ /",
    "S04bsu022_u:401_2": "yo vārṣikaḥ sa sādhāraṇaḥ / yo haimantikaḥ sa svabhāvoṣṇaḥ /",
    "S04bsu022_u:401_3": "ekaikasya ca prāsādasya sopānāni pañca pañca puruṣaśatānyutkṣipanti sma,",
    "S04bsu022_u:401_4": "nikṣipanti sma / teṣāṃ tathotkṣipyamāṇānāṃ nikṣipyamāṇānāṃ ca śabdo 'rdhayojane śrūyate sma - mā khalu kumāro 'nabhijñāta evābhiniṣkramiṣyatīti /",
    "S04bsu022_u:401_5": "naimittikairvaipañcikaiśca vyākṛtamabhūt - maṅgaladvāreṇa kumāro 'bhiniṣkramiṣyatīti /",
    "S04bsu022_u:401_6": "tato rājā maṅgaladvārasya mahānti kapāṭāni kārayati sma /",
    "S04bsu022_u:401_7": "ekaikaṃ ca kapāṭaṃ pañca pañca puruṣaśatānyuddhāṭayanti sma,",
    "S04bsu022_u:401_8": "apaghāṭayanti sma / teṣāṃ cārdhayojanaṃ śabdo gacchati sma /",
    "S04bsu022_u:401_9": "pañca cāsya kāmaguṇān sadṛśānupasaṃharati sma /",
    "S04bsu022_u:401_10": "gītavāditanṛtyaiścainaṃ sadaiva yuvataya upatasthuḥ /",
    "S04bsu022_u:402_0": "atha bhikṣavo bodhisattvaḥ sārathiṃ prāha - śīghraṃ sārathe rathaṃ yojaya /",
    "S04bsu022_u:402_1": "udyānabhūmiṃ gamiṣyāmīti / tataḥ sārathī rājānaṃ śuddhoddhanamupasaṃkramyaivamāha - deva kumāra udyānabhūmimabhiniryāsyatīti /",
    "S04bsu022_u:403_0": "atha rājñaḥ śuddhodanasyaitadabhavat - na kadācinmayā kumāra udyānabhūmimabhiniṣkramitaḥ /",
    "S04bsu022_u:403_1": "subhūmidarśanāya / yannvahaṃ kumāramudyānabhūmimabhiniṣkrāmayeyam /",
    "S04bsu022_u:403_2": "tataḥ kumāraḥ strīgaṇaparivṛto ratiṃ vetsyate,",
    "S04bsu022_u:404_0": "tato rājā śuddhodanaḥ snehabahumānābhyāṃ bodhisattvasya nagare ghaṇṭāvaghoṣaṇāṃ kārayati sma saptame divase kumāra udyānabhūmiṃ niṣkramiṣyatīti (subhūmidarśanāya) /",
    "S04bsu022_u:404_1": "tatra bhavadbhiḥ sarvāmanāpāni cāpanayitavyāni - mā kumāraḥ pratikūlaṃ paśyet /",
    "S04bsu022_u:404_2": "sarvamanāpāni copasaṃhartavyāni viṣayābhiramyāṇi /",
    "S04bsu022_u:405_0": "[Vaidya_136]",
    "S04bsu022_u:405_1": "tataḥ saptame divase sarvaṃ nagaramalaṃkṛtamabhūt udyānabhūmimupaśobhitaṃ nānāraṅgadūṣyavitānīkṛtaṃ chatradhvajapatākāsamalaṃkṛtam /",
    "S04bsu022_u:405_2": "yena ca mārgeṇa bodhisattvo 'bhinirgacchati sma,",
    "S04bsu022_u:405_3_0": "sa mārgaḥ siktaḥ saṃmṛṣṭo gandhodakapariṣikto muktakusumāvakīrṇo nānāgandhaghaṭikānirdhūpitaḥ pūrṇakumbhopaśobhitaḥ kadalīvṛkṣocchrito",
    "S04bsu022_u:405_3_1": "nānāvicitrapaṭavitānavitato ratnakiṅkiṇījālahārārdhahārābhipralambito 'bhūt /",
    "S04bsu022_u:405_4": "caturaṅgasainyavyūhitaḥ parivāraścodyukto 'bhūt kumārasyāntaḥpuraṃ pratimaṇḍayitum /",
    "S04bsu022_u:405_5": "atha śuddhāvāsakāyikā devā nidhyāpayanti sma bodhisattvamāharitum,",
    "S04bsu022_u:405_6_0": "tatra bodhisattvasya pūrveṇa nagaradvāreṇodyānabhūmimabhiniṣkrāmato mahatā vyūhena atha bodhisattvasyānubhāvena śuddhavāsakāyikairdevaputraistasmin",
    "S04bsu022_u:405_6_1": "mārge puruṣo jīrṇo vṛddho mahallako dhamanīsaṃtatagātraḥ khaṇḍadanto valīnicitakāyaḥ palitakeśaḥ kubjo gopānasīvakro vibhagno",
    "S04bsu022_u:405_6_2": "daṇḍaparāyaṇa āturo gatayauvanaḥ kharakharāvasaktakaṇṭhaḥ prāgbhāreṇa kāyena daṇḍamavaṣṭabhya pravepayamānaḥ sarvāṅgapratyaṅgaiḥ",
    "S04bsu022_u:405_6_3": "purato mārgasyopadarśito 'bhūt /",
    "S04bsu022_u:406_0": "atha bodhisattvo jānanneva sārathimidamavocat -",
    "S04bsu022_u:lal_14.1_0": "kiṃ sārathe puruṣa durbala alpasthāmo ucchuṣkamāṃsarudhiratvacasnāyunaddhaḥ /",
    "S04bsu022_u:lal_14.1_1": "śvetaṃśiro viraladanta kṛśāṅgarūpo ālambya daṇḍa vrajate asukhaṃ skhalantaḥ //",
    "S04bsu022_u:407_0": "sārathirāha -",
    "S04bsu022_u:lal_14.2_0": "eṣo hi deva puruṣo jarayābhibhūtaḥ kṣīṇendriyaḥ sudukhito balavīryahīnaḥ /",
    "S04bsu022_u:lal_14.2_1": "bandhūjanena paribhūta anāthabhūtaḥ kāryāsamartha apaviddhu vaneva dāru //",
    "S04bsu022_u:408_0": "bodhisattva āha -",
    "S04bsu022_u:lal_14.3_0": "kuladharma eṣa ayamasya hitaṃ bhaṇāhi athavāpi sarvajagato 'sya iyaṃ hyavasthā /",
    "S04bsu022_u:lal_14.3_1": "śīghraṃ bhaṇāhi vacanaṃ yathabhūtametat śrutvā tathārthamiha yoniśa cintayiṣye //",
    "S04bsu022_u:409_0": "sārathirāha -",
    "S04bsu022_u:lal_14.4_0": "naitasya deva kuladharma na rāṣṭradharmaḥ sarve jagasya jara yauvanu dharṣayāti /",
    "S04bsu022_u:lal_14.4_1": "tubhyaṃ pi mātṛpitṛbāndhavajñātisaṃgho jarayā amukta na hi anya gatirjanasya //",
    "S04bsu022_u:410_0": "[Vaidya_137]",
    "S04bsu022_u:410_1": "bodhisattva āha -",
    "S04bsu022_u:lal_14.5_0": "dhiksārathe abudha bālajanasya buddhiḥ yadyauvanena madamatta jarāṃ na paśyet /",
    "S04bsu022_u:lal_14.5_1": "āvartayāśu mi rathaṃ punarahaṃ pravekṣye kiṃ mahya krīḍaratibhirjarayāśritasya //",
    "S04bsu022_u:411_0": "atha bodhisattvaḥ pratinirvatya rathavaraṃ punarapi puraṃ prāviśat //",
    "S04bsu022_u:412_0_0": "iti hi bhikṣavo bodhisattvo 'pareṇa kālasamayena dakṣiṇena nagaradvāreṇodyānabhūmimabhiniṣkraman mahatā vyūhena so 'drākṣīnmārge",
    "S04bsu022_u:412_0_1": "puruṣaṃ vyādhispṛṣṭaṃ dagdhodarābhibhūtaṃ durbalakāyaṃ svake mūtrapurīṣe nimagnamatrāṇamapratiśaraṇaṃ kṛcchreṇocchvasantaṃ",
    "S04bsu022_u:412_0_2": "praśvasantam /",
    "S04bsu022_u:412_1": "dṛṣṭvā ca punarbodhisattvo jānanneva sārathimidamavocat -",
    "S04bsu022_u:lal_14.6_0": "kiṃ sārathe puruṣa ruṣyavivarṇagātraḥ sarvendriyebhi vikalo guru praśvasantaḥ /",
    "S04bsu022_u:lal_14.6_1": "sarvāṅgaśuṣka udarākula kṛcchraprāpto mūtre purīṣi svaki tiṣṭhati kutsanīye //",
    "S04bsu022_u:413_0": "sārathirāha -",
    "S04bsu022_u:lal_14.7_0": "eṣo hi deva puruṣo paramaṃ gilāno vyādhībhayaṃ upagato maraṇāntaprāptaḥ /",
    "S04bsu022_u:lal_14.7_1": "ārogyatejarahito balaviprahīno atrāṇadvīpaśaraṇo hyaparāyaṇaśca //",
    "S04bsu022_u:414_0": "bodhisattva āha -",
    "S04bsu022_u:lal_14.8_0": "ārogyatā ca bhavate yatha svapnakrīḍā vyādhībhayaṃ ca imamīdṛśu ghorarūpam /",
    "S04bsu022_u:lal_14.8_1": "ko nāma vijñapuruṣo ima dṛṣṭvavasthāṃ krīḍāratiṃ ca janayecchubhasaṃjñatāṃ vā //",
    "S04bsu022_u:415_0": "atha khalu bhikṣavo bodhisattvaḥ pratinivartya rathavaraṃ punarapi puravaraṃ prāvikṣat //",
    "S04bsu022_u:416_0_0": "iti hi bhikṣavo bodhisattvo 'pareṇa kālasamayena paścimena nagaradvāreṇodyānabhūmimabhiniṣkraman mahatā vyūhena so 'drākṣīt",
    "S04bsu022_u:416_0_1": "puruṣaṃ mṛtaṃ kālagataṃ mañce samāropitaṃ cailavitānīkṛtaṃ jñātisaṃghaparivṛtaṃ sarvai rudadbhiḥ krandadbhiḥ paridevamānaiḥ",
    "S04bsu022_u:416_0_2": "prakīrṇakeśaiḥ pāṃśvavakīrṇaśirobhirurāṃsi tāḍayadbhirutkrośadbhiḥ pṛṣṭhato 'nugacchadbhiḥ /",
    "S04bsu022_u:416_1": "dṛṣṭvā ca punarbodhisattvo jānanneva sārathimidamavocat -",
    "S04bsu022_u:lal_14.9_0": "kiṃ sārathe puruṣa mañcapari gṛhīto uddhūtakeśanakha pāṃśu śire kṣipanti /",
    "S04bsu022_u:lal_14.9_1": "paricārayitva viharantyurastāḍayanto nānāvilāpavacanāni udīrayantaḥ //",
    "S04bsu022_u:417_0": "sārathirāha -",
    "S04bsu022_u:lal_14.10_0": "eṣo hi deva puruṣo mṛtu jambudvīpe nahi bhūyu mātṛpitṛ drakṣyati putradārāṃ /",
    "S04bsu022_u:lal_14.10_1": "apahāya bhogagṛha (mātṛpitṛ) mitrajñātisaṃghaṃ paralokaprāptu na hi drakṣyati bhūyu jñātīṃ //",
    "S04bsu022_u:418_0": "bodhisattva āha -",
    "S04bsu022_u:lal_14.11_0": "dhigyauvanena jarayā samabhidrutena ārogya dhigvividhavyādhiparāhatena /",
    "S04bsu022_u:lal_14.11_1": "dhigjīvitena viduṣā nacirasthitena dhikpaṇḍitasya puruṣasya ratiprasaṅgaiḥ //",
    "S04bsu022_u:lal_14.11_2": "yadi jara na bhaveyā naiva vyādhirna mṛtyuḥ",
    "S04bsu022_u:lal_14.11_3": "tathapi ca mahaduḥkhaṃ pañcaskandhaṃ dharanto /",
    "S04bsu022_u:lal_14.11_4": "kiṃ puna jaravyādhirmṛtyu nityānubaddhāḥ",
    "S04bsu022_u:lal_14.11_5": "sādhu pratinivartyā cintayiṣye pramokṣam //",
    "S04bsu022_u:419_0": "atha khalu bhikṣavo bodhisattvaḥ pratinivartya taṃ rathavaraṃ punarapi puraṃ prāvikṣat //",
    "S04bsu022_u:420_0": "iti hi bhikṣavo bodhisattvasyāpareṇa kālasamayenottareṇa nagaradvāreṇodyānabhūmimabhiniṣkrāmatastaireva devaputrairbodhisattvasyānubhāvenaiva tasminmārge bhikṣurabhinirmito 'bhūt /",
    "S04bsu022_u:420_1_0": "adrākṣīdbodhisattvastaṃ bhikṣuṃ śāntaṃ dāntaṃ saṃyataṃ brahmacāriṇamavikṣiptacakṣuṣaṃ yugamātraprekṣiṇaṃ prāsādikenairyāpathena",
    "S04bsu022_u:420_1_1": "saṃpannaṃ prāsādikenābhikramapratikrameṇa saṃpannaṃ prāsādikenāvalokitavyavalokitena prāsādikena samiñjitaprasāritena prāsādikena",
    "S04bsu022_u:420_1_2": "saṃghāṭīpātracīvaradhāraṇena mārge sthitam /",
    "S04bsu022_u:420_2": "dṛṣṭvā ca punarbodhisattvo jānanneva sārathimidamavocat -",
    "S04bsu022_u:lal_14.13_0": "kiṃ sārathe puruṣa śāntapraśāntacitto notkṣiptacakṣu vrajate yugamātradarśī /",
    "S04bsu022_u:lal_14.13_1": "kāṣāyavastravasano supraśāntacārī pātraṃ gṛhītva na ca uddhatu unnato vā //",
    "S04bsu022_u:421_0": "[Vaidya_139]",
    "S04bsu022_u:421_1": "sārathirāha -",
    "S04bsu022_u:lal_14.14_0": "eṣo hi deva puruṣo iti bhikṣunāmā apahāya kāmaratayaḥ suvinītacārī /",
    "S04bsu022_u:lal_14.14_1": "pravajyaprāptu śamamātmana eṣamāṇo saṃrāgadveṣavigato 'nveti piṇḍacaryā //",
    "S04bsu022_u:422_0": "bodhisattva āha -",
    "S04bsu022_u:lal_14.15_0": "sādhū subhāṣitamidaṃ mama rocate ca pravrajya nāma vidubhiḥ satataṃ praśastā /",
    "S04bsu022_u:lal_14.15_1": "hitamātmanaśca parasattvahitaṃ ca yatra sukhajīvitaṃ sumadhuraṃ amṛtaṃ phalaṃ ca //",
    "S04bsu022_u:423_0": "atha khalu bhikṣavo bodhisattvaḥ pratinivartya taṃ rathavaraṃ punarapi puravaraṃ prāvikṣat //",
    "S04bsu022_u:424_0": "iti hi bhikṣavo rājā śuddhodano bodhisattvasyemāmevaṃrūpāṃ saṃcodanāṃ dṛṣṭvā śrutvā ca bhūyasyā mātrayā bodhisattvasya parirakṣaṇārthaṃ prākārān māpayate sma,",
    "S04bsu022_u:424_1": "parikhāḥ khānayati sma, dvārāṇi ca gāḍhāni kārayati sma /",
    "S04bsu022_u:424_2_0": "ārakṣān sthāpayati sma / śūrāṃścodayati sma / vāhanāni yojayati sma / varmāṇi grāhayati sma / caturṣu nagaradvāraśṛṅgāṭakeṣu",
    "S04bsu022_u:424_2_1": "caturo mahāsenāvyūhān sthāpayati sma bodhisattvasya parirakṣaṇārtham /",
    "S04bsu022_u:424_3": "ya enaṃ rātriṃdivaṃ rakṣanti sma - mā bodhisattvo 'bhiniṣkramiṣyatīti /",
    "S04bsu022_u:424_4": "antaḥpure cājñāṃ dadāti sma - mā sma kadācitsaṃgītiṃ vicchetsyatha /",
    "S04bsu022_u:424_5": "sarvaratikrīḍāścopasaṃhartavyāḥ,",
    "S04bsu022_u:424_6": "strīmāyāścopadarśayata, nirbandhata kumāraṃ yathānuraktacitto na nirgacchetpravrajyāyai /",
    "S04bsu022_u:425_0": "tatredamucyate -",
    "S04bsu022_u:425_1": "dvāre sthāpita yuddhaśauṇḍapuruṣāḥ khaḍgāyudhāpāṇayo",
    "S04bsu022_u:425_2": "hastīaśvarathāśca varmitanarā ārūḍha nāgāvalī /",
    "S04bsu022_u:425_3": "parikhā khoṭakatoraṇāśca mahatā prākāra ucchrāpitā",
    "S04bsu022_u:425_4": "dvārā baddha sugāḍhabandhanakṛtāḥ krośasvarāmuñcanāḥ //",
    "S04bsu022_u:425_5": "sarve śākyagaṇā viṣaṇṇamanaso rakṣanti rātriṃdivaṃ",
    "S04bsu022_u:425_6": "nirghoṣaśca balasya tasya mahataḥ śabdo mahā śrūyate /",
    "S04bsu022_u:425_7": "nagaraṃ vyākulu bhītatrastamanaso mā smād vrajetsūrato",
    "S04bsu022_u:425_8": "mā bhūcchākyakuloditasya gamane chidyeta vaṃśo hyayam //",
    "S04bsu022_u:425_9": "ājñapto yuvatījanaśca satataṃ saṃgīti mā chetsyathā",
    "S04bsu022_u:425_10": "vasthānaṃ prakarotha krīḍaratibhirnirbandhathā mānasam /",
    "S04bsu022_u:425_11": "[Vaidya_140]",
    "S04bsu022_u:lal_14.18_0": "ājñapto yuvatījanaśca satataṃ saṃgīti mā chetsyathā",
    "S04bsu022_u:lal_14.18_1": "vasthānaṃ prakarotha krīḍaratibhirnirbandhathā mānasam /",
    "S04bsu022_u:lal_14.18_2": "ye vā istriyamāya nekavividhā darśetha ceṣṭāṃ bahuṃ",
    "S04bsu022_u:lal_14.18_3": "ārakṣāṃ prakarotha vighna kuruthā mā khu vrajetsūrataḥ //",
    "S04bsu022_u:lal_14.18_4": "tasyā niṣkramikāli sārathivare pūrve nimittā ime",
    "S04bsu022_u:lal_14.18_5": "haṃsā kroñca mayūra sārika śukā no te ravaṃ muñciṣu /",
    "S04bsu022_u:lal_14.18_6": "prāsādeṣu gavākṣatoraṇavareṣvātālamañceṣu ca",
    "S04bsu022_u:lal_14.18_7": "jihmājihva sudurmanā asukhitā dhyāyantyadhomūrdhakāḥ //",
    "S04bsu022_u:lal_14.18_8": "puḍinīpuṣkariṇīṣu padma rucirā mlānāni mlāyanti ca",
    "S04bsu022_u:lal_14.18_9": "vṛkṣāḥ śuṣkapalāśa puṣparahitāḥ puṣpanti bhūyo na ca /",
    "S04bsu022_u:lal_14.18_10": "vīṇāvallakivaṃśatantriracitā chidyantyakasmāttadā",
    "S04bsu022_u:lal_14.18_11": "bherīścaiva mṛdaṅga pāṇyabhihatā bhidyanti no vādyiṣu //",
    "S04bsu022_u:lal_14.18_12": "sarvaṃ vyākulamāsi tacca nagaraṃ nidrābhibhūtaṃ bhṛśaṃ",
    "S04bsu022_u:lal_14.18_13": "no nṛtte na ca gāyite na ramite bhūyo manaḥ kasyacit /",
    "S04bsu022_u:lal_14.18_14": "rājāpī paramaṃ sudīnamanasaḥ cintāparo dhyāyate",
    "S04bsu022_u:lal_14.18_15": "hā dhikśākyakulasya ṛddhi vipulā mā haiva saṃdhakṣyate //",
    "S04bsu022_u:lal_14.18_16": "ekasmiṃ śayane sthite sthitamabhūdgopā tathā pārthivo",
    "S04bsu022_u:lal_14.18_17": "gopā rātriyi ardharātrasamaye svapnānimāṃ paśyati /",
    "S04bsu022_u:lal_14.18_18": "sarveyaṃ pṛthivī prakampitamabhūcchailā sakūṭāvaṭī",
    "S04bsu022_u:lal_14.18_19": "vṛkṣā mārutaeritā kṣiti patī utpāṭya mūloddhṛtāḥ //",
    "S04bsu022_u:lal_14.18_20": "candrāsūrya nabhātu bhūmipatitau sajyotiṣālaṃkṛtau",
    "S04bsu022_u:lal_14.18_21": "keśānadṛśi lūna dakṣiṇi bhuje mukuṭaṃ ca vidhvaṃsitam /",
    "S04bsu022_u:lal_14.18_22": "hastau chinna tathaiva chinna caraṇau nagnā dṛśī ātmanaṃ",
    "S04bsu022_u:lal_14.18_23": "muktāhāra tathaiva mekhalamaṇī chinnā dṛśī ātmanaḥ //",
    "S04bsu022_u:lal_14.18_24": "śayanasyā dṛśi chinna pāda caturo dharaṇītalesmiṃ chayī",
    "S04bsu022_u:lal_14.18_25": "chatre daṇḍu sucitru śrīma ruciraṃ chinnā dṛśī pārthive /",
    "S04bsu022_u:lal_14.18_26": "sarve ābharaṇā vikīrṇa patitā muhyanti te vāriṇā",
    "S04bsu022_u:lal_14.18_27": "bhartuścābharaṇā savastramukuṭā śayyāgatā vyākulā //",
    "S04bsu022_u:426_0": "ulkāṃ paśyati niṣkramanta nagarāttamasābhibhūtaṃ puraṃ",
    "S04bsu022_u:426_1": "chinnāṃ jālikamadṛśāti supine ratanāmikāṃ śobhanāṃ /",
    "S04bsu022_u:426_2": "[Vaidya_141]",
    "S04bsu022_u:lal_14.25_0": "muktāhāru pralambamānu patitaḥ kṣubhito mahāsāgaraṃ",
    "S04bsu022_u:lal_14.25_1": "meruṃ parvatarājamadṛśi tadā sthānātu saṃkampitam //",
    "S04bsu022_u:lal_14.25_2": "etānīdṛśa śākyakanya supināṃ supināntare adṛśī",
    "S04bsu022_u:lal_14.25_3": "dṛṣṭvā sā pratibuddha ruṇṇanayanā svaṃ svāminaṃ abravīt /",
    "S04bsu022_u:lal_14.25_4": "devā kiṃ mi bhaviṣyate khalu bhaṇā supināntarāṇīdṛśā",
    "S04bsu022_u:lal_14.25_5": "bhrāntā me smṛti no ca paśyami punaḥ śokārditaṃ me manaḥ //",
    "S04bsu022_u:lal_14.25_6": "śrutvāsau kalaviṅkadundubhiruto brahmasvaraḥ susvaro",
    "S04bsu022_u:lal_14.25_7": "gopāmālapate bhava pramuditā pāpaṃ na te vidyate /",
    "S04bsu022_u:lal_14.25_8": "ye sattvā kṛtapuṇyapūrvacaritā teṣeti svapnā",
    "S04bsu022_u:lal_14.25_9": "ime ko 'nyaḥ paśyati naikaduḥkhavihitaḥ svapnāntarāṇīdṛśā //",
    "S04bsu022_u:lal_14.28_0": "yatte dṛṣṭā medinī kampamānā kūṭā śailā medinīye patantā /",
    "S04bsu022_u:lal_14.28_1": "devā nāgā rākṣasā bhūtasaṃghāḥ sarve tubhyaṃ pūjyaśreṣṭhāṃ karonti //",
    "S04bsu022_u:lal_14.29_0": "yatte dṛṣṭā vṛkṣamūloddhṛtāni keśāṃ lūnāṃ dakṣiṇenādṛśāsi /",
    "S04bsu022_u:lal_14.29_1": "kṣipraṃ gope kleśajālaṃ chinitvā dṛṣṭījālaṃ uddharī saṃskṛtātaḥ //",
    "S04bsu022_u:lal_14.30_0": "yatte dṛṣṭau candrasūryau patantau dṛṣṭā nakṣatrā jyotiṣā nīpatantaḥ /",
    "S04bsu022_u:lal_14.30_1": "kṣipraṃ gope kleśaśatrū nihatvā pūjyā loke bhāvinī tvaṃ praśasyā //",
    "S04bsu022_u:lal_14.31_0": "yatte dṛṣṭā muktahāraṃ viśīrṇaṃ nagnaṃ bhagnaṃ sarvakāyādṛśāsi /",
    "S04bsu022_u:lal_14.31_1": "kṣipraṃ gope istrikāyaṃ jahitvā puruṣastvaṃ vai bheṣyase nocireṇa //",
    "S04bsu022_u:lal_14.32_0": "yatte dṛṣṭaṃ mañcakaṃ chinnapādaṃ chatre daṇḍaṃ ratnacitraṃ prabhagnam /",
    "S04bsu022_u:lal_14.32_1": "kṣipraṃ gope ogha catvāri tīrtvā māṃ draṣṭāsī ekachatraṃ triloke //",
    "S04bsu022_u:lal_14.33_0": "yatte dṛṣṭā bhūṣaṇā uhyamānā cūḍā vastrā mahya mañce 'dṛśāsi /",
    "S04bsu022_u:lal_14.33_1": "kṣipraṃ gope lakṣaṇairbhūṣitāṅgaṃ māṃ saṃpaśyī sarvalokaiḥ stuvantam //",
    "S04bsu022_u:lal_14.34_0": "yatte dṛṣṭā dīpakoṭīśatāni nagarānniṣkrāntā tatpuraṃ cāndhakāram /",
    "S04bsu022_u:lal_14.34_1": "kṣipraṃ gope mohavidyāndhakāre prajñāloke kurvamī sarvalokam //",
    "S04bsu022_u:lal_14.35_0": "yatte dṛṣṭaṃ muktahāraṃ prabhagnaṃ chinnaṃ caiva svarṇasūtraṃ vicitram /",
    "S04bsu022_u:lal_14.35_1": "kṣipraṃ gope kleśajālaṃ chinitvā saṃjñā sūtraṃ uddharī saṃskṛtātaḥ //",
    "S04bsu022_u:lal_14.36_0": "yatte gope cittikāraṃ karoṣī nityaṃ pūjāṃ gauraveṇottamena /",
    "S04bsu022_u:lal_14.36_1": "nāstī tubhyaṃ durgatī naiva śokaḥ kṣipraṃ bhohī prītiprāmodyalabdhā //",
    "S04bsu022_u:lal_14.37_0": "pūrve mahyaṃ dānu dattaṃ praṇītaṃ śīlaṃ cīrṇaṃ bhāvitā nityakṣānti /",
    "S04bsu022_u:lal_14.37_1": "tasmānmahyaṃ ye prasādaṃ labhante sarve bhontī prītiprāmodyalābhāḥ //",
    "S04bsu022_u:lal_14.38_0": "kalpā koṭī saṃskṛtā me anantā bodhīmārgo śodhito me praṇītaḥ /",
    "S04bsu022_u:lal_14.38_1": "tasmānmahyaṃ ye prasādaṃ karonti sarve chinnā teṣu trīṇyapyapāyāḥ //",
    "S04bsu022_u:lal_14.39_0": "harṣaṃ vindā mā ca khedaṃ janehi tuṣṭiṃ vindā saṃjanehī ca prītim /",
    "S04bsu022_u:lal_14.39_1": "kṣipraṃ bheṣye prītiprāmodyalābhī sehī gope bhadrakā te nimittā //",
    "S04bsu022_u:427_0": "so puṇyatejabharito siritejagarbho pūrve nimittasupine imi adṛśāsi /",
    "S04bsu022_u:lal_14.40_0": "so puṇyatejabharito siritejagarbho pūrve nimittasupine imi adṛśāsi /",
    "S04bsu022_u:lal_14.40_1": "[Vaidya_143]",
    "S04bsu022_u:lal_14.40_2": "ye bhonti pūrvaśubhakarmasamuccayānāṃ naiṣkramyakālasamaye narapuṃgavānām //",
    "S04bsu022_u:lal_14.41_0": "so adṛśāsi ca karāccaraṇāddhatānā mahasāgarebhi catubhirjala lolayantā /",
    "S04bsu022_u:lal_14.41_1": "sarvāmimāṃ vasumatīṃ śayanaṃ vicitraṃ meruṃ ca parvatavaraṃ śirasopadhānam //",
    "S04bsu022_u:lal_14.42_0": "ābhā pramukta supine tada adṛśāsi loke vilokitu mahātamasāndhakāram /",
    "S04bsu022_u:lal_14.42_1": "chatrodgataṃ dharaṇiye spharate trilokaṃ ābhāya spṛṣṭa vinipātadukhā praśāntā //",
    "S04bsu022_u:lal_14.43_0": "kṛṣṇā śubhā caturi prāṇaka pāda lekhī catuvarṇa etva śakunādbhuta ekavarṇāḥ /",
    "S04bsu022_u:lal_14.43_1": "mīḍhaṃgirī paramahīna jugupsanīyā abhibhūya caṃkramati tatra ca nopalipto //",
    "S04bsu022_u:lal_14.44_0": "bhūyo 'dṛśī supini nadya jalaprapūrṇā bahusattvakoṭinayutāni ca uhyamānā /",
    "S04bsu022_u:lal_14.44_1": "so nāva kṛtva prataritva parāṃ pratārya sthāpeti so sthalavare abhaye aśoke //",
    "S04bsu022_u:lal_14.45_0": "bhūyo 'dṛśāti bahu ātura rogaspṛṣṭāṃ ārogyatejarahitāṃ balaviprahīnāṃ /",
    "S04bsu022_u:lal_14.45_1": "so vaidya bhūtva bahu oṣadha saṃprayacchā moceti sattvanayutāṃ bahurogaspṛṣṭāṃ //",
    "S04bsu022_u:lal_14.46_0": "siṃhāsane va hi niṣaṇṇa sumerupṛṣṭhe śiṣyāṃ kṛtāñjalipuṭānamarānnamantāṃ /",
    "S04bsu022_u:lal_14.46_1": "saṃgrāmamadhyi jayu adṛśi ātmanaśca ānandaśabdamamarāṃ gagane bruvantaḥ //",
    "S04bsu022_u:lal_14.47_0": "evaṃvidhā supini adṛśi bodhisattvo maṅgalya śobhanavratasya ca pāripūrim /",
    "S04bsu022_u:lal_14.47_1": "yāṃ śrutva devamanujā abhavanprahṛṣṭā na cirādbhaviṣyati ayaṃ naradevadevaḥ //",
    "S04bsu022_u:428_0": "iti //",
    "S04bsu022_u:429_0": "iti śrīlalitavistare svapnaparivarto nāma caturdaśo 'dhyāyaḥ //",
    "S04bsu022_u:431_0": "START Parivarta 15",
    "S04bsu022_u:432_0": "[Vaidya_144]",
    "S04bsu022_u:433_0": "abhiniṣkramaṇaparivartaḥ pañcadaśaḥ /",
    "S04bsu022_u:434_0": "atha khalu bhikṣavo bodhisattvasyaitadabhūt - ayuktametanmama syādakṛtajñatā ca yadahamaprativedya mahārājñaḥ śuddhodanasya ananujñātaśca pitrā niṣkrameyam /",
    "S04bsu022_u:434_1": "sa rātrau praśāntāyāṃ svakādupasthānaprāsādādavatīrya rājñaḥ śuddhodanasya prāsādatale pratiṣṭhito 'bhūt /",
    "S04bsu022_u:434_2": "pratiṣṭhitamātrasya ca punarbodhisattvasya sarvo 'sau prāsāda ābhayā sphuṭo 'bhūt /",
    "S04bsu022_u:434_3": "tatra rājā prativibuddhastāṃ prabhāmadrākṣīt /",
    "S04bsu022_u:434_4_0": "dṛṣṭvā ca punastvaritaṃ tvaritaṃ kāñcukiyamāmantrayāmāsa - kiṃ bhoḥ kāñcukīya sūryo 'bhyudgato yeneyaṃ prabhā virājate? kāñcukīya",
    "S04bsu022_u:434_4_1": "āha - adyāpi tāvadeva rajanyā upārdhaṃ nātikrāntam /",
    "S04bsu022_u:lal_15.1_0": "sūryaprabhāya bhavate drumakuḍyachāyā saṃtāpayāti ca tanuṃ prakaroti dharmam /",
    "S04bsu022_u:lal_15.1_1": "haṃsā mayūraśukakokilacakravākāḥ pratyūṣakālasamaye svarutāṃ ravanti //",
    "S04bsu022_u:lal_15.2_0": "ābhā iyaṃ tu naradeva sukhā manojñā prahlādanī śubhakarī na karoti dāham /",
    "S04bsu022_u:lal_15.2_1": "kuḍyā ca vṛkṣa abhibhūya na cāsti chāyā niḥsaṃśayaṃ guṇadharo iha adya prāptaḥ //",
    "S04bsu022_u:lal_15.3_0": "so prekṣate daśadiśo nṛpatī viṣaṇṇo dṛṣṭaśca so kamalalocana śuddhasattvaḥ /",
    "S04bsu022_u:lal_15.3_1": "so 'bhyutthituṃ śayani icchati na prabhoti pitṛgauravaṃ janayate varaśuddhabuddhiḥ //",
    "S04bsu022_u:lal_15.4_0": "so ca sthihitva purato nṛpatiṃ avocat mā bhūyu vighna prakarohi ma caiva khedam /",
    "S04bsu022_u:lal_15.4_1": "naiṣkramyakālasamayo mama deva yukto hanta kṣamasva nṛpate sajanaḥ sarāṣṭraḥ //",
    "S04bsu022_u:lal_15.5_0": "taṃ aśrupūrṇanayano nṛpatī babhāṣe kiṃcitprayojanu bhavedvinivartane te /",
    "S04bsu022_u:lal_15.5_1": "kiṃ yācase mama varaṃ vada sarva dāsye anugṛhṇa rājakulu māṃ ca idaṃ ca rāṣṭram //",
    "S04bsu022_u:lal_15.6_0": "tada bodhisattva avacī madhurapralāpī icchāmi deva caturo vara tān mi dehi /",
    "S04bsu022_u:lal_15.6_1": "yadi śakyase daditu mahya vase ti tatra tad drakṣyase sada gṛhe na ca niṣkramiṣye //",
    "S04bsu022_u:lal_15.6_2": "icchāmi deva jara mahya na ākrameyyā",
    "S04bsu022_u:lal_15.6_3": "śubhavarṇa yauvanasthito bhavi nityakālam /",
    "S04bsu022_u:lal_15.6_4": "ārogyaprāptu bhavi no ca bhaveta vyādhiḥ",
    "S04bsu022_u:lal_15.6_5": "amitāyuṣaśca bhavi no ca bhaveta mṛtyuḥ (saṃpattitaśca vipulā nu bhavedvipattiḥ) //",
    "S04bsu022_u:lal_15.8_0": "rājā śruṇitva vacanaṃ paramaṃ dukhārto asthānu yācasi kumāra na me 'tra śaktiḥ /",
    "S04bsu022_u:lal_15.8_1": "jaravyādhimṛtyubhayataśca vipattitaśca kalpasthitīya ṛṣayo 'pi na jātu muktāḥ //",
    "S04bsu022_u:lal_15.9_0": "yadidāni deva caturo vara no dadāsi jaravyādhimṛtyubhayataśca vipattitaśca /",
    "S04bsu022_u:lal_15.9_1": "hanta śṛṇuṣva nṛpate aparaṃ varaikaṃ asmāccyutasya pratisaṃdhi na me bhaveyā //",
    "S04bsu022_u:lal_15.10_0": "śrutvaiva cema vacanaṃ narapuṃgavasya tṛṣṇā tanuṃ ca kari chindati putrasneham /",
    "S04bsu022_u:lal_15.10_1": "anumodamī hitakarā jagati pramokṣaṃ abhiprāyu tubhya paripūryatu yanmataṃ te //",
    "S04bsu022_u:435_0": "atha khalu bhikṣavo bodhisattvaḥ pratikramya svake prāsāde 'bhiruhya śayane niṣasāda /",
    "S04bsu022_u:435_1": "na cāsya kaścidgamanaṃ vā āgamanaṃ vā saṃjānīte sma /",
    "S04bsu022_u:436_0": "iti hi bhikṣavo rājā śuddhodanastasyā rātryā atyayena sarvaṃ śākyagaṇaṃ saṃnipātyaināṃ prakṛtimārocayati sma - abhiniṣkramiṣyati kumāraḥ /",
    "S04bsu022_u:436_1": "tatkiṃ kariṣyāmaḥ? śākyā āhuḥ - rakṣāṃ deva kariṣyāmaḥ /",
    "S04bsu022_u:436_2": "tatkasmāt? ayaṃ ca mahāñśākyagaṇaḥ,",
    "S04bsu022_u:436_3": "sa caikākī / tatkā tasya śaktirasti balādabhiniṣkramitum?",
    "S04bsu022_u:437_0_0": "tatra taiḥ śākyai rājñā śuddhodanena ca pañca śākyakumāraśatāni kṛtāstrāṇi kṛtayogyāni iṣvastraśikṣitāni mahānagnabalopetāni",
    "S04bsu022_u:437_0_1": "pūrve nagaradvāre sthāpitānyabhūvan bodhisattvasya rakṣaṇārtham /",
    "S04bsu022_u:437_1": "ekaikaśca śākyakumāraḥ pañcarathaśataparivāraḥ,",
    "S04bsu022_u:437_2": "ekaikaṃ ca rathaṃ pañcapattiśataparivāraṃ sthāpitamabhūt [Vaidya_146] bodhisattvasya rakṣaṇārtham /",
    "S04bsu022_u:437_3": "evaṃ dakṣiṇe paścime uttare nagaradvāre pañca pañca śākyakumāraśatāni kṛtāstrāṇi kṛtayogyāni iṣvastraśikṣitāni mahānagnabalopetāni /",
    "S04bsu022_u:437_4": "ekaikaśca śākyakumāraḥ pañcarathaśataparivāraḥ,",
    "S04bsu022_u:437_5": "ekaikaṃ ca rathaṃ pañcapattiśataparivāraṃ sthāpitamabhūta bodhisattvasya rakṣārtham /",
    "S04bsu022_u:437_6": "mahallakamahallikāśca śākyāḥ sarvacatvaraśṛṅgāṭakapūgarathyāsvārakṣārthaṃ sthitā abhavan /",
    "S04bsu022_u:437_7": "rājā ca śuddhodanaḥ pañcabhiḥ śākyakumāraśataiḥ sārdhaṃ parivṛtaḥ puraskṛtaḥ svake gṛhadvāre hayeṣu ca gajeṣu ca samabhiruhya jāgarti sma /",
    "S04bsu022_u:437_8": "mahāprajāpatī ca gotamī ceṭīvargamāmantrayate sma -",
    "S04bsu022_u:lal_15.11_0": "jvāletha dīpa vimalāṃ dhvajāgri maṇiratna sarvi sthāpethā /",
    "S04bsu022_u:lal_15.11_1": "olambayātha hārāṃ prabhāṃ kuruta sarvi gehesmin //",
    "S04bsu022_u:lal_15.12_0": "saṃgīti yojayethā jāgaratha atandritā imāṃ rajanīm /",
    "S04bsu022_u:lal_15.12_1": "pratirakṣathā kumāraṃ yathā avidito na gaccheyā //",
    "S04bsu022_u:lal_15.13_0": "varmitakalāpahastā asidhanuśaraśaktitomaragṛhītāḥ /",
    "S04bsu022_u:lal_15.13_1": "priyatanayarakṣaṇārthaṃ karotha sarve mahāyatnam //",
    "S04bsu022_u:lal_15.14_0": "dvārāṃ pithetha sarvāṃ suyantritāṃ nirgaḍāṃ dṛḍhakapāṭāṃ /",
    "S04bsu022_u:lal_15.14_1": "muñcatha mā ca akāle mā agrasattva itu na vrajeyā //",
    "S04bsu022_u:lal_15.15_0": "maṇihāramuktahārāṃ mukhapuṣpake ardhacandra saśṛṅkhalāḥ /",
    "S04bsu022_u:lal_15.15_1": "mekhalakarṇikamudrika sunibaddhāṃ nūpurāṃ kuruta //",
    "S04bsu022_u:lal_15.16_0": "yadi sahasa niṣkrameyā naramaruhita mattavāraṇavicārī /",
    "S04bsu022_u:lal_15.16_1": "tatha tatha parākramathā yathā vighātaṃ na vindeyā //",
    "S04bsu022_u:lal_15.17_0": "yā nāri śaktidhārī śayanaṃ parivārayantu vimalasya /",
    "S04bsu022_u:lal_15.17_1": "ma ca bhavatha middhavihatāḥ pataṃga iva rakṣathā netraiḥ //",
    "S04bsu022_u:lal_15.18_0": "chādetha ratanajālai idaṃ gṛhaṃ pārthivasya rakṣārtham /",
    "S04bsu022_u:lal_15.18_1": "veṇūravāṃśca ravathā imāṃ rajani rakṣathā virajām //",
    "S04bsu022_u:lal_15.19_0": "anyonya bodhayethā ma vasayathā rakṣathā imāṃ rajanīm /",
    "S04bsu022_u:lal_15.19_1": "mā hu abhiniṣkramethā vijahya rāṣṭraṃ ca rājyaṃ ca //",
    "S04bsu022_u:lal_15.20_0": "etasya nirgatasyā rājakulaṃ sarvimaṃ nirabhiramyam /",
    "S04bsu022_u:lal_15.20_1": "ucchinnaśca bhaveyā pārthivavaṃśaściranubaddhaḥ // Lal_15.iti",
    "S04bsu022_u:438_0_0": "atha khalu bhikṣavo 'ṣṭāviṃśatimahāyakṣasenāpatayaḥ pāñcikayajñasenāpatipūrvaṃgamāni ca pañcahāritīputraśatānyekasmin saṃnipātyaivaṃ",
    "S04bsu022_u:438_0_1": "mataṃ vicārayanti sma - adya mārṣā bodhisattvo 'bhiniṣkramiṣyati /",
    "S04bsu022_u:438_1": "tasya yuṣmābhiḥ pūjākarmaṇe autsukyamāpattavyam /",
    "S04bsu022_u:439_0": "[Vaidya_147]",
    "S04bsu022_u:439_1": "catvāraśca mahārājāno alakavatīṃ rājadhānīṃ praviśya tāṃ mahatīṃ yakṣaparṣadamāmantrayate sma - adya mārṣā bodhisattvo 'bhiniṣkramiṣyati /",
    "S04bsu022_u:439_2": "sa yuṣmābhirha yavaracaraṇaparigṛhīto niṣkrāmayitavyaḥ /",
    "S04bsu022_u:lal_15.21_0": "vajradṛḍha abhedya nārāyaṇo ātmabhāvo guru vīryabalaupetu so 'kampito sarvasattvottamaḥ /",
    "S04bsu022_u:lal_15.21_1": "girivara mahameru utpāṭya śakyaṃ nabhe dhārituṃ kenacit na tu jinaguṇameru śailairguruḥ puṇyajñānāśritaḥ śakya netuṃ kvacit /",
    "S04bsu022_u:440_0": "vaiśravaṇa āha -",
    "S04bsu022_u:lal_15.22_0": "ye mānagarvita narā guru teṣu śāstā ye premagauravasthitā laghu te vijāni /",
    "S04bsu022_u:lal_15.22_1": "adhyāśayena abhiyujyatha gauraveṇa laghu taṃ hi vetsyatha khagā iva tūlapeśim //",
    "S04bsu022_u:lal_15.23_0": "ahaṃ ca purato yāsye yūyaṃ ca vahathā hayam /",
    "S04bsu022_u:lal_15.23_1": "naiṣkramye bodhisattvasya puṇyamārjayāmo bahum //",
    "S04bsu022_u:441_0": "atha khalu bhikṣavaḥ śakro devānāmindro devāṃstrāyatriṃśānāmantrayate sma - adya mārṣā bodhisattvo 'bhiniṣkramiṣyati /",
    "S04bsu022_u:441_1": "tatra yuṣmābhiḥ sarvaiḥ pūjākarmaṇe autsukyena bhavitavyam /",
    "S04bsu022_u:442_0": "tatra śāntamatirnāma devaputraḥ sa evamāha - ahaṃ tāvatkapilavastuni mahānagare sarvastrīpuruṣadārakadārikāṇāṃ prasvāpanaṃ kariṣyāmi /",
    "S04bsu022_u:443_0": "lalitavyūho nāma devaputraḥ sa evamāha - ahamapi sarvahayagajakharoṣṭragomahiṣastrīpuruṣadārakadārikāṇāṃ śabdamantardhāpayiṣyāmi /",
    "S04bsu022_u:444_0_0": "vyūhamatirnāma devaputraḥ sa evamāha - ahaṃ gaganatale saptarathavistārapramāṇaṃ ratnavedikāparivṛtaṃ sūryakāntamaṇiratnaprabhojjvalitamuchritachatradhvajapatākaṃ",
    "S04bsu022_u:444_0_1": "nānāpuṣpābhikīrṇaṃ nānāgandhaghaṭikānidhūpitaṃ mārgavyūhaṃ kariṣyāmi,",
    "S04bsu022_u:444_1": "yena mārgeṇa bodhisattvo 'bhiniṣkramiṣyati /",
    "S04bsu022_u:445_0": "airāvaṇo nāma nāgarājā sa evamāha - ahamapi ca svasyāṃ śuṇḍāyāṃ dvātriṃśadyojanapramāṇaṃ kūṭāgāraṃ māpayiṣyāmi /",
    "S04bsu022_u:445_1": "yatrāpsaraso 'bhiruhya tūryasaṃgītisaṃprabhaṇitena mahatā gītavāditena bodhisattvasyopasthānaparicaryāṃ kurvantyo gamiṣyanti /",
    "S04bsu022_u:446_0": "svayaṃ ca śakro devānāmindra evamāha - ahaṃ dvārāṇi vivariṣyāmi / mārgaṃ ca saṃdarśayāmi /",
    "S04bsu022_u:447_0": "dharmacārī devaputra āha - ahaṃ vikṛtamantaḥpuramupadarśayiṣyāmi /",
    "S04bsu022_u:448_0": "saṃcodako devaputra āha - ahaṃ bodhisattvaṃ śayanādutthāpayiṣyāmi /",
    "S04bsu022_u:449_0": "[Vaidya_148]",
    "S04bsu022_u:449_1_0": "tatra varuṇaśca nāma nāgarājo manasvī ca nāgarājaḥ sāgaraśca nāgarājo 'navataptaśca nāgarājo nandopanandau nāgarājāvevamāhuḥ",
    "S04bsu022_u:449_1_1": "- vayamapi bodhisattvasya pūjākarmaṇe kālānusārimeghamabhinirmāya uragasāracandanacūrṇavarṣamabhivarṣayiṣyāmaḥ /",
    "S04bsu022_u:450_0": "iti hi bhikṣavo devanāgayakṣagandharvaiścāyamevaṃrūpo niścayābhiprāyaścintito 'bhūd vyavasitaśca /",
    "S04bsu022_u:450_1_0": "bodhisattvasyaivaṃ dharmacintānupraviṣṭasya saṃgītiprāsādeṣu sukhaśayanagatasya antaḥpuramadhyagatasya pūrvabuddhacarita",
    "S04bsu022_u:450_1_1": "vicintayataḥ sarvasattvahitamanucintayataścatvāri pūrvapraṇidhānapadānyāmukhībhavanti sma /",
    "S04bsu022_u:450_2_0": "katamāni catvāri? pūrvaṃ mayā svayaṃbhuvāmādhipateyatāmabhilaṣatā sarvajñatāṃ prārthayamānenaivaṃ saṃnāhaḥ saṃnaddho 'bhūt",
    "S04bsu022_u:450_2_1": "- sattvān duḥkhitān dṛṣṭā aho batāhaṃ saṃsāramahācārakabandhanaprakṣiptasya lokasaṃniveśasya saṃsāracārakaṃ bhittvā bandhanapramokṣaśabdaṃ",
    "S04bsu022_u:450_2_2": "codīrayeyaṃ tṛṣṇayā sanigaḍagāḍhabandhanabaddhāṃśca sattvān pramocayeyam /",
    "S04bsu022_u:450_3": "idaṃ prathamaṃ pūrvapraṇidhānapadamāmukhībhavati sma /",
    "S04bsu022_u:451_0": "aho batāhaṃ saṃsāramahāvidyāndhakāragahanaprakṣiptasya lokasyājñānapaṭalatimirāvṛtanayanasya prajñācakṣurvirahitasyāvidyāmohāndhakārasya mahāntaṃ dharmālokaṃ kuryām /",
    "S04bsu022_u:451_1": "jñānapradīpaṃ copasaṃhareyam /",
    "S04bsu022_u:451_2": "trivimokṣasukhajñānavatauṣadhisaṃprayogeṇa copāyaprajñājñānasaṃprayuktena sarvāvidyāndhakāratamohataṃ mahattimirapaṭalakāluṣyamapanīya prajñācakṣurviśodhayeyam /",
    "S04bsu022_u:451_3": "idaṃ dvitīyaṃ pūrvapraṇidhānapadamāmukhībhavati sma /",
    "S04bsu022_u:452_0_0": "aho batāhaṃ mānadhvajocchritasya lokasyāhaṃkāramamakārābhiniviṣṭasyātmanīyagrāhānugamānasasya saṃjñācittadṛṣṭiviparyāsaviparyastasyāsaṃgrahagṛhītasyāryamārgopadeśenāsmimānadhvajaprapātanaṃ",
    "S04bsu022_u:452_0_1": "kuryām /",
    "S04bsu022_u:452_1": "itīdaṃ tṛtīyaṃ pūrvapraṇidhānapadamāmukhībhavati sma /",
    "S04bsu022_u:453_0_0": "aho batāhaṃ vyupaśāntasya lokasya tandrākulajātasya guṇāvaguṇṭhitabhūtasyājavaṃjavasamāpannasyāsmāllokāt paraṃ lokaṃ paralokādimaṃ",
    "S04bsu022_u:453_0_1": "lokaṃ saṃghāvataḥ saṃsarataḥ saṃsārādabhinivṛttasyālātacakrasamārūḍhasyopaśamikaṃ prajñātṛptikaraṃ dharmaṃ saṃprakāśayeyam /",
    "S04bsu022_u:453_1": "itīdaṃ caturthaṃ pūrvapraṇidhānapadamāmukhībhavati sma /",
    "S04bsu022_u:453_2": "imāni catvāri pūrvapraṇidhānapadānyāmukhībhavanti sma /",
    "S04bsu022_u:454_0": "tasmiṃśca kṣaṇe dharmacāriṇā devaputreṇa śuddhāvāsakāyikaiśca devaputrairvikṛtavigalitamantaḥ - puramupadarśitamabhūt /",
    "S04bsu022_u:454_1": "visaṃsthitaṃ bībhatsarūpamupadarśya ca gaganatalasthāste bodhisattvaṃ gāthābhiradhyabhāṣanta -",
    "S04bsu022_u:lal_15.24_0": "athābruvan devasutā maharddhayo vibuddhapadmāyatalocanaṃ tam /",
    "S04bsu022_u:lal_15.24_1": "kathaṃ tavāsminnupajāyate ratiḥ śmaśānamadhye samavasthitasya //",
    "S04bsu022_u:455_0": "saṃcoditaḥ so 'tha sureśvarebhiḥ nirīkṣate 'ntaḥpura taṃ muhūrtam /",
    "S04bsu022_u:lal_15.25_0": "saṃcoditaḥ so 'tha sureśvarebhiḥ nirīkṣate 'ntaḥpura taṃ muhūrtam /",
    "S04bsu022_u:lal_15.25_1": "[Vaidya_149]",
    "S04bsu022_u:lal_15.25_2": "saṃpreṣate paśyati tāṃ bibhatsāṃ śmaśānamadhye vasito 'smi bhūtam //",
    "S04bsu022_u:456_0": "adrākṣīt khalvapi bodhisattvaḥ sarvāvantaṃ nārīgaṇam /",
    "S04bsu022_u:456_1_0": "vyavalokayan paśyati / tatra kāścidvayapakṛṣṭavastrāḥ kāścidvidhūtakeśyaḥ kāścidvikīrṇābharaṇāḥ kāścidvibhraṣṭamukuṭāḥ kāścidvihatairaṃsaiḥ",
    "S04bsu022_u:456_1_1": "kāścidvigopitagātryaḥ kāścidvisaṃsthitamukhāḥ kāścidviparivartitanayanāḥ kāścitprasravantī lālābhiḥ kāścicchvasantyaḥ kāścitprahasantyaḥ",
    "S04bsu022_u:456_1_2": "kāścitkāśantyaḥ kāścitpralapantyaḥ kāściddantān kaṭakaṭāyantyaḥ kāścidvivarṇavadanāḥ kāścidvisaṃsthitarūpāḥ kāścitpralambitabāhavaḥ",
    "S04bsu022_u:456_1_3": "kāścidvikṣiptacaraṇāḥ kāściduddhāṭitaśīrṣāḥ kāścidavaguṇṭhitaśīrṣāḥ kāścidviparivartitamukhamaṇḍalāḥ kāścitpradhvastaśarīrāḥ",
    "S04bsu022_u:456_1_4": "kāścidvibhugnagātryaḥ kāścinnikubjāḥ khurakhurāyamāṇāḥ kāścinmṛdaṅgamupaguhya parivartitaśīrṣaśarīrāḥ kāścidvīṇāvallakyādyaparibaddhapāṇayaḥ",
    "S04bsu022_u:456_1_5": "kāścidveṇuṃ dantaiḥ kaṭakaṭāyantyaḥ kāścitkimpalanakulasaṃpatāḍāpakarṣitavādyabhāṇḍāḥ kāścinnimeṣonmeṣaparivṛttanayanāḥ kāścidvivṛtāsyāḥ /",
    "S04bsu022_u:456_2": "evaṃ tadvikṛtaṃ dharaṇītalagatamantaḥpuraṃ nirīkṣamāṇo bodhisattvaḥ śmaśānasaṃjñāmutpādayati sma /",
    "S04bsu022_u:457_0": "tatredamucyate -",
    "S04bsu022_u:lal_15.26_0": "tāṃ dṛṣṭva udvigna sa lokanāthaḥ karuṇaṃ viniśvasya idaṃ jagāda /",
    "S04bsu022_u:lal_15.26_1": "aho batā kṛcchragatā vrajeyaṃ kathaṃ ratiṃ vindati rākṣasīgaṇe //",
    "S04bsu022_u:lal_15.27_0": "atimohatamāvṛta durmati kāmaguṇairniguṇairguṇasaṃjñinaḥ /",
    "S04bsu022_u:lal_15.27_1": "vihaga pañjaramadhyagatā yathā na hi labhanti kadāci viniḥsṛtim //",
    "S04bsu022_u:458_0": "atha bodhasattvo 'nena punarapi dharmālokamukhenāntaḥpuraṃ pratyavekṣamāṇo mahākaruṇāparidevitena sattvān paridevate sma - iha te bālā hanyante āghātana iva vadhyāḥ /",
    "S04bsu022_u:458_1": "iha te bālā rajyante citraghaṭeṣvivāmedhyaparipūrṇeṣvavidvāṃsaḥ /",
    "S04bsu022_u:458_2": "iha te bālā majjanti gajā iva vārimadhye /",
    "S04bsu022_u:458_3": "iha te bālā rudhyante caurā iva cārakamadhye /",
    "S04bsu022_u:458_4": "iha te bālā abhiratā varāhā ivāśucimadhye /",
    "S04bsu022_u:458_5": "iha te bālā adhyavasitāḥ kukkurā ivāsthikaraṅkamadhye /",
    "S04bsu022_u:458_6": "iha te bālāḥ prapatitā dīpaśikhāsviva pataṃgāḥ /",
    "S04bsu022_u:458_7": "iha te bālā badhyante kapaya iva lepena /",
    "S04bsu022_u:458_8": "iha te bālāḥ paridahyante jālotkṣiptā iva jalajāḥ /",
    "S04bsu022_u:458_9": "iha te bālāḥ parikrūḍyante sūnākāṣṭheṣvivorabhrāḥ /",
    "S04bsu022_u:458_10": "iha te bālā avasajjante kilbiṣakāriṇa iva śūlāgre /",
    "S04bsu022_u:458_11": "iha te bālāḥ saṃsīdanti jīrṇagajā iva paṅke /",
    "S04bsu022_u:458_12": "iha te bālā vipadyante bhinnayānapātra iva mahāsamudre /",
    "S04bsu022_u:458_13": "iha te bālāḥ prapatante mahāprapāta iva jātyandhāḥ /",
    "S04bsu022_u:458_14": "iha te bālāḥ paryādānaṃ gacchanti pātālasaṃdhigatamiva vāri /",
    "S04bsu022_u:458_15": "iha te bālā dhūmāyante kalpasaṃkṣaya iva mahāpṛthivī /",
    "S04bsu022_u:458_16": "ābhirbālā bhrāmyante kumbhakārakacakramivāviddham /",
    "S04bsu022_u:458_17": "iha te bālāḥ paribhramanti śailāntargatā [Vaidya_150] iva jātyandhāḥ /",
    "S04bsu022_u:458_18": "iha te bālā viparivartante kurkurā iva śardūlabaddhāḥ /",
    "S04bsu022_u:458_19": "iha te bālā mlāyante grīṣmakāla iva tṛṇavanaspatayaḥ /",
    "S04bsu022_u:458_20": "iha te bālāḥ parihīyante śaśīva kṛṣṇapakṣe /",
    "S04bsu022_u:458_21": "ābhirbālā bhakṣyante garuḍeneva pannagāḥ /",
    "S04bsu022_u:458_22": "ābhirbālā grasyante mahāmakareṇeva potaḥ /",
    "S04bsu022_u:458_23": "ābhirbālā lupyante corasaṃgheneva sārthaḥ /",
    "S04bsu022_u:458_24": "ābhirbālā bhidyante māruteneva śālāḥ /",
    "S04bsu022_u:458_25": "ābhirbālā hanyante dṛṣṭīviṣairiva jantavaḥ /",
    "S04bsu022_u:458_26": "āsvādasaṃjñino bālāḥ kṣaṇyante madhudigdhābhiriva kṣuradhārābhirbālajātīyāḥ /",
    "S04bsu022_u:458_27": "ābhirbālā uhyante dāruskandhā iva jalaughaiḥ /",
    "S04bsu022_u:458_28": "ābhirbālāḥ krīḍanti dārakā iva svamūtrapurīṣaiḥ /",
    "S04bsu022_u:458_29": "ābhirbālā āvartyante 'ṅkuśeneva gajāḥ /",
    "S04bsu022_u:458_30": "ābhirbālā badhyante dhūrtakairiva bālajātīyāḥ /",
    "S04bsu022_u:458_31": "iha te bālāḥ kuśalamūlāni kṣapayanti dyatābhiratā iva dhanam /",
    "S04bsu022_u:458_32": "ābhirbālā bhakṣyante rākṣasībhiriva vaṇijāḥ /",
    "S04bsu022_u:458_33_0": "ityebhirdvātriṃśatākārairbodhisattvo 'ntaḥpuraṃ paritulayitvā kāye 'śubhasaṃjñāṃ vicārayan pratikūlasaṃjñāmupasaṃharan jugupsasaṃjñāmutpādayan",
    "S04bsu022_u:458_33_1": "svakāyaṃ prativibhāvayan kāyasyādīnavaṃ saṃpaśyan kāyātkāyābhiniveśamuccārayan śubhasaṃjñāṃ vibhāvayan aśubhasaṃjñāmavakrāmayan",
    "S04bsu022_u:458_33_2": "adhaḥ pādatalābhyāṃ yāvadūrdhvaṃ mastakaparyantaṃ paśyati sma aśucisamutthitamaśucisaṃbhavamaśucisravaṃ nityam /",
    "S04bsu022_u:458_34": "tasyāṃ ca velāyāmimāṃ gāthāmabhāṣata -",
    "S04bsu022_u:458_35": "karmakṣetraruhaṃ tṛṣāsalilajaṃ satkāyasaṃjñīkṛtaṃ",
    "S04bsu022_u:458_36": "aśrusvedakaphārdramūtravikṛtaṃ śoṇītabindvākulam /",
    "S04bsu022_u:458_37": "bastīpūyavasāsamastakarasaiḥ pūrṇaṃ tathā kilbiṣaiḥ",
    "S04bsu022_u:458_38": "nityaprasravitaṃ hyamedhya sakalaṃ durgandha nānāvidham //",
    "S04bsu022_u:459_0": "asthīdantasakeśaromavikṛtaṃ carmāvṛtaṃ lomaśaṃ",
    "S04bsu022_u:459_1": "antaḥplīhayakṛdvapoṣṇarasanairebhiścitaṃ durbalaiḥ /",
    "S04bsu022_u:459_2": "majjāsnāyunibaddhayantrasadṛśaṃ māṃsena śobhīkṛtaṃ",
    "S04bsu022_u:459_3": "nānāvyādhiprakīrṇaśokakalilaṃ kṣuttarṣasaṃpīḍitam /",
    "S04bsu022_u:459_4": "jantūnāṃ nilayaṃ anekasuṣiraṃ mṛtyuṃ jarāṃ cāśritaṃ",
    "S04bsu022_u:459_5": "dṛṣṭvā ko hi vicakṣaṇo ripunibhaṃ manye śarīraṃ svakam //",
    "S04bsu022_u:460_0": "evaṃ ca bodhisattvaḥ kāye kāyānugatayā smṛtyā viharati sma //",
    "S04bsu022_u:461_0": "gaganatalagatāśca devaputrā dharmacāriṇaṃ devaputramevamāhuḥ - kimidaṃ mārṣāḥ? siddhārtho vilambate 'ntaḥpuraṃ cāvalokayati sma /",
    "S04bsu022_u:461_1": "taṃ codaparśayati cittaṃ codvejayati /",
    "S04bsu022_u:461_2": "bhūyaścakṣurniveśayati / athavā javajalanidhigambhīro 'yam,",
    "S04bsu022_u:461_3": "na śakyamasya pramāṇaṃ grahītum /",
    "S04bsu022_u:461_4": "athavā asaṅgasya mā khalu viṣaye sajjate manaḥ /",
    "S04bsu022_u:461_5": "mā khalvamarairasaṃcodito vismarati pūrvapratijñāmiti /",
    "S04bsu022_u:462_0": "[Vaidya_151]",
    "S04bsu022_u:462_1": "dharmacāryāha - kimevaṃ kathayata? nanu yūyamasya pratyakṣapūvemava bodhāya caratastathāvidhā niḥsaṅgatābhūt /",
    "S04bsu022_u:462_2": "naiṣkramyatyāge ca kimaṅga punaretarhi caramabhavāvasthitasya saṅgo bhaviṣyati?",
    "S04bsu022_u:463_0_0": "atha khalu bhikṣavo bodhisattvaḥ kṛtaniścayaḥ saṃvejitamānaso vyavasitabuddhiḥ salīlamavilambitaṃ paryaṅkādavatīrya saṅgītiprāsāde",
    "S04bsu022_u:463_0_1": "pūrvābhimukhaḥ sthitvā dakṣiṇena pāṇinā ratnajālikāmavanāmya prāsādakoṭīgato daśanakhakṛtakarapuṭo bhūtvā sarvabuddhān samanvāhṛtya",
    "S04bsu022_u:463_0_2": "sarvabuddhebhyaśca namaskāraṃ kṛtvā gaganatalamavalokayati sma /",
    "S04bsu022_u:463_1_0": "so 'drākṣīd gaganatalagatamamarādhipatiṃ daśaśatanayanaṃ devaśatasahasraparivṛtaṃ puṣpadhūpagandhamālyavilepanacūrṇacīvarachatradhvajapatākāvataṃsakaratna",
    "S04bsu022_u:463_1_1": "- hāradāmaparigṛhītamavanatakāyaṃ bodhisattvaṃ namasyamānaṃ sthitam /",
    "S04bsu022_u:463_2_0": "caturaśca lokapālān yakṣarākṣasagandharvabhujagagaṇasaṃparivṛtān saṃnaddhadṛḍhavarmitakavacitān asidhanuśaraśaktitomaratriśūlahastān",
    "S04bsu022_u:463_2_1": "salīlaṃ maṇimukuṭavilambitacūḍān bodhisattvaṃ namasyamānān sthitān paśyati sma /",
    "S04bsu022_u:463_3": "candrasūryāvati devaputrau vāmadakṣiṇayoḥ pārśvayoḥ sthitāvapaśyat /",
    "S04bsu022_u:463_4": "puṣyaśca nakṣatrādhipatirupasthito 'bhūt /",
    "S04bsu022_u:463_5": "ardharātriṃ ca samayaṃ saṃprāptam /",
    "S04bsu022_u:463_6": "dṛṣṭvā ca bodhisattvaśchandakamāmantrayate sma -",
    "S04bsu022_u:lal_15.30_0": "chandakā capalu mā vilambahe aśvarāja dada me alaṃkṛtam /",
    "S04bsu022_u:lal_15.30_1": "sarvasiddhi mama eti maṅgalā arthasiddhi dhruvamadya bheṣyate //",
    "S04bsu022_u:464_0": "atha chandaka idaṃ vacanaṃ śrutvā udvignamanā evamāha -",
    "S04bsu022_u:lal_15.31_0": "kva gamiṣyase vikasitabhrū kamaladala śubhalocana",
    "S04bsu022_u:lal_15.31_1": "nṛpasiṃha śaradindupūrṇa kumudaśaśāṅkamuditā //",
    "S04bsu022_u:465_0": "navanalinakomalavibuddhapadmavadanā",
    "S04bsu022_u:465_1": "hāṭakasudhāntaravitaruṇavimalaśaśiteja /",
    "S04bsu022_u:lal_15.32_0": "dhṛtahutārciragnimaṇividyutatprabhojjvalitatejo /",
    "S04bsu022_u:lal_15.32_1": "vāraṇamattalīlagajagāmi /",
    "S04bsu022_u:lal_15.32_2": "govṛṣamṛgendrahaṃsakrama sukramā sucaraṇā //",
    "S04bsu022_u:466_0": "bodhisattva āha -",
    "S04bsu022_u:lal_15.34_0": "chandaka yasya arthiṃ mayi pūrva tyakta karacaraṇanayana /",
    "S04bsu022_u:lal_15.34_1": "tatha uttamāṅga tanaya bhārya priyāśca rājyadhanakanakavasana /",
    "S04bsu022_u:lal_15.34_2": "ratnapūrṇa gaja turagānilajavavega vikramabalāḥ //",
    "S04bsu022_u:467_0": "[Vaidya_152]",
    "S04bsu022_u:467_1": "śīlu mi rakṣi kṣānti paribhāvi",
    "S04bsu022_u:467_2": "vīryabaladhyānaprajñānirataścāsmi bahukalpakoṭinayutā /",
    "S04bsu022_u:467_3": "kiṃ tu spṛśitva bodhiśivaśāntim",
    "S04bsu022_u:467_4": "jarāmaraṇapañjaraniraṣṭasattvaparimocanasya samayo 'dyupasthitu mama //",
    "S04bsu022_u:468_0": "chandaka āha - śrutaṃ mayā āryaputra yathā tvaṃ jātamātra eva naimittikānāṃ brāhmaṇānāmupanāmito darśanāya /",
    "S04bsu022_u:468_1": "taiścāsi rājñaḥ śuddhodanasyāgrato vyākṛtaḥ - deva vṛddhiste rājakulasya /",
    "S04bsu022_u:lal_15.36_0": "ayaṃ kumāraḥ śatapuṇyalakṣaṇo jātastavā ātmaja puṇyatejitaḥ /",
    "S04bsu022_u:lal_15.36_1": "ca cakravartī catudvīpaīśvaro bhaviṣyati saptadhanairupetaḥ //",
    "S04bsu022_u:lal_15.37_0": "sa cetpunarlokamavekṣya duḥkhitaṃ vijahyamāntaḥpuri niṣkramiṣyati /",
    "S04bsu022_u:lal_15.37_1": "avāpya bodhiṃ ajarāmaraṃ padaṃ tarpeṣyate dharmajalairimāṃ prajām //",
    "S04bsu022_u:469_0": "hanta āryaputra asti tāvadeva tadvyākaraṇaṃ nedaṃ nāsti /",
    "S04bsu022_u:469_1": "kiṃ tu śṛṇu tāvanmamārthakāmasya vacanam /",
    "S04bsu022_u:469_2": "āha - kimiti / aha - deva yasyārthe iha kecidanekavidhāni vratatapāṃsyārabhante 'jinajaṭāmakuṭacīvaravalkaladharā dīrghanakhakeśasmaśru ca,",
    "S04bsu022_u:469_3": "anekavidhāni kāyasyātāpanaparitāpanāni samutsahante /",
    "S04bsu022_u:469_4": "tīvraṃ ca vratatapamārabhante /",
    "S04bsu022_u:469_5": "kimiti? vayaṃ devamanuṣyasaṃpattiṃ pratilabhemahīti /",
    "S04bsu022_u:469_6": "sā ca saṃpattvayāryaputra pratilabdhā /",
    "S04bsu022_u:469_7": "idaṃ ca rājyamṛddhaṃ ca sphītaṃ ca kṣemaṃ subhikṣaṃ ramaṇīyamākīrṇabahujanamanuṣyam /",
    "S04bsu022_u:469_8": "imāni codyānāni varapravarāṇi nānāvidhapuṣpaphalamaṇḍitāni nānāśakunigaṇanikūjitāni /",
    "S04bsu022_u:469_9_0": "puṣkariṇyaścotpalapadmakumudapuṇḍarīkopaśobhitā haṃsamayūrakokilacakravākakroñcasārasanikūjitāḥ puṣpitasahakārāśokacampakakurabakatilakakeśarādinānādrumatīroparibaddhā",
    "S04bsu022_u:469_9_1": "nānāratnavṛkṣavāṭikāsamalaṃkṛtā aṣṭāpadavinibaddhā ratnavedikāparivṛtā ratnajālasaṃchannā yathartukālaparibhogā grīṣmavarṣāśaraddhemantasukhasaṃvāsāḥ /",
    "S04bsu022_u:469_10_0": "ime ca śaradabhranibhāḥ kailāsaparvatasadṛśā mahāprāsādā vaijayantasamā dharmasudharmakṣemasamā śokavigataprabhṛtayo vitardiniryūhatoraṇagavākṣaharmyakūṭāgāraprāsādatalasamalaṃkṛtā",
    "S04bsu022_u:469_10_1": "ratnakiṅkiṇījālasamīritāḥ /",
    "S04bsu022_u:469_11_0": "idaṃ cāryaputra antaḥpuraṃ tuṇavapaṇavavīṇāveṇusaṃpatāḍāvacarākimpalanakulasughoṣakamṛdaṅgapaṭahanṛtyagītavāditrasaṃgītisaṃprayogasuśikṣitaṃ",
    "S04bsu022_u:469_11_1": "hāsyalāsyakrīḍitaramitasukhilamadhuropacāram /",
    "S04bsu022_u:469_12": "tvaṃ ca deva yuvā anabhikrāntayauvano navo daharastaruṇaḥ komalaśarīraḥ śiśuḥ kṛṣṇakeśaḥ /",
    "S04bsu022_u:469_13": "[Vaidya_153] avikrīḍitaḥ kāmaiḥ /",
    "S04bsu022_u:469_14": "abhiramasva tāvadamarādhipatiriva daśaśatanayanastridaśādhipatiḥ /",
    "S04bsu022_u:469_15": "tataḥ paścād vṛddhībhūtā abhiniṣkramiṣyāmaḥ /",
    "S04bsu022_u:469_16": "tasyāṃ ca velāyāmimāṃ gāthāmabhāṣata -",
    "S04bsu022_u:lal_15.39_0": "ramatāṃ ca ratividhijñāṃ amarādhipatiryathā tridaśaloke /",
    "S04bsu022_u:lal_15.39_1": "paścādvṛddhībhūtā vratatapasaṃ ārabhiṣyāmaḥ //",
    "S04bsu022_u:470_0": "bodhisattva āha - alaṃ chandaka /",
    "S04bsu022_u:470_1": "anityāḥ khalvete kāmā adhruvā aśāśvatā vipariṇāmadharmāṇaḥ pradrutāścapalā girinadīvegatulyāḥ /",
    "S04bsu022_u:470_2": "avaśyāyabinduvadacirasthāyina ullāpanā riktamuṣṭivadasārāḥ kadalīskandhavaddurbalā āmabhājanavadbhedanātmakāḥ śaradabhranibhāḥ kṣaṇādbhūtvā na bhavanti /",
    "S04bsu022_u:470_3": "acirasthāyino vidyuta iva nabhasi saviṣabhojanamiva pariṇāmaduḥkhā mālutālatevāsukhadā abhilikhitā bālabuddhibhirudakabudbudopamāḥ kṣipraṃ vipariṇāmadharmāṇaḥ /",
    "S04bsu022_u:470_4": "māyāmarīcisadṛśāḥ saṃjñāviparyāsasamutthitāḥ /",
    "S04bsu022_u:470_5": "māyāsadṛśāścittaviparyāsavidhāpitāḥ /",
    "S04bsu022_u:470_6": "svapnasadṛśā dṛṣṭiviparyāsaparigrahayogenātṛptikarāḥ /",
    "S04bsu022_u:470_7": "sāgara iva duṣpūrā lavaṇodaka iva tṛṣākarāḥ /",
    "S04bsu022_u:470_8": "sarpaśirovadduḥsparśanīyā mahāprapātavatparivarjitāḥ paṇḍitaiḥ /",
    "S04bsu022_u:470_9": "sabhayāḥ saraṇāḥ sādīnavaḥ sadoṣāḥ iti jñātvā vivarjitāḥ prājñairvigarhitā vidvadbhirjugupsitā āryairvivarjitāḥ budhaiḥ parigṛhītā abudhairniṣevitā bālaiḥ /",
    "S04bsu022_u:470_10": "tasyāṃ ca velāyāmimāṃ gāthāmabhāṣata -",
    "S04bsu022_u:lal_15.40_0": "vivarjitā sarpaśiro yathā budhaiḥ vigarhitā mīḍhaghaṭo yathāśuciḥ /",
    "S04bsu022_u:lal_15.40_1": "vināśakā sarvaśubhasya chandakā jñātvā hi kāmānna mi jāyate rati //",
    "S04bsu022_u:471_0": "tadā chandakaḥ śalyaviddho yathā krandamānastato 'śrunetro duḥkhī evaṃ vākyamavravīt -",
    "S04bsu022_u:471_1": "devā yasyārthi kecidihā tīvra nekavidhā ārabhante vratān",
    "S04bsu022_u:471_2": "ajinajaṭādhara sudīrghakeśānakhā śmaśrucīrāstathā /",
    "S04bsu022_u:471_3": "valkalādhāra śuṣkāṅga neke vratānāśritā",
    "S04bsu022_u:471_4": "śākasyāmākagardūlabhakṣāśca omūrdhakāścāpare govratāṃ saṃśritāḥ //",
    "S04bsu022_u:lal_15.42_0": "kiṃ tu vaya bhavema śreṣṭhā viśiṣṭā jage cakravartivarā lokapālāstathā /",
    "S04bsu022_u:lal_15.42_1": "śakra vajraṃdharā yāma devādhipā nirmitā / brahmaloke ca dhyānāsukhākāṅkṣiṇaḥ //",
    "S04bsu022_u:472_0": "tadida naravariṣṭha rājyaṃ tava sphītamṛddhaṃ subhikṣaṃ tathā ārāmodyānaprāsādaucchrepitaṃ vaijayantāsamam /",
    "S04bsu022_u:472_1": "[Vaidya_154]",
    "S04bsu022_u:lal_15.43_0": "istrigārasvayaṃ veṇuvīṇāravai gītavādyai ratī nṛtyasaṃgīti saṃyogi saṃśikṣitaṃ",
    "S04bsu022_u:lal_15.43_1": "bhuñja kāmānimān mā vrajā sūratā //",
    "S04bsu022_u:473_0": "bodhisattva āha -",
    "S04bsu022_u:lal_15.44_0": "bandhanā rundhanā tāḍanā tarjanā kāmahetormayā /",
    "S04bsu022_u:lal_15.44_1": "no ca nirviṇṇabhūt saṃskṛte mānasam //",
    "S04bsu022_u:lal_15.45_0": "pramadavaśagataṃ ca mohākulaṃ dṛṣṭijālāvṛtaṃ andhabhūtaṃ purā /",
    "S04bsu022_u:lal_15.45_1": "ātmasaṃjñāgrahākārakā vedanāvītivṛttā ime dharma ajñānataḥ //",
    "S04bsu022_u:lal_15.46_0": "saṃbhūtā capalacala 'nitya meghaiḥ samā vidyubhiḥ sadṛśāḥ /",
    "S04bsu022_u:lal_15.46_1": "osabindūpamā riktatucchā asārā anātmā ca śūnyasvabhāvā ime sarvaśaḥ //",
    "S04bsu022_u:lal_15.46_2": "na ca mama viṣayeṣu saṃrajyate mānasaṃ",
    "S04bsu022_u:lal_15.46_3": "dehi me chandakā kaṇṭhakālaṃkṛtaṃ aśvarājottamam /",
    "S04bsu022_u:lal_15.46_4": "pūrṇa me maṅgalā ye purā cintitā",
    "S04bsu022_u:lal_15.46_5": "bheṣyi sarvābhibhū sarvadharmeśvaro dharmarājo muniḥ //",
    "S04bsu022_u:474_0": "chandaka āha -",
    "S04bsu022_u:lal_15.48_0": "imāṃ vibuddhāmbujapatralocanāṃ vicitrahārāṃ maṇiratnabhūṣitām /",
    "S04bsu022_u:lal_15.48_1": "ghanapramuktāmiva vidyutāṃ nabhe nopekṣase śayanagatāṃ virocatīm //",
    "S04bsu022_u:lal_15.49_0": "imāṃśca veṇūn paṇavāṃ sughoṣakāṃ mṛdaṅgavaṃśāṃśca saṃgītavāditām /",
    "S04bsu022_u:lal_15.49_1": "cakorasorāṃ kalaviṅkanāditāṃ yathālayaṃ kinnariṇāṃ vihāsyase //",
    "S04bsu022_u:lal_15.50_0": "sumanotpalāṃ vārṣikacampakāṃstathā sugandhamālāṃ guṇapuṣpasaṃcayām /",
    "S04bsu022_u:lal_15.50_1": "kālāgurūnuttamagandhadhūpanāṃ nopekṣase tānanulepanān varān //",
    "S04bsu022_u:475_0": "sugandhagandhāṃśca rasāṃ praṇītāṃ susādhitāṃ vyañjanabhojanāṃstathā /",
    "S04bsu022_u:lal_15.51_0": "sugandhagandhāṃśca rasāṃ praṇītāṃ susādhitāṃ vyañjanabhojanāṃstathā /",
    "S04bsu022_u:lal_15.51_1": "[Vaidya_155]",
    "S04bsu022_u:lal_15.51_2": "saśarkarāṃ pānarasāṃ susaṃskṛtāṃ nopekṣase deva kahiṃ gamiṣyasi //",
    "S04bsu022_u:lal_15.52_0": "śīte ca uṣṇānanulepanāmbarāṃ uṣṇe ca tānuragasāracandanāṃ /",
    "S04bsu022_u:lal_15.52_1": "tāṃ kāśikāvastravarāmbarāṃ śubhāṃ nopekṣase deva kahiṃ gamiṣyasi //",
    "S04bsu022_u:lal_15.53_0": "ime ca te (deva) kāmaguṇā hi pañca samṛddha deveṣviva devatānām /",
    "S04bsu022_u:lal_15.53_1": "ramasva tāvadratisaukhyaanvitaḥ tato vanaṃ yāsyati śākyapuṅgavaḥ //",
    "S04bsu022_u:476_0": "bodhisattva āha -",
    "S04bsu022_u:477_0": "aparimitānanta kalpā mayā chandakā bhukta kāmāni rūpāśca śabdāśca gandhā rasā sparśa nānāvidhā /",
    "S04bsu022_u:478_0": "divya ye mānuṣā no ca tṛptīrabhūt /",
    "S04bsu022_u:479_0": "nṛpativarasutena aiśvarya kārāpitaṃ cātudvīpe yadā rāja bhūccakravartī samanvāgataḥ saptabhī ratnabhiḥ istrigārasya madhye gataḥ /",
    "S04bsu022_u:479_1": "tridaśapatisuyāmadevādhipatyaṃ ca kārāpitaṃ yebhyaścāhaṃ cyavitvā ihābhyāgato nirmito nirmiteṣu māno ātmikā ca śriyā uttamā /",
    "S04bsu022_u:lal_15.54_0": "bhukta kāmāḥ samṛddhā varā no ca tṛptībhūt /",
    "S04bsu022_u:lal_15.54_1": "kiṃ puno adya māṃ hīnasaṃsevatastṛpti gacchedahaṃ sthānametanna saṃvidyate //",
    "S04bsu022_u:480_0": "api ca -",
    "S04bsu022_u:481_0": "imu jaṃga apekṣāmyahaṃ chandakā duḥkhitaṃ śokakāntārasaṃsāramadhye sthitam /",
    "S04bsu022_u:481_1": "kleśavyālākule uhyamānaṃ sadā /",
    "S04bsu022_u:481_2": "aśaraṇamaparāyaṇaṃ mohavidyāndhakāre jarāvyādhimṛtyūbhayaiḥ pīḍitam /",
    "S04bsu022_u:lal_15.55_0": "janmaduḥkhaiḥ samabhyāhataṃ vyāhataṃ śatrubhiḥ /",
    "S04bsu022_u:lal_15.55_1": "ahamiha samudāniyā dharmanāvaṃ mahātyāgaśīlavratakṣāntivīryābalāṃ dārusaṃbhārasaṃghātitāṃ sāramadhyāśayairvajrakaiḥ saṃgṛhītāṃ dṛḍhām /",
    "S04bsu022_u:lal_15.55_2": "svayamahamabhiruhya nāvāmimātmāno 'vatīrya saṃsāraoghe ahaṃ tārayiṣye anantaṃ jagat /",
    "S04bsu022_u:lal_15.55_3": "śokasaṃsārakāntāraroṣormirāgagrahāvartavairākule dustare / eva cittaṃ mama //",
    "S04bsu022_u:lal_15.56_0": "tadātmanottīrya idaṃ bhavārṇavaṃ savairadṛṣṭigrahakleśarākṣasam /",
    "S04bsu022_u:lal_15.56_1": "svayaṃ taritvā ca anantakaṃ jagat sthale sthapeṣye ajarāmare śive //",
    "S04bsu022_u:482_0": "tadā chandako bhūyasyā mātrayā prarudannevamāha - deva eṣa vyavasāyasya niścayaḥ?",
    "S04bsu022_u:483_0": "bodhisattva āha -",
    "S04bsu022_u:lal_15.57_0": "śṛṇu chandaka mahya niścayaṃ mokṣasattvārtha hitārthamudyatam /",
    "S04bsu022_u:lal_15.57_1": "acalācalamavyayaṃ dṛḍhaṃ merurājeva yathā suduścalam //",
    "S04bsu022_u:484_0": "chandaka āha - kīdṛśa āryaputrasya niścayaḥ?",
    "S04bsu022_u:485_0": "bodhisattva āha -",
    "S04bsu022_u:lal_15.58_0": "vajrāśaniḥ paraśuśaktiśarāśca varṣe vidyutpratānajvalitaḥ kvathitaṃ ca loham /",
    "S04bsu022_u:lal_15.58_1": "ādīptaśailaśikharā prapateyu mūrdhni naivā ahaṃ puna janeya gṛhābhilāṣam //",
    "S04bsu022_u:lal_15.59_0": "tadā amara nabhagatāḥ kilakilā muñciṣu kusumavṛṣṭiḥ /",
    "S04bsu022_u:lal_15.59_1": "jaya he paramamatidharā jagati abhayadāyakā nātha //",
    "S04bsu022_u:lal_15.59a_0": "na rajyate puruṣavarasya mānasaṃ nabho yathā tamarajadhūmaketubhiḥ /",
    "S04bsu022_u:lal_15.59a_1": "na lipyate viṣayasukheṣu nirmalo jale yathā navanalinaṃ samudbhavam //",
    "S04bsu022_u:486_0": "atha khalu bhikṣavo bodhisattvasya niścayaṃ viditvā śāntamatiśca devaputro lalitavyūhaśca devaputraḥ kapilavastuni mahānagare sarvastrīpuruṣadārakadārikānāmapasvāpanamakurutām,",
    "S04bsu022_u:486_1": "sarvaśabdāṃścāntardhāpayāmāsatuḥ /",
    "S04bsu022_u:487_0_0": "atha khalu bhikṣavo bodhisattvaḥ sarvaṃ nagarajanaṃ prasuptaṃ viditvā ardharātrisamayaṃ copasthitaṃ jñātvā puṣyaṃ ca nakṣatrādhipatiṃ",
    "S04bsu022_u:487_0_1": "yuktaṃ jñātvā sāṃprataṃ niṣkramaṇakāla iti jñātvā chandakamāmantrayate sma - chandaka māṃ medānīṃ khedaya /",
    "S04bsu022_u:487_1": "prayaccha me kaṇṭhakaṃ samalaṃkṛtya,",
    "S04bsu022_u:488_0": "samanantarodāhṛtā ca bodhisattveneyaṃ vāk /",
    "S04bsu022_u:488_1_0": "atha tatkṣaṇameva catvāro lokapālā bodhisattvasya vacanamupaśrutya svakasvakāni ca bhavanāni gatvā bodhisattvasya pūjākarmaṇe",
    "S04bsu022_u:488_1_1": "svaiḥ svairvyūhaistvaritaṃ tvaritaṃ punarapi kapilavastumahānagaramāgacchanti sma /",
    "S04bsu022_u:489_0": "[Vaidya_157]",
    "S04bsu022_u:489_1": "tatra dhṛtarāṣṭro mahārājo gandharvādhipatiḥ pūrvasyā diśa āgato 'bhūt sārdhamanekairgandharvakoṭiniyutaśatasahasrairnānātūryasaṃgītisaṃpravāditena /",
    "S04bsu022_u:489_2": "āgatya ca kapilavastumahānagaraṃ pradakṣiṇīkṛtya yathāgataḥ pūrvāṃ diśamupaniśrityāsthāt bodhisattvaṃ namasyamānaḥ /",
    "S04bsu022_u:489_3_0": "dakṣiṇasyā diśo virūḍhako mahārājo 'bhyāgato 'bhūt sārdhamanekaiḥ kumbhāṇḍakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairvividha",
    "S04bsu022_u:489_3_1": "- gandhodakapūrṇaghaṭaparigṛhītaiḥ /",
    "S04bsu022_u:489_4": "āgatya ca kapilavastumahānagaraṃ pradakṣiṇīkṛtya yathāgata eva dakṣiṇāṃ diśamupaniśrityāsthāt bodhisattvaṃ namasyamānaḥ /",
    "S04bsu022_u:490_0_0": "paścimāyā diśo virūpākṣo mahārāja āgato 'bhūt sārdhamanekairnāgakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairgandha",
    "S04bsu022_u:490_0_1": "- cūrṇapuṣpavarṣameghasamutthitaiśca mṛdubhiḥ sugandhibhirnānāvātaiḥ pravāyadbhiḥ /",
    "S04bsu022_u:490_1": "āgatya ca kapilavastumahānagaraṃ pradakṣiṇīkṛtya yathāgata eva paścimāṃ diśamupaniśrityāsthāt bodhisattvaṃ namasyamānaḥ /",
    "S04bsu022_u:491_0_0": "uttarasyā diśaḥ kubero mahārāja āgato 'bhūt sārdhamanekairyakṣakoṭiniyutaśatasahasrairjyotīrasamaṇiratnaparigṛhītairdīpikāpāṇiparigṛhītaiśca",
    "S04bsu022_u:491_0_1": "jvalitolkāpāṇiparigṛhītairdhanurasiśaraśaktitomaratriśūlacakrakaṇayabhindipālādinānāpraharaṇaparigṛhītairdṛḍha - saṃnaddhavarbhitakavacitaiḥ /",
    "S04bsu022_u:491_1": "āgatya kapilavastumahānagaraṃ pradakṣiṇīkṛtya yathāgata evottarāṃ diśamupaniśrityāsthāt bodhisattvaṃ namasyamānaḥ /",
    "S04bsu022_u:492_0": "śakraśca devānāmindraḥ sārdhaṃ trāyatriṃśadevairāgato 'bhūt divyapuṣpagandhamālyavilepanacūrṇacīvarachatradhvajapatākāvataṃsakābharaṇaparigṛhītaiḥ /",
    "S04bsu022_u:492_1": "āgatya kapilavastumahānagaraṃ pradakṣiṇīkṛtya yathāgata eva saparivāra uparyantarikṣe 'sthāt bodhisattvaṃ namaskurvan /",
    "S04bsu022_u:493_0": "iti hi bhikṣavaśchandako bodhisattvasya vacanamupaśrutyāśrupūrṇanayano bodhisattvamevamāha - āryaputra tvaṃ ca kālajño velajñaśca samayajñaḥ /",
    "S04bsu022_u:493_1": "ayaṃ ca akālo 'samayo gantum /",
    "S04bsu022_u:494_0": "bodhisattva āha - chandaka, ayaṃ sa kālaḥ /",
    "S04bsu022_u:495_0": "chandaka āha - kasyāryaputra kālaḥ?",
    "S04bsu022_u:496_0": "bodhisattva āha -",
    "S04bsu022_u:lal_15.60_0": "yattanmayā prārthitu dīrgharātraṃ sattvānamarthaṃ parimārgatā hi /",
    "S04bsu022_u:lal_15.60_1": "avāpya bodhiṃ ajarāmaraṃ padaṃ moce jagattasya kṣaṇo upasthitaḥ //",
    "S04bsu022_u:497_0": "[Vaidya_158]",
    "S04bsu022_u:497_1": "iyamatra dharmatā //",
    "S04bsu022_u:498_0": "tatredamucyate -",
    "S04bsu022_u:lal_15.61_0": "bhaumāntarīkṣāśca tathaiva pālāḥ śakraśca devādhipatiḥ sayakṣaḥ /",
    "S04bsu022_u:lal_15.61_1": "yāmāśca devāstuṣitāśca nirmitāḥ paranirmitodyukta tathaiva devāḥ //",
    "S04bsu022_u:lal_15.62_0": "varuṇo manasvī api nāgarājā anāvataptaśca tathaiva māgaraḥ",
    "S04bsu022_u:lal_15.62_1": "abhiyukta te cāpyabhipūjanārthaṃ naiṣkramyakāle narapuṃgavasya //",
    "S04bsu022_u:lal_15.63_0": "ye cāpi rūpāvacareṣu devāḥ praśāntacārī saha dhyānagocarāḥ /",
    "S04bsu022_u:lal_15.63_1": "abhiyukta te cāpyabhipūjanārthaṃ trailokyapūjyasya narottamasya //",
    "S04bsu022_u:lal_15.64_0": "daśādiśo 'bhyāgata śuddhasattvāḥ sahāyakāḥ pūrvacariṃ carantaḥ /",
    "S04bsu022_u:lal_15.64_1": "drakṣyāmahe niṣkramaṇaṃ jinasya pūjāṃ kariṣyāmi tathānurūpām //",
    "S04bsu022_u:lal_15.65_0": "sa cāpi guhyādhipatirmahātmā pradīptavajro nabhasi pratisthitaḥ /",
    "S04bsu022_u:lal_15.65_1": "saṃnaddhagātro balavīryavikramaḥ kareṇa guhya jvalamānu vajram //",
    "S04bsu022_u:lal_15.66_0": "candraśca sūryo ubhi devaputrau pradakṣiṇaṃ vāmaku supratisthitau /",
    "S04bsu022_u:lal_15.66_1": "daśāṅgulī añjalibhirgṛhītvā naiṣkramyaśabdo 'nuvicārayanti //",
    "S04bsu022_u:lal_15.67_0": "puṣyaśca nakṣatra sapāriṣadyo audārikaṃ nirmiṇi ātmabhāvam /",
    "S04bsu022_u:lal_15.67_1": "sthitvāgratastasya narottamasya manojñaghoṣābhirutaṃ pramuñcat //",
    "S04bsu022_u:499_0": "sarve 'dya siddhāḥ śubha tubhya maṅgalāḥ puṣyaśca yuktaḥ samayaśca gantum /",
    "S04bsu022_u:lal_15.68_0": "sarve 'dya siddhāḥ śubha tubhya maṅgalāḥ puṣyaśca yuktaḥ samayaśca gantum /",
    "S04bsu022_u:lal_15.68_1": "[Vaidya_159]",
    "S04bsu022_u:lal_15.68_2": "ahaṃ pi yāsyāmi tvayaiva sārdhaṃ / anuttarāyo bhava rāgasūdanaḥ //",
    "S04bsu022_u:lal_15.69_0": "saṃcodakaścodayi devaputra uttiṣṭha śīghraṃ balavīryaudgataḥ /",
    "S04bsu022_u:lal_15.69_1": "duḥkhairhatāṃstāraya sarvasattvān naiṣkramyakālaḥ samupasthitaste //",
    "S04bsu022_u:lal_15.70_0": "samāgatā devasahasrakoṭyaḥ pravarṣamāṇā kusumān manojñān /",
    "S04bsu022_u:lal_15.70_1": "sa cāpi paryaṅkavare niṣaṇṇo devairvṛto bhrājati dīptatejaḥ //",
    "S04bsu022_u:lal_15.70_2": "nagare istrika dārakāśca puruṣā yāścābhavan dārikāḥ",
    "S04bsu022_u:lal_15.70_3": "sarve te śayitā kilāntamanaso īryāpathebhyaścyutāḥ /",
    "S04bsu022_u:lal_15.70_4": "hasti aśvagavāśca sārikaśukāḥ kroñcā mayūrāstathā",
    "S04bsu022_u:lal_15.70_5": "sarve te śayitā kilāntamanasaḥ paśyanti rūpaṃ na te //",
    "S04bsu022_u:lal_15.70_6": "ye cā te dṛḍhavajratomaradharā śākyaiḥ sutāḥ sthāpitāḥ",
    "S04bsu022_u:lal_15.70_7": "hastiaśvaratheṣu toraṇavare te cāpyavasvāpitāḥ /",
    "S04bsu022_u:lal_15.70_8": "rājā rājakumāra pārthivajanaḥ sarve prasuptā bhavan",
    "S04bsu022_u:lal_15.70_9": "api cā nārigaṇā vinagnavasanā suptā na te buddhiṣū //",
    "S04bsu022_u:lal_15.70_10": "so ca brahmaruto manojñavasanaḥ kalaviṅkaghoṣasvaro",
    "S04bsu022_u:lal_15.70_11": "rātrau nirgata ardharātrasamaye taṃ chandakaṃ abravīt /",
    "S04bsu022_u:lal_15.70_12": "sādhū chandaka dehi kaṇṭhaku mama svālaṃkṛtaṃ śobhanaṃ",
    "S04bsu022_u:lal_15.70_13": "mā vighnaṃ kuru me dadāhi capalaṃ yadi me priyaṃ manyase //",
    "S04bsu022_u:500_0": "kva tvaṃ yāsyasi sattvasārathivarā kiṃ aśvakāryaṃ ca te",
    "S04bsu022_u:500_1": "kālajñaḥ samayajña dharmacaraṇo kālo na gantu kvacit /",
    "S04bsu022_u:500_2": "dvārāste pithitā dṛḍhārgalakṛtā ko dāsyate tāṃ tava /",
    "S04bsu022_u:500_3": "śakreṇā manasātha cetanavaśātte dvāra muktā kṛtāḥ",
    "S04bsu022_u:500_4": "dṛṣṭvā chandaka harṣito puna dukhī aśrūṇi so 'vartayī /",
    "S04bsu022_u:500_5": "hā dhikko mi sahāyu kiṃ tu kurumī dhāvāmi kāṃ vā diśaṃ",
    "S04bsu022_u:500_6": "ugraṃtejadhareṇa vākyu bhaṇitaṃ śakyaṃ na saṃdhāritum //",
    "S04bsu022_u:501_0": "[Vaidya_160]",
    "S04bsu022_u:501_1": "sā senā caturaṅginī balavatī kiṃ bhū karotīha hā",
    "S04bsu022_u:501_2": "rājā rājakumāra pārthiva jano nemaṃ hi budhyanti te /",
    "S04bsu022_u:501_3": "strīsaṃghaḥ śayitastathā yaśavatī osvāpitā devataiḥ",
    "S04bsu022_u:501_4": "hā dhiggacchati sidhyate 'sya praṇidhiryaścintitaḥ pūrvaśaḥ //",
    "S04bsu022_u:501_5": "devāḥ koṭisahasra hṛṣṭamanasastaṃ chandakaṃ abruvan",
    "S04bsu022_u:501_6": "sādhu chandaka dehi kaṇṭhakavaraṃ mā khedayī nāyakam /",
    "S04bsu022_u:501_7": "bherīśaṅkhamṛdaṅgatūryanayutā devāsurairvāditā",
    "S04bsu022_u:501_8": "naivedaṃ pratibudhyate puravaraṃ osvāpitaṃ devataiḥ //",
    "S04bsu022_u:501_9": "paśya chandaka antarīkṣa vimalaṃ divyā prabhā śobhate",
    "S04bsu022_u:501_10": "paśya tvaṃ bahubodhisattvanayutāṃ ye pūjanāyāgatāḥ /",
    "S04bsu022_u:501_11": "śakraṃ paśya śacīpatiṃ balavṛtaṃ dvārasthitaṃ bhrājate",
    "S04bsu022_u:501_12": "devāṃścāpyasurāṃśca kinnaragaṇāṃ ye pūjanārthāgatāḥ //",
    "S04bsu022_u:501_13": "śrutvā chandaka devatāna vacanaṃ taṃ kaṇṭhakaṃ ālapī",
    "S04bsu022_u:501_14": "eṣvāgacchati sattvasārathivaraḥ tvaṃ tāva heṣiṣyase /",
    "S04bsu022_u:501_15": "so taṃ varṣikuvarṇa kāñcanakhuraṃ svālaṃkṛtaṃ kṛtvanā",
    "S04bsu022_u:501_16": "upanetī guṇasāgarasya vahanaṃ rodantako durmanā //",
    "S04bsu022_u:501_17": "eṣā te varalakṣaṇā hitakarā aśvaḥ sujātaḥ śubho",
    "S04bsu022_u:501_18": "gaccha sidhyatu tubhya eva praṇidhiryaścintitaḥ pūrvaśaḥ /",
    "S04bsu022_u:501_19": "ye te vighnakarā vrajantu praśamaṃ āsāṃ vrataṃ sidhyatāṃ",
    "S04bsu022_u:501_20": "bhavahī sarvajagasya saukhyadadanaḥ svargasya śāntyāstathā //",
    "S04bsu022_u:501_21": "sarvā kampita ṣaḍvikāra dharaṇī śayanādyadā sotthitaḥ",
    "S04bsu022_u:501_22": "ārūḍhaḥ śaśipūrṇamaṇḍalanibhaṃ taṃ aśvarājottamam /",
    "S04bsu022_u:501_23": "pālā pāṇiviśuddhapadmavimalā nyasayiṃsu aśvottame",
    "S04bsu022_u:501_24": "śakro brahma ubhau ca tasya purato darśyanti mārgo hyayam //",
    "S04bsu022_u:501_25": "ābhā tena pramukta acchavimalā obhāsitā medinī",
    "S04bsu022_u:501_26": "sarve śānta apāya sattva sukhitā kleśairna bādhyī tadā /",
    "S04bsu022_u:501_27": "puṣpā varṣiṣu tūryakoṭi raṇiṣū devāsurāstuṣṭuvuḥ",
    "S04bsu022_u:501_28": "sarve kṛtva pradakṣiṇaṃ puravaraṃ gacchanti harṣānvitāḥ //",
    "S04bsu022_u:lal_15.82_0": "puravarottami devata dīnamanā upagamya gacchati mahāpuruṣe /",
    "S04bsu022_u:lal_15.82_1": "purataḥ sthitā karuṇadīnamanā girayā samālapati padmamukham //",
    "S04bsu022_u:lal_15.83_0": "tamasākulaṃ bhuvimu sarvapuraṃ nagaraṃ na śobhati tvaya rahitam /",
    "S04bsu022_u:lal_15.83_1": "na mamātra kāci rati prītikarī tyaktaṃ tvayā ca yadidaṃ bhavanam //",
    "S04bsu022_u:lal_15.84_0": "na punaḥ śruṇiṣyi rutu pakṣigaṇe antaḥpure madhuraveṇuravam /",
    "S04bsu022_u:lal_15.84_1": "maṅgalyaśabda tatha gītaravaṃ pratibodhanaṃ tava anantayaśaḥ //",
    "S04bsu022_u:lal_15.85_0": "darśe na bhūyu surasiddhagaṇāṃ kurvantu pūja tava rātridivam /",
    "S04bsu022_u:lal_15.85_1": "ghrāyiṣyi gandha na ca divya punaḥ tvayi nirgate nihatakleśagaṇe //",
    "S04bsu022_u:lal_15.86_0": "nirbhuktamālyamiva paryuṣitaṃ tyaktaṃ tvayādya bhavanaṃ hi tathā /",
    "S04bsu022_u:lal_15.86_1": "naṭaraṅgakalpa pratibhāyati me tvayi nirgate na bhuyu tejaśiri //",
    "S04bsu022_u:lal_15.87_0": "ojo balaṃ harasi sarvapure na ca śobhate aṭavitulyamidam /",
    "S04bsu022_u:lal_15.87_1": "vitathaṃ ṛṣīṇa vacanādya bhutaṃ yehī viyākṛtu bhuvi cakrabalo //",
    "S04bsu022_u:lal_15.88_0": "abalaṃ balaṃ bhuvimu śākyabalaṃ ucchinna vaṃśa iha rājakule /",
    "S04bsu022_u:lal_15.88_1": "āśā pranaṣṭa iha śākyagaṇe tvayi nirgate mahati puṇyadrume //",
    "S04bsu022_u:502_0": "ahameva tubhya gati gacchayamī yatha tvaṃ prayāsi amalā vimalā /",
    "S04bsu022_u:lal_15.89_0": "ahameva tubhya gati gacchayamī yatha tvaṃ prayāsi amalā vimalā /",
    "S04bsu022_u:lal_15.89_1": "[Vaidya_162]",
    "S04bsu022_u:lal_15.89_2": "api cā kṛpā karuṇa saṃjaniya vyavalokayasva bhavanaṃ tvamidam //",
    "S04bsu022_u:lal_15.90_0": "vyavalokya caiva bhavanaṃ matimān madhurasvaro giramudīritavān /",
    "S04bsu022_u:lal_15.90_1": "nāhaṃ pravekṣi kapilasya puraṃ aprāpya jātimaraṇāntakaram //",
    "S04bsu022_u:lal_15.91_0": "sthānāsanaṃ śayanacaṃkramaṇaṃ na kariṣyahaṃ kapilavastumukham /",
    "S04bsu022_u:lal_15.91_1": "yāvanna labdha varabodhi mayā ajarāmaraṃ padavaraṃ hyamṛtam //",
    "S04bsu022_u:lal_15.92_0": "yadasau jagatpradhāno niṣkrāntu bodhisattvo tasyā nabhe vrajanto stavayiṃsu apsarāṇām /",
    "S04bsu022_u:lal_15.92_1": "eṣa maha dakṣiṇīyo eṣa maha puṇyakṣetraṃ puṇyarthikāna kṣetraṃ amṛtāphalasya dātā //",
    "S04bsu022_u:lal_15.93_0": "ena bahukalpakoṭī dānadamasaṃyamenā samudānitāsya bodhiḥ sattvakaruṇāyamānā /",
    "S04bsu022_u:lal_15.93_1": "eṣa pariśuddhaśīlo suvrata akhaṇḍacārī na ca kāma naiva bhogāṃ prārthentu śīlarakṣī //",
    "S04bsu022_u:lal_15.94_0": "eṣa sada kṣāntivādī chidyanti aṅgamaṅge na ca krodhu naiva roṣaḥ sattvaparitrāyaṇārtham /",
    "S04bsu022_u:lal_15.94_1": "eṣa sada vīryavanto avikhinna kalpakoṭyaḥ samudānitāsya bodhiryaṣṭā ca yakṣakoṭīḥ //",
    "S04bsu022_u:lal_15.95_0": "eṣa sada dhyānadhyāyī śāntapraśāntacitto dhyāyitva sarvakleśāṃ moceṣyi sattvakoṭīḥ /",
    "S04bsu022_u:lal_15.95_1": "eṣo asaṅga prājñaḥ kalpairvikalpamukto kalpairvimuktacitto jinu bheṣyate svayaṃbhūḥ //",
    "S04bsu022_u:lal_15.96_0": "eṣa sada maitracitto karuṇāya pāraprāpto mudito upekṣadhyāyī brāhme pathi vidhijñaḥ /",
    "S04bsu022_u:lal_15.96_1": "eṣo 'tidevadevo devebhi pūjanīyo śubhavimalaśuddhacitto guṇaniyutapāraprāptaḥ //",
    "S04bsu022_u:lal_15.97_0": "śaraṇaṃ bhayārditānāṃ dīpo acakṣuṣāṇāṃ layano upadrutānāṃ vaidyaścirāturāṇām /",
    "S04bsu022_u:lal_15.97_1": "rājeva dharmarājo indraḥ sahasranetro brahmasvayaṃbhubhūtaḥ kāyapraśabdhacitto //",
    "S04bsu022_u:lal_15.98_0": "dhīraḥ prabhūtaprajño vīro viviktacittaḥ śūraḥ kileśaghātī ajitaṃjayo jitāriḥ /",
    "S04bsu022_u:lal_15.98_1": "siṃho bhayaprahīṇo nāgaḥ sudāntacitto ṛṣabho gaṇapradhānaḥ kṣāntaḥ prahīṇakopaḥ //",
    "S04bsu022_u:503_0": "candraḥ prabhāsayantaḥ sūryo 'vabhāsakārī",
    "S04bsu022_u:503_1": "ulkā pradyotakārī sarvatamovimuktaḥ /",
    "S04bsu022_u:503_2": "padmaṃ anopaliptaṃ puṣpaṃ suśīlapatraṃ",
    "S04bsu022_u:lal_15.99_0": "merūrakampi śāstā pṛthivī yathopajīvyo",
    "S04bsu022_u:lal_15.99_1": "ratanākaro akṣobhyaḥ //",
    "S04bsu022_u:lal_15.100_0": "ena jitu kleśamāro ena jitu skandhamāro ena jitu mṛtyumāro nihato 'sya deva(putra)māro /",
    "S04bsu022_u:lal_15.100_1": "eṣa maha sārthavāho kupathapratisthitānāṃ aṣṭāṅgamārgaśreṣṭhaṃ deśeṣyate nacireṇā //",
    "S04bsu022_u:lal_15.100_2": "jaramaraṇakleśaghātī tamatimiravipramukto",
    "S04bsu022_u:lal_15.100_3": "bhuvi divi ca saṃpraghuṣṭo jinu bheṣyate svayaṃbhūḥ /",
    "S04bsu022_u:lal_15.100_4": "stuta stavitu aprameyo varapuruṣarūpadhārī",
    "S04bsu022_u:lal_15.100_5": "yatpuṇya tvāṃ stavitvā bhoma yatha vādisiṃhaḥ //",
    "S04bsu022_u:504_0": "iti hi bhikṣavo 'bhiniṣkrānto bodhisattvo 'tikramya śākyānatikramya kroḍyānatikramya mallān maineyānāmanuvaineye niga me ṣaṭsu yojaneṣu /",
    "S04bsu022_u:504_1": "tatra bodhisattvasya rātriprabhāto 'bhūt /",
    "S04bsu022_u:504_2": "tato bodhisattvo kaṇṭhakādavatīrya dharaṇītale sthitvā taṃ mahāntaṃ devanāgayakṣagandharvāsuragaruḍakinnaramahoragasaṃghaṃ visarjayati sma /",
    "S04bsu022_u:504_3": "visarjya cāsyaitadabhūt -imānyābharaṇāni kaṇṭhakaṃ ca chandakasya haste visarjayāmīti /",
    "S04bsu022_u:505_0": "atha bodhisattvaśchandakamāmantryaitadavocat - gaccha tvaṃ chandaka,",
    "S04bsu022_u:505_1": "imānyābharaṇāni kaṇṭhakaṃ ca gṛhītvā nivartayasva /",
    "S04bsu022_u:505_2": "yatra ca pradeśe chandako nivṛttastatra caityaṃ sthāpitamabhūt /",
    "S04bsu022_u:505_3": "adyāpi taccaityaṃ chandakanivartanamiti jñāyate /",
    "S04bsu022_u:506_0": "[Vaidya_164]",
    "S04bsu022_u:506_1": "punaśca bodhisattvasyaitadabhavat - kathaṃ ca nāma cūḍā ca pravrajyā ceti /",
    "S04bsu022_u:506_2": "sa khaḍgena cūḍāṃ chittvā antarikṣe kṣipati sma /",
    "S04bsu022_u:506_3": "sā ca trāyatriṃśatā devaiḥ parigṛhītābhūt pūjārtham /",
    "S04bsu022_u:506_4": "adyāpi ca trāyatriṃśatsu deveṣu cūḍāmaho vartate /",
    "S04bsu022_u:506_5": "tatrāpi caityaṃ sthāpitamabhūt /",
    "S04bsu022_u:506_6": "adyāpi ca taccūḍāpratigrahaṇamiti jñāyate /",
    "S04bsu022_u:507_0": "punarapi bodhisattvasyaitadabhūt - kathaṃ hi nāma pravrajyā ca kāśikāni vastrāṇi /",
    "S04bsu022_u:507_1": "sacedvanavāsānurūpāṇi kāṣāyāṇi vastrāṇi labheyam,",
    "S04bsu022_u:507_2": "śobhanaṃ syāt / atha śuddhavāsakāyikānāṃ devānāmetadabhūt - kāṣāyairbodhisattvasya kāryamiti /",
    "S04bsu022_u:507_3": "tatraiko devaputro divyaṃ rūpamantardhāpya lubdhakarūpeṇa kāṣāyavastraprāvṛto bodhisattvasya purato 'sthāt /",
    "S04bsu022_u:507_4": "atha bodhisattvastametadavocat - sacenme tvaṃ mārṣā kāṣāyāṇi vastrāṇi dadyāḥ,",
    "S04bsu022_u:507_5": "imāni te 'haṃ kāśikāni vastrāṇi dadyām /",
    "S04bsu022_u:507_6": "so 'vocat - etāni vastrāṇi tava śobhante /",
    "S04bsu022_u:507_7": "imāni mama / bodhisattva āha - ahaṃ tvāṃ yācāmi /",
    "S04bsu022_u:507_8": "tatastena lubdhakarūpiṇā devaputreṇa bodhisattvāya kāṣāyāṇi vastrāṇi dattānyabhūvan /",
    "S04bsu022_u:507_9": "kāśikāni gṛhṇīte sma / atha sa devaputro gauravajātastāni vastrāṇi ubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham /",
    "S04bsu022_u:507_10": "tacchandakena dṛṣṭamabhūt / tatrāpi caityaṃ sthāpitam / adyāpi taccaityaṃ kāṣāyagrahaṇamityevaṃ jñāyate /",
    "S04bsu022_u:508_0": "yadā ca bodhisattvena cūḍāṃ chittvā kāṣāyāṇi vastrāṇi prāvṛtāni,",
    "S04bsu022_u:508_1": "tasmin samaye devaputraśatasahasrā hṛṣṭāstuṣṭā udagrā āttamanasaḥ paramapramuditāḥ prītisaumanasyajātā hīhīkārakilikilāprakṣveḍitānirnādanirghoṣaśabdamakārṣuḥ /",
    "S04bsu022_u:508_2": "siddhārtho bho mārṣāḥ kumāraḥ pravrajitaḥ /",
    "S04bsu022_u:508_3": "so 'yamanuttarāṃ samyaksaṃbodhimabhisaṃbudhya dharmacakraṃ pravartayiṣyati /",
    "S04bsu022_u:508_4": "asaṃkhyeyāñjātidharmāṇaḥ sattvān jātyā parimocayiṣyati /",
    "S04bsu022_u:508_5_0": "yāvajjarāvyādhimaraṇaśokaparidevaduḥkhadaurmanasyopāyāsebhyaḥ parimocya saṃsārasāgarāt pāramuttāryānuttare kṣeme 'bhaye 'śoke",
    "S04bsu022_u:508_5_1": "nirūpadrave śive virajase 'mṛte dharmadhātau pratiṣṭhāpayiṣyatīti /",
    "S04bsu022_u:508_6": "sa ca śabdaḥ śabdaparaṃparayā yāvadakaniṣṭhabhavanamabhyudgato 'bhūt /",
    "S04bsu022_u:509_0": "tato 'ntaḥpurikābhiḥ kumāramapaśyantībhiḥ grīṣmikavārṣikahaimantikeṣu prāsādeṣvāsaneṣu ca gṛheṣu parimāgamāṇā yadā na paśyanti sma,",
    "S04bsu022_u:509_1": "tadā ekībhūtābhiḥ kurarībhirivotkrṛṣṭamabhūt /",
    "S04bsu022_u:509_2": "tatra kāścitstriyaḥ paramaśokārtā hā tātehi krandanti sma /",
    "S04bsu022_u:509_3": "kāścidbhrātaḥ kāścidbharta iti krandanti sma /",
    "S04bsu022_u:509_4": "kāściddhā nātheti krandanti sma /",
    "S04bsu022_u:509_5": "kāściddhā svāminniti / kāścinnānāpriyavacanapralāpaiḥ,",
    "S04bsu022_u:509_6": "kāścinnānākāyaparisarpikayā rudanti sma /",
    "S04bsu022_u:509_7": "kāścicchīrṣopakarṣikayā, kāścidanyonyamukhāvalokitayā rudanti sma /",
    "S04bsu022_u:509_8": "kāściccakṣuḥparivartikayā, kāścitsvavadanāni vastrairucchādya rudanti sma /",
    "S04bsu022_u:509_9": "kāścidūrū pāṇibhiḥ prasphoṭayantyaḥ,",
    "S04bsu022_u:509_10": "kāściddhṛdayaḥ, pāṇibhistāḍayantyaḥ, kāścidbāhūn pāṇibhiḥ prasphoṭayantyaḥ,",
    "S04bsu022_u:509_11": "kāścicchirāṃsi, kāścicchiraḥ pāṃśubhiravakirantyo rudanti sma /",
    "S04bsu022_u:509_12": "kāścidvikṣiptakeśyaḥ, kāścitkeśaṃ viluñcantyaḥ, kāścidūrdhvabāhavaḥ uccairutkrośanti sma /",
    "S04bsu022_u:509_13": "kāścinmṛgya iva digdhaviddhāḥ sahasā pradhāvantyo [Vaidya_165] rudanti sma /",
    "S04bsu022_u:509_14": "kāścinmārutakampitā iva kadalyaḥ pravikampyamānā rudanti sma /",
    "S04bsu022_u:509_15": "kāściddharaṇītale vinipatitāḥ kiṃcitprāṇāḥ,",
    "S04bsu022_u:509_16": "kāścijjālotkṣiptamatsyā iva pṛthivyāṃ parivartyamānā rudanti sma /",
    "S04bsu022_u:509_17": "kāścinmūlachinnā iva vṛkṣāḥ sahasā dharaṇītale nipatya rudanti sma /",
    "S04bsu022_u:510_0": "taṃ ca śabdaṃ rājā śrutvā śākyānāmantrayate sma - kimetaduccairantaḥpure śabdaḥ śrūyate? śākyā vijñāya kathayanti sma - kumāraḥ kila mahārāja antaḥpure na dṛśyate /",
    "S04bsu022_u:510_1": "rājā āha - kṣipraṃ nagaradvārāṇi pithayata /",
    "S04bsu022_u:510_2": "kumāramabhyantare mṛgayāmaḥ /",
    "S04bsu022_u:510_3": "te sāntarbahirmṛgayante sma /",
    "S04bsu022_u:510_4": "sāntarbahirmṛgayamānā na paśyanti sma /",
    "S04bsu022_u:511_0": "mahāprajāpatyapi gautamī paridevamānā mahītale parivartate sma /",
    "S04bsu022_u:511_1": "rājānaṃ śuddhodanamevamāha kṣipraṃ māṃ mahārāja putreṇa samaṅginīṃ kuruṣveti /",
    "S04bsu022_u:512_0": "tato rājā caturdiśamaśvadūtān preṣayati sma /",
    "S04bsu022_u:513_0": "naimittikairvaipañcikaiśca vyākṛtamabhūt - maṅgaladvāreṇa bodhisattvo 'bhiniṣkramiṣyatīti /",
    "S04bsu022_u:513_1": "te maṅgaladvāreṇa gacchantaḥ paśyanti sma antarāpathi puṣpavarṣaṃ prapatitam /",
    "S04bsu022_u:513_2": "teṣāmetadabhūt - anena pathā kumāro 'bhinirgata iti /",
    "S04bsu022_u:514_0": "te svalpamantaraṃ gatvā taṃ devaputraṃ paśyanti sma bodhisattvasya kāśikavastrāṇi śirasi kṛtvā āgacchantam /",
    "S04bsu022_u:514_1": "teṣāmetadabhūt - imāni khalu kumārasya kāśikavastrāṇi /",
    "S04bsu022_u:514_2": "mā khalvanenaiṣāṃ vastrāṇāmarthe kumāro jīvitādvyaparopitaḥ syāt /",
    "S04bsu022_u:514_3": "gṛhṇītainamiti / bhūyaḥ paśyanti sma / tasya pṛṣṭhataścchandakaṃ kaṇṭhakamābharaṇāni cādāyāgacchantam /",
    "S04bsu022_u:514_4": "tataste parasparamūcuḥ - mā tāvadbhoḥ sāhasaṃ mā kārṣṭa /",
    "S04bsu022_u:514_5": "eṣa chandako 'bhyāgacchati kaṇṭhakamādāya,",
    "S04bsu022_u:515_0": "te chandakaṃ paripṛcchanti sma - he chandaka,",
    "S04bsu022_u:515_1": "mā khalvanenaiva puruṣeṇa kāśikānāṃ vastrāṇāmarthāya kumāro jīvitādvyaparopitaḥ syāt /",
    "S04bsu022_u:515_2": "chandaka āha - na hyetat / api tu anena kumārāya kāṣāyāṇi vastrāṇi dattāni /",
    "S04bsu022_u:515_3": "kumāreṇa cāsyaitāni kāśikāni vastrāṇi dattāni /",
    "S04bsu022_u:515_4": "atha sa devaputrastāni vastrāṇyubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham /",
    "S04bsu022_u:516_0": "evaṃ ca te bhūyaśchandakaṃ paripṛcchanti sma - tatkiṃ manyase chandaka gacchāmo vayam? śakyaḥ kumāraḥ pratinivartayitum? sa āha - mā khalu /",
    "S04bsu022_u:516_1": "anivartyaḥ kumāro dṛḍhavīryaparākramaḥ /",
    "S04bsu022_u:516_2": "evaṃ ca tenoktam - na tāvadahaṃ punarapi kapilavastumahānagaraṃ pravekṣyāmi,",
    "S04bsu022_u:516_3": "yāvanme nānuttarāṃ samyaksaṃbodhimabhisaṃbudhyeti /",
    "S04bsu022_u:516_4": "yathā ca kumāreṇoktaṃ tathaiva tadbhaviṣyati /",
    "S04bsu022_u:516_5": "tatkasmāt? anivartyaḥ kumāro dṛḍhavīryaparākramaḥ /",
    "S04bsu022_u:517_0": "tataśchandakaḥ kaṇṭhakamābharaṇāni cādāyāntaḥpuraṃ prāvikṣat /",
    "S04bsu022_u:517_1": "tatastānyābharaṇāni cireṇa kālena bhadrikasya śākyakumārasya mahānāmno 'niruddhasya cābadhyanta sma /",
    "S04bsu022_u:517_2": "tāni mahānārāyaṇasaṃghaṭanakāyārthamanye [Vaidya_166] nārāyaṇasaṃhananā na śaknuvanti sma dhārayitum /",
    "S04bsu022_u:517_3": "yadā na kaścittāni dhārayituṃ śaknoti sma,",
    "S04bsu022_u:517_4": "tadā mahāprajāpatyā gautamyā cintitamabhūt - yāvadahamimānyābharaṇāni paśyāmi,",
    "S04bsu022_u:517_5": "tāvanmama hṛdaye śoko bhaviṣyati /",
    "S04bsu022_u:517_6": "yannvahamimānyābharaṇāni puṣkariṇyāṃ prakṣipeyamiti /",
    "S04bsu022_u:517_7": "tato mahāprajāpatī gautamī tānyābharaṇāni puṣkariṇyāṃ prakṣipati sma /",
    "S04bsu022_u:517_8": "adyāpi sā ābharaṇapuṣkariṇītyevaṃ saṃjñāyate /",
    "S04bsu022_u:518_0": "tatredamucyate -",
    "S04bsu022_u:lal_15.102_0": "niṣkrāntu śūro yada vidu bodhisattvo nagaraṃ vibuddhaṃ kapilapuraṃ samagram /",
    "S04bsu022_u:lal_15.102_1": "manyanti sarve śayanagato kumāro anyonya hṛṣṭāḥ pramudita ālabhante //",
    "S04bsu022_u:lal_15.103_0": "gopā vibuddhā tatha api istrigārā śayanaṃ nirīkṣī na ca dṛśi bodhisattvam /",
    "S04bsu022_u:lal_15.103_1": "utkrośu mukto narapatino agāre hā vañcitāḥ smaḥ kahi gatu bodhisattvo //",
    "S04bsu022_u:lal_15.104_0": "rājā śruṇitvā dharaṇitale nirasto utkrośu kṛtvā aho mama ekaputro /",
    "S04bsu022_u:lal_15.104_1": "so stemito hi jalaghaṭasaṃprasikto āśvāsayantī bahuśata śākiyānām //",
    "S04bsu022_u:lal_15.105_0": "gopā śayāto dharaṇitale nipatya keśāṃ lunātī avaśiri bhūṣaṇāni /",
    "S04bsu022_u:lal_15.105_1": "aho subhāṣṭaṃ mama puri nāyakenā sarvapriyebhirnaciratu viprayogaḥ //",
    "S04bsu022_u:lal_15.106_0": "rūpā surūpā vimalavicitritāṅgā acchā viśuddhā jagati priyā manāpā /",
    "S04bsu022_u:lal_15.106_1": "dhanyā praśastā divi bhuvi pūjanīyā kva tvaṃ gato 'si mama śayi chorayitvā //",
    "S04bsu022_u:lal_15.107_0": "na pāsyi pānaṃ na ca madhu na pramādaṃ bhūmau śayiṣye jaṭamakuṭaṃ dhariṣye /",
    "S04bsu022_u:lal_15.107_1": "snānaṃ jahitvā vratatapa ācariṣye yāvanna drakṣye guṇadharu bodhisattvam //",
    "S04bsu022_u:lal_15.108_0": "udyāna sarve aphala apatrapuṣpā hārā viśuddhā tamarajapāṃśutulyāḥ /",
    "S04bsu022_u:lal_15.108_1": "veśmaṃ na śobhī aṭavi puraṃ prakāśaṃ yattena tyaktaṃ naravarapuṃgavena //",
    "S04bsu022_u:lal_15.109_0": "hā gītavādyāḥ sumadhura mañjughoṣāḥ hā istrigārā vigalita bhūṣaṇābhiḥ /",
    "S04bsu022_u:lal_15.109_1": "hā hemajālaiḥ parisphuṭamantarikṣaṃ na bhūyu drakṣye guṇadharaviprahīṇā //",
    "S04bsu022_u:lal_15.110_0": "mātṛsvasā cā paramasukṛcchraprāptā āśvāsayāti ma rudahi śākyakanye /",
    "S04bsu022_u:lal_15.110_1": "pūrve ca uktaṃ naravarapuṃgavena kartāsmi loke jaramaraṇātpramokṣam //",
    "S04bsu022_u:lal_15.111_0": "so cā maharṣī kuśalasahasra cīrṇaḥ ṣaḍ yojanāni pratigatu rātriśeṣe /",
    "S04bsu022_u:lal_15.111_1": "chandasya detī hayavaru bhūṣaṇāni chandā gṛhītvā kapilapuraṃ prayāhi //",
    "S04bsu022_u:lal_15.112_0": "mātāpitaṇāṃ mama vacanena pṛcche gataḥ kumāro na ca puna śocayethā /",
    "S04bsu022_u:lal_15.112_1": "buddhitva bodhiṃ punarihamāgamiṣye dharmaṃ śruṇitvā bhaviṣyatha śāntacittāḥ //",
    "S04bsu022_u:lal_15.113_0": "chando rudanto pratibhaṇi nāyakasya na me 'sti śaktirbalata parākramo vā /",
    "S04bsu022_u:lal_15.113_1": "haneyu mahyaṃ naravarajñātisaṃghāḥ chandā kva nīto guṇadharu bodhisattvo //",
    "S04bsu022_u:lal_15.114_0": "mā tāhi chandā pratibhaṇi bodhisattvo tuṣṭā bhavitvā api mama jñātisaṃghāḥ /",
    "S04bsu022_u:lal_15.114_1": "śāstārasaṃjñā tvayi sada bhāviṣyanti premeṇa mahyaṃ tvayamapi vartiṣyante //",
    "S04bsu022_u:519_0": "chando gṛhītvā hayavaru bhūṣaṇāni udyānaprāpto naravarapuṃgavasya /",
    "S04bsu022_u:lal_15.115_0": "chando gṛhītvā hayavaru bhūṣaṇāni udyānaprāpto naravarapuṃgavasya /",
    "S04bsu022_u:lal_15.115_1": "[Vaidya_168]",
    "S04bsu022_u:lal_15.115_2": "udyānapālaḥ pramuditu vegajāto ānandaśabdaṃ pratibhaṇi śākiyānām //",
    "S04bsu022_u:lal_15.116_0": "ayaṃ kumāro hayavaru chandakaśca udyānaprāpto na ca puna śocitavyo /",
    "S04bsu022_u:lal_15.116_1": "rājā śraṇitvā parivṛtu śākiyebhiḥ udyānaprāpto pramuditu vegajāto //",
    "S04bsu022_u:lal_15.117_0": "gopā viditvā dṛḍhamati bodhisattvaṃ no cāpi harṣī na ca gira śraddadhāti /",
    "S04bsu022_u:lal_15.117_1": "asthānametadvinigatu yatkumāro aprāpya bodhiṃ punariha āgameyā //",
    "S04bsu022_u:lal_15.118_0": "dṛṣṭvā tu rājā hayavaru chandakaṃ ca utkrośu kṛtvā dharaṇitale nirasto /",
    "S04bsu022_u:lal_15.118_1": "hā mahya putrā sukuśalagītavādyā kva tvaṃ gato 'si vijahiya sarvarājyam //",
    "S04bsu022_u:lal_15.119_0": "sādhū bhaṇāhi vacana mameha chandā kiṃ vā prayogaḥ kva ca gatu bodhisattvaḥ /",
    "S04bsu022_u:lal_15.119_1": "kenātha nīto vivarita kena dvārā pūjā ca tasyā katha kṛta devasaṃghaiḥ //",
    "S04bsu022_u:lal_15.120_0": "chando bhaṇātī śṛṇu mama pārthivendrā rātrau prasupte nagari sabālavṛddhe /",
    "S04bsu022_u:lal_15.120_1": "so mañjughoṣo mama bhaṇi bodhisattvo chandā dadāhi mama laghu aśvarājam //",
    "S04bsu022_u:lal_15.121_0": "so bodhayāmi naragaṇi nārisaṃghaṃ suptā prasuptā na ca gira te śruṇanti /",
    "S04bsu022_u:lal_15.121_1": "so rodamāno dadi ahu aśvarājaṃ hanta vrajāhī hitakara yena kāmam //",
    "S04bsu022_u:lal_15.122_0": "śakreṇa dvārā vivarita yantrayuktāḥ pālāścatasro hayacaraṇe śiliṣṭāḥ /",
    "S04bsu022_u:lal_15.122_1": "ārūḍhi śūre pracalita trisahasrāḥ mārgo nabhe 'smin suvipula yena krānto //",
    "S04bsu022_u:lal_15.123_0": "ābhā pramuktā vihatatamondhakārā puṣpā patiṃsū turiyaśatā raṇiṃṣū /",
    "S04bsu022_u:lal_15.123_1": "devāḥ staviṃsū tathapi hi cāpsarāṇi nabhasā prayāto parivṛtu devasaṃghaiḥ //",
    "S04bsu022_u:lal_15.124_0": "chando gṛhītvā hayavaru bhūṣaṇāni antaḥpure so upagatu rodamāno /",
    "S04bsu022_u:lal_15.124_1": "dṛṣṭvā tu gopā hayavaru chandakaṃ ca saṃmūrchayitvā dharaṇitale nirastā //",
    "S04bsu022_u:lal_15.125_0": "udyukta sarvā suvipula nārisaṃghāḥ vāriṃ gṛhītvā snapayiṣu śākyakanyām /",
    "S04bsu022_u:lal_15.125_1": "mā haiva kālaṃ kariṣyati śokaprāptā dvābhyāṃ priyābhyāṃ bahu bhavi viprayogo //",
    "S04bsu022_u:lal_15.126_0": "sthāmaṃ janitvā suduḥkhita śākyakanyā kaṇṭhe 'valambyā hayavaraaśvarāje /",
    "S04bsu022_u:lal_15.126_1": "anusmaritvā purimaka kāmakrīḍāṃ nānāpralāpī pralapati śokaprāptā //",
    "S04bsu022_u:lal_15.127_0": "hā mahya prītijananā hā mama narapuṃgavā vimalacandramukhā /",
    "S04bsu022_u:lal_15.127_1": "hā mama surūparūpā hā mama varalakṣaṇā vimalatejadharā //",
    "S04bsu022_u:lal_15.128_0": "hā mama aninditāṅgā sujāta anupūrvaudgatā asamā /",
    "S04bsu022_u:lal_15.128_1": "hā mama guṇāgradhāriṃ naramarūbhiḥ pūjitā paramakārūṇikā //",
    "S04bsu022_u:lal_15.129_0": "hā mama balopapetā narāyaṇasthāmavannihataśatrugaṇā /",
    "S04bsu022_u:lal_15.129_1": "hā mama sumāñjaghoṣā kalaviṅkarutasvarā madhurabrahmarutā //",
    "S04bsu022_u:lal_15.130_0": "hā mama anantakīrte śatapuṇyasamudgatā vimalapuṇyadharā /",
    "S04bsu022_u:lal_15.130_1": "hā mama anantavarṇā guṇagaṇapratimaṇḍitā ṛṣigaṇaprītikarā //",
    "S04bsu022_u:lal_15.131_0": "hā mama sujātajātā lumbinivana uttame bhramaragītarute /",
    "S04bsu022_u:lal_15.131_1": "hā mama vighuṣṭaśabdā divi bhuvi abhipūjitā vipulajñānadrumā //",
    "S04bsu022_u:lal_15.132_0": "hā mama rasārasāgrā bimboṣṭhā kamalalocanā kanakanibhā /",
    "S04bsu022_u:lal_15.132_1": "hā mama suśuddhadantā gokṣīratuṣārasaṃnibhasahitadantā //",
    "S04bsu022_u:lal_15.133_0": "hā mama sunāsa subhrū ūrṇābhru mukhāntare sthitā vimalā /",
    "S04bsu022_u:lal_15.133_1": "hā mama suvṛttaskandhā cāpodara eṇeyajaṅghavṛttakaṭī //",
    "S04bsu022_u:lal_15.134_0": "hā mama gajahastorū karacaraṇaviśuddhaśobhanā tāmranakhā /",
    "S04bsu022_u:lal_15.134_1": "iti tasya bhūṣaṇāni puṇyehi kṛtāni pārthive prītikarā //",
    "S04bsu022_u:lal_15.135_0": "ha mahya gītavādyā varapuṣpavilepanā śubhaṛtupravare /",
    "S04bsu022_u:lal_15.135_1": "hā mahya puṣpagandhā antaḥpuri gītavāditairharṣakarā //",
    "S04bsu022_u:lal_15.136_0": "hā kaṇṭhakā sujātā mama bhartu sahāyakastvayā kva nīto /",
    "S04bsu022_u:lal_15.136_1": "hā chandakā nikaruṇā na bodhayasi gacchamānake naravariṣṭhe //",
    "S04bsu022_u:lal_15.137_0": "gacchatyayaṃ hitakaro ekā gira tasminnantari na bhasi kasmāt /",
    "S04bsu022_u:lal_15.137_1": "itu adya puravarāto gacchati naradamyasārathiḥ kāruṇikaḥ //",
    "S04bsu022_u:lal_15.138_0": "katha vā gato hitakaro kena ca niṣkramito itu sa rājakulāt /",
    "S04bsu022_u:lal_15.138_1": "katamāṃ diśāmanugato dhanyā vanagulmadevatā yāsya sakhī //",
    "S04bsu022_u:lal_15.139_0": "atiduḥkha mahya chandā nidhidarśiya netrauddhṛtā cakṣudadā /",
    "S04bsu022_u:lal_15.139_1": "sarvairjanaiśca chandā mātāpitṛnityavarṇitā pūjaniyāḥ //",
    "S04bsu022_u:lal_15.140_0": "tānapi jahitva nirgatu kiṃ punarima istrikāmaratim /",
    "S04bsu022_u:lal_15.140_1": "hā dhik priyairviyogo naṭaraṅgasvabhāvasaṃnibhā anityā //",
    "S04bsu022_u:lal_15.141_0": "saṃjñāgraheṇa bālā dṛṣṭiviparyāsaniśritā janmacyuti /",
    "S04bsu022_u:lal_15.141_1": "prāgeva tena bhaṇitaṃ nāsti jarāmaraṇasaṃskṛte kāści sakhā //",
    "S04bsu022_u:lal_15.142_0": "paripūryato 'sya āśā spṛśatū varabodhisamuttamāṃ drumavariṣṭhe /",
    "S04bsu022_u:lal_15.142_1": "buddhitva bodhivirajāṃ punarapi etū ihā puravareṃ asmin //",
    "S04bsu022_u:lal_15.143_0": "chandakaḥ paramadīnamānaso gopikāya vacanaṃ śruṇitvanā /",
    "S04bsu022_u:lal_15.143_1": "sāśrukaṇṭha gira saṃprabhāṣate sādhu gopi niśṛṇohi me vacaḥ //",
    "S04bsu022_u:lal_15.144_0": "rātriye rahasi yāmi madhyame sarvanārigaṇi saṃprasuptake /",
    "S04bsu022_u:lal_15.144_1": "so tadā ca śatapuṇyaudgato ālapeti mama dehi kaṇṭhakam //",
    "S04bsu022_u:lal_15.145_0": "taṃ niśāmya vacanaṃ tadantaraṃ tubhya prekṣami śayāni suptikām /",
    "S04bsu022_u:lal_15.145_1": "uccaghoṣu ahu tatra muñcamī utthi gopi ayu yāti te priyo //",
    "S04bsu022_u:lal_15.146_0": "devatā vacanu taṃ nirodhayi eka istri napi kāci budhyate /",
    "S04bsu022_u:lal_15.146_1": "rodamāna samalaṃkaritvanā aśvarāju dadamī narottame //",
    "S04bsu022_u:lal_15.147_0": "kaṇṭhako hiṣati ugratejasvī krośamātru svaru tasya gacchatī /",
    "S04bsu022_u:lal_15.147_1": "no ca kaści śṛṇute purottame devatābhi osvāpanaṃ kṛtam //",
    "S04bsu022_u:lal_15.148_0": "svarṇarūpyamaṇikoṭitā mahī kaṇṭhakasya caraṇaiḥ parāhatā /",
    "S04bsu022_u:lal_15.148_1": "sā raṇī madhurabhīṣmaśobhanā no ca keci śṛṇuvanti mānuṣāḥ //",
    "S04bsu022_u:lal_15.149_0": "puṣyayuktu abhu tasmi antare candrajyotiṣa nabhe pratisthitā /",
    "S04bsu022_u:lal_15.149_1": "devakoṭi gagane kṛtāñjalī onamanti śirasābhivandiṣū //",
    "S04bsu022_u:lal_15.150_0": "yakṣarākṣasagaṇairupasthitā lokapāla caturo maharddhikāḥ /",
    "S04bsu022_u:lal_15.150_1": "kaṇṭhakasya caraṇāṃ kare nyasī padmakeśaraviśuddhanirmalam //",
    "S04bsu022_u:lal_15.151_0": "so ca puṇyaśatatejaudgato āruhī kumudavarṣikopamam /",
    "S04bsu022_u:lal_15.151_1": "ṣaḍvikāra dharaṇī prakampitā buddhakṣetra sphuṭa ābhanirmalā //",
    "S04bsu022_u:lal_15.152_0": "śakra devaguruḥ śacīpatiḥ svāma dvāra vivarī tadantare /",
    "S04bsu022_u:lal_15.152_1": "devakoṭinayutaiḥ puraskṛto so vrajī amaranāgapūjito //",
    "S04bsu022_u:520_0": "saṃjñamātra iha jāti kaṇṭhako lokanāthu vahatī nabho 'ntare /",
    "S04bsu022_u:lal_15.153_0": "saṃjñamātra iha jāti kaṇṭhako lokanāthu vahatī nabho 'ntare /",
    "S04bsu022_u:lal_15.153_1": "[Vaidya_172]",
    "S04bsu022_u:lal_15.153_2": "devadānavagaṇā saindrikāḥ ye vahanti sugatasya gacchataḥ //",
    "S04bsu022_u:lal_15.154_0": "apsarā kuśalagītavādite bodhisattvaguṇabhāṣamānikāḥ /",
    "S04bsu022_u:lal_15.154_1": "kaṇṭhakasya balu te dadantikāḥ muñci ghoṣu madhuraṃ manoramam //",
    "S04bsu022_u:lal_15.155_0": "kaṇṭhakā vahahi lokanāyakaṃ śīghra śīghra ma janehi khedatām /",
    "S04bsu022_u:lal_15.155_1": "nāsti me bhayamapāyadurgatiṃ lokanāthamabhidhārayitvanā //",
    "S04bsu022_u:lal_15.156_0": "ekameka abhinandate suro vāhanaṃ smi ahu lokanāyake /",
    "S04bsu022_u:lal_15.156_1": "no ca kiṃcidapi deśu vidyate devakoṭicaraṇairna marditam //",
    "S04bsu022_u:lal_15.157_0": "paśya kaṇṭhaka nabhontare imaṃ mārgu saṃsthitu vicitraśobhanam /",
    "S04bsu022_u:lal_15.157_1": "ratnavedikavicitramaṇḍitaṃ divyasāravaragandhadhūpitam //",
    "S04bsu022_u:lal_15.158_0": "ena kaṇṭhaka śubhena karmaṇā trāyatriṃśabhavane sunirmito /",
    "S04bsu022_u:lal_15.158_1": "apsarai parivṛtaḥ puraskṛto divyakāmaratibhī ramiṣyase //",
    "S04bsu022_u:lal_15.159_0": "sādhu gopi ma khu bhūyu rodahī tuṣṭa bhohi paramapraharṣitā /",
    "S04bsu022_u:lal_15.159_1": "drakṣase nacirato narottamaṃ bodhiprāptamamaraiḥ puraskṛtam //",
    "S04bsu022_u:lal_15.160_0": "ye narāḥ sukṛtakarmakārakāḥ te na gopi sada roditavyakāḥ /",
    "S04bsu022_u:lal_15.160_1": "so ca puṇyaśatatejaudgato harṣitavya na sa roditavyakaḥ //",
    "S04bsu022_u:lal_15.161_0": "saptarātra bhaṇabhānu gopike sā viyūha napi śakya kṣepitum /",
    "S04bsu022_u:lal_15.161_1": "yā viyūha abhu tatra pārthive niṣkramanti naradevapūjite //",
    "S04bsu022_u:lal_15.162_0": "lābha tubhya paramā acintiyā yaṃ tyupasthitu jage hitaṃkaro /",
    "S04bsu022_u:lal_15.162_1": "mahya saṃjñi svakameva vartate tvaṃ hi bheṣyasi yathā narottamaḥ //",
    "S04bsu022_u:521_0": "iti //",
    "S04bsu022_u:522_0": "// iti śrīlalitavistare 'bhiniṣkramaṇaparivarto nāma pañcadaśamo 'dhyāyaḥ //",
    "S04bsu022_u:524_0": "START Parivarta 16",
    "S04bsu022_u:525_0": "[Vaidya_174]",
    "S04bsu022_u:526_0": "bimbisāropasaṃkramaṇaparivartaḥ ṣoḍaśaḥ /",
    "S04bsu022_u:527_0": "evaṃ khalu bhikṣavaśchandako bodhisattvādhisthānena rājñaḥ śuddhodanasya gopāyāḥ śākyakanyāyāśca sarvasya cāntaḥpurasya sarvasya ca śākyagaṇasya śokavinodakathāmakārṣīt /",
    "S04bsu022_u:528_0_0": "iti hi bhikṣavo bodhisattvo lubdhakarūpāya devaputrāya kāśikāni vastrāṇi dattvā tasya sakāśātkāṣāyāni vastrāṇi gṛhītvā svayameva",
    "S04bsu022_u:528_0_1": "pravajyāṃ lokānuvartanāmupādāya sattvānukampāyai sattvaparipācanārtham /",
    "S04bsu022_u:529_0": "atha bodhisattvo yenaiva śākyā brāhmaṇyā āśramastenopasaṃkrāmat /",
    "S04bsu022_u:529_1": "sā bodhisattvaṃ vāsena bhaktena copanimantrayate sma /",
    "S04bsu022_u:529_2": "tato bodhisattvaḥ padmāyā brāhmaṇyā āśramaṃ gacchati sma /",
    "S04bsu022_u:529_3": "tayāpi bodhisattvo vāsena bhaktena copanimantrito 'bhūt /",
    "S04bsu022_u:530_0": "tato raivatasya brahmarṣerāśramamagamat /",
    "S04bsu022_u:530_1": "asāvapi bodhisattvaṃ tathaivopanimantrayate sma /",
    "S04bsu022_u:530_2": "tathaiva rājako 'pi datṛmadaṇḍikaputro bodhisattvamupanimantrayate sma /",
    "S04bsu022_u:531_0": "iti hi bhikṣavo bodhisattvo 'nupūrveṇa vaiśālīṃ mahānagarīmanuprāpto 'bhut //",
    "S04bsu022_u:532_0": "tena khalu punaḥ samayenārāḍaḥ kālāpo vaiśālīmupanisṛtya prativasati sma mahatā śrāvakasaṃghena sārdhaṃ tribhiḥ śiṣyaśataiḥ /",
    "S04bsu022_u:532_1": "sa śiṣyebhya ākiṃcanyāyatanasahavratāyai dharmaṃ deśayati sma /",
    "S04bsu022_u:532_2": "sa bodhisattvaṃ dūrata evāgacchantaṃ dṛṣṭvā āścaryaprāptaḥ śiṣyānāmantrayate sma - paśyata paśyata bho rūpamasyeti /",
    "S04bsu022_u:532_3": "te 'bruvan - evaṃ hyetatpaśyāmaḥ /",
    "S04bsu022_u:533_0": "tato 'haṃ bhikṣavo yenārāḍaḥ kālāpastenopasaṃkramyārāḍa kālāpametadavocat - careyamahaṃ bho ārāḍe kālāpe brahmacaryam /",
    "S04bsu022_u:533_1": "so 'vocat - cara bho gautama tathārūpeṇa dharmākhyāne yasmin śrāddhaḥ kulaputro 'lpakṛcchreṇājñāmārādhayati /",
    "S04bsu022_u:534_0": "tasya me bhikṣava etadabhūt - asti me chando 'sti vīryamasti smṛtirasti samādhirasti prajñā,",
    "S04bsu022_u:534_1": "yannvahameko 'pramatta ātāpī vyapakṛṣṭo vihareyaṃ tasyaiva dharmasya prāptaye sākṣātkriyāyai /",
    "S04bsu022_u:535_0": "atha khalvahaṃ bhikṣavo eko 'pramatta ātāpī vyapakṛṣṭo viharannalpakṛcchreṇaivaṃ taṃ dharmamadhyavagacchan sākṣādakārṣam /",
    "S04bsu022_u:536_0": "atha khalvahaṃ bhikṣavo yenārāḍaḥ kālāpastenopasaṃkramyaitadavocat - etāvadbho tvayā ārāḍa dharmo 'dhigataḥ sākṣātkṛtaḥ? so 'vocat - evametadbho gautama /",
    "S04bsu022_u:536_1": "tamahamavocat - mayāpi bho eṣa dharmaḥ sākṣātkṛto 'dhigataḥ /",
    "S04bsu022_u:536_2": "so 'vocat - tena hi bho gautama yadahaṃ dharma jānāmi,",
    "S04bsu022_u:536_3": "bhavānapi taṃ jānāti, yaṃ bhavān jānāti, ahamapi taṃ jānāmi / tena hyāvāmubhāvapīmaṃ śiṣyagaṇaṃ pariharāvaḥ /",
    "S04bsu022_u:537_0": "iti hi bhikṣava ārāḍaḥ kālāpaḥ paramayā pūjayā māṃ pūjayati sma /",
    "S04bsu022_u:537_1": "antevāsiṣu ca māṃ samānārthatayā sthāpayati sma /",
    "S04bsu022_u:537_2": "[Vaidya_175]",
    "S04bsu022_u:538_0": "tasya me bhikṣava etadabhūt - ayaṃ khalvārāḍasya dharmo na nairyāṇiko na niryāti,",
    "S04bsu022_u:538_1": "tatkatarasya samyagduḥkhakṣayāya? yannvahamata uttari paryeṣamāṇaścareyam /",
    "S04bsu022_u:539_0": "atha khalvahaṃ bhikṣavo yathābhirāmaṃ vaiśālyāṃ vihṛtya magadheṣu ca prakrānto 'bhūt /",
    "S04bsu022_u:539_1": "so 'haṃ magadheṣu caryāṃ caran yena māgadhakānāṃ rājagṛhaṃ nagaraṃ tadanusṛto yena ca pāṇḍavaḥ parvatarājastenopasaṃkrānto 'bhūvam /",
    "S04bsu022_u:539_2": "tatrāhaṃ pāṇḍave parvatarājapārśve vyāhārṣamekākyadvitīyo 'sahāyo 'nekairdevakoṭinayutaśatasahasraiḥ saṃrakṣitaḥ /",
    "S04bsu022_u:540_0_0": "tato 'haṃ kalyameva saṃnivāsya pātracīvaramādāya tapodadvāreṇa rājagṛhaṃ mahānagaraṃ piṇḍāya prāvikṣat prāsādikenābhikrāntena",
    "S04bsu022_u:540_0_1": "pratikrāntena vyavalokitena saṃmiñjitena prasāritena prāsādikena saṃghāṭīpaṭapātracīvaradhāraṇenāvikṣiptairindriyairabahirgatena",
    "S04bsu022_u:540_0_2": "mānasena nirmitavattailapātradharavadyugamātraṃ paśyan /",
    "S04bsu022_u:540_1": "tatra māṃ rājagṛhakā manuṣyā dṛṣṭvā vismitā abhūvan - kiṃ svidayaṃ brahmā bhaviṣyati śakro devānāmindra āhosvidvaiśravaṇo āhosvitkiṃcidgiridaivatam /",
    "S04bsu022_u:541_0": "tatredamucyate -",
    "S04bsu022_u:lal_16.1_0": "atha vimaladharo hyanantatejo svayamiha pravrajiyāna bodhisattvaḥ /",
    "S04bsu022_u:lal_16.1_1": "śāntamanu dānta īryavanto viharati pāṇḍavaśailarājapārśve //",
    "S04bsu022_u:lal_16.2_0": "rajani vigatu jñātva bodhisattvaḥ paramasudarśaniyaṃ nivāsayitvā /",
    "S04bsu022_u:lal_16.2_1": "pātra pratigṛhīya nīcamāno praviśati rājagṛhaṃ sapiṇḍapātram //",
    "S04bsu022_u:lal_16.3_0": "kanakamiva sudhātujātarūpaṃ kavacitu lakṣaṇatriṃśatā dvibhiśca /",
    "S04bsu022_u:lal_16.3_1": "naragaṇa tatha nāri prekṣamāṇo na ca bhavate kvaci tṛpti darśanena //",
    "S04bsu022_u:lal_16.4_0": "vīthi racita ratnavastradhāryai avaśiriyā janu yāti pṛṣṭhato 'sya /",
    "S04bsu022_u:lal_16.4_1": "ko nu ayu adṛṣṭapūrvasattvo yasya prabhāya puraṃ vibhāti sarvam //",
    "S04bsu022_u:542_0": "upari sthihiya nāriṇāṃ sahasrā tathariva dvāri tathaiva vātayāne /",
    "S04bsu022_u:lal_16.5_0": "upari sthihiya nāriṇāṃ sahasrā tathariva dvāri tathaiva vātayāne /",
    "S04bsu022_u:lal_16.5_1": "[Vaidya_176]",
    "S04bsu022_u:lal_16.5_2": "rathya bharita gehi śūnya kṛtvā naravaru prekṣiṣu te ananyakarmāḥ //",
    "S04bsu022_u:lal_16.6_0": "na ca bhuyu krayavikrayaṃ karontī na ca puna sauṇḍa pibanti madyapānam /",
    "S04bsu022_u:lal_16.6_1": "na ca gṛhi na ca vīthiye ramante puruṣavarasya nirīkṣamāṇa rūpam //",
    "S04bsu022_u:lal_16.7_0": "puruṣa tvaritu gacchi rājagehaṃ avaciṣu rāja sa bimbisāra tuṣṭo /",
    "S04bsu022_u:lal_16.7_1": "deva parama tubhya labdha lābhā svayamiha brahma pure carāti piṇḍam //",
    "S04bsu022_u:lal_16.8_0": "keci avaci śakra devarājo apari bhaṇanti suyāma devaputraḥ /",
    "S04bsu022_u:lal_16.8_1": "tatha api saṃtuṣitaṃ va nirmitaśca apari bhaṇanti sunirmiteṣu devaḥ //",
    "S04bsu022_u:lal_16.9_0": "keci puna bhaṇanti candrasūryau tathapi ca rāhu baliśca vemacitrī /",
    "S04bsu022_u:lal_16.9_1": "keci puna bhaṇanti vācamevaṃ ayu so pāṇḍavaśailarājavāsī //",
    "S04bsu022_u:lal_16.10_0": "vacanamimu śruṇitva pārthivo 'sau paramaudagramanā sthito gavākṣe /",
    "S04bsu022_u:lal_16.10_1": "prekṣati varasattva bodhisattvaṃ jvalatu śirīya sudhātukāñcanaṃ vā //",
    "S04bsu022_u:lal_16.11_0": "piṇḍa dadiya rāja bimbisāraḥ puruṣamavocannirīkṣa kva prayātī /",
    "S04bsu022_u:lal_16.11_1": "dṛṣṭva girivaraṃ sa gacchamāno avaciṣu deva gataḥ sa śailapārśvam //",
    "S04bsu022_u:lal_16.12_0": "rajani vigatu jñātva bimbisāro mahata janaiḥ parivārito narendraḥ /",
    "S04bsu022_u:lal_16.12_1": "upagami pāṇḍavaśailarājamūle śiriya jvalantu tamadṛśāti śailam //",
    "S04bsu022_u:lal_16.13_0": "dharaṇi vrajitu yāni oruhitvā paramasugaurava prekṣi bodhisattvam /",
    "S04bsu022_u:lal_16.13_1": "meruriva yathā hyakampamāno nyasiya tṛṇāni niṣaṇṇa sostikena //",
    "S04bsu022_u:lal_16.14_0": "śirasi caraṇi vandayitva rājā vividhakathāṃ samudāharitva vocat /",
    "S04bsu022_u:lal_16.14_1": "dadami tava upārdhu sarvarājyād rama iha kāmaguṇairahaṃ ca piṇḍam //",
    "S04bsu022_u:lal_16.15_0": "prabhaṇati giri bodhisattva ślakṣṇaṃ dharaṇipate ciramāyu pālayasva /",
    "S04bsu022_u:lal_16.15_1": "ahamapi pravijahya rājyamiṣṭaṃ pravrajito nirapekṣi śāntihetoḥ //",
    "S04bsu022_u:lal_16.16_0": "daharu taruṇayauvanairupetaḥ śubhatanuvarṇanibho 'si vegaprāptaḥ /",
    "S04bsu022_u:lal_16.16_1": "vipula dhana pratīccha nārisaṃghaṃ iha mama rājyi vasāhi bhuṅkṣva kāmāṃ //",
    "S04bsu022_u:lal_16.17_0": "paramapramudito 'smi daśanātte avaciṣu sa māgadharāja bodhisattvam /",
    "S04bsu022_u:lal_16.17_1": "bhavahi mama sahāyu sarvarājyaṃ ahu tava dāsyi prabhūta bhuṅkṣva kāmāṃ //",
    "S04bsu022_u:lal_16.18_0": "mā ca puna vane vasāhi śūnye ma bhuyu tṛṇeṣu vasāhi bhūmivāsam /",
    "S04bsu022_u:lal_16.18_1": "paramasukumāru tubhya kāyo iha mama rājyi vasāhi bhuṅkṣva kāmāṃ //",
    "S04bsu022_u:lal_16.19_0": "prabhaṇati giri bodhisattva ślakṣṇaṃ akuṭila premaṇiyā hitānukampī /",
    "S04bsu022_u:lal_16.19_1": "svasti dharaṇipāla te 'stu nityaṃ na ca ahu kāmaguṇebhirarthiko 'smi //",
    "S04bsu022_u:lal_16.20_0": "kāma viṣasamā anantadoṣā narakaprapātana pretatiryagyonau /",
    "S04bsu022_u:lal_16.20_1": "vidubhi vigarhita cāpyanārya kāmā jahita mayā yathā pakvakheṭapiṇḍam //",
    "S04bsu022_u:lal_16.21_0": "kāma drumaphalā yathā patantī yathamiva abhrabalāhakā vrajanti /",
    "S04bsu022_u:lal_16.21_1": "adhruva capalagāmi mārutaṃ vā vikiraṇa sarvaśubhasya vañcanīyā //",
    "S04bsu022_u:lal_16.22_0": "kāma alabhamāna dahyayante tatha api labdha na tṛpti vindayantī /",
    "S04bsu022_u:lal_16.22_1": "yada puna avaśasya bhakṣayante tada mahaduḥkha janenti ghora kāmāḥ //",
    "S04bsu022_u:lal_16.23_0": "kāma dharaṇipāla ye ca divyā tatha api mānuṣa kāma ye praṇītā /",
    "S04bsu022_u:lal_16.23_1": "eku naru labheta sarvakāmāṃ na ca so tṛpti labheta bhūyu eṣan //",
    "S04bsu022_u:lal_16.24_0": "ye tu dharaṇipāla śāntadāntā ārya anāśrava dharmapūrṇasaṃjñā /",
    "S04bsu022_u:lal_16.24_1": "prajñaviduṣa tṛpta te sutṛptā na ca puna kāmaguṇeṣu kāci tṛptiḥ //",
    "S04bsu022_u:lal_16.25_0": "kāma dharaṇipāla sevamānā purima na vidyati koṭi saṃskṛtasya /",
    "S04bsu022_u:lal_16.25_1": "lavaṇajala yathā hi nārū pītvā bhuyu tṛṣa vardhati kāma sevamāne //",
    "S04bsu022_u:lal_16.26_0": "api ca dharaṇipāla paśya kāyaṃ adhruvamasāraku duḥkhayantrametat /",
    "S04bsu022_u:lal_16.26_1": "navabhi vraṇamukhaiḥ sadā sravantaṃ na mama narādhipa kāmachandarāgaḥ //",
    "S04bsu022_u:lal_16.27_0": "ahamapi vipulāṃ vijahya kāmāṃ tathapi ca istrisahasra darśanīyāṃ /",
    "S04bsu022_u:lal_16.27_1": "anabhiratu bhaveṣu nirgato 'haṃ paramaśivāṃ varabodhi prāptukāmaḥ //",
    "S04bsu022_u:543_0": "rājā āha -",
    "S04bsu022_u:544_0": "katama diśi kuto gato 'si bhikṣo kva ca tava janma kva te pitā kva mātā /",
    "S04bsu022_u:lal_16.28_0": "katama diśi kuto gato 'si bhikṣo kva ca tava janma kva te pitā kva mātā /",
    "S04bsu022_u:lal_16.28_1": "[Vaidya_179]",
    "S04bsu022_u:lal_16.28_2": "kṣatriya atha brāhmaṇo 'tha rājā parikatha bhikṣu yadī na bhārasaṃjñā //",
    "S04bsu022_u:545_0": "bodhisattva āha -",
    "S04bsu022_u:lal_16.29_0": "śratu ti dharaṇipāla śākiyānāṃ kapilapuraṃ paramaṃ suṛddhisphītam /",
    "S04bsu022_u:lal_16.29_1": "pitu mama śuddhodaneti nāmnā tanu ahu pravrajito guṇābhilāṣī //",
    "S04bsu022_u:546_0": "rājā āha -",
    "S04bsu022_u:lal_16.30_0": "sādhu tava sudṛṣṭadarśanaṃ te yanu tava janma vayaṃ pi tasya śiṣyāḥ /",
    "S04bsu022_u:lal_16.30_1": "api ca mama kṣamasva āśayenā yamapi nimantritu kāmavītarāgo //",
    "S04bsu022_u:lal_16.31_0": "yadi tvaya anuprāptu bhoti bodhiḥ tada mama seti bhoti dharmasvāmim /",
    "S04bsu022_u:lal_16.31_1": "api ca mama purā sulabdha lābhā mama vijite vasasīha yatsvayaṃbho //",
    "S04bsu022_u:lal_16.32_0": "punarapi caraṇāni vandayitvā kṛtva pradakṣiṇu gauraveṇa rājā /",
    "S04bsu022_u:lal_16.32_1": "svakajanaparivārito narendraḥ punarapi rājagṛhaṃ anupraviṣṭaḥ //",
    "S04bsu022_u:lal_16.33_0": "magadhapuri praveśi lokanātho vihariya śāntamanā yathābhiprāyam /",
    "S04bsu022_u:lal_16.33_1": "arthu kariya devamānuṣāṇāṃ upagami tīru nirañjanā narendraḥ //",
    "S04bsu022_u:547_0": "// iti śrīlalitavistare bimbisāropasaṃkramaṇaparivarto nāma ṣoḍaśamo 'dhyāyaḥ //",
    "S04bsu022_u:549_0": "START Parivarta 17",
    "S04bsu022_u:550_0": "[Vaidya_180]",
    "S04bsu022_u:551_0": "duṣkaracaryāparivartaḥ saptadaśaḥ /",
    "S04bsu022_u:552_0": "tena khalu punarbhikṣavaḥ samayena rudrako nāma rāmaputro rājagṛhaṃ nāma mahānagaramupanisṛtya viharati sma mahatā śiṣyagaṇena sārdhaṃ saptabhiḥ śiṣyaśataiḥ /",
    "S04bsu022_u:552_1": "sa tebhyo naivasaṃjñānāsaṃjñāyatanasahavratāyai dharmaṃ deśayati sma /",
    "S04bsu022_u:552_2": "adrākṣīt khalvapi bhikṣavo bodhisattvo rudrakaṃ rāmaputraṃ saṃghegaṇinaṃ gaṇācāryaṃ jñātamabhīpsitaṃ bahujanapūjitaṃ paṇḍitasaṃmatam /",
    "S04bsu022_u:552_3": "dṛṣṭvā cāsyaitadabhūt - ayaṃ khalvapi rudrako rāmaputraḥ saṃghegaṇī gaṇācāryaḥ jñāto 'bhīpsito bahujanapūjitaḥ paṇḍitasaṃmataḥ /",
    "S04bsu022_u:552_4": "sacedahamasyāntikamupasaṃkramya vratatapamārabheyam,",
    "S04bsu022_u:552_5": "naiṣa mamāntike viśiṣṭasaṃjño bhavennāpi pratyakṣajñānena jñāto bhavennāpi saṃskṛtānāṃ sāśravānāṃ sopādānānāṃ dhyānasamādhisamāpattīnāṃ doṣo datto bhavet /",
    "S04bsu022_u:552_6": "yannvahaṃ tathārupamupāyamupasaṃdarśayeyaṃ yenaite ca pratyakṣā bhaveyuḥ /",
    "S04bsu022_u:552_7": "dhyānagocarāṇāṃ ca samāpattyārambaṇānāṃ laukikasamādhīnāmaniḥsaraṇatā darśitā bhavet /",
    "S04bsu022_u:552_8": "yannvahaṃ rudrakasya rāmaputrasya sakāśamupasaṃkramya svasamādhiguṇaviśeṣodbhāvanārthaṃ śiṣyatvamabhyupagamya saṃskṛtasamādhīnāmasāratāmupadarśayeyamiti /",
    "S04bsu022_u:553_0": "atha khalu bhikṣavo bodhisattva idamarthavaśamadhikṛtya yena rudrako rāmaputrastenopasaṃkrāmat /",
    "S04bsu022_u:553_1": "upasaṃkramya rudrakaṃ rāmaputrametadavocat - kaste mārṣa śāstā,",
    "S04bsu022_u:553_2": "kasya vā dharmaṃ deśitamājānāsi?",
    "S04bsu022_u:554_0": "ityevamukte rudrako rāmaputro bodhisattvamevamāha - na me mārṣa kaścicchāstā /",
    "S04bsu022_u:554_1": "api tu khalu punaḥ svayameva mayedaṃ samyagadhigatamiti /",
    "S04bsu022_u:554_2": "bodhisattva āha - kiṃ bhavatādhigatam? āha - naivasaṃjñānāsaṃjñāyatanasamāpattermārgaḥ /",
    "S04bsu022_u:554_3": "bodhisattva āha - labhemahi vayaṃ bhavataḥ sakāśādavavādānuśāsanīyasya samādhermārgam? āha - vāḍhamastviti /",
    "S04bsu022_u:555_0": "tato bodhisattva ekāntaṃ gatvā paryaṅkamābhujyopaviśati sma /",
    "S04bsu022_u:555_1_0": "samanantaropaviṣṭasya ca bodhisattvasya puṇyaviśeṣeṇa ca jñānaviśeṣeṇa ca pūrvasucaritacaryāphalaviśeṣeṇa ca sarvasamādhiparicayaviśeṣeṇa",
    "S04bsu022_u:555_1_1": "ca dhyānapramukhāni sarvāṇi laukikāni lokottarāṇi samāpattiśatānyāmukhībhavanti sma sākārāṇi soddeśāni yathāpi taccittavaśavartitvāt /",
    "S04bsu022_u:555_2": "atha ca bodhisattvaḥ smṛtaḥ saṃprajānan utthāyāsanādyena rudrako rāmaputrastenopasaṃkrāmat /",
    "S04bsu022_u:555_3": "upasaṃkramya rudrakaṃ rāmaputramevamāha astyanyo 'pi mārṣa kaściduttare naivasaṃjñānāsaṃjñāyatanasamāpattermārgaḥ? so 'bravīt - nāstīti /",
    "S04bsu022_u:556_0": "tato bodhisattvasyaitadabhavat - na khalu rudrakasyaivāsti śraddhā vīryaṃ smṛtiḥ prajñā /",
    "S04bsu022_u:556_1": "mamāpyasti śraddhā vīryaṃ smṛtiḥ samādhiḥ prajñā /",
    "S04bsu022_u:557_0": "atha bodhisattvo rudrakaṃ rāmaputramevamāha - mayāpyeṣa mārṣa dharmo 'dhigato yatra tvaṃ niryātaḥ /",
    "S04bsu022_u:557_1": "so 'vocat - tena hyāgaccha, tvaṃ cāhaṃ cemaṃ gaṇaṃ pariharāva iti /",
    "S04bsu022_u:557_2": "samānārthe ca bodhisattvaṃ [Vaidya_181] sthāpayati sma ācāryasthāne ca /",
    "S04bsu022_u:557_3": "bodhisattva āha - naiṣa mārṣa mārgo nirvṛtaye na virāgāya na nirodhāya nopaśamāya nābhijñāyai na saṃbodhaye na śrāmaṇāya na brāhmaṇāya na nirvāṇāya saṃvartate /",
    "S04bsu022_u:558_0": "iti hi bhikṣavo bodhisattvo rudrakasya rāmaputrasya saśiṣyasyāvarjanīkṛtva yāvadalamiti kṛtvā prakrāmat - alaṃ mamāneneti /",
    "S04bsu022_u:559_0": "tena khalu punaḥ samayena pañcakā bhadravargīyā rudrake rāmaputre brahmacaryaṃ caranti sma /",
    "S04bsu022_u:559_1": "teṣāmetadabhūt - yasya khalu vayamarthāya dīrgharātraṃ ghaṭāmahe udyujyāmahe,",
    "S04bsu022_u:559_2": "na ca śaknumo 'ntaṃ vā paryantaṃ cādhigantum,",
    "S04bsu022_u:559_3": "tacchramaṇena gautamenālpakakṛcchaṇādhigantuṃ sākṣātkṛtam /",
    "S04bsu022_u:559_4": "taccāsya na rocate / tathā cottari paryeṣate / niḥsaṃśayameṣa śāstā loke bhaviṣyati /",
    "S04bsu022_u:559_5": "yaccaiṣa sākṣātkariṣyati, tadasmabhyaṃ saṃvibhakṣyatīti /",
    "S04bsu022_u:559_6": "evaṃ vimṛṣya pañcakā bhadravargīyā rudrakarāmaputrasakāśādapakramya bodhisattvamanvabadhnan /",
    "S04bsu022_u:560_0": "iti hi bhikṣavo bodhisattvo yathābhipretaṃ rājagṛhe vihṛtya magadheṣu cārikāṃ prakrāmat sārdhaṃ pañcakairbhadravargīyaiḥ /",
    "S04bsu022_u:561_0": "tena khalu punaḥ samayenāntarācca rājagṛhasya antarācca gayāyā yo 'nyatamo gaṇa utsavaṃ karoti sma,",
    "S04bsu022_u:561_1": "tena ca gaṇena bodhisattvo 'bhinimantrito 'bhūt vāsena bhaktena ca sārdhaṃ pañcakairbhadravargīyaiḥ /",
    "S04bsu022_u:562_0": "atha khalu bhikṣavo bodhisattvo magadheṣu caryāṃ caran yena māgadhakānāṃ gayā tāmanusṛtya tāmanuprāpto 'bhūt /",
    "S04bsu022_u:562_1": "tatra khalvapi bhikṣavo bodhisattvaḥ prahāṇārthī viharati sma gayāśīrṣe parvate /",
    "S04bsu022_u:562_2": "tatrāsya viharatastisra upamāḥ pratibhānti sma aśrutapūrvā anabhijñātapūrvāḥ /",
    "S04bsu022_u:562_3": "katamāstisraḥ? ye kecitte khalvapi śramaṇabrāhmaṇāḥ kāmebhyo 'navakṛṣṭakāyā viharanti sma /",
    "S04bsu022_u:562_4": "kāmebhyo 'navakṛṣṭacittāśca viharanti sma /",
    "S04bsu022_u:562_5": "yāpi caiṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānatā,",
    "S04bsu022_u:562_6": "sāpyanupaśāntā / kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayante /",
    "S04bsu022_u:562_7": "atha tarhi abhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:562_8": "tadyathāpi nāma puruṣo 'gnyarthī jyotirgaveṣī jyotiṃ paryeṣamāṇaḥ sa ārdraṃ kāṣṭhamādāya ārdrāṃ cottarāraṇīmudake prakṣipya mathnīyāt,",
    "S04bsu022_u:562_9": "abhavyo 'sāvagnimutpādayituṃ tejaḥ prāduṣkartum /",
    "S04bsu022_u:562_10": "evameva ya ime śramaṇabrāhmaṇāḥ kāmebhyo 'navakṛṣṭakāyā anavakṛṣṭacittāśca viharanti,",
    "S04bsu022_u:562_11": "yāpyeṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānaṃ tadapyanupaśāntam /",
    "S04bsu022_u:562_12": "kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
    "S04bsu022_u:562_13": "atha tarhi abhavyā evottarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:562_14": "iyaṃ bodhisattvasya prathamā upamā pratibhāti sma /",
    "S04bsu022_u:563_0": "[Vaidya_182]",
    "S04bsu022_u:563_1": "bhūyaścāsyaitadabhūt - ya ime śramaṇabrāhmaṇāḥ kāmebhyo vyapakṛṣṭakāyacittā viharanti,",
    "S04bsu022_u:563_2": "yāpi teṣāṃ kāmeṣu nandīti sarvaṃ kartavyaṃ yāvajjyotiṃ paryeṣata iti /",
    "S04bsu022_u:563_3": "sa ārdraṃ kāṣṭhamādāya sthale sthāpayitvā ārdrāṃ cottarāraṇiṃ mathnīyāt,",
    "S04bsu022_u:563_4": "abhavyo 'sāvagnimutpādayitum /",
    "S04bsu022_u:563_5": "evameva ye ime śramaṇabrāhmaṇā iti sarvaṃ pūrvavatkāryaṃ yāvadabhavyā uttarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:563_6": "iyaṃ dvitīyā upamā pratibhāti sma pūrvamaśrutā cāvijñātā ca /",
    "S04bsu022_u:564_0": "punaraparaṃ ya ime śramaṇabrāhmaṇā bhavantaḥ kāmebhyo vyapakṛṣṭakāyacittā viharanti,",
    "S04bsu022_u:564_1": "yāpi teṣāṃ kāmeṣu nandiḥ / iti sarvaṃ peyālam / tadapyeṣāmupaśāntam / kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
    "S04bsu022_u:564_2": "atha khalu punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:564_3": "tadyathāpi nāma iha syātpuruṣo 'gnyarthī jyotirgaveṣī jyotiḥ paryeṣamāṇaḥ,",
    "S04bsu022_u:564_4": "sa śuṣkaṃ kāṣṭhamādāya śuṣkāṃ cottarāraṇiṃ sthale pratiṣṭhāpya mathnīyāt,",
    "S04bsu022_u:564_5": "sa bhavyo 'gnimabhinirvartayituṃ tejaḥ prāduṣkartum /",
    "S04bsu022_u:564_6": "evameva ya ime bhavantaḥ śramaṇabrāhmaṇā iti sarvaṃ yāvadvedanāṃ vedayanta iti /",
    "S04bsu022_u:564_7": "atha ca punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:564_8": "iyaṃ tṛtīyā upamā pratibhāti sma aśrutapūrvā ca avijñātapūrvā ca /",
    "S04bsu022_u:565_0": "atha khalu bhikṣavo bodhisattvasyaitadabhūt - ahaṃ khalvetarhi kāmebhyo vyapakṛṣṭakāyo viharāmi vyapakṛṣṭacittaśca /",
    "S04bsu022_u:565_1": "yāpi me kāmeṣu nandīti sarvaṃ yāvattadapi me upaśāntam /",
    "S04bsu022_u:565_2": "kiṃ cāpi ahamātmopakramikāṃ śarīropatāpikāṃ duḥkhāmiti peyālaṃ yāvadvedanāṃ vedmi /",
    "S04bsu022_u:565_3": "atha khalvahaṃ bhavya evottarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:566_0": "iti hi bhikṣavo bodhisattvo yathābhipretaṃ gayāyāṃ vihṛtya gayāśīrṣe parvate jaṅgāvihāramanucaṃkramyamāṇo yenorubilvā senāpatigrāmakastadanusṛtastadanuprāpto 'bhūt /",
    "S04bsu022_u:566_1": "tatrādrākṣīnnadīṃ nairañjanāmacchodakāṃ sūpatīrthāṃ prāsādikaiśca drumagulmairalaṃkṛtāṃ samantataśca gocaragrāmām /",
    "S04bsu022_u:566_2": "tatra khalvapi bodhisattvasya mano 'tīva prasannamabhūt - samo batāyaṃ bhūmipradeśo ramaṇīyaḥ pratisaṃlayanānurūpaḥ /",
    "S04bsu022_u:566_3": "paryāptamidaṃ prahāṇārthikakulaputrasya /",
    "S04bsu022_u:567_0_0": "iti hi bhikṣavo bodhisattvasyaitadabhūt - pañcakaṣāyakāle 'hamiha jambudvīpe 'vatīrṇo hīnādhimuktikeṣu sattveṣvākīrṇatīrthyavargeṣu",
    "S04bsu022_u:567_0_1": "nānādṛṣṭipraskanneṣu kāyapiṇḍagrāhābhiniviṣṭeṣu nānāvidhaiścātāpanaparitāpanaiḥ kāyaśuddhiṃ paryeṣante,",
    "S04bsu022_u:567_1_0": "prajñāpayanti ca saṃmūḍhāḥ / tadyathā - mantravicārakairhastapralehakairnayācanakairanāmantraṇakairanekamūlikairamatsyamāṃsakairavārṣikaiḥ",
    "S04bsu022_u:567_1_1": "surātuṣodakarvajanairekatripañcasaptakulabhikṣāgrahaṇairmūlaphalaśaivālakakuśapatragomayagomūtrapāyasadadhisarpiḥ phāṇitāmapiṣṭakamabhakṣaṇapānaiḥ",
    "S04bsu022_u:567_1_2": "sārasikāpotakasaṃdaṃśikotsṛṣṭasaṃprakṣālakaiḥ /",
    "S04bsu022_u:567_2": "grāmyāraṇyābhiśca vṛttibhiḥ /",
    "S04bsu022_u:567_3": "govratamṛgaśvavarāhavānarahastivrataiśca sthānamaunavīrāsanaiśca ekālāpakairyāvatsaptālāpakaiḥ /",
    "S04bsu022_u:567_4_0": "ekabhaktā ekāhorātracāturthyapañcaṣaṭkālāntarāśca [Vaidya_183] pakṣakṣapaṇamāsakṣapaṇacāndrāyaṇaiśca gṛdhrolūkapakṣadhāraṇaiśca",
    "S04bsu022_u:567_4_1": "phalamuñjāsanavalkaladarbhabalbajoṣṭrakambalājakambalakeśakambalacarmaniveśanaiśca ārdrapaṭāstopakajālaśayanaiśca bhasmaśarkarāpāṣāṇaphalakakaṇṭakatṛṇamusalaśayanāvākchirotkuṭukasthaṇḍilaśayanaiśca",
    "S04bsu022_u:567_4_2": "ekavāsadvitricatuṣpañcaṣaṭsaptabahuvāsobhirnagnabhāvaiśca sthānāsthānavidhibhiśca dīrghakeśanakhaśmaśrujaṭāmakuṭadhāraṇaiśca",
    "S04bsu022_u:567_4_3": "ekakolatilataṇḍulāhāraiśca bhasmamasinirmālyoddhṛtatamorajapāṃśupaṅkaparimrakṣaṇaiśca lomamuñjakeśanakhacīvarapañjarakaraṅkadhāraṇaiśca",
    "S04bsu022_u:567_4_4": "uṣṇodakataṇḍulodakaparisrāvitakāmbalikasthālīpānīyapānaiśca aṅgāradhātukaṣāyatridaṇḍamuṇḍikakuṇḍikakapālakhaṭvāṅgadhāraṇaiśca",
    "S04bsu022_u:567_4_5": "śuddhiṃ pratyavagacchanti saṃmūḍhāḥ /",
    "S04bsu022_u:567_5": "dhūmapānāgnipānādityanirīkṣaṇapañcatapaikapādordhvabāhusthānaikacaraṇaiśca tapaḥ saṃcinvanti /",
    "S04bsu022_u:567_6": "tuṣādyaṅgāradāhanikumbhasādhanapakvaśilāpacanāgnijalapraveśanamarutīrthagamanamaraṇaiśceṣṭāṃ gatiṃ mṛgayante /",
    "S04bsu022_u:567_7": "oṃkāravaṣaṭkārasvadhākārasvāhākārāśīrvacanastuticayanāvāhanajapyamantrādhyayanadhāraṇakaraṇaiśca śuddhiṃ pratyavagacchanti /",
    "S04bsu022_u:567_8": "śuddhaṃ cātmānaṃ manyamānā imānāśrayante /",
    "S04bsu022_u:567_9_0": "tadyathā - brahmendrarudraviṣṇudevīkumāramātṛkātyāyanīcandrādityavaiśravaṇavaruṇavāsavāśvinaunāgayakṣagandharvāsuragaruḍakinnaramahoragarākṣasapretabhūtakumbhāṇḍapārṣadagaṇapatipiśācāṃśca",
    "S04bsu022_u:567_9_1": "devarṣirājarṣibrahmarṣīśca namasyanti,",
    "S04bsu022_u:567_10": "teṣu ca sārasaṃjñino bhavanti /",
    "S04bsu022_u:567_11": "pṛthivyaptejovāyvākāśaṃ cāśrayante /",
    "S04bsu022_u:567_12": "girīnadīnadyutsasarohradataḍāgasāgarasaraḥpalvalapuṣkariṇīkūpavṛkṣagulmalatātṛṇasthāṇugoṣṭhaśmaśāna - catvaraśṛṅgāṭakāntarāpaṇamukhāni cāśrayante /",
    "S04bsu022_u:567_13": "gṛhastambhopalamusalāsidhanuparaśuśaraśaktitriśūlāṃśca namasyanti /",
    "S04bsu022_u:567_14": "dadhighṛtasarṣapayavapratisarādūrvāmaṇikanakarajatādibhiśca maṅgalaṃ pratyavagacchanti /",
    "S04bsu022_u:567_15": "evaṃvidhāni ime tīrthyāḥ kurvante,",
    "S04bsu022_u:567_16": "āśrayante ca saṃsārabhayabhītāḥ /",
    "S04bsu022_u:568_0_0": "iha ca kecitparatra manyante svargāpavargāvasmākametebhyo nirvartsyeta iti mithyāmārgaprayātā aśaraṇe śaraṇasaṃjñino 'maṅgalye",
    "S04bsu022_u:568_0_1": "maṅgalasaṃjñino 'śuddhyā śuddhiṃ manyatoyannvahaṃ tādṛśaṃ vratatapoviśeṣamālabheyaṃ yathā sarvaparapravādinaśca nigṛhītāḥ",
    "S04bsu022_u:568_0_2": "syuḥ,",
    "S04bsu022_u:568_1": "karmakriyāpraṇaṣṭānāṃ ca sattvānāṃ karmakriyāvipraṇāśamādarśayeyam /",
    "S04bsu022_u:568_2": "dhyānagocarāṇāṃ ca rūpāvacarāṇāṃ ca devānāṃ dhyānaviśeṣopadarśanādāvarjanaṃ kuryāmiti /",
    "S04bsu022_u:569_0": "iti hi bhikṣavo bodhisattva evaṃ cintayitvā ṣaḍvarṣikaṃ mahāghoraṃ vratatapaḥsuduṣkarātsuduṣkarāṃ duṣkaracaryāmālabhate sma /",
    "S04bsu022_u:569_1": "kena kāraṇenocyate duṣkaracaryeti? duṣkarakārikaiṣā,",
    "S04bsu022_u:569_2": "tenocyate duṣkaracaryeti / na sa kaścitsattvaḥ sattvanikāye saṃvidyate manuṣyo vā amanuṣyo vā,",
    "S04bsu022_u:569_3": "yaḥ samarthastathārūpaṃ duṣkaraṃ caritum,",
    "S04bsu022_u:569_4": "anyatra caramabhavikādbodhisattvāt,",
    "S04bsu022_u:569_5": "ya āsphānakadhyānaṃ samāpadyate sma /",
    "S04bsu022_u:569_6": "kena kāraṇenocyate āsphānakamiti? sa caturthadhyānamādita eva samāpadyamāna āśvāsapraśvāsānuparodhayati saṃnirodhayati /",
    "S04bsu022_u:569_7": "akalpaṃ tad dhyānamavikalpamaniñjanamapanītamaspandanaṃ sarvatrānugataṃ ca sarvatra cāniśritam /",
    "S04bsu022_u:569_8": "na ca tad dhyānaṃ jātu kenacitsamāpannaṃ pūrvaṃ śaiṣyeṇa vā aśaiṣyeṇa vā pratyekabuddhena [Vaidya_184] vā caryāpratipannena vā bodhisattvena /",
    "S04bsu022_u:569_9": "ataścāsphānakaṃ nāmocyate / ākāśamaspharaṇamakaraṇamavikaraṇaṃ tacca sarvaṃ spharatīti hyākāśasamaṃ tad dhyānam /",
    "S04bsu022_u:570_0_0": "atha khalu bhikṣavo bodhisattvo lokasyāścaryasaṃdarśanārthaṃ tīrthikānāṃ ca darpanirghātanārthaṃ parapravādināṃ ca nigrahārthaṃ",
    "S04bsu022_u:570_0_1": "devānāṃ cāvarjanārthamucchedaśāśvatavādināṃ ca sattvānāṃ krarmakriyāpraṇaṣṭānāṃ karmakriyāvatāraṇārthaṃ puṇyaphalodbhāvanārthaṃ",
    "S04bsu022_u:570_0_2": "jñānaphalasaṃdarśanārthaṃ dhyānāṅgavibhajanārtha kāyabalasthāmasaṃdarśanārthaṃ cittaśauryasaṃjananārthaṃ ca asaṃskṛtāyāṃ",
    "S04bsu022_u:570_0_3": "pṛthivyāṃ paryaṅkamābhujya niṣīdati sma /",
    "S04bsu022_u:570_1": "niṣadya ca svakāyaṃ cetasā nigṛhṇīte sma,",
    "S04bsu022_u:571_0": "tato me bhikṣavo haimantikāsvaṣṭakarātriṣu tathā kāyaṃ nigṛhṇato niṣpīḍayataḥ kakṣābhyāmapi svedāḥ praśravanti sma /",
    "S04bsu022_u:571_1": "lalāṭādapi svedāḥ praśravanti sma /",
    "S04bsu022_u:571_2": "bhūmau nipatanti sma avaśyāyanta ūṣmāyanto bāṣpāyantaḥ /",
    "S04bsu022_u:571_3": "tadyathāpi nāma balavān puruṣo durbalataraṃ puruṣaṃ grīvāyāṃ gṛhītvā niṣpīḍayet,",
    "S04bsu022_u:571_4": "evameva bhikṣava imaṃ kāyaṃ cetasā nigṛhṇato niṣpīḍayataḥ kakṣābhyāmapi svedāḥ praśravanti sma /",
    "S04bsu022_u:571_5": "lalāṭādapi svedāḥ praśravanti sma /",
    "S04bsu022_u:571_6": "bhūbhau nipatanti sma avaśyāyanta ūṣmāyanto bāṣpāyantaḥ /",
    "S04bsu022_u:572_0": "tasya me bhikṣava etadabhūt - yannvahamāsphānakaṃ dhyānaṃ dhyāyeyam /",
    "S04bsu022_u:572_1": "tato me bhikṣava āsphānakaṃ dhyānaṃ dhyāyato mukhato nāsikātaścāśvāsapraśvāsā upaniruddhāvabhūtām /",
    "S04bsu022_u:572_2": "karṇachidrābhyāmuccaśabdā mahāśabdā niścaranti sma /",
    "S04bsu022_u:572_3": "tadyathāpi nāma karmāragagayā mathyamānāyāmuccaśabdo mahāśabdo niścarati,",
    "S04bsu022_u:572_4": "evameva me bhikṣavo mukhanāsikābhyāmāśvāsapraśvāsāvuparuddhāvabhūtāṃ śrotachidrābhyāmuccaśabdo mahāśabdo niścarati sma /",
    "S04bsu022_u:573_0": "tasya me bhikṣava etadabhūt - yannvahaṃ bhūya āsphānakaṃ dhyānaṃ dhyāyeyamiti /",
    "S04bsu022_u:573_1": "tato me bhikṣavo mukhanāsikāśrotrāṇyuparuddhāni cābhūvan /",
    "S04bsu022_u:573_2": "teṣūparuddheṣu vāyururdhvaṃ śiraḥkapālamupanihanti sma /",
    "S04bsu022_u:573_3": "tadyathāpi nāma bhikṣavaḥ puruṣaḥ kuṇḍayā śaktyā śiraḥkapālamupahanyād,",
    "S04bsu022_u:573_4": "evameva me bhikṣavo mukhanāsikāśrotreṣūparuddheṣu āśvāsapraśvāsā urdhvaṃ śiraḥkapālamupanighnanti sma /",
    "S04bsu022_u:574_0": "tāṃ cāvasthāṃ dṛṣṭvā bodhisattvasya tatra keciddevā evamāhu - kaṣṭaṃ bhoḥ kālagato batāyaṃ siddhārthaḥ kumāraḥ /",
    "S04bsu022_u:574_1": "apare evamāhuḥ - nāyaṃ kālagataḥ /",
    "S04bsu022_u:574_2": "api tudhyānavihāra eṣo 'rhatāmevaṃvidha iti /",
    "S04bsu022_u:574_3": "tasyāṃ ca velāyamimāṃ gāthāmabhāṣanta -",
    "S04bsu022_u:lal_17.1_0": "mā khalvayaṃ śākyanarendragarbho hyapūrṇasaṃkalpa ihaiva raṇye /",
    "S04bsu022_u:lal_17.1_1": "kṛtvā trilokaṃ dukhitaṃ hyanāthaṃ kālaṃ kariṣyatyakṛtārtha eva //",
    "S04bsu022_u:575_0": "hā sattvasārā sadṛḍhapratijñā saddharmayajñena nimantritābhūt /",
    "S04bsu022_u:lal_17.2_0": "hā sattvasārā sadṛḍhapratijñā saddharmayajñena nimantritābhūt /",
    "S04bsu022_u:lal_17.2_1": "[Vaidya_185]",
    "S04bsu022_u:lal_17.2_2": "vayaṃ purā te tuṣiteṣu nāthā kva sā pratijñā tava śuddhasattva //",
    "S04bsu022_u:576_0": "atha te devaputrāstrāyatriṃśeṣu deveṣu gatvā māyādevyā evamarthaṃ śrāvayanti - kālagataḥ kumāraḥ /",
    "S04bsu022_u:576_1": "atha māyādevī apsarāgaṇaparivṛtā ardharātrasamaye nairañjanāyāstīre yena bodhisattvastenopasaṃkrāntā /",
    "S04bsu022_u:576_2": "sā paśyati sma bodhisattvaṃ śuṣkagātram /",
    "S04bsu022_u:576_3": "kālagatamiva dṛṣṭvā bāṣpagadgadakaṇṭhā roditumārabdhā /",
    "S04bsu022_u:576_4": "tasyāṃ ca velāyāmimāṃ gāthāmabhāṣata -",
    "S04bsu022_u:lal_17.3_0": "yadā jāto 'si me putra vane lumbinisāhvaye /",
    "S04bsu022_u:lal_17.3_1": "siṃhavaccāgṛhītastvaṃ prakrāntaḥ sapta padā svayam //",
    "S04bsu022_u:lal_17.4_0": "diśāṃ cālokya cature vācā te pravyāhṛtā śubhā /",
    "S04bsu022_u:lal_17.4_1": "iyaṃ me paścimā jātiḥ sā te na paripūritā //",
    "S04bsu022_u:lal_17.5_0": "asitenābhinirdiṣṭo buddho loke bhaviṣyasi /",
    "S04bsu022_u:lal_17.5_1": "kṣuṇṇaṃ vyākaraṇaṃ tasya na dṛṣṭā tena nityatā //",
    "S04bsu022_u:lal_17.6_0": "cakravartiśriyaṃ putra napi bhuktā manoramā /",
    "S04bsu022_u:lal_17.6_1": "na ca bodhimanuprāpto yāto 'si nidhanaṃ vane //",
    "S04bsu022_u:lal_17.7_0": "putrārthe kaṃ prapadyāmi kaṃ va krandāmi duḥkhitā /",
    "S04bsu022_u:lal_17.7_1": "ko me dadyekaputrasya kiṃcitprāṇasya jīvitam //",
    "S04bsu022_u:577_0": "bodhisattva āha -",
    "S04bsu022_u:lal_17.8_0": "kaiṣā ati tvāṃ karuṇaṃ rudāsi prakīrṇakeśā vinivṛttaśobhā /",
    "S04bsu022_u:lal_17.8_1": "putraṃ hyatīvā paridevayantī viceṣṭamānā dharaṇītalasthā //",
    "S04bsu022_u:578_0": "māyādevī āha -",
    "S04bsu022_u:lal_17.9_0": "mayā tu daśamāsāṃ vai kukṣau vajra ivā dhṛtaḥ /",
    "S04bsu022_u:lal_17.9_1": "sā te 'haṃ putrakā mātā vilapāmi suduḥkhitā //",
    "S04bsu022_u:579_0": "atha bodhisattva āśvāsayannuvāca - na bhetavyaṃ putralālase,",
    "S04bsu022_u:579_1": "śramaṃ te saphalaṃ kariṣyasi /",
    "S04bsu022_u:579_2": "amoghaṃ buddhaparityāgam / asitanirdeśaṃ ca vyaktaṃ kariṣyāmi /",
    "S04bsu022_u:579_3": "dīpaṃkarasya vyākaraṇaṃ vyaktīkariṣyāmi ca /",
    "S04bsu022_u:lal_17.10_0": "api śatadhā vasudhā vikīryeta meruḥ plave cāmbhasi ratnaśṛṅgaḥ /",
    "S04bsu022_u:lal_17.10_1": "candrārkatārāgaṇa bhū pateta pṛthajano naiva ahaṃ mriyeyam /",
    "S04bsu022_u:lal_17.10_2": "[Vaidya_186]",
    "S04bsu022_u:lal_17.10_3": "yasmānna śoko tvayi atra kāryo na vai cirād drakṣyasi buddhabodhim //",
    "S04bsu022_u:581_0": "sahaśravaṇādeva devī māyā saṃpraharṣitaromakūpajātā bodhisattvaṃ māndāravapuṣpairabhyavakirya tripradakṣiṇīkṛtvā divyatūryaiḥ saṃpravādyamānairyena svabhavanaṃ tenopajagāma /",
    "S04bsu022_u:582_0": "tasya me bhikṣava etadabhūt - santyeke śramaṇabrāhmaṇā ye alpāhāratayā śuddhiṃ manyante /",
    "S04bsu022_u:582_1": "yannvahamalpāhāratayā pratipadyeyamiti /",
    "S04bsu022_u:582_2": "abhijānāmyahaṃ bhikṣava ekamevādvitīyaṃ kolamāhāramāhartum /",
    "S04bsu022_u:582_3": "syātkhalu punarbhikṣavo yuṣmākaṃ eṣā buddhiḥ - mahattaraṃ tatra kāle kolamāsīditi /",
    "S04bsu022_u:582_4": "na khalvevaṃ draṣṭavyam / atha khalviyadeva tatra kāle kolamabhūt /",
    "S04bsu022_u:582_5": "tasya me bhikṣava ekameva kolamāhāramāharato 'dvitīyaṃ kāyo 'tyarthaṃ karśito 'bhūddurbalaḥ /",
    "S04bsu022_u:582_6": "tadyathāpi nāma bhikṣava āsītakīparvāṇi vā kālāparvāṇi vā,",
    "S04bsu022_u:582_7": "evameva me 'ṅgapratyaṅgānyabhūvan /",
    "S04bsu022_u:582_8": "tadyathāpi nāma karkaṭapārśukā,",
    "S04bsu022_u:582_9": "evameva me pārśukā abhūvan / tadyathāpi nāma vāhanakāraśālāyāṃ vā hastiśālāyāṃ vā jīrṇāyāmubhayato vivṛtāyāṃ gopānasyāntarikāśca virājante vyavabhāsante,",
    "S04bsu022_u:582_10": "evameva me pārśukā antaḥkāye ubhayato virājante sma vyavabhāsante sma /",
    "S04bsu022_u:582_11": "tadyathāpi nāma vartanyā veṇī unnatāvanatā bhavati samaviṣamā,",
    "S04bsu022_u:582_12": "evaṃ me pṛṣṭhīkaṇṭako 'bhūdunnatāvanataḥ samaviṣamaḥ /",
    "S04bsu022_u:582_13": "tadyathā tiktakālābustaruṇo lūna āmlāno bhavati saṃmlānaḥ samutpuṭakajātaḥ evameva śira āmlānamabhūtsaṃmlānaṃ samutpuṭakajātam /",
    "S04bsu022_u:582_14": "tadyathāpi nāma grīṣmāṇāṃ paścime māse kūpatārakā dūragatā bhavanti,",
    "S04bsu022_u:582_15": "kṛcchreṇa saṃprakāśyante, evameva me 'kṣitārakau duragatāvabhūtāṃ kṛcchreṇa saṃprakāśyete sma /",
    "S04bsu022_u:582_16": "tadyathāpi nāmājapadaṃ voṣṭrapadaṃ vā,",
    "S04bsu022_u:582_17": "evameva me kakṣākukṣivakṣādīnyabhūvan /",
    "S04bsu022_u:582_18": "tato yadāhaṃ bhikṣavaḥ pāṇinā kukṣiṃ spṛśāmīti pṛṣṭhikaṇṭakamevāsprākṣam /",
    "S04bsu022_u:582_19": "uttiṣṭhāmīti cābhisaṃskurvaṃstathaivāvakubjaḥ prayāmeṇa prāpatam /",
    "S04bsu022_u:582_20": "tataḥ kṛcchreṇotthito 'pi pāṃśukṛtāni gātrāṇi pāṇinā pramṛjato me pūtiromāṇi kāyācchīryante sma /",
    "S04bsu022_u:582_21": "yāpi me 'bhūtpaurāṇī śubhavarṇatanuḥ sāpyantaradhādyathāpīdaṃ rūkṣapradhānaṃ prahitātmanaḥ /",
    "S04bsu022_u:582_22": "sāmantāśca me gocaragrāmavāsina evaṃ saṃjānante sma - kālako bata bhoḥ śramaṇo gautamaḥ /",
    "S04bsu022_u:582_23": "śyāmako bata bhoḥ śramaṇo gautamaḥ /",
    "S04bsu022_u:582_24": "madguracchavirbata bhoḥ śramaṇo gautamaḥ /",
    "S04bsu022_u:582_25": "yāpyasyābhūtpaurāṇī śubhavarṇā nibhā,",
    "S04bsu022_u:583_0": "tasya me bhikṣava etadabhūt - yannvahaṃ bhūyasyā mātrayālpāhāratayā pratipadyeyamiti /",
    "S04bsu022_u:583_1": "abhijānāmyahaṃ bhikṣava ekameva taṇḍulamadvitīyamāhāramāhartum /",
    "S04bsu022_u:583_2": "syādbhikṣavo yuṣmākamevaṃ mahattaraṃ taṇḍulaṃ tasmin kāle 'bhūditi /",
    "S04bsu022_u:583_3": "na khalvevaṃ draṣṭavyam / athaitāvāneva tasmin kāle taṇḍulo 'bhūt /",
    "S04bsu022_u:583_4": "tasya me bhikṣava ekaṃ taṇḍulamāharataḥ kṣipraṃ kāyo 'bhūditi pūrvavadyāvanmadguracchavirbata bhoḥ śramaṇo gautama iti /",
    "S04bsu022_u:583_5": "yāpyasya sābhūtpaurāṇī śubhavarṇatanuḥ sāpyantarhiteti /",
    "S04bsu022_u:584_0": "[Vaidya_187]",
    "S04bsu022_u:584_1": "tasya me bhikṣava etadabhūt - yannvahaṃ bhūyasyā mātrayālpāhāratāyai pratipadyeyamiti /",
    "S04bsu022_u:584_2": "abhijānāmyahaṃ bhikṣava ekameva tilamadvitīyamāhāramāhārayitum /",
    "S04bsu022_u:584_3": "peyālaṃ / yāvatsāpyasya śubhavarṇatanurantarhiteti /",
    "S04bsu022_u:585_0": "tasya me bhikṣava etadabhūt - santyeke śramaṇabrāhmaṇā ye 'nāhāratayā śuddhiṃ manyante /",
    "S04bsu022_u:585_1": "yannvahaṃ sarveṇa sarvamanāhāratāyai pratipadyeyamiti /",
    "S04bsu022_u:585_2": "tato 'haṃ bhikṣavo 'nāhārasthito 'bhūvan /",
    "S04bsu022_u:585_3": "tasya me bhikṣavo 'nāhārasya kāyo 'tīva śuṣko 'bhūt kṛśo durbalaḥ,",
    "S04bsu022_u:585_4": "tadyathāpi nāma āsitakīparvāṇi vā kālāparvāṇi vā /",
    "S04bsu022_u:585_5": "tato dviguṇatriguṇacaturguṇapañcaguṇadaśaguṇaṃ me kṛśānyaṅgapratyaṅgānyabhūvan /",
    "S04bsu022_u:585_6": "tadyathā karkaṭakapārśukā vāhanaśālāyāṃ vā gopānasī (pārśve) dviparivartanā veṇīvatpṛṣṭhīkaṇṭakaḥ /",
    "S04bsu022_u:585_7": "tiktālābuvacchiraḥkapālam, kūpatārakā ivākṣitārake / so 'haṃ bhikṣavaḥ sādhukamuttiṣṭhāmīti gātrāṇyabhisaṃskurvannavakubjaḥ prāpatam /",
    "S04bsu022_u:585_8": "kṛcchreṇāpi cotthitaḥ pāṃśukṛtāni me gātrāṇi pramṛjataḥ pūtimūlāni romāṇyaśīryanta /",
    "S04bsu022_u:585_9": "yāpi me sābhūcchubhavarṇatanunibhā,",
    "S04bsu022_u:585_10": "sāpyantaradhāt / tadyathāpi tadrūkṣapradhānaprahitātmakatvāt /",
    "S04bsu022_u:585_11": "sāmantāśca me gocaragrāmavāsino janā evaṃ saṃjānante sma - kālako bata bhoḥ śramaṇo gautamaḥ /",
    "S04bsu022_u:585_12": "śyāmako bata bhoḥ śramaṇo gautamaḥ /",
    "S04bsu022_u:585_13": "madguracchavirbata bhoḥ śramaṇo gautamaḥ /",
    "S04bsu022_u:585_14": "yāpyasya sābhūtpaurāṇī śubhavarṇanibhā sāpyantarhiteti /",
    "S04bsu022_u:586_0": "rājāpi tadā śuddhodanaḥ pratipratidivasaṃ bodhisattvasyāntike dūtaṃ preṣayati sma //",
    "S04bsu022_u:587_0_0": "iti hi bhikṣavo bodhisattvo lokasyādbhutakriyāsaṃdarśanārthaṃ pūrvavadyāvatkarmakriyāpraṇaṣṭānāṃ sattvānāṃ karmakriyāvatāraṇārthaṃ",
    "S04bsu022_u:587_0_1": "puṇyasaṃcayānāṃ codbhāvanārthaṃ mahājñānasya ca guṇasaṃdarśanārthaṃ dhyānāṅgānāṃ ca vibhajanārthamekatilakolataṇḍulena ṣaḍvarṣāṇi",
    "S04bsu022_u:587_0_2": "duṣkaracaryāmanuvartayantamupadarśayati sma /",
    "S04bsu022_u:587_1": "adīnamānasaḥ ṣaḍvarṣā bodhisattvo yathā niṣaṇṇa evāsthāt paryaṅkena /",
    "S04bsu022_u:587_2": "na ca īryāpathāccyavate sma /",
    "S04bsu022_u:587_3": "nātapācchāyāmagamanna chāyāyā ātapam /",
    "S04bsu022_u:587_4": "na ca vātātapavṛṣṭiparitrāṇamakaronna ca daṃśamaśakasarīsṛpānapanayati sma /",
    "S04bsu022_u:587_5": "na coccārapraśrāvaśleṣmasiṃhāṇakānutsṛjati sma /",
    "S04bsu022_u:587_6": "na ca samiñjanaprasāraṇamakarot /",
    "S04bsu022_u:587_7": "na ca pārśvodarapṛṣṭhasthānenāsthāt /",
    "S04bsu022_u:587_8": "ye 'pi ca te mahāmeghā durdinavarṣāśaniśaradgrīṣmahaimantikāḥ,",
    "S04bsu022_u:587_9": "te 'pi bodhisattvasya kāye nipatanti sma /",
    "S04bsu022_u:587_10": "na cāntato bodhisattvaḥ pāṇināpi pracchādanamakarot /",
    "S04bsu022_u:587_11": "na cendriyāṇi pithayati sma /",
    "S04bsu022_u:587_12": "na cendriyārthān gṛhṇite sma /",
    "S04bsu022_u:587_13": "ye ca tatrāgaman grāmakumārakā vā grāmakumārikā vā gopālakā vā paśupālakā vā tṛṇahārikā vā kāṣṭhahārikā vā gomayahārikā vā,",
    "S04bsu022_u:587_14": "te bodhisattvaṃ pāṃśupiśācamiti manyante sma /",
    "S04bsu022_u:587_15": "tena ca krīḍanti sma / pāṃśubhiścainaṃ mrakṣayanti sma /",
    "S04bsu022_u:588_0": "tatra bodhisattvastaiḥ ṣaḍbhirvarṣaistāvallūhanyūnadurbalakāyaḥ saṃvṛtto 'bhūt,",
    "S04bsu022_u:588_1": "yadasya karṇaśrotābhyāṃ tṛṇatūlakaṃ prakṣipya nāsāśrotābhyāṃ niṣkāsyate sma /",
    "S04bsu022_u:588_2": "nāsāśrotābhyāṃ prakṣipya karṇaśrotābhyāṃ [Vaidya_188] niṣkāsyate sma /",
    "S04bsu022_u:588_3": "karṇaśrotābhyāṃ prakṣipya mukhadvāreṇa niṣkāsyate sma /",
    "S04bsu022_u:588_4": "mukhadvāreṇa prakṣipya karṇanāsikāśrotābhyo niṣkāsyate sma /",
    "S04bsu022_u:588_5": "nāsāyāṃ prakṣipya karṇanāsikāmukhadvāreṇa niṣkāsyate sma /",
    "S04bsu022_u:589_0": "ye ca te devanāgayakṣagandharvāsuragaruḍakinnaramahoragā manuṣyāmanuṣyā bodhisattvasya guṇeṣu pratyakṣāḥ,",
    "S04bsu022_u:589_1": "te rātriṃdivaṃ samadhiṣṭhā bodhisattvasya pūjāṃ kurvanti sma /",
    "S04bsu022_u:589_2": "praṇidhānāni ca kurvanti sma /",
    "S04bsu022_u:590_0": "tatra bodhisattvena tai ṣaḍbhirvarṣairduṣkaracaryāṃ saṃdarśayatā paripūrṇāni dvādaśanayutāni devamanuṣyāṇāṃ tribhiryānaiḥ paripācitānyabhūvan /",
    "S04bsu022_u:591_0": "tatredamucyate -",
    "S04bsu022_u:lal_17.11_0": "tasya ca guṇānvitasya purādviniṣkramya bodhisattvasya /",
    "S04bsu022_u:lal_17.11_1": "cintā upāyayuktā sattvārthahitāya utpannā //",
    "S04bsu022_u:lal_17.12_0": "pañcasu kaṣāyakāle hīne 'dharmādhimuktike loke /",
    "S04bsu022_u:lal_17.12_1": "jāto 'smi jambudvipe dharmakriyauddhure loke //",
    "S04bsu022_u:lal_17.13_0": "ākīrṇa tīrthikagaṇaiḥ kautūhalamaṅgalairime yuktā /",
    "S04bsu022_u:lal_17.13_1": "kāyopakramakaraṇairmanyante bāliśāḥ śuddhim //",
    "S04bsu022_u:lal_17.14_0": "agnipraveśamaruprapātapāṃśubhasmādimakṣitā nagnāḥ /",
    "S04bsu022_u:lal_17.14_1": "kāyaparitāpanārthaṃ pañcātapayogamanuyuktāḥ //",
    "S04bsu022_u:lal_17.15_0": "mantrāvicārakaraṇā keciddhastāvalehakā abudhāḥ /",
    "S04bsu022_u:lal_17.15_1": "na ca kumbhamukhakaroṭānna dhārakuśalāntarācca gṛhṇanti //",
    "S04bsu022_u:lal_17.16_0": "na ca yatra svānubhavatī na cāhitaṃ tena tiṣṭhavākyasya /",
    "S04bsu022_u:lal_17.16_1": "kulabhikṣa eka gṛhyā śuddhaṃ manyantihātmānam //",
    "S04bsu022_u:lal_17.17_0": "varjenti sarpitailaṃ phāṇitadadhidugdhamatsyamāṃsāni /",
    "S04bsu022_u:lal_17.17_1": "śyāmākaśākabhakṣā mṛṇālagarḍulakaṇābhakṣāḥ //",
    "S04bsu022_u:lal_17.18_0": "mūlaphalapatrabhakṣāḥ kuśacīvaracarmakambaladharāśca /",
    "S04bsu022_u:lal_17.18_1": "apare bhramanti nagnāḥ satyamidaṃ mohamanyaditi mūḍhāḥ //",
    "S04bsu022_u:lal_17.19_0": "dhārenti ūrdhvahastā urdhvaṃkeśā jaṭāśca dhārenti /",
    "S04bsu022_u:lal_17.19_1": "mārgānatipranaṣṭā amārgasaṃsthāḥ sugatigamanakāmāḥ //",
    "S04bsu022_u:lal_17.20_0": "tṛṇamusalabhasmaśayanāḥ kaṇṭakaśayanāśca utkuṭadhyāyi /",
    "S04bsu022_u:lal_17.20_1": "sthita kecidekapāde ūrdhvamukhāścandrasūrya paśyantaḥ //",
    "S04bsu022_u:lal_17.21_0": "utsāṃ sarasataḍāgāṃ sāgarasaritaśca candrasūryau ca /",
    "S04bsu022_u:lal_17.21_1": "vṛkṣagiriśailaśikharāṃ kumbhaṃ dharaṇīṃ namasyante //",
    "S04bsu022_u:lal_17.22_0": "vividhaiśca kāraṇaiste kāyaṃ pariśodhayanti saṃmūḍhāḥ /",
    "S04bsu022_u:lal_17.22_1": "mithyādṛṣṭiparītāḥ kṣipraṃ prapatantyapāyeṣu //",
    "S04bsu022_u:lal_17.23_0": "yannūnamahaṃ vratatapa duṣkaracaryāṃ samārabhe ghorām /",
    "S04bsu022_u:lal_17.23_1": "yaṃ duṣkaraṃ na śakyaṃ carituṃ devairmanuṣyairvā //",
    "S04bsu022_u:lal_17.24_0": "āsphānakaṃ ca dhyānaṃ dhyāyeyaṃ vajrakalpadṛḍhasthānam /",
    "S04bsu022_u:lal_17.24_1": "yaṃ dhyānaṃ na samarthāḥ pratyekajināpi darśayitum //",
    "S04bsu022_u:lal_17.25_0": "santīha devamanujāḥ tīrthika lūhavratena hṛṣyante /",
    "S04bsu022_u:lal_17.25_1": "teṣa paripākaheto duṣkaravratatapa rabheya sūtīvram //",
    "S04bsu022_u:lal_17.26_0": "paryaṅkamābhujitvā upaviṣṭo 'bhūtsthale asaṃstīrṇe /",
    "S04bsu022_u:lal_17.26_1": "kolatilataṇḍulenā āhāravidhiṃ vidarśayati //",
    "S04bsu022_u:lal_17.27_0": "āśvāsaviprahīnaḥ praśvāsavarjitu na ceñjate bālavān /",
    "S04bsu022_u:lal_17.27_1": "ṣaḍvarṣāṇi pravaraṃ dhyāyatyāsphānakaṃ dhyānam //",
    "S04bsu022_u:lal_17.28_0": "kalpaṃ no na vikalpaṃ na ceñjanaṃ nāpimanyena pracāram /",
    "S04bsu022_u:lal_17.28_1": "ākāśadhātuspharaṇaṃ dhyāyatyāsphānakaṃ dhyānam //",
    "S04bsu022_u:lal_17.29_0": "na ca ātapātu chāyāṃ chāyāyā nātapaṃ gataścāsau /",
    "S04bsu022_u:lal_17.29_1": "meruriva niṣprakampyo dhyāyatyāsphānakaṃ dhyānam //",
    "S04bsu022_u:lal_17.30_0": "na ca vātavṛṣṭichadanaṃ na daṃśamaśakāsarīsṛpātrāṇam /",
    "S04bsu022_u:lal_17.30_1": "avikopitayā caryā dhyāyatyāsphānakaṃ dhyānam //",
    "S04bsu022_u:lal_17.31_0": "na ca kevalamātmārthaṃ dhyāyatyāsphānakaṃ dhyānam /",
    "S04bsu022_u:lal_17.31_1": "anyatra karuṇacitto bhāvī lokasya vipulārtham //",
    "S04bsu022_u:lal_17.32_0": "ye grāmadārakāśca gopālāḥ kāṣṭhahāratṛṇahārāḥ /",
    "S04bsu022_u:lal_17.32_1": "pāṃśupiśācakamiti taṃ manyante pāṃśunā ca mrakṣanti //",
    "S04bsu022_u:lal_17.33_0": "aśucīnā ca kirante vividhāste kāraṇāśca kārenti /",
    "S04bsu022_u:lal_17.33_1": "na ca iñjate bhramati vā dhyāyatyāsphānakaṃ dhyānam //",
    "S04bsu022_u:lal_17.34_0": "na ca namati no vinamate na kāyaparirakṣaṇā spṛśati /",
    "S04bsu022_u:lal_17.34_1": "kiṃcinnoccāraprasravaṃ śabdeṣu na saṃtrasī na paraprekṣī //",
    "S04bsu022_u:lal_17.35_0": "saṃśuṣkamāṃsarudhiraṃ carmasnāyvasthikāśca avaśiṣṭā /",
    "S04bsu022_u:lal_17.35_1": "udarācca pṛṣṭhivaṃśo vidṛśyate vartitā yathā veṇī //",
    "S04bsu022_u:lal_17.36_0": "ye te kṛtādhikārā devāḥ suranāgayakṣagandharvāḥ /",
    "S04bsu022_u:lal_17.36_1": "pratyakṣaguṇadharasyā karonti pūjāṃ divārātrau //",
    "S04bsu022_u:lal_17.37_0": "praṇidhiṃ ca kurvate te vayamapi tādṛśa bhavāmahe kṣipram /",
    "S04bsu022_u:lal_17.37_1": "yatha eṣa gaganacitto dhyāyatyāsphānakaṃ dhyānam //",
    "S04bsu022_u:lal_17.38_0": "na ca kevalamātmārthaṃ na dhyānasvādanānna sukhabuddhyā /",
    "S04bsu022_u:lal_17.38_1": "anyatra karuṇabuddhyā kariṣyatyarthaṃ vipula loke //",
    "S04bsu022_u:lal_17.39_0": "nihatāḥ parapravādā dhyāmīkṛta tīrthikā mativihīnāḥ /",
    "S04bsu022_u:lal_17.39_1": "karmakriyā ca darśita yā proktā kāśyape vācā //",
    "S04bsu022_u:lal_17.40_0": "krakucchandakasya bodhi bodhiriha sudurlabhā bahubhi kalpaiḥ /",
    "S04bsu022_u:lal_17.40_1": "janatāyā ityarthaṃ dhyāyatyāsphānakaṃ dhyānam //",
    "S04bsu022_u:lal_17.41_0": "dvādaśanayutā pūrṇā vinīta marumānuṣāstribhiryānaiḥ /",
    "S04bsu022_u:lal_17.41_1": "etadadhikṛtya sumati dhyāyatyāsphānakaṃ dhyānam //",
    "S04bsu022_u:592_0": "// iti śrīlalitavistare duṣkaracaryāparivarto nāma saptadaśamo 'dhyāyaḥ //",
    "S04bsu022_u:594_0": "START Parivarta 18",
    "S04bsu022_u:595_0": "[Vaidya_191]",
    "S04bsu022_u:596_0": "nairañjanāparivarto 'ṣṭādaśaḥ /",
    "S04bsu022_u:597_0": "māraśca bhikṣavaḥ pāpīyān bodhisattvasya ṣaḍvarṣāṇi duṣkaracaryāṃ carataḥ pṛṣṭhataḥ samanubaddho 'bhūt avatāraprekṣī avatāragaveṣī /",
    "S04bsu022_u:597_1": "na ca kadācitkiṃcidavatāramadhyagacchat /",
    "S04bsu022_u:597_2": "so 'vatāramanadhigacchannirviṇṇo vipratisārī prākrāmat /",
    "S04bsu022_u:598_0": "tatredamucyate -",
    "S04bsu022_u:lal_18.1_0": "ramaṇīyānyaraṇyāni vanagulmāśca vīrudhāḥ /",
    "S04bsu022_u:lal_18.1_1": "prācīnamurubilvāyāṃ yatra nairañjanā nadī //",
    "S04bsu022_u:lal_18.2_0": "prahāṇāyodyataṃ tatra satataṃ dṛḍhavikramam /",
    "S04bsu022_u:lal_18.2_1": "parākramantaṃ vīryeṇa yogakṣemasya prāptaye //",
    "S04bsu022_u:lal_18.3_0": "namucirmadhurāṃ vācaṃ bhāṣamāṇo upāgamat /",
    "S04bsu022_u:lal_18.3_1": "śākyaputrā samuttiṣṭha kāyakhedena kiṃ tava //",
    "S04bsu022_u:lal_18.4_0": "jīvato jīvitaṃ śreyo jīvan dharmaṃ cariṣyasi /",
    "S04bsu022_u:lal_18.4_1": "jīvaṃ hi tāni kurute yāni kṛtvā na śocati //",
    "S04bsu022_u:lal_18.5_0": "kṛśo vivarṇo dīnastvaṃ antike maraṇaṃ tava /",
    "S04bsu022_u:lal_18.5_1": "sahasrabhāge maraṇaṃ ekabhāge ca jīvitam //",
    "S04bsu022_u:lal_18.6_0": "dadataḥ satataṃ dānaṃ agnihotraṃ ca juhvataḥ /",
    "S04bsu022_u:lal_18.6_1": "bhaviṣyati mahatpuṇyaṃ kiṃ prahāṇe kariṣyasi //",
    "S04bsu022_u:lal_18.7_0": "duḥkhaṃ mārgaṃ prahāṇasya duṣkaraṃ cittanigraham /",
    "S04bsu022_u:lal_18.7_1": "imāṃ vācaṃ tadā māro bodhisattvamathābravīt //",
    "S04bsu022_u:lal_18.8_0": "taṃ tathāvādinaṃ māraṃ bodhisattvastato 'bravīt /",
    "S04bsu022_u:lal_18.8_1": "pramattabandho pāpīya svenārthena tvamāgataḥ //",
    "S04bsu022_u:lal_18.9_0": "aṇumātraṃ hi me puṇyairartho māra na vidyate /",
    "S04bsu022_u:lal_18.9_1": "artho yeṣāṃ tu puṇyena tānevaṃ vaktumarhasi //",
    "S04bsu022_u:lal_18.10_0": "naivāhaṃ maraṇaṃ manye maraṇāntaṃ hi jīvitam /",
    "S04bsu022_u:lal_18.10_1": "anivartī bhaviṣyāmi brahmacaryaparāyaṇaḥ //",
    "S04bsu022_u:lal_18.11_0": "srotāṃsyapi nadīnāṃ hi vāyureṣa viśoṣayet /",
    "S04bsu022_u:lal_18.11_1": "kiṃ punaḥ śoṣayetkāyaṃ śoṇitaṃ prahitātmanām //",
    "S04bsu022_u:599_0": "[Vaidya_192]",
    "S04bsu022_u:lal_18.12_0": "śoṇite tu viśuṣke vai tato māṃsaṃ viśuṣyati /",
    "S04bsu022_u:lal_18.12_1": "māṃseṣu kṣīyamāṇeṣu bhūyaścittaṃ prasīdati /",
    "S04bsu022_u:lal_18.12_2": "bhūyaśchandaśca vīryaṃ ca samādhiścāvatiṣṭhate //",
    "S04bsu022_u:lal_18.13_0": "tasyaiva me viharataḥ prāptasyottamacetanām /",
    "S04bsu022_u:lal_18.13_1": "cittaṃ nāvekṣate kāyaṃ paśya sattvasya śuddhatām //",
    "S04bsu022_u:lal_18.14_0": "asti chandaṃ tathā vīryaṃ prajñāpi mama vidyate /",
    "S04bsu022_u:lal_18.14_1": "taṃ na paśyāmyahaṃ loke vīryādyo māṃ vicālayet //",
    "S04bsu022_u:lal_18.15_0": "varaṃ mṛtyuḥ prāṇaharo dhiggrāmyaṃ nopajīvitam /",
    "S04bsu022_u:lal_18.15_1": "saṃgrāme maraṇaṃ śreyo yacca jīvetparājitaḥ //",
    "S04bsu022_u:lal_18.16_0": "nāśūro jayate senāṃ jitvā caināṃ na manyate /",
    "S04bsu022_u:lal_18.16_1": "śūrastu jayate senāṃ laghu māra jayāmi te //",
    "S04bsu022_u:lal_18.17_0": "kāmāste prathamā senā dvitīyā aratistathā /",
    "S04bsu022_u:lal_18.17_1": "tṛtīyā kṣutpipāsā te tṛṣṇā senā caturthikā //",
    "S04bsu022_u:lal_18.18_0": "pañcamī styānamiddhaṃ te bhayaṃ ṣaṣṭī nirucyate /",
    "S04bsu022_u:lal_18.18_1": "saptamī vicikitsā te krodhamrakṣau tathāṣṭamī //",
    "S04bsu022_u:lal_18.19_0": "lobhaślokau ca saṃskārau mithyālabdhaṃ ca yadyaśaḥ /",
    "S04bsu022_u:lal_18.19_1": "ātmānaṃ yaśca utkarṣedyaśca vai dhvaṃsayetparāṃ //",
    "S04bsu022_u:lal_18.20_0": "eṣā hi namuceḥ senā kṛṣṇabandhoḥ pratāpinaḥ /",
    "S04bsu022_u:lal_18.20_1": "atrāvagāḍhā dṛśyante ete śramaṇabrāhmaṇāḥ //",
    "S04bsu022_u:lal_18.21_0": "yā te senā dharṣayati lokamenaṃ sadevakam /",
    "S04bsu022_u:lal_18.21_1": "bhetsyāmi prajñayā tāṃ te āmapātramivāmbunā //",
    "S04bsu022_u:lal_18.22_0": "smṛtiṃ sūpasthitāṃ kṛtvā prajñāṃ caiva subhāvitām /",
    "S04bsu022_u:lal_18.22_1": "saṃprajānaṃ cariṣyāmi kiṃ kariṣyasi durmate //",
    "S04bsu022_u:600_0": "evamukte māraḥ pāpīyān duḥkhī durmanā anāttamanā vipratisārī tatraivāntaradhāt //",
    "S04bsu022_u:601_0_0": "atha khalu bhikṣavo bodhisattvasyaitadabhūt - ye kecicchramaṇā brāhmaṇā vā atītānāgatapratyutpanneṣvadhvasvātmopakramikāṃ",
    "S04bsu022_u:601_0_1": "śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti etāvatparamaṃ te duḥkhamanubhavanti /",
    "S04bsu022_u:601_1": "[Vaidya_193]",
    "S04bsu022_u:601_2": "tasya me bhikṣava etadabhūt - anayāpi khalu mayā caryayā anayāpi pratipadā na kaściduttarimanuṣyadharmādalamāryajñānadarśanaviśeṣaḥ sākṣātkṛtaḥ /",
    "S04bsu022_u:601_3": "nāyaṃ mārgo bodheḥ / nāyaṃ mārga āyatyāṃ jātijarāmaraṇasaṃbhavānāmastaṃgamāya /",
    "S04bsu022_u:601_4": "syāttadanyo mārgo bodherāyatyāṃ jātijarāmaraṇaduḥkhasamudayānāmastaṃgamāyeti /",
    "S04bsu022_u:602_0_0": "tasya me bhikṣava etadabhavat - yadahaṃ piturudyāne jambucchāyāyāṃ niṣaṇṇo viviktaṃ kāmairviviktaṃ pāpakairakuśalairdharmaiḥ",
    "S04bsu022_u:602_0_1": "savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya vyāhārṣaṃ yāvaccaturthadhyānamupasaṃpadya vyāhārṣam,",
    "S04bsu022_u:602_1": "syātsa mārgo bodherjātijarāmaraṇaduḥkhasamudāyānāmasaṃbhavāyāstaṃgamāyeti /",
    "S04bsu022_u:602_2": "tadanusāri ca me vijñānamabhūt /",
    "S04bsu022_u:603_0": "tasya mamaitadabhūt - nāsau mārgaḥ śakyaḥ evaṃ daurbalyaprāptenābhisaṃboddhum /",
    "S04bsu022_u:603_1": "sacetpunarahamabhijñājñānabalenaiva lūhaṃ durbalakāya eva bodhimaṇḍamupasaṃkrameyam,",
    "S04bsu022_u:603_2": "na me paścimā janatā anukampitā syāt /",
    "S04bsu022_u:603_3": "na caiṣa mārgo bodheḥ / yannvahamaudārikamāhāramāhṛtya kāyabalasthāmaṃ saṃjanayya paścādbodhimaṇḍamupasaṃkrameyam /",
    "S04bsu022_u:604_0": "tatra bhikṣavo ye te lūhādhimuktā devaputrāste mama cetasaścetasaiva parivitarkamājñāya yenāhaṃ tenopasaṃkramya māmevamāhuḥ - mā sma tvaṃ satpuruṣa audārikamāhāramāhareḥ /",
    "S04bsu022_u:604_1": "vayaṃ te romakūpairojaḥ prakṣepsyāma iti /",
    "S04bsu022_u:605_0": "tasya me bhikṣava etadabhūt - ahaṃ khalvanaśana ityātmānaṃ pratijāne,",
    "S04bsu022_u:605_1": "sāmantāśca me gocaragrāmavāsino janā evaṃ saṃjānante sma yathānaśanaḥ śramaṇo gautamaḥ /",
    "S04bsu022_u:605_2": "itīva me khalu lūhādhimuktā devaputrā romakūpairojaḥ prakṣipanti /",
    "S04bsu022_u:605_3": "sa mama paramo mṛṣāvādaḥ syāt /",
    "S04bsu022_u:605_4": "tato bodhisattvo mṛṣāvādaparihārārthaṃ tān devaputrān pratikṣipyaudārikamāhāramāhartu cittaṃ nāmayati sma /",
    "S04bsu022_u:606_0": "iti hi bhikṣavaḥ ṣaḍvarṣavratatapaḥsamuttīrṇo bodhisattvo 'smādāsanādutthāyaudārikamāhāramāhariṣyāmīti vācaṃ niścārayati sma /",
    "S04bsu022_u:606_1": "tadyathā phāṇīkṛtaṃ mudgayūṣaṃ hareṇukayūṣaṃ mathyodanakulmāṣamiti /",
    "S04bsu022_u:607_0_0": "atha khalu bhikṣavaḥ pañcānāṃ bhadravargīyānāmetadabhūt - tayāpi tāvaccaryayā tayāpi tāvatpratipadā śramaṇena gautamena na",
    "S04bsu022_u:607_0_1": "śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum,",
    "S04bsu022_u:607_1": "kiṃ punaretarhi audārikamāhāramāharan sukhallikānuyogamanuyukto viharan /",
    "S04bsu022_u:607_2": "avyakto bālo 'yamiti ca manyamānā bodhisattvasyāntikātprakrāman /",
    "S04bsu022_u:607_3": "te vārāṇasīṃ gatvā ṛṣipatane mṛgadāve vyāhārṣuḥ /",
    "S04bsu022_u:608_0": "tatra bodhisattvamādita eva duṣkaracaryāṃ carantaṃ daśa grāmikaduhitaraḥ kumārya upagacchan darśanāya vandanāya paryupāsanāya ca /",
    "S04bsu022_u:608_1": "tairapi pañcakairbhadravargīyairupasthito 'bhūt /",
    "S04bsu022_u:608_2": "ekakolatilataṇḍulapradānena [Vaidya_194] ca pratipādito 'bhūt /",
    "S04bsu022_u:608_3": "balā ca nāma dārikā balaguptā ca supriyā ca vijayasenā ca atimuktakamalā ca sundarī ca kumbhakārī ca uluvillikā ca jaṭilikā ca sujātā ca nāma grāmikaduhitāḥ /",
    "S04bsu022_u:608_4": "ābhiḥ kumārikābhirbodhisattvāya sarvāstā yūṣavidhāḥ kṛtvopanāmitā abhūvan /",
    "S04bsu022_u:608_5": "tāścābhyavahṛtya bodhisattvaḥ krameṇa gocaragrāme piṇḍāya caran varṇarūpabalavānabhūt /",
    "S04bsu022_u:608_6": "tadagreṇa bodhisattvaḥ sundaraḥ śramaṇo mahāśramaṇa ityācakṣate /",
    "S04bsu022_u:609_0_0": "tatra ca bhikṣavaḥ sujātā grāmikaduhitā bodhisattvasya duṣkaracaryāṃ carataḥ ādita eva bodhisattvasya vratatapaḥsamuttāraṇārthaṃ",
    "S04bsu022_u:609_0_1": "śarīrasyāpyāyanahetośca pratidivasamaṣṭaśataṃ brāhmaṇānāṃ bhojayati sma /",
    "S04bsu022_u:609_1": "evaṃ ca praṇidadhāti sma - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeteti /",
    "S04bsu022_u:610_0": "tasya me bhikṣavaḥ ṣaḍvarṣavyativṛttasya kāṣāyāṇi vastrāṇi parijīrṇānyabhūvan /",
    "S04bsu022_u:610_1": "tasya me bhikṣava etadabhūt - sacedahaṃ kaupīnapracchādanaṃ labheyam,",
    "S04bsu022_u:611_0": "tena khalu punarbhikṣavaḥ samayena sujātāyā grāmikaduhiturdāsī rādhā nāma kālagatābhūt /",
    "S04bsu022_u:611_1": "sā śāṇakaiḥ pariveṣṭya śmaśānamapakṛṣya parityaktābhut /",
    "S04bsu022_u:611_2": "tadahamevādrākṣīt pāṃśukūlam /",
    "S04bsu022_u:611_3": "tato 'haṃ tatpāṃśukūlaṃ vāmena pādenākramya dakṣiṇaṃ hastaṃ prasāryāvanato 'bhūttadrahītum /",
    "S04bsu022_u:612_0": "atha bhaumā devā antarīkṣāṇāṃ devānāṃ ghoṣamanuśrāvayanti sma - āścaryaṃ mārṣā adbhutamidaṃ mārṣāḥ /",
    "S04bsu022_u:612_1": "yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti /",
    "S04bsu022_u:612_2": "antarīkṣā devā bhaumānāṃ devānāṃ śabdaṃ śratvā cāturmahārājikānāṃ devānāṃ ghoṣamudīrayanti sma /",
    "S04bsu022_u:612_3": "cāturmahārājikā devāstrāyatriṃśataḥ /",
    "S04bsu022_u:612_4": "trāyatriṃśā yāmānām / yāmāstuṣitānām / tuṣitā nirmāṇaratīnām / nirmāṇaratayaḥ paranirmitavaśavartinām /",
    "S04bsu022_u:612_5": "paranirmitavaśavartino yāvad brahmakāyikānām /",
    "S04bsu022_u:612_6": "iti hi bhikṣavastatkṣaṇaṃ tallavaṃ tanmuhūrtaṃ yāvadakaniṣṭhabhuvanādekaghoṣa ekasaṃnirnādo 'bhyudgato 'bhūt āścaryamidaṃ mārṣā adbhutamidam /",
    "S04bsu022_u:612_7": "yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti /",
    "S04bsu022_u:613_0": "atha bodhisattvasya punarapyetadabhavat - labdhaṃ mayā pāṃśukūlam /",
    "S04bsu022_u:613_1": "sacedudakaṃ labheyam, śobhanaṃ syāditi / tatastatraiva devatā pāṇinā mahīṃ parāhanti sma /",
    "S04bsu022_u:613_2": "tatra puṣkariṇī prādurabhūt /",
    "S04bsu022_u:613_3": "adyāpi sā pāṇihateti puṣkariṇī saṃjñāyate /",
    "S04bsu022_u:614_0": "punarapi bodhisattvasyaitadabhavat - labdhaṃ mayā pānīyam /",
    "S04bsu022_u:614_1": "sacecchilāṃ labheyam, yatredaṃ pāṃśukūlaṃ prakṣālayeyam,",
    "S04bsu022_u:614_2": "śobhanaṃ syāt / atha tatraiva śakreṇa śilā tatkṣaṇamevopanikṣiptābhūt /",
    "S04bsu022_u:614_3": "tato bodhisattvastatpāṃśukūlaṃ prakṣālayati sma /",
    "S04bsu022_u:615_0": "atha śakro devarājo bodhisattvamevamāha - dadasvedaṃ satpuruṣa mahyam /",
    "S04bsu022_u:615_1": "ahaṃ prakṣālayiṣyāmīti / tato bodhisattvaḥ svayaṃkāritāṃ pravrajyāyāḥ saṃdarśayituṃ tatpāṃśukūlaṃ śakrasyādatvā svayameva prakṣālayati sma /",
    "S04bsu022_u:615_2": "sa śrāntaḥ klāntakāyo 'vatīrya puṣkariṇīmuttariṣyāmīti /",
    "S04bsu022_u:615_3": "māreṇa ca pāpīyasā [Vaidya_195] īrṣyādharmaparītena puṣkariṇyā atyucchritāni taṭāni nirmitānyabhūvan /",
    "S04bsu022_u:615_4": "tasyāśca puṣkariṇyāstīre mahān kukubhapādapaḥ /",
    "S04bsu022_u:615_5": "tatra devatāṃ bodhisattvo lokānuvṛttyā devatānugrahārthaṃ cābravīt - āhara devate vṛkṣaśākhāmiti /",
    "S04bsu022_u:615_6": "tayā vṛkṣaśākhāvanāmitābhūt /",
    "S04bsu022_u:615_7": "tāṃ bodhisattvo 'balambyottarati sma /",
    "S04bsu022_u:615_8": "uttīrya ca tasya kakubhapādapasyādhastāttatpāṃśukūlaṃ saṃghāṭīkṛtya āsīvyati sma /",
    "S04bsu022_u:615_9": "adyāpi tat pāṃśukūlaṃ sīvanamityevaṃ saṃjñāyate sma /",
    "S04bsu022_u:616_0": "atha vimalaprabho nāma śuddhāvāsakāyiko devaputraḥ,",
    "S04bsu022_u:616_1": "sa divyāni cīvarāṇi kāṣāyaraṅgaraktāni kalpikāni śramaṇasārūpyāṇi bodhisattvāyopanāmayati sma /",
    "S04bsu022_u:616_2": "bodhisattvaśca tāni gṛhītvā pūrvāhṇe nivāsya saṃghāṭīprāvṛtya gocaragrāmābhimukho 'bhut /",
    "S04bsu022_u:617_0": "tatra devatābhirurubilvāsenāpatigrāmake nandikagrāmikaduhituḥ sujātāyā ārocitamabhūdardharātrasamaye - yadarthaṃ tvaṃ mahāyajñaṃ yajase tasmādvratāduttīrṇaḥ saḥ /",
    "S04bsu022_u:617_1": "subhagamaudārikamāhāramāhariṣyati /",
    "S04bsu022_u:617_2": "tvayā ca pūrve praṇidhānaṃ kṛtam - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeta iti /",
    "S04bsu022_u:617_3": "yatte karaṇīyaṃ tatkuruṣveti /",
    "S04bsu022_u:618_0": "atha khalu bhikṣavaḥ sujātā nandikagrāmaduhitā teṣāṃ devatānāṃ tadvacanaṃ śrutvā śīghraṃ gosahasrasya kṣīrātsaptakṛtsāroddhṛtādagryamojomaṇḍaṃ gṛhṇīte sma /",
    "S04bsu022_u:618_1": "gṛhītvā ca sā tatkṣīra(mabhinavama)bhinavaistaṇḍulairabhinavāyāṃ sthālyāmabhinavāṃ cullīmupalipya tadbhojanaṃ sādhayati sma /",
    "S04bsu022_u:618_2": "tasmiṃśca sādhyamāne imāni pūrvanimittāni saṃdṛśyante sma - tasmin khalvapi kṣīre śrīvatsasvastikanandyāvartapadmavardhamānādīni maṅgalyāni saṃdṛśyante sma /",
    "S04bsu022_u:618_3": "tatastasyā etadabhūt - yādṛśānīmāni pūrvanimittāni saṃdṛśyante,",
    "S04bsu022_u:618_4": "niḥsaṃśayamidaṃ bhojanaṃ bhuktvā bodhisattvo 'nuttarāṃ samyaksaṃbodhiṃ prāpsyati /",
    "S04bsu022_u:618_5": "sāmudrajñānavidhijñaśca naimittikastaṃ pradeśaṃ prāpto 'bhūt /",
    "S04bsu022_u:618_6": "so 'pi tathaivāmṛtādhigamanameva vyākṛtavān /",
    "S04bsu022_u:618_7": "tataḥ sujātā taṃ pāyasaṃ pakvaṃ sthaṇḍilamupalipya puṣpairavakīrya gandhodakenābhyukṣya āsanaṃ prajñāpya satkṛtyottarāṃ nāma ceṭīmāmantrayate sma - gacchottare brāhmaṇamānaya /",
    "S04bsu022_u:618_8": "ahamidaṃ madhupāyasamavalokayāmi /",
    "S04bsu022_u:618_9": "sādhvārya iti pratiśrutya uttarā pūrvāṃ diśamagamat /",
    "S04bsu022_u:618_10": "sā tatra bodhisattvaṃ paśyati sma /",
    "S04bsu022_u:618_11": "tathaiva dakṣiṇām / bodhisattvameva paśyati sma /",
    "S04bsu022_u:618_12": "evaṃ paścimāmuttarāmeva diśaṃ gacchati sma,",
    "S04bsu022_u:618_13": "tatra tatra bodhisattvamevādrākṣīt /",
    "S04bsu022_u:618_14": "tena khalu punaḥ samayena śuddhāvāsakāyikairdevaputraiḥ sarve 'nyatīrthikā nigṛhītā abhūvan /",
    "S04bsu022_u:618_15": "na kaścit saṃdṛśyate sma / tataḥ sā āgatvā svāminīmevamāha - na khalvārye anyaḥ kaścid dṛśyate śramaṇo vā brāhmaṇo vā,",
    "S04bsu022_u:618_16": "anyatra yato yata eva gacchāmi,",
    "S04bsu022_u:618_17": "tatra tatra śramaṇameva sundaraṃ paśyāmi /",
    "S04bsu022_u:618_18": "sujātā āha - gacchottare sa eva brāhmaṇaḥ,",
    "S04bsu022_u:618_19": "sa eva śramaṇaḥ / tasyaivārthe 'yamārambhaḥ / tamevānayeti / sādhvārye ityuttarā gatvā bodhisattvasya caraṇayoḥ praṇipatya sujātāyā [Vaidya_196] nāmnopanimantrayate sma /",
    "S04bsu022_u:618_20": "tato bhikṣavo bodhisattvaḥ sujātāyā grāmikaduhiturniveśanaṃ gatvā prajñapta evāsane nyaṣīdat /",
    "S04bsu022_u:618_21": "atha khalu bhikṣavaḥ sujātā grāmikaduhitā suvarṇamayīṃ pātrīṃ madhupāyasapūrṇāṃ bodhisattvasyopanāmayati sma /",
    "S04bsu022_u:619_0": "atha bodhisattvasyaitadabhavat - yādṛśamidaṃ sujātayā bhojanamupanāmitam,",
    "S04bsu022_u:619_1": "niḥsaṃśayamahamadyainaṃ bhojanaṃ bhuktvā anuttarāṃ samyaksaṃbodhimabhisaṃbhotsyate /",
    "S04bsu022_u:620_0": "atha bodhisattvastadbhojanaṃ pratigṛhya sujātāṃ grāmikaduhitarametadavocat - iyaṃ bhagini suvarṇapātrī /",
    "S04bsu022_u:620_1": "kiṃ kriyatām? sā āha - tavaiva bhavatviti /",
    "S04bsu022_u:620_2": "bodhisattva āha - na mamedṛśena bhājanena prayojanam /",
    "S04bsu022_u:620_3": "sujātā āha - yatheṣṭaṃ kriyatām /",
    "S04bsu022_u:620_4": "nāhaṃ vinā bhājanena kasyacidbhojanaṃ prayacchāmi /",
    "S04bsu022_u:621_0_0": "atha bodhisattvastaṃ piṇḍapātramādāyorubilvāyā niṣkramya nāganadīṃ pūrvāhṇakālasamaye nadīṃ nairañjanāmupasaṃkramya taṃ piṇḍapātraṃ",
    "S04bsu022_u:621_0_1": "cīvarāṇi caikānte nikṣipya nadīṃ nairañjanāmavatarati sma gātrāṇi śītalīkartum /",
    "S04bsu022_u:622_0": "bodhisattvasya khalu punarbhikṣavaḥ snāyato 'nekāni devaputraśatasahasrāṇi divyāgurucandanacūrṇavilepanairnadīmāloḍayanti sma /",
    "S04bsu022_u:622_1": "divyāni ca nānāvarṇāni kusumāni jale kṣipanti sma yaduta bodhisattvasya pūjākarmaṇe /",
    "S04bsu022_u:623_0": "tena khalu punaḥ samayena nairañjanā nadī divyairgandhaiḥ puṣpaiśca samākulā vahati sma /",
    "S04bsu022_u:623_1": "yena ca gandhodakena bodhisattvaḥ snāto 'bhūt,",
    "S04bsu022_u:623_2": "taṃ devaputrakoṭīniyutaśatasahasrāṇyabhyutkṣipya svakasvakāni bhavanāni nayanti sma caityārthaṃ pūjārthaṃ ca /",
    "S04bsu022_u:624_0": "yāni ca bodhisattvasya keśaśmaśrūṇyabhūvan,",
    "S04bsu022_u:624_1": "tāni sarvāṇi sujātā grāmikaduhitā maṅgalyānīti kṛtvā caityārthaṃ pūjārthaṃ ca parigṛhṇīte sma /",
    "S04bsu022_u:625_0": "nadyuttīrṇaśca bodhisattvaḥ pulinaṃ nirīkṣate sma upaveṣṭukāmaḥ /",
    "S04bsu022_u:625_1": "atha yā nairañjanāyāṃ nadyāṃ nāgakanyā sā dharaṇitalādabhyudgabhya maṇimayaṃ (manoramaṃ) bhadrāsanaṃ bodhisattvāyopanāmayati sma /",
    "S04bsu022_u:625_2": "tatra bodhisattvo niṣadya yāvadarthaṃ taṃ madhupāyasaṃ paribhuṅkte sma sujātāyā grāmikaduhituranukampāmupādāya /",
    "S04bsu022_u:625_3": "paribhujya ca tāṃ suvarṇapātrīmanapekṣo vāriṇi prākṣipati sma /",
    "S04bsu022_u:625_4": "kṣiptamātrāṃ ca tāṃ sāgaro nāgarājaścittikārabahumānajāto gṛhītvā svabhavanābhimukhaḥ prasthito 'bhut pūjārheti kṛtvā /",
    "S04bsu022_u:625_5": "atha daśaśatanayanaḥ puraṃdaro garuḍarūpamabhinirmāya vajratuṇḍo bhūtvā sāgarasya nāgarājasyāntikāttāṃ suvarṇapātrīṃ hartumārabdhaḥ /",
    "S04bsu022_u:625_6": "yadā na śaknoti sma, tadā svarūpeṇādareṇa yācitvā trāyatriṃśadbhavanaṃ nītavān pūjārthaṃ caityārthaṃ ca /",
    "S04bsu022_u:625_7": "nītvā pātrīyātrāṃ nāma parvaṇi pravartitavān /",
    "S04bsu022_u:625_8": "adyāpi ca trāyatriṃśeṣu deveṣu pratisaṃvatsaraṃ pātrīmaho vartate /",
    "S04bsu022_u:625_9": "tacca bhadrāsanaṃ tayaiva nāgakanyayā parigṛhītaṃ caityārthaṃ pūjārthaṃ ca /",
    "S04bsu022_u:626_0": "[Vaidya_197]",
    "S04bsu022_u:626_1": "samantaparibhuktaśca bhikṣavo bodhisattvenaudārika āhāraḥ /",
    "S04bsu022_u:626_2": "atha tatkṣaṇameva bodhisattvasya puṇyabalena prajñābalena pūrvikā kāye śubhavarṇapuṣkaratā prādurabhūt /",
    "S04bsu022_u:626_3": "dvātriṃśacca mahāpuruṣalakṣaṇāni aśītiścānuvyañjanāni vyāmaprabhatā ca /",
    "S04bsu022_u:lal_18.23_0": "ṣaḍvarṣa vrata uttaritva bhagavān evaṃ matiṃ cintayan so 'haṃ dhyānaabhijñajñānabalavānevaṃ kṛśāṅgo 'pi san /",
    "S04bsu022_u:lal_18.23_1": "gaccheyaṃ drumarājamūlaviṭapaṃ sarvajñatāṃ buddhituṃ no me syādanukampitā hi janatā evaṃ bhavet paścimā /",
    "S04bsu022_u:lal_18.24_0": "ṣaḍvarṣa vrata uttaritva bhagavān evaṃ matiṃ cintayan so 'haṃ dhyānaabhijñajñānabalavānevaṃ kṛśāṅgo 'pi san /",
    "S04bsu022_u:lal_18.24_1": "gaccheyaṃ drumarājamūlaviṭapaṃ sarvajñatāṃ buddhituṃ no me syādanukampitā hi janatā evaṃ bhavet paścimā /",
    "S04bsu022_u:lal_18.24_2": "yattvaudārika bhuktva bhojanavaraṃ kāye balaṃ kṛtvanā gaccheyaṃ drumarājamūlaviṭapaṃ sarvajñatāṃ budhyitum /",
    "S04bsu022_u:lal_18.24_3": "mā haivetvarapuṇya devamanujā lūhena jñānekṣiṇo no śaktā siya budhyanāya amṛtaṃ kāyena te durbalāḥ /",
    "S04bsu022_u:lal_18.24_4": "sā ca grāmikadhīta pūrvacaritā nāmnā sujātā iti",
    "S04bsu022_u:lal_18.24_5": "yajñā nityu yajāti evamanasā siddhe vrataṃ nāyake /",
    "S04bsu022_u:lal_18.24_6": "sā devāna niśāmya codana tadā gṛhyā madhūpāyasaṃ",
    "S04bsu022_u:lal_18.24_7": "upagamyā naditīri hṛṣṭamanasā nairañjanāyāḥ sthitā //",
    "S04bsu022_u:lal_18.24_8": "so cākalpasahasracīrṇacarito śāntapraśāntendriyo",
    "S04bsu022_u:lal_18.24_9": "devairnāgagaṇairṛṣī parivṛto āgatya nairañjanām /",
    "S04bsu022_u:lal_18.24_10": "tīrṇastāraku pārasattva matimāṃ snāne matiṃ cintayan",
    "S04bsu022_u:lal_18.24_11": "oruhyā nadi snāpi śuddhavimalo lokānukampī muniḥ //",
    "S04bsu022_u:lal_18.24_12": "devā koṭisahasra hṛṣṭamanasā gandhāmbu cūrṇāni ca",
    "S04bsu022_u:lal_18.24_13": "oruhyā nadi loḍayanti salilaṃ snānārtha sattvottame /",
    "S04bsu022_u:lal_18.24_14": "snānā snātvana bodhisattva vimalastīre sthitaḥ sūrataḥ",
    "S04bsu022_u:lal_18.24_15": "harṣurdevasahasra snānasalilaṃ pūjārtha sattvottame //",
    "S04bsu022_u:lal_18.24_16": "kāṣāyāni ca vastra nirmala śubhā tā devaputro dade",
    "S04bsu022_u:lal_18.24_17": "kalpīyāni ca saṃnivāsya bhagavāṃstīre hi nadyāḥ sthitaḥ /",
    "S04bsu022_u:lal_18.24_18": "nāgākanya udagra hṛṣṭamanasā bhadrāsanaṃ sā nyaṣīt",
    "S04bsu022_u:lal_18.24_19": "yatrāsau niṣasāda śāntamanaso lokasya cakṣuṣkaraḥ //",
    "S04bsu022_u:627_0": "[Vaidya_198]",
    "S04bsu022_u:627_1": "dattvā bhojanu sā sujāta matimāṃ svarṇāmaye bhājane",
    "S04bsu022_u:627_2": "vanditvā caraṇāni sā pramuditā paribhuṅkṣva me sārathe /",
    "S04bsu022_u:627_3": "bhuktvā bhojanu yāvadartha matimān pātrīṃ jale prākṣipat",
    "S04bsu022_u:627_4": "tāṃ jagrāha puraṃdaraḥ suraguruḥ pūjāṃ kariṣyāmyaham //",
    "S04bsu022_u:627_5": "yada bhuktaṃ ca jinena bhojanavaraṃ odārikaṃ tatkṣaṇe",
    "S04bsu022_u:627_6": "tasyā kāyabalaṃ ca tejaśiriyā pūrvaṃ yathā saṃsthitam /",
    "S04bsu022_u:627_7": "dharmā kṛtva kathā sujāta maruṇāṃ kṛtvā ca arthaṃ bahuṃ",
    "S04bsu022_u:627_8": "siṃho haṃsagatirgajendragamano bodhidrumaṃ saṃsthitaḥ //",
    "S04bsu022_u:628_0": "// iti śrīlalitavistare nairañjanāparivarto nāmāṣṭādaśamo 'dhyāyaḥ //",
    "S04bsu022_u:630_0": "START Parivarta 19",
    "S04bsu022_u:631_0": "[Vaidya_199]",
    "S04bsu022_u:632_0": "bodhimaṇḍagamanaparivarta ekonaviṃśaḥ /",
    "S04bsu022_u:633_0_0": "iti hi bhikṣavo bodhisattvo nadyāṃ nairañjanāyāṃ snātvā ca bhuktvā kāyabalasthāma saṃjanayya yena ṣoḍaśākārasaṃpannapṛthivipradeśe",
    "S04bsu022_u:633_0_1": "mahābodhidrumarājamūlaṃ tena pratasthe vijayayā tayā ca gatyā,",
    "S04bsu022_u:633_1_0": "yāsau mahāpuruṣāṇāṃ gatiranuccalitagatirindriyeṣṭigatiḥ susaṃsthitagatiḥ merurājagatirajihmagatirakuṭilagatiranupadrutagatiravilambitagatiraluḍitagatiraskhalitagatirasaṃghaṭitagatiralīnagatiracapalagatiḥ",
    "S04bsu022_u:633_1_1": "salīlagatiḥ vimalagatiḥ śubhagatiradoṣagatiramohagatiraraktagatiḥ siṃhagatiḥ haṃsarājagatirnāgarājagatirnārāyaṇagatiḥ dharaṇitalāsaṃsṛṣṭagatiḥ",
    "S04bsu022_u:633_1_2": "sahasrāracakradharaṇītalacitragatiḥ jālāṅgulitāmranakhagatiḥ dharaṇītalanirnādagatiḥ śailarājasaṃghaṭanagatiḥ utkūlanikūlasamakaracaraṇagatiḥ",
    "S04bsu022_u:633_1_3": "jālāntarābhāraśmyutsarjanasattvasaṃspṛśanasugatigamanagatiḥ vimalapadmakramanikṣipaṇagatiḥ pūrvaśubhasucaritagamanagatiḥ",
    "S04bsu022_u:633_1_4": "pūrvabuddhasiṃhābhigamanagatiḥ vajradṛḍhābhedyāśayagatiḥ (sarvopāyagatiḥ) sarvāpāyadurgatipithitagatiḥ sarvasattvasukhasaṃjananagatiḥ",
    "S04bsu022_u:633_1_5": "mokṣapathasaṃdarśanagatiḥ mārabalābalakaraṇagatiḥ kugaṇigaṇaparapravādisahadharmanigrahaṇagatiḥ /",
    "S04bsu022_u:633_2": "tamaḥpaṭalakleśavidhamanagatiḥ saṃsārapakṣāpakṣakaraṇagatiḥ śakrabrahmamaheśvaralokapālābhibhavagatiḥ /",
    "S04bsu022_u:633_3_0": "trisāhasramahāsāhasraikaśūragatiḥ svayaṃbhvanabhibhūtagatiḥ sarvajñajñānābhigamanagatiḥ smṛtimatigatiḥ sugatigamanagatiḥ",
    "S04bsu022_u:633_3_1": "jarāmaraṇapraśamanagatiḥ śivavirajāmalābhayanirvāṇapuragamanagatiḥ /",
    "S04bsu022_u:633_4": "īdṛśyā gatyā bodhisattvo bodhimaṇḍaṃ saṃprasthito 'bhūt /",
    "S04bsu022_u:634_0": "iti hi bhikṣavo yāvacca nadyā nairañjanāyā yāvacca bodhimaṇḍādestasminnantare vātabalāhakairdevaputraiḥ saṃmṛṣṭamabhūt /",
    "S04bsu022_u:634_1": "varṣabalāhakairdevaputrairgandhodakena siktamabhūt puṣpaiścāvakīrṇamabhūt /",
    "S04bsu022_u:634_2": "yāvadeva trisāhasramahāsāhasralokadhātau vṛkṣāste sarve yena bodhimaṇḍastenābhinatāgrā abhūvan /",
    "S04bsu022_u:634_3": "ye 'pi ca tadahojātā bāladārikāste 'pi bodhimaṇḍaśīrṣakāḥ svapanti sma /",
    "S04bsu022_u:634_4": "ye 'pi ceha trisāhasramahāsāhasralokadhātau sumerupramukhāḥ parvatāste 'pi sarve yena bodhimaṇḍastena praṇatā abhūvan /",
    "S04bsu022_u:634_5": "nadīṃ ca nairañjanāmupādāya yāvadbodhimaṇḍo 'sminnantare kāmāvacarairdevaputraiḥ krośavistāraikapramāṇo mārgo 'bhivyūhito 'bhūt /",
    "S04bsu022_u:634_6": "tasya ca mārgasya vāmadakṣiṇayoḥ pārśvayoḥ saptaratnamayī vedikā abhinirmitā 'bhūt /",
    "S04bsu022_u:634_7": "saptatālānuccaistvena upariṣṭādratnajālasaṃchannā divyachatradhvajapatākāsamalaṃkṛtā iṣukṣepe saptaratnamayāstālā abhinirmitā abhūvan tasyā vedikāyā abhyudgatāḥ /",
    "S04bsu022_u:634_8": "sarvasmācca tālādratnasūtrā dvitīye tālamavasaktamabhūt /",
    "S04bsu022_u:634_9_0": "dvayośca tālayormadhye puṣkariṇī māpitābhūt gandhodakaparipūrṇā suvarṇavālikrāsaṃstṛtā utpalapadmakumudapuṇḍarīkasaṃchannā",
    "S04bsu022_u:634_9_1": "ratnavedikāparivṛtā vaidūryamaṇiratnasopānapratyuptā [Vaidya_200] āḍibalākāhaṃsacakravākamayūropakūjitā /",
    "S04bsu022_u:634_10": "taṃ ca mārgamaśītyapsaraḥsahasrāṇi gandhodakena siñcanti sma /",
    "S04bsu022_u:634_11": "aśītyapsaraḥsahasrāṇi muktakusumairabhyavakiranti sma divyairgandhavadbhiḥ /",
    "S04bsu022_u:634_12": "sarvasya ca tālavṛkṣasya purato ratnavyomakaḥ saṃsthito 'bhūt /",
    "S04bsu022_u:634_13": "sarvasmiṃśca ratnavyomake aśītyapsaraḥ sahasrāṇi candanāgurucūrṇakapuṭāparigṛhītāni kārānusāridhūpaghaṭikāparigṛhītāni sthitānyabhūvan /",
    "S04bsu022_u:634_14": "sarvasmiṃśca ratnavyomake pañcapañcāpsaraḥsahasrāṇi divyasaṃgītisaṃpravāditena sthitānyabhūvan /",
    "S04bsu022_u:635_0": "iti hi bhikṣavo bodhisattvaḥ prakampyamānaiḥ kṣetrai raśmikoṭīniyutaśatasahasrāṇi niścārayaṃstūryaśatasahasraiḥ pravādyamānaiḥ,",
    "S04bsu022_u:635_1": "mahatā puṣpāḍhyena pravarṣatā,",
    "S04bsu022_u:635_2": "ambaraśatasahasrairbhrāmyamānaiḥ,",
    "S04bsu022_u:635_3": "dundubhiśatasahasraiḥ parāhanyamānaiḥ,",
    "S04bsu022_u:635_4": "garjadbhiḥ pragarjadbhiḥ hayagajavṛṣabhaiḥ,",
    "S04bsu022_u:635_5": "pradakṣiṇīkurvadbhiḥ śukasārikākokilakalaviṅkajīvaṃjīvakahaṃsakroñcamayuracakravākaśatasahasraiḥ,",
    "S04bsu022_u:635_6": "upanāmyamānaiḥ maṅgalyaśatasahasraiḥ /",
    "S04bsu022_u:635_7": "anenaivaṃrūpeṇa mārgavyūhena bodhisattvo bodhimaṇḍaṃ gacchati sma /",
    "S04bsu022_u:635_8": "yāṃ ca rātriṃ bodhisattvo bodhimabhisaṃboddhukāmo 'bhūt,",
    "S04bsu022_u:635_9": "tāmeva rātriṃ vaśavartī nāma trisāhasramahāsāhasrādhipatirbrahmā sahāpatirbrahmaparṣadamāmantryaivamāha - yatkhalu mārṣā jānīyāḥ /",
    "S04bsu022_u:635_10_0": "eṣa sa bodhisattvo mahāsattvo mahāsaṃnāhasaṃnaddho mahāpratijñānutsṛṣṭo dṛḍhasaṃnāhasaṃnaddho 'parikhinnamānasaḥ sarvabodhisattvacaryāsu",
    "S04bsu022_u:635_10_1": "nirjātaḥ sarvapāramitāsu pāraṃgataḥ sarvabodhisattvabhūmiṣu vaśitāprāptaḥ sarvabodhisattvāśayasuviśuddhaḥ sarvasattvendriyeṣvanugataḥ",
    "S04bsu022_u:635_10_2": "sarvatathāgataguhyasthāneṣu supraviṣṭaḥ sarvamārakarmapathasamatikrāntaḥ sarvakuśalamūleṣvaparapratyayaḥ sarvatathāgatairadhiṣṭhitaḥ",
    "S04bsu022_u:635_10_3": "sarvasattveṣu pramokṣamārgadeśayitā mahāsārthavāhaḥ /",
    "S04bsu022_u:635_11": "sarvamāramaṇḍalavidhvaṃsanakaraḥ trisāhasramahāsāhasraikaśūraḥ /",
    "S04bsu022_u:635_12": "sarvadharmabhaiṣajyasamudānītaḥ mahāvaidyarājaḥ /",
    "S04bsu022_u:635_13": "vimuktipaṭṭābaddho mahādharmarājaḥ /",
    "S04bsu022_u:635_14_0": "mahāprajñāprabhotsarjanakaraḥ mahāketurājaḥ aṣṭalokadharmānupaliptaḥ mahāpadmabhūtaḥ sarvadharmadhāraṇyasaṃpramuṣitaḥ mahāsāgarabhūtaḥ",
    "S04bsu022_u:635_14_1": "anunayapratighāpagataḥ acalo 'prakampī mahāsumerūbhūtaḥ /",
    "S04bsu022_u:635_15_0": "sunirmalaḥ supariśuddhaḥ svavadarpitavimalabuddhirmahāmaṇiratnabhūtaḥ sarvadharmavaśavartī sarvakarmaṇyacitto mahābrahmabhūto",
    "S04bsu022_u:635_15_1": "bodhisattvo bodhimaṇḍamupasaṃkramati mārasainyapradharṣaṇārthamanuttarāṃ samyaksaṃbodhimabhisaṃboddhukāmaḥ /",
    "S04bsu022_u:635_16_0": "daśabalavaiśāradyāṣṭādaśāveṇikabuddhadharmaparipuraṇārthaṃ mahādharmacakrapravartanārthaṃ mahāsiṃhanādanādanārthaṃ sarvasattvān",
    "S04bsu022_u:635_16_1": "dharmadānena saṃtarpaṇārthaṃ sarvasattvānāṃ dharmacakṣurviśodhanārthaṃ sarvaparapravādīnāṃ sahadharmeṇa nigrahārthaṃ pūrvapratijñāpāripūrisaṃdarśanārthaṃ",
    "S04bsu022_u:635_16_2": "sarvadharmaiśvaryavaśitāprāptyartham /",
    "S04bsu022_u:635_17": "tatra yuṣmābhirmārṣā sarvaireva bodhisattvasya pūjopasthānakarmaṇyutsukairbhavitavyam /",
    "S04bsu022_u:635_18": "atha khalu vaśavartī mahābrahmā tasyāṃ velāyāmimāṃ gāthāmabhāṣata -",
    "S04bsu022_u:636_0": "yasyā tejatu puṇyataśca śiriye brāhmaḥ patho jñāyate maitrī vā karuṇā upekṣa muditā dhyānānyabhijñāstathā /",
    "S04bsu022_u:637_0": "[Vaidya_201]",
    "S04bsu022_u:lal_19.1_0": "so 'yaṃ kalpasahasracīrṇacarito bodhidrumaṃ prasthitaḥ",
    "S04bsu022_u:lal_19.1_1": "pūjāṃ sādhu karotha tasya munino āśivrate sādhanām //",
    "S04bsu022_u:lal_19.1_2": "yaṃ gatvā śaraṇaṃ na durgatibhayaṃ prāpnoti naivākṣaṇaṃ",
    "S04bsu022_u:lal_19.1_3": "deveṣviṣṭasukhaṃ ca prāpya vipulaṃ brahmālayaṃ gacchati /",
    "S04bsu022_u:lal_19.1_4": "ṣaḍvaṣāṇi caritva duṣkaracariṃ yātyeṣa bodhidrumaṃ",
    "S04bsu022_u:lal_19.1_5": "sādhū sarvi udagrahṛṣṭamanasaḥ pūjāsya kurvāmahe //",
    "S04bsu022_u:lal_19.1_6": "rājāsau trisahasri īśvaravaro dharmeśvaraḥ pārthivaḥ",
    "S04bsu022_u:lal_19.1_7": "śakrābrahmapure ca candrasuriye nāstyasya kaścit samaḥ /",
    "S04bsu022_u:lal_19.1_8": "yasyā jāyata kṣetrakoṭinayutā saṃkampitā ṣaḍvidhā",
    "S04bsu022_u:lal_19.1_9": "saiṣo 'dya vrajate mahādrumavaraṃ mārasya jetuṃ camūn //",
    "S04bsu022_u:lal_19.1_10": "mūrdhnaṃ yasya na śakyamīkṣitumiha brahmālaye 'pi sthitaiḥ",
    "S04bsu022_u:lal_19.1_11": "kāyo yasya varāgralakṣaṇadharo dvātriṃśatālaṃkṛtaḥ /",
    "S04bsu022_u:lal_19.1_12": "vāgyasyeha manojñavalgumadhurā brahmasvarā susvarā",
    "S04bsu022_u:lal_19.1_13": "cittaṃ yasya praśānta doṣarahitaṃ gacchāma tatpūjane //",
    "S04bsu022_u:lal_19.1_14": "yeṣāṃ vā mati brahmaśakrabhavane nityaṃ sukha kṣepituṃ",
    "S04bsu022_u:lal_19.1_15": "athavā sarvakileśabandhanalatāṃ chettuṃ hi tāṃ jālinīm /",
    "S04bsu022_u:lal_19.1_16": "aśrutvā parataḥ spṛśeyamamṛtaṃ pratyekabodhiṃ śivāṃ",
    "S04bsu022_u:lal_19.1_17": "buddhatvaṃ yadi vepsitaṃ tribhuvane pūjetvasau nāyakam //",
    "S04bsu022_u:lal_19.1_18": "tyaktā yena sasāgarā vasumatī ratnānyanantānyatho",
    "S04bsu022_u:lal_19.1_19": "prāsādāśca gavākṣaharmyakalikā yugyāni yānāni ca /",
    "S04bsu022_u:lal_19.1_20": "bhūmyālaṃkṛta puṣpadāma rucirā udyānakūpāsarāḥ",
    "S04bsu022_u:lal_19.1_21": "hastā pādaśirottamāṅganayanā so bodhimaṇḍonmukhaḥ //",
    "S04bsu022_u:638_0": "iti hi bhikṣavastrisāhasramahāsāhasriko mahābrahmā imaṃ trisāhasramahāsāhasraṃ lokadhātuṃ tatkṣaṇaṃ samamadhyatiṣṭhat /",
    "S04bsu022_u:638_1_0": "pāṇitalajātamapagataśarkarakaṭhallamutsadamaṇimuktivaidūryaśaṅkhaśilāpravālarajatajātarūpyaṃ nīlamṛdukuṇḍalajātapradakṣiṇanandyāvartakācilindikasukhasaṃsparśaiśca",
    "S04bsu022_u:638_1_1": "tṛṇairimaṃ trisāhasramahāsāhasraṃ lokadhātuṃ saṃchāditamadhyatiṣṭhat /",
    "S04bsu022_u:638_2": "sarve ca tadā mahāsamudrā dharaṇītalasaṃsthitā abhūvan /",
    "S04bsu022_u:638_3": "na ca jalacarāṇāṃ sattvānāṃ kācidviheṭhābhūt /",
    "S04bsu022_u:638_4": "imaṃ caiva lokadhātumalaṃkṛtaṃ dṛṣṭvā ca daśasu dikṣu śakrabrahmalokapālairbodhisattvasya pūjākarmaṇe buddhakṣetraśatasahasrāṇi samalaṃkṛtānyabhūvan /",
    "S04bsu022_u:638_5": "bodhisattvaiśca divyamānuṣyakātikrāntaiḥ pūjāvyūhairdaśasu dikṣvaprameyāṇi buddhakṣetrāṇi pratimaṇḍitānyabhūvan [Vaidya_202] bodhisattvasya pūjākarmaṇe /",
    "S04bsu022_u:638_6": "sarvāṇi ca tāni buddhakṣetrāṇyekamiva buddhakṣetraṃ saṃdṛśyante sma,",
    "S04bsu022_u:638_7": "nānāvyūhālaṃkārālaṃkṛtāni ca /",
    "S04bsu022_u:638_8": "na ca bhūyo lokāntarikā na ca kālaparvatā na ca cakravālamahācakravālāḥ prajñāyante sma /",
    "S04bsu022_u:638_9": "sarvāṇi ca tāni buddhakṣetrāṇi bodhisattvasyābhayā sphuṭāni saṃdṛśyante sma /",
    "S04bsu022_u:638_10": "ṣoḍaśa ca bodhimaṇḍaparipālikā devaputrāḥ /",
    "S04bsu022_u:638_11_0": "tadyathā - utkhalī ca nāma devaputraḥ sūtkhalī ca nāma prajāpatiśca śūrabalaśca keyūrabalaśca supratisthitaśca mahiṃdharaśca",
    "S04bsu022_u:638_11_1": "avabhāsakaraśca vimalaśca dharmeśvaraśca dharmaketuśca siddhapātraśca apratihatanetraśca mahāvyūhaśca śīlaviśuddhanetraśca",
    "S04bsu022_u:638_11_2": "padmaprabhaśca /",
    "S04bsu022_u:638_12": "itīme ṣoḍaśa bodhimaṇḍapratipālakā devaputrāḥ sarve 'vaivartyakṣāntipratilabdhāste bodhisattvasya pūjārthaṃ bodhimaṇḍaṃ maṇḍayanti sma /",
    "S04bsu022_u:638_13": "samantādaśītiyojanāni saptabhī ratnavedikābhiḥ parivṛtaṃ saptabhistālapaṅktibhiḥ saptabhī ratnakiṅkiṇījālaiḥ saptabhī ratnasūtraiḥ parivṛtam,",
    "S04bsu022_u:638_14": "saptaratnapratyuptaiśca jāmbūnadasuvarṇapaṭaiḥ suvarṇasūtrairjāmbūnadasuvarṇapadmaiścāvakīrṇaṃ sāravaragandhanirdhūpitaṃ ratnajālasaṃchannam /",
    "S04bsu022_u:638_15": "ye ca daśasu dikṣu nānālokadhātuṣu vividhā vṛkṣāḥ santyabhijātā abhipūjitā divyamānuṣyakāste 'pi sarve tatra bodhimaṇḍe saṃdṛśyante sma /",
    "S04bsu022_u:638_16": "yāśca daśasu dikṣu nānāprakārā jalasthalajāḥ puṣpajātayastā api sarvāstatra bodhimaṇḍe saṃdṛśyante sma /",
    "S04bsu022_u:638_17": "ye 'pi ca daśasu dikṣu nānālokadhātuṣu bodhisattvā bodhimaṇḍālaṃkurvantyapramāṇapuṇyajñānasaṃbhāravyūhaiste 'pi tatra bodhimaṇḍe saṃdṛśyante sma /",
    "S04bsu022_u:639_0": "iti hi bhikṣavo bodhimaṇḍaparipālakairdevaputraistādṛśā vyūhā bodhimaṇḍe abhinirmitā abhūvan,",
    "S04bsu022_u:639_1": "yān dṛṣṭvā devanāgayakṣagandharvāsurāḥ svabhavanāni śmaśānasaṃjñāmutpādayāmāsuḥ /",
    "S04bsu022_u:639_2": "tāṃśca vyūhān dṛṣṭvātyarthaṃ citrīkāramutpādayāmāsuḥ /",
    "S04bsu022_u:639_3": "evamudānaṃ codānayāmāsuḥ - sādhvaho 'cintyaḥ puṇyavipākaniṣyanda iti /",
    "S04bsu022_u:639_4": "catvāraśca bodhivṛkṣadevatāḥ /",
    "S04bsu022_u:639_5": "tadyathā - veṇuśca valguśca sumanaśca ojāpatiśca /",
    "S04bsu022_u:639_6_0": "ete catvāro bodhivṛkṣadevatā bodhisattvasya pūjārthaṃ bodhivṛkṣaṃ māpayanti sma mūlasaṃpannaṃ skandhasaṃpannaṃ śākhāpatrapuṣpaphalasaṃpannaṃ",
    "S04bsu022_u:639_6_1": "ārohapariṇāhasaṃpannaṃ prāsādikaṃ darśanīyaṃ vistīrṇamaśītistālānuccaistvena tadanurūpeṇa pariṇāhena citraṃ darśanīyaṃ manoramaṃ",
    "S04bsu022_u:639_6_2": "saptabhī ratnavedikābhiḥ parivṛtaṃ saptabhī ratnatālapaṅktibhiḥ saptabhī ratnakiṅkiṇījālaiḥ saptabhī ratnasūtraiḥ samantādanuparivṛtairanuparikṣiptaṃ",
    "S04bsu022_u:639_6_3": "pārijātakakovidāraprakāśamatṛptacakṣurdarśanam /",
    "S04bsu022_u:639_7": "sa ca pṛthivīpradeśastrisāhasramahāsāhasralokadhātuvajreṇābhidṛḍhaḥ sāro 'bhedyavajramayaḥ saṃsthito 'bhūt yatra bodhisattvo niṣaṇṇo 'bhūdbodhimabhisaṃboddhukāmaḥ /",
    "S04bsu022_u:640_0": "iti hi bhikṣavo bodhisattvena bodhimaṇḍamupasaṃkramatā tathārūpā kāyātprabhā muktābhūt,",
    "S04bsu022_u:640_1": "yayā prabhayā sarve 'pāyāḥ śāntā abhūvan /",
    "S04bsu022_u:640_2": "sarvāṇyakṣaṇāni pithitānyabhūvan /",
    "S04bsu022_u:640_3": "sarvadurgativedanāścopaśoṣitā anubhavan /",
    "S04bsu022_u:640_4": "ye ca sattvā vikalendriyā abhūvan,",
    "S04bsu022_u:640_5": "te sarve paripūrṇendriyatāmanuprāpnuvan /",
    "S04bsu022_u:640_6": "vyādhitāśca vyādhibhyo vyamucyanta /",
    "S04bsu022_u:640_7": "bhayārditāścāśvāsaprāptā abhūvan /",
    "S04bsu022_u:640_8": "bandhanabaddhāśca bandhanebhyo vyamucyanta /",
    "S04bsu022_u:640_9": "daridrāśca sattvā bhogavanto 'bhūvan /",
    "S04bsu022_u:640_10": "kleśasaṃtaptāśca niṣparidāhā abhūvan /",
    "S04bsu022_u:640_11": "[Vaidya_203] bubhukṣitāśca sattvāḥ pūrṇodarā abhūvan /",
    "S04bsu022_u:640_12": "pipāsitāśca tṛṣāpagatā abhūvan /",
    "S04bsu022_u:640_13": "gurviṇyaśca sukhena prasūyante sma /",
    "S04bsu022_u:640_14": "jīrṇadurbalāśca balasaṃpannā abhūvan /",
    "S04bsu022_u:640_15": "na ca kasyacitsattvasya tasmin samaye rāgo bādhate dveṣo va moho vā krodho vā lobho vā khilo vā vyāpādo vā īrṣyā vā mātsaryo vā /",
    "S04bsu022_u:640_16": "na kaścitsattvastasmin samaye mriyate sma,",
    "S04bsu022_u:640_17": "na cyavate sma, nopapadyate sma / sarvasattvāśca tasmin samaye maitracittā hitacittāḥ parasparaṃ mātāpitṛsaṃjñino 'bhūvan /",
    "S04bsu022_u:641_0": "tatredamucyate -",
    "S04bsu022_u:lal_19.7_0": "yāvaccāvīciparyantaṃ narakā ghoradarśanāḥ /",
    "S04bsu022_u:lal_19.7_1": "duḥkhaṃ praśāntaṃ sattvānāṃ sukhaṃ vindanti vedanām //",
    "S04bsu022_u:lal_19.8_0": "tiryagyoniṣu yāvantaḥ sattvā anyonyaghātakāḥ /",
    "S04bsu022_u:lal_19.8_1": "maitracittā hite jātāḥ spṛṣṭā bhābhirmahāmune //",
    "S04bsu022_u:lal_19.9_0": "pretalokeṣu yāvantaḥ pretāḥ kṣuttarṣapīḍitāḥ /",
    "S04bsu022_u:lal_19.9_1": "prāpnuvantyannapānāni bodhisattvasya tejasā //",
    "S04bsu022_u:lal_19.10_0": "akṣaṇāḥ pithitāḥ sarve durgatiścopaśoṣitā /",
    "S04bsu022_u:lal_19.10_1": "sukhitāḥ sarvasattvāśca divyasaukhyasamarpitāḥ //",
    "S04bsu022_u:lal_19.11_0": "cakṣuśrotravihīnāśca ye cānye vikalendriyāḥ /",
    "S04bsu022_u:lal_19.11_1": "sarvendriyaiḥ susaṃpūrṇā jātāḥ sarvāṅgaśobhanāḥ //",
    "S04bsu022_u:lal_19.12_0": "rāgadveṣādibhiḥ kleśaiḥ sattvā bādhyanta ye sadā /",
    "S04bsu022_u:lal_19.12_1": "śāntakleśāstadā sarve jātāḥ sukhasamarpitāḥ //",
    "S04bsu022_u:lal_19.13_0": "unmattāḥ smṛtimantaśca daridrā dhaninastathā /",
    "S04bsu022_u:lal_19.13_1": "vyādhitā roganirmuktā muktā bandhanabaddhakāḥ //",
    "S04bsu022_u:lal_19.14_0": "na khilaṃ na ca mātsaryaṃ vyāpādo na ca vigrahaḥ /",
    "S04bsu022_u:lal_19.14_1": "anyonyaṃ saṃprakurvanti maitracittāḥ sthitāstadā //",
    "S04bsu022_u:lal_19.15_0": "mātuḥ pituścaikaputre yathā prema pravartate /",
    "S04bsu022_u:lal_19.15_1": "tathānyonyena sattvānāṃ putraprema tadābhavat //",
    "S04bsu022_u:lal_19.16_0": "bodhisattvaprabhājālaiḥ sphuṭāḥ kṣetrā hyacintiyāḥ /",
    "S04bsu022_u:lal_19.16_1": "gaṅgāvālikasaṃkhyātāḥ samantādvai diśo daśaḥ //",
    "S04bsu022_u:lal_19.17_0": "na bhūyaścakravālāśca dṛśyante kālaparvatāḥ /",
    "S04bsu022_u:lal_19.17_1": "sarve te vipulāḥ kṣetrāḥ dṛśyantyekaṃ yathā tathā //",
    "S04bsu022_u:lal_19.18_0": "pāṇitalaprakāśāśca dṛśyante sarvaratnikāḥ /",
    "S04bsu022_u:lal_19.18_1": "bodhisattvasya pūjārthaṃ sarvakṣetrā alaṃkṛtāḥ //",
    "S04bsu022_u:lal_19.19_0": "devāśca ṣoḍaśa tathā bodhimaṇḍopacārakāḥ /",
    "S04bsu022_u:lal_19.19_1": "alaṃcakrurbodhimaṇḍaṃ aśītiryojanāvṛtam //",
    "S04bsu022_u:lal_19.20_0": "ye ca kecinmahāvyūhāḥ kṣetrakoṭīṣvanantakāḥ /",
    "S04bsu022_u:lal_19.20_1": "te sarve tatra dṛśyante bodhisattvasya tejasā //",
    "S04bsu022_u:lal_19.21_0": "devā nāgāstathā yakṣāḥ kinnarāśca mahoragāḥ /",
    "S04bsu022_u:lal_19.21_1": "svāni svāni vimānāni śmaśānānīva menire //",
    "S04bsu022_u:lal_19.22_0": "tān vyūhān saṃnirīkṣyeha vismitāḥ suramānuṣāḥ /",
    "S04bsu022_u:lal_19.22_1": "sādhuḥ puṇyasya nisyandaḥ saṃpadyasyeyamīdṛśī //",
    "S04bsu022_u:lal_19.23_0": "karoti naiva codyogaṃ kāyavāṅbhanasā tathā /",
    "S04bsu022_u:lal_19.23_1": "sarvārthāścāsya sidhyanti ye 'bhipretā manorathāḥ //",
    "S04bsu022_u:lal_19.24_0": "abhiprāyā yathānyeṣāṃ pūritāścaratā purā /",
    "S04bsu022_u:lal_19.24_1": "vipākāḥ karmaṇastasya saṃpadyāteyamīdṛśī //",
    "S04bsu022_u:lal_19.25_0": "alaṃkṛto bodhimaṇḍaścaturbhirbodhidevataiḥ /",
    "S04bsu022_u:lal_19.25_1": "pārijāto divi yathā tasmādapi viśiṣyate //",
    "S04bsu022_u:lal_19.26_0": "guṇāḥ śakyā na te vācā sarve saṃparikīrtitum /",
    "S04bsu022_u:lal_19.26_1": "ye vyūhā bodhimaṇḍasya devatairabhisaṃskṛtāḥ //",
    "S04bsu022_u:642_0_0": "iti hi bhikṣavastayā bodhisattvasya kāyapramuktayā prabhayā kālikasya nāgarājasya bhavanamavabhāsitamabhūt viśuddhayā vimalayā",
    "S04bsu022_u:642_0_1": "kāyacittaprahlādaudvilyajananyā sarvakleśāpakarṣiṇyā sarvasattvasukhaprītiprasādaprāmodyajananyā /",
    "S04bsu022_u:642_1": "dṛṣṭvā ca punaḥ kāliko nāgarājastasyāṃ velāyāṃ svasya parivārasya purataḥ sthitvemā gāthā abhāṣat -",
    "S04bsu022_u:642_2": "krakuchande yatha ābha dṛṣṭa rucirā dṛṣṭā ca kanakāhvaye",
    "S04bsu022_u:642_3": "yadvatkāśyapi dharmarājamanaghe dṛṣṭā prabhā nirmalā /",
    "S04bsu022_u:642_4": "niḥsaṃśayaṃ varalakṣaṇo hitakaro utpanna jñānaprabho",
    "S04bsu022_u:642_5": "yenedaṃ bhavanaṃ virocati hi me svarṇaprabhālaṃkṛtam //",
    "S04bsu022_u:642_6": "nāsmiṃ candraraviprabhā suvipulā saṃdṛśyate veśmani",
    "S04bsu022_u:642_7": "no cāgnerna maṇerna vidyudamalā no ca prabhā jyotiṣām /",
    "S04bsu022_u:642_8": "no vā śakraprabhā na brahmaṇa prabhā no ca prabhā āsurī",
    "S04bsu022_u:642_9": "ekāntaṃ tamasākulaṃ mama gṛhaṃ prāgduṣkṛtaiḥ karmabhiḥ //",
    "S04bsu022_u:643_0": "[Vaidya_205]",
    "S04bsu022_u:643_1": "adyedaṃ bhavanaṃ virājati śubhaṃ madhye raviṃdīptivat",
    "S04bsu022_u:643_2": "cittaṃ prīti janeti kāyu sukhito gātrādbhutā śītalā /",
    "S04bsu022_u:643_3": "taptā vālika yā śarīri nipatī jātā sa me śītalā",
    "S04bsu022_u:643_4": "suvyaktaṃ bahukalpakoṭicarito bodhidramaṃ gacchati //",
    "S04bsu022_u:643_5": "śīghraṃ gṛhṇata nāgapuṣpa rucirā vastrāṃ sugandhāṃ śubhāṃ",
    "S04bsu022_u:643_6": "muktāhārapinaddhatāṃśca valayāṃścūrṇāni dhūpottamā /",
    "S04bsu022_u:643_7": "saṃgītiṃ prakṛrudhva vādya vividhā bherīmṛdaṅgaiḥ śubhaiḥ",
    "S04bsu022_u:643_8": "hantā gacchatha pūjanā hitakaraṃ pūjārha sarve jage //",
    "S04bsu022_u:643_9": "so 'bhyutthāya ca nāgakanyasahitaścaturo diśaḥ prekṣate",
    "S04bsu022_u:643_10": "adrākṣīdatha meruparvatanibhaṃ svālaṃkṛtaṃ tejasā /",
    "S04bsu022_u:643_11": "devairdānavakoṭibhiḥ parivṛtaṃ brahmendrayakṣaistathā",
    "S04bsu022_u:643_12": "pūjāṃ tasya karonti hṛṣṭamanaso darśenti mārgo hyayam //",
    "S04bsu022_u:643_13": "saṃhṛṣṭaḥ sa hi nāgarāṭ sumuditaścābhyarcya lokottamaṃ",
    "S04bsu022_u:643_14": "vanditvā caraṇau ca gauravakṛtastasthau muneragrataḥ /",
    "S04bsu022_u:643_15": "nāgākanya udagra hṛṣṭamanasaḥ kurvanti pūjāṃ muneḥ",
    "S04bsu022_u:643_16": "puṣpaṃ gandhavilepanā ca kṣipiṣustūryāṇi nirnādayan //",
    "S04bsu022_u:643_17": "kṛtvā cāñjali nāgarāṭ sumuditastuṣṭāva tathyairguṇaiḥ",
    "S04bsu022_u:643_18": "sādhurdarśitu pūrṇacandravadane lokottame nāyake /",
    "S04bsu022_u:643_19": "yatha me dṛṣṭa nimitta pūrvaṛṣiṇāṃ paśyāmi tāneva te",
    "S04bsu022_u:643_20": "adya tvaṃ vinihatya mārabalavāniṣṭaṃ padaṃ lapsyase //",
    "S04bsu022_u:643_21": "yasyārthe damadānasaṃyama pure sarvā ti tyāgī abhūt",
    "S04bsu022_u:643_22": "yasyārthe damaśīlamaitrakaruṇākṣāntibalaṃ bhāvitam /",
    "S04bsu022_u:643_23": "yasyārthe damavīryadhyānanirataḥ prajñāpradīpaḥ kṛtaḥ",
    "S04bsu022_u:643_24": "saiṣā te paripūrṇa sarva praṇidhī adyā jino bheṣyase //",
    "S04bsu022_u:644_0": "yadvadvṛkṣa sapatrapuṣpa saphalā bodhidrumaṃ saṃnatāḥ",
    "S04bsu022_u:644_1": "yadvatkumbhasahasra pūrṇasalilā kurvanti prādakṣiṇam /",
    "S04bsu022_u:644_2": "yadvaccāpsaragaṇāśca saṃpramuditā snigdhaṃ rutaṃ kurvate",
    "S04bsu022_u:lal_19.35_0": "haṃsā kroñcagaṇā yathā ca gagane gacchanti līlānvitaṃ",
    "S04bsu022_u:lal_19.35_1": "kurvante sumanāḥ pradakṣiṇamṛṣiṃ bhāvi tvamadyārhavān //",
    "S04bsu022_u:645_0": "[Vaidya_206]",
    "S04bsu022_u:645_1": "yatha vā kāñcanavarṇa ābha rucirā kṣatrāśatā gacchate",
    "S04bsu022_u:645_2": "śāntāścāpi yathā apāya nikhilā duḥkhairvimuktā prajāḥ /",
    "S04bsu022_u:645_3": "yadvadvṛṣṭita candrasūryabhavanā vāyurmṛdurvāyate",
    "S04bsu022_u:645_4": "adyā bheṣyasi sārthavāhu tribhave jātījarāmocako //",
    "S04bsu022_u:645_5": "yadvatkāmaratī vihāya ca surāstvatpūjane 'bhyāgatāḥ",
    "S04bsu022_u:645_6": "brahmā brahmapurohitāśca amarā utsṛjya dhyānaṃ sukham /",
    "S04bsu022_u:645_7": "ye kecittribhave tathaiva ca pure sarve ihābhyāgatāḥ",
    "S04bsu022_u:645_8": "adyā bheṣyasi vaidyarāju tribhave jāṭījaramocako //",
    "S04bsu022_u:645_9": "mārgaścāpi yathā viśodhitu surairyenādya tvaṃ gacchase",
    "S04bsu022_u:645_10": "etenāgatu krakucchandu bhagavān kanakāhvayaḥ kāśyapaḥ /",
    "S04bsu022_u:645_11": "yatha vā padma viśuddha nirmala śubhā bhittvā mahīmudgatāḥ",
    "S04bsu022_u:645_12": "yasmiṃ nikṣipase kramānatibalāṃ bhāvi tvamadyārhavān //",
    "S04bsu022_u:645_13": "mārāḥ koṭisahasra nekanayutā gaṅgā yathā vālikāḥ",
    "S04bsu022_u:645_14": "te tubhyaṃ na samartha bodhiviṭapāccāletu kampetu vā /",
    "S04bsu022_u:645_15": "yajñā naikavidhāḥ sahasranayutā gaṅgā yathā vālikāḥ",
    "S04bsu022_u:645_16": "yaṣṭāste caratā hitāya jagatasteneha vibhrājase //",
    "S04bsu022_u:645_17": "nakṣatrā saśaśī satārakaravī bhūmau patedambarāt",
    "S04bsu022_u:645_18": "svasthānācca calenmahāgirivaraḥ śuṣyedatho sāgaraḥ /",
    "S04bsu022_u:645_19": "caturo dhātava kaści vijñapuruṣo darśeya ekaikaśaḥ",
    "S04bsu022_u:645_20": "naiva tvaṃ drumarājamūlupagato aprāpya bodhyutthihet //",
    "S04bsu022_u:645_21": "lābhā mahya sulabdha vṛddhi vipulā dṛṣṭo 'si yatsārathe",
    "S04bsu022_u:645_22": "pūjā caiva kṛtā guṇāśca kathitā bodhāya cotsāhitaḥ /",
    "S04bsu022_u:645_23": "sarvā nāgavadhū ahaṃ ca sasutā mucyemito yonitaḥ",
    "S04bsu022_u:645_24": "tvaṃ yāsī yatha mattavāraṇagate gacchema evaṃ vayam //",
    "S04bsu022_u:646_0": "iti //",
    "S04bsu022_u:647_0": "iti hi bhikṣavaḥ kālikasya nāgarājasyāgramahiṣī suvarṇaprabhāsā nāma,",
    "S04bsu022_u:647_1_0": "sā saṃbahulābhirnāgakanyābhiḥ parivṛtā puraskṛtā nānāratnachatraparigṛhītābhiḥ nānādūṣyaparigṛhītābhirnānāmuktāhāraparigṛhītābhiḥ",
    "S04bsu022_u:647_1_1": "nānāmaṇiratnaparigṛhītābhiḥ divyamānuṣyakamālyavilepanaguṇṭhaparigṛhītābhiḥ nānāgandhaghaṭikāparigṛhītābhiḥ nānātūryasaṃgītisaṃpravāditairnānāratnapuṣpavarṣairbodhisattvaṃ",
    "S04bsu022_u:647_1_2": "gacchantamabhyavakiranti sma /",
    "S04bsu022_u:648_0": "[Vaidya_207]",
    "S04bsu022_u:648_1": "ābhiśca gāthābhistuṣṭuvuḥ -",
    "S04bsu022_u:lal_19.42_0": "abhrāntā atrastā abhīrū achambhī alīnā adīnā prahṛṣṭā dudharṣā /",
    "S04bsu022_u:lal_19.42_1": "araktā aduṣṭā amūḍhā alubdhā viraktā vimuktā namaste maharṣe //",
    "S04bsu022_u:lal_19.43_0": "bhiṣaṅkā viśalyā vineyā vineṣī suvaidyā jagasyā dukhebhyaḥ pramocī /",
    "S04bsu022_u:lal_19.43_1": "alenā atrāṇā ahīnā viditvā bhavā lenu trāṇo trilokesmi jātaḥ //",
    "S04bsu022_u:lal_19.44_0": "prasannā prahṛṣṭā yathā devasaṃghāḥ pravarṣī nabhasthā mahatpuṣpavarṣam /",
    "S04bsu022_u:lal_19.44_1": "mahācailakṣepaṃ karontī yatheme jino bheṣyase 'dyā kuruṣva praharṣam //",
    "S04bsu022_u:lal_19.45_0": "upehi drumendraṃ niṣīdā achambhī jinā mārasenāṃ dhuna kleśajālam /",
    "S04bsu022_u:lal_19.45_1": "vibuddhya praśāntāṃ varāmagrabodhiṃ yathā paurvakaistairvibuddhā jinendraiḥ //",
    "S04bsu022_u:lal_19.46_0": "tvayā yasya arthe bahūkalpakoṭyaḥ kṛtā duṣkarāṇī jaganmocanārtham /",
    "S04bsu022_u:lal_19.46_1": "prapūrṇā ti āśā ayaṃ prāptu kālo upehi drumendraṃ spṛśasvāgrabodhim //",
    "S04bsu022_u:649_0": "iti //",
    "S04bsu022_u:650_0": "atha khalu bhikṣavo bodhisattvasyaitadabhavat - kutra niṣaṇṇaistaiḥ pūrvakaistathāgatairanuttarā samyaksaṃbodhirabhisaṃbuddhā iti /",
    "S04bsu022_u:650_1": "tato 'syaitadabhūt - tṛṇasaṃstare niṣaṇṇairiti //",
    "S04bsu022_u:651_0": "atha khalvantarīkṣagatāni śuddhāvāsakāyikadevaśatasahasrāṇi bodhisattvasya cetobhireva cetaḥparivitarkamājñāyaivaṃ vāco bhāṣante sma - evametat satpuruṣa,",
    "S04bsu022_u:651_1": "evametat / tṛṇasaṃstare satpuruṣa niṣadya taiḥ pūrvakaistathāgatairanuttarā samyaksaṃbodhirabhisaṃbuddhā iti /",
    "S04bsu022_u:652_0": "adrākṣītkhalvapi bhikṣavo bodhisattvo mārgasya dakṣiṇe pārśve svastikaṃ yāvasikam tṛṇāni lūnāti sma nīlāni mṛdukāni sukumārāṇi ramaṇīyāni kuṇḍalajātāni pradakṣiṇāvartāni /",
    "S04bsu022_u:652_1": "mayūragrīvasaṃnibhāni kācilindikasukhasaṃsparśāni sugandhīni varṇavanti manoramāṇi /",
    "S04bsu022_u:652_2": "dṛṣṭvā ca [Vaidya_208] punarbodhisattvo mārgādapakramya yena svastiko yāvasikastenopasaṃkrāmat /",
    "S04bsu022_u:652_3": "upasaṃkramya svastikaṃ yāvasikaṃ madhurayā vācā samālapati sma /",
    "S04bsu022_u:652_4_0": "yāsau vāgājñāpanī vijñāpanī vispaṣṭā anekalokaikavarṇasukhā valguḥ śravaṇīyā snigdhā smaraṇīyā codanī toṣaṇī premaṇī akarkaśā",
    "S04bsu022_u:652_4_1": "agadgadā aparuṣā acapalā ślakṣṇā madhurā karṇasukhā kāyacittodbilyakaraṇī rāgadoṣamohakalikaluṣavinodanī kalaviṅkarutasvarā",
    "S04bsu022_u:652_4_2": "kuṇālajīvaṃjīvakābhinaditaghoṣā dundubhisaṃgītirutaravitanirghoṣavatī anapahatā satyā acchā bhūtā brahmasvarutaravitanirghoṣā",
    "S04bsu022_u:652_4_3": "samudrasvaraveganibhā śailasaṃghaṭṭanavatī devendrāsurendrābhiṣṭutā gambhīrā duravagāhā namucibalābalakaraṇī parapravādamathanī",
    "S04bsu022_u:652_4_4": "siṃhasvaravegā hayagajagarjitaghoṣā nāganirnādanī meghastanitābhigarjitasvarā daśadiksarvabuddhakṣetraspharaṇī vineyasattvasaṃcodanī",
    "S04bsu022_u:652_4_5": "adrutā anupahatā avilambitā sahitā yuktā kālavādinī samayānatikramaṇī dharmaśatasahasrasugrathitā saumyā asaktā adhiṣṭhitapratibhānā",
    "S04bsu022_u:652_4_6": "ekarutā sarvarutaracanī sarvābhiprāyajñāpanī sarvasukhasaṃjananī mokṣapathasaṃdarśikā mārgasaṃbhāravādinī parṣadanatikramaṇī",
    "S04bsu022_u:652_4_7": "sarvaparṣatsaṃtoṣaṇī sarvabuddhabhāṣitānukūlā /",
    "S04bsu022_u:652_5": "īdṛśyā vācā bodhisattvaḥ svastikaṃ yāvasikaṃ gāthābhirabhyabhāṣata -",
    "S04bsu022_u:lal_19.47_0": "tṛṇu dehi mi svastika śīghraṃ adya mamārthu tṛṇaiḥ sumahāntaḥ /",
    "S04bsu022_u:lal_19.47_1": "sabalaṃ namuciṃ nihanitvā bodhimanuttaraśānti spṛśiṣye //",
    "S04bsu022_u:lal_19.48_0": "yasya kṛte mayi kalpasahasrā dānu damo 'pi ca saṃyama tyāgo /",
    "S04bsu022_u:lal_19.48_1": "śīlavrataṃ ca tapaśca sucīrṇā tasya mi niṣpadi bheṣyati adya //",
    "S04bsu022_u:lal_19.49_0": "kṣāntibalaṃ tatha vīryabalaṃ ca dhyānabalaṃ tatha jñānabalaṃ ca /",
    "S04bsu022_u:lal_19.49_1": "puṇyaabhijñavimokṣabalaṃ ca tasya mi niṣpadi bheṣyati adya //",
    "S04bsu022_u:lal_19.50_0": "prajñabalaṃ ca upāyabalaṃ ca ṛddhima saṃgatamaitrabalaṃ ca /",
    "S04bsu022_u:lal_19.50_1": "pratisaṃvidaparisatyabalaṃ ca teṣa mi niṣpadi bheṣyati adya //",
    "S04bsu022_u:lal_19.51_0": "puṇyabalaṃ ca tavāpi anantaṃ yanmama dāsyasi adya tṛṇāni /",
    "S04bsu022_u:lal_19.51_1": "na hyaparaṃ tava etu nimittaṃ tvaṃ pi anuttaru bheṣyasi śāstā //",
    "S04bsu022_u:lal_19.51_2": "śrutvā svastiku vāca nāyake suruciramadhurāṃ",
    "S04bsu022_u:lal_19.51_3": "tuṣṭo āttamanāśca harṣitaḥ pramuditamanasaḥ /",
    "S04bsu022_u:lal_19.51_4": "gṛhṇītvā tṛṇamuṣṭi sparśanavatī mṛdutaruṇaśubhāṃ",
    "S04bsu022_u:lal_19.51_5": "purataḥ sthitvana vāca bhāṣate pramuditahṛdayaḥ //",
    "S04bsu022_u:lal_19.51_6": "yadi tāva ṇṛkebhi labhyate padavaramamṛtaṃ",
    "S04bsu022_u:lal_19.51_7": "bodhī uttama śānta durdṛśā purimajinapathaḥ /",
    "S04bsu022_u:lal_19.51_8": "tiṣṭhatu tāva mahāguṇodadhe aparimitayaśā",
    "S04bsu022_u:lal_19.51_9": "ahameva prathame nu budhyami padavaramṛtam //",
    "S04bsu022_u:lal_19.51_10": "naiṣā svastika bodhi labhyate tṛṇavaraśayanaiḥ",
    "S04bsu022_u:lal_19.51_11": "acaritvā bahukalpa duṣkarī vratatapa vividhā /",
    "S04bsu022_u:lal_19.51_12": "prajñāpuṇyaupāyaudgato yada bhavi matimāṃ",
    "S04bsu022_u:lal_19.51_13": "tada paścājjina vyākaronti munayo bhaviṣyasi virajaḥ //",
    "S04bsu022_u:lal_19.51_14": "yadi bodhi iya śakyu svastikā parajani dadituṃ",
    "S04bsu022_u:lal_19.51_15": "piṇḍīkṛtya dadeya prāṇināṃ ma bhavatu vimatiḥ /",
    "S04bsu022_u:lal_19.51_16": "yada bodhī maya prāpta jānasī vibhajami amṛtaṃ",
    "S04bsu022_u:lal_19.51_17": "āgatvā śṛṇu dharmayukta tvaṃ bhaviṣyasi virajaḥ //",
    "S04bsu022_u:lal_19.51_18": "gṛhṇītvā tṛṇamuṣṭi nāyakaḥ paramasumṛdukāṃ",
    "S04bsu022_u:lal_19.51_19": "siṃhāhaṃsagatiśca prasthitaḥ pracalita dharaṇī /",
    "S04bsu022_u:lal_19.51_20": "devā nāgagaṇāḥ kṛtāñjalī pramuditamanasaḥ",
    "S04bsu022_u:lal_19.51_21": "adyā mārabalaṃ nihatyayaṃ spṛśiṣyati amṛtam //",
    "S04bsu022_u:653_0_0": "iti hi bhikṣavo bodhisattvasya bodhivṛkṣamupasaṃkrāmato 'śītibodhivṛkṣasahasrāṇi devaputraiśca bodhisattvaiśca maṇḍitānyabhūvan",
    "S04bsu022_u:653_0_1": "- iha niṣadya bodhisattvo bodhiṃ prāpsyatyabhisaṃbhotsyata iti /",
    "S04bsu022_u:653_1": "santi tatra kecidbodhivṛkṣāḥ puṣpamayā yojanaśatasahasrodviddhāḥ /",
    "S04bsu022_u:653_2": "kecid bodhivṛkṣā [Vaidya_210] gandhamayā dviyojanaśatasahasrodviddhāḥ /",
    "S04bsu022_u:653_3": "kecidbodhivṛkṣāścandanamayāstriyojanaśatasahasrodviddhāḥ /",
    "S04bsu022_u:653_4": "kecidbodhivṛkṣā vastramayāḥ pañcayojanaśatasahasrāṇyuccaistvena /",
    "S04bsu022_u:653_5": "kecidbodhivṛkṣā ratnamayā daśayojanaśatasahasrāṇyuccaistvena /",
    "S04bsu022_u:653_6": "kecidbodhivṛkṣāḥ sarvaratnamayā daśayojanakoṭinayutaśatasahasrāṇyuccaistvena /",
    "S04bsu022_u:653_7": "kecidbodhivṛkṣā ratnamayāḥ koṭinayutaśatasahasramudviddhāḥ /",
    "S04bsu022_u:653_8": "sarveṣu teṣu bodhivṛkṣamūleṣu yathānurūpāṇi siṃhāsanāni prajñaptānyabhūvan nānādivyadūṣyasaṃstṛtāni /",
    "S04bsu022_u:653_9": "kvacidbodhivṛkṣe padmāsanaṃ prajñaptamabhūt,",
    "S04bsu022_u:653_10": "kvacidgandhāsanam, kvacinnānāvidharatnāsanam / bodhisattvaśca lalitavyūhaṃ nāma samādhiṃ samāpadyate sma /",
    "S04bsu022_u:653_11": "samanantarasamāpannasya ca bodhisattvasyemaṃ lalitavyūhaṃ nāma bodhisattvasamādhim,",
    "S04bsu022_u:653_12": "atha tatkṣaṇameva bodhisattvaḥ sarveṣu ca teṣu bodhivṛkṣamūleṣu siṃhāsane saṃniṣaṇṇaḥ saṃdṛśyate sma lakṣaṇānuvyañjanasamalaṃkṛtena kāyena /",
    "S04bsu022_u:653_13": "ekaikaśca bodhisattvo devaputraiścaivaṃ saṃjānīte sma - mamaiva siṃhāsane bodhisattvo niṣaṇṇo nānyeṣāmiti /",
    "S04bsu022_u:653_14_0": "yathā ca te saṃjānate sma - tathāsyaiva lalitavyūhasya bodhisattvasamādheranubhāvena sarvanirayatiryagyoniyamalokikāḥ sarve",
    "S04bsu022_u:653_14_1": "devamanuṣyāśca sarve gatyupapannāḥ sarvasattvā bodhisattvaṃ paśyanti sma bodhivṛkṣamūle siṃhāsane niṣaṇṇam /",
    "S04bsu022_u:654_0": "atha ca punarhīnādhimuktikānāṃ sattvānāṃ matiparitoṣaṇārthaṃ bodhisattvastṛṇamuṣṭimādāya yena bodhivṛkṣastenopasaṃkrāmat /",
    "S04bsu022_u:654_1_0": "upasaṃkramya bodhivṛkṣaṃ saptakṛtvaḥ pradakṣiṇīkṛtya svayamevābhyantarāgraṃ bahirmūlaṃ samantabhadraṃ tṛṇasaṃstaraṇaṃ saṃstīrya",
    "S04bsu022_u:654_1_1": "siṃhavacchūravadbalavaddṛḍhavīryavatsthāmavannāgavadaiśvaryavatsvayaṃbhūvajjñānivadanuttaravadviśeṣavadabhyudratavadyaśovatkīrtivaddānavacchīlavatkṣāntivadvīryavaddhyānavatprajñāvajjñānavatpuṇyavannihatamārapratyarthikavatsaṃbhāravatparyaṅkamābhujya",
    "S04bsu022_u:654_1_2": "tasmiṃstṛṇasaṃstare nyaṣīdat prāṅmukha ṛjukāyaṃ praṇidhāya abhimukhāṃ smṛtimupasthāpya /",
    "S04bsu022_u:654_2": "īdṛśaṃ ca dṛḍhaṃ samādānamakarot -",
    "S04bsu022_u:lal_19.57_0": "ihāsane śuṣyatu me śarīraṃ tvagasthimāṃsaṃ pralayaṃ ca yātu /",
    "S04bsu022_u:lal_19.57_1": "aprāpya bodhiṃ bahukalpadurlabhāṃ naivāsanātkāyamataścaliṣyate //",
    "S04bsu022_u:655_0": "iti //",
    "S04bsu022_u:656_0": "// iti śrīlalitavistare bodhimaṇḍagamanaparivarto nāma ekonaviṃśatitamo 'dhyāyaḥ //",
    "S04bsu022_u:658_0": "START Parivarta 20",
    "S04bsu022_u:659_0": "[Vaidya_211]",
    "S04bsu022_u:660_0": "bodhimaṇḍavyūhaparivarto viṃśatitamaḥ /",
    "S04bsu022_u:661_0": "iti hi bhikṣavo bodhisattvasya bodhimaṇḍaniṣaṇṇasyaṃ pūrvasyāṃ diśi ṣaṭ kāmāvacarā devāḥ sthitā abhūvan - mā bodhisattvasya kaścidantarāyaṃ kārṣīditi /",
    "S04bsu022_u:661_1": "evaṃ dakṣiṇapaścimottarā diśo devaiḥ parigṛhītā abhūvan /",
    "S04bsu022_u:662_0": "iti hi bhikṣavo bodhisattvo bodhimaṇḍaniṣaṇṇastasyāṃ velāyāṃ bodhisattvasaṃcodanīṃ nāma raśmiṃ prāmuñcat,",
    "S04bsu022_u:662_1": "yayā raśmyā samantāddaśasu dikṣvaprameyāsaṃkhyeyāni dharmadhātuparamāṇyākāśadhātuparyavasānāni sarvabuddhakṣetrāṇyavabhāsitānyabhūvan /",
    "S04bsu022_u:663_0_0": "atha khalu pūrvasyāṃ diśi vimalāyāṃ lokadhātau vimalaprabhāsasya tathāgatasya buddhakṣetrāllalitavyūho nāma bodhisattvo mahāsattvastayā",
    "S04bsu022_u:663_0_1": "prabhayā saṃcoditaḥ san gaṇanāsamatikrāntaiśca bodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "S04bsu022_u:663_1_0": "upasaṃkramya ca tasyāṃ velāyāṃ bodhisattvasya pūjākarmaṇe tathārūpamṛddhyabhisaṃskāramabhisamakarod yenaddharyabhisaṃskāreṇābhisaṃskṛtena",
    "S04bsu022_u:663_1_1": "daśasu dikṣvākāśadhātuparyavasānāni sarvabuddhakṣetrāṇyekaṃ maṇḍalamātramādarśayati sma śuddhasya nīlavaiḍūryasya /",
    "S04bsu022_u:663_2": "pañcagatyupapannānāṃ sarvasattvānāṃ purato bodhimaṇḍe niṣaṇṇaṃ bodhisattvamupadarśayati sma /",
    "S04bsu022_u:663_3": "te ca sattvāḥ parasparamekāṅgulikābhirbodhisattvamupadarśayanti sma - ko 'yamevaṃrūpaḥ sattvo lalitaḥ,",
    "S04bsu022_u:663_4": "ko 'yamevaṃrūpaḥ sattvo virājata iti /",
    "S04bsu022_u:663_5": "teṣāṃ ca sattvānāṃ purato bodhisattvo bodhisattvānnirmimīte sma /",
    "S04bsu022_u:663_6": "tatra te bodhisattvavigrahā imā gāthā abhāṣanta -",
    "S04bsu022_u:663_7": "yasyā kiṃcana rāgadoṣakaluṣā sā vāsanā uddhṛtā",
    "S04bsu022_u:663_8": "yasyā kāyaprabhākṛtā daśadiśe sarve prabhā niṣprabhāḥ /",
    "S04bsu022_u:663_9": "yasyā puṇyasamādhijñānanicayaḥ kalpaughasaṃvardhiṃtaḥ",
    "S04bsu022_u:663_10": "so 'yaṃ śākyamunirmahāmunivaraḥ sarvā diśo bhrājate //",
    "S04bsu022_u:664_0": "iti //",
    "S04bsu022_u:665_0_0": "atha khalu bhikṣavo dakṣiṇasyāṃ diśi ratnavyūhāyā lokadhāto ratnārciṣastathāgatasya buddhakṣetrādratnacchatrakūṭasaṃdarśano",
    "S04bsu022_u:665_0_1": "nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "S04bsu022_u:665_0_2": "yena ca bodhisattvastenopasaṃkrāmat /",
    "S04bsu022_u:665_1": "upasaṃkramya bodhisattvasya pūjākarmaṇe ekaratnachatreṇa taṃ sarvāvantaṃ maṇḍalamātraṃ saṃchādayati sma /",
    "S04bsu022_u:665_2": "tatra śakrabrahmalokapālāḥ parasparametadavocan - kasyedaṃ phalam,",
    "S04bsu022_u:665_3": "kenāyamevaṃrūpo ratnachatravyūhaḥ saṃdṛśyata iti /",
    "S04bsu022_u:665_4": "atha tasmādratnachatrādiyaṃ gāthā niścarati sma -",
    "S04bsu022_u:666_0": "yena cchatrasahasrakoṭinayutā gandhāna ratnāna ca",
    "S04bsu022_u:666_1": "dattā apratimeṣu maitramanasā tiṣṭhanti ke nirvṛte /",
    "S04bsu022_u:666_2": "[Vaidya_212]",
    "S04bsu022_u:lal_20.2_0": "so eṣo varalakṣaṇo hitakaro nārāyaṇasthāmavān",
    "S04bsu022_u:lal_20.2_1": "bodhermūlamupāgato guṇadharastasyaiṣa pūjā kṛtā //",
    "S04bsu022_u:667_0": "iti //",
    "S04bsu022_u:668_0_0": "atha khalu paścimāyā diśaścampakavarṇāyā lokadhātoḥ puṣpāvalivanarājikusumitābhijñasya tathāgatasya buddhakṣetrādindrajālī",
    "S04bsu022_u:668_0_1": "nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "S04bsu022_u:668_0_2": "yena ca bodhisattvastenopajagāma /",
    "S04bsu022_u:668_1": "upetya ca bodhisattvasya pūjākarmaṇe sarvāvantaṃ maṇḍalamātramekaratnajālena saṃchādayati sma /",
    "S04bsu022_u:668_2": "tatra daśasu dikṣu devanāgayakṣagandharvāḥ parasparamevamāhuḥ - kasyāyamevaṃrūpo prabhāvyūha iti /",
    "S04bsu022_u:668_3": "atha tasmādratnajālādiyaṃ gāthā niścarati sma -",
    "S04bsu022_u:lal_20.3_0": "ratnākaro ratanaketu ratistriloke ratnottamo ratanakīrti rataḥ sudharme /",
    "S04bsu022_u:lal_20.3_1": "ratnāni trīṇi na ca chetsyati vīryaprāptaḥ so bodhi prāpsyati varāmiya tasya pūjā //",
    "S04bsu022_u:669_0": "iti //",
    "S04bsu022_u:670_0_0": "atha khalūttarasyāṃ diśi sūryāvartāyā lokadhātoścandrasūryajihmīkaraprabhasya tathāgatasya buddhakṣetrādvyūharājo nāma bodhisattvo",
    "S04bsu022_u:670_0_1": "mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛtaḥ yena bodhimaṇḍo yena ca bodhisattvastenopasaṃkrāmat /",
    "S04bsu022_u:670_1": "upasaṃkramya bodhisattvasya pūjākarmaṇe yāvanto daśasu dikṣu sarvalokadhātuṣu buddhakṣetraguṇavyūhāstān sarvāṃstasmin maṇḍalamātre saṃdarśayati sma /",
    "S04bsu022_u:670_2": "tatra kecidbodhisattvā evamāhuḥ - kasyema evaṃrūpā vyūhāḥ? atha tebhyaḥ sarvavyūhebhya iyaṃ gāthā niścarati sma -",
    "S04bsu022_u:670_3": "kāyo yena viśodhitaḥ subahuśaḥ puṇyena jñānena ca",
    "S04bsu022_u:670_4": "yenā vāca viśodhitā vratatapaiḥ satyena dharmeṇa ca /",
    "S04bsu022_u:670_5": "cittaṃ yena viśodhitaṃ hiridhṛtī kāruṇyamaitryā tathā",
    "S04bsu022_u:670_6": "so eṣo drumarājamūlupagataḥ śākyarṣabhaḥ pūjyate //",
    "S04bsu022_u:671_0": "iti //",
    "S04bsu022_u:672_0_0": "atha khalu pūrvadakṣiṇasyā diśo guṇākarāyā lokadhātorguṇarājaprabhāsasya tathāgatasya buddhakṣetrādruṇamatirnāma bodhisattvo",
    "S04bsu022_u:672_0_1": "mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "S04bsu022_u:672_1": "upasaṃkramya bodhisattvasya pūjākarmaṇe sarvaguṇavyūhaṃ kūṭāgāraṃ tasmin maṇḍalamātre 'bhinirmimīte sma /",
    "S04bsu022_u:672_2": "tasya te parivārā evamāhuḥ - kasyāyamevaṃrūpaḥ kūṭāgāravyūhaḥ? tataśca kūṭāgārādiyaṃ gāthā niścarati sma -",
    "S04bsu022_u:673_0": "yasya guṇaiḥ satataṃ guṇagandhikā bhonti surāsura yakṣa mahoragāḥ /",
    "S04bsu022_u:lal_20.5_0": "yasya guṇaiḥ satataṃ guṇagandhikā bhonti surāsura yakṣa mahoragāḥ /",
    "S04bsu022_u:lal_20.5_1": "[Vaidya_213]",
    "S04bsu022_u:lal_20.5_2": "so guṇavān guṇarājakulodito bodhiviṭape upaviṣṭu guṇodadhiḥ //",
    "S04bsu022_u:674_0": "iti //",
    "S04bsu022_u:675_0_0": "atha khalu dakṣiṇapaścimāyā diśo ratnasaṃbhavāyā lokadhāto ratnayaṣṭestathāgatasya buddhakṣetrādratnasaṃbhavo nāma bodhisattvo",
    "S04bsu022_u:675_0_1": "mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "S04bsu022_u:675_1": "upasaṃkramya bodhisattvasya pūjākarmaṇe aprameyāsaṃkhyeyān ratnavyomakāṃstasminmaṇḍalamātre 'bhinirmimīte sma /",
    "S04bsu022_u:675_2": "tebhyaśca ratnavyomakebhya iyaṃ gāthā niścacāra -",
    "S04bsu022_u:675_3": "tyaktā yena sasāgarā vasumatī ratnānyatho 'nekaśaḥ",
    "S04bsu022_u:675_4": "prāsādāśca gavākṣaharmikavarā yugyāni yānāni ca /",
    "S04bsu022_u:675_5": "vyomālaṃkṛta puṣpadāma rucirā udyāna kūpā sabhā",
    "S04bsu022_u:675_6": "hastā pāda śirottamāṅganayanāḥ so bodhimaṇḍe sthitaḥ //",
    "S04bsu022_u:676_0": "iti //",
    "S04bsu022_u:677_0_0": "atha khalu paścimottarasyā diśo meghavatyā lokadhātormegharājasya tathāgatasya buddhakṣetrānmeghakūṭābhigarjitasvaro nāma",
    "S04bsu022_u:677_0_1": "bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "S04bsu022_u:677_0_2": "yena ca bodhisattvastenopasaṃkrāmat /",
    "S04bsu022_u:677_1": "upasaṃkramya bodhisattvasya pūjākarmaṇe kālānusāryagurumeghamabhinirmāyoragasāracandanacūrṇavarṣaṃ tasmin maṇḍalamātre 'bhipravarṣati sma /",
    "S04bsu022_u:677_2": "tasmācca kālānusārimeghamaṇḍalamātrādiyaṃ gāthā niścarati sma -",
    "S04bsu022_u:677_3": "dharmāmegha sphuritva sarvatribhave vidyādhimuktaprabhaḥ",
    "S04bsu022_u:677_4": "saddharmaṃ ca virāga varṣiṃ amṛtaṃ nirvāṇasaṃprāpakam /",
    "S04bsu022_u:677_5": "sarvā rāgakileśabandhanalatā so vāsanā chetsyati",
    "S04bsu022_u:677_6": "dhyānarddhībalaindriyaiḥ kusumitaḥ śraddhākaraṃ dāsyate //",
    "S04bsu022_u:678_0": "iti //",
    "S04bsu022_u:679_0_0": "atha khalūttarapūrvasyā diśo hemajālapratichannāyā lokadhāto ratnacchatrābhyudgatāvabhāsasya tathāgatasya buddhakṣetrāddhemajālālaṃkṛto",
    "S04bsu022_u:679_0_1": "nāma bodhisattvo mahāsattvastayāprabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "S04bsu022_u:679_0_2": "yena ca bodhisattvastenopasaṃkrāmat /",
    "S04bsu022_u:679_1": "upasaṃkramya bodhisattvasya pūjākarmaṇe sarveṣu teṣu kūṭāgāreṣu ratnavyomakeṣu dvātriṃśallakṣaṇasamalaṃkṛtān bodhisattvavigrahānabhinirmimīte sma /",
    "S04bsu022_u:679_2": "sarve ca te bodhisattvavigrahā divyamānuṣyakapuṣpadāmaparigṛhītā yena bodhisattvastenābhinatakāyāstāni puṣpadāmānyabhipralambayanti sma /",
    "S04bsu022_u:lal_20.8_0": "yena buddhanayutā stavita pūrva gauraveṇa mahatā janiya śraddhām /",
    "S04bsu022_u:lal_20.8_1": "brahmaghoṣavacanaṃ madhuravāṇiṃ bodhimaṇḍopagataṃ śirasi vande //",
    "S04bsu022_u:680_0": "iti //",
    "S04bsu022_u:681_0": "[Vaidya_214]",
    "S04bsu022_u:681_1_0": "atha khalvadhastāddiśaḥ samantavilokitāyā lokadhātoḥ samantadarśinastathāgatasya buddhakṣetrādratnagarbho nāma bodhisattvo",
    "S04bsu022_u:681_1_1": "mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "S04bsu022_u:681_2": "upasaṃkramya bodhisattvasya pūjākarmaṇe tasmin vaidūryamayamaṇḍalamātre jāmbūnadasuvarṇapadmānyabhyudgatānyupadarśayati sma /",
    "S04bsu022_u:681_3": "teṣāṃ ca padmānāṃ karṇikāsvardhakāyikā nāryo varṇarūpasaṃpannāḥ sarvālaṃkārapratimaṇḍitā upadarśayati sma /",
    "S04bsu022_u:681_4_0": "vāmadakṣiṇe pāṇibhirharṣakaṭakakeyūrasuvarṇasūtramuktāhārādivividhābharaṇaparigṛhītāḥ puṣpapaṭṭadāmāni cābhipralambayantyo",
    "S04bsu022_u:681_4_1": "yena bodhimaṇḍo yena ca bodhisattvastenoparyabhinatakāyāḥ /",
    "S04bsu022_u:lal_20.9_0": "yo onamiṣṭa sadā gurūṇāṃ buddhaśrāvakapratyekajinānām /",
    "S04bsu022_u:lal_20.9_1": "nirmāṇasuśīla sadojju praṣṭho tasyā onamathā guṇadharasya //",
    "S04bsu022_u:682_0": "iti //",
    "S04bsu022_u:683_0_0": "atha khalūpariṣṭāddiśo varagaganāyā lokadhātorgaṇendrasya tathāgatasya buddhakṣetrādgaganagañjo nāma bodhisattvo mahāsattvastayā",
    "S04bsu022_u:683_0_1": "prabhayā saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "S04bsu022_u:683_1_0": "upasaṃkramya bodhisattvasya pūjākarmaṇe gaganatalastha eva yāvanto daśasu dikṣu sarvabuddhakṣetreṣvadṛṣṭāśrutapūrvāḥ santi",
    "S04bsu022_u:683_1_1": "puṣpadhūpagandhamālyavilepanacūrṇacīvaravastrālaṃkārachatradhvajapatākāvaijayantiratn - amaṇikanakarajatamuktāhārahayagajarathapattivāhanapuṣpavṛkṣapatrapuṣpaphaladārakadārikā",
    "S04bsu022_u:683_1_2": "devanāgayakṣagandharvāsuragaruḍakinnaramahoragaśakrabrahmalokapālamānuṣyāmānuṣyāṇāṃ sarvā gaganatalānmahāntaṃ puṣpavarṣamabhipravarṣanti",
    "S04bsu022_u:683_1_3": "sma sarvasattvaprītisukhasaṃjananaṃ ca /",
    "S04bsu022_u:683_2": "na ca kasyacitsattvasya bhayaṃ cotpīḍāṃ vā karoti sma /",
    "S04bsu022_u:684_0": "tatredamucyate -",
    "S04bsu022_u:lal_20.10_0": "peyālameṣa diśatāsu jinaurasā ye saṃpūjituṃ hitakaraṃ anuprāpta bodhim /",
    "S04bsu022_u:lal_20.10_1": "teṣāṃ viyūhakramavikramasukramāṇāṃ opamyamātra niśṛṇotha jinaurasānām //",
    "S04bsu022_u:lal_20.11_0": "ke cāgatā nabhasi megha iva stananto hārā sahasranayutāni pralambayantaḥ /",
    "S04bsu022_u:lal_20.11_1": "ke cāgatā makuṭaratnavilambacūḍāḥ pauṣpaṃ vimāna gagane upadarśayantaḥ //",
    "S04bsu022_u:lal_20.12_0": "ke cāgatā dharaṇisiṃha ivā nadantaḥ śūnyānimittapraṇidhīravamuñcamānāḥ /",
    "S04bsu022_u:lal_20.12_1": "ke cāgatā yatha vṛṣā abhinandamānāḥ na ca dṛṣṭapūrva rucirāṇi kṣipanti puṣpāṃ //",
    "S04bsu022_u:lal_20.13_0": "ke cāgatā nabhasi sāra ivā ravanto varṇāsahasra svaki ātmani darśayantaḥ /",
    "S04bsu022_u:lal_20.13_1": "ke cāgatā śaśirivā gagane supūrṇāḥ sugatātmajasya guṇamālamudīrayantaḥ //",
    "S04bsu022_u:lal_20.14_0": "ke cāgatā raviriva prabha muñcamānāḥ sarvāṇi mārabhavanāni karonti jihmā /",
    "S04bsu022_u:lal_20.14_1": "ke cāgatā vimalaketu yathendrayaṣṭyaḥ saṃbhārapuṇyanicitāstahi bodhimaṇḍe //",
    "S04bsu022_u:lal_20.15_0": "kecitkṣipanti gaganānmaṇiratnajālā candrā sucandra tatha bāla virocamānā /",
    "S04bsu022_u:lal_20.15_1": "māndāravā sumanavārṣikacampadāmā saṃbodhisattva drumarājasthite kṣipanti //",
    "S04bsu022_u:lal_20.16_0": "ke cāgatā dharaṇi kampayamāna padbhyāṃ saṃkampitā vasudha prītikarī janasya /",
    "S04bsu022_u:lal_20.16_1": "ke cāgatā grahiya meru karetalebhiḥ utsṛṣṭapuṣpapuṭa saṃsthita antarīkṣe //",
    "S04bsu022_u:lal_20.17_0": "ke cāgatāścaturi sāgara gṛhya mūrdhnā utsṛṣṭa siñci vasudhāṃ varagandhatoyaiḥ /",
    "S04bsu022_u:lal_20.17_1": "ke cāgatā ratanayaṣṭi gṛhītva citraṃ saṃbodhisattvamupadarśaya sthitva dūre //",
    "S04bsu022_u:lal_20.18_0": "ke cāgatā bhaviya brahma praśāntarūpāḥ śāntā praśāntamanasaḥ sthita dhyānadhyāyī /",
    "S04bsu022_u:lal_20.18_1": "romebhi teṣa svaru niścarate manojña maitrīupekṣakaruṇāmuditāpramāṇā //",
    "S04bsu022_u:685_0": "ke cāgatā maruta śakra ivā yathaiva devaiḥ sahasranayutaiśca purākṛtāste /",
    "S04bsu022_u:lal_20.19_0": "ke cāgatā maruta śakra ivā yathaiva devaiḥ sahasranayutaiśca purākṛtāste /",
    "S04bsu022_u:lal_20.19_1": "[Vaidya_216]",
    "S04bsu022_u:lal_20.19_2": "upagamya bodhivaṭu gṛhya kṛtāñjalībhiḥ śakrābhilagna maṇiratna kṣipanti citrā //",
    "S04bsu022_u:lal_20.20_0": "ke cāgatāścatudiśā ca yathaiva pālā gandharvarākṣasaparīvṛta kinnarebhiḥ /",
    "S04bsu022_u:lal_20.20_1": "vidyutsphuṭānta kusumāni pravarṣamāṇāḥ gandharvakinnararūtena stuvanti vīram //",
    "S04bsu022_u:lal_20.21_0": "ke cāgatāḥ kusumitāṃ pragṛhītva vṛkṣān saphalāṃ sapuṣpavaragandha pramuñcamānāṃ /",
    "S04bsu022_u:lal_20.21_1": "jāteṣu teṣu sthita buddha śuddhakāyāḥ avalambamāna pratimaṇḍi kṣipanti puṣpā //",
    "S04bsu022_u:lal_20.22_0": "ke cāgatāḥ kusumitāḥ puḍinī gṛhītvā padmotpalaiḥ kusumitaistatha puṇḍarīkaiḥ /",
    "S04bsu022_u:lal_20.22_1": "dvātriṃśalakṣaṇadharāḥ sthita padmagarbhe staviṣṭa aliptamanasaṃ vidu bodhisattvam //",
    "S04bsu022_u:lal_20.23_0": "ke cāgatā vipulakāya tatheva meru sthitvāntarīkṣa svakamātmanamutsṛjanti /",
    "S04bsu022_u:lal_20.23_1": "utsṛjyamātra bhaviyā navapuṣpadāmāḥ saṃchādayanti trisahasri jinasya kṣetram //",
    "S04bsu022_u:lal_20.24_0": "ke cāgatā ubhayacakṣuṣi kalpadāhaṃ saṃdarśayanta vibhavaṃ tatha saṃbhavaṃ ca /",
    "S04bsu022_u:lal_20.24_1": "teṣāṃ śarīri bahudharmasukhā raṇanti tāṃ śrutva sattvanayutā prajahanti tṛṣṇām //",
    "S04bsu022_u:lal_20.25_0": "ke cāgatā ravitakinnaratulyaghoṣāḥ bimboṣṭhacāruvadanāḥ paripūrṇavaktrāḥ /",
    "S04bsu022_u:lal_20.25_1": "kanyā yathaiva sualaṃkṛta citrahārāḥ prekṣanta yāṃ suragaṇā na labhanti tṛptim //",
    "S04bsu022_u:686_0": "ke cāgatā vajirakāya ivā abhedyāḥ heṣṭhā paskandhacaraṇaiḥ pratigrāhyamāṇāḥ /",
    "S04bsu022_u:lal_20.26_0": "ke cāgatā vajirakāya ivā abhedyāḥ heṣṭhā paskandhacaraṇaiḥ pratigrāhyamāṇāḥ /",
    "S04bsu022_u:lal_20.26_1": "[Vaidya_217]",
    "S04bsu022_u:lal_20.26_2": "ke cāgatā ravirivā śaśipūrṇavaktrāḥ jyotsnākarāḥ prabhakarā hatakleśadoṣāḥ //",
    "S04bsu022_u:lal_20.27_0": "ke cāgatā ratanamaṇḍita ratnapāṇī saṃchādayitva bahukṣetrasahasrakoṭyaḥ /",
    "S04bsu022_u:lal_20.27_1": "varṣanti ratnavara puṣpa sugandhagandhā saṃtoṣaṇārthaṃ bahusattvahitaṃ sukhārtham //",
    "S04bsu022_u:lal_20.28_0": "ke cāgatā mahati dhāraṇi ratnakośāḥ romebhi sūtranayutāni prabhāṣamāṇāḥ /",
    "S04bsu022_u:lal_20.28_1": "pratibhānavanta mativanta subuddhivanto mattapramattajanatāṃ pratibodhayantaḥ //",
    "S04bsu022_u:lal_20.29_0": "ke cāgatā grahiya bheri yathaiva meru ākoṭyamānu gagane sumanojñaghoṣām /",
    "S04bsu022_u:lal_20.29_1": "yasyā ravaṃ daśadiśe vraji kṣetrakoṭyā adyāvaboddhumamataṃ anubuddhi śāstā //",
    "S04bsu022_u:687_0": "iti //",
    "S04bsu022_u:688_0": "// iti śrīlalitavistare bodhimaṇḍavyūhaparivarto nāma viṃśatitamo 'dhyāyaḥ //",
    "S04bsu022_u:690_0": "START Parivarta 21",
    "S04bsu022_u:691_0": "[Vaidya_218]",
    "S04bsu022_u:692_0": "māragharṣaṇaparivarta ekaviṃśaḥ /",
    "S04bsu022_u:693_0": "iti hi bhikṣavo bodhisattvaiścema evaṃrūpā vyūhā bodhisattvasya pūjākarmaṇe bodhimaṇḍe 'bhisaṃkṛtā abhūvan /",
    "S04bsu022_u:693_1": "svayaṃ ca bodhisattvo yāvanto daśasu dikṣvatītānāgatapratyutpannānāṃ buddhānāṃ bhagavatāṃ sarvabuddhakṣetreṣu bodhimaṇḍālaṃkāravyūhāstān sarvāṃstasmin bodhimaṇḍe saṃdarśayati sma /",
    "S04bsu022_u:694_0": "atha khalu bhikṣavo bodhimaṇḍaniṣaṇṇasya bodhisattvasyaitadabhavat - iha khalu kāmadhātau māraḥ pāpīyānadhipatirīśvaro vaśavartī /",
    "S04bsu022_u:694_1": "naitanmama pratirūpaṃ bhavedyadahaṃ tenāvidito 'nuttarāṃ samyaksaṃbodhimabhisaṃbudhyeyam /",
    "S04bsu022_u:694_2": "yannvahaṃ mārasya pāpīyasaḥ saṃcodanaṃ kuryām /",
    "S04bsu022_u:694_3": "tasmin vijite sarve kāmāvacarā devādayo nigṛhītā bhaviṣyanti /",
    "S04bsu022_u:694_4": "tataśca māraparṣadaḥ pūrvāvaropitakuśalamūlā mārakāyikā devaputrāste mama siṃhavikrīḍitaṃ dṛṣṭvā anuttarāyāṃ samyaksaṃbodhau cittamutpādayiṣyanti /",
    "S04bsu022_u:695_0": "atha khalu bhikṣavo bodhisattva evamanuvicintya tasyāṃ velāyāṃ bhrūvivarāntarādūrṇākośāt sarvamāramaṇḍalavidhvaṃsanakarīṃ nāmaikāṃ raśmimudasṛjat /",
    "S04bsu022_u:695_1": "yayā raśmyā sarvasmiṃstrisāhasramahāsāhasralokadhātau sarvamārabhavanānyavabhāsya jihmīkṛtāni saṃprakampitāni cābhūvan /",
    "S04bsu022_u:695_2": "sarvaścāyaṃ trisāhasramahāsāhasralokadhāturmahatāvabhāsena sphuṭo 'bhūt /",
    "S04bsu022_u:695_3": "tasyāśca prabhāyā māraḥ pāpīyānidamevaṃ rūpaṃ śabdamaśrauṣīt -",
    "S04bsu022_u:lal_21.1_0": "kalpaughacīrṇacarito hyabhiśuddhasattvaḥ śuddhodanasya tanayaḥ pravijahya rājyam /",
    "S04bsu022_u:lal_21.1_1": "so nirgato hitakaro hyamṛtābhilāṣī bodhidrumaṃ hyupagato 'dya kuru prayatnam /",
    "S04bsu022_u:lal_21.2_0": "so tīrṇa ātmana parānapi tārayeyā moceṣyate sa ca parāṃ svayameva muktaḥ /",
    "S04bsu022_u:lal_21.2_1": "āśvāsaprāpta sa parānapi cāśvaseyā nirvāpayiṣyati parāṃ parinirvṛtaśca //",
    "S04bsu022_u:lal_21.3_0": "śūnyāṃ kariṣyati āpāyatrayo 'pyaśeṣāṃ pūrṇāṃ kariṣyati purāṃ suramānuṣāṇām /",
    "S04bsu022_u:lal_21.3_1": "dhyānānabhijña paramaṃ amṛtaṃ sukhaṃ ca dāsyatyasau hitakaro amṛtaṃ spṛśitvā //",
    "S04bsu022_u:lal_21.4_0": "śūnyaṃ kariṣyati puraṃ tava kṛṣṇabandho abalo balo balavihīnu apakṣyapakṣyo /",
    "S04bsu022_u:lal_21.4_1": "[Vaidya_219]",
    "S04bsu022_u:lal_21.4_2": "na jñāsyase kva nu vrajāmi karomi kiṃ vā yada dharmavarṣamabhivarṣi svayaṃ svayaṃbhūḥ //",
    "S04bsu022_u:696_0": "iti //",
    "S04bsu022_u:697_0": "iti hi bhikṣavo māraḥ pāpīyānābhiḥ saṃcodanābhirgāthābhiḥ saṃcoditaḥ san dvātriṃśadākāraṃ svapnamapaśyat /",
    "S04bsu022_u:697_1": "katamad dvātriṃśadākāram? tadyathā - tamasākulaṃ ca svabhavanamapaśyat /",
    "S04bsu022_u:697_2": "rajasākulaṃ cākīrṇaśarkarakaṭhalyaṃ ca svabhavanamapaśyat /",
    "S04bsu022_u:697_3": "bhītatrastodvignaṃ diśo daśa prapalāyamānaṃ cātmānamapaśyat /",
    "S04bsu022_u:697_4": "vibhraṣṭamakuṭamapaviddhakuṇḍalaṃ cātmānamapaśyat /",
    "S04bsu022_u:697_5": "śuṣkoṣṭhagalatālukaṃ cātmānamapaśyat /",
    "S04bsu022_u:697_6": "saṃtaptahṛdayaṃ cātmānamapaśyat /",
    "S04bsu022_u:697_7": "śīrṇapatrapuṣpaphalāni codyānānyapaśyat /",
    "S04bsu022_u:697_8": "apagatajalāḥ pariśuṣkāśca puṣkariṇīrapaśyat /",
    "S04bsu022_u:697_9": "haṃsakroñcamayūrakalaviṅkakuṇālajīvaṃjīvakādīṃśca pakṣigaṇātrchīrṇapakṣānapaśyat /",
    "S04bsu022_u:697_10": "bherīśaṅkhamṛdaṅgapaṭahatuṇavavīṇāvallakītāḍasampādīṃśca vādyabhāṇḍāṃśchinnavichinnān bhūmau nipatitānapaśyat /",
    "S04bsu022_u:697_11": "priyajanaparivārāśca māramutsṛjya dīnamukhā ekānte gatvā pradhyāyantamapaśyat /",
    "S04bsu022_u:697_12": "agramahiṣīṃ ca māriṇīṃ śayanabhraṣṭāṃ dharaṇyāmubhābhyāṃ pāṇibhyāṃ śīrṣamabhipīḍayantīmapaśyat /",
    "S04bsu022_u:697_13": "ye ca te māraputrā vīryavattamāśca balavattamāśca tejavattamāśca prajñāvattamāśca taṃ bodhisattvaṃ bodhimaṇḍavarāgragataṃ namasyanta evamapaśyat /",
    "S04bsu022_u:697_14": "ātmanīyāśca duhitrīrhā tāta hā tāteti krandantyo 'paśyat /",
    "S04bsu022_u:697_15": "malinacailagātraṃ cātmānamapaśyat /",
    "S04bsu022_u:697_16": "avakīrṇapāṃśuśiraskaṃ ca pāṇḍudurvarṇamojopahṛtaṃ cātmānamapaśyat /",
    "S04bsu022_u:697_17": "harmyakūṭāgāragavākṣatoraṇāṃśca rajasāvakīrṇān patato 'paśyat /",
    "S04bsu022_u:697_18": "ye cāsya te senāpatayo yakṣarākṣasakumbhāṇḍagandharvādhipatayaḥ,",
    "S04bsu022_u:697_19": "tān sarvān hastāñśirasi kṛtvā rodantaḥ krandantaḥ palāyamānāṃścāpaśyat /",
    "S04bsu022_u:697_20": "ye ca te kāmāvacareṣu deveṣu devādhipatayaḥ,",
    "S04bsu022_u:697_21": "tadyathā - dhṛtarāṣṭravirūḍhakavirūpākṣavaiśravaṇaśakrasuyāmasaṃtuṣitasunirmitavaśavartiprabhṛtayaḥ,",
    "S04bsu022_u:697_22": "tān sarvāñśuśruṣamāṇān māraḥ pāpīyān sabodhisattvābhimukhānapaśyat /",
    "S04bsu022_u:697_23": "raṇamadhye cāsyāsirvikośo na bhavati sma /",
    "S04bsu022_u:697_24": "vikrośantamaśivaṃ cātmānamapaśyat /",
    "S04bsu022_u:697_25": "svena ca parivāreṇātmānaṃ parityaktamapaśyat /",
    "S04bsu022_u:697_26": "maṅgalapūrṇakumbhāṃśca patitān dvāre 'paśyat /",
    "S04bsu022_u:697_27": "nāradaṃ ca brāhmaṇamamaṅgalyaśabdaṃ śrāvayantamapaśyat /",
    "S04bsu022_u:697_28": "ānanditaṃ ca dauvārikamanānandaśabdaṃ śrāvayantamapaśyat /",
    "S04bsu022_u:697_29": "tamasākulaṃ ca gaganatalamapaśyat /",
    "S04bsu022_u:697_30": "kāmabhavananivāsinīṃ ca śriyaṃ rudantīmapaśyat /",
    "S04bsu022_u:697_31": "svamaiśvaryaṃ cānaiśvaryamapaśyat /",
    "S04bsu022_u:697_32": "svapakṣaṃ cāpakṣamapaśyat / maṇimuktājālāni ca tūṣṇībhūtāni chinnabhinnapatitānyapaśyat /",
    "S04bsu022_u:697_33": "sarvaṃ ca mārabhavanaṃ pracalitamapaśyat /",
    "S04bsu022_u:697_34": "vṛkṣāñchidyamānānniryūhāṃśca patato 'drākṣīt /",
    "S04bsu022_u:697_35": "sarvaṃ ca mārasenāvyūhamabhimukhaṃ pātyamānamapaśyat /",
    "S04bsu022_u:698_0": "iti hi bhikṣava evaṃ dvātriṃśadākāraṃ māraḥ pāpīyān svapnamapaśyat /",
    "S04bsu022_u:698_1": "sa pratibuddhaḥ san bhītastrastaḥ saṃvignaḥ sarvamantarjanaṃ saṃnipātya sabalapārṣadyasenāpatidauvārikasaṃnipatitāṃśca tān viditvā ābhirgāthābhiradhyabhāṣat -",
    "S04bsu022_u:lal_21.5_0": "dṛṣṭvāna tāṃ sa supināṃ namucī dukhārto āmantrayāti suta ye 'pi ca pāriṣadyā /",
    "S04bsu022_u:lal_21.5_1": "senāpatiṃ namuci siṃhahanuśca nāmnā sarveṣa teṣa paripṛcchati kṛṣṇabandhuḥ //",
    "S04bsu022_u:lal_21.6_0": "gāthābhi gītaracito 'dya śruto 'ntarīkṣācchākyeṣu jātu varalakṣaṇacitritāṅgaḥ /",
    "S04bsu022_u:lal_21.6_1": "ṣaḍvarṣa duṣkaravratāni caritva ghorā bodhidrumaṃ hyupagataḥ prakuruṣva yatnam //",
    "S04bsu022_u:lal_21.7_0": "so cedvibuddha svayameva hi bodhisattvo bahusattvakoṭinayutāni vibodhayeta /",
    "S04bsu022_u:lal_21.7_1": "śūnyaṃ kariṣyati sa me bhavanaṃ hyaśeṣaṃ yada lapsyate hyamṛtu sparśanaśītibhāvam //",
    "S04bsu022_u:lal_21.8_0": "hanta vrajāma sahitā mahatā balena ghātema taṃ śramaṇu eku drumendramūle /",
    "S04bsu022_u:lal_21.8_1": "udyojayadhva caturaṅgiṇi śīghra senāṃ yadi icchathā mama priyaṃ ma ciraṃ karotha //",
    "S04bsu022_u:lal_21.9_0": "pratyekabuddhabhi ca arhabhiḥ pūrṇa loko nirvāyamāṇu na balaṃ mama durbalaṃ syāt /",
    "S04bsu022_u:lal_21.9_1": "so bhūyu eku jinu bheṣyati dharmarājo gaṇanātivṛttu jinavaṃśu na jātu chidyet //",
    "S04bsu022_u:699_0": "atha khalu bhikṣavaḥ sārthavāho nāma māraputraḥ, sa māraṃ pāpīyāṃsaṃ gāthābhiradhyabhāṣat -",
    "S04bsu022_u:lal_21.10_0": "kiṃ tāt bhinnavadano 'si vivarṇavaktro hṛdayaṃ samutplavati vedhati te 'ṅgamaṅgam /",
    "S04bsu022_u:lal_21.10_1": "kiṃ te śrutaṃ athava dṛṣṭu bhaṇāhi śīghraṃ jñāsyāma tattvatu vicintya tathā prayogam //",
    "S04bsu022_u:lal_21.11_0": "nirmāṇu māru avacī śṛṇu mahya vatsa pāpaṃ mi dṛṣṭu supinaṃ paramaṃ sughoram /",
    "S04bsu022_u:lal_21.11_1": "bhāṣeya sarvamiha parṣadi adya śeṣaṃ saṃmūrchitā kṣititale prapateyu yūyam //",
    "S04bsu022_u:700_0": "[Vaidya_221]",
    "S04bsu022_u:700_1": "sārthavāha āha -",
    "S04bsu022_u:lal_21.12_0": "raṇakāli prāpti yadi nāma jayo na doṣaḥ tatraiva yastu nihato bhavate sa doṣaḥ /",
    "S04bsu022_u:lal_21.12_1": "svapnāntare tu yadi īdṛśa te nimittā śreyo upekṣa ma raṇe paribhāvu gacchet //",
    "S04bsu022_u:701_0": "māro 'bravīt -",
    "S04bsu022_u:lal_21.13_0": "vyavasāyabuddhi puruṣasya raṇe prasiddhi avalambya dhairya sukṛtaṃ yadi no jayaṃ syāt /",
    "S04bsu022_u:lal_21.13_1": "kā tasya śakti mama dṛṣṭi sapāriṣadyaṃ notthātu mahya caraṇe śirasā prapattum //",
    "S04bsu022_u:702_0": "sārthavāha āha -",
    "S04bsu022_u:lal_21.14_0": "vistīrṇamasti hi balaṃ ca sudurbalaṃ ca astyeka śūru balavāṃśca raṇaṃjahaśca /",
    "S04bsu022_u:lal_21.14_1": "khadyotakairyadi bhavettrisahasra pūrṇā eko ravirgrasati niṣprabhatāṃ karoti //",
    "S04bsu022_u:703_0": "api ca /",
    "S04bsu022_u:lal_21.15_0": "yasya mānaśca mohaśca mīmāṃsā ca na vidyate /",
    "S04bsu022_u:lal_21.15_1": "viloma yadi vidvāṃso nāsau śakyaścikitsitum //",
    "S04bsu022_u:704_0_0": "iti hi bhikṣavo māraḥ pāpīyān sārthavāhasya vacanamakṛtvā mahatīṃ caturaṅginīṃ senāmudyojayati sma mahābalaraṇaśauṇḍāṃ bhīṣaṇāṃ",
    "S04bsu022_u:704_0_1": "romaharṣaṇīmadṛṣṭāśrutapūrvāṃ devamanuṣyairbahuvidhamukhavikārakoṭinayutaśatasahasravikāraprakārāṃ bhujagaśatasahasrakaracaraṇakuṭilapariveṣṭitaśarīrāṃ",
    "S04bsu022_u:704_0_2": "asidhanuśaraśaktitomarakuṭhārapaṭṭisabhuśuṇḍimusaladaṇḍapāśagadācakravajrakaṇayadharāṃ varavarmakavacavarmitaśarīrāṃ viparītaśiraḥkaracaraṇanayanāṃ",
    "S04bsu022_u:704_0_3": "jvalitaśironayanavadanāṃ duḥsaṃsthitodarapāṇipādamugratejovadanāṃ paramavikṛtavadanadarśanāṃ vikarālavikṛtadaṃṣṭrāṃ ghanabahuvipulapralambajihvāṃ",
    "S04bsu022_u:704_0_4": "suṇḍikakiliñjasadṛśajihvāṃ jvalanasadṛśakṛṣṇasarpaviṣapūrṇaraktanetrām /",
    "S04bsu022_u:704_1": "keciddhi tatrāśīviṣān vamanti sma /",
    "S04bsu022_u:704_2": "kecitkaratalairāśīviṣān parigṛhya bhakṣayanti sma /",
    "S04bsu022_u:704_3": "garuḍā iva sāgarādabhyutkṣipya kecinnaramāṃsarudhirakaracaraṇaśiroyakṛdantrapurīṣādīṃśca bhakṣayanti sma /",
    "S04bsu022_u:704_4": "kecijjvalitapiṅgalakṛṣṇanīlaraktakadrukarālavicitrarūpāḥ /",
    "S04bsu022_u:704_5": "kecidvikṛtakūpaprajvalitotpāṭitavikṛtakaṭākṣāḥ /",
    "S04bsu022_u:704_6": "kecitparivṛttajvalitavikṛtanayanāḥ /",
    "S04bsu022_u:704_7": "[Vaidya_222] kecijjvalitān parvatān parigṛhya salīlamapareṣu parvateṣu abhirūḍhā āgacchanti sma /",
    "S04bsu022_u:704_8": "kecitsamūlān vṛkṣānutpāṭya bodhisattvābhimukhā abhidhāvanti sma /",
    "S04bsu022_u:704_9": "kecidajakaṇaśūrpakarṇahastikarṇalambakarṇavarāhakarṇāḥ /",
    "S04bsu022_u:704_10_0": "kecid vṛkakarṇāḥ / keciddakodariṇo durbalakāyā asthikaṅkālasaṃghāṭamabhinirmāya bhagnanāsāḥ kumbhodarāḥ karoṭapādā ucchuṣkatvagmāṃsarudhirāḥ",
    "S04bsu022_u:704_10_1": "chinnakarṇanāsākaracaraṇanayanottamāṅgāḥ /",
    "S04bsu022_u:704_11": "kecidrudhirapipāsayā śirāṃsi parasparaṃ nikṛntanti sma /",
    "S04bsu022_u:704_12": "keciddhrinnavikṛtabhairavarūkṣasvarāḥ phutphutkārapicutkāraphuluphuluprakṣveḍitāni kurvanti sma /",
    "S04bsu022_u:704_13": "kecidāhuḥ - āharata haratābhihanata hanata bandhata gṛhṇata chindata bhindata mathayatotkṣipata nāśayatemaṃ śramaṇaṃ gautamaṃ sārdhaṃ drameṇeti bruvanti sma /",
    "S04bsu022_u:704_14": "kecidbheruṇḍakaśṛgālasūkaragardabhagohastyaśvoṣṭrakharamahiṣaśaśacamarakhaḍgaśarabhanānāpratibha - yaraudravikṛtavaktrāḥ /",
    "S04bsu022_u:704_15": "kecitsiṃhavyāghraṛkṣavarāhavānaradvīpibiḍālachāgalorabhrasarpanakulamatsyamakaraśiśumārakūrmakāka - gṛghrolūkagaruḍādisadṛśātmabhāvāḥ /",
    "S04bsu022_u:704_16": "kecidvirūparūpāḥ / kecidekaśīrṣā dviśīrṣā yāvacchatasahasraśīrṣāḥ /",
    "S04bsu022_u:704_17": "kecidaśīrṣāḥ / kecidekabhujā yāvacchatasahasrabhujāḥ /",
    "S04bsu022_u:704_18": "kecidabhujāḥ / kecidekapādakāḥ / kecidyāvacchatasahasrapādāḥ /",
    "S04bsu022_u:704_19": "kecidapādakāḥ / kecitkarṇamukhanāsikākṣinābhisrotobhirāśīviṣānniścārayanti sma /",
    "S04bsu022_u:704_20": "kecidasidhanuśaraśaktipaṭṭiśaparaśucakratomarakaṇayavajrabhuśuṇḍibhindipālādīni nānāpraharaṇāni bhrāmayanto nṛtyanto bodhisattvaṃ saṃtarjayanti sma /",
    "S04bsu022_u:704_21": "kecinnarāṅgulīśchitvā mālāguṇān kṛtvā dhārayanti sma /",
    "S04bsu022_u:704_22": "kecicchirobhirasthikarakāñchīrṣakaṭāhakāṃśca mālāguṇamiva kṛtvā dhārayanti sma /",
    "S04bsu022_u:704_23": "kecidāśiviṣapariveṣṭitaśarīrāḥ /",
    "S04bsu022_u:704_24": "kecicchīrṣakaṭāhakān parigṛhya hastyaśvoṣṭragogardabhamahiṣārūḍhāḥ /",
    "S04bsu022_u:704_25": "kecidadhaḥśirasa ūrdhvapādāḥ /",
    "S04bsu022_u:704_26_0": "kecitsūcīromāṇaḥ / kecidgogardabhavarāhanakulachāgalorabhrabiḍālakapivṛkaśṛgālaromāṇaḥ āśīviṣān vamanto 'yoguḍāni nirgaranto",
    "S04bsu022_u:704_26_1": "dhūmaketūnutsṛjanto jvalitatāmralohavarṣaṃ pravarṣanto vidyudvarṣān kṣipanto vajrāśaniṃ pramuñcantastaptāmayovālikāṃ pravarṣantaḥ",
    "S04bsu022_u:704_26_2": "kālameghān saṃjanayanto vātavṛṣṭimutpādayantaḥ śarameghavarṣānutsṛjantaḥ kālarātriṃ darśayanto rāvaṃ saṃjanayanto bodhisattvamabhidhāvanti",
    "S04bsu022_u:704_26_3": "sma /",
    "S04bsu022_u:704_27_0": "kecitpāśān bhrāmayanto mahāparvatān prapātayanto mahāsāgarān kṣobhayanto laṅghayanto mahāparvatāṃścālayanto meruṃ parvatarājaṃ",
    "S04bsu022_u:704_27_1": "vidhāvantaḥ palāyamānā vikṣipanto 'ṅgapratyaṅgāni bhrāmayantaḥ śarīrāṇi hasanto mahāhāsyāni urāṃsi prasphoṭayantaḥ urāṃsi",
    "S04bsu022_u:704_27_2": "tāḍayantaḥ keśāṃsi dhunvantaḥ pītamukhāni ca nīlaśarīrā jvalitaśirasa ūrdhvakeśā itastato vegena paridhāvanto bherūṇḍākṣāśca",
    "S04bsu022_u:704_27_3": "bodhisattvaṃ vibhīṣayanti sma /",
    "S04bsu022_u:704_28": "jīrṇāḥ striyaśca rudantyo bodhisattvamupasaṃkramyaivaṃ vadanti sma - aho putra,",
    "S04bsu022_u:704_29_0": "hā mama putra, uttiṣṭhottiṣṭha, śīghraṃ prapalāyasva / rākṣasarūpāḥ piśācarūpāḥ kāṇakhañjadurbalāśca pretāḥ kṣutkṣāmākṣā",
    "S04bsu022_u:704_29_1": "urdhvabāhavo vikṛtāsyāḥ krandanto bhayamupadarśayantastrāsaṃ saṃjanayanto bodhisattvasya purato 'bhidhāvanti sma /",
    "S04bsu022_u:704_30": "tayā caivarūpayā mārasenayā samuditayā samantādaśītiryojanānyāyāmena vistāreṇa sphuṭamabhūt /",
    "S04bsu022_u:704_31": "yathā caikasya mārasyaivaṃ koṭīśatānāṃ trisāhasraparyāpannānāṃ mārāṇāṃ pāpīyasāṃ senābhistiryagūrdhvaṃ ca parisphuṭamabhūt /",
    "S04bsu022_u:705_0": "[Vaidya_223]",
    "S04bsu022_u:705_1": "tatredamucyate -",
    "S04bsu022_u:lal_21.16_0": "yakṣakumbhāṇḍamahoragarūpāḥ rākṣasapretapiśācakarūpāḥ /",
    "S04bsu022_u:lal_21.16_1": "yattaka loki virūpa suraudrāḥ sarvi ta nirmita tatra śaṭhebhiḥ //",
    "S04bsu022_u:lal_21.17_0": "ekaśirā dviśirā triśirāśca yāvatsahasraśirā bahuvaktrāḥ /",
    "S04bsu022_u:lal_21.17_1": "ekabhujā dvibhujā tribhujāśca yāvatsahasrabhujā bahubhujāḥ /",
    "S04bsu022_u:lal_21.17_2": "ekapadā dvipadā tripadāśca yāvatsahasrapadā bahu anye //",
    "S04bsu022_u:lal_21.18_0": "nīlamukhāni ca pītaśarīrā pītamukhāni ca nīlaśarīrā /",
    "S04bsu022_u:lal_21.18_1": "anyamukhāni ca anyaśarīrāḥ ekamupāgatu kiṃkarasainyam //",
    "S04bsu022_u:lal_21.19_0": "vātu pravāyati varṣati varṣaṃ vidyusahasraśatāni patanti /",
    "S04bsu022_u:lal_21.19_1": "deva guḍāyati vṛkṣa luḍanti bodhivaṭasya na īryati patram //",
    "S04bsu022_u:lal_21.20_0": "varṣati deva pravarṣati varṣaṃ ogha vahanti jalākulabhūmim /",
    "S04bsu022_u:lal_21.20_1": "īdṛśa bhīṣaṇikā bahurāśī yatra acetana vṛkṣa patanti //",
    "S04bsu022_u:lal_21.21_0": "dṛṣṭva ca tānatibhīṣaṇarūpāṃ sarvi visaṃsthita rūpavirūpāṃ /",
    "S04bsu022_u:lal_21.21_1": "śrīguṇalakṣaṇatejadharasyā cittu na kampati meru yathaiva //",
    "S04bsu022_u:lal_21.22_0": "māyasamāṃstatha svapnasamāṃśca abhranibhāṃ samudīkṣati dharmāṃ /",
    "S04bsu022_u:lal_21.22_1": "īdṛśa dharmanayaṃ vimṛṣanto susthitu dhyāyati saṃsthitu dharme //",
    "S04bsu022_u:lal_21.23_0": "yasya bhaveta ahaṃ ti mameti bhāva samucchrayi tattvaniviṣṭāḥ /",
    "S04bsu022_u:lal_21.23_1": "so bibhiyādabuddheḥ sthitu grāhe ātmani saṃbhrami gaccha nirīkṣya //",
    "S04bsu022_u:lal_21.24_0": "śākyasutastu svabhāvamabhāvaṃ dharma pratītya samutthita buddhā /",
    "S04bsu022_u:lal_21.24_1": "gaganopamacittu suyukto na bhramate sabalaṃ śaḍha dṛṣṭvā //",
    "S04bsu022_u:706_0": "iti hi bhikṣavo mārasya pāpīyasaḥ putrasahasram /",
    "S04bsu022_u:706_1": "tatra ye māraputrā bodhisattve 'bhiprasannāḥ sārthavāhapūrvaṃgamāḥ,",
    "S04bsu022_u:706_2": "te mārasya dakṣiṇe pārśve sthitā abhūvan /",
    "S04bsu022_u:706_3": "ye mārapākṣikāḥ, te vāme pārśve sthitā abhuvan mārasya pāpīyasaḥ /",
    "S04bsu022_u:706_4": "tatra māraḥ pāpīyāṃstān svān putrānāmantrayate sma - kīdṛśena balena vayaṃ bodhisattvaṃ dharṣayiṣyāmaḥ? tatra dakṣiṇe pārśve sārthavāho nāma māraputraḥ /",
    "S04bsu022_u:706_5": "sa pitaraṃ gāthayā pratyabhāṣat -",
    "S04bsu022_u:lal_21.25_0": "suptaṃ prabodhayitumicchati pannagendraṃ suptaṃ prabodhayitumicchati yo gajendram /",
    "S04bsu022_u:lal_21.25_1": "suptaṃ prabodhayitumicchati yo mṛgendraṃ suptaṃ prabodhayitumicchati so narendram //",
    "S04bsu022_u:707_0": "vāme pārśve durmatirnāma māraputraḥ sa evamāha -",
    "S04bsu022_u:lal_21.26_0": "saṃprekṣaṇena hṛdayānyabhisaṃsphuṭanti lokeṣu sāra mahatāmapi pādapānām /",
    "S04bsu022_u:lal_21.26_1": "kā śaktirasti mama dṛṣṭihatasya tasya saṃjīvituṃ jagati mṛtyuhatasya vāstu //",
    "S04bsu022_u:708_0": "dakṣiṇe madhuranirghoṣo nāmāha -",
    "S04bsu022_u:lal_21.27_0": "vṛkṣeṣu sāra ka ihāsti tato bravīṣi dṛṣṭvā bhinanmi manujeṣvatha kā avasthā /",
    "S04bsu022_u:lal_21.27_1": "meruṃ giriṃ yadi bhinatsi nirīkṣaṇena naivāsya tubhya nayanebhi hatonmiṣeran //",
    "S04bsu022_u:709_0": "api ca /",
    "S04bsu022_u:lal_21.28_0": "yaḥ sāgaraṃ taritumicchati vai bhujābhyāṃ toyaṃ ca tasya pibituṃ manujeṣvasantu /",
    "S04bsu022_u:lal_21.28_1": "śakyaṃ bhavedidamatastu vadāmi duḥkhaṃ yastasya vaktramabhito 'pyamalaṃ nirīkṣet //",
    "S04bsu022_u:710_0": "[Vaidya_225]",
    "S04bsu022_u:710_1": "vāme śatabāhurnāmāha -",
    "S04bsu022_u:lal_21.29_0": "mameha dehesmi śataṃ bhujānāṃ kṣipāmi caikena śataṃ śarāṇām /",
    "S04bsu022_u:lal_21.29_1": "bhinanmi kāyaṃ śramaṇasya tāta sukhī bhava tvaṃ vraja mā vilamba //",
    "S04bsu022_u:711_0": "dakṣiṇe subuddhirāha -",
    "S04bsu022_u:lal_21.30_0": "śataṃ bhujānāṃ yadi ko viśeṣo bhujā kimarthaṃ na bhavanti romāḥ /",
    "S04bsu022_u:lal_21.30_1": "bhujaikamekena tathaiva śūlāḥ taiścāpi kuryānna hi tasya kiṃcit //",
    "S04bsu022_u:712_0": "kiṃ kāraṇam?",
    "S04bsu022_u:lal_21.31_0": "maitrāvatastasya muneḥ śarīre viṣaṃ na śastraṃ kramate na cāgniḥ /",
    "S04bsu022_u:lal_21.31_1": "kṣiptāni śastrāṇi vrajanti puṣpatāṃ maitrī hi lokottarabhāvi tasya //",
    "S04bsu022_u:713_0": "api ca /",
    "S04bsu022_u:lal_21.32_0": "divi bhuvi ca jale ca ye balāḍhyāḥ asiparaśugharāśca guhyakā narā vā /",
    "S04bsu022_u:lal_21.32_1": "kṣamabalamimu prāpya te narendraṃ prabalabalālpabalā bhavanti sarve //",
    "S04bsu022_u:714_0": "vāme ugratejā āha -",
    "S04bsu022_u:lal_21.33_0": "antargato 'haṃ dhakṣyāmi praviśyāsya tanuṃ śubhām /",
    "S04bsu022_u:lal_21.33_1": "vṛkṣaṃ sakoṭaraṃ śuṣkaṃ dāvāgniriva sūkṣmataḥ //",
    "S04bsu022_u:715_0": "dakṣiṇe sunetra āha -",
    "S04bsu022_u:lal_21.34_0": "meruṃ dahestvaṃ yadi vāpi kṛtsnaṃ praviśya cāntargatu medinīṃ vā /",
    "S04bsu022_u:lal_21.34_1": "dagdhuṃ na śakyaḥ sa hi vajrabuddhiḥ tvatsaṃnibhairvālikagaṅgatulyaiḥ //",
    "S04bsu022_u:716_0": "api ca /",
    "S04bsu022_u:lal_21.35_0": "caleyurgirayaḥ sarve kṣayaṃ gacchenmahodadhiḥ /",
    "S04bsu022_u:lal_21.35_1": "candrasūryau patedbhūmau mahī ca vilayaṃ vrajet //",
    "S04bsu022_u:lal_21.36_0": "lokasyārthe kṛtārambhaḥ pratijñākṛtaniścayaḥ /",
    "S04bsu022_u:lal_21.36_1": "aprāpyaiṣa varāṃ bodhiṃ notthāsyati mahādrumāt //",
    "S04bsu022_u:717_0": "vāme dīrghabāhurgarvita āha -",
    "S04bsu022_u:lal_21.37_0": "ālayaṃ candrasūryāṇāṃ nakṣatrāṇāṃ ca sarvaśaḥ /",
    "S04bsu022_u:lal_21.37_1": "pāṇināhaṃ pramardāmi taveha bhavane sthitaḥ //",
    "S04bsu022_u:lal_21.38_0": "caturbhyaḥ sāgarebhyaśca jalaṃ gṛhṇāmi līlayā /",
    "S04bsu022_u:lal_21.38_1": "taṃ gṛhya śramaṇaṃ tāta sāgarasya paraṃ kṣipe //",
    "S04bsu022_u:lal_21.39_0": "tiṣṭhatāṃ tāta seneyaṃ mā tvaṃ śokārdito bhava /",
    "S04bsu022_u:lal_21.39_1": "sabodhivṛkṣamutpāṭya kṣepsye pāṇyā diśo daśa //",
    "S04bsu022_u:718_0": "dakṣiṇe prasādapratilabdha āha -",
    "S04bsu022_u:lal_21.40_0": "sadevāsuragandharvāṃ sasāgaranagāṃ mahīm /",
    "S04bsu022_u:lal_21.40_1": "tvaṃ marditāṃ prakuryāśca pāṇibhyāṃ madagarvitaḥ //",
    "S04bsu022_u:lal_21.41_0": "tvadvidhānāṃ sahasrāṇi gaṅgāvālikayā samāḥ /",
    "S04bsu022_u:lal_21.41_1": "romaṃ tasya na cāleyurbodhisattvasya dhīmataḥ //",
    "S04bsu022_u:719_0": "vāme bhayaṃkara āha -",
    "S04bsu022_u:lal_21.42_0": "bhayaṃ hi te tāta bhṛśaṃ kimarthaṃ senāya madhye kimavasthitasya /",
    "S04bsu022_u:lal_21.42_1": "senā na tasyāsti kutaḥ sahāyāḥ kasmādbhayaṃ te bhavatīha tasmāt //",
    "S04bsu022_u:720_0": "dakṣiṇa ekāgramatirāha -",
    "S04bsu022_u:lal_21.43_0": "yūthaṃ na loke 'sti śaśīravīnāṃ na cakravartī na ca kesarīṇām /",
    "S04bsu022_u:lal_21.43_1": "na bodhisattvāniha tāta yūthaṃ ekaḥ samartho namuciṃ nihantum //",
    "S04bsu022_u:721_0": "vāme 'vatāraprekṣyāha -",
    "S04bsu022_u:lal_21.44_0": "na śaktiśūlā na gadā na khaṅgāḥ na hastino 'śvā na rathā na pattiḥ /",
    "S04bsu022_u:lal_21.44_1": "taṃ śauṇḍamekaṃ śramaṇaṃ niṣaṇṇaṃ hansye 'dya mā saṃbhrama tāta kiṃci //",
    "S04bsu022_u:722_0": "[Vaidya_227]",
    "S04bsu022_u:722_1": "dakṣiṇe puṇyālaṃkāra āha -",
    "S04bsu022_u:lal_21.45_0": "nārāyaṇasya yatha kāya achedyabhedyo kṣāntibalaiḥ kavacito dṛḍhavīryakhaṅgaḥ /",
    "S04bsu022_u:lal_21.45_1": "trivimokṣavāhanasi prajñadhanuḥ sa tāta puṇyābalena sa hi jeṣyati mārasenām //",
    "S04bsu022_u:723_0": "vāme 'nivartyāha -",
    "S04bsu022_u:lal_21.46_0": "na nivartate tṛṇagataḥ pradahan davāgniḥ kṣiptaṃ śaro na ca nivartati śikṣitena /",
    "S04bsu022_u:lal_21.46_1": "vajraṃ nabhe nipatitaṃ na nivartate ca na sthānamasti mama śākyasutaṃ hyajitvā //",
    "S04bsu022_u:724_0": "dakṣiṇe dharmakāma āha -",
    "S04bsu022_u:lal_21.47_0": "ārdraṃ tṛṇaṃ prāpya nivartate 'gniḥ girikūṭamāsādya nivartate śaraḥ /",
    "S04bsu022_u:lal_21.47_1": "vajraṃ mahīṃ prāpya adhaḥ prayāti aprāpya śāntamamṛtaṃ na nivartate ayam //",
    "S04bsu022_u:725_0": "kiṃ kāraṇam?",
    "S04bsu022_u:lal_21.48_0": "śakya tāt antarīkṣe lekhyacitra citrituṃ yāvanti keci sarva sattva ekacitta sthāpitum /",
    "S04bsu022_u:lal_21.48_1": "candrāsūrya mārutaṃ ca śakya pāśa bandhituṃ na bodhisattva śakya tāta bodhimaṇḍi cālitum //",
    "S04bsu022_u:726_0": "vāme 'nupaśānta āha -",
    "S04bsu022_u:lal_21.49_0": "dṛṣṭīviṣeṇa mahatā pradahāmi meruṃ bhasmīkaromi salilaṃ ca mahodadhīnām /",
    "S04bsu022_u:lal_21.49_1": "bodhiṃ ca paśya śramaṇaṃ ca ahaṃ hi tāta dṛṣṭyā yathādya ubhayaṃ hi karomi bhasmam //",
    "S04bsu022_u:727_0": "dakṣiṇe siddhārtha āha -",
    "S04bsu022_u:lal_21.50_0": "viṣeṇa pūrṇo yadi vaiṣa sarvo bhavettrisāhasravaraḥ pradīptaḥ /",
    "S04bsu022_u:lal_21.50_1": "nirīkṣaṇādeva guṇākarasya sunirviṣatvaṃ viṣamabhyupeyāt //",
    "S04bsu022_u:lal_21.51_0": "viṣāṇamugraṃ tribhaveha yacca rāgaśca doṣaśca tathaiva mohaḥ /",
    "S04bsu022_u:lal_21.51_1": "te tasya kāye ca tathaiva citte nabhe yathā paṅkarajo na santi //",
    "S04bsu022_u:lal_21.52_0": "* * * * tasmānnivartāmaha tāta sarve //",
    "S04bsu022_u:728_0": "vāme ratilolo nāmāha -",
    "S04bsu022_u:lal_21.53_0": "ahu tūryasahasra pravāditaiḥ apsarakoṭisahasra alaṃkṛtaiḥ /",
    "S04bsu022_u:lal_21.53_1": "lobhayitvana neṣyi purottamaṃ kāmaratiṃ hi karomi vaśe tava //",
    "S04bsu022_u:729_0": "dakṣiṇe dharmaratirāha -",
    "S04bsu022_u:lal_21.54_0": "dharmaratī sada tasya ratīhā dhyānaratī amṛtārtharatiśca /",
    "S04bsu022_u:lal_21.54_1": "sattvapramokṣaṇa maitraratiśca rāgaratiṃ sa ratiṃ na karoti //",
    "S04bsu022_u:730_0": "vāme vātajavo nāmāha -",
    "S04bsu022_u:lal_21.55_0": "javenahaṃ candraravī graseyaṃ pravāyamānaṃ gagane ca vāyum /",
    "S04bsu022_u:lal_21.55_1": "adyaiva tāta śramaṇaṃ gṛhītvā prāsasya muṣṭiṃ vikirāmi vāyum //",
    "S04bsu022_u:731_0": "dakṣiṇe 'calamatirnāma māraputraḥ, sa evamāha -",
    "S04bsu022_u:lal_21.56_0": "yathā tavaiṣo javavega ugraḥ tadvadyadi syātsuramānuṣāṇām /",
    "S04bsu022_u:lal_21.56_1": "sarve samagrāpi na te samarthāḥ kartuṃ rujāmapratipudgalasya //",
    "S04bsu022_u:732_0": "vāme brahmamatirāha -",
    "S04bsu022_u:lal_21.57_0": "syāttādṛśānāmapi vṛndamugraṃ kuryānna kiṃcittava mānaghātam /",
    "S04bsu022_u:lal_21.57_1": "prāgeva saikaḥ prakaroti kiṃ te vṛndena sādhyanti hi sarvakāryā //",
    "S04bsu022_u:733_0": "[Vaidya_229]",
    "S04bsu022_u:733_1": "dakṣiṇe siṃhamatirāha -",
    "S04bsu022_u:lal_21.58_0": "na siṃhavṛndaṃ bhuvi dṛṣṭapūrvaṃ dṛṣṭīviṣāṇāṃ api nāsti vṛndam /",
    "S04bsu022_u:lal_21.58_1": "tejasvināṃ satyaparākramāṇāṃ puruṣarṣabhāṇāṃ api nāsti vṛndam //",
    "S04bsu022_u:734_0": "vāme sarvacaṇḍālo nāmāha -",
    "S04bsu022_u:lal_21.59_0": "na te śrutā tāta giro 'bhidīptā yathā nadante tanayāstaveme /",
    "S04bsu022_u:lal_21.59_1": "vīryeṇa vegena balena yuktā vrajāma śīghraṃ śramaṇaṃ nihantum //",
    "S04bsu022_u:735_0": "dakṣiṇe siṃhanādī nāmāha -",
    "S04bsu022_u:lal_21.60_0": "bahavaḥ śṛgālā hi vanāntareṣu nadanti nādānna satīha siṃhe /",
    "S04bsu022_u:lal_21.60_1": "te siṃhanādaṃ tu niśāmya bhīmaṃ trastā palāyanti diśo daśāsu //",
    "S04bsu022_u:lal_21.61_0": "māraurasāstadvadamī apaṇḍitāḥ aśrutva nādaṃ puruṣottamasya /",
    "S04bsu022_u:lal_21.61_1": "nadanti tāvatsvamatā 'tighṛṣṭā manuṣyasiṃhe nadite na santi //",
    "S04bsu022_u:736_0": "vāmātpārśvādduścintitacintyāha -",
    "S04bsu022_u:lal_21.62_0": "yaccintayāmi tadihāśu bhoti kathaṃ na eṣo ima vīkṣate ca /",
    "S04bsu022_u:lal_21.62_1": "mūḍho na eṣo anabhijña kiṃ vā yadutthihitvā na palāyate laghum //",
    "S04bsu022_u:737_0": "dakṣiṇātpārśvātsucintitārtho nāmāha -",
    "S04bsu022_u:lal_21.63_0": "mūḍho na vāyaṃ aparākramo vā yuṣmaiva mūḍhāśca asaṃyatāśca /",
    "S04bsu022_u:lal_21.63_1": "na yuṣmi jānātha imasya vīryaṃ prajñābalenāsya jitāḥ stha sarve //",
    "S04bsu022_u:738_0": "mārātmajānāṃ yatha gaṅgavālikā etena vīryeṇa yathaiva yūyam /",
    "S04bsu022_u:lal_21.64_0": "mārātmajānāṃ yatha gaṅgavālikā etena vīryeṇa yathaiva yūyam /",
    "S04bsu022_u:lal_21.64_1": "[Vaidya_230]",
    "S04bsu022_u:lal_21.64_2": "romasya ekaṃ na samartha cālituṃ prāgeva yaścintayi ghātayiṣye //",
    "S04bsu022_u:lal_21.65_0": "mā yūyamatra kṣiṇuyāta mānasaṃ prasannacitā bhavathā sagauravāḥ /",
    "S04bsu022_u:lal_21.65_1": "nivartayā mā prakarotha vigrahaṃ bhaviṣyate 'sau tribhavesmi rājā //",
    "S04bsu022_u:739_0": "peyālam / evaṃ te sarve māraputrāḥ paripurṇaṃ putrasahasraṃ śuklapākṣikāśca kṛṣṇapākṣikāśca māraṃ pāpīyāṃsaṃ pṛthakpṛthaggāthābhiradhyabhāṣanta /",
    "S04bsu022_u:740_0": "atha khalu bhadraseno nāma mārasya pāpīyasaḥ senāpatiḥ, sa māraṃ pāpīyasaṃ gāthābhiradhyabhāṣata -",
    "S04bsu022_u:lal_21.66_0": "ye te tavānuyātrāḥ śakro lokapālāśca kinnaragaṇāśca /",
    "S04bsu022_u:lal_21.66_1": "asurendrā garuḍendrāḥ kṛtāñjalipuṭāḥ praṇata tasmai //",
    "S04bsu022_u:lal_21.67_0": "kiṃ punaranānuyātrā brahmā ābhāsvarāśca suraputrāḥ /",
    "S04bsu022_u:lal_21.67_1": "devāśca śuddhāvāsakāste 'pi ca sarve praṇata tasmai //",
    "S04bsu022_u:lal_21.68_0": "ye ca taveme putrāḥ prajñāmeghāvinaśca balinaśca /",
    "S04bsu022_u:lal_21.68_1": "te bodhisattvahṛdayaṃ anupraviṣṭā namasyanti //",
    "S04bsu022_u:lal_21.69_0": "yāpyeṣa mārasenā aśīti sphuṭa yojanāni yakṣādyaiḥ /",
    "S04bsu022_u:lal_21.69_1": "bhūyiṣṭha sarvaprekṣī prasannamanaso hi nirdoṣam //",
    "S04bsu022_u:lal_21.70_0": "dṛṣṭvā yathā subhīmāṃ raudrāṃ vikṛtāṃ camūmimāṃ ghorām /",
    "S04bsu022_u:lal_21.70_1": "na ca vismito na calito dhruvamasya jayo bhavatyadya //",
    "S04bsu022_u:lal_21.71_0": "sthita yatra ca seneyaṃ tatra ulūkāḥ śivāśca viruvanti /",
    "S04bsu022_u:lal_21.71_1": "vāyasagardabharuditaṃ nivartitavyaṃ kṣamaṃ śīghram //",
    "S04bsu022_u:lal_21.72_0": "vīkṣasva bodhimaṇḍe paṭukroñcā haṃsa kokīla mayūrāḥ /",
    "S04bsu022_u:lal_21.72_1": "abhidakṣiṇaṃ karonti dhruvamasya jayo bhavatyadya //",
    "S04bsu022_u:lal_21.73_0": "yatra sthita seneyaṃ tatra masiḥ pāṃśavaśca varṣanti /",
    "S04bsu022_u:lal_21.73_1": "mahimaṇḍi kusumavṛṣṭiḥ kuruṣva vacanaṃ nivartasva //",
    "S04bsu022_u:lal_21.74_0": "yatra sthita seneyaṃ utkūlanikūla śalyakaṇṭakākīrṇam /",
    "S04bsu022_u:lal_21.74_1": "mahimaṇḍa kanakanirmalu nivartitavyaṃ kṣamaṃ prājñaiḥ //",
    "S04bsu022_u:lal_21.75_0": "dṛṣṭā ti supini pūrve bheṣyasi pratyakṣu yadi na gacchāsi /",
    "S04bsu022_u:lal_21.75_1": "bhasmaṃ camūṃ ca kariṣyati ṛṣibhirdeśā kṛtā yathā bhasmam //",
    "S04bsu022_u:lal_21.76_0": "rājā yato ṛṣivaro roṣitu āsīt sa brahmadattena /",
    "S04bsu022_u:lal_21.76_1": "uddagdhadaṇḍakavanaṃ varṣairbahubhistṛṇa na jātā //",
    "S04bsu022_u:lal_21.77_0": "ye keci sarvaloke ṛṣayo vratacāriṇastapoyuktāḥ /",
    "S04bsu022_u:lal_21.77_1": "teṣāmayaṃ pradhāno hyahiṃsakaḥ sarvabhūtānām //",
    "S04bsu022_u:lal_21.78_0": "kiṃ te na śrutapūrvaṃ kāye dīptā sulakṣaṇā yasya /",
    "S04bsu022_u:lal_21.78_1": "niṣkrāmati cāgārātsa bhavati buddho jitakleśaḥ //",
    "S04bsu022_u:lal_21.79_0": "ima īdṛśī vibhūtiṃ pūjārthaṃ nirmitā jinasutebhiḥ /",
    "S04bsu022_u:lal_21.79_1": "taṃ nūnamagrasattvo hyagrāhutisaṃpratigrāhī //",
    "S04bsu022_u:lal_21.80_0": "ūrṇā yathā suvimalā virājate kṣetrakoṭinayuteṣu /",
    "S04bsu022_u:lal_21.80_1": "jihmīkṛtāḥ sma ca tayā nisaṃśayaṃ eṣa mārabalahantā //",
    "S04bsu022_u:lal_21.81_0": "mūrdhnaṃ yathāsya devairdraṣṭu na śakyaṃ na vai bhavāgrasthaiḥ /",
    "S04bsu022_u:lal_21.81_1": "nūnaṃ sarvajñatvaṃ prāpsyatyanyairanupadiṣṭam //",
    "S04bsu022_u:lal_21.82_0": "yatha merucakravālāścandrāsūryaśca śakrabrahmāṇaḥ /",
    "S04bsu022_u:lal_21.82_1": "vṛkṣāśca parvatavarāḥ praṇate sarve mahīmaṇḍam //",
    "S04bsu022_u:lal_21.83_0": "niḥsaṃśayu puṇyabalī prajñābalavāṃśca jñānabalavāṃśca /",
    "S04bsu022_u:lal_21.83_1": "kṣāntibalavāṃśca vīryabalavānabalaṃkartā namucipakṣāṃ //",
    "S04bsu022_u:lal_21.84_0": "hastī yathāmabhāṇḍaṃ pramardate kroṣṭukān yathā siṃhaḥ /",
    "S04bsu022_u:lal_21.84_1": "khadyotaṃ vādityo bhetsyati sugatastathā senām //",
    "S04bsu022_u:741_0": "etacchutvā paro māraputro 'tīva roṣātsaṃraktanayano 'bravīt -",
    "S04bsu022_u:lal_21.85_0": "ekasya varṇānatiapremayāṃ prabhāṣase tasya tvamekakasya /",
    "S04bsu022_u:lal_21.85_1": "eko hi kartuṃ khalu kiṃ samartho mahābalā paśyasi kiṃ na bhīmā //",
    "S04bsu022_u:742_0": "atha dakṣiṇātpārśvānmārapramardako nāma māraputra āha -",
    "S04bsu022_u:lal_21.86_0": "sūryasya loke na sahāyakṛtyaṃ candrasya siṃhasya na cakravartinaḥ /",
    "S04bsu022_u:lal_21.86_1": "bodhau niṣaṇṇasya ca niścitasya na bodhisattvasya sahāyakṛtyam //",
    "S04bsu022_u:743_0": "atha bodhisattvo mārasya durbalīkaraṇahetorvikasitaśatapatranibhaṃ vadanaṃ saṃcārayati sma /",
    "S04bsu022_u:743_1": "yaṃ dṛṣṭvā māraḥ pāpīyān prapalāyāno 'bhūt /",
    "S04bsu022_u:743_2_0": "mama camū bodhisattvasya vadanaṃ pratiṣṭheti [Vaidya_232] manyamānaḥ prapalānaḥ punareva pratinivṛtya saparivāro vividhāni",
    "S04bsu022_u:743_2_1": "praharaṇāni bodhisattvasyoparyutsṛjati sma sumerumātrāṃśca parvatān /",
    "S04bsu022_u:743_3": "te ca bodhisattvasyopari prakṣiptāḥ puṣpavitāne vimānāni saṃtiṣṭhante sma /",
    "S04bsu022_u:743_4": "ye ca dṛṣṭiviṣā āśīviṣāḥ śvāsaviṣāścāgnijvālānutsṛjanti sma,",
    "S04bsu022_u:743_5": "taccāgnimaṇḍalaṃ bodhisattvasya prabhāmaṇḍalamiva saṃtiṣṭhate sma /",
    "S04bsu022_u:744_0": "atha punareva bodhisattvo dakṣiṇena pāṇinā śīrṣaṃ pramārṣṭi sma /",
    "S04bsu022_u:744_1": "māraśca paśyati sma / bodhisattvasya haste khaṅga iti dakṣiṇāmukhaḥ prapalāyate sma /",
    "S04bsu022_u:744_2": "na kiṃciditi punareva pratinivartate sma /",
    "S04bsu022_u:744_3": "nivṛtya ca bodhisattvasyopari nānāvidhāni praharaṇānyutsṛjati sma asidhanuśaraśaktitomaraparaśvadhabhuśuṇḍimusalakaṇayagadācakravajramudgarapādapaśilāpāśāyoguḍānatibhayānakān /",
    "S04bsu022_u:744_4": "te cotkṣiptamātrā nānāvidhāni puṣpadāmāni puṣpavitānāni iva saṃtiṣṭhante sma /",
    "S04bsu022_u:744_5": "muktasukusumāni ca mahīmavakiranto mālyadāmāni cāvalambamānāni bodhivṛkṣaṃ vibhūṣayanti sma /",
    "S04bsu022_u:744_6": "tāṃśca vyūhān vibhūtiṃ dṛṣṭvā bodhisattvasya māraḥ pāpīyānīrṣyāmātsaryopahatacetā bodhisattvamabravīt - uttiṣṭhottiṣṭha he rājakumāra,",
    "S04bsu022_u:745_0": "atha bodhisattvo dhīragambhīrodāraślakṣṇamadhurayā vācā māraṃ pāpīyasametadavocat - tvayā tāvatpāpīyannekena nirgaḍena yajñena kāmeśvaratvaṃ prāptam /",
    "S04bsu022_u:745_1": "mayā tvanekāni yajñakoṭīniyutaśatasahasrāṇi nirgaḍāni yaṣṭāni /",
    "S04bsu022_u:745_2": "karacaraṇanayanottamāṅgāni ca nikṛtya nikṛtyārthibhyo dattāni /",
    "S04bsu022_u:745_3": "gṛhadhanadhānyaśayanavasanaṃ caṃkramodyānāni cānekaśo yācanakebhyo nisṛṣṭāni sattvānāṃ mokṣārthinā /",
    "S04bsu022_u:746_0": "atha khalu māraḥ pāpīyān bodhisattvaṃ gāthayā pratyabhāṣat -",
    "S04bsu022_u:lal_21.87_0": "yajño mayeṣṭastvamihātra sākṣī nirargaḍaḥ pūrvabhave 'navadyaḥ /",
    "S04bsu022_u:lal_21.87_1": "taveha sākṣī na tu kaścidasti kiṃcitpralāpena parājitastvam //",
    "S04bsu022_u:747_0": "bodhisattva āha - iyaṃ pāpīyan mama bhūtadhātrī pramāṇamiti //",
    "S04bsu022_u:748_0_0": "atha bodhisattvo māraṃ māraparṣadaṃ ca maitrīkaruṇāpūrvaṃgamena cittena sphuritvā siṃhavadabhīto 'nuttrasto 'stambhī adīno",
    "S04bsu022_u:748_0_1": "'līnaḥ asaṃkṣubhito 'lulito vigatabhayalomaharṣaḥ śaṅkhadhvajamīnakalaśasvastikāṅkuśacakrāṅkamadhyena jālāvitānāvanaddhena",
    "S04bsu022_u:748_0_2": "suruciratāmranakhālaṃkṛtena mṛdutaruṇasukumāreṇānantakalpāparimitakuśalamūlasaṃbhāropacitena dakṣiṇena pāṇinā sarvakāyaṃ",
    "S04bsu022_u:748_0_3": "parimārjya salīlaṃ mahīṃ parāhanati sma /",
    "S04bsu022_u:748_1": "tasyāṃ ca velāyāmimāṃ gāthāmabhāṣat -",
    "S04bsu022_u:749_0": "iyaṃ mahī sarva jagatpratiṣṭhā apakṣapātā sacarācare samā /",
    "S04bsu022_u:lal_21.88_0": "iyaṃ mahī sarva jagatpratiṣṭhā apakṣapātā sacarācare samā /",
    "S04bsu022_u:lal_21.88_1": "[Vaidya_233]",
    "S04bsu022_u:lal_21.88_2": "iyaṃ pramāṇā mama nāsti me mṛṣā sākṣitvamasmiṃ mama saṃprayacchatu //",
    "S04bsu022_u:750_0": "saṃspṛṣṭamātrā ceyaṃ mahāpṛthivī bodhisattvena ṣaḍvikāramakampat prākampat saṃprākampat /",
    "S04bsu022_u:750_1": "araṇat prāraṇat saṃprāraṇat /",
    "S04bsu022_u:750_2": "tadyathāpi nāma māgadhikānāṃ kāṃsapātrī kāṣṭhenābhyāhatā raṇatyanuraṇati,",
    "S04bsu022_u:750_3": "evameveyaṃ mahāpṛthivī bodhisattvena pāṇitāḍitā raṇatyanuraṇati sma /",
    "S04bsu022_u:751_0_0": "atha khalu yasyāṃ trisāhasramahāsāhasralokadhātau sthāvarā nāma mahāpṛthivīdevatā sā koṭiśatapṛthivīdevatāparivārā sarvāṃ",
    "S04bsu022_u:751_0_1": "mahāpṛthivīṃ saṃprakampya nātidūre bodhisattvasya pṛthivītalaṃ bhittvārdhakāyābhyunnāmya sarvālaṃkārapratimaṇḍitā yena bodhisattvastenāvanatakāyā",
    "S04bsu022_u:751_0_2": "prāñjalīkṛtā bodhisattvametadavocat - evametanmahāpuruṣa evametat yathā tvayābhihitam /",
    "S04bsu022_u:751_1": "vayamatra pratyakṣāḥ / api tu bhagavaṃstvameva sadevakasya lokasya paramasākṣībhūtaḥ pramāṇabhūtaśceti /",
    "S04bsu022_u:751_2": "evamuktvā sthāvarā mahāpṛthivīdevatā māraṃ pāpīyāṃsamanekaprakāraṃ nirbhartsya bodhisattvaṃ cābhyabhistutya vividhaṃ ca svakaṃ prabhāvaṃ saṃdarśya saparivārā tatraivāntaradhāt /",
    "S04bsu022_u:lal_21.89_0": "taṃ śrutva mediniravaṃ sa śaṭhaḥ sasainyaḥ uttrasta bhinnahṛdayo prapalāna sarve /",
    "S04bsu022_u:lal_21.89_1": "śrutveva siṃhanaditaṃ hi vane śṛgālāḥ kākā va loṣṭupatane sahasā praṇaṣṭāḥ //",
    "S04bsu022_u:752_0": "atha khalu māraḥ pāpīyān duḥkhito durmanā anāttamanā apatrapamāṇarūpo mānābhibhavānna gacchati sma /",
    "S04bsu022_u:752_1_0": "na nivartate sma / na palāyate sma / paścānmukhaṃ sthitvā uttari senāmāmantrayate sma - sahitāḥ samagrāstāvadbhavantastiṣṭhantu",
    "S04bsu022_u:752_1_1": "muhurtaṃ yāvadvayaṃ jñāsyāmo yadi tāvacchakyetāyamanunayenotthāpayitum /",
    "S04bsu022_u:752_2": "mā khalvevaṃrūpasya sattvaratnasya sahasā vināśo bhūditi /",
    "S04bsu022_u:753_0": "atha khalu māraḥ pāpīyān svā duhitṝrāmantrayate sma - gacchadhvaṃ yūyaṃ kanyakāḥ,",
    "S04bsu022_u:753_1": "bodhimaṇḍamupasaṃkramya bodhisattvasya jijñāsanāṃ kuruta - kiṃ sarāgo 'tha vītarāgaḥ /",
    "S04bsu022_u:753_2": "kiṃ mūko 'tha prajñaḥ / kimandho 'tha deśajño 'rthaparāyaṇaḥ /",
    "S04bsu022_u:753_3": "dīno vā dhīro veti / idaṃ khalu vacanaṃ śrutvā tā apsaraso yena bodhimaṇḍo yena ca bodhisattvastenopasaṃkrāman /",
    "S04bsu022_u:753_4": "upasaṃkramya bodhisattvasya purataḥ sthitvā dvātriṃśadākārāṃ strīmāyāmupadarśayanti sma /",
    "S04bsu022_u:753_5": "tadyathā / katamā dvātriṃśadākārā? kāścittatrārdhavadanaṃ chādayanti sma /",
    "S04bsu022_u:753_6": "kāścidunnatān kaṭhinān payodharān darśayanti sma /",
    "S04bsu022_u:753_7": "kāścidardhavihasitairdantāvaliṃ darśayanti sma /",
    "S04bsu022_u:753_8": "kāścidbāhūnutkṣipya vijṛmbhamāṇān kākṣān darśayanti sma /",
    "S04bsu022_u:753_9": "kāścidbimbaphalopamānoṣṭhān darśayanti sma /",
    "S04bsu022_u:753_10": "kāścidardhanimīlitairnayanairbodhisattvaṃ nirīkṣante sma,",
    "S04bsu022_u:753_11": "dṛṣṭvā ca śīghraṃ nimīlayanti sma /",
    "S04bsu022_u:753_12": "kāścidardhaprāvṛtān payodharān darśayanti sma /",
    "S04bsu022_u:753_13": "kāścicchithilāmbarāṃ [Vaidya_234] samekhalāṃ śroṇīṃ darśayanti sma /",
    "S04bsu022_u:753_14": "kāścitsamekhalāṃ tanudukūlanivāsitāṃ śroṇīṃ darśayanti sma /",
    "S04bsu022_u:753_15": "kāścijjhaṇajhaṇāśadbānnūpuraiḥ kurvanti sma /",
    "S04bsu022_u:753_16": "kāścidekāvalīṃ stanāntareṣūpadarśayanti sma /",
    "S04bsu022_u:753_17": "kāścidvinagnānarghorūnupadarśayanti sma /",
    "S04bsu022_u:753_18": "kāścicchiraḥsvaṃseṣu ca patraguptāñśukaśārikāṃścopaviṣṭānupadarśayanti sma /",
    "S04bsu022_u:753_19": "kāścidardhakaṭākṣairbodhisattvaṃ nirīkṣante sma /",
    "S04bsu022_u:753_20": "kāścitsunivastā api durnivastāḥ kurvanti sma /",
    "S04bsu022_u:753_21": "kāścijjaghanarasanāḥ kampayanti sma /",
    "S04bsu022_u:753_22": "kāścitsaṃbhrāntā iva savilāsamitastataścaṃkramyante sma /",
    "S04bsu022_u:753_23": "kāścinnṛtyanti sma / kāścidrāyanti sma / kāścidvilasanti sma, lajjante ca / kāścitkadalya iva vāyuvidhūtā urū kampayanti sma /",
    "S04bsu022_u:753_24": "kāścidgambhīrāḥ stananti sma /",
    "S04bsu022_u:753_25": "kāścidaṃśukaprāvṛtāḥ saghaṇṭārasanā vihasyantyaścaṃkramyante sma /",
    "S04bsu022_u:753_26": "kāścidvastrāṇyābharaṇāni ca pṛthivyāṃ chorayanti sma /",
    "S04bsu022_u:753_27": "kāścidguhyaprakāśāni sarvābharaṇānyupadarśayanti sma /",
    "S04bsu022_u:753_28": "kāścidgandhānuliptān bāhūnupadarśayanti sma /",
    "S04bsu022_u:753_29": "kāścidgandhānulepanakuṇḍalānyupadarśayanti sma /",
    "S04bsu022_u:753_30": "kāścidavaguṇṭhikayā vadanāni chādayanti sma,",
    "S04bsu022_u:753_31": "kṣaṇekṣaṇā copadarśayanti sma /",
    "S04bsu022_u:753_32": "kāścitpūrvahasitaramitakrīḍitā anyonyaṃ smārayanti sma /",
    "S04bsu022_u:753_33": "punarapi lajjitā iva tiṣṭhanti sma /",
    "S04bsu022_u:753_34": "kāścitkumārīrūpāṇyaprasūtirūpāṇi madhyastrīrūpāṇi copadarśayanti sma /",
    "S04bsu022_u:753_35": "kāścitkāmopahitena bodhisattvaṃ nimantrayante sma /",
    "S04bsu022_u:753_36": "kāścinmuktakusumairbodhisattvamavakiranti sma /",
    "S04bsu022_u:753_37": "purataśca sthitvā bodhisattvasyāśayaṃ mīmāṃsante sma /",
    "S04bsu022_u:753_38": "vadanaṃ ca nirīkṣante sma - kimayaṃ raktendriyaiḥ paśyatyāhosviddūrīkaroti,",
    "S04bsu022_u:753_39_0": "nayane īryate vā na veti / tāḥ paśyanti bodhisattvasya vadanaṃ śuddhaṃ vimalaṃ candramaṇḍalamiva rāhuvinirmuktaṃ sūryamiva",
    "S04bsu022_u:753_39_1": "prodayamānaṃ yūpamiva kanakamayaṃ vikasitamiva sahasrapatraṃ havyāvasiktamivānalaṃ merumivācalaṃ cakravālamivābhyudrataṃ",
    "S04bsu022_u:753_39_2": "gupteindriyaṃ nāgamiva sudāntacittam /",
    "S04bsu022_u:754_0": "atha tā māraduhitaro bhūyasyā mātrayā bodhisattvasya saṃlobhanārthamimā gāthā abhāṣanta -",
    "S04bsu022_u:lal_21.90_0": "suvasantake ṛtuvara āgatake ramimo priya phullitapādapake /",
    "S04bsu022_u:lal_21.90_1": "tava rūpa surūpa suśobhanake vaśavartisulakṣaṇacitritake //",
    "S04bsu022_u:lal_21.91_0": "vaya jāta sujāta susaṃsthitikāḥ sukhakāraṇa devanarāṇa susaṃtutikāḥ /",
    "S04bsu022_u:lal_21.91_1": "utthi laghuṃ paribhuñja suyauvanikaṃ durlabha bodhi nivartaya mānasakam //",
    "S04bsu022_u:755_0": "prekṣasi tāva imā marukanya sulaṃkṛtikā tava kāraṇa sajjita bhūṣita āgatikā /",
    "S04bsu022_u:lal_21.92_0": "prekṣasi tāva imā marukanya sulaṃkṛtikā tava kāraṇa sajjita bhūṣita āgatikā /",
    "S04bsu022_u:lal_21.92_1": "[Vaidya_235]",
    "S04bsu022_u:lal_21.92_2": "ko rūpamimaṃ samavekṣya na rajyati rāgarato api jarjara kāṣṭha va śoṣitajīvitako //",
    "S04bsu022_u:lal_21.93_0": "keṣa mṛdū surabhī varagandhinikā makuṭākuṇḍalapatravibodhitaānanikā /",
    "S04bsu022_u:lal_21.93_1": "sulalāṭa sulepanaānanikā padmaviśuddhaviśālasulocanikā //",
    "S04bsu022_u:lal_21.94_0": "paripūritacandranibhānanikā bimbasupakvanibhādharikā /",
    "S04bsu022_u:lal_21.94_1": "śaṅkhakundahimaśuklasudantinikā prekṣa kānta ratilālasikām //",
    "S04bsu022_u:lal_21.95_0": "kaṭhinapīnapayodhara udgatikāṃ trivalīkṛtamadhyasusundarikām /",
    "S04bsu022_u:lal_21.95_1": "jaghanāṅgaṇacārusuvittharikāṃ prekṣasu nātha sukāminikām //",
    "S04bsu022_u:lal_21.96_0": "gajabhujasaṃnibhaūruṇikāṃ valayanirantarabāhanikām /",
    "S04bsu022_u:lal_21.96_1": "kāñcīvaraśroṇisamaṇḍitikāṃ prekṣahi nātha imā tava dāsinikām //",
    "S04bsu022_u:lal_21.97_0": "haṃsagatīsuvilambitagāminikāṃ maññumanojñasumanmathabhāṣiṇikām /",
    "S04bsu022_u:lal_21.97_1": "īdṛśarūpasubhūṣiṇikāṃ divyaratīṣu supaṇḍitikām //",
    "S04bsu022_u:lal_21.98_0": "gītakavāditanṛtyasuśikṣitikāṃ ratikāraṇajātisurūpiṇikām /",
    "S04bsu022_u:lal_21.98_1": "yadi necchasi kāmasulālasikāṃ suṣṭu suvañcitako 'si bhṛśaṃ khalu loke //",
    "S04bsu022_u:lal_21.99_0": "nidhi dṛṣṭa yathā hi palāyati ko ci naro dhanasaukhyamajānaku mūḍhamano /",
    "S04bsu022_u:lal_21.99_1": "tvamapi tathaiva hi rāgamajānanako yaḥ svayamāgatikāṃ na hi bhuñjasi kāminikām //",
    "S04bsu022_u:756_0": "iti //",
    "S04bsu022_u:757_0": "[Vaidya_236]",
    "S04bsu022_u:757_1_0": "atha khalu bhikṣavo bodhisattvo 'nimiṣanayanaḥ prahasitavadanaḥ smitamukho 'vikopitairindriyairanabhisaṃskṛtairgātrairajihmo",
    "S04bsu022_u:757_1_1": "'rakto 'duṣṭo 'mūḍhaḥ śailendravadaprakampyo 'navalīno 'navadīrṇo 'saṃpīḍitaḥ susaṃsthitayā buddhyā svādhīnena jñānamukhenātyantasuprahīṇatvātkleśānāṃ",
    "S04bsu022_u:757_1_2": "ślakṣṇayā madhurayā vācā brahmātirekeṇa ghopeṇa karaviṅkarutena svareṇa valgunā manojñena tāṃ māraduhitṝn gāthābhiḥ pratyabhāṣat",
    "S04bsu022_u:757_1_3": "-",
    "S04bsu022_u:lal_21.100_0": "kāmā bho bahuduḥkhasaṃcayā duḥkhamūlā dhyānarddhītapasaṃ ca bhraṃsanī abudhānām /",
    "S04bsu022_u:lal_21.100_1": "na strīkāmaguṇebhi tṛptitāṃ vidumāhuḥ prajñātṛptikaro bhaviṣyahaṃ abudhānām //",
    "S04bsu022_u:lal_21.101_0": "kāmāṃ sevayato vivardhate puna tṛṣṇā pītvā vai lavaṇodakaṃ yathā naru kaści /",
    "S04bsu022_u:lal_21.101_1": "nātmārthe ca parārthi bhotihā pratipanno ātmārthe ca parārtha utsuko bhavitāham //",
    "S04bsu022_u:lal_21.102_0": "phenābudbudatulyasaṃnibhaṃ tava rūpaṃ māyāraṅgamivā vithāpitaṃ svamatena /",
    "S04bsu022_u:lal_21.102_1": "krīḍā vai supineva adhruvā apinityā bālānāṃ sada cittamohanā abudhānām //",
    "S04bsu022_u:lal_21.103_0": "netrā budbudatulyasādṛśā tvacanaddhāḥ kaṭhinaṃ śoṇitapiṇḍamudrataṃ yatha gaṇḍam /",
    "S04bsu022_u:lal_21.103_1": "udaro mūtrapurīṣasaṃcayo asucokṣaḥ karmakleśasamutthito dukhayantraḥ //",
    "S04bsu022_u:lal_21.104_0": "saṃmūḍhā yahi bālabuddhayo na tu vijñāḥ śubhato kalpayamāna āśrayaṃ vitathena /",
    "S04bsu022_u:lal_21.104_1": "saṃsāre bahukāla saṃsarī duḥkhamūle anubhoktā nirayeṣu vedanā bahuduḥkhā //",
    "S04bsu022_u:lal_21.105_0": "śroṇi prasravate vigandhikā pratikūlā urūjaṅghakramāśca saṃsthitā yatha yantram /",
    "S04bsu022_u:lal_21.105_1": "bhūtaṃ yuṣmi ahaṃ nirīkṣamī yatha māyā hetupratyayataḥ pravartathā vitathena //",
    "S04bsu022_u:lal_21.106_0": "dṛṣṭvā kāmaguṇāṃśca nirguṇāṃ guṇahīnāṃ āryajñānapathasya utpathāṃ vipathāṃśca /",
    "S04bsu022_u:lal_21.106_1": "viṣapatrāgnisamāṃ mahoragāṃ yatha kruddhāṃ bālā atra hi mūrchitā sukhasaṃjñāḥ //",
    "S04bsu022_u:lal_21.107_0": "kāmādāsu bhavīti yo nara pramadānāṃ śīle utpathi dhyāyi utpathi matihīno /",
    "S04bsu022_u:lal_21.107_1": "jñāne so hi sudūri tiṣṭhate ratilolo yo 'sau dharmaratiṃ jahitvanā rami kāmaiḥ //",
    "S04bsu022_u:lal_21.108_0": "no rāgeṇa sahī vasāmyahaṃ na ca doṣaiḥ no nairnityaaśubhaanātmabhirvasi sārdham /",
    "S04bsu022_u:lal_21.108_1": "ārātīyaratīyasaṃvaśena ca sārdhaṃ nirmuktaṃ mama cittu māruto gagane vā //",
    "S04bsu022_u:lal_21.109_0": "pūrṇaṃ sarvajagattvamīdṛśairyadiha syāt kalpaṃ tābhi sahā samosṛto vihareyam /",
    "S04bsu022_u:lal_21.109_1": "no vā mahya khilaṃ na rajyanā na ca moho ākāśaḥsamatulyamānasā jina bhonti //",
    "S04bsu022_u:lal_21.110_0": "yadyapīha rudhirāsthivarjitāḥ devaapsara sunirmalāḥ śubhāḥ /",
    "S04bsu022_u:lal_21.110_1": "te 'pi sarvi sumahadbhaye sthitāḥ nityabhāvarahitā aśāśvatāḥ //",
    "S04bsu022_u:758_0_0": "atha khalu tā māraduhitaraḥ suśikṣitāḥ strīmāyāsu bhūyasyā mātrayā rāgamadadarpaṃ saṃjanayya ceṣṭāmupadarśya gātrāṇi vibhūṣayitvā",
    "S04bsu022_u:758_0_1": "strīmāyāmupadarśya bodhisattvaṃ pralobhayanti sma /",
    "S04bsu022_u:759_0": "tatredamucyate -",
    "S04bsu022_u:759_1": "tṛṣṇaratī ratiśca sahitā pramadavara madhurā",
    "S04bsu022_u:759_2": "mārasamīritāḥ sulalitā tvaritamupagatāḥ /",
    "S04bsu022_u:759_3": "vāyusamīhitā kisalayāstaruṇatarulatā",
    "S04bsu022_u:759_4": "nṛttata lobhayaṃ nṛpasutaṃ drumaviṭapagatam //",
    "S04bsu022_u:760_0": "eṣa vasantakālasamayaḥ pravara ṛtuvaro",
    "S04bsu022_u:760_1": "nārinarāṇa harṣaṇakaro nihatatamarajaḥ /",
    "S04bsu022_u:760_2": "[Vaidya_238]",
    "S04bsu022_u:lal_21.112_0": "kokilahaṃsamoraraviśā dvijagaṇakalilaḥ",
    "S04bsu022_u:lal_21.112_1": "kāla upasthito 'nubhavituṃ madanaguṇaratim //",
    "S04bsu022_u:lal_21.112_2": "kalpasahasraśīlanirato vratatapacarito",
    "S04bsu022_u:lal_21.112_3": "niścala śailarājasadṛśastaruṇaravivapuḥ /",
    "S04bsu022_u:lal_21.112_4": "meghaninādavalguvacano mṛgapatininado",
    "S04bsu022_u:lal_21.112_5": "vacanamuvāca so 'rthasahitaṃ jagati hitakaraḥ //",
    "S04bsu022_u:lal_21.112_6": "kāmavivāda vaira kalahā maraṇabhayakarā",
    "S04bsu022_u:lal_21.112_7": "bālajanopasevita sadā budhajanarahitā /",
    "S04bsu022_u:lal_21.112_8": "prāptayu kālu yatra sugatairamṛtamadhigataṃ",
    "S04bsu022_u:lal_21.112_9": "adya bhaviṣya māru jiniyā daśabalu arahān //",
    "S04bsu022_u:lal_21.112_10": "māya nidarśayantiya vadaṃ śṛṇu kamalamukhā",
    "S04bsu022_u:lal_21.112_11": "rāju bhaviṣyaseśvaravaraḥ kṣitipati balavān /",
    "S04bsu022_u:lal_21.112_12": "tūryasahasrasaṃprabhaṇite pramadavaragaṇe",
    "S04bsu022_u:lal_21.112_13": "kiṃ muniveṣakena bhavato virama rati bhajā //",
    "S04bsu022_u:761_0": "bodhisattva āha -",
    "S04bsu022_u:761_1": "bheṣyi ahaṃ hi rāju tribhave divi bhuvi mahito",
    "S04bsu022_u:761_2": "īśvaru dharmacakracaraṇo daśabalu balavān /",
    "S04bsu022_u:761_3": "śaikṣyaaśaikṣyaputranayutaiḥ satatasamitamabhinato",
    "S04bsu022_u:761_4": "dharmaratī ramiṣyi viṣayairna rami ramati manaḥ //",
    "S04bsu022_u:762_0": "tā āhuḥ -",
    "S04bsu022_u:762_1": "yāva ca yauvanaṃ na galitaṃ prathamavayadharo",
    "S04bsu022_u:762_2": "yāva ca vyādhi nākramati te na ca jara asitā /",
    "S04bsu022_u:762_3": "yāva ca rūpayauvanadharo vayamapi ca sukhī",
    "S04bsu022_u:762_4": "tāva nu bhuṅkṣva kāmaratayaḥ prahasitavadanaḥ //",
    "S04bsu022_u:763_0": "bodhisattva āha -",
    "S04bsu022_u:763_1": "yāva ca durlabho 'dya labhitaḥ kṣaṇavara amṛto",
    "S04bsu022_u:763_2": "yāva ca varjitā kṣaṇadukhā asurasurapure /",
    "S04bsu022_u:763_3": "yāva jarā ca vyādhimaraṇaṃ na kupitarūpavaṃ",
    "S04bsu022_u:763_4": "tāvahu bhāvayiṣyi supathaṃ abhayapuragamam //",
    "S04bsu022_u:764_0": "[Vaidya_239]",
    "S04bsu022_u:764_1": "tā āhuḥ -",
    "S04bsu022_u:lal_21.119_0": "devapurālaye 'psaravṛtastridaśapatirivā yāmasuyāmasaṃtuṣitake amaravarastuto /",
    "S04bsu022_u:lal_21.119_1": "mārapure ca kāmaratayaḥ pramadavaśagataḥ krīḍyanubhuṅkṣva asmabhi sahā vipularatikaraḥ //",
    "S04bsu022_u:765_0": "bodhisattva āha -",
    "S04bsu022_u:lal_21.120_0": "kāma tṛṇosabinducapalā śaradaghanasamā pannagakanyaroṣasadṛśā bhṛśabhayakaraṇā /",
    "S04bsu022_u:lal_21.120_1": "śakrasuyāmadevatuṣitā namucivaśagatāḥ ko 'tra rameta naryabhilaṣite vyasanaparigate //",
    "S04bsu022_u:766_0": "tā āhuḥ -",
    "S04bsu022_u:lal_21.121_0": "puṣpita paśyimāṃ taruvarāṃ taruṇakisalayāṃ kokilajīvajīvakarutā madhukaravirutā /",
    "S04bsu022_u:lal_21.121_1": "snigdhasunīlakuñcitamṛduṃ dharaṇitalaruhe kiṃ narasiṃha sevita vane ramasu yuvatibhiḥ //",
    "S04bsu022_u:767_0": "bodhisattva āha -",
    "S04bsu022_u:lal_21.122_0": "kālavaśātpuṣpita ime kisalaya taravo bhukṣapipāsitā madhukarāḥ kusumamabhigatāḥ /",
    "S04bsu022_u:lal_21.122_1": "bhāskaru śoṣayiṣyati yadā dharaṇitalaruhāṃ pūrvajinopabhuktamamṛtaṃ vyavasitamiha me //",
    "S04bsu022_u:768_0": "māraduhitara āhuḥ -",
    "S04bsu022_u:lal_21.123_0": "prekṣahi tāva candravadanā navanalininibhā vāca manojña ślakṣṇa daśanā himarajatanibhā /",
    "S04bsu022_u:lal_21.123_1": "īdṛśa durlabhā surapure kuta manujapure te tvaya labdha ye suravarairabhilaṣita sadā //",
    "S04bsu022_u:769_0": "bodhisattva āha -",
    "S04bsu022_u:769_1": "paśyami kāyamedhyamaśuciṃ kṛmikulabharitaṃ",
    "S04bsu022_u:769_2": "jarjaramitvaraṃ ca bhiduraṃ asukhaparigatam /",
    "S04bsu022_u:769_3": "yatsacarācarasya jagataḥ paramasukhakaraṃ",
    "S04bsu022_u:769_4": "tatpadamacyutaṃ pratilabhe budhajanamahitam //",
    "S04bsu022_u:770_0": "[Vaidya_240]",
    "S04bsu022_u:770_1": "tā catuṣaṣṭikāmalalitāni camanubhaviyā",
    "S04bsu022_u:770_2": "nūpuramekhalā abhihanī vigalitavasanā /",
    "S04bsu022_u:770_3": "kāmaśarāhatāḥ samadanāḥ prahasitavadanāḥ",
    "S04bsu022_u:770_4": "kiṃ tava āryaputra vikṛtaṃ yadi na bhajase //",
    "S04bsu022_u:770_5": "sarvabhaveṣu doṣa vidito 'vaci vidhutarajā",
    "S04bsu022_u:770_6": "kāmasiśaktiśūlasadṛśāḥ samadhukṣurasamāḥ /",
    "S04bsu022_u:770_7": "sarpaśirognikarṣusadṛśāḥ suvidita iha me",
    "S04bsu022_u:770_8": "tenahu nārisaṃgha tyajamī guṇahara pramadāḥ //",
    "S04bsu022_u:770_9": "tā bahubhiḥ prakāranayutaiḥ pramadaguṇakaraiḥ",
    "S04bsu022_u:770_10": "lobhayituṃ na śeku sugataṃ gajakarabhagatim /",
    "S04bsu022_u:770_11": "lajjihirotrapāttu munina prapatiṣu caraṇe",
    "S04bsu022_u:770_12": "gauravu tuṣṭa prema janiyā staviṣu hitakaram //",
    "S04bsu022_u:770_13": "nirmalapadmagarbhasadṛśā śaradiśaśimukhā",
    "S04bsu022_u:770_14": "sarpihutārcitejasadṛśā kanakagirinibhā /",
    "S04bsu022_u:770_15": "sidhyatu cintitā ti praṇidhi bhavaśatacaritā",
    "S04bsu022_u:770_16": "svāmupatīrya tāraya jagadvyasanaparigatam //",
    "S04bsu022_u:770_17": "tā karṇikāracampakanibhaṃ staviya bahuvidhaṃ",
    "S04bsu022_u:770_18": "kṛtva pradakṣiṇaṃ atiśayaṃ giririva acalam /",
    "S04bsu022_u:770_19": "gatva piturnipatya śirasā idamavaci giraṃ",
    "S04bsu022_u:770_20": "sādhvasa naṃ hi tāta pratighaṃ amaranaraguroḥ //",
    "S04bsu022_u:770_21": "paśyati padmapatranayanaḥ prahasitavadano",
    "S04bsu022_u:770_22": "nāpi saraktu prekṣati janaṃ na pi ca sabhṛkuṭiḥ /",
    "S04bsu022_u:770_23": "meru caleya śuṣya udadhiḥ śaśiravi prapate",
    "S04bsu022_u:770_24": "naiva sa doṣadarśi tribhave pramadavaśa gamiyā //",
    "S04bsu022_u:771_0_0": "atha khalu māraḥ pāpīyānidaṃ vacanaṃ śrutvā bhūyasyā mātrayā duḥkhito durmanā anāttamanāḥ praduṣṭamanāstāṃ svaduhitṝnāmantrayate",
    "S04bsu022_u:771_0_1": "sma - kathaṃ bho na śakyate sa bodhimaṇḍādutthāpayitum? mā khalu mūḍhaḥ ajño 'tha yuṣmākaṃ rūpākṛtiṃ na paśyati?",
    "S04bsu022_u:772_0": "atha khalu tā māraduhitaraḥ svapitaraṃ gāthābhiḥ pratyabhāṣanta -",
    "S04bsu022_u:773_0": "ślakṣṇā madhuraṃ ca bhāṣate na ca rakto guru guhyaṃ ca nirīkṣate na ca duṣṭaḥ /",
    "S04bsu022_u:lal_21.131_0": "ślakṣṇā madhuraṃ ca bhāṣate na ca rakto guru guhyaṃ ca nirīkṣate na ca duṣṭaḥ /",
    "S04bsu022_u:lal_21.131_1": "[Vaidya_241]",
    "S04bsu022_u:lal_21.131_2": "īryāṃ caryāṃ ca prekṣate na ca mūḍhaḥ kāyā sarva paneti āśayo sugabhīraḥ //",
    "S04bsu022_u:lal_21.132_0": "niḥsaṃśayena viditāḥ pṛthu istridoṣāḥ kāmairviraktamanaso na ca rāgaraktaḥ /",
    "S04bsu022_u:lal_21.132_1": "naivāstyasau divi bhuvīha naraḥ suro vā yastasya cittacaritaṃ parijānayeyā //",
    "S04bsu022_u:lal_21.133_0": "yā istrimāya upadarśita tatra tāta pravilīyu tasya hṛdayaṃ bhaviyaḥ sarāgaḥ /",
    "S04bsu022_u:lal_21.133_1": "taṃ dṛṣṭa ekamapi kampitu nāsya cittaṃ śailendrarāja iva tiṣṭhati so 'prakampyaḥ //",
    "S04bsu022_u:lal_21.134_0": "śatapuṇyatejabharito guṇatejapūrṇaḥ śīle tapasmi carito bahukalpakoṭyaḥ /",
    "S04bsu022_u:lal_21.134_1": "brahmā ca deva śubhateja viśuddhasattvā mūrdhnā nipatya caraṇeṣu namanti tasmai //",
    "S04bsu022_u:lal_21.135_0": "niḥsaṃśayena vinihatya sa mārasenāṃ pūrve jinānumata prāpsyati agrabodhim /",
    "S04bsu022_u:lal_21.135_1": "tātā na rocati hi no va raṇe vivāde balavatsu vigrahu sukṛcchra ayaṃ prayogaḥ //",
    "S04bsu022_u:lal_21.136_0": "prekṣasva tāta gagane maṇiratnacūḍā saṃbodhisattvanayutāḥ sthita gauraveṇa /",
    "S04bsu022_u:lal_21.136_1": "ratnākarā kusumadāmavicitritāṅgā saṃprekṣitā daśabalairiha pujanārtham //",
    "S04bsu022_u:lal_21.137_0": "ye cetanā api ca ye ca acetanā ca vṛkṣāśca śaila garūḍendrasurendrayakṣāḥ /",
    "S04bsu022_u:lal_21.137_1": "abhyonatā abhimukhā guṇaparvatasya śreyo bhave pratinivartitumadya tāta //",
    "S04bsu022_u:774_0": "api ca /",
    "S04bsu022_u:775_0": "na taṃ taredyasya na pāramuttare na taṃ khanedyasya na mūlamuddharet /",
    "S04bsu022_u:lal_21.138_0": "na taṃ taredyasya na pāramuttare na taṃ khanedyasya na mūlamuddharet /",
    "S04bsu022_u:lal_21.138_1": "[Vaidya_242]",
    "S04bsu022_u:lal_21.138_2": "na kopayettaṃ kṣamayetpunopi taṃ kuryānna taṃ yena bhavecca durmanāḥ //",
    "S04bsu022_u:776_0": "atha khalu bhikṣavastasmin samaye 'ṣṭau bodhivṛkṣadevatāḥ /",
    "S04bsu022_u:776_1": "tadyathā - śrīḥ vṛddhiḥ tapā śreyasī viduḥ ojobalā satyavādinī samaṅginī ca /",
    "S04bsu022_u:776_2": "tā etā bodhisattvaṃ saṃpūjya ṣoḍaśabhirākārairbodhisattvaṃ śriyā vardhayanti sma,",
    "S04bsu022_u:lal_21.139_0": "upaśobhase tvaṃ viśuddhasattva candra iva śuklapakṣe /",
    "S04bsu022_u:lal_21.139_1": "abhivirocase tvaṃ viśuddhabuddha sūrya iva prodayamānaḥ //",
    "S04bsu022_u:lal_21.140_0": "praphullitastvaṃ viśuddhasattva padmamiva vārimadhye /",
    "S04bsu022_u:lal_21.140_1": "nadasi ttvaṃ viśuddhasattva kesarīva vanarājāvanucārī //",
    "S04bsu022_u:lal_21.141_0": "vibhrājase tvaṃ agrasattva parvatarāja iva sāgaramadhye /",
    "S04bsu022_u:lal_21.141_1": "abhyudgatastvaṃ viśuddhasattva cakravāla iva parvataḥ //",
    "S04bsu022_u:lal_21.142_0": "duravagāhastvaṃ agrasattva jaladhara ivra ratnasaṃpūrṇaḥ /",
    "S04bsu022_u:lal_21.142_1": "vistīrṇabuddhirasi lokanātha gaganamivāparyantam //",
    "S04bsu022_u:lal_21.143_0": "susthitabuddhirasi viśuddhasattva dharaṇitalavatsarvasattvopajīvyaḥ /",
    "S04bsu022_u:lal_21.143_1": "akaluṣabuddhirasi agrasattva anavatapta iva saraḥ sadā prasannaḥ //",
    "S04bsu022_u:lal_21.144_0": "aniketabuddhistvaṃ agrasattva māruta iva sarvaloke sadāprasaktaḥ /",
    "S04bsu022_u:lal_21.144_1": "durāsadasttvaṃ agrasattva tejorāja iva sarvamanyunā prahīnaḥ //",
    "S04bsu022_u:lal_21.145_0": "balavānasi tvaṃ agrasattva nārāyaṇa iva durdharṣaḥ /",
    "S04bsu022_u:lal_21.145_1": "dṛḍhasamādānastvaṃ lokanātha anutthātā bodhimaṇḍā //",
    "S04bsu022_u:lal_21.146_0": "anivartyastvaṃ agrasattva indrakarotsṛṣṭa iva vajraḥ /",
    "S04bsu022_u:lal_21.146_1": "sulabdhalābhastvaṃ agrasattva daśabalasamagryo 'cirādbhaviṣyasi //",
    "S04bsu022_u:777_0": "iti //",
    "S04bsu022_u:778_0": "evaṃ khalu bhikṣavo bodhivṛkṣadevatāḥ ṣoḍaśākāraṃ bodhisattvaṃ śriyā vardhayanti sma //",
    "S04bsu022_u:779_0": "tatra bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalaṃ kurvanti sma /",
    "S04bsu022_u:779_1": "katamaiḥ ṣoḍaśabhiḥ? tadyathā -",
    "S04bsu022_u:lal_21.147_0": "dhvastastvaṃ pāpīyaṃ jīrṇakroñca iva dhyāyase /",
    "S04bsu022_u:lal_21.147_1": "durbalastvaṃ pāpīyaṃ jīrṇagaja iva paṅkamagraḥ //",
    "S04bsu022_u:lal_21.148_0": "ekākyasi tvaṃ pāpīyaṃ nirjita iva śūrapratijñaḥ /",
    "S04bsu022_u:lal_21.148_1": "advitīyastvaṃ pāpīyaṃ aṭavyāṃ tyakta iva rogārtaḥ //",
    "S04bsu022_u:lal_21.149_0": "abalastvaṃ pāpīyaṃ bhārakliṣṭa iva balīvardaḥ /",
    "S04bsu022_u:lal_21.149_1": "apaviddhastvaṃ pāpīyaṃ vātakṣipta iva taruḥ //",
    "S04bsu022_u:lal_21.150_0": "kupathasthitasvaṃ pāpīyaṃ mārgabhraṣṭa iva sārthikaḥ /",
    "S04bsu022_u:lal_21.150_1": "dīnahīnastvaṃ pāpīyaṃ matsariṇa iva daridrapuruṣaḥ //",
    "S04bsu022_u:lal_21.151_0": "mukharastvaṃ pāpīyaṃ vāyasa iva pragalbhaḥ /",
    "S04bsu022_u:lal_21.151_1": "mānābhibhūtastvaṃ pāpīyaṃ akṛtajña iva ḍhurvinītaḥ //",
    "S04bsu022_u:lal_21.152_0": "palāyiṣyase tvamadya pāpīyaṃ koṣṭuka iva siṃhanādena /",
    "S04bsu022_u:lal_21.152_1": "vidhuneṣyase tvamadya pāpīyaṃ vairambhavāyuvikṣipta iva pakṣī //",
    "S04bsu022_u:lal_21.153_0": "akālajñastvaṃ pāpīyaṃ puṇyaparikṣīṇa iva bhaikṣukaḥ /",
    "S04bsu022_u:lal_21.153_1": "vivarjiṣyase tvamadya pāpīyaṃ bhinnabhājanabhiva pāṃśupratipūrṇam //",
    "S04bsu022_u:lal_21.154_0": "nigṛhīṣyase tvamadya pāpīyaṃ bodhisattvena mantreṇevoragāḥ /",
    "S04bsu022_u:lal_21.154_1": "sarvabalaprahīṇo 'si pāpīyaṃ chinnakaracaraṇa ivoruṇḍaḥ //",
    "S04bsu022_u:780_0": "evaṃ khalu bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalamakārṣuḥ /",
    "S04bsu022_u:780_1": "tatra bhikṣavo bodhiparicārikā devaputrāḥ ṣoḍaśabhirākārairmāraṃ pāpīyāṃsaṃ vichacdayanti sma /",
    "S04bsu022_u:780_2": "katamaiḥ ṣoḍaśabhiḥ? tadyathā -",
    "S04bsu022_u:lal_21.155_0": "adya tvaṃ pāpīyaṃ nirjeṣyase bodhisattvena parasainya iva śūreṇa /",
    "S04bsu022_u:lal_21.155_1": "nigṛhīṣyase tvamadya pāpīyaṃ bodhisattvena durbalamalla iva mahāmallena //",
    "S04bsu022_u:lal_21.156_0": "abhibhaviṣyase tvamadya pāpīyaṃ bodhisattvena khadyotakamiva sūryamaṇḍalena /",
    "S04bsu022_u:lal_21.156_1": "vidhvaṃsayiṣyase tvamadya pāpīyaṃ bodhisattvena muñjamuṣṭimiva mahāmārutena //",
    "S04bsu022_u:lal_21.157_0": "vitrāsiṣyase tvamadya pāpīyaṃ bodhisattvena kesariṇeva śṛgālaḥ /",
    "S04bsu022_u:lal_21.157_1": "prapātiṣyase tvamadya pāpīyaṃ bodhisattvena mahāsāla iva mūlachinnam //",
    "S04bsu022_u:lal_21.158_0": "vilopsyase tvamadya pāpīyaṃ bodhisattvenāmitranagaramiva mahārājena /",
    "S04bsu022_u:lal_21.158_1": "viśoṣiṣyase tvamadya pāpīyaṃ bodhisattvena goṣpadavārīva mahātapena //",
    "S04bsu022_u:lal_21.159_0": "palāyiṣyase tvamadya pāpīyaṃ bodhisattvena vadhyavimukta iva dhūrtapuruṣaḥ /",
    "S04bsu022_u:lal_21.159_1": "udbhrāmiṣyase tvamadya pāpīyaṃ bodhisattvena agnidāheneva madhukaravṛndam //",
    "S04bsu022_u:lal_21.160_0": "roṣiṣyase tvamadya pāpīyaṃ bodhisattvena rāṣṭrabhraṣṭa iva dharmarājaḥ /",
    "S04bsu022_u:lal_21.160_1": "dhyāyiṣyase tvamadya pāpīyaṃ bodhisattvena jīrṇakroñca iva lūnapakṣaḥ //",
    "S04bsu022_u:lal_21.161_0": "vibhartsyase tvamadya pāpīyaṃ bodhisattvena kṣīṇapathyādana ivāṭavīkāntāre /",
    "S04bsu022_u:lal_21.161_1": "vilapiṣyase tvamadya pāpīyaṃ bodhisattvena bhinnayānapātra iva mahārṇave //",
    "S04bsu022_u:lal_21.162_0": "āmlāyiṣyase tvamadya pāpīyaṃ bodhisattvena kalpadāha iva tṛṇavanaspatayaḥ /",
    "S04bsu022_u:lal_21.162_1": "vikiriṣyase tvamadya pāpīyaṃ bodhisattvena mahāvajreṇeva girikūṭam //",
    "S04bsu022_u:781_0": "[Vaidya_244]",
    "S04bsu022_u:781_1": "evaṃ khalu bhikṣavo bodhiparicārikā devaputrāḥ ṣoḍaśākārairmāraṃ vicchandayanti sma /",
    "S04bsu022_u:781_2": "na ca māraḥ pāpīyān vinivartate sma /",
    "S04bsu022_u:782_0": "tatredamucyate -",
    "S04bsu022_u:782_1": "bhūtāṃ codana śrutva devatagaṇā na nivartate so 'ntako",
    "S04bsu022_u:782_2": "ucchethā hanathā vilumpatha imāṃ mā dāsyathā jīvitam /",
    "S04bsu022_u:782_3": "eṣottīrṇa svayaṃ mamāpi viṣayāṃ tāriṣyate cāparāṃ",
    "S04bsu022_u:782_4": "nānyaṃ mokṣa vademi kiṃci śramaṇe utthāpayetprakramet //",
    "S04bsu022_u:783_0": "bodhisattva āha -",
    "S04bsu022_u:783_1": "meruḥ parvatarāja sthānatu cale sarvaṃ jaganno bhavet",
    "S04bsu022_u:783_2": "sarve tārakasaṃgha bhūmi prapate sajyotiṣendurnabhāt /",
    "S04bsu022_u:783_3": "sarvā sattva kareya ekamatayaḥ śuṣyenmahāsāgaro",
    "S04bsu022_u:783_4": "na tveva drumarājamūlupagataścālyet asmadvidhaḥ //",
    "S04bsu022_u:784_0": "māra āha -",
    "S04bsu022_u:lal_21.165_0": "kāmeśvaro 'smi vasitā iha sarvaloke devā sadānavagaṇā manujāśca tiryā /",
    "S04bsu022_u:lal_21.165_1": "vyāptā mayā mama vaśena ca yānti sarve uttiṣṭha mahya viṣayastha vacaṃ kuruṣva //",
    "S04bsu022_u:785_0": "bodhisattvaḥ āha -",
    "S04bsu022_u:lal_21.166_0": "kāmeśvaro 'si yadi vyaktamanīśvaro 'si dharmeśvaro 'hamapi paśyasi tattvato mām /",
    "S04bsu022_u:lal_21.166_1": "kāmeśvaro 'si yadi durgati na prayāsi prāpsyāmi bodhimavaśasya tu paśyataste //",
    "S04bsu022_u:786_0": "māra āha -",
    "S04bsu022_u:lal_21.167_0": "ekātmakaḥ śramaṇa kiṃ prakaroṣi raṇye yaṃ prārthayasyasulabhaḥ khalu saṃprayogaḥ /",
    "S04bsu022_u:lal_21.167_1": "bhṛgvaṅgiraprabhṛtibhistapaso prayatnā prāptaṃ na tatpadavaraṃ manujaḥ kutastvam //",
    "S04bsu022_u:787_0": "bodhisattva āha -",
    "S04bsu022_u:788_0": "ajñānapūrvaku tapo ṛṣibhiḥ pratapto krodhābhibhūtamatibhirdivalokakāmaiḥ /",
    "S04bsu022_u:lal_21.168_0": "ajñānapūrvaku tapo ṛṣibhiḥ pratapto krodhābhibhūtamatibhirdivalokakāmaiḥ /",
    "S04bsu022_u:lal_21.168_1": "[Vaidya_245]",
    "S04bsu022_u:lal_21.168_2": "nityaṃ na nityamiti cātmani saṃśrayadbhiḥ mokṣaṃ ca deśagamanasthitamāśrayadbhiḥ //",
    "S04bsu022_u:lal_21.169_0": "te tatvato 'rtharahitāḥ puruṣaṃ vadanti vyāpiṃ pradeśagata śāśvatamāhureke /",
    "S04bsu022_u:lal_21.169_1": "mūrtaṃ na mūrtamaguṇaṃ guṇināṃ tathaiva kartā na karta iti cāpyapare bruvanti //",
    "S04bsu022_u:lal_21.170_0": "prāpyādya bodhi virajāmiha cāsanasthaḥ tvāṃ jitva māra vihataṃ sabalaṃ sasainyam /",
    "S04bsu022_u:lal_21.170_1": "varteṣyi asya jagataḥ prabhavodbhavaṃ ca nirvāṇa duḥkhaśamanaṃ tatha śītibhāvam //",
    "S04bsu022_u:lal_21.170_2": "māraḥ kruddho duṣṭo ruṣṭaḥ paruṣagira puna tu bhaṇate gṛhāṇa sugautamaṃ",
    "S04bsu022_u:lal_21.170_3": "eṣo hyeko 'raṇye nyasto grahiya mama puratu vrajathā laghuṃ vaśu kurvathā /",
    "S04bsu022_u:lal_21.170_4": "śīghraṃ gatvā mahyaṃ gehe haḍinigaḍayugalavikṛtaṃ karotha duvārikaṃ",
    "S04bsu022_u:lal_21.170_5": "svā maṃ drakṣye duḥkhenārtaṃ bahuvividhajavitaravitaṃ marūṇa va ceṭakam //",
    "S04bsu022_u:789_0": "bodhisattva āha -",
    "S04bsu022_u:789_1": "śakyākāśe lekhyaṃ citraṃ bahuvividhavikṛta padaśaḥ prakartu pṛthakpṛthak",
    "S04bsu022_u:789_2": "śakyo vāyuḥ pāśairbaddhuṃ diśavidiśagamanajavito nareṇa suyatnataḥ /",
    "S04bsu022_u:789_3": "śakyā kartuṃ candrādityau tamatimiravitimirakarau nabho 'dya mahītalaṃ",
    "S04bsu022_u:789_4": "śakyo nāhaṃ tvatsādṛśyairbahubhirapi gaṇanavirutairdrumātpraticālitum //",
    "S04bsu022_u:lal_21.173_0": "abhyutthitā balavatī namuceścamū sā hākāraśaṅkharavabherimṛdaṅgaśabdaiḥ /",
    "S04bsu022_u:lal_21.173_1": "ha putra vatsa dayitā kimasi pranaṣṭo dṛṣṭvā imāṃ namucisenamatīva bhīmām //",
    "S04bsu022_u:lal_21.174_0": "brahmasvareṇa karaviṅkarutasvareṇā tān yakṣarākṣasagaṇāṃ sugato babhāṣe /",
    "S04bsu022_u:lal_21.174_1": "[Vaidya_246]",
    "S04bsu022_u:790_0": "brahmasvareṇa karaviṅkarutasvareṇā tān yakṣarākṣasagaṇāṃ sugato babhāṣe /",
    "S04bsu022_u:lal_21.174_2": "ākāśu trāsayitumicchati yo hyavidvān so 'smadvidhaṃ drumavarād grahaṇāya icchet //",
    "S04bsu022_u:lal_21.175_0": "bhittvā ca yo raju gaṇeya mahāsahasra lomnā ca sāgarajalaṃ ca samuddharedyaḥ /",
    "S04bsu022_u:lal_21.175_1": "vajrāmayāṃ girivarāṃ vikiretkṣaṇācca so cāpi māṃ tarugataṃ na viheṭhayeta //",
    "S04bsu022_u:lal_21.176_0": "yugamantarasmi sthita māru praduṣṭacitto niṣkoṣa pāṇinamasiṃ pragṛhītva tīkṣṇam /",
    "S04bsu022_u:lal_21.176_1": "uttiṣṭha śīghra śramaṇāsmamatena gaccha mā veṇuyaṣṭi haritāṃ va chinadmi te 'dya //",
    "S04bsu022_u:791_0": "bodhisattva āha -",
    "S04bsu022_u:791_1": "sarveyaṃ trisahasra medini yadi māraiḥ prapūrṇā bhavet",
    "S04bsu022_u:791_2": "sarveṣāṃ yatha meru parvatavaraḥ pāṇīṣu khaṅgo bhavet /",
    "S04bsu022_u:791_3": "te mahyaṃ na samartha loma calituṃ prāgeva māṃ ghātituṃ",
    "S04bsu022_u:791_4": "mā dūṣī nativela saṃpranadahe smāremi te 'nadṛḍham //",
    "S04bsu022_u:lal_21.178_0": "vidhyanti śailaśikharāṃ jvalitāgnivarṇāṃ vṛkṣāṃ samūlaka kṣipī tatha tāmraloham /",
    "S04bsu022_u:lal_21.178_1": "uṣṭrāśca gogajamukhāstatha bhairavākṣā āśīviṣā bhujaga dṛṣṭiviṣāśca ghorāḥ //",
    "S04bsu022_u:lal_21.179_0": "megheva utthita caturdiśa garjamānā vajrāśanī tatha ayoguḍa varṣamāṇāḥ /",
    "S04bsu022_u:lal_21.179_1": "asiśaktitīṣṇaparaśuṃ saviṣāṃśca bāṇāṃ bhindanti medinitalaṃ pramathanti vṛkṣāṃ //",
    "S04bsu022_u:lal_21.180_0": "bāhūśataiḥ śaraśatāni kṣipanti keci āśīviṣāṃ hutavahāṃśca mukhā sṛjanti /",
    "S04bsu022_u:lal_21.180_1": "makarādikāṃśca jalajānudadhergṛhītvā vidhyanti keci bhujagāṃ garuḍāśca bhūtvā //",
    "S04bsu022_u:lal_21.181_0": "kecitsumerusadṛśānayasā guḍāni taptāgnivarṇaśikharā nikṣipanti ruṣṭāḥ /",
    "S04bsu022_u:lal_21.181_1": "āsādya medinitalaṃ kṣubhayanti corvīṃ heṣṭhā paskandha salilasya viloḍayanti //",
    "S04bsu022_u:lal_21.182_0": "kecitpatanti puratastatha pṛṣṭhato 'sya vāme ca dakṣiṇa patanti aho ti vatsa /",
    "S04bsu022_u:lal_21.182_1": "viparītahastacaraṇā jvalitottamāṅgā netrebhi niścarati vidyudiva pradīptā //",
    "S04bsu022_u:lal_21.183_0": "dṛṣṭvā vikāravikṛtā namucestu senā māyākṛtaṃ ca yatha prekṣati śuddhasattvaḥ /",
    "S04bsu022_u:lal_21.183_1": "naivātra māru na balaṃ na jaganna cātmā udacandrarūpasadṛśo bhramati trilokaḥ //",
    "S04bsu022_u:lal_21.184_0": "cakṣurna istri puruṣo napi cātmanīyaṃ srotaṃ ca ghrāṇa tathā jihva tathaiva kāyaḥ /",
    "S04bsu022_u:lal_21.184_1": "adhyātmaśūnya bahiśūnya pratītya jātā dharmā ime karakavedakavītivṛttāḥ //",
    "S04bsu022_u:lal_21.185_0": "so satyavākyamakarotsada satyavādī yeneha satyavacanenima śūnya dharmāḥ /",
    "S04bsu022_u:lal_21.185_1": "ye keci saumya vinaye anukūlapakṣāḥ te śastra pāṇiṣu nirīkṣiṣu puṣpadāmāṃ //",
    "S04bsu022_u:lal_21.186_0": "so dakṣiṇe karatale racitāgrajāle tāmrairnakhaiḥ suruciraiḥ sahasrāracakre /",
    "S04bsu022_u:lal_21.186_1": "jāmbūnadārcisadṛśaiḥ śubhapuṇyajuṣṭe mūrdhnātu yāva spṛśate caraṇāṃ salīlam //",
    "S04bsu022_u:lal_21.187_0": "bāhuṃ prasārya yatha vidyudivā nabhasthā ābhāṣate vasumatīniya mahya sākṣī /",
    "S04bsu022_u:lal_21.187_1": "citrā mi yajña nayutānapi yaṣṭa pūrve na mi jātu yācanaka bandhakṛtā nu dāsye //",
    "S04bsu022_u:lal_21.188_0": "āpo mi sākṣi tatha teja tathaiva vāyu brahmā prajāpati sajotiṣa candrasūryāḥ /",
    "S04bsu022_u:lal_21.188_1": "buddhā mi sākṣi daśasu sthita ye diśāsu yatha mahya śīlavrataudgata bodhiaṅgāḥ //",
    "S04bsu022_u:792_0": "dānaṃ mi sākṣi tatha śīlu tathaiva kṣāntiḥ vīryāpi sākṣi tatha dhyāna tathaiva prajñā /",
    "S04bsu022_u:lal_21.189_0": "dānaṃ mi sākṣi tatha śīlu tathaiva kṣāntiḥ vīryāpi sākṣi tatha dhyāna tathaiva prajñā /",
    "S04bsu022_u:lal_21.189_1": "[Vaidya_248]",
    "S04bsu022_u:lal_21.189_2": "catura pramāṇa mama sākṣi tathā abhijñā anupūrvabodhicari sarva mameha sākṣī //",
    "S04bsu022_u:lal_21.190_0": "yāvanti sattva nikhilā daśasu diśāsu yatteṣu puṇya bala śīlu tathaiva jñānam /",
    "S04bsu022_u:lal_21.190_1": "yajñā nirargaḍa ya yaṣṭa śaṭhaḥ kalībhiḥ te mahya roma śatimāṃ kala nopayanti //",
    "S04bsu022_u:lal_21.191_0": "so pāṇinā dharaṇi āhanate salīlaṃ raṇate iyaṃ vasumatī yatha kaṃsapātrī /",
    "S04bsu022_u:lal_21.191_1": "māro niśamya ravu mediniye nirastaḥ śṛṇute vacaṃ hanata gṛhṇatu kṛṣṇabandhum //",
    "S04bsu022_u:lal_21.192_0": "prasvinnagātru hatateju vivarṇavaktro māro jarābhihatu ātmanu saṃprapaśyī /",
    "S04bsu022_u:lal_21.192_1": "uratāḍa krandatu bhayārtu anāthabhūto bhrāntaṃ mano namucito gatu citta moham //",
    "S04bsu022_u:lal_21.193_0": "hastyaśvayānaratha bhūmitale nirastāḥ dhāvanti rākṣasa kubhāṇḍa piśāca bhītāḥ /",
    "S04bsu022_u:lal_21.193_1": "saṃmūḍha mārga na labhanti alenatrāṇāḥ pakṣī davāgnipataneva nirīkṣya krāntāḥ //",
    "S04bsu022_u:lal_21.194_0": "mātā svasā pitara putra tathaiva bhrātā pṛcchanti tatra kahi dṛṣṭa kahiṃ gatā vā /",
    "S04bsu022_u:lal_21.194_1": "anyonya vigraha karonti tathaiva heṭhāḥ prāptā vayaṃ vyasana jīvita nāvakāśaḥ //",
    "S04bsu022_u:lal_21.195_0": "sā mārasena vipulā mahatī akṣobhyā vibhraṣṭa sarva viralīkṛta naiva saṃdhiḥ /",
    "S04bsu022_u:lal_21.195_1": "divasāni sapta abhijāni paraspareṇa ābhāsi dṛṣṭa yadi jīvasi taṃ khu prītāḥ //",
    "S04bsu022_u:lal_21.196_0": "sā vṛkṣadevata tadā karuṇāṃ hi kṛtvā vārīghāṭaṃ grahiya siñcati kṛṣṇabandhum /",
    "S04bsu022_u:lal_21.196_1": "uttiṣṭha śīghra vraja he ma puno vilamba evaṃ hi teṣa bhavate guruuddharāṇām //",
    "S04bsu022_u:793_0": "[Vaidya_249]",
    "S04bsu022_u:793_1": "māra āha -",
    "S04bsu022_u:lal_21.197_0": "duḥkhaṃ bhayaṃ vyasana śoka vināśanaṃ ca dhikkāraśabdamavamānagataṃ ca dainyam /",
    "S04bsu022_u:lal_21.197_1": "prāpto 'smi adya aparādhya suśuddhasatve aśrutva vākya madhuraṃ hitamātmajānām //",
    "S04bsu022_u:794_0": "devatā āha -",
    "S04bsu022_u:lal_21.198_0": "bhayaṃ ca duḥkhaṃ vyasanaṃ ca dainyaṃ dhikkāraśabdaṃ vadhabandhanaṃ ca /",
    "S04bsu022_u:lal_21.198_1": "doṣānanekāṃ labhate hyavidvān nirāparādheṣvapi rādhyate yaḥ //",
    "S04bsu022_u:lal_21.199_0": "devāsurā garuḍa rākṣasa kinnarendrā brahmātha śakra paranirmita sākaniṣṭhāḥ /",
    "S04bsu022_u:lal_21.199_1": "bhāṣanti tasya vijayaṃ jaya lokavīra yatredṛśī namucisena tvayā nirastā //",
    "S04bsu022_u:lal_21.200_0": "hārārdhacandra dhvaja chatrapatāka dentī puṣpāgarū tagaracandanacūrṇavarṣāṃ /",
    "S04bsu022_u:lal_21.200_1": "tūryā parāhaniya vākyamudīrayante acchā drume tuva ca śūra jitārisiṃhā //",
    "S04bsu022_u:lal_21.201_0": "atraiva cāsanavare labhase 'dya bodhiṃ āveṇikāṃ daśabalāṃ pratisaṃvidaṃ ca /",
    "S04bsu022_u:lal_21.201_1": "sarvaṃ ca buddhaviṣayaṃ labhase 'dya śūra maitrā vijitya vipulāṃ śaṭhamārapakṣāṃ //",
    "S04bsu022_u:lal_21.202_0": "iha māradharṣaṇakṛte ca raṇe pravṛtte saṃbodhisattvabalavikrama yebhi dṛṣṭam /",
    "S04bsu022_u:lal_21.202_1": "ṣaṭtriṃśakoṭinayutā cature ca viṃśā yebhirmanaḥ praṇihitaṃ varabuddhabodhau //",
    "S04bsu022_u:795_0": "iti //",
    "S04bsu022_u:796_0": "// iti śrīlalitavistare māradharṣaṇaparivarto nāmaikaviṃśatitamo 'dhyāyaḥ //",
    "S04bsu022_u:798_0": "START Parivarta 22",
    "S04bsu022_u:799_0": "[Vaidya_250]",
    "S04bsu022_u:800_0": "abhisaṃbodhanaparivarto dvāviṃśaḥ /",
    "S04bsu022_u:801_0_0": "iti hi bhikṣavo bodhisattvo nihatamārapratyarthiko marditakaṇṭako raṇaśirasi vijitavijayaḥ uchritachatradhvajapatāko viviktaṃ",
    "S04bsu022_u:801_0_1": "kāmairviviktaṃ pāpakairakuśalairdhamaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati",
    "S04bsu022_u:801_0_2": "sma /",
    "S04bsu022_u:801_1": "savitarkasavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
    "S04bsu022_u:801_2": "sa prītervirāgādupekṣako viharati sma smṛtimān saṃprajānan sukhaṃ kāyena pratisaṃvedayate sma yattadāryā ācakṣate sma - upekṣakaḥ smṛtimān sukhavihārī,",
    "S04bsu022_u:801_3": "niṣprītikaṃ tṛtīyaṃ dhyānamupasaṃpadya viharati sma /",
    "S04bsu022_u:801_4": "sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma /",
    "S04bsu022_u:802_0_0": "atha bodhisattvasyathā samāhite citte pariśuddhe paryavadāte prabhāsvare 'naṅgane vigatopakleśe mṛduni karmaṇyupasthite ānijjyaprāpte",
    "S04bsu022_u:802_0_1": "rātryāṃ prathame yāme divyasya cakṣuṣo jñānadarśanavidyāsākṣātkriyāyai cittamabhinirharati sma,",
    "S04bsu022_u:803_0": "atha bodhisattvo divyena cakṣuṣā pariśuddhenātikrāntamānuṣyakeṇa sattvān paśyati sma cyavamānānupapadyamānān suvarṇān durvarṇān sugatān durgatān hīnān praṇītān /",
    "S04bsu022_u:803_1": "yathākarmopagān sattvān prajānāti sma - ime bata bhoḥ sattvāḥ kāyaduścaritena samanvāgatāḥ,",
    "S04bsu022_u:803_2": "vāṅbhanoduścaritena samānvāgatāḥ,",
    "S04bsu022_u:803_3": "āryāṇāmapavādakāḥ mithyādṛṣṭayaḥ /",
    "S04bsu022_u:803_4": "te mithyādṛṣṭikarmadharmasamādānahetoḥ kāyasya bhedātparaṃ maraṇādapāyadurgativinipātaṃ narakeṣūpapadyante /",
    "S04bsu022_u:803_5": "ime punarbhavantaḥ sattvāḥ kāyasucaritena samanvāgatāḥ,",
    "S04bsu022_u:803_6": "vāṅbhanaḥsucaritena samanvāgatāḥ,",
    "S04bsu022_u:803_7": "āryāṇāmanapavādakāḥ samyagdṛṣṭayaḥ,",
    "S04bsu022_u:803_8": "te samyagdṛṣṭikarmadharmasamādānahetoḥ kāyasya bhedātsugatau svargalokeṣūpapadyante /",
    "S04bsu022_u:804_0": "iti hi divyena cakṣuṣā viśuddhenātikrāntamānuṣyakeṇa sattvānāpaśyati sma cyavamānānupapadyamānān suvarṇān durvarṇān sugatān durgatān hīnān praṇītān yathākarmopagān /",
    "S04bsu022_u:804_1": "evaṃ khalu bhikṣavo bodhisattvo rātryāṃ prathame yāme vidyāṃ sākṣātkaroti sma,",
    "S04bsu022_u:805_0_0": "atha bodhisattvastathā samāhite citte pariśuddhe paryavadāte prabhāsvare niraṅgane vigatopakleśe mṛduni karmaṇyupasthite",
    "S04bsu022_u:805_0_1": "āniñjyaprāpte rātryāṃ madhyame yāme pūrvanivāsānusmṛtijñānadarśanavidyāsākṣātkriyāyai cittamabhinirharati sma,",
    "S04bsu022_u:805_1": "abhinirnāmayati sma, ātmanaḥ parasattvānāṃ cānekavidhaṃ pūrvanivāsānanusmarati sma /",
    "S04bsu022_u:805_2_0": "tadyathā - ekāmapi jātiṃ dve tisraścatasraḥ pañca daśa viṃśati triṃśaccatvāriṃśatpañcāśajjātiśataṃ [Vaidya_251] jātisahasraṃ",
    "S04bsu022_u:805_2_1": "jātiśatasahasram anekānyapi jātiśatasahasrāṇyapi jātikoṭīmapi jātikoṭīśatamapi jātikoṭīsahasramapi jātikoṭīnayutamapi /",
    "S04bsu022_u:805_3_0": "anekānyapi jātikoṭīsahasrāṇyapi anekānyapi jātikoṭīśatasahasrāṇyapi anekānyapi jātikoṭīnayutaśatasahasrāṇi yāvatsaṃvartakalpamapi",
    "S04bsu022_u:805_3_1": "vivartakalpamapi saṃvartavivartakalpamapi anekānyapi saṃvartavivartakalpānyanusmarati sma - amutrāhamāsannevaṃnāmā evaṃgotra",
    "S04bsu022_u:805_3_2": "evaṃjātya evaṃvarṇa evamāhāra evamāyuṣpramāṇamevaṃ cirasthitikaḥ,",
    "S04bsu022_u:805_4": "evaṃ sukhaduḥkhaprativedī / so 'haṃ tataścyutaḥ sannamutropapannaḥ,",
    "S04bsu022_u:805_5": "tataścyutvehopapanna iti sākāraṃ soddeśamanekavidhamātmanaḥ sarvasattvānāṃ ca pūrvanivāsamanusmarati sma /",
    "S04bsu022_u:806_0_0": "atha bodhisattvastathā samāhitena cittena pariśuddhena paryavadātena prabhāsvareṇa anaṅganena vigatopakleśena mṛdunā karmaṇye",
    "S04bsu022_u:806_0_1": "sthitenāniñcyaprāptena rātryāṃ paścime yāme aruṇoddhāṭanakālasamaye nandīmukhyāṃ rātrau",
    "S04bsu022_u:806_1": "duḥkhasamudayāstaṃgatāyā āśravakṣayajñānadarśanavidyāsākṣātkriyāyai cittamabhinirharati sma,",
    "S04bsu022_u:806_2": "abhinirnāmayati sma / tasyaitadabhavat - kṛcchraṃ batāyaṃ loka āpanno yaduta jāyate jīryate mriyate cyavate upapadyate /",
    "S04bsu022_u:806_3": "atha ca punarasya kevalasya mahato duḥkhaskandhasya niḥsaraṇaṃ na saṃprajānāti jarāvyādhimaraṇādikasya /",
    "S04bsu022_u:806_4": "aho batāsya kevalasya mahato duḥkhaskandhasyāntaḥkriyā na prajñāyate sarvasya jarāvyādhimaraṇādikasya /",
    "S04bsu022_u:807_0": "tato bodhisattvasyaitadabhūt - kasmin sati jarāmaraṇaṃ bhavati,",
    "S04bsu022_u:807_1": "kiṃpratyayaṃ ca punarjarāmaraṇam? tasyaitadabhūt - jātyāṃ satyāṃ jarāmaraṇaṃ bhavati,",
    "S04bsu022_u:808_0": "atha bodhisattvasya punaretadabhavat - kasmin sati jātirbhavati,",
    "S04bsu022_u:808_1": "kiṃpratyayā ca punarjātiḥ? tasyaitadabhavat - bhave sati jātirbhavati bhavapratyayā ca punarjātiḥ /",
    "S04bsu022_u:809_0": "atha bodhisattvasyaitabhavat - kasmin sati bhavo bhavati,",
    "S04bsu022_u:809_1": "kiṃpratyayaśca punarbhavaḥ? tasyaitadabhavat - upādāne sati bhavo bhavati,",
    "S04bsu022_u:810_0": "atha bodhisattvasyaitadabhavat - kasmin satyupādānaṃ bhavati,",
    "S04bsu022_u:810_1": "kiṃpratyayaṃ ca punarupādānam? tasyaitadabhavat - tṛṣṇāyāṃ satyāmupādānaṃ bhavati,",
    "S04bsu022_u:811_0": "atha bodhisattvasya punaretadabhavat - kasmin sati tṛṣṇā bhavati,",
    "S04bsu022_u:811_1": "kiṃpratyayā ca tṛṣṇā? tasyaitadabhavat - vedanāyāṃ satyāṃ tṛṣṇā bhavati,",
    "S04bsu022_u:812_0": "atha bodhisattvasya punaretadabhūt - kasmin sati vedanā bhavati,",
    "S04bsu022_u:812_1": "kiṃpratyayā punarvedanā? tasyaitadabhūt - sparśe sati vedanā bhavati,",
    "S04bsu022_u:813_0": "atha bodhisattvasya punaretadabhavat - kasmin sati sparśo bhavati,",
    "S04bsu022_u:813_1": "kiṃpratyayaśca punaḥ sparśaḥ? tasyaitadabhavat - ṣaḍāyatane sati sparśo bhavati,",
    "S04bsu022_u:813_2": "ṣaḍāyatanapratyayo hi sparśaḥ /",
    "S04bsu022_u:814_0": "atha bodhisattvasya punaretadabhavat - kasmin sati ṣaḍāyatanaṃ bhavati,",
    "S04bsu022_u:814_1": "kiṃpratyayaṃ ca punaḥ ṣaḍāyatanam? tasyaitadabhavat - nāmarūpe sati ṣaḍāyatanaṃ bhavati,",
    "S04bsu022_u:814_2": "nānārūpapratyayaṃ hi ṣaḍāyatanam /",
    "S04bsu022_u:815_0": "[Vaidya_252]",
    "S04bsu022_u:815_1": "atha bodhisattvasya punaretadabhavat - kasmin sati nāmarūpaṃ bhavati,",
    "S04bsu022_u:815_2": "kiṃpratyayaṃ ca punarnāmarūpam? tasyaitadabhavat - vijñāne sati nāmarūpaṃ bhavati,",
    "S04bsu022_u:815_3": "vijñānapratyayaṃ hi nāmarūpam /",
    "S04bsu022_u:816_0": "atha bodhisattvasya punaretadabhavat - kasmin sati vijñānaṃ bhavanti,",
    "S04bsu022_u:816_1": "kiṃpratyayaṃ punarvijñānam? tasyaitadabhavat - saṃskāreṣu satsu vijñānaṃ bhavati,",
    "S04bsu022_u:816_2": "saṃskārapratyayaṃ ca vijñānam /",
    "S04bsu022_u:817_0": "atha bodhisattvasya punaretadabhavat - kasmin sati saṃskārā bhavanti,",
    "S04bsu022_u:817_1": "kiṃpratyayāśca punaḥ saṃskārāḥ? tasyaitadabhavat - avidyāyāṃ satyāṃ saṃskārā bhavanti,",
    "S04bsu022_u:817_2": "avidyāpratyayā hi saṃskārāḥ /",
    "S04bsu022_u:818_0": "iti hi bhikṣavo bodhisattvasyaitadabhūt - avidyāpratyayāḥ saṃskārāḥ,",
    "S04bsu022_u:818_1": "saṃskārapratyayaṃ vijñānam, vijñānapratyayaṃ nāmarūpam, nāmarūpapratyayaṃ ṣaḍāyatanam,",
    "S04bsu022_u:818_2_0": "ṣaḍāyatanapratyayaṃ sparśaḥ, sparśapratyayaṃ vedanā, vedanāpratyayaṃ tṛṣṇā, tṛṣṇāpratyayamupādānam, upādānapratyayaṃ bhavaḥ,",
    "S04bsu022_u:818_2_1": "bhavapratyayā jātiḥ, jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "S04bsu022_u:818_3": "evamasya kevalasya mahato duḥkhaskandhasya samudayo bhavati /",
    "S04bsu022_u:819_0": "iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
    "S04bsu022_u:819_1": "cakṣurudapādi, vidyodapādi, bhūrirudapādi, medhodapādi, prajñodapādi, ālokaḥ prādurbabhūva / kasminnasati jarāmaraṇaṃ na bhavati,",
    "S04bsu022_u:819_2": "kasya vā nirodhājjarāmaraṇanirodha iti /",
    "S04bsu022_u:819_3": "tasyaitadabhūt - jātyāmasatyāṃ jarāmaraṇaṃ na bhavati,",
    "S04bsu022_u:819_4": "jātinirodhājjarāmaraṇanirodhaḥ /",
    "S04bsu022_u:820_0": "atha bodhisattvasya punaretadabhavat - kasminnasati jātirna bhavati,",
    "S04bsu022_u:820_1": "kasya vā nirodhājjātinirodhaḥ? tasyaitadabhavat - bhave 'sati jātirna bhavati,",
    "S04bsu022_u:821_0": "atha bodhisattvasya punarapyetadabhavat - kasminnasati vistareṇa yāvatsaṃskārā na bhavanti,",
    "S04bsu022_u:821_1": "kasya vā nirodhātsaṃskāranirodhaḥ? tasyaitadabhavat - avidyāyāṃ satyāṃ saṃskārā na bhavanti,",
    "S04bsu022_u:821_2": "avidyānirodhātsaṃskāranirodhaḥ /",
    "S04bsu022_u:821_3": "saṃskāranirodhādvijñānanirodho yāvajjātinirodhājjarāmaraṇaśokaparidevaduḥkhadaurmanasyopāyāsā nirudhyante /",
    "S04bsu022_u:821_4": "evamasya kevalasya mahato duḥkhaskandhasya nirodho bhavatīti /",
    "S04bsu022_u:822_0": "iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
    "S04bsu022_u:822_1": "cakṣurudapādi vidyodapadi, bhūrirudapādi, medhodapādi, prajñodapādi, ālokaḥ prādurbabhūva / so 'haṃ bhikṣavastasmin samaye idaṃ duḥkhamiti yathābhūtamajñāsiṣam /",
    "S04bsu022_u:822_2": "ayamāśravasamudayo 'yamāśravanirodhaḥ iyamāśravanirodhagāminī pratipaditi yathābhūtamajñāsiṣam /",
    "S04bsu022_u:822_3": "aya kāmāśravo 'yaṃ bhavāśravo 'yamavidyāśravo 'yaṃ dṛṣṭyāśravaḥ /",
    "S04bsu022_u:822_4": "ihāśravā niravaśeṣato nirudhyante /",
    "S04bsu022_u:822_5": "ihāśravo niravaśeṣamanābhāsamastaṃ gacchatīti /",
    "S04bsu022_u:822_6": "iyamavidyā ayamavidyāsamudayo 'yamavidyānirodha iyamavidyānirodhagāminī pratipaditi yathābhūtamajñāsiṣam /",
    "S04bsu022_u:822_7": "ihāvidyā apariśeṣamanābhāsamastaṃ gacchatīti peyālam /",
    "S04bsu022_u:822_8": "amī saṃskārā ayaṃ saṃskārasamudayo 'yaṃ saṃskāranirodha iyaṃ saṃskāranirodhagāminī pratipaditi yathābhūtamajñāsiṣam /",
    "S04bsu022_u:822_9": "idaṃ vijñānamayaṃ vijñānasamudayo 'yaṃ vijñānanirodha iyaṃ vijñānanirodhagāminī pratipaditi yathābhūtamajñāsiṣam /",
    "S04bsu022_u:822_10": "idaṃ nāmarūpamayaṃ nāmarūpasamudayo 'yaṃ nāmarūpanirodhaḥ iyaṃ nāmarūpanirodhagāminī [Vaidya_253] pratipaditi yathābhūtamajñāsiṣam /",
    "S04bsu022_u:822_11": "idaṃ ṣaḍāyatanamayaṃ ṣaḍāyatanasamudayo 'yaṃ ṣaḍāyatananirodhaḥ iyaṃ ṣaḍāyatananirodhagāminīṃ pratipaditi yathābhūtamajñāsiṣam /",
    "S04bsu022_u:822_12": "ayaṃ sparśo 'yaṃ spaśasamudayo 'yaṃ sparśanirodhaḥ iyaṃ sparśanirodhagāminī pratipaditi yathābhūtamajñāsiṣam /",
    "S04bsu022_u:822_13": "iyaṃ vedanā ayaṃ vedanāsamudayo 'yaṃ vedanānirodha iyaṃ vedanānirodhagāminī pratipaditi yathābhūtamajñāsiṣam /",
    "S04bsu022_u:822_14": "iyaṃ tṛṣṇā ayaṃ tṛṣṇāsamudayo 'yaṃ tṛṣṇānirodhaḥ iyaṃ tṛṣṇānirodhagāminī pratipaditi yathābhūtamajñāsiṣam /",
    "S04bsu022_u:822_15": "idamupādānamayamupādānasamudayo 'yamupādānanirodhaḥ iyamupādānanirodhagāminī pratipaditi yathābhūtamajñāsiṣam /",
    "S04bsu022_u:822_16": "ayaṃ bhavo 'yaṃ bhavasamudayo 'yaṃ bhavanirodhaḥ iyaṃ bhavanirodhagāminī pratipaditi yathābhūtamajñāsiṣam /",
    "S04bsu022_u:822_17": "iyaṃ jātirayaṃ jātisamudayo 'yaṃ jātinirodhaḥ iyaṃ jātinirodhagāminī pratipaditi yathābhūtamajñāsiṣam /",
    "S04bsu022_u:822_18": "iyaṃ jarā ayaṃ jarāsamudayo 'yaṃ jarānirodhaḥ iyaṃ jarānirodhagāminī pratipaditi yathābhūtamajñāsiṣam /",
    "S04bsu022_u:822_19": "idaṃ maraṇamayaṃ maraṇasamudayo 'yaṃ maraṇanirodhaḥ iyaṃ maraṇanirodhagāminī pratipaditi yathābhūtamajñāsiṣam /",
    "S04bsu022_u:822_20": "ime śokaparidevaduḥkhadaurmanasyopāyāsāḥ /",
    "S04bsu022_u:822_21": "evamasya kevalasya mahato duḥkhaskandhasya samudayo bhavati yāvannirodho bhavatīti yathābhūtamajñāsiṣam /",
    "S04bsu022_u:822_22": "idaṃ duḥkhamayaṃ duḥkhasamudayo 'yaṃ duḥkhanirodhaḥ iyaṃ duḥkhanirodhagāminī pratipaditi yathābhūtamajñāsiṣam /",
    "S04bsu022_u:823_0_0": "evaṃ khalu bhikṣavo bodhisattvena rātryāṃ paścime yāme 'ruṇoddhāṭanakālasamaye nandīmukhyāṃ rātryau yatkiṃcitpuruṣeṇa satpuruṣeṇātipuruṣeṇa",
    "S04bsu022_u:823_0_1": "mahāpuruṣeṇa puruṣarṣabheṇa puruṣanāgena puruṣasiṃhena puruṣapuṃgavena puruṣaśūreṇa puruṣadhīreṇa puruṣajānena puruṣapadmena",
    "S04bsu022_u:823_0_2": "puruṣapuṇḍarīkeṇa puruṣadhaureyeṇānuttareṇa puruṣadamyasārathinā evaṃbhūtenāryeṇa jñānena jñātavyaṃ boddhavyaṃ prāptavyaṃ",
    "S04bsu022_u:823_0_3": "draṣṭavyaṃ sākṣātkartavyam,",
    "S04bsu022_u:823_1": "sarvaṃ tadekacittekṣaṇasamāyuktayā prajñayā anuttarāṃ samyaksaṃbodhimabhisaṃbudhya traividyādhigatā /",
    "S04bsu022_u:824_0": "tato bhikṣavo devā āhuḥ - avakirata mārṣāḥ puṣpāṇi /",
    "S04bsu022_u:824_1": "abhisaṃbuddho bhagavān / ye tatra devaputrāḥ pūrvabuddhadarśinastasmin saṃnipatitā āsaṃste 'vocan - mā sma tāvanmārṣāḥ puṣpāṇyavakirata yāvattāvadbhagavānnimittaṃ prāduḥkaroti /",
    "S04bsu022_u:824_2": "pūrvakā api samyaksaṃbuddhā nimittamakārṣuḥ,",
    "S04bsu022_u:824_3": "nirmitāmabhinirmiṇvanti sma /",
    "S04bsu022_u:825_0": "atha khalu bhikṣavastathāgatastān devaputrān vimatiprāptāñjñātvā saptatālamātraṃ vihāyasamabhyudgamya tatrastha idamudānamudānayati sma -",
    "S04bsu022_u:lal_22.1_0": "chinnavartmopaśāntarajāḥ śuṣkā āsravā na punaḥ sravanti /",
    "S04bsu022_u:lal_22.1_1": "chinne vartmani vartata duḥkhasyaiṣo 'nta ucyate //",
    "S04bsu022_u:826_0": "iti //",
    "S04bsu022_u:827_0": "tataste devaputrā divyaiḥ kusumaistathāgatamabhyavakiranti sma /",
    "S04bsu022_u:827_1": "tato jānumātraṃ divyānāṃ puṣpāṇāṃ saṃstaro 'bhūt /",
    "S04bsu022_u:828_0": "iti hi bhikṣavastathāgate 'bhisaṃbuddhe vigataṃ tamo 'ndhakāram,",
    "S04bsu022_u:828_1": "viśodhitā tṛṣṇā, vivartitā dṛṣṭiḥ, vikṣobhitāḥ kleśāḥ, viśāritāḥ śalyāḥ, mukto granthiḥ, prapātito mānadhvajaḥ, ucchrepito dharmadhvajaḥ, [Vaidya_254] uddhāṭitā anuśayāḥ,",
    "S04bsu022_u:828_2": "jñātā dharmatathatā, avabuddhā bhūtakoṭiḥ, parijñāto dharmadhātuḥ, vyavasthāpitaḥ sattvadhātuḥ, saṃvarṇitaḥ samyaktvaniyato rāśiḥ,",
    "S04bsu022_u:828_3": "vivarṇito mithyātvaniyato rāśiḥ,",
    "S04bsu022_u:828_4": "parigṛhīto 'niyatarāśiḥ, vyavasthāpitāni sattvendriyāṇi,",
    "S04bsu022_u:828_5": "parijñātāḥ sattvacaritāḥ, avabuddhā sattvavyādhiḥ, sattvasamutthānasiddho 'mṛtabhaiṣajaprayogaḥ,",
    "S04bsu022_u:828_6": "utpanno vaidyarājaḥ pramocakaḥ sarvaduḥkhebhyaḥ pratiṣṭhāpako nirvāṇasukhe,",
    "S04bsu022_u:828_7": "niṣaṇṇastathāgatagarbhe tathāgatamahādharmarājāsane,",
    "S04bsu022_u:828_8": "sarva ābaddho vimuktipakṣaḥ, praviṣṭaḥ sarvajñatānagaraṃ samavasṛtaṃ sarvabuddhaiḥ,",
    "S04bsu022_u:828_9": "asaṃbhinno dharmadhātuprasarānubodheḥ /",
    "S04bsu022_u:828_10": "prathame saptāhe bhikṣavastathāgatastasminneva bodhimaṇḍe niṣaṇṇo 'sthāt - iha mayā 'nuttarāṃ samyaksaṃbodhimabhisaṃbuddhaḥ /",
    "S04bsu022_u:828_11": "mayā anavarāgrasya jātijarāmaraṇaduḥkhasyāntaḥ kṛta iti /",
    "S04bsu022_u:829_0_0": "samanantaraprāpte khalu punarbhikṣavo bodhisattvena sarvajñatve atha tatkṣaṇameva daśasu dikṣu sarvalokadhātuṣu sarvasattvāstatkṣaṇaṃ",
    "S04bsu022_u:829_0_1": "tallavaṃ tanmuhūrtaṃ parasukhasamarpitā abhuvan /",
    "S04bsu022_u:829_1": "sarvalokadhātavaśca mahatāvabhāsenāvabhāsyantaḥ /",
    "S04bsu022_u:829_2": "yā 'pi tā lokāntarikā aghā aghasphuṭā andhakārā iti pūrvavat /",
    "S04bsu022_u:829_3": "ṣaḍvikāraṃ ca daśasu dikṣu sarvalokadhātavo 'kampat prākampat saṃprākampat /",
    "S04bsu022_u:829_4": "avedhat prāvedhat saṃprāvedhat /",
    "S04bsu022_u:829_5": "acalat prācalat saṃprācalat /",
    "S04bsu022_u:829_6": "akṣubhyat prākṣubhyat saṃprākṣubhyat /",
    "S04bsu022_u:829_7": "araṇat prāraṇat saṃprāraṇat /",
    "S04bsu022_u:829_8": "agarjat prāgarjat saṃprāgarjat /",
    "S04bsu022_u:829_9": "sarvabuddhāśca tathāgatāyābhisaṃbuddhāya sādhukāraṃ dadanti sma /",
    "S04bsu022_u:829_10": "dharmācchādāṃśca saṃpreṣayanti sma /",
    "S04bsu022_u:829_11": "yairdharmācchādairayaṃ trisāhasramahāsāhasralokadhāturanekaratnasaṃchanno 'bhūt /",
    "S04bsu022_u:829_12": "tebhyaśca ratnachatrebhyaḥ evaṃrūpā raśmijālā niścaranti sma,",
    "S04bsu022_u:829_13": "yairdaśasu dikṣu aprameyāsaṃkhyeyā lokadhātavo 'vabhāsyante /",
    "S04bsu022_u:829_14": "daśasu dikṣu bodhisattvāśca devāputrāścanandaśabdaṃ niścārayāmāsuḥ - utpannaḥ sattvapaṇḍitaḥ /",
    "S04bsu022_u:829_15": "padmo jñānasarasi saṃbhūto 'nupalipto lokadharmaiḥ /",
    "S04bsu022_u:829_16": "samantato mahākaruṇāmeghaṃ sphuritvā dharmadhātubhavanaṃ varṣayiṣyati /",
    "S04bsu022_u:829_17": "dharmavarṣavinaye janabhaiṣajāṅkuraprarohaṇaṃ sarvakuśalamūlabījānāṃ vivardhanaṃ śraddhāṅkurāṇāṃ dātā vimuktiphalānām /",
    "S04bsu022_u:830_0": "tatredamucyate -",
    "S04bsu022_u:lal_22.2_0": "māraṃ vijitya sabalaṃ sa hi puruṣasiṃho dhyānāmukhaṃ abhimukhaṃ abhito 'pi śāstā /",
    "S04bsu022_u:lal_22.2_1": "traividyatā daśabalena yadā hi prāptā saṃkampitā daśa diśo bahukṣatrakoṭyaḥ //",
    "S04bsu022_u:lal_22.3_0": "ye bodhisattva puri āgata dharmakāmā caraṇau nipatya iti bhāṣiṣu māsi klānto /",
    "S04bsu022_u:lal_22.3_1": "pratyakṣa asmi camu yādṛśikā subhīmā sā prajñapuṇyabalavīryabalena bhagnā //",
    "S04bsu022_u:831_0": "buddhaiśca kṣetranayutaiḥ prahitāni chatrā sādho mahāpuruṣa dharṣita mārasenām /",
    "S04bsu022_u:lal_22.4_0": "buddhaiśca kṣetranayutaiḥ prahitāni chatrā sādho mahāpuruṣa dharṣita mārasenām /",
    "S04bsu022_u:lal_22.4_1": "[Vaidya_255]",
    "S04bsu022_u:lal_22.4_2": "prāptaṃ tvayā padavaraṃ amṛtaṃ viśokaṃ saddharmavṛṣṭi tribhave abhivarṣa śīghram //",
    "S04bsu022_u:lal_22.5_0": "bāhuṃ prasārya daśadikṣu ca sattvasārā ābhāṣayiṃsu kalaviṅkarutāya vācā /",
    "S04bsu022_u:lal_22.5_1": "bodhiryathāmanugatā bhavatā viśuddhā tulyaḥ samo 'si yatha sarpiṇi sarpimaṇḍaiḥ //",
    "S04bsu022_u:832_0_0": "atha khalu bhikṣavaḥ kāmāvacarā apsaraso bodhimaṇḍaniṣaṇṇaṃ tathāgataṃ prāptābhijñaṃ paripūrṇasaṃkalpaṃ vijitasaṃgrāmaṃ nirjitamārapratyarthikamucchritachatradhvajapatākaṃ",
    "S04bsu022_u:832_0_1": "śūraṃ jayodgataṃ puruṣaṃ mahāpuruṣaṃ vaidyottamaṃ mahāśalyahartāraṃ siṃhaṃ vigatabhayalomaharṣaṃ nāgaṃ sudāntacittanirmalaṃ",
    "S04bsu022_u:832_0_2": "trimalaviprahīnaṃ vaidyakaṃ traividyatāmanuprāptaṃ pāragaṃ caturoghottīrṇaṃ kṣatriyamekaratnachatradhāriṇaṃ trailokyabrāhmaṇaṃ",
    "S04bsu022_u:832_0_3": "bāhitapāpakarmāṇaṃ bhikṣuṃ bhinnavidyāṇḍakoṣaṃ śramaṇaṃ sarvasaṅgasamatikrāntaṃ śrotriyaṃ niḥsṛtakleśaṃ śūramaprapātitadhvajaṃ",
    "S04bsu022_u:832_0_4": "balīyāṃsaṃ daśabaladhāriṇaṃ ratnākaramiva sarvadharmaratnasaṃpūrṇaṃ viditvā bodhimaṇḍābhimukhāstathāgatamābhirgāthābhirabhyastāviṣuḥ",
    "S04bsu022_u:832_0_5": "-",
    "S04bsu022_u:lal_22.6_0": "eṣa drumarājamūle abhijitya mārasainyaṃ sthitu meruvadaprakampyo nirbhīrapralāpī /",
    "S04bsu022_u:lal_22.6_1": "anekabahukalpakoṭyo dānadamasaṃyamena samudānayaṃ prabodhi teneṣa śobhate 'dya //",
    "S04bsu022_u:lal_22.7_0": "anena bahukalpakoṭyaḥ śīlavratātapobhi jihmikṛta śakra brahmā bodhivara eṣatā hi /",
    "S04bsu022_u:lal_22.7_1": "anena bahukalpakoṭyaḥ kṣāntibalavarmitena adhivāsitā dukhāni tena prabha svarṇavarṇā //",
    "S04bsu022_u:lal_22.8_0": "anena bahukalpakoṭyo vīryabalavikrameṇa parāṅmukhāṃ kṛtāsyā tena māra jita senā /",
    "S04bsu022_u:lal_22.8_1": "anena bahukalpakoṭyo dhyānā abhijñajñānaiḥ saṃpūjitā munīndrastenaiva pūjito 'dya //",
    "S04bsu022_u:lal_22.9_0": "anena bahukalpakoṭyaḥ prajñāśratasaṃcayena pragṛhīta sattvakoṭyastena laghu bodhi prāptā /",
    "S04bsu022_u:lal_22.9_1": "anena jitu skandhamārastatha mṛtyu kleśamāraḥ anena jitu devaputramārastenāsya nāsti śokaḥ //",
    "S04bsu022_u:833_0": "eṣo hi devadevo (devairapi pūjanīyaḥ) pūjārahastriloke",
    "S04bsu022_u:833_1": "puṇyārthikāna kṣetraṃ amṛtāphalasya dātā /",
    "S04bsu022_u:833_2": "[Vaidya_256]",
    "S04bsu022_u:lal_22.10_0": "eṣa varadakṣiṇīyo utpātu dakṣiṇāhi",
    "S04bsu022_u:lal_22.10_1": "nāstyuttarasya nāśo yā ca varabodhi labdhā //",
    "S04bsu022_u:lal_22.11_0": "ūrṇā virājate 'sya spharati bahukṣetrakoṭyo jihmikṛta candrasūryā andhakārālokaprāptā /",
    "S04bsu022_u:lal_22.11_1": "eva hi surūparūpo vararūpa sādhurūpo varalakṣaṇo hitaiṣī trailokyapūjanīyaḥ //",
    "S04bsu022_u:lal_22.12_0": "eṣa suviśuddhanetro bahu prekṣate svayaṃbhūḥ kṣatrā ca sattvakāyā cittāni cetanā ca /",
    "S04bsu022_u:lal_22.12_1": "eṣa suviśuddhaśrotraḥ śṛṇute anantaśabdāṃ divyāṃśca mānuṣāṃśca jinaśabdadharmaśabdāṃ //",
    "S04bsu022_u:lal_22.12_2": "eṣa prabhūtajihvaḥ kalaviṅkamañjughoṣa",
    "S04bsu022_u:lal_22.12_3": "ḥ śroṣyāma asya dharmaṃ amṛtaṃ praśāntagāmim /",
    "S04bsu022_u:lal_22.12_4": "dṛṣṭvā ca mārasainyaṃ na kṣubhyate mano 'sya",
    "S04bsu022_u:lal_22.12_5": "puna dṛṣṭgha devasaṃghāṃ na ca harṣate sumedhā //",
    "S04bsu022_u:lal_22.12_6": "śastrairna cāpi bāṇairjita ena mārasenā",
    "S04bsu022_u:lal_22.12_7": "satyavratātapobhi jitu ena duṣṭamallaḥ /",
    "S04bsu022_u:lal_22.12_8": "calito na cāsanā na ca kāyu vedhino 'sya",
    "S04bsu022_u:lal_22.12_9": "na ca snehu nāpi doṣastadanantare abhūvan //",
    "S04bsu022_u:lal_22.12_10": "lābhā sulabdha teṣāṃ maruṇāṃ narāṇa caiva",
    "S04bsu022_u:lal_22.12_11": "ye tubhya dharma śrutvā pratipattimeṣyatī hi /",
    "S04bsu022_u:lal_22.12_12": "yatpuṇya tvāṃ stavitvā jina puṇyatejarāśe",
    "S04bsu022_u:lal_22.12_13": "sarve bhavema kṣipraṃ yatha tvaṃ manuṣyacandraḥ //",
    "S04bsu022_u:lal_22.16_0": "buddhitva bodhi puruṣarṣabhanāyakena saṃkampya kṣatranayutāni vijitya māram /",
    "S04bsu022_u:lal_22.16_1": "brahmasvareṇa kalaviṅkarutasvareṇa prathamena gāthā imi bhāṣita nāyakena //",
    "S04bsu022_u:834_0": "puṇyavipāku sukha sarvaduḥkhāpanetī abhiprāyu sidhyati ca puṇyavato narasya /",
    "S04bsu022_u:lal_22.17_0": "puṇyavipāku sukha sarvaduḥkhāpanetī abhiprāyu sidhyati ca puṇyavato narasya /",
    "S04bsu022_u:lal_22.17_1": "[Vaidya_257]",
    "S04bsu022_u:lal_22.17_2": "kṣipraṃ ca bodhi spṛśate vinihatya māraṃ śāntāpatho gacchati ca nirvṛtiśītibhāvam //",
    "S04bsu022_u:lal_22.18_0": "tasmātka puṇyakaraṇe na bhaveta tṛptaḥ śṛṇvaṃśca dharmamamṛtaṃ bhavi ko vitṛptaḥ /",
    "S04bsu022_u:lal_22.18_1": "vijane vane ca viharaṃ bhavi ko vitṛptaḥ kaḥ sattva arthakaraṇe na bhaveddhi tṛptaḥ //",
    "S04bsu022_u:lal_22.19_0": "pāṇiṃ prasārya samuvāca ca bodhisattvāṃ pūjāṃ kṛtā brajata kṣetra svakasvakāni /",
    "S04bsu022_u:lal_22.19_1": "sarve 'bhivandya caraṇau ca tathāgatasya nānāviyūha gata kṣetra svakasvakāni //",
    "S04bsu022_u:lal_22.20_0": "dṛṣṭvā ca tāṃ namucināṃ mahatīmavasthāṃ vikrīḍitāṃ ca sugatasya tathā salīlam /",
    "S04bsu022_u:lal_22.20_1": "bodhāya cittamatulaṃ praṇidhāya sattvāṃ māraṃ vijitya sabalaṃ amṛtaṃ spṛśema //",
    "S04bsu022_u:835_0": "abhisaṃbuddhasya bhikṣavastathāgatasya bodhivṛkṣamūle siṃhāsanopaviṣṭasya tasmin kṣaṇe 'prameyāni buddhavikrīḍitānyabhūvan,",
    "S04bsu022_u:835_1": "yāni na sukaraṃ kalpenāpi nirdeṣṭum /",
    "S04bsu022_u:836_0": "tatredamucyate -",
    "S04bsu022_u:lal_22.21_0": "karatalasadṛśābhūtsusthitā medinīyaṃ vikasitaśatapatrāścodgatā raśmijālaiḥ /",
    "S04bsu022_u:lal_22.21_1": "amaraśatasahasrā onamī bodhimaṇḍaṃ imu prathama nimittaṃ siṃhanādena dṛṣṭam //",
    "S04bsu022_u:lal_22.22_0": "drumaśatatrisahasro bodhimaṇḍe namante girivara tatha neke śailarājaśca meruḥ /",
    "S04bsu022_u:lal_22.22_1": "daśabalamadhigamya brahmaśakrā namante idamapi narasiṃhe krīḍitaṃ bodhimaṇḍe //",
    "S04bsu022_u:lal_22.23_0": "raśmiśatasahasrā svośarīrātmabhāvā sphuri jinavara kṣatrā trīṇi śāntā apāyāḥ /",
    "S04bsu022_u:lal_22.23_1": "tata kṣaṇasumuhūrte śodhitā cākṣaṇāni na ca khilamadadoṣā bādhiṣū kaṃci sattvam //",
    "S04bsu022_u:lal_22.24_0": "iyamapi narasiṃhasyāsanasthasya krīḍā śaśiravimaṇivahnividyutābhā ca divyā /",
    "S04bsu022_u:lal_22.24_1": "na tapati abhibhūtā bhānuvatyorṇapāśā na ca jagadiha kaścitprekṣate śāstu mūrdham //",
    "S04bsu022_u:837_0": "iyamapi narasiṃhasyāsanasthasya krīḍā",
    "S04bsu022_u:837_1": "karatalaspṛśanenā kampitā corvi sarvā /",
    "S04bsu022_u:837_2": "yena namucisenā kṣobhitā tūlabhūtā",
    "S04bsu022_u:lal_22.25_0": "namuci iṣu gṛhītvā medinī vyālikhedya",
    "S04bsu022_u:lal_22.25_1": "idamapi narasiṃhasyāsane krīḍitaṃ bhūt //",
    "S04bsu022_u:838_0": "iti //",
    "S04bsu022_u:840_0": "START Parivarta 23",
    "S04bsu022_u:841_0": "[Vaidya_259]",
    "S04bsu022_u:842_0": "saṃstavaparivartastrayoviṃśaḥ /",
    "S04bsu022_u:843_0": "atha khalu śuddhāvāsakāyikā devaputrā bodhimaṇḍaniṣaṇṇaṃ tathāgataṃ pradakṣiṇīkṛtya divyaiścandanacūrṇavarṣairabhyavakīrya ābhiḥ sārūpyābhirgāthābhirabhituṣṭuvuḥ -",
    "S04bsu022_u:lal_23.1_0": "utpanno lokapradyoto lokanāthaḥ prabhaṃkaraḥ /",
    "S04bsu022_u:lal_23.1_1": "andhabhūtasya lokasya cakṣurdātā raṇaṃjahaḥ //",
    "S04bsu022_u:lal_23.2_0": "bhavān vijitasaṃgrāmaḥ puṇyaiḥ pūrṇamanorathaḥ /",
    "S04bsu022_u:lal_23.2_1": "saṃpūrṇaḥ śukladharmaiśca jagattvaṃ tarpayiṣyasi //",
    "S04bsu022_u:lal_23.3_0": "uttīrṇapaṅko hyanighaḥ sthale tiṣṭhati gautamaḥ /",
    "S04bsu022_u:lal_23.3_1": "anyāṃ sattvāṃ mahoghena prodgatastārayiṣyasi //",
    "S04bsu022_u:lal_23.4_0": "udgatastvaṃ mahāprājño lokeṣvapratipudgalaḥ /",
    "S04bsu022_u:lal_23.4_1": "lokadharmairaliptastvaṃ jalasthamiva paṅkajaḥ //",
    "S04bsu022_u:lal_23.5_0": "ciraprasuptamimaṃ lokaṃ tamaskandhāvaguṇṭhitam /",
    "S04bsu022_u:lal_23.5_1": "bhavān prajñāpradīpena samarthaḥ pratibodhitum //",
    "S04bsu022_u:lal_23.6_0": "cirāture jīvaloke kleśavyādhiprapīḍite /",
    "S04bsu022_u:lal_23.6_1": "vaidyarāṭ tvaṃ samutpannaḥ sarvavyādhipramocakaḥ //",
    "S04bsu022_u:lal_23.7_0": "bhaviṣyantyakṣaṇā śūnyā tvayi nāthe samudgate /",
    "S04bsu022_u:lal_23.7_1": "manuṣyāścaiva devāśca bhaviṣyanti sukhānvitāḥ //",
    "S04bsu022_u:lal_23.8_0": "yeṣāṃ tvaddarśanaṃ saumya eṣyase puruṣarṣabha /",
    "S04bsu022_u:lal_23.8_1": "na te kalpasahasrāṇi jātu yāsyanti durgatim //",
    "S04bsu022_u:lal_23.9_0": "paṇḍitāścāpyarogāśca dharmaṃ śroṣyanti ye 'pi te /",
    "S04bsu022_u:lal_23.9_1": "gambhīrāścopadhīkṣīṇā bhaviṣyanti viśāradāḥ //",
    "S04bsu022_u:lal_23.10_0": "mokṣyante ca laghuṃ sarve chittvā vai kleśabandhanam /",
    "S04bsu022_u:lal_23.10_1": "yāsyanti nirupādānāḥ phalaprāptivaraṃ śubham //",
    "S04bsu022_u:lal_23.11_0": "dakṣiṇīyāśca te loke āhutīnāṃ pratigrahāḥ /",
    "S04bsu022_u:lal_23.11_1": "na teṣu dakṣiṇā nyūnā sattvānirvāṇahetukī //",
    "S04bsu022_u:844_0": "evaṃ khalu bhikṣavaḥ śuddhāvāsakāyikā devaputrāstathāgatamabhiṣṭutyaikānte prāñjalayastasthuḥ,",
    "S04bsu022_u:844_1": "prāñjalayastathāgataṃ namasyantaḥ /",
    "S04bsu022_u:845_0_0": "atha khalu cābhāsvarā devaputrāstathāgataṃ bodhimaṇḍaniṣaṇṇaṃ divyairnānāprakāraiḥ puṣpadhūpagandhamālyavilepanachatradhvajapatākābhiḥ",
    "S04bsu022_u:845_0_1": "saṃpūjya tripradakṣiṇīkṛtya cābhirgāthābhirabhyastāviṣuḥ -",
    "S04bsu022_u:845_1": "[Vaidya_260]",
    "S04bsu022_u:lal_23.12_0": "gambhīrabuddhe madhurasvarā mune brahmasvarā munivaragīta susvaram /",
    "S04bsu022_u:lal_23.12_1": "varāgrabodhi paramārthaprāptā sarvasvare pāragate namaste //",
    "S04bsu022_u:lal_23.13_0": "trātāsi dīpo 'si parāyaṇo 'si nātho 'si loke kṛpamaitracittaḥ /",
    "S04bsu022_u:lal_23.13_1": "vaidyottamastvaṃ khalu śalyahartā cikitsakastvaṃ paramaṃ hitaṃkaraḥ //",
    "S04bsu022_u:lal_23.14_0": "dīpaṃkarasya sahadarśanaṃ tvayā samudānitaṃ maitrakṛpābhrajālam /",
    "S04bsu022_u:lal_23.14_1": "pramuñca nāthā amṛtasya dhārāṃ śamehi tāpaṃ suramānuṣāṇām //",
    "S04bsu022_u:lal_23.15_0": "tvaṃ padmabhūtaṃ tribhaveṣvaliptaṃ tvaṃ merukalpo vicalo hyakampyaḥ /",
    "S04bsu022_u:lal_23.15_1": "tvaṃ vajrakalpo hyacalapratijña tvaṃ candramā sarvaguṇāgradhārī //",
    "S04bsu022_u:846_0": "evaṃ khalu bhikṣava ābhāsvarā devāstathāgatamabhisaṃstutyaikānte tasthuḥ prāñjalayastathāgataṃ namasyantaḥ /",
    "S04bsu022_u:847_0_0": "atha khalu subrahmadevaputrapramukhā brahmakāyikā devāstathāgataṃ bodhimaṇḍaniṣaṇṇamanekamaṇiratnakoṭīnayutaśatasahasrapratyuptena",
    "S04bsu022_u:847_0_1": "ratnajālenābhichādya tripradakṣiṇīkṛtya cābhiḥ sārūpyābhirgāthābhirabhyastāviṣuḥ -",
    "S04bsu022_u:lal_23.16_0": "śubhavimalaprajña prabhatejadharā dbātriṃśallakṣaṇavarāgradharā /",
    "S04bsu022_u:lal_23.16_1": "smṛtimaṃ matimaṃ guṇajñānadharā akilāntakā śirasi vandami te //",
    "S04bsu022_u:lal_23.17_0": "amalā vimalā trimalairvimalā trailokyaviśruta trividyagatā /",
    "S04bsu022_u:lal_23.17_1": "trividhāvimokṣavaracakṣudadā vandāmi tvāṃ trinayanaṃ vimalam //",
    "S04bsu022_u:lal_23.18_0": "kalikaluṣa uddhṛta sudāntamanā kṛpakaruṇa udgata jagārthakarā /",
    "S04bsu022_u:lal_23.18_1": "muni mudita udgata praśāntamanā dvayamativimocaka upekṣaratā //",
    "S04bsu022_u:lal_23.19_0": "vrata tapasa udgata jagārthakarā / svacarīviśuddhacaripāragatā /",
    "S04bsu022_u:lal_23.19_1": "catusatyadarśaka vimokṣaratā mukto vimocayasi cānyajagat //",
    "S04bsu022_u:lal_23.20_0": "balavīrya āgatu ihā namuci prajñāya vīrya tava maitrya jito /",
    "S04bsu022_u:lal_23.20_1": "prāptaṃ ca te padavaraṃ amṛtaṃ vandāma te śaṭhacamūmathanā //",
    "S04bsu022_u:848_0": "evaṃ khalu bhikṣavaḥ subrahmadevaputrapramukhā brahmakāyikā devāstathāgatamābhirgāthābhirabhiṣṭutya ekānte tasthuḥ prāñjalayastathāgataṃ namasyantaḥ /",
    "S04bsu022_u:849_0": "atha khalu te śuklapākṣikā māraputrā yena tathāgatastenopasaṃkrāman /",
    "S04bsu022_u:849_1": "upasaṃkramya mahāratnachatravitānaistathāgatamabhicchādya prāñjalayastathāgatamābhiḥ sārūpyābhirgāthābhirabhyastāviṣuḥ -",
    "S04bsu022_u:849_2": "pratyakṣe 'smi bale tavātivipule mārasya ghorā camū",
    "S04bsu022_u:849_3": "yatsā māracamū mahāpratibhayā ekakṣaṇe te jitā /",
    "S04bsu022_u:849_4": "na ca te utthitu naiva kāyu trasito no vā girā vyāhṛtā",
    "S04bsu022_u:849_5": "tvāṃ vandāmahi sarvalokamahitaṃ sarvārthasiddhaṃ munim //",
    "S04bsu022_u:849_6": "mārā koṭisahasranekanayutā gaṅgāṇubhiḥ saṃmitāḥ",
    "S04bsu022_u:849_7": "te tubhyaṃ na samartha bodhisuvaṭā saṃcālituṃ kampitum /",
    "S04bsu022_u:849_8": "yajñā koṭisahasranekanayutā gaṅgā yathā vālikā",
    "S04bsu022_u:849_9": "yaṣṭā bodhivaṭāsitena bhavatā tenādya vibhrājase //",
    "S04bsu022_u:849_10": "bhāryā ceṣṭatamā sutāśca dayitā dāsyaśca",
    "S04bsu022_u:849_11": "dāsāstathā udyānā nagarāṇi rāṣṭranigamā rājyāni sāntaḥpurāḥ /",
    "S04bsu022_u:849_12": "hastā pādaśirottamāṅgamapi vā cakṣūṃṣi jihvā tathā",
    "S04bsu022_u:849_13": "tyaktā te varabodhicarya caratā tenādya vibhrājase //",
    "S04bsu022_u:850_0": "[Vaidya_262]",
    "S04bsu022_u:850_1": "uktaṃ yadvacanaṃ tvayā subahuśo buddho bhaviṣyāmyahaṃ",
    "S04bsu022_u:850_2": "tāriṣye bahusattvakoṭinayutā duḥkhārṇavenohyatā /",
    "S04bsu022_u:850_3": "dhyānādhīndriyabuddhibhiḥ kavacitaḥ saddharmanāvā svayaṃ",
    "S04bsu022_u:850_4": "sā caiṣā pratipūrṇa tubhya praṇidhistāriṣyase prāṇinaḥ //",
    "S04bsu022_u:850_5": "yatpuṇyaṃ ca stavitva vādivṛṣabhaṃ lokasya cakṣurdadaṃ",
    "S04bsu022_u:850_6": "sarve bhūtva udagrahṛṣṭamanasaḥ prārthema sarvajñatām /",
    "S04bsu022_u:850_7": "samudānītva varāgrabodhimatulāṃ buddhaiḥ susaṃvarṇitāṃ",
    "S04bsu022_u:850_8": "evaṃ tadvinihatya mārapariṣāṃ buddhema sarvajñatām //",
    "S04bsu022_u:851_0": "evaṃ khalu bhikṣavo māraputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ /",
    "S04bsu022_u:852_0_0": "atha khalu paranirmitavaśavartī devaputro 'nekairdevaputraśatasahasraiḥ parivṛtaḥ puraskṛto jāmbūnadasuvarṇavarṇaiḥ padmaistathāgatamabhyavakīrya",
    "S04bsu022_u:852_0_1": "saṃmukhamābhirgāthābhirabhyastāvīt -",
    "S04bsu022_u:lal_23.26_0": "apīḍita aluḍita avitathavacanā apagatatamaraja amṛtagatigatā /",
    "S04bsu022_u:lal_23.26_1": "arahasi divi bhuvi śriyakriyamatulā atidyutismṛtimati praṇipati śirasā //",
    "S04bsu022_u:lal_23.27_0": "ratikara raṇajaha rajamalamathanā ramayasi suranara suviśadavacanaiḥ /",
    "S04bsu022_u:lal_23.27_1": "vikasita suvipula varatanu kiraṇaiḥ suranarapatiriva jayasi jagadidam //",
    "S04bsu022_u:lal_23.28_0": "paragaṇipramathana paracarikuśalā priyu bhava naramaru paramati dhunatā /",
    "S04bsu022_u:lal_23.28_1": "paracari vibhajasi sunipuṇamatimān pathi iha vicaratu daśabalagamane //",
    "S04bsu022_u:lal_23.29_0": "tyaji pṛthu bhavagrahi vitathadukha mahā vinayasi suranara yathamati vinaye /",
    "S04bsu022_u:lal_23.29_1": "vicarasi catudiśa śaśiriva gagane cakṣu bhava parāyaṇa iha bhuvi tribhave //",
    "S04bsu022_u:853_0": "priyu bhava naramaru na ca khali viṣaye ramayasi śubharati kāmarativirato /",
    "S04bsu022_u:lal_23.30_0": "priyu bhava naramaru na ca khali viṣaye ramayasi śubharati kāmarativirato /",
    "S04bsu022_u:lal_23.30_1": "[Vaidya_263]",
    "S04bsu022_u:lal_23.30_2": "dinadarśi pariṣadi na ti samu tribhave nāthu gati parāyaṇu tvamiha hi jagataḥ //",
    "S04bsu022_u:854_0": "evaṃ khalu bhikṣavo vaśavartidevapramukhāḥ parinirmitavaśavartino devaputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ /",
    "S04bsu022_u:855_0": "atha khalu sunirmito devaputro devasaṃghaparivṛtaḥ puraskṛto nānāratnapaṭṭadāmaistathāgatamabhichādya saṃmukhamābhirgāthābhirabhyastāvīt -",
    "S04bsu022_u:855_1": "dharmāloka bhavān samudgata trividhamalanucchido",
    "S04bsu022_u:855_2": "mohādṛṣṭiavidyaghātako hiriśiribharitaḥ /",
    "S04bsu022_u:855_3": "mithyāmārgaratāmimāṃ prajāmamṛte thapayito",
    "S04bsu022_u:855_4": "utpanno iha loki cetiyo divi bhuvi mahitaḥ //",
    "S04bsu022_u:855_5": "tvaṃ vaidyo kuśalacikitsako hyamṛtasukhadado",
    "S04bsu022_u:855_6": "dṛṣṭikleśamavidyasaṃcayaṃ purimamanuśayam /",
    "S04bsu022_u:855_7": "sarvavyādhyapanesi dehināṃ purimajinapathe",
    "S04bsu022_u:855_8": "tasmādvaidyatamo 'si nāyakā vicarasi dharaṇīm //",
    "S04bsu022_u:855_9": "candrāsūryaprabhāśca jyotiṣā maṇi tatha jvalanā",
    "S04bsu022_u:855_10": "śakrabrahmaprabhā na bhāsate puratu śirighane /",
    "S04bsu022_u:855_11": "prajñālokakarā prabhaṃkarā prabhasiribharitā",
    "S04bsu022_u:855_12": "pratyakṣāstava jñāti adbhute praṇipati śirasā //",
    "S04bsu022_u:855_13": "satyāsatyakathī vināyakā sumadhuravacanā",
    "S04bsu022_u:855_14": "dāntā śāntamanā jitendriya praśamitamanasā /",
    "S04bsu022_u:855_15": "śāstā śāsaniyāṃ praśāsase naramarupariṣāṃ",
    "S04bsu022_u:855_16": "vande śākyamuniṃ nararṣabhaṃ suranaramahitam //",
    "S04bsu022_u:855_17": "jñāniṃ jñānakathāgradhārakā jñapayasi tribhave",
    "S04bsu022_u:855_18": "traividyatrivimokṣadeśakā trimalamalanudā /",
    "S04bsu022_u:855_19": "bhavyābhavya mune prajānase yathamati vinaye",
    "S04bsu022_u:855_20": "vande tvāṃ trisahasri adbhutaṃ divi bhuvi mahitam //",
    "S04bsu022_u:856_0": "evaṃ khalu bhikṣavaḥ sunirmito devaputraḥ saparivārastathāgatamabhiṣṭutyaikānte 'sthāt prāñjalīkṛtastathāgataṃ namaskurvan /",
    "S04bsu022_u:857_0": "[Vaidya_264]",
    "S04bsu022_u:857_1": "atha khalu saṃtuṣito devaputraḥ sārdhaṃ tuṣitakāyikairdevairyena tathāgatastenopasaṃkrāmat /",
    "S04bsu022_u:857_2": "upasaṃkramya mahatā divyavastrajālena bodhimaṇḍaniṣaṇṇaṃ tathāgatamabhisaṃchādya saṃmukhamābhirgāthābhirabhyastauṣīt -",
    "S04bsu022_u:lal_23.36_0": "tuṣitālayi yadvasitastvaṃ tatra ti deśitu dharma udāro /",
    "S04bsu022_u:lal_23.36_1": "na ca chidyati sā anuśāsti adyapi dharmacarī suraputrā //",
    "S04bsu022_u:lal_23.37_0": "na ca darśana tṛpti labhāmo dharma śṛṇotu na vindati tṛptim /",
    "S04bsu022_u:lal_23.37_1": "guṇasāgara lokapradīpā vandima te śirasā manasā ca //",
    "S04bsu022_u:lal_23.38_0": "tuṣitālaya yaccalitastvaṃ śoṣita akṣaṇa sarvi tadā te /",
    "S04bsu022_u:lal_23.38_1": "yada bodhivaṭe upaviṣṭaḥ sarvajagasya kileśa praśāntāḥ //",
    "S04bsu022_u:lal_23.39_0": "yasya kṛtena ca bodhi udārā eṣa ti prāpti jinitvana māram /",
    "S04bsu022_u:lal_23.39_1": "tvā praṇidhī tapasā paripūrṇā kṣipra pravartaya cakramudāram //",
    "S04bsu022_u:lal_23.40_0": "bahu dikṣiṣu prāṇisahasrā dharmaratā kṣuṇiyāmatha dharmam /",
    "S04bsu022_u:lal_23.40_1": "kṣipra pravartaya cakramudāraṃ mocaya prāṇisahasra bhaveṣu //",
    "S04bsu022_u:858_0": "evaṃ khalu bhikṣavaḥ saṃtuṣito devaputraḥ saparivārastathāgatamabhiṣṭatyaikānte 'sthāt prāñjalīkṛtastathāgataṃ namasyamānaḥ /",
    "S04bsu022_u:859_0": "atha khalu suyāmadevaputrapramukhāḥ suyāmā devā yena tathāgatastenopasaṃkrāmat /",
    "S04bsu022_u:859_1": "upasaṃkramya nānāpuṣpadhūpagandhamālyavilepanairbodhimaṇḍaniṣaṇṇaṃ tathāgataṃ saṃpūjya saṃmukhamābhiḥ sārūpyābhirgāthābhistuṣṭavuḥ -",
    "S04bsu022_u:lal_23.41_0": "sadṛśo 'sti na te kutontare śīla samādhi tathaiva prajñayā /",
    "S04bsu022_u:lal_23.41_1": "adhimuktivimuktikovidā śirasā vandima te tathāgatam //",
    "S04bsu022_u:lal_23.42_0": "dṛṣṭā sa viyūha śobhanā bodhimaṇḍasmi marubhi yā kṛtā /",
    "S04bsu022_u:lal_23.42_1": "na tamarhati anya kaścanā yatha tvaṃ devamanuṣyapūjitaḥ //",
    "S04bsu022_u:lal_23.43_0": "na mudhāya bhavān samudgato yasya arthe bahu cīrṇa duṣkarā /",
    "S04bsu022_u:lal_23.43_1": "vijito hi śaṭhaḥ sasainyakaḥ prāptā bodhi anuttarā tvayā //",
    "S04bsu022_u:lal_23.44_0": "āloka kṛto daśādiśe prajñādīpena triloka jvālitaḥ /",
    "S04bsu022_u:lal_23.44_1": "timiraṃ apanāyayiṣyase dāsyasi cakṣuranuttaraṃ jage //",
    "S04bsu022_u:lal_23.45_0": "bahukalpa stuvanti bhāṣato romarūpasya na cāntu asti te /",
    "S04bsu022_u:lal_23.45_1": "guṇasāgara lokaviśrutā śirasā vandima te tathāgatam //",
    "S04bsu022_u:860_0": "evaṃ khalu te suyāmadevaputrapramukhā devāstathāgatamabhiṣṭutyaikānte tasthuḥ prāñjalastathāgataṃ namasyantaḥ /",
    "S04bsu022_u:861_0_0": "atha khalu śakro devānāmindraḥ sārdhaṃ trāyatriṃśakāyikairdevairnānāpuṣpadhūpadīpagandhamālyavilepanacūrṇacīvarachatradhvajapatākāvyūhaistathāgataṃ",
    "S04bsu022_u:861_0_1": "saṃpūjya ābhirgāthābhirabhyastāvīt -",
    "S04bsu022_u:861_1": "askhalitā anavadyā sadā susthitā merukalpā mune",
    "S04bsu022_u:861_2": "daśadiśi suvighuṣṭa jñānaprabhā puṇyatejānvitā /",
    "S04bsu022_u:861_3": "buddhaśatasahasra saṃpūjitā pūrvi tubhyaṃ mune",
    "S04bsu022_u:861_4": "tasya viśeṣu yena bodhidrume mārasenā jitā //",
    "S04bsu022_u:861_5": "śīlaśrutasamādhiprajñākarā jñānaketudhvajā",
    "S04bsu022_u:861_6": "jaramaraṇanighāti vaidyottamā lokacakṣurdadā /",
    "S04bsu022_u:861_7": "trimalakhilaprahīṇa śāntendriyā śāntacittā mune",
    "S04bsu022_u:861_8": "śaraṇu tavamupema śākyarṣabhā dharmarājā jage //",
    "S04bsu022_u:862_0": "bodhicarī anantatulyā abhūdvīryasthāmodgatā",
    "S04bsu022_u:862_1": "prajñābala upāya maitrābalaṃ brāhmapuṇyaṃ balam /",
    "S04bsu022_u:862_2": "[Vaidya_266]",
    "S04bsu022_u:lal_23.48_0": "eti balamanantatulyā bhavaṃ bodhi saṃprasthite",
    "S04bsu022_u:lal_23.48_1": "daśabalabaladhārī adyā punarbodhimaṇḍe bhuto //",
    "S04bsu022_u:lal_23.48_2": "dṛṣṭva camu anantasattve surā bhītatrastābhavan",
    "S04bsu022_u:lal_23.48_3": "mā khu śramaṇarāju bādhiṣyate bodhimaṇḍe sthitaḥ /",
    "S04bsu022_u:lal_23.48_4": "na ca bhavatu babhūva tebhyo bhayaṃ no ca kāyeñjanā",
    "S04bsu022_u:lal_23.48_5": "karahata gurubhāra saṃkampanā mārasenā jitā //",
    "S04bsu022_u:lal_23.48_6": "yatha ca purimakebhi siṃhāsane prāpta bodhi varā",
    "S04bsu022_u:lal_23.48_7": "tatha tvayā anubuddha tulyā samā anyathā tvaṃ na hi /",
    "S04bsu022_u:lal_23.48_8": "samamanasa samacitta sarvajñatā sthāma prāptaṃ tvayā",
    "S04bsu022_u:lal_23.48_9": "tena bhava svayaṃbhu lokottamo puṇyakṣetraṃ jage //",
    "S04bsu022_u:863_0": "evaṃ khalu bhikṣavaḥ śakro devānāmindraḥ sārdhaṃ devaputraistrāyatriṃśaistathāgatamabhiṣṭutyaikānte 'sthāt prāñjalīkṛtastathāgataṃ namaskurvan /",
    "S04bsu022_u:864_0": "atha khalu catvāro mahārājānaḥ sārdhaṃ caturmahārājakāyikairdevaputrairyena tathāgatastenopasaṃkrāmat /",
    "S04bsu022_u:864_1_0": "upasaṃkramyābhimuktakacampakasumanāvārṣikadhānuskārimālyadāmaparigṛhītā apsaraḥśatasahasraparivṛtā divyasaṃgītisaṃpravāditena",
    "S04bsu022_u:864_1_1": "tathāgatasya pūjāṃ kṛtvā ābhiḥ sārūpyābhirgāthābhistuṣṭuvuḥ -",
    "S04bsu022_u:lal_23.51_0": "sumadhuravacanā manojñaghoṣā śaśi va praśāntikarā prasannacittā /",
    "S04bsu022_u:lal_23.51_1": "prahasitavadanā prabhūtajihvā paramasuprītikarā mune namaste //",
    "S04bsu022_u:lal_23.52_0": "rutaravita ya asti sarvaloke sumadhura premaṇiyā narāmarūṇām /",
    "S04bsu022_u:lal_23.52_1": "bhavata svaru pramukta mañjughoṣo abhibhavate ruta sarvi bhāṣamāṇāṃ //",
    "S04bsu022_u:lal_23.53_0": "rāgu samayi doṣamohakleśā prīti janeti amānuṣāṃ viśuddhām /",
    "S04bsu022_u:lal_23.53_1": "akaluṣahṛdayā niśāmya dharmaṃ ārya vimukti labhanti te hi sarve //",
    "S04bsu022_u:865_0": "na ca bhava atimanyase avidvāṃ na ca puna vidvamadena jātu mattaḥ /",
    "S04bsu022_u:lal_23.54_0": "na ca bhava atimanyase avidvāṃ na ca puna vidvamadena jātu mattaḥ /",
    "S04bsu022_u:lal_23.54_1": "[Vaidya_267]",
    "S04bsu022_u:lal_23.54_2": "unnatu na ca naiva conatastvaṃ giririva susthitu sāgarasya madhye //",
    "S04bsu022_u:lal_23.55_0": "lābha iha sulabdha mānuṣāṇāṃ yatra hi tādṛśu jātu sattva loke /",
    "S04bsu022_u:lal_23.55_1": "śrīriva padumo dhanasya dātrī tatha tava dāsyati dharmu sarvaloke //",
    "S04bsu022_u:866_0": "evaṃ khalu caturmahārājapramukhā mahārājakāyikā devā bodhimaṇḍaniṣaṇṇaṃ tathāgatamabhiṣṭutyaikānte tasthuḥ prāñjalayastathāgataṃ namasyantaḥ /",
    "S04bsu022_u:867_0_0": "atha khalvantarikṣā devāstathāgatasyāntikamupasaṃkramyābhisaṃbodheḥ pūjākarmaṇe sarvamantarīkṣaṃ ratnajālena kiṅkiṇījālena",
    "S04bsu022_u:867_0_1": "ratnachatrai ratnapatākābhī ratnapaṭṭadāmai ratnāvataṃsakairvividhamuktāhārapuṣpadāmārdhakāyikadevatāparigṛhītairardhacandrakaiśca",
    "S04bsu022_u:867_0_2": "samalaṃkṛtya tathāgatāya niryātayanti sma /",
    "S04bsu022_u:867_1": "niryātya ca saṃmukhamābhirgāthābhirabhyastāviṣuḥ -",
    "S04bsu022_u:lal_23.56_0": "asmāku vāsaṃ gagane dhruvaṃ mune paśyāma sattvā cariyā yathā jage /",
    "S04bsu022_u:lal_23.56_1": "bhavataścariṃ prekṣiya śuddhasattva skhalitaṃ na paśyāma tavaikacitte //",
    "S04bsu022_u:lal_23.57_0": "ye āgatā pūjana bodhisattvā gaganaṃ sphuṭaṃ tairnaranāyakebhiḥ /",
    "S04bsu022_u:lal_23.57_1": "hānirvimānāna na cābhavanta tathā hi te vai gaganātmabhāvāḥ //",
    "S04bsu022_u:lal_23.58_0": "ye antarīkṣātu pravarṣi puṣpāṃ syāccūḍabandhā hi mahāsahasrā /",
    "S04bsu022_u:lal_23.58_1": "te tubhya kāye patitā aśeṣā nadyo yathā sāgari saṃpraviṣṭāḥ //",
    "S04bsu022_u:lal_23.59_0": "paśyāma chatrāṇyavataṃsakā ca mālāguṇāṃ campakapuṣpadāmāṃ /",
    "S04bsu022_u:lal_23.59_1": "hārāṃśca candrāṃśca tathārdhacandrāṃ kṣipanti devā na ca saṃskaroti //",
    "S04bsu022_u:lal_23.60_0": "vālasya nābhūdavakāśamasmin devaiḥ sphuṭaṃ sarvata antarīkṣam /",
    "S04bsu022_u:lal_23.60_1": "kurvanti pūjāṃ dvipadottamasya na ca te mado jāyati vismayo vā //",
    "S04bsu022_u:868_0": "[Vaidya_268]",
    "S04bsu022_u:868_1": "evaṃ khalvantarīkṣadevā bodhimaṇḍe niṣaṇṇaṃ tathāgatamabhiṣṭutyaikānte 'vatasthivantaḥ prāñjalayastathāgataṃ namasyantaḥ /",
    "S04bsu022_u:869_0_0": "atha khalu bhaumā devāstathāgatasya pūjākarmaṇe sarvāvantaṃ dharaṇītalaṃ suśodhitopaliptaṃ gandhodakapariṣiktaṃ puṣpāvakīrṇaṃ",
    "S04bsu022_u:869_0_1": "ca kṛtvā nānādūṣyavitānavitataṃ ca tathāgatāya niryātayanti sma /",
    "S04bsu022_u:869_1": "ābhirgāthābhirabhituṣṭuvuḥ -",
    "S04bsu022_u:lal_23.61_0": "vajramiva abhedyā saṃsthitā triḥsahasrā vajramayapadenāyaṃ sthito bodhimaṇḍe /",
    "S04bsu022_u:lal_23.61_1": "iha mama tvacamāṃsaṃ śuṣyatāmasthimajjā na ca ahu aspṛśitvā bodhi uttheṣya asmāt //",
    "S04bsu022_u:lal_23.62_0": "savibhava narasiṃhā sarviyaṃ triḥsahasrā na kariṣu adhisthānaṃ syādvidīrṇaśeṣā /",
    "S04bsu022_u:lal_23.62_1": "tādṛśa mahavegā āgatā bodhisattvā yeṣa kramatalebhiḥ kampitā kṣetrakoṭyaḥ //",
    "S04bsu022_u:lal_23.63_0": "lābha iha sulabdhā bhūmidevairudārā yatra paramasattvaścaṃkramī medinīye /",
    "S04bsu022_u:lal_23.63_1": "yatra ku raju loke sarva obhāsitāste cetibhu trisahasraḥ kiṃ punastubhya kāyaḥ //",
    "S04bsu022_u:lal_23.64_0": "hesti śatasahasraṃ yāvataścāpaskandho dharaṇitalu jagasyā yāvataścopajīvyaḥ /",
    "S04bsu022_u:lal_23.64_1": "sarva vayu dharemo medinī triḥsahasrāṃ sarva tava dadāmo bhuṅkṣvimāṃ tvaṃ yatheṣṭam //",
    "S04bsu022_u:lal_23.65_0": "yatra bhava sthihedvā caṃkramedvā śayedvā ye 'pi sugataputrāḥ śrāvakā gautamasya /",
    "S04bsu022_u:lal_23.65_1": "dharmakatha kathentī ye 'pi vā tāṃ śṛṇonti sarvakuśalamūlaṃ bodhiye nāmayāmaḥ //",
    "S04bsu022_u:870_0": "evaṃ khalu bhaumā devā bodhimaṇḍaniṣaṇṇaṃ tathāgatamabhiṣṭatyaikānte tasthuḥ prāñjalayastathāgataṃ namasyantaḥ /",
    "S04bsu022_u:871_0": "// iti śrīlalitavistare saṃstavaparivarto nāma trayoviṃśatitamo 'dhyāyaḥ //",
    "S04bsu022_u:873_0": "START Parivarta 24",
    "S04bsu022_u:874_0": "[Vaidya_269]",
    "S04bsu022_u:874_1": "trapuṣabhallikaparivartaścaturviṃśaḥ /",
    "S04bsu022_u:875_0": "iti hi bhikṣavo 'bhisaṃbuddhastathāgato devairabhiṣṭūyamānaḥ paryaṅkamabhindannanimiṣanayano drumarājaṃ prekṣate sma /",
    "S04bsu022_u:875_1": "dhyānaprītyāhāraḥ sukhapratisaṃvedī saptarātraṃ bodhivṛkṣamūle 'bhināmayati sma /",
    "S04bsu022_u:876_0": "atha saptāhe 'tikrānte kāmāvacarā devaputrā daśagandhodakakumbhasahasrāṇi parigṛhya yena tathāgatastenopasaṃkrāmanti sma /",
    "S04bsu022_u:876_1": "rūpāvacarā api devaputrā daśagandhodakakumbhasahasrāṇi parigṛhya yena tathāgastenopasaṃkrāmanti sma /",
    "S04bsu022_u:876_2": "upasaṃkramya bodhivṛkṣaṃ tathāgataṃ ca gandhodakena snāpayanti sma /",
    "S04bsu022_u:876_3": "gaṇanāsamatikrāntāśca devanāgayakṣagandharvāsuragaruḍakinnaramahoragāstena tathāgatakāyapatitena gandhodakena svakasvakān kāyānupalimpanti sma /",
    "S04bsu022_u:876_4": "anuttarāyāṃ ca samyaksaṃbodhau cittānyutpādayāmāsuḥ /",
    "S04bsu022_u:876_5": "svabhavane praviṣṭā api ca te devaputrādayo 'virahitā abhūvaṃstena gandhodakagandhena,",
    "S04bsu022_u:876_6": "na cāsmai gandhāya spṛhāmutpādayāmāsuḥ /",
    "S04bsu022_u:876_7": "tenaiva ca prītiprāmodyena tathāgatagauravamanasikāranirjātenāvaivartikā abhūvannanuttarāyāḥ samyaksaṃbodheḥ /",
    "S04bsu022_u:877_0": "atha khalu bhikṣavaḥ samantakusumo nāma devaputrastasyāmeva parṣadi saṃnipatito 'bhūt /",
    "S04bsu022_u:877_1_0": "sa tathāgatasya caraṇayornipatya prāñjalistathāgatametadavocat - ko nāmāyaṃ bhagavan samādhiryena samādhinā samanvāgatastathāgataḥ",
    "S04bsu022_u:877_1_1": "saptarātraṃ viharatyabhinnaparyaṅkaḥ? evamukto bhikṣavastathāgatastaṃ devaputrametadavocat - prītyāhāravyūho nāma devaputra",
    "S04bsu022_u:877_1_2": "ayaṃ samādhiryena samādhinā samanvāgatastathāgataḥ saptarātraṃ vyāhārṣīdabhinnaparyaṅkaḥ /",
    "S04bsu022_u:878_0": "atha khalu bhikṣavaḥ samantakusumo devaputrastathāgataṃ gāthābhirabhyastāvīt -",
    "S04bsu022_u:lal_24.1_0": "rathacaraṇanicitacaraṇā daśaśataarajalajakamaladalatejā /",
    "S04bsu022_u:lal_24.1_1": "suramukuṭaghṛṣṭacaraṇā vande caraṇau śirighanasya //",
    "S04bsu022_u:lal_24.2_0": "abhivandya sugatacaraṇau pramuditacittastadā sa suraputraḥ /",
    "S04bsu022_u:lal_24.2_1": "idamavaci vimatiharaṇaṃ praśāntakaraṇaṃ naramarūṇām //",
    "S04bsu022_u:lal_24.3_0": "śākyakulanandijananā antakarā rāgadoṣamohānām /",
    "S04bsu022_u:lal_24.3_1": "pramlānaantakaraṇā vinehi kāṅkṣāṃ naramarūṇām //",
    "S04bsu022_u:lal_24.4_0": "kiṃ kāraṇaṃ daśabalā buddhvā sarvajñatāmaparimāṇām /",
    "S04bsu022_u:lal_24.4_1": "saptāhaṃ mahimaṇḍe jinā na bhindanti paryaṅkam //",
    "S04bsu022_u:lal_24.5_0": "kiṃ tu khalu paśyamānaḥ saptāhaṃ animeṣeṇa narasiṃhā /",
    "S04bsu022_u:lal_24.5_1": "prekṣasi viśuddhacakṣo vikasitaśatapatratulyākṣaḥ //",
    "S04bsu022_u:lal_24.6_0": "kiṃ tu bhavateṣa praṇidhī utāhu sarveṣa vādisiṃhānām /",
    "S04bsu022_u:lal_24.6_1": "yena drumarājamūle paryaṅka na bhindi saptāham //",
    "S04bsu022_u:lal_24.7_0": "sādhu samaśuddhadantā sugandhagandhāmukhaṃ daśabalasya /",
    "S04bsu022_u:lal_24.7_1": "pravada vacanaṃ avitathaṃ kuruṣva prītiṃ naramarūṇām //",
    "S04bsu022_u:lal_24.8_0": "tamuvāca candravacanaḥ śṛṇuṣva me bhāṣato amaraputra /",
    "S04bsu022_u:lal_24.8_1": "asya praśnasyāhaṃ kiṃcinmātraṃ pravakṣyāmi //",
    "S04bsu022_u:lal_24.9_0": "rājā yadvadyasminnabhiṣikto bhavati jñātisaṃghena /",
    "S04bsu022_u:lal_24.9_1": "saptāhu taṃ pradeśaṃ na jahāti hi dharmatā rājñām //",
    "S04bsu022_u:lal_24.10_0": "evameva daśabalā api abhiṣiktā bhonti yada praṇidhipūrṇāḥ /",
    "S04bsu022_u:lal_24.10_1": "saptāhu dharaṇimaṇḍe jinā na bhindanti paryaṅkam //",
    "S04bsu022_u:lal_24.11_0": "śūro yathārisaṃghāṃ nirīkṣate nirjitāṃ niravaśeṣāṃ /",
    "S04bsu022_u:lal_24.11_1": "buddhā pi bodhimaṇḍe kleśāṃ nihatāṃ nirīkṣante //",
    "S04bsu022_u:lal_24.12_0": "iha te kāmakrodhā mohaprabhāvā jagatparinikāśāḥ /",
    "S04bsu022_u:lal_24.12_1": "sāhoḍhā iva caurā vināśitā ye niravaśeṣāḥ //",
    "S04bsu022_u:lal_24.13_0": "iha me hatāna vividhā mānavidhāmanyunā puraniketāḥ /",
    "S04bsu022_u:lal_24.13_1": "sarvāśravā prahīnā jñānaṃ cāgraṃ samotpannam //",
    "S04bsu022_u:lal_24.14_0": "iha sā akāryakartrī bhavatṛṣṇā cāriṇī tathāvidyā /",
    "S04bsu022_u:lal_24.14_1": "sānuśayamūlajātā paṭunā jñānāgninā dagdhā //",
    "S04bsu022_u:lal_24.15_0": "iha sā ahaṃ mameti ca kalipāśu durānugāḍhalitamūlā /",
    "S04bsu022_u:lal_24.15_1": "nīvaraṇakaṭhinagranthi chinnā me jñānaśastreṇa //",
    "S04bsu022_u:lal_24.16_0": "iha te ciraṃ samāyata ullāpanakā vināśaparyantāḥ /",
    "S04bsu022_u:lal_24.16_1": "skandhāḥ sopādānā jñānena mayā parijñātāḥ //",
    "S04bsu022_u:lal_24.17_0": "iha te dvayasaṃmohā mithyāgrāhā mahānarakaniṣṭhāḥ /",
    "S04bsu022_u:lal_24.17_1": "maya uddhṛtā aśeṣā bhūyaśca na jātu jñāsyante //",
    "S04bsu022_u:lal_24.18_0": "iha nīvaraṇavanārī dagdhā me kuśalamūlatejena /",
    "S04bsu022_u:lal_24.18_1": "caturaśca viparyāsā nirdagdha mayā niravaśeṣāḥ //",
    "S04bsu022_u:lal_24.19_0": "iha sā vitarkamālā saṃjñāsūtreṣu granthitā nipathī //",
    "S04bsu022_u:lal_24.19_1": "vinivartitā aśeṣā bodhyaṅgavicitramālābhiḥ //",
    "S04bsu022_u:lal_24.20_0": "durgāni pañcaṣaṣṭi mohānī triṃśatiṃ ca malināni /",
    "S04bsu022_u:lal_24.20_1": "catvāriṃśadaghāni chinnā me 'smiṃ dharaṇimaṇḍe //",
    "S04bsu022_u:lal_24.21_0": "ṣoḍaśa asaṃvṛtāni aṣṭādaśa dhātavaśca mahimaṇḍe /",
    "S04bsu022_u:lal_24.21_1": "kṛcchrāṇi pañcaviṃśati chinnāni mayehasaṃsthena //",
    "S04bsu022_u:lal_24.22_0": "viṃśati rajastarāṇi aṣṭāviṃśati jagasya vitrāsāḥ /",
    "S04bsu022_u:lal_24.22_1": "iha me samatikrāntā vīryabalaparākramaṃ karitvā //",
    "S04bsu022_u:lal_24.23_0": "tatha buddhanarditānī pañcaśatāsmiṃ mayā samanubuddhā /",
    "S04bsu022_u:lal_24.23_1": "paripurṇaśatasahasraṃ dharmāna mayā samanubuddham //",
    "S04bsu022_u:lal_24.24_0": "iha me 'nuśaya aśeṣā aṣṭānavatiḥ samūlaparyantāḥ /",
    "S04bsu022_u:lal_24.24_1": "paryutthānakisalayā nirdagdhā jñānatejena //",
    "S04bsu022_u:lal_24.25_0": "kāṅkṣā vimatisamudayā dṛṣṭījaḍajantitā aśubhamūlā /",
    "S04bsu022_u:lal_24.25_1": "tṛṣṇānadī trivegā praśoṣitā jñānasūryeṇa //",
    "S04bsu022_u:lal_24.26_0": "kuhanalapanaprahāṇaṃ māyāmātsaryadoṣaīrṣyādyam /",
    "S04bsu022_u:lal_24.26_1": "iha te kleśāraṇyaṃ chinnaṃ vinayāgninā dagdham //",
    "S04bsu022_u:lal_24.27_0": "iha te vivādamūlā ākarṣaṇadurgatīṣu viṣamāsu /",
    "S04bsu022_u:lal_24.27_1": "āryāpavādavacanā jñānavaravirecanairvāntā //",
    "S04bsu022_u:lal_24.28_0": "iha ruditakranditānāṃ śocitaparidevitāna paryantam /",
    "S04bsu022_u:lal_24.28_1": "prāptaṃ mayā hyaśeṣaṃ jñānaguṇasamādhimāgamya //",
    "S04bsu022_u:lal_24.29_0": "oghā ayogagranthāḥ śokāḥ śalyā madapramādāśca /",
    "S04bsu022_u:lal_24.29_1": "vijitā mayeha sarve satyanayasamādhimāgamya //",
    "S04bsu022_u:lal_24.30_0": "iha maya kileśagahanā saṃkalpavirūḍhamūla bhavavṛkṣāḥ /",
    "S04bsu022_u:lal_24.30_1": "smṛtiparaśunā aśeṣā chinnā jñānāgninā dagdhā //",
    "S04bsu022_u:lal_24.31_0": "iha so mayā hyatibalo asmiṃ mārastrilokavaśavartī /",
    "S04bsu022_u:lal_24.31_1": "jñānāsinā śaṭhātmā hato yathendreṇa daityendraḥ //",
    "S04bsu022_u:lal_24.32_0": "iha jālinī aśeṣā ṣaḍviṃśaticāriṇī dharaṇimaṇḍe /",
    "S04bsu022_u:lal_24.32_1": "prajñāsinā balavatā chittvā jñānāgninā dagdhā //",
    "S04bsu022_u:lal_24.33_0": "iha te mūlakleśāḥ sānuśayā duḥkhaśokasaṃbhūtāḥ /",
    "S04bsu022_u:lal_24.33_1": "maya udghṛtā aśeṣā prajñābalalāṅgalamukhena //",
    "S04bsu022_u:lal_24.34_0": "iha me prajñācakṣurviśodhitaṃ prakṛtiśuddhasattvānām /",
    "S04bsu022_u:lal_24.34_1": "jñānāñjanena mahatā mohapaṭalavistaraṃ bhinnam //",
    "S04bsu022_u:lal_24.35_0": "iha dhātubhūta caturo madamakaraviloḍitā vipulatṛṣṇāḥ /",
    "S04bsu022_u:lal_24.35_1": "smṛtiśamathabhāskarāṃśau viśoṣitā me bhavasamudrāḥ //",
    "S04bsu022_u:lal_24.36_0": "iha viṣayakāṣṭhanicayo vitarkasāmo mahāmadanavahniḥ /",
    "S04bsu022_u:lal_24.36_1": "nirvāpito 'tidīpto vimokṣarasaśītatoyena //",
    "S04bsu022_u:lal_24.37_0": "iha me anuśayapaṭalā āsvādataḍidvitarkanirghoṣāḥ /",
    "S04bsu022_u:lal_24.37_1": "vīryabalapavanavegairvidhūya vilayaṃ samupanītā //",
    "S04bsu022_u:lal_24.38_0": "iha me hato hyaśeṣaścittacariripurbhavānugatavairī /",
    "S04bsu022_u:lal_24.38_1": "prajñāsinā balavatā smṛtivimalasamādhimāgamya //",
    "S04bsu022_u:lal_24.39_0": "iha sā dhvajāgradhārī hastyaśvarathocchritā vikṛtarūpā /",
    "S04bsu022_u:lal_24.39_1": "namucibalavīryasenā maitrīmāgamya vidhvastā //",
    "S04bsu022_u:lal_24.40_0": "iha pañcaguṇasamṛddhāḥ ṣaḍindriyahayā sadā madonmattāḥ /",
    "S04bsu022_u:lal_24.40_1": "baddhā mayā hyaśeṣāḥ samādhisaśubhaṃ samāgamya //",
    "S04bsu022_u:lal_24.41_0": "iha anunayapratighānāṃ kalahavivādaprahāṇaparyantaḥ /",
    "S04bsu022_u:lal_24.41_1": "prāpto mayā hyaśeṣo apratihatasamādhimāgamya //",
    "S04bsu022_u:lal_24.42_0": "iha mamiyitā ca sarve ādhyātmikabāhirā parikṣīṇā /",
    "S04bsu022_u:lal_24.42_1": "kalpitavikalpitāni ca śūnyamiti samādhimāgamya //",
    "S04bsu022_u:lal_24.43_0": "iha lālayitā sarve martyā divyā bhavāgraparyantāḥ /",
    "S04bsu022_u:lal_24.43_1": "tyaktā mayā hyaśeṣā āgamya samādhimanivartam //",
    "S04bsu022_u:lal_24.44_0": "sarvabhavabandhanāni ca muktāni mayeha tāni sarvāṇi /",
    "S04bsu022_u:lal_24.44_1": "prajñābalena nikhilā trividhamiha vimokṣamāgamya //",
    "S04bsu022_u:lal_24.45_0": "iha hetudarśanādvai jitā mayā hetukāstrayaḥ /",
    "S04bsu022_u:lal_24.45_1": "saṃjñā nityānitye saṃjñā sukhaduḥkha cātmani ca //",
    "S04bsu022_u:lal_24.46_0": "iha me karmavidhānā samudayamuditā ṣaḍāyatanamūlā /",
    "S04bsu022_u:lal_24.46_1": "chinnā drumendramūle sarvānityaprahāreṇa //",
    "S04bsu022_u:lal_24.47_0": "iha mohatamaḥ kaluṣaṃ duṣṭīkṛta darparoṣasaṃkīrṇam /",
    "S04bsu022_u:lal_24.47_1": "bhittvā kṣatre sucirāndhakāraṃ prabhāsitaṃ jñānasūryeṇa //",
    "S04bsu022_u:lal_24.48_0": "iha rāgamadanamakaraṃ tṛṣṇormijalaṃ kudṛṣṭisaṃgrāham /",
    "S04bsu022_u:lal_24.48_1": "saṃsārasāgaramahaṃ saṃtīrṇo vīryabalanāvā //",
    "S04bsu022_u:lal_24.49_0": "iha tanmayānubuddhaṃ yadbuddho rāgadveṣamohāṃśca /",
    "S04bsu022_u:lal_24.49_1": "pradahati cittavitarkāṃ davāgnipatitāniva pataṅgāṃ //",
    "S04bsu022_u:lal_24.50_0": "iha ahu ciraprayāto hyaparimita kalpakoṭinayutāni /",
    "S04bsu022_u:lal_24.50_1": "saṃsārapathā kliṣṭo viśrāṃto naṣṭasaṃtāpaḥ //",
    "S04bsu022_u:lal_24.51_0": "iha tanmayānubuddhaṃ sarvaparapravādibhiryadaprāptam /",
    "S04bsu022_u:lal_24.51_1": "amṛtaṃ lokahitārthaṃ jarāmaraṇaśokaduḥkhāntam //",
    "S04bsu022_u:lal_24.52_0": "yatra skandhairduḥkhaṃ āyatanaiḥ tṛṣṇasaṃbhavaṃ duḥkham /",
    "S04bsu022_u:lal_24.52_1": "bhūyo na codbhaviṣyati abhayapuramihābhyupagato 'smi //",
    "S04bsu022_u:lal_24.53_0": "iha te mayānubuddhā ripavo adhyātmikā mahākṛtsnāḥ /",
    "S04bsu022_u:lal_24.53_1": "baddhā ca saṃpradagdhāḥ kṛtāśca me puna bhavaniketāḥ //",
    "S04bsu022_u:lal_24.54_0": "iha tanmayānubuddhaṃ yasyārthe kalpakoṭinayutāni /",
    "S04bsu022_u:lal_24.54_1": "tyaktā samāṃsanayanā ratnāni bahūnyamṛtahetoḥ //",
    "S04bsu022_u:lal_24.55_0": "iha tanmayānubuddhaṃ yadbuddhaṃ prāktanairjinairaparimāṇaiḥ /",
    "S04bsu022_u:lal_24.55_1": "yasya madhurābhiramyaḥ śabdo lokeṣu vikhyātaḥ //",
    "S04bsu022_u:lal_24.56_0": "iha tanmayānubuddhaṃ pratītyasamudāgataṃ jagacchūnyam /",
    "S04bsu022_u:lal_24.56_1": "cittekṣaṇe 'nuyātaṃ marīcigandharvapuratulyam //",
    "S04bsu022_u:lal_24.57_0": "iha me tatkhalu śuddhaṃ varanayanaṃ yena (loka) dhātavaḥ sarvāṃ /",
    "S04bsu022_u:lal_24.57_1": "paśyāmi pāṇimadhye nyastāni yathā drumaphalāni //",
    "S04bsu022_u:lal_24.58_0": "pūrvenivāsasmaraṇaṃ tisro vidyā mayeha saṃprāptāḥ /",
    "S04bsu022_u:lal_24.58_1": "aparimitakalpanayutā smarāmi svapnādiva vibuddhaḥ //",
    "S04bsu022_u:lal_24.59_0": "yairādīpta suranarā viparītavisaṃjñino viparyastāḥ /",
    "S04bsu022_u:lal_24.59_1": "so 'pi ca tathā avitathā iha maya pīto hyamṛtamaṇḍaḥ //",
    "S04bsu022_u:lal_24.60_0": "yasyārthāya daśabalā maitrī bhāventi sarvasattveṣu /",
    "S04bsu022_u:lal_24.60_1": "maitrībalena jitvā pīto me 'sminnamṛtamaṇḍaḥ //",
    "S04bsu022_u:lal_24.61_0": "yasyārthāya daśabalāḥ karuṇā bhāventi sarvasattveṣu /",
    "S04bsu022_u:lal_24.61_1": "karuṇābalena jitvā pīto me 'sminnamṛtamaṇḍaḥ //",
    "S04bsu022_u:lal_24.62_0": "yasyārthāya daśabalā muditā bhāventi sarvasattveṣu /",
    "S04bsu022_u:lal_24.62_1": "muditābalena jitvā pīto me 'sminnamṛtamaṇḍaḥ //",
    "S04bsu022_u:lal_24.63_0": "yasyārthāya daśabalā upekṣa bhāventi kalpanayutāni /",
    "S04bsu022_u:lal_24.63_1": "tamupekṣabalairjitvā pīto me 'sminnamṛtamaṇḍaḥ //",
    "S04bsu022_u:lal_24.64_0": "yatpītaṃ ca daśabalairgaṅgānadīvālikābahutarebhiḥ /",
    "S04bsu022_u:lal_24.64_1": "prāgjinasiṃhaiḥ pūrve iha me pīto hyamṛtamaṇḍaḥ //",
    "S04bsu022_u:lal_24.65_0": "yā bhāṣitā ca vāgme mārasyehāgatasya sasainyasya /",
    "S04bsu022_u:lal_24.65_1": "bhetsyāmi na paryaṅkaṃ aprāpya jarāmaraṇapāram //",
    "S04bsu022_u:lal_24.66_0": "bhinnā mayā hyavidyā dīptena jñānakaṭhinavajreṇa /",
    "S04bsu022_u:lal_24.66_1": "prāptaṃ ca daśabalatvaṃ tasmātprabhinadmi paryaṅkam //",
    "S04bsu022_u:lal_24.67_0": "prāptaṃ mayārahatvaṃ kṣīṇā me āśravā niravaśeṣāḥ /",
    "S04bsu022_u:lal_24.67_1": "bhagnā ca namucisenā bhinadmi tasmāddhi paryaṅkam //",
    "S04bsu022_u:lal_24.68_0": "nīvaraṇakapāṭāni ca pañca mayeha pradāritā sarvā /",
    "S04bsu022_u:lal_24.68_1": "tṛṣṇālatā vichinnā hanteha bhinadmi paryaṅkam //",
    "S04bsu022_u:lal_24.69_0": "atha so manuṣyacandraḥ savilambitamāsanātsamutthāya /",
    "S04bsu022_u:lal_24.69_1": "bhadrāsane niṣīdanmahābhīṣekaṃ pratīcchaṃśca //",
    "S04bsu022_u:lal_24.70_0": "ratnaghaṭasahasrairapi nānāgandhodakaiśca surasaṃghā /",
    "S04bsu022_u:lal_24.70_1": "snapayanti lokabandhuṃ daśabalaguṇapāramiprāptam //",
    "S04bsu022_u:lal_24.71_0": "vāditrasahasrairapi samantato devakoṭinayutāni /",
    "S04bsu022_u:lal_24.71_1": "atulāṃ karonti pūjāṃ apsaranayutaiḥ saha samagrāḥ //",
    "S04bsu022_u:lal_24.72_0": "evaṃ khalu devasutāḥ sahetu sapratyayaṃ ca sanidānam /",
    "S04bsu022_u:lal_24.72_1": "saptāhu dharaṇimaṇḍe jinā na bhindanti paryaṅkam //",
    "S04bsu022_u:879_0": "iti hi bhikṣavo 'bhisaṃbuddhabodhistathāgataḥ prathame saptāhe tatraivāsane 'sthāt - iha mayānuttarā samyaksaṃbodhirabhisaṃbuddhā,",
    "S04bsu022_u:879_1": "iha mayānavarāgrasya jātijarāmaraṇaduḥkhasyāntaḥ kṛta iti /",
    "S04bsu022_u:879_2": "dvitīye saptāhe tathāgato dīrghacaṃkramaṃ caṃkramyate sma trisāhasramahāsāhasralokadhātumupagṛhya /",
    "S04bsu022_u:879_3": "tṛtīye saptāhe tathāgato 'nimiṣaṃ bodhimaṇḍamīkṣate sma - iha mayānuttarāṃ samyaksaṃbodhimabhisaṃbudhyānavarāgrasya jātijarāmaraṇaduḥkhasyāntaḥ kṛta iti /",
    "S04bsu022_u:879_4": "caturthe saptāhe tathāgato daharacaṃkramaṃ caṃkramyate sma pūrvasamudrātpaścimasamudramupagṛhya /",
    "S04bsu022_u:880_0": "atha khalu māraḥ pāpīyān yena tathāgatastenopasaṃkrāmat /",
    "S04bsu022_u:880_1": "upasaṃkramya tathāgatametadavocat - parinirvātu bhagavan,",
    "S04bsu022_u:880_2": "parinirvātu sugata / samaya idānīṃ bhagavataḥ parinirvāṇāya /",
    "S04bsu022_u:880_3_0": "evamukte bhikṣavastathāgato māraṃ pāpīyāṃsametadavocat - na tāvadahaṃ pāpīyan parinirvāsyāmi yāvanme na sthavirā bhikṣavo",
    "S04bsu022_u:880_3_1": "bhaviṣyanti dāntā vyaktā vinītā viśāradā bahuśrutā dharmānudharmapratipannāḥ pratibalāḥ svayamācāryakaṃ jñānaṃ paridīpayitumutpannotpannānāṃ",
    "S04bsu022_u:880_3_2": "ca parapravādināṃ saha dharmeṇa nigṛhyābhiprāyaṃ prasādya saprātihāryaṃ dharmaṃ deśayitum /",
    "S04bsu022_u:880_4": "na tāvadahaṃ pāpīyan parinirvāsyāmi yāvanmayā buddhadharmasaṃghavaṃśo lokena pratiṣṭhāpito bhaviṣyati /",
    "S04bsu022_u:880_5": "aparimitā bodhisattvā na vyākṛtā bhaviṣyanti [Vaidya_275] anuttarāyāṃ samyaksaṃbodhau /",
    "S04bsu022_u:880_6": "na tāvadahaṃ pāpīyān parinirvāsyāmi yāvanme na catasraḥ parṣado dāntā vinītā vyaktā viśāradā bhaviṣyanti yāvatsaprātihāya dharmaṃ deśayitumiti /",
    "S04bsu022_u:881_0": "atha khalu māraḥ pāpīyānidaṃ vacanaṃ śrutvā ekānte prakrāmya sthito 'bhūt duḥkhī durmanā vipratisārī adhomukhaḥ kāṣṭhena mahīṃ vilikhan viṣayaṃ me 'tikrānta iti /",
    "S04bsu022_u:882_0": "atha khalu tāstisro māraduhitaro ratiścāratiśca tṛṣṇā ca māraṃ pāpīyāṃsaṃ gāthayādhyabhāṣanta -",
    "S04bsu022_u:lal_24.73_0": "durmanāsi kathaṃ tāta procyatāṃ yadyasau naraḥ /",
    "S04bsu022_u:lal_24.73_1": "rāgapāśena taṃ buddhvā kuñjaraṃ vā nayāmahe //",
    "S04bsu022_u:lal_24.74_0": "ānayitvā ca taṃ śīghraṃ kariṣyāma vaśe tava /",
    "S04bsu022_u:lal_24.74_1": "* * * * * //",
    "S04bsu022_u:883_0": "māra āha -",
    "S04bsu022_u:lal_24.75_0": "arahan sugato loke na rāgasya vaśaṃ vrajet /",
    "S04bsu022_u:lal_24.75_1": "viṣayaṃ me hyatikrāntastasmācchocāmyahaṃ bhṛśam //",
    "S04bsu022_u:884_0_0": "tatastāḥ strīcāpalyādaviditaprabhāvā api bodhisattvabhūtasyaiva tathāgatasya piturvacanamaśrutvaiva prabhūtayauvanamadhyayauvanadhāriṇyo",
    "S04bsu022_u:884_0_1": "bhūtvā vicakṣuḥkarmaṇe tathāgatasyāntikamupasaṃkrāntāḥ strīmāyā ati tatsarvamakārṣuḥ /",
    "S04bsu022_u:884_1": "tāśca tathāgato na manasi karoti sma /",
    "S04bsu022_u:884_2": "bhūyaśca tā jarājarjarā adhyatiṣṭhan /",
    "S04bsu022_u:884_3": "tatastāḥ piturantike gatvaivamāhuḥ -",
    "S04bsu022_u:lal_24.76_0": "satyaṃ vadasi nastāta na rāgeṇa sa nīyate /",
    "S04bsu022_u:lal_24.76_1": "viṣayaṃ me hyatikrāntastasmācchocāmyahaṃ bhṛśam //",
    "S04bsu022_u:lal_24.77_0": "vīkṣeta yadyasau rūpaṃ yadasmābhirvinirmitam /",
    "S04bsu022_u:lal_24.77_1": "gautamasya vināśārthaṃ tato 'sya hṛdayaṃ sphuṭet //",
    "S04bsu022_u:885_0": "tatsādhu nastātedaṃ jarājarjaraśarīramantardhāpaya //",
    "S04bsu022_u:886_0": "māra āha -",
    "S04bsu022_u:lal_24.78_0": "nāhaṃ paśyāmi taṃ loke puruṣaṃ sacarācare /",
    "S04bsu022_u:lal_24.78_1": "buddhasya yo hyadhiṣṭhānaṃ śaknuyātkartumanyathā //",
    "S04bsu022_u:lal_24.79_0": "śīghraṃ gatvā nivedaya atyayaṃ svakṛtaṃ muneḥ /",
    "S04bsu022_u:lal_24.79_1": "sarvaṃ paurāṇakaṃ kāyaṃ kariṣyati yathāmatam //",
    "S04bsu022_u:887_0": "tatastā gatvā tathāgataṃ kṣamāpayanti sma - atyayaṃ no bhagavān pratigṛhṇātu /",
    "S04bsu022_u:887_1": "atyayaṃ no sugato pratigṛhṇātu yathā bālānāṃ yathā mūḍhānāṃ yathā vyaktānāmakuśalānāmakṣetrajñānāṃ yā vayaṃ bhagavantamāsādayitavyaṃ manyāmahe /",
    "S04bsu022_u:887_2": "tatastāstathāgato gāthayādhyabhāṣata -",
    "S04bsu022_u:lal_24.80_0": "giriṃ nakhairvilikhetha lohaṃ dantairvikhādatha /",
    "S04bsu022_u:lal_24.80_1": "śirasā vibhitsatha girimagādhe gādhameṣata //",
    "S04bsu022_u:888_0": "[Vaidya_276]",
    "S04bsu022_u:888_1": "tasmādyuṣmākaṃ dārikā atyayaṃ pratigṛhṇāmi /",
    "S04bsu022_u:888_2": "tatkasmāt? vṛddhireṣā ārye dharmavinaye yo 'tyayamatyayato dṛṣṭvā pratideśayatyāyatyāṃ ca saṃvaramāpadyate /",
    "S04bsu022_u:889_0": "pañcame saptāhe bhikṣavastathāgato mucilindanāgarājabhavane viharati sma saptāhe mahādurdine /",
    "S04bsu022_u:889_1": "atha khalu mucilindanāgarājaḥ svabhavanānniṣkramya tathāgatasya kāye saptakṛdbhogena pariveṣṭya phaṇaiśchādayati sma - mā bhagavataḥ kāyaṃ śītavātāḥ prākṣuriti /",
    "S04bsu022_u:889_2": "pūrvasyā api diśo 'nye 'pi saṃbahulā nāgarājā āgatya tathāgatasya kāyaṃ saptakṛdbhogaiḥ pariveṣṭya phaṇaiśchādayanti sma - mā bhagavataḥ kāyaṃ śītavātāḥ prākṣuriti /",
    "S04bsu022_u:889_3_0": "yathā pūrvasyāṃ diśi evaṃ dakṣiṇapaścimottarābhyo digbhyo nāgarājā āgatya tathāgatasya kāyaṃ saptakṛtvo bhogaiḥ pariveṣṭya",
    "S04bsu022_u:889_3_1": "phaṇaiśrchādayanti - sma mā bhagavataḥ kāyaṃ śītavātāḥ prākṣuriti /",
    "S04bsu022_u:889_4": "sa ca nāgarājabhogarāśirmeruparvatendravaduccaistvena sthito 'bhūt /",
    "S04bsu022_u:889_5": "na ca tairnāgarājaistādṛśaṃ kadācitsukhaṃ prāptaṃ pūrvaṃ yādṛśaṃ teṣāṃ tāni saptarātriṃdivasāni tathāgatakāyasaṃnikarṣādāsīt /",
    "S04bsu022_u:889_6_0": "tataḥ saptāhasyātyayena tataste nāgarājā vyapagatadurdinaṃ viditvā tathāgatasya kāyādbhogānapanīya tathāgatasya pādau śirasābhivandya",
    "S04bsu022_u:889_6_1": "tripradakṣiṇīkṛtya svakasvakāni bhavanānyupajagmuḥ /",
    "S04bsu022_u:889_7": "mucilindo 'pi nāgarājastathāgatasya pādau śirasābhivandya tripradakṣiṇīkṛtya svabhavanaṃ prāvikṣat /",
    "S04bsu022_u:890_0": "ṣaṣṭhe saptāhe tathāgato mucilindabhavanādajapālasya nyagrodhamūlaṃ gacchati sma /",
    "S04bsu022_u:890_1_0": "antare ca mucilindabhavanasyāntarāccājapālasya nadyā nairañjanāyāstīre carakaparivrājakavṛddhaśrāvakagautamanirgranthājīvikādayastathāgataṃ",
    "S04bsu022_u:890_1_1": "dṛṣṭvābhibhāṣante sma - api bhagavatā gautamenedaṃ saptāhamakāladurdinaṃ samyaksukhena vyatināmitam?",
    "S04bsu022_u:891_0": "atha khalu bhikṣavastathāgatastasyāṃ velāyāmidamudānayati sma -",
    "S04bsu022_u:lal_24.81_0": "sukho vivekastuṣṭasya śrutadharmasya paśyataḥ /",
    "S04bsu022_u:lal_24.81_1": "avyābadhyaṃ sukhaṃ loke prāṇibhūteṣu saṃyataḥ //",
    "S04bsu022_u:lal_24.82_0": "sukhā virāgatā loke pāpānāṃ samatikramaḥ /",
    "S04bsu022_u:lal_24.82_1": "asmin mānuṣyaviṣaye etadvai paramaṃ sukham //",
    "S04bsu022_u:892_0": "paśyati sma bhikṣavastathāgato lokamādīptaṃ pradīptaṃ jātyā jarayā vyādhibhirmaraṇena śokaparidevaduḥkhadaurmanasyopāyāsaiḥ /",
    "S04bsu022_u:892_1": "tatra tathāgata idamihodānamudānayati sma -",
    "S04bsu022_u:lal_24.83_0": "ayaṃ lokaḥ saṃtāpajātaḥ śabdasparśarasarūpagandhaiḥ /",
    "S04bsu022_u:lal_24.83_1": "bhayabhīto bhayaṃ bhūyo mārgate bhavatṛṣṇayā //",
    "S04bsu022_u:893_0": "saptame saptāhe tathāgato tārāyaṇamūle viharati sma /",
    "S04bsu022_u:893_1_0": "tena khalu punaḥ samayenottarāpathakau dvau bhrātarau trapuṣabhallikanāmakau vaṇijau paṇḍitau nipuṇau vividhapaṇyaṃ gṛhītvā",
    "S04bsu022_u:893_1_1": "mahālabdhalābhau dakṣiṇāpathāduttarāpathaṃ gacchete sma mahatā sārthena pañcabhirdhuraśataiḥ suparipūrṇaiḥ /",
    "S04bsu022_u:893_2": "tayoḥ sujātaḥ kīrtiśca nāmājāneyau dvau balīvardāvāstām /",
    "S04bsu022_u:893_3": "nāsti tayorlagnabhayam / yatrānye balīvardā na [Vaidya_277] vahanti sma tatra tau yujyete sma /",
    "S04bsu022_u:893_4": "yatra cāgrato bhayaṃ bhavati sma tatra,",
    "S04bsu022_u:893_5": "tau kīlabaddhāviva tiṣṭhete sma /",
    "S04bsu022_u:893_6": "na ca tau pratodena vāhyete sma /",
    "S04bsu022_u:893_7": "utpalahastakena vā sumanādāmakena vā tau vāhyete sma /",
    "S04bsu022_u:893_8": "teṣāṃ tārāyaṇasamīpe kṣīrikāvananivāsinīdevatādhiṣṭhānātte śakaṭāḥ sarve viṣṭhitā na vahanti sma /",
    "S04bsu022_u:893_9": "vastrādīni ca sarvaśakaṭāṅgāni ca chidyante sma,",
    "S04bsu022_u:893_10": "bhidyante ca / śakaṭācakrāṇi ca nābhīparyantaṃ bhūmau nimagnāni sarvaprayatnairapi te śakaṭā na vahanti sma /",
    "S04bsu022_u:893_11": "te vismitā bhītāścābhūvan - kiṃ nu khalvatra kāraṇam,",
    "S04bsu022_u:893_12": "ko 'yaṃ vikāro yadime sthale śakaṭā viṣṭhitāḥ? taistau sujātakīrtibalīvardau yojitau /",
    "S04bsu022_u:893_13": "tāvapi na vahete sma sotpalahastena ca sumanādāmakena ca vāhyamānau /",
    "S04bsu022_u:893_14": "teṣāmetadabhavat - asaṃśayaṃ purataḥ kiṃcidbhayaṃ yenaitāvapi na vahataḥ /",
    "S04bsu022_u:893_15": "tairaśvadūtāḥ purataḥ preṣitāḥ /",
    "S04bsu022_u:893_16": "aśvadūtāḥ pratyāgatāḥ / prāhurnāsti kiṃcidbhayamiti /",
    "S04bsu022_u:893_17": "tayāpi devatayā svarūpaṃ saṃdarśya āśvāsitāḥ - mā bhetavyamiti /",
    "S04bsu022_u:893_18_0": "tāvapi balīvadau yena tathāgatastena śakaṭā prakarṣitau yāvatte paśyanti sma tathāgataṃ vaiśvānaramiva pradīptaṃ dvātriṃśanmahāpuruṣalakṣaṇaiḥ",
    "S04bsu022_u:893_18_1": "samalaṃkṛtamaciroditamiva dinakaraṃ śriyā daidīpyamānam /",
    "S04bsu022_u:893_19": "dṛṣṭvā ca te vismitā babhūvuḥ - kiṃ nu khalvayaṃ brahmā ihānuprāpta utāho śakro devendra utāho vaiśravaṇa utāho sūryacandrau vā utāho kiṃcidgiridevataṃ vā nadīdevataṃ vā /",
    "S04bsu022_u:893_20": "tatastathāgataḥ kāṣāyāṇi vastrāṇi prakaṭāyati sma /",
    "S04bsu022_u:893_21": "tataste āhuḥ - pravrajitaḥ khalvayaṃ kāṣāyasaṃvṛto nāsmādbhayamastīti /",
    "S04bsu022_u:893_22": "te prasādaṃ pratilabdhā anyonyamevamāhuḥ - pravrajitaḥ khalvayaṃ kālabhojī bhaviṣyati /",
    "S04bsu022_u:893_23": "asti kiṃcit? āhuḥ - asti madhutarpaṇaṃ likhitakāścekṣavaḥ /",
    "S04bsu022_u:893_24": "te madhutarpaṇamikṣulikhitakāṃścādāya yena tathāgatastenopasaṃkrāman /",
    "S04bsu022_u:893_25": "upasaṃkramya tathāgatasya pādau śirasābhivanditvā tripradakṣiṇīkṛtyaikānte tasthuḥ /",
    "S04bsu022_u:893_26": "ekānte sthitāste tathāgatamevamāhuḥ - pratigṛhṇātu bhagavannidaṃ piṇḍapātramasmākamanukampāmupādāya /",
    "S04bsu022_u:894_0": "atha khalu bhikṣavastathāgatasyaitadabhūat - sādhu khalvidaṃ syādyadahaṃ hastābhyāṃ pratigṛhṇīyām /",
    "S04bsu022_u:894_1": "kasmin khalu pūrvakaistathāgataiḥ samyaksaṃbuddhaiḥ pratigṛhītam? pātreṇetyajñāsīt /",
    "S04bsu022_u:895_0_0": "iti hi bhikṣavastathāgatasya bhojanakālasamaya iti viditvā tatkṣaṇameva catasṛbhyo digbhyaścatvāro mahārājā āgatya catvāri",
    "S04bsu022_u:895_0_1": "sauvarṇāni pātrāṇyādāya tathāgatasyopanāmayanti sma - pratigṛhṇātu bhagavannimāni sauvarṇāni(catvāri)pātrāṇyasmākamanukampāmupādāya /",
    "S04bsu022_u:895_1": "tāni na śramaṇapratirūpāṇi iti kṛtvā tathāgato na pratigṛhṇīte sma /",
    "S04bsu022_u:895_2": "evaṃ catvāri rūpyamayāni catvāri vaiḍūryamayāni sphaṭikamayāni musāragalvamayāni aśmagarbhamayāni /",
    "S04bsu022_u:895_3": "tataścatvāri sarvaratnamayāni pātrāṇi gṛhītvā tathāgatasyopanāmayanti sma /",
    "S04bsu022_u:895_4": "na śramaṇasya sārūpyāṇi iti kṛtvā tathāgato na pratigṛhṇīte sma /",
    "S04bsu022_u:896_0": "atha khalu bhikṣavastathāgatasya punaretadabhūt - evaṃ katamadvidhaiḥ pātraiḥ pūrvakaistathāgatairarhadbhiḥ samyaksaṃbuddhaiḥ pratigṛhītam? śailapātrairityajñāsīt /",
    "S04bsu022_u:896_1": "evaṃ ca cittamutpannaṃ tathāgatasya /",
    "S04bsu022_u:897_0": "[Vaidya_278]",
    "S04bsu022_u:897_1_0": "atha khalu vaiśravaṇo mahārājastadanyāstrīn mahārājānāmantrayate sma - imāni khalu punarmārṣāścatvāri śailapātrāṇi nīlakāyikairdavaputrairasmabhyaṃ",
    "S04bsu022_u:897_1_1": "dattāni - tatrāsmākametadabhūt - eṣu vayaṃ paribhokṣyāma iti /",
    "S04bsu022_u:897_2": "tato vairocano nāma nīlakāyiko devaputraḥ so 'smānevamāha -",
    "S04bsu022_u:lal_24.84_0": "ma eṣu bhokṣyatha bhājaneṣu dhāretibhe cetiyasaṃmatīte /",
    "S04bsu022_u:lal_24.84_1": "bhavitā jinaḥ śākyamunīti nāmnā tasyeti pātrāṇyupanāmayethā //",
    "S04bsu022_u:lal_24.85_0": "ma eṣu bhokṣyatha bhājaneṣu dhāretibhe cetiyasaṃmatīte /",
    "S04bsu022_u:lal_24.85_1": "bhavitā jinaḥ śākyamunīti nāmnā tasyeti pātrāṇyupanāmayethā //",
    "S04bsu022_u:lal_24.85_2": "ayaṃ sa kālaḥ samayaśca mārṣā upanāmituṃ śākyamunerhi bhājanā /",
    "S04bsu022_u:lal_24.85_3": "saṃgītitūryasvaranāditena dāsyāma pātrāṇi vidhāya pūjām /",
    "S04bsu022_u:lal_24.86_0": "sa bhājanaṃ dharmamayaṃ hyabhedyaṃ ime ca śailāmaya bhedya bhājanā /",
    "S04bsu022_u:lal_24.86_1": "pratigrahītuṃ kṣamate na cānyaḥ pratigrahārthāya vrajāma hanta //",
    "S04bsu022_u:898_0_0": "atha khalu catvāro mahārājāḥ svasvajanapārṣadyāḥ puṣpadhūpagandhamālyavilepanatūryatāḍāvacarasaṃgītisaṃprabhāṇitena svaiḥ",
    "S04bsu022_u:898_0_1": "svaiḥ pāṇibhistāni pātrāṇi parigṛhya yena tathāgatastenopasaṃkrāman /",
    "S04bsu022_u:898_1": "upasaṃkramya tathāgatasya pūjāṃ kṛtvā tāni pātrāṇi divyakusumapratipūrṇāni tathāgatāyopanāmayanti sma /",
    "S04bsu022_u:899_0": "atha khalu bhikṣavastathāgatasyaitadabhavat - amī khalu punaścatvāro mahārājāḥ śraddhāḥ prasannāḥ mama catvāri śailapātrāṇyupanāmayanti /",
    "S04bsu022_u:899_1": "na ca me catvāri śailapātrāṇi kalpante /",
    "S04bsu022_u:899_2": "athaikasya pratigṛhīṣyāmi, trayāṇāṃ vaimanasyaṃ syāt / yannvahamimāni catvāri pātrāṇi pratigṛhyaikaṃ pātramadhitiṣṭheyam /",
    "S04bsu022_u:899_3": "atha khalu bhikṣavastathāgato dakṣiṇaṃ pāṇiṃ prasārya vaiśravaṇaṃ mahārājaṃ gāthayādhyabhāṣata -",
    "S04bsu022_u:lal_24.87_0": "upanāmayasva sugatasya bhājanaṃ tvaṃ bheṣyase bhājanamagrayāne /",
    "S04bsu022_u:lal_24.87_1": "asmadvidhebhyo hi pradāya bhājanaṃ smṛtirmatiścaiva na jātu hīyate //",
    "S04bsu022_u:900_0": "atha khalu bhikṣavastathāgato vaiśravaṇasya mahārājasyāntikāttatpātraṃ pratigṛhṇīte sma anukampāmupādāya /",
    "S04bsu022_u:900_1": "pratigṛhya ca dhṛtarāṣṭraṃ mahārājaṃ gāthayādhyabhāṣata -",
    "S04bsu022_u:lal_24.88_0": "yo bhājanaṃ deti tathāgatasya na tasya jātu smṛti prajña hīyate /",
    "S04bsu022_u:lal_24.88_1": "atināmya kālaṃ ca sukhaṃsukhena yāvatpadaṃ budhyati śītibhāvam //",
    "S04bsu022_u:901_0": "atha khalu bhikṣavastathāgato dhṛtarāṣṭrasya mahārājasyāntikāttatpātraṃ pratigṛhṇīte sma anukampāmupādāya /",
    "S04bsu022_u:901_1": "pratigṛhya ca virūḍhakaṃ mahārājaṃ gāthayādhyabhāṣata -",
    "S04bsu022_u:lal_24.89_0": "dadāsi yastvaṃ pariśuddhabhājanaṃ viśuddhacittāya tathāgatāya /",
    "S04bsu022_u:lal_24.89_1": "bhaviṣyasi tvaṃ laghu śuddhacittaḥ praśaṃsito devamanuṣyaloke //",
    "S04bsu022_u:902_0": "atha khalu bhikṣavastathāgato virūḍhakasya mahārājasyāntikāttatpātraṃ pratigṛhṇīte sma anukampāmupādāya /",
    "S04bsu022_u:902_1": "pratigṛhya ca virūpākṣaṃ mahārājaṃ gāthayādhyabhāṣata -",
    "S04bsu022_u:lal_24.90_0": "acchidraśīlasya tathāgatasya acchidravṛttasya acchidrabhājanam /",
    "S04bsu022_u:lal_24.90_1": "acchidracittaḥ pradadāsi śraddhayā acchidra te bheṣyati puṇyadakṣiṇā //",
    "S04bsu022_u:903_0": "pratigṛhṇīte sma bhikṣavastathāgato virūpākṣasya mahārājasyāntikāttatpātraṃ anukampāmupādāya /",
    "S04bsu022_u:903_1": "pratigṛhya caikaṃ pātramadhitiṣṭhati sma adhimuktibalena /",
    "S04bsu022_u:903_2": "tasyāṃ ca velāyāmidamudānamudānayati sma -",
    "S04bsu022_u:lal_24.91_0": "dattāni pātrāṇi pure bhave mayā phalapūritā premaṇiyā ca kṛtvā /",
    "S04bsu022_u:lal_24.91_1": "tenemi pātrāścaturaḥ susaṃsthitā dadanti devāścaturo maharddhikāḥ //",
    "S04bsu022_u:904_0": "tatredamucyate /",
    "S04bsu022_u:lal_24.92_0": "sa saptarātraṃ varabodhivṛkṣaṃ saṃprekṣya dhīraḥ paramārthadarśī /",
    "S04bsu022_u:lal_24.92_1": "ṣaḍbhiḥ prakāraiḥ pravikampya corvī abhutthitaḥ siṃhagatirnṛsiṃhaḥ //",
    "S04bsu022_u:905_0": "samanta nāgendravilambagāmī krameṇa tārāyaṇamūlametya /",
    "S04bsu022_u:lal_24.93_0": "samanta nāgendravilambagāmī krameṇa tārāyaṇamūlametya /",
    "S04bsu022_u:lal_24.93_1": "[Vaidya_280]",
    "S04bsu022_u:lal_24.93_2": "upāviśanmeruvadaprakampyo dhyānaṃ samādhiṃ ca muniḥ pradadhyau //",
    "S04bsu022_u:lal_24.94_0": "tasmiṃśca kāle trapuṣaśca bhalliko bhrātṛdvayaṃ vaṇijagaṇena sārdham /",
    "S04bsu022_u:lal_24.94_1": "śakaṭāni te pañca dhanena pūrṇā saṃpuṣpite sālavane praviṣṭāḥ //",
    "S04bsu022_u:lal_24.95_0": "maharṣitejena ca akṣamātraṃ cakrāṇi bhūmau viviśuḥ kṣaṇena /",
    "S04bsu022_u:lal_24.95_1": "tāṃ tādṛśīṃ prekṣya ca te avasthāṃ mahadbhayaṃ vaṇijagaṇasya jātam //",
    "S04bsu022_u:lal_24.96_0": "te khaḍgahastāḥ śaraśaktipāṇayo vane mṛgaṃ vā mṛgayan ka eṣaḥ /",
    "S04bsu022_u:lal_24.96_1": "vīkṣanta te śāradacandravaktraṃ jinaṃ sahasrāṃśumivābhramuktam //",
    "S04bsu022_u:lal_24.97_0": "prahīnakopā apanītadarpāḥ praṇamya mūrdhnā vimṛṣuḥ ka eṣaḥ /",
    "S04bsu022_u:lal_24.97_1": "nabhastalāddevata vāca bhāṣate buddho hyayaṃ lokahitārthakārī //",
    "S04bsu022_u:lal_24.98_0": "rātriṃdivā sapta na cānnapānaṃ anena bhuktaṃ karuṇātmakena /",
    "S04bsu022_u:lal_24.98_1": "yadicchathā ātmana kleśaśāntiṃ bhojethimaṃ bhāvitakāyacittam //",
    "S04bsu022_u:lal_24.99_0": "śabdaṃ ca te taṃ madhuraṃ niśāmya vanditva kṛtvā ca jinaṃ pradakṣiṇam /",
    "S04bsu022_u:lal_24.99_1": "prītāstataste sahitaiḥ sahāyaiḥ jinasya piṇḍāya matiṃ pracakruḥ //",
    "S04bsu022_u:906_0": "tena khalu bhikṣavaḥ samayena trapuṣabhallikānāṃ vaṇijāṃ pratyantakarvaṭe goyūthaṃ prativasati sma /",
    "S04bsu022_u:906_1": "atha tā gāvastasmin kāle tasmin samaye sarpimaṇḍaṃ pradugdhā abhūvan /",
    "S04bsu022_u:906_2": "atha gopālāstatsarpimaṇḍamādāya yena trapuṣabhallikau vaṇijau tenopasaṃkrāman /",
    "S04bsu022_u:906_3": "upasaṃkramyemāṃ prakṛtimārocayanti sma - yatkhalu yūyaṃ bhaṭṭā jānīyāta - sarvāstā gāvaḥ sarpimaṇḍaṃ pradugdhāḥ /",
    "S04bsu022_u:906_4": "tatkimetatpraśastamāhosvinneti?",
    "S04bsu022_u:907_0": "tatra lolupajātyā brāhmaṇā evamāhuḥ - amaṅgalyametadbāhmaṇānām / mahāyajño yaṣṭavya iti //",
    "S04bsu022_u:908_0": "[Vaidya_281]",
    "S04bsu022_u:908_1": "tena khalu punarbhikṣavaḥ samayena trapuṣabhallikānāṃ vaṇijāṃ śikhaṇḍī nāma brāhmaṇaḥ pūrvajātisālohito brahmaloke pratyājāto 'bhūt /",
    "S04bsu022_u:908_2": "sa brāhmaṇarūpamabhinirmāya tān vaṇijo gāthābhiradhyabhāṣata -",
    "S04bsu022_u:lal_24.100_0": "yuṣmākaṃ praṇidhiḥ pūrve bodhiprāptastathāgataḥ /",
    "S04bsu022_u:lal_24.100_1": "asmākaṃ bhojanaṃ bhuktvā dharmacakraṃ pravartayet //",
    "S04bsu022_u:lal_24.101_0": "sa caiṣa praṇidhiḥ pūrṇo bodhiprāptastathāgataḥ /",
    "S04bsu022_u:lal_24.101_1": "āhāramupanāmyeta bhuktvā cakraṃ pravartayet //",
    "S04bsu022_u:lal_24.102_0": "sumaṅgalaṃ sunakṣatraṃ gavāṃ vaḥ sarpidohanam /",
    "S04bsu022_u:lal_24.102_1": "puṇyakarmaṇastasyaiṣa anubhāvo maharṣiṇaḥ //",
    "S04bsu022_u:lal_24.103_0": "evaṃ saṃcodya vaṇijaḥ śikhaṇḍī bhavanaṃ gataḥ /",
    "S04bsu022_u:lal_24.103_1": "udagramanasaḥ sarve babhuvustrapuṣāhvayāḥ //",
    "S04bsu022_u:lal_24.104_0": "kṣīraṃ yadāsīcca hi gosahasrā aśeṣatastaṃ samudānayitvā /",
    "S04bsu022_u:lal_24.104_1": "agraṃ ca tasmātparigṛhya ojaḥ sādheṃsu te bhojana gauraveṇa //",
    "S04bsu022_u:lal_24.105_0": "śataṃ sahasraikapalasya mūlyaṃ yā ratnapātrī abhu candranāmikā /",
    "S04bsu022_u:lal_24.105_1": "caukṣāṃ sudhautāṃ vimalāṃ ca kṛtvā samatīrthikāṃ pūriṣu bhojanena //",
    "S04bsu022_u:lal_24.106_0": "madhuṃ gṛhītvā tatha ratnapātrīṃ tārāyaṇīmūlamupetya śāstuḥ /",
    "S04bsu022_u:lal_24.106_1": "pratigṛhṇa bhakte anugṛhṇa cāsmān idaṃ praṇītaṃ paribhuṅkṣva bhojyam //",
    "S04bsu022_u:lal_24.107_0": "anukampanārthāya ubhau ca bhrātṛṇāṃ pūrvāśayaṃ jñātva ca bodhiprasthitau /",
    "S04bsu022_u:lal_24.107_1": "pratigṛhītvā paribhuñji śāstā bhuktvā kṣipī pātri nabhastalesmiṃ //",
    "S04bsu022_u:lal_24.108_0": "subrahmanāmā ca hi devarājo jagrāha yastāṃ vararatnapātrīm /",
    "S04bsu022_u:lal_24.108_1": "adhunāpyasau tāṃ khalu brahmaloke saṃpūjayatyanyasuraiḥ sahāyaḥ //",
    "S04bsu022_u:909_0": "[Vaidya_282]",
    "S04bsu022_u:909_1": "atha khalu tathāgatastasyāṃ velāyāṃ teṣāṃ trapuṣabhallikānāṃ vaṇijānāmimāṃ saṃharṣaṇāmakārṣīt -",
    "S04bsu022_u:lal_24.109_0": "diśāṃ svastikaraṃ divyaṃ maṅgalyaṃ cārthasādhakam /",
    "S04bsu022_u:lal_24.109_1": "arthā vaḥ śāsatāṃ sarve bhavatvāśu pradakṣiṇā //",
    "S04bsu022_u:lal_24.110_0": "śrīrvo 'stu dakṣiṇe haste śrīrvo vāme pratiṣṭhitā /",
    "S04bsu022_u:lal_24.110_1": "śrīrvo 'stu sarvasāṅgeṣu māleva śirasi sthitā //",
    "S04bsu022_u:lal_24.111_0": "dhanaiṣiṇāṃ prayātānāṃ vaṇijāṃ vai diśo daśa /",
    "S04bsu022_u:lal_24.111_1": "utpadyantāṃ mahālābhāste ca santu sukhodayāḥ //",
    "S04bsu022_u:lal_24.112_0": "kāryeṇa kenacidyena gacchathā pūrvikāṃ diśam /",
    "S04bsu022_u:lal_24.112_1": "nakṣatrāṇi vaḥ pālentu ye tasyāṃ diśi saṃsthitā //",
    "S04bsu022_u:lal_24.113_0": "kṛttikā rohiṇī caiva mṛgaśirārdrā punarvasuḥ /",
    "S04bsu022_u:lal_24.113_1": "puṣyaścaiva tathāśleṣā ityeṣāṃ pūrvikādiśām //",
    "S04bsu022_u:lal_24.114_0": "ityete sapta nakṣatrā lokapālā yaśasvinaḥ /",
    "S04bsu022_u:lal_24.114_1": "adhiṣṭhitā pūrvabhāge devā rakṣantu sarvataḥ //",
    "S04bsu022_u:lal_24.115_0": "teṣāṃ cādhipatī rājā dhṛtarāṣṭreti viśrutaḥ /",
    "S04bsu022_u:lal_24.115_1": "sa sarvagandharvapatiḥ sūryeṇa saha rakṣatu //",
    "S04bsu022_u:lal_24.116_0": "putrā pi tasya bahava ekanāmā vicakṣaṇāḥ /",
    "S04bsu022_u:lal_24.116_1": "aśītirdaśa caikaśca indranāmā mahābalā /",
    "S04bsu022_u:lal_24.116_2": "te 'pi va adhipālentu ārogyena śivena ca //",
    "S04bsu022_u:lal_24.117_0": "pūrvasmin vai diśo bhāge aṣṭau devakumārikāḥ /",
    "S04bsu022_u:lal_24.117_1": "jayantī vijayantī ca siddhārthā aparājitā //",
    "S04bsu022_u:lal_24.118_0": "nandottarā nandisenā nandinī nandavardhanī /",
    "S04bsu022_u:lal_24.118_1": "tā pi va adhipālentu ārogyena śivena ca //",
    "S04bsu022_u:lal_24.119_0": "pūrvasmin vai diśo bhāge cāpālaṃ nāma cetiyam /",
    "S04bsu022_u:lal_24.119_1": "avustaṃ jinebhi jñātamarhantebhi ca tāyibhiḥ /",
    "S04bsu022_u:lal_24.119_2": "te 'pi va adhipālentu ārogyena śivena ca //",
    "S04bsu022_u:lal_24.120_0": "kṣemāśca vo diśaḥ santu mā ca vaḥ pāpamāgamat /",
    "S04bsu022_u:lal_24.120_1": "labdhārthāśca nivartadhvaṃ sarvadevebhi rakṣitāḥ //",
    "S04bsu022_u:lal_24.121_0": "yena kenacitkṛtyena gacchethā dakṣiṇāṃ diśam /",
    "S04bsu022_u:lal_24.121_1": "nakṣatrāṇi vaḥ pālentu ye tāṃ diśamadhiṣṭhitā //",
    "S04bsu022_u:lal_24.122_0": "maghā ca dvau ca phālgunyau hastā citrā ca pañcamī /",
    "S04bsu022_u:lal_24.122_1": "svātiścaiva viśākhā ca eteṣāṃ dakṣiṇā diśā //",
    "S04bsu022_u:lal_24.123_0": "ityete sapta nakṣatrā lokapālā yaśasvinaḥ /",
    "S04bsu022_u:lal_24.123_1": "ādiṣṭā dakṣiṇe bhāge te vo rakṣantu sarvataḥ //",
    "S04bsu022_u:lal_24.124_0": "teṣāṃ cādhipatī rājā virūḍhaka iti smṛtaḥ /",
    "S04bsu022_u:lal_24.124_1": "sarvakumbhāṇḍādhipatiryamena saha rakṣatu //",
    "S04bsu022_u:lal_24.125_0": "putrā pi tasya bahava ekanāmā vicakṣaṇāḥ /",
    "S04bsu022_u:lal_24.125_1": "aśītirdaśa caikaśca indranāmā mahābalāḥ /",
    "S04bsu022_u:lal_24.125_2": "te 'pi va adhipālentu ārogyena śivena ca //",
    "S04bsu022_u:lal_24.126_0": "dakṣiṇe 'smin diśo bhāge aṣṭau devakumārikāḥ /",
    "S04bsu022_u:lal_24.126_1": "śriyāmatī yaśamatī yaśaprāptā yaśodharā //",
    "S04bsu022_u:lal_24.127_0": "suutthitā suprathamā suprabuddhā sukhāvahā /",
    "S04bsu022_u:lal_24.127_1": "tā pi va adhipālentu ārogyena śivena ca //",
    "S04bsu022_u:lal_24.128_0": "dakṣiṇe 'smin diśo bhāge padmanāmena cetikam /",
    "S04bsu022_u:lal_24.128_1": "nityaṃ jvalitatejena divyaṃ sarvaprakāśitam /",
    "S04bsu022_u:lal_24.128_2": "te 'pi va adhipālentu ārogyena śivena ca //",
    "S04bsu022_u:lal_24.129_0": "kṣemāśca vo diśaḥ santu mā ca vaḥ pāpamāgamat /",
    "S04bsu022_u:lal_24.129_1": "labdhārthāśca nivartadhvaṃ sarvadevebhi rakṣitāḥ //",
    "S04bsu022_u:lal_24.130_0": "yena kenacitkṛtyena gacchethā paścimāṃ diśam /",
    "S04bsu022_u:lal_24.130_1": "nakṣatrāṇi vaḥ pālentu ye tāṃ diśamadhiṣṭhitā //",
    "S04bsu022_u:lal_24.131_0": "anurādhā ca jeṣṭhā ca mūlā ca dṛḍhavīryatā /",
    "S04bsu022_u:lal_24.131_1": "dvāvāṣāḍhe abhijicca śravaṇo bhavati saptamaḥ //",
    "S04bsu022_u:lal_24.132_0": "ityete sapta nakṣatrā lokapālā yaśasvinaḥ /",
    "S04bsu022_u:lal_24.132_1": "ādiṣṭā paścime bhāge te vo rakṣantu sarvadā //",
    "S04bsu022_u:lal_24.133_0": "teṣāṃ cādhipatī rājā virūpākṣeti taṃ viduḥ /",
    "S04bsu022_u:lal_24.133_1": "sa sarvanāgādhipatirvarūṇena saha rakṣatu //",
    "S04bsu022_u:lal_24.134_0": "putrā pi tasya bahavaḥ ekanāmā vicakṣaṇāḥ /",
    "S04bsu022_u:lal_24.134_1": "aśītirdaśa caikaśca indranāmā mahābalāḥ /",
    "S04bsu022_u:lal_24.134_2": "te 'pi va adhipālentu ārogyena śivena ca //",
    "S04bsu022_u:lal_24.135_0": "paścime 'smin diśo bhāge aṣṭau devakumārikāḥ",
    "S04bsu022_u:lal_24.135_1": "alambuśā miśrakeśī puṇḍarīkā tathāruṇā //",
    "S04bsu022_u:lal_24.136_0": "ekādaśā navamikā śītā kṛṣṇā ca draupadī /",
    "S04bsu022_u:lal_24.136_1": "tā pi va adhipālentu ārogyena śivena ca //",
    "S04bsu022_u:lal_24.137_0": "paścime 'smin diśo bhāge aṣṭaṅgo nāma parvataḥ /",
    "S04bsu022_u:lal_24.137_1": "pratiṣṭhā candrasūryāṇāṃ aṣṭamarthaṃ dadātu vaḥ /",
    "S04bsu022_u:lal_24.137_2": "so 'pi va adhipāletu ārogyena śivena ca //",
    "S04bsu022_u:lal_24.138_0": "kṣemāśca vo diśaḥ santu mā ca vaḥ pāpamāgamat /",
    "S04bsu022_u:lal_24.138_1": "labdhārthāśca nivartadhvaṃ sarvadevebhi rakṣitāḥ //",
    "S04bsu022_u:lal_24.139_0": "yena kenacitkṛtyena gacchethā uttarāṃ diśam /",
    "S04bsu022_u:lal_24.139_1": "nakṣatrāṇi vaḥ pālentu ye tāṃ diśamadhiṣṭhitā //",
    "S04bsu022_u:lal_24.140_0": "dhaniṣṭhā śatabhiṣā caiva dve ca purvottarāpare /",
    "S04bsu022_u:lal_24.140_1": "ravatī aśvinī caiva bharaṇī bhavatī saptamī //",
    "S04bsu022_u:lal_24.141_0": "ityete sapta nakṣatrā lokapālā yaśasvinaḥ /",
    "S04bsu022_u:lal_24.141_1": "ādiṣṭā uttare bhāge te vo rakṣantu sarvadā //",
    "S04bsu022_u:lal_24.142_0": "teṣāṃ cādhipatī rājā kubero naravāhanaḥ /",
    "S04bsu022_u:lal_24.142_1": "sarvayakṣāṇāmadhipatirmāṇibhadreṇa saha rakṣatu //",
    "S04bsu022_u:lal_24.143_0": "putrā pi tasya bahava ekanāmā vicakṣaṇāḥ /",
    "S04bsu022_u:lal_24.143_1": "aśītirdaśa caikaśca indranāmā mahābalāḥ /",
    "S04bsu022_u:lal_24.143_2": "te pi va adhipālentu ārogyena śivena ca //",
    "S04bsu022_u:lal_24.144_0": "uttare 'smin diśo bhāge aṣṭau devakumārikāḥ /",
    "S04bsu022_u:lal_24.144_1": "ilādevī surādevī pṛthvī padmāvatī tathā //",
    "S04bsu022_u:lal_24.145_0": "upasthitā mahārājā āśā śraddhā hirī śirī /",
    "S04bsu022_u:lal_24.145_1": "tā pi va adhipālentu ārogyena śivena ca //",
    "S04bsu022_u:lal_24.146_0": "uttare 'smin diśo bhāge parvato gandhamādanaḥ /",
    "S04bsu022_u:lal_24.146_1": "āvāso yakṣabhūtānāṃ citrakūṭaḥ sudarśanaḥ /",
    "S04bsu022_u:lal_24.146_2": "te 'pi va adhipālentu ārogyena śivena ca //",
    "S04bsu022_u:lal_24.147_0": "kṣemāśca vo diśaḥ santu mā ca vaḥ pāpamāgamat /",
    "S04bsu022_u:lal_24.147_1": "labdhārthāśca nivartadhvaṃ sarvadevebhi rakṣitāḥ //",
    "S04bsu022_u:lal_24.148_0": "aṣṭāviṃśati nakṣatrā sapta sapta caturdiśam /",
    "S04bsu022_u:lal_24.148_1": "dvātriṃśaddevakanyāśca aṣṭāvaṣṭau caturdiśam //",
    "S04bsu022_u:lal_24.149_0": "aṣṭau śramaṇā (cāṣṭau) brāhmaṇā(aṣṭau) janapadeṣu naigamāḥ /",
    "S04bsu022_u:lal_24.149_1": "aṣṭau devāḥ saindrakāste vo rakṣantu sarvataḥ //",
    "S04bsu022_u:lal_24.150_0": "svasti vo gacchatāṃ bhotu svasti bhotu nivartatām /",
    "S04bsu022_u:lal_24.150_1": "svasti paśyata vai jñātiṃ svasti paśyantu jñātayaḥ //",
    "S04bsu022_u:lal_24.151_0": "sendrā yakṣā mahārājā arhantamanukampitāḥ /",
    "S04bsu022_u:lal_24.151_1": "sarvatra svasti gacchadhvaṃ prāpsyadhvamamṛtaṃ śivam //",
    "S04bsu022_u:lal_24.152_0": "saṃrakṣitā brāhmaṇa vāsavena vimukticittaiśca anāśravaiśca /",
    "S04bsu022_u:lal_24.152_1": "nāgaiśca yakṣaiśca sadānukampitāḥ pāletha āyuḥ śaradāṃ śataṃ samam //",
    "S04bsu022_u:lal_24.153_0": "pradakṣiṇāṃ dakṣiṇalokanāthaḥ teṣāṃ diśaiṣa 'pratimo vināyakaḥ /",
    "S04bsu022_u:lal_24.153_1": "anena yūyaṃ kuśalena karmaṇā madhusaṃbhavā nāma jinā bhaviṣyatha //",
    "S04bsu022_u:lal_24.154_0": "prathamādidaṃ lokavināyakasya asaṅgato vyākaraṇaṃ jinasya /",
    "S04bsu022_u:lal_24.154_1": "paścādanantā bahubodhisattvā ye vyākṛtā bodhayi no vivartyāḥ //",
    "S04bsu022_u:lal_24.155_0": "śrutvā imaṃ vyākaraṇaṃ jinasya udagracittā paramāya prītyā /",
    "S04bsu022_u:lal_24.155_1": "tau bhrātarau sārdhaṃ sahāyakaistaiḥ buddhaṃ ca dharmaṃ śaraṇa prapannāḥ //",
    "S04bsu022_u:910_0": "iti //",
    "S04bsu022_u:911_0": "// iti śrīlalitavistare trapuṣabhallikaparivarto nāma caturviṃśatitamo 'dhyāyaḥ //",
    "S04bsu022_u:913_0": "START Parivarta 25",
    "S04bsu022_u:914_0": "[Vaidya_286]",
    "S04bsu022_u:915_0": "adhyeṣaṇāparivartaḥ pañcaviṃśaḥ /",
    "S04bsu022_u:916_0_0": "iti hi bhikṣavastathāgatasya tārāyaṇamūle viharataḥ prathamābhisaṃbuddhasyaikasya rahogatasya pratisaṃlīnasya lokānuvartanāṃ",
    "S04bsu022_u:916_0_1": "pratyetadabhavat - gambhīro batāyaṃ mayā dharmo 'dhigato 'bhisaṃbuddhaḥ śāntaḥ praśānta upaśāntaḥ praṇīto durdṛśo duranubodho",
    "S04bsu022_u:916_0_2": "'tarko 'vitarkāvacaraḥ /",
    "S04bsu022_u:916_1": "alamāryaḥ paṇḍitavijñavedanīyo yaduta sarvopadhiniḥsargo 'vedito 'niveditaḥ sarvaveditanirodhaḥ paramārtho 'nālayaḥ /",
    "S04bsu022_u:916_2": "śītībhāvo 'nādāno 'nupādāno 'vijñapto 'vijñāpanīyo 'saṃskṛtaḥ ṣaḍviṣayasamatikrāntaḥ /",
    "S04bsu022_u:916_3": "akalpo 'vikalpo 'nabhilāpyaḥ /",
    "S04bsu022_u:916_4": "aruto 'ghoṣo 'nudāhāraḥ / anidarśano 'pratighaḥ sarvālambanasamatikāntaḥ śamathadharmopacchedaḥ /",
    "S04bsu022_u:916_5": "śūnyatānupalambhaḥ / tṛṣṇākṣayo virāgo nirodho nirvāṇam /",
    "S04bsu022_u:916_6": "ahaṃ cedimaṃ parebhyo dharmaṃ deśayeyam,",
    "S04bsu022_u:916_7": "te cennājānīyuḥ, sa me syātklamatho mithyāvyāyāmo 'kṣaṇadharmadeśanatā ca /",
    "S04bsu022_u:916_8": "yannvahamalpotsukastūṣṇībhāvena vihareyam /",
    "S04bsu022_u:916_9": "tasyāṃ ca velāyāmimāṃ gāthāmabhāṣata -",
    "S04bsu022_u:lal_25.1_0": "gambhīra śānto virajaḥ prabhāsvaraḥ prāpto mi dharmo hyamṛto 'saṃskṛtaḥ /",
    "S04bsu022_u:lal_25.1_1": "deśeya cāhaṃ na parasya jāne yannūna tūṣṇī pavane vaseyam //",
    "S04bsu022_u:lal_25.2_0": "apagatagirivākpatho hyalipto yatha gaganaṃ tathā svabhāvadharmam /",
    "S04bsu022_u:lal_25.2_1": "cittamana vicāravipramuktaṃ paramasuāścariyaṃ paro vijāne //",
    "S04bsu022_u:lal_25.3_0": "na ca punarayu śakya akṣarebhiḥ praviśatu anarthayogavipraveśaḥ /",
    "S04bsu022_u:lal_25.3_1": "purimajinakṛtādhikārasattvāḥ te imu śruṇitva hi dharmu śraddadhanti //",
    "S04bsu022_u:lal_25.4_0": "na ca punariha kaścidasti dharmaḥ so pi na vidyate yasya nāstibhāvāḥ /",
    "S04bsu022_u:lal_25.4_1": "hetukriyaparaṃparā ya jāne tasya na bhotiha astināstibhāvāḥ //",
    "S04bsu022_u:lal_25.5_0": "kalpaśatasahasra aprameyā ahu caritaḥ purime jinasakāśe /",
    "S04bsu022_u:lal_25.5_1": "na ca maya pratilabdha eṣa kṣāntī yatra na ātma na sattva naiva jīvaḥ //",
    "S04bsu022_u:lal_25.6_0": "yada maya pratilabdha eṣa kṣāntī mriyati na ceha na kaści jāyate vā /",
    "S04bsu022_u:lal_25.6_1": "prakṛti imi nirātma sarvadharmāḥ tada māṃ vyākari buddha dīpanāmā //",
    "S04bsu022_u:lal_25.7_0": "karuṇa mama ananta sarvaloke paratu na cārthanatāmahaṃ pratīkṣe /",
    "S04bsu022_u:lal_25.7_1": "yada puna janatā prasanna brahme tena adhīṣṭu pravartayiṣya cakram //",
    "S04bsu022_u:lal_25.8_0": "eva ca ayu dharma grāhyu me syāt saci mama brahma krame nipatya yācet /",
    "S04bsu022_u:lal_25.8_1": "pravadahi virajā praṇītu dharmaṃ santi vijānaka sattva svākarāśca //",
    "S04bsu022_u:917_0": "iti hi bhikṣavastathāgatastasmin samaye ūrṇākośātprabhāmutsṛjati sma yayā prabhayā trisāhasramahāsāhasro lokadhāturmahatā suvarṇavarṇāvabhāsena sphuṭo 'bhūt /",
    "S04bsu022_u:918_0_0": "atha khalu daśatrisāhasramahāsāhasrādhipatiḥ śikhī mahābrahmā buddhānubhāvenaiva tathāgatasya cetasaiva cetaḥparivitarkamājñāsīt",
    "S04bsu022_u:918_0_1": "- alpotsukatāyai bhagavataścittamabhinataṃ na dharmadeśanāyāmiti /",
    "S04bsu022_u:918_1": "tasyaitadabhavat - yannvahamupasaṃkramya tathāgatamadhyeṣyeyaṃ dharmacakrapravartanatāyai /",
    "S04bsu022_u:919_0": "atha khalu śikhī mahābrahmā tasyāṃ velāyāṃ tadanyān brahmakāyikān devaputrānāmantrayate sma - naśyati batāyaṃ mārṣā loko vinaśyati,",
    "S04bsu022_u:919_1": "yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
    "S04bsu022_u:919_2": "yannu vayamupasaṃkramya tathāgatamarhantaṃ samyaksaṃbuddhamadhyeṣyemahi dharmacakrapravartanāya /",
    "S04bsu022_u:920_0": "atha khalu bhikṣavaḥ śikhī mahābrahmā aṣṭaṣaṣṭyā brāhmaṇaśatasahasraiḥ parivṛtaḥ puraskṛto yena tathāgatastenopasaṃkrāmat /",
    "S04bsu022_u:920_1": "upasaṃkramya tathāgatasya pādau śirasābhivandya prāñjalistathāgatametadavocat naśyati batāyaṃ bhagavan lokaḥ,",
    "S04bsu022_u:920_2": "praṇaśyati batāyaṃ bhagavan lokaḥ,",
    "S04bsu022_u:920_3": "yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
    "S04bsu022_u:920_4": "tatsādhu deśayatu [Vaidya_288] bhagavān dharmam,",
    "S04bsu022_u:920_5": "deśayatu sugato dharmam / santi sattvāḥ svākārāḥ suvijñāpakāḥ śaktā bhavyāḥ pratibalāḥ bhagavato bhāṣitasyārthamājñātum /",
    "S04bsu022_u:920_6": "tasyāṃ ca velāyāmimāṃ gāthāmabhāṣata -",
    "S04bsu022_u:lal_25.9_0": "samudāniya jñānamahāgramaṇḍalaṃ visṛjya raśmīn daśadikṣu caiva /",
    "S04bsu022_u:lal_25.9_1": "tadañja jñānāṃśu nṛpadmabodhakā upekṣakastiṣṭhasi vādibhāskaraḥ //",
    "S04bsu022_u:lal_25.10_0": "nimantrayitvāryadhanena sattvāṃ āśvāsayitvā bahuprāṇakoṭyaḥ /",
    "S04bsu022_u:lal_25.10_1": "na yuktametattava lokabandho yaṃ tūṣṇibhāvena upekṣase jagat //",
    "S04bsu022_u:lal_25.11_0": "parāhanasvottamadharmadundubhiṃ saddharmaśaṅkhaṃ ca prapūrayāśu /",
    "S04bsu022_u:lal_25.11_1": "ucchrepayasva mahadharmayūpaṃ prajvālayasva mahadharmadīpam //",
    "S04bsu022_u:lal_25.12_0": "pravarṣa vai dharmajalaṃ pradhānaṃ pratārayemāṃ bhavasāgarasthāṃ /",
    "S04bsu022_u:lal_25.12_1": "pramocayemāṃ mahavyādhikliṣṭāṃ kleśāgnitapte praśamaṃ kuruṣva //",
    "S04bsu022_u:lal_25.13_0": "nidarśaya tvaṃ khalu śāntimārgaṃ kṣemaṃ śivaṃ nirjaratāmaśokam /",
    "S04bsu022_u:lal_25.13_1": "nirvāṇamārgāgamanādanāthe vipathasthite nātha kṛpāṃ kuruṣva //",
    "S04bsu022_u:lal_25.14_0": "vimokṣadvārāṇi apāvṛṇiṣva pracakṣva taṃ dharmanayaṃ hyakopyam /",
    "S04bsu022_u:lal_25.14_1": "jātyandhabhūtasya janasya nātha tvamuttamaṃ śodhaya dharmacakṣuḥ //",
    "S04bsu022_u:lal_25.15_0": "na brahmaloke na ca devaloke na yakṣagandharvamanuṣyaloke /",
    "S04bsu022_u:lal_25.15_1": "lokasya yo jātijarāpanetā nānyo 'sti tvatto hi manuṣyacandraḥ //",
    "S04bsu022_u:lal_25.16_0": "adhyeṣako 'haṃ tava dharmarāja adhyācarākṛtvana sarvadevān /",
    "S04bsu022_u:lal_25.16_1": "anena puṇyena ahaṃ pi kṣipraṃ pravartayeyaṃ varadharmacakram //",
    "S04bsu022_u:921_0": "adhivāsayati sma bhikṣavastathāgataḥ śikhino brahmaṇastūṣṇībhāvena sadevamānuṣāsurasya lokasyānugrahārthamanukampāmupādāya /",
    "S04bsu022_u:922_0": "atha khalu śikhī mahābrahmā tathāgatasya tūṣṇībhāvenādhivāsanāṃ viditvā divyaiścandanacūrṇairagurucūrṇaiśca tathāgatamabhyavakīrya prītiprāmodyajātastatraivāntaradhāt /",
    "S04bsu022_u:923_0_0": "atha khalu bhikṣavastathāgatasya dharmālokasyādarotpādanārthaṃ śikhinaśca mahābrahmaṇaḥ punaḥ punastathāgatādhyeṣaṇayā kuśalamūlavivṛddhyarthaṃ",
    "S04bsu022_u:923_0_1": "dharmasya cātigambhīrodāratāmupādāya punarapyekasya rahogatasya pratisaṃlīnasyāyamevaṃrūpaṃ cetovitarko 'bhūt - gambhīraḥ",
    "S04bsu022_u:923_0_2": "khalvayaṃ mayā dharmo 'bhisaṃbuddhaḥ sūkṣmo nipuṇo duranubodhaḥ atarko 'tarkāvacaraḥ paṇḍitavijñavedanīyaḥ sarvalokavipratyanīko",
    "S04bsu022_u:923_0_3": "durdṛśaḥ sarvopadhiniḥsargaḥ sarvasaṃskāropaśamaḥ sarvatamopacchedaḥ śūnyatānupalambhastṛṣṇākṣayo virāgo nirodho nirvāṇam /",
    "S04bsu022_u:923_1": "ahaṃ cedidaṃ dharmaṃ deśayeyam,",
    "S04bsu022_u:923_2": "pare ca me na vibhāvayeyuḥ, sā me paramā viheṭhā bhavet /",
    "S04bsu022_u:923_3": "yannvahamalpotsukavihāreṇaiva vihareyam /",
    "S04bsu022_u:924_0": "atha khalu bhikṣavaḥ śikhī mahābrahmā buddhānubhāvena punarapi tathāgatasyetadamevaṃrūpeṇa cetaḥ - parivitarkamājñāya yena śakro devānāmindrastenopasaṃkrāmat /",
    "S04bsu022_u:924_1": "upasaṃkramya śakraṃ devānāmindrametadavocat - yatkhalu kauśika jānīyāstathāgatasyārhataḥ samyaksaṃbuddhasyālpotsukatāyai cittaṃ nataṃ na dharmadeśanāyām /",
    "S04bsu022_u:924_2": "nakṣyate batāyaṃ kauśika lokaḥ,",
    "S04bsu022_u:924_3": "vinakṣyate batāyaṃ kauśika lokaḥ,",
    "S04bsu022_u:924_4": "mahāvidyāndhakārakṣipto batāyaṃ kauśika loko bhaviṣyati,",
    "S04bsu022_u:924_5": "yatra hi nāma tathāgatasyārhataḥ samyaksaṃbuddhasyālpotsukatāyai cittaṃ nataṃ na dharmasaṃprakāśanāyām /",
    "S04bsu022_u:924_6": "kasmādvayaṃ na gacchāmastathāgatamarhantaṃ samyaksaṃbuddhaṃ dharmacakrapravartanāyādhyeṣitum? tatkasmāt? na hyanadhyeṣitāstathāgatā dharmacakraṃ pravartayanti /",
    "S04bsu022_u:924_7_0": "sādhu mārṣeti śakro brahmā bhaumāśca devā antarīkṣāścāturmahārājakāyikāstrāyatriṃśā yāmāstuṣitā nirmāṇaratayaḥ paranirmitavaśavartino",
    "S04bsu022_u:924_7_1": "brahmakāyikā ābhāsvarā bṛhatphalā śubhakṛtsnā saṃbahulāni ca śuddhāvāsakāyika devaputraśatasahasrāṇyatikrāntavarṇā atikrāntāyāṃ",
    "S04bsu022_u:924_7_2": "rātrau kevalaṃ tārāyaṇamūlaṃ divyena varṇena divyenāvabhāsenāvabhāsya yena tathāgatastenopasaṃkrāman /",
    "S04bsu022_u:924_8": "upasaṃkramya tathāgatasya pādau śirasābhivandya pradakṣiṇīkṛtya caikānte tasthuḥ /",
    "S04bsu022_u:925_0": "atha khalu śakro devānāmindro yena tathāgatastenāñjaliṃ praṇamya tathāgataṃ gāthayābhituṣṭāva -",
    "S04bsu022_u:lal_25.17_0": "uttiṣṭha vijitasaṃgrāma prajñākārā timisrā vivara loke /",
    "S04bsu022_u:lal_25.17_1": "cittaṃ hi te vimuktaṃ śaśiriva pūrṇo grahavimuktaḥ //",
    "S04bsu022_u:926_0": "[Vaidya_290]",
    "S04bsu022_u:926_1": "evamukte tathāgatastūṣṇīmevāsthāt //",
    "S04bsu022_u:927_0": "atha khalu śikhī mahābrahmā śakraṃ devānāmindrametadavocat - naiva kauśika tathāgatā arhantaḥ samyaksaṃbuddhā adhyeṣyante dharmacakrapravartanatāyai yathā tvamadhyeṣase /",
    "S04bsu022_u:928_0": "atha khalu śikhī mahābrahmā ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ gāthayādhyabhāṣata -",
    "S04bsu022_u:lal_25.18_0": "uttiṣṭha vijitasaṃgrāma prajñākārā timisrā vivara loke /",
    "S04bsu022_u:lal_25.18_1": "deśaya tvaṃ mune dharmaṃ ājñātāro bhaviṣyanti //",
    "S04bsu022_u:929_0": "evamukte bhikṣavastathāgataḥ śikhinaṃ mahābrahmāṇametadavocat - gambhīraḥ khalvayaṃ mahābrahman mayā dharmo 'bhisaṃbuddhaḥ sūkṣmo nipuṇaḥ peyālaṃ yāvatsā me syātparamā viheṭhā /",
    "S04bsu022_u:929_1": "api ca me brahmannime gāthe 'bhīkṣṇaṃ pratibhāsaḥ -",
    "S04bsu022_u:lal_25.19_0": "pratisrotagāmi mārgo gambhīro durdṛśo mama /",
    "S04bsu022_u:lal_25.19_1": "na taṃ drakṣyanti rāgāndhā alaṃ tasmātprakāśitum //",
    "S04bsu022_u:lal_25.20_0": "anusrotaṃ pravāhyante kāmeṣu patitā prajāḥ /",
    "S04bsu022_u:lal_25.20_1": "kṛcchreṇa me 'yaṃ saṃprāptaṃ alaṃ tasmātprakāśitum //",
    "S04bsu022_u:930_0": "atha khalu bhikṣavaḥ śikhī mahābrahmā śakraśca devānāmindrastathāgataṃ tūṣṇībhūtaṃ viditvā sārdhaṃ tairdevaputrairduḥkhitā durmanāstatraivāntaradhāyiṣuḥ /",
    "S04bsu022_u:931_0": "trirapi ca tathāgatasyālpotsukatāyai cittaṃ namayati sma //",
    "S04bsu022_u:932_0": "tena khalu punarbhikṣavaḥ samayena māgadhakānāṃ manuṣyāṇāmimānyevaṃrūpāṇi pāpakāni akuśalāni dṛṣṭigatānyutpannānyabhūvan /",
    "S04bsu022_u:932_1": "tadyathā / kecidevamāhuḥ - vātā na vāsyanti /",
    "S04bsu022_u:932_2": "kecidevamāhuḥ - agnirna jvaliṣyati /",
    "S04bsu022_u:932_3": "kecidāhuḥ - devo na varṣiṣyati /",
    "S04bsu022_u:932_4": "kecidāhuḥ - nadyo na vahyanti /",
    "S04bsu022_u:932_5": "kecidāhuḥ - śasyāni na prajāsyanti /",
    "S04bsu022_u:932_6": "kecidāhu - pakṣiṇa ākāśe na kramiṣyanti /",
    "S04bsu022_u:932_7": "kecidāhuḥ - gurviṇyo nārogyeṇa prasaviṣyanti /",
    "S04bsu022_u:933_0_0": "atha khalu bhikṣavaḥ śikhī mahābrahmā tathāgatasyaivamevaṃrūpaṃ cittavitarkamājñāya māgadhakānāṃ ca manuṣyāṇāmimāni dṛṣṭigatāni",
    "S04bsu022_u:933_0_1": "viditvā atikrāntāyāṃ rātrāvabhisaṃkrāntena varṇena sarvāvantaṃ tārāyaṇamūlaṃ divyenāvabhāsenāvabhāsya yena tathāgatastenopasaṃkrāmat /",
    "S04bsu022_u:933_1_0": "upasaṃkramya tathāgatasya pādau śirasābhivandyaikāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena",
    "S04bsu022_u:933_1_1": "tathāgatastenāñjaliṃ praṇamya tathāgataṃ gāthābhiradhyabhāṣata -",
    "S04bsu022_u:lal_25.21_0": "vādo babhūva samalairvicintito dharmo 'viśuddho magadheṣu pūrvam /",
    "S04bsu022_u:lal_25.21_1": "amṛtaṃ mune tadvivṛṇīṣva dvāraṃ śṛṇvanti dharmaṃ vimalena buddham //",
    "S04bsu022_u:lal_25.22_0": "kṛtasvakārtho 'si bhujiṣyatāṃ gato duḥkhābhisaṃskāramalāpakṛṣṭaḥ /",
    "S04bsu022_u:lal_25.22_1": "na hānivṛddhī kuśalasya te 'sti tvamagradharmeṣviha pāramiṃ gataḥ //",
    "S04bsu022_u:lal_25.23_0": "na te mune sadṛśa ihāsti loke kuto 'dhikaḥ syādiha te maharṣe /",
    "S04bsu022_u:lal_25.23_1": "bhavānihāgrastribhave virocate giriryathā 'sāvasurālayasthaḥ //",
    "S04bsu022_u:lal_25.24_0": "mahākṛpāṃ jānaya duḥkhite jane na tvādṛśā jātu bhavantyupekṣakāḥ /",
    "S04bsu022_u:lal_25.24_1": "bhavān viśāradyabalaiḥ samanvitaḥ tvameva śakto janatāṃ pratāritum //",
    "S04bsu022_u:lal_25.25_0": "iyaṃ suśalyā sucirāturā prajā sadevakā saśramaṇā dvijākhilā /",
    "S04bsu022_u:lal_25.25_1": "āroginī bhotu nirāturajvarā na cāparaḥ śaraṇamihāsya vidyate //",
    "S04bsu022_u:lal_25.26_0": "cirānubaddhāstava devamānuṣāḥ kalyāṇacittā amṛtārthinaśca /",
    "S04bsu022_u:lal_25.26_1": "dharmaṃ yamevādhigamiṣyate jino yathāvadanyūnamudāhariṣyati //",
    "S04bsu022_u:lal_25.27_0": "tasmāddhiyā cāmisu vikrama tvāṃ vinayasva sattvāṃ ciranaṣṭamārgāṃ /",
    "S04bsu022_u:lal_25.27_1": "aviśrutārthā śamanāya kāṅkṣitāḥ sudurbalā bṛṃhaṇakāṅkṣiṇo vā //",
    "S04bsu022_u:lal_25.28_0": "iyaṃ tṛṣārtā janatā mahāmune udīkṣate dharmajalaṃ tavāntike /",
    "S04bsu022_u:lal_25.28_1": "megho yathā saṃtṛṣitāṃ vasuṃdharāṃ kuru tarpaṇāṃ nāyaka dharmavṛṣṭyā //",
    "S04bsu022_u:934_0": "cirapraṇaṣṭā vicaranti mānavā bhave kudṛṣṭīgahane sakaṇṭake /",
    "S04bsu022_u:lal_25.29_0": "cirapraṇaṣṭā vicaranti mānavā bhave kudṛṣṭīgahane sakaṇṭake /",
    "S04bsu022_u:lal_25.29_1": "[Vaidya_292]",
    "S04bsu022_u:lal_25.29_2": "akaṇṭakaṃ mārgamṛjuṃ pracakṣva taṃ yaṃ bhāvayitvā hyamṛtaṃ labheyam //",
    "S04bsu022_u:lal_25.30_0": "andhāprapāte patitā hyanāyakā noddhartumanyairiha śakyamete /",
    "S04bsu022_u:lal_25.30_1": "mahāprapāte patitāṃ samuddhara chandaṃ samutpādya vṛṣo 'si buddhimān //",
    "S04bsu022_u:lal_25.31_0": "na saṃgatiste 'sti sadā mune ciraṃ kadācidaudumbarapuṣpasaṃnibhāḥ /",
    "S04bsu022_u:lal_25.31_1": "jināḥ pṛthivyāṃ prabhavanti nāyakāḥ prāptākṣaṇo mocaya nātha sattvāṃ //",
    "S04bsu022_u:lal_25.32_0": "abhūcca te pūrvabhaveṣviyaṃ matiḥ tīrṇaḥ svayaṃ tārayitā bhaveyam /",
    "S04bsu022_u:lal_25.32_1": "asaṃśayaṃ pāragato 'si sāṃprataṃ satyāṃ pratijñāṃ kuru satyavikramaḥ //",
    "S04bsu022_u:lal_25.33_0": "dharmolkayā vidhama mune 'ndhakārā ucchrepaya tvaṃ hi tathāgatadhvajam /",
    "S04bsu022_u:lal_25.33_1": "ayaṃ sa kālaḥ pratilābhyudīraṇe mṛgādhipo vā nada dundubhisvaraḥ //",
    "S04bsu022_u:935_0_0": "atha khalu bhikṣavastathāgataḥ sarvāvantaṃ lokaṃ buddhacakṣuṣā vyavalokayan sattvān paśyati sma hīnamadhyapraṇītānuccanīcamadhyamān",
    "S04bsu022_u:935_0_1": "svākārān suviśodhakān durākārān durviśodhakānuddhāṭitajñānavipañcijñān padaparamāṃstrīn sattvarāśīnekaṃ mithyatvaniyatamekaṃ",
    "S04bsu022_u:935_0_2": "samyaktvaniyatamekamaniyatam /",
    "S04bsu022_u:935_1": "tadyathāpi nāma bhikṣavaḥ puruṣaḥ puṣkariṇyāstīre sthitaḥ paśyati jalaruhāṇi kānicidudakāntargatāni kānicidudakasamāni kānicidudakābhyudgatāni,",
    "S04bsu022_u:935_2": "evameva bhikṣavastathāgataḥ sarvāvantaṃ lokaṃ buddhacakṣuṣā vyavalokayan paśyati sma sattvāṃstriṣu rāśiṣu vyavasthitān /",
    "S04bsu022_u:936_0": "atha khalu bhikṣavastathāgatasyaitadabhavat - deśayeyaṃ cāhaṃ dharmaṃ na vā deśayeyam /",
    "S04bsu022_u:936_1": "sa eṣa mithyatvaniyato rāśirnaivāyaṃ dharmamājānīyāt /",
    "S04bsu022_u:936_2": "deśayeyaṃ cāhaṃ vā dharmaṃ na vā deśayeyam /",
    "S04bsu022_u:936_3": "yo 'yaṃ samyaktvaniyato rāśirājñāsyatyevaiṣa dharmam /",
    "S04bsu022_u:936_4": "(yatkhalu punarayamaniyato rāśirājñāsyatyevaiṣa dharmam /",
    "S04bsu022_u:936_5": ") yatkhalu punarayamaniyato rāśiḥ,",
    "S04bsu022_u:936_6": "tasmai saceddharmaṃ deśayiṣyāmi,",
    "S04bsu022_u:937_0": "atha khalu bhikṣavastathāgato 'niyatarāśivyavasthitān sattvānārabhya mahākaruṇāmavakrāmayati sma //",
    "S04bsu022_u:938_0": "[Vaidya_293]",
    "S04bsu022_u:938_1": "atha khalu tathāgata ātmanaścemaṃ samyagjñānamadhikṛtya śikhinaśca mahābrahmaṇo 'dhyeṣaṇāṃ viditvā śikhinaṃ mahābrahmāṇaṃ gāthābhiradhyabhāṣata -",
    "S04bsu022_u:lal_25.34_0": "apāvṛtāsteṣāmamṛtasya dvārā brahman ti satataṃ ye śrotavantaḥ /",
    "S04bsu022_u:lal_25.34_1": "praviśanti śraddhā naviheṭhasaṃjñāḥ śṛṇvanti dharmaṃ magadheṣu sattvāḥ //",
    "S04bsu022_u:939_0": "atha khalu śikhī mahābrahmā tathāgatasyādhivāsanāṃ viditvā tuṣṭa udagra āttamanāḥ pramuditaḥ prītisaumanasyajātastathāgatasya pādau śirasā vanditvā tatraivāntaradhāt /",
    "S04bsu022_u:940_0": "atha khalu bhikṣavo bhaumā devāstasyāṃ velāyāmantarīkṣebhyo devebhyo ghoṣamudīrayanti sma,",
    "S04bsu022_u:940_1": "śabdamanuśrāvayanti sma - adya mārṣā tathāgatenārhatā samyaksaṃbuddhena dharmacakrapravartanāyai pratiśrutam /",
    "S04bsu022_u:940_2": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "S04bsu022_u:940_3": "parihāsyante bata bho mārṣā asurāḥ kāyāḥ /",
    "S04bsu022_u:940_4": "divyāḥ kāyāḥ paripūriṃ gabhiṣyanti /",
    "S04bsu022_u:940_5": "bahavaśca sattvā loke parinirvāsyanti /",
    "S04bsu022_u:940_6": "evamevāntarīkṣā devā bhaumebhyo devebhyaḥ pratiśratya cāturmahārājikānāṃ devānāṃ ghoṣamudīrayanti sma /",
    "S04bsu022_u:940_7": "cāturmahārājikāstrāyatriṃśānām,",
    "S04bsu022_u:940_8": "trāyatriṃśā yāmānām, yāmā tuṣitanirmāṇaratīnām, nirmāṇaratayaḥ paranirmitavaśavartinām,",
    "S04bsu022_u:940_9": "te 'pi brahmakāyikānāṃ devānāṃ ghoṣamudīrayanti sma,",
    "S04bsu022_u:940_10": "śabdamanuśrāvayanti sma - adya mārṣāstathāgatenārhatā samyaksaṃbuddhena dharmacakrapravartanāyai pratiśrutam /",
    "S04bsu022_u:940_11": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "S04bsu022_u:940_12": "parihāsyante bata bho mārṣā asurāḥ kāyāḥ /",
    "S04bsu022_u:940_13": "divyāḥ kāyā vivardhiṣyante / bahavaśca sattvā loke parinirvāsyantīte /",
    "S04bsu022_u:941_0_0": "iti hi bhikṣavastatkṣaṇaṃ tanmuhurtaṃ tallavaṃ yāvadbahmakāyikā devāstasmādbhaumādārabhya ekavāgekanirnāda ekanirghoṣo 'bhyudgato",
    "S04bsu022_u:941_0_1": "'bhūt - adya mārṣāstathāgatenārhatā samyaksaṃbuddhena dharmacakrapravartanāyai pratiśrutamiti /",
    "S04bsu022_u:942_0": "atha khalu bhikṣavo dharmaruciśca nāmā bodhivṛkṣadevatā dharmakāyaśca dharmamatiśca dharmacārī ca,",
    "S04bsu022_u:942_1_0": "ete catvāro bodhivṛkṣadevatāstathāgatasya caraṇayornipatyaivamāhuḥ - kva bhagavān dharmacakraṃ pravartiṣyatīti? evamukte",
    "S04bsu022_u:942_1_1": "bhikṣavastathāgatastān devatānetadavocat - vārāṇasyāmṛṣipatane mṛgadāve /",
    "S04bsu022_u:942_2": "te āhuḥ - parīttajanakāyā bhagavan vārāṇasī mahānagarī,",
    "S04bsu022_u:942_3": "parīttadrumachāyaśca mṛgadāvaḥ /",
    "S04bsu022_u:942_4": "santyanyāni bhagavan mahānagarāṇi ṛddhāni sphītāni kṣemāni subhikṣāṇi ramaṇīyāni ākīrṇabahujanamanuṣyāṇi udyānavanaparvatapratimaṇḍitāni /",
    "S04bsu022_u:942_5": "teṣāṃ bhagavānanyatame dharmacakraṃ pravartayatu /",
    "S04bsu022_u:942_6": "tathāgato 'vocatmaivaṃ bhadramukhāḥ /",
    "S04bsu022_u:943_0": "[Vaidya_294]",
    "S04bsu022_u:943_1": "ṣaṣṭiṃ yajñasahasrakoṭinayutā ye tatra yaṣṭā mayā",
    "S04bsu022_u:943_2": "ṣaṣṭiṃ buddhasahasrakoṭinayutā ye tatra saṃpūjitā /",
    "S04bsu022_u:943_3": "paurāṇāmṛṣiṇāmihālayu varo vārāṇasī nāmavā",
    "S04bsu022_u:943_4": "devānāgamabhiṣṭuto mahitalo dharmābhinimnaḥ sadā //",
    "S04bsu022_u:943_5": "buddhā koṭisahasra naikanavatiḥ pūrve smarāmī aha",
    "S04bsu022_u:943_6": "ye tasminnṛṣisāhvaye vanavare vartīsu cakrottamam /",
    "S04bsu022_u:943_7": "śāntaṃ cāpyupaśāntadhyānabhimukhaṃ nityaṃ mṛgaiḥ sevitaṃ",
    "S04bsu022_u:943_8": "ityarthe ṛṣisāhvaye vanavare vartiṣyi cakrottamam //",
    "S04bsu022_u:944_0": "iti //",
    "S04bsu022_u:945_0": "// iti śrīlalitavistare 'dhyeṣaṇāparivarto nāma pañcaviṃśatitamo 'dhyāyaḥ //",
    "S04bsu022_u:947_0": "START Parivarta 26",
    "S04bsu022_u:948_0": "[Vaidya_295]",
    "S04bsu022_u:949_0": "dharmacakrapravartanaparivartaḥ ṣaḍviṃśaḥ //",
    "S04bsu022_u:950_0_0": "atha khalu bhikṣavastathāgataḥ kṛtakṛtyaḥ kṛtakaraṇīyaḥ sarvabandhanasamucchinnaḥ sarvakleśoddhṛto nirvāntamalakleśo nihatamārapratyarthikaḥ",
    "S04bsu022_u:950_0_1": "sarvabuddhadharmanayānupraviṣṭaḥ sarvajñaḥ sarvadarśī daśabalasamanvāgataścaturvaiśāradyaprāpto 'ṣṭādaśāveṇikabuddhadharmapratipūrṇaḥ",
    "S04bsu022_u:950_0_2": "pañcacakṣuḥsamanvāgato 'nāvaraṇena buddhacakṣuṣā sarvāvantaṃ lokamavalokyaivaṃ cintayati sma - kasmā ayamahaṃ sarvaprathamaṃ",
    "S04bsu022_u:950_0_3": "dharmaṃ deśayeyam? katamaḥ sattvaḥ śuddhaḥ svākāraḥ suvineyaḥ suvijñāpakaḥ suviśodhako mandarāgadoṣamoho 'parokṣavijñāno",
    "S04bsu022_u:950_0_4": "yo 'śrutavān dharmasya parihīyate? tasmāyahaṃ sarvaprathamaṃ dharmaṃ deśayeyam,",
    "S04bsu022_u:950_1": "yaśca me dharmaṃ deśitamājānīyānna ca māṃ sa viheṭhayet /",
    "S04bsu022_u:951_0": "atha khalu bhikṣavastathāgatasyaitadabhūt - rudrakaḥ khalu rāmaputraḥ śuddhaḥ svākāraḥ suvijñāpakaḥ suviśodhako mandarāgamoho 'parokṣavijñānaḥ /",
    "S04bsu022_u:951_1": "so 'śravaṇāddharmasya parihīyate /",
    "S04bsu022_u:951_2": "śrāvakebhyo naivasaṃjñānāsaṃjñāyatanasahavratāyai dharmaṃ deśayati /",
    "S04bsu022_u:951_3": "kutrāsāvetarhi prativasatītyājñāsīt /",
    "S04bsu022_u:951_4": "adya saptāhakālagata iti / devatā api tathāgatasya caraṇayornipatyaivamāhuḥ - evametadbhagavan,",
    "S04bsu022_u:951_5": "evametatsugata, adya saptāhakālagato rudrako rāmaputraḥ /",
    "S04bsu022_u:951_6": "tasya me bhikṣava etadabhūt - mahāhānirvartate rudrakasya rāmaputrasya,",
    "S04bsu022_u:951_7": "ya imameva supraṇītaṃ dharmamaśrutvā kālagataḥ /",
    "S04bsu022_u:951_8": "sacedasāvimaṃ dharmamaśroṣyadājñāsyat /",
    "S04bsu022_u:951_9": "tasmai cāhaṃ prathamaṃ dharma deśayiṣyam,",
    "S04bsu022_u:951_10": "na ca māṃ sa vyaheṭhayiṣyat /",
    "S04bsu022_u:952_0": "punarapi bhikṣavastathāgatasyaitadabhūt - ko 'nyaḥ sattvaḥ śuddhaḥ suvineyaḥ pūrvavadyāvanna ca dharmadeśanāṃ viheṭhayediti /",
    "S04bsu022_u:952_1": "tato bhikṣavastathāgatasyaitadabhavat - ayaṃ khalvapyārāḍaḥ kālāpaḥ śuddho yāvanna ca me dharmadeśanāṃ viheṭhayediti /",
    "S04bsu022_u:952_2": "samanvāharati sma bhikṣavastathāgataḥ kutrāsāvetarhīti /",
    "S04bsu022_u:952_3": "samanvāharaṃścājñāsīdadya trīṇyahāni kālagatasyeti /",
    "S04bsu022_u:952_4": "śuddhāvāsakāyikā api ca devatā enamarthaṃ tathāgatasyārocayanti sma - evametadbhagavan,",
    "S04bsu022_u:952_5": "evametatsugata / adya tryahaṃ kālagatasyārāḍasya kālāpasya /",
    "S04bsu022_u:952_6": "tatastathāgatasyaitadabhavat - mahāhānirvartate arāḍasya kālāpasya,",
    "S04bsu022_u:952_7": "ya imamevaṃ supraṇītaṃ dharmamaśrutvā kālagata iti /",
    "S04bsu022_u:953_0": "punarapi bhikṣavastathāgatasyaitadabhūt - kaḥ khalvanyaḥ sattvaḥ śuddhaḥ svākāro yāvanna ca me dharmadeśanāṃ viheṭhayediti /",
    "S04bsu022_u:954_0": "atha khalu bhikṣavastathāgatasyaitadabhavat - te khalu pañcakā bhadravargīyāḥ śuddhāḥ svākārāḥ suvijñāpakāḥ suviśodhakā mandarāgadoṣamohā aparokṣavijñānāḥ /",
    "S04bsu022_u:954_1": "te 'śravaṇāddharmasya parihīyante /",
    "S04bsu022_u:954_2": "taiścāhaṃ duṣkaracaryāṃ carannupasthito 'bhūvam /",
    "S04bsu022_u:954_3": "te mayā dharmaṃ deśitamājñāsyanti,",
    "S04bsu022_u:954_4": "na ca me ha viheṭhayiṣyanti /",
    "S04bsu022_u:955_0": "[Vaidya_296]",
    "S04bsu022_u:955_1": "atha khalu bhikṣavastathāgatasyaitadabhavat - yannvahaṃ pañcakebhyo bhadravargīyebhyaḥ prathamaṃ dharmaṃ deśayeyam /",
    "S04bsu022_u:956_0": "atha khalu bhikṣavastathāgatasya punaretadabhavat - kasminnetarhi pañcakā bhadravargīyāḥ prativasanti? atha tathāgataḥ sarvāvantaṃ lokaṃ buddhacakṣuṣā vyavalokayan paśyati sma /",
    "S04bsu022_u:956_1": "adrākṣītpañcakān bhadravargīyān vārāṇasyāṃ viharata ṛṣipatane mṛgadāve /",
    "S04bsu022_u:956_2": "dṛṣṭvā ca tathāgatasyaitadabhavat - yannvahaṃ pañcakebhyo bhadravargīyebhyaḥ sarvaprathamaṃ dharmaṃ deśayeyam /",
    "S04bsu022_u:956_3": "te hi mama sarvaprathamaṃ dharmaṃ deśitamājñāsyanti /",
    "S04bsu022_u:956_4": "tatkasya hetoḥ? caritāvino hi te bhikṣavaḥ suparipaṇḍitaśukladharmāṇo mokṣamārgābhimukhā nibandhāpanītāḥ /",
    "S04bsu022_u:957_0_0": "atha khalu bhikṣavastathāgata evamanuvicintya bodhimaṇḍādutthāya trisāhasramahāsāhasraṃ lokadhātuṃ saṃprakampyānupūrveṇa",
    "S04bsu022_u:957_0_1": "magadheṣu caryāṃ caran kāśiṣu janapadeṣu cārikāṃ prakrāmat /",
    "S04bsu022_u:957_1": "atha gayāyāṃ bodhimaṇḍasya cāntarādanyatama ājīvako 'drākṣīttathāgataṃ dūrata evāgacchantam /",
    "S04bsu022_u:957_2": "dṛṣṭvā ca punaryena tathāgatastenopajagāma /",
    "S04bsu022_u:957_3": "upetyaikānte 'sthāt / ekānte sthitaśca bhikṣava ājīvakastathāgatena sārdhaṃ vividhāṃ saṃmodanīṃ kathāṃ kṛtvā evamāha - viprasannāni te āyuṣman gautama indriyāṇi /",
    "S04bsu022_u:957_4": "pariśuddhaḥ paryavadātaḥ pītanirbhāsaśca te chavivarṇaḥ tadyathāpi nāma śāradaṃ kālaṃ pāṇḍuravarṇaṃ prabhāsvaraṃ pītanirbhāsaṃ bhavati,",
    "S04bsu022_u:957_5": "evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
    "S04bsu022_u:957_6": "tadyathāpi nāma tālaphalasya pakvasya samanantaravṛntacyutasya bandhanāśrayaḥ pītanirbhāso bhavati pariśuddhaḥ paryavadātaḥ,",
    "S04bsu022_u:957_7": "evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
    "S04bsu022_u:957_8_0": "tadyathāpi nāma jāmbūnadavarṇaniṣkaḥ ulkāmukhaprakṛṣṭo dakṣiṇakarmāraputreṇa suparikarmakṛtaḥ pāṇḍukambalopanikṣipto varṇavān",
    "S04bsu022_u:957_8_1": "bhavati pariśuddhaḥ paryavadātaḥ pītanirbhāso 'tīva prabhāsvaraḥ,",
    "S04bsu022_u:957_9": "evameva bhavato gautamasya viprasannānīndriyāṇi,",
    "S04bsu022_u:957_10": "pariśuddhastvagvarṇaḥ, paryavadātaṃ mukhamaṇḍalam / kasminnāyuṣman gautama brahmacaryamuṣyate? evamukte bhikṣavastathāgatastamājīvakaṃ gāthayā pratyabhāṣata -",
    "S04bsu022_u:lal_26.1_0": "ācāryo na hi me kaścitsadṛśo me na vidyate /",
    "S04bsu022_u:lal_26.1_1": "eko 'hamasmi saṃbuddhaḥ śītībhūto nirāśravaḥ //",
    "S04bsu022_u:958_0": "so 'vocat - arhaṃ khalu gautamamātmānaṃ prātijānīṣe / tathāgato 'vocat -",
    "S04bsu022_u:lal_26.2_0": "ahamevārahaṃ loke śāstā hyahamanuttaraḥ /",
    "S04bsu022_u:lal_26.2_1": "sadevāsuragandharve nāsti me pratipudgalaḥ //",
    "S04bsu022_u:959_0": "so 'vocat - jinaṃ khalu gautama mātmānaṃ pratijānīṣe / tathāgato 'vocat -",
    "S04bsu022_u:lal_26.3_0": "jinā hi mādṛśā jñeyā ye prāptā āśravakṣayam /",
    "S04bsu022_u:lal_26.3_1": "jitā me pāpakā dharmāstenopaga jino hyaham //",
    "S04bsu022_u:960_0": "[Vaidya_297]",
    "S04bsu022_u:960_1": "so 'vocat - kva tarhyāyuṣman gautama gamiṣyasi? tathāgato 'vocat -",
    "S04bsu022_u:lal_26.4_0": "vārāṇasīṃ gamiṣyāmi gatvā vai kāśināṃ purīm /",
    "S04bsu022_u:lal_26.4_1": "andhabhūtasya lokasya kartāsmyasadṛśāṃ prabhām //",
    "S04bsu022_u:lal_26.5_0": "vārāṇasīṃ gamiṣyami gatvā vai kāśināṃ purīm /",
    "S04bsu022_u:lal_26.5_1": "śabdahīnasya lokasya tāḍayiṣye 'mṛtadundubhim //",
    "S04bsu022_u:lal_26.6_0": "vārāṇasīṃ gamiṣyāmi gatvā vai kāśināṃ purīm /",
    "S04bsu022_u:lal_26.6_1": "dharmacakraṃ pravartiṣye lokeṣvaprativartitam //",
    "S04bsu022_u:961_0": "tadbhaviṣyasi gautama ityuktvā sa ājīvako dakṣiṇāmukhaḥ prākrāmat /",
    "S04bsu022_u:961_1": "tathāgato 'pyuttarāmukhaḥ prākrāmat /",
    "S04bsu022_u:962_0": "iti hi bhikṣavastathāgato gayāyāṃ sudarśanena nāgarājena nimantrito 'bhut vāsena bhaktena ca /",
    "S04bsu022_u:962_1": "tatastathāgato rohitavastumagamat,",
    "S04bsu022_u:962_2": "tasmādurubilvākalpaṃ tasmādaṇālamagamat,",
    "S04bsu022_u:962_3": "tataḥ sārathipuram / eṣu ca sarveṣu bhikṣavastathāgato gṛhapatibhirbhaktena vāsena copanimantryamāṇo 'nupūrveṇa gaṅgāyā nadyāstīramupāgamat /",
    "S04bsu022_u:963_0": "tena khalu punarbhikṣavaḥ samayena gaṅgā mahānadī suparipūrṇā samatīrthakā vahati sma //",
    "S04bsu022_u:964_0": "atha khalu bhikṣavastathāgato nāvikasamīpamupāgamatpārasaṃtaraṇāya /",
    "S04bsu022_u:964_1": "sa prāha - prayaccha gautama tarapaṇyam /",
    "S04bsu022_u:964_2": "na me 'sti mārṣa tarapaṇyamityuktvā tathāgato vihāyasā pathā tīrātparaṃ tīramagamat /",
    "S04bsu022_u:964_3": "tataḥ sa nāvikastaṃ dṛṣṭvātīva vipratisāryabhūt - evaṃvidho dakṣiṇīyo mayā na tārita iti /",
    "S04bsu022_u:964_4": "hā kaṣṭamiti kṛtvā mūrchitaḥ pṛthivyāṃ patitaḥ /",
    "S04bsu022_u:964_5": "tata enāṃ prakṛtiṃ nāviko rājñe bimbisārāya ārocayāmāsa - śramaṇaḥ svāmi gautamastarapaṇyaṃ yācamāno nāsti tarapaṇyamityuktvā vihāyasā atastīrātparaṃ tīraṃ gata iti /",
    "S04bsu022_u:964_6": "tacchrutvā tadagreṇa rājñā bimbisāreṇa sarvapravrajitānāṃ tarapaṇyamutsṛṣṭamabhavat /",
    "S04bsu022_u:965_0": "iti hi bhikṣavastathāgato 'nupūrveṇa janapadacaryāṃ caran yena vārāṇasī mahānagarī tenopasaṃkrāmat /",
    "S04bsu022_u:965_1": "upasaṃkramya kālyameva nivāsya pātracīvaramādāya vārāṇasīṃ mahānagarīṃ piṇḍāya prāvikṣat /",
    "S04bsu022_u:965_2": "tasyāṃ piṇḍāya caritvā kṛtabhaktakṛtyaḥ paścādbhaktapiṇḍapātrapratikrāntaḥ yena ṛṣipatano mṛgadāvo yena ca pañcakā bhadravargīyāstenopasaṃkrāmati sma /",
    "S04bsu022_u:965_3": "adrākṣuḥ khalu punaḥ pañcakā bhadravargīyāstathāgataṃ dūrata evāgacchantam /",
    "S04bsu022_u:965_4": "dṛṣṭvā ca kriyābandhamakārṣuḥ - eṣa sa āyuṣmantaḥ śramaṇo gautama āgacchati sma śaithiliko bāhulikaḥ pradhānavibhraṣṭaḥ /",
    "S04bsu022_u:965_5": "anena khalvapi tayāpi tāvatpūrvikayā duṣkaracaryayā na śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum /",
    "S04bsu022_u:965_6": "kiṃ punaretarhi audārikamāhāramāharan sukhallikāyogamanuyukto viharan /",
    "S04bsu022_u:965_7": "abhavyaḥ khalveṣa śaithiliko bāhulikaḥ /",
    "S04bsu022_u:965_8": "nāsya kenacitpratyudgantavyaṃ na pratyutthātavyam /",
    "S04bsu022_u:965_9": "na pātracīvaraṃ pratigrahītavyaṃ nāśanaṃ dātavyaṃ na pānīyaṃ paribhogyaṃ na pādapratiṣṭhānaṃ sthāpayitvātiriktānyāsanāni /",
    "S04bsu022_u:965_10": "vaktavyaṃ ca - [Vaidya_298] saṃvidyanta imānyāyuṣman gautama atiriktānyāsanāni /",
    "S04bsu022_u:965_11": "sacedākāṅkṣasi niṣīdeti / āyuṣmāṃstvājñānakauṇḍinyaścittenādhivāsayati sma /",
    "S04bsu022_u:965_12": "vācā ca na pratikṣipati sma /",
    "S04bsu022_u:965_13": "yathā yathā ca bhikṣavastathāgato yena pañcakā bhadravargīyāstenopasaṃkrāmati sma,",
    "S04bsu022_u:965_14": "tathā tathā te svakasvakeṣvāsaneṣu na ramante sma,",
    "S04bsu022_u:965_15": "utthātukāmā abhūvan / tadyathāpi nāma pakṣī śakuniḥ pañjaragataḥ syāt,",
    "S04bsu022_u:965_16": "tasya ca pañjaragatasyādho 'gnirdagdho bhavet /",
    "S04bsu022_u:965_17": "so 'gnisaṃtaptastvaritamūrdhvamutpatitukāmo bhavet pratretukāmaśca,",
    "S04bsu022_u:965_18": "evameva yathā yathā tathāgataḥ pañcakānāṃ bhadravargīyāṇāṃ sakāśamupasaṃkrāmati sma,",
    "S04bsu022_u:965_19": "tathā tathā pañcakā bhadravargīyāḥ svakasvakeṣvāsaneṣu na ramante sma,",
    "S04bsu022_u:965_20": "utthātukāmā abhūvan / tatkasmāt? na sa kaścitsattvaḥ sattvanikāye saṃvidyate yastathāgataṃ dṛṣṭvā āsanānna pratyuttiṣṭhet /",
    "S04bsu022_u:965_21": "yathā yathā ca tathāgataḥ pañcakān bhadravargīyānupasaṃkrāmati sma,",
    "S04bsu022_u:965_22": "tathā tathā pañcakā bhadravargīyāstathāgatasya śriyaṃ tejaścāsahamānā āsanebhyaḥ prakampyamānāḥ sarve kriyākāraṃ bhittvā cotthāyāsanebhyaḥ,",
    "S04bsu022_u:965_23": "kaścitpratyudgacchati sma, kaścitpratyudgamya pātracīvaraṃ pratigṛhṇāti sma /",
    "S04bsu022_u:965_24": "kaścidāsanamupanāmayati sma /",
    "S04bsu022_u:965_25": "kaścitpādapratiṣṭhāpanaṃ kaścitpādaprakṣālanodakamupasthāpayati sma /",
    "S04bsu022_u:965_26": "evaṃ cāvocat - svāgataṃ te āyuṣman gautama,",
    "S04bsu022_u:965_27": "svāgataṃ te āyuṣman gautam / niṣīdedamāsanaṃ prajñaptam / nyaṣīdatkhalvapi bhikṣavastathāgataḥ prajñapta evāsane /",
    "S04bsu022_u:965_28": "pañcakā pi bhadravargīyāste tathāgatena sārdhaṃ vividhāṃ saṃmodanīṃ saṃrañjanīṃ kathāṃ kṛtvaikānte niṣeduḥ /",
    "S04bsu022_u:965_29": "ekānte niṣaṇṇāśca te pañcakā bhadravargīyāstathāgatametadavocan - viprasannāni te āyuṣman gautamendriyāṇi,",
    "S04bsu022_u:965_30": "pariśuddhaśchavivarṇa iti hi sarvaṃ pūrvavat /",
    "S04bsu022_u:965_31_0": "tadasti te āyuṣman gautama kaściduttarimanuṣyadharmāṃdalamāryajñānadarśanaviśeṣaḥ sākṣātkṛtaḥ? evamukte bhikṣavastathāgataḥ",
    "S04bsu022_u:965_31_1": "pañcakān bhadravargīyānevamāha - mā yūyaṃ bhikṣavastathāgatamāyuṣmadvādena samudācariṣṭa /",
    "S04bsu022_u:965_32": "mā vo bhūddīrgharātramarthāya hitāya sukhāya /",
    "S04bsu022_u:965_33": "amṛtaṃ mayā bhikṣavaḥ sākṣātkṛto 'mṛtagāmī ca mārgaḥ /",
    "S04bsu022_u:965_34": "buddho 'hamasmi bhikṣavaḥ sarvajñaḥ sarvadarśī śītībhūto 'nāśravaḥ /",
    "S04bsu022_u:965_35": "vaśī sarvadharmeṣu / dharmamahaṃ bhikṣavo deśayiṣyāmi,",
    "S04bsu022_u:965_36": "āśu gacchata śṛṇuta pratipadyadhvam /",
    "S04bsu022_u:965_37": "śrotamavadadhata ahamavavadāmyanuśāsmi /",
    "S04bsu022_u:965_38_0": "yathā mayā samyagavavaditāḥ samyaganuśiṣṭā yūyamapyāśravāṇāṃ cetovimuktaṃ prajñāvimuktiṃ ca dṛṣṭa eva dharme sākṣātkṛtvopasaṃpadya",
    "S04bsu022_u:965_38_1": "pravedayiṣyatha - kṣīṇā no jātiruṣitaṃ ca brahmacaryam,",
    "S04bsu022_u:965_39": "kṛtaṃ karaṇīyam, nāparamityato 'nyadbhavaṃ prajānāma iti /",
    "S04bsu022_u:965_40": "nanu ca yuṣmākaṃ bhikṣava etadabhūt - ayaṃ khalvāyuṣmanta āgacchati śramaṇo gautamaḥ śaithiliko bāhulikaḥ pradhānavibhraṣṭa iti pūrvavat /",
    "S04bsu022_u:965_41": "sacedākāṅkṣasi niṣīdeti / teṣāṃ ca ehi bhikṣava ityukte yatkiṃcittīrthikaliṅgaṃ tīrthikadhvajaḥ,",
    "S04bsu022_u:965_42": "sarvo 'sau tatkṣaṇamevāntaraghāt /",
    "S04bsu022_u:965_43": "tricīvaraṃ pātraṃ ca prādurabhūt,",
    "S04bsu022_u:965_44": "tadanu chinnāśca keśāḥ / tadyathāpi nāma varṣaśatopasaṃpannasya bhikṣorīryāpathaḥ saṃvṛtto 'bhut /",
    "S04bsu022_u:965_45": "saiva ca teṣāṃ pravrajyābhūtsaivopasaṃpadbhikṣubhāvaḥ /",
    "S04bsu022_u:966_0": "atha khalu bhikṣavastasyāṃ velāyāṃ pañcakā bhadravargīyā bhikṣavastathāgatasya caraṇayornipatyātyayaṃ deśayanti sma /",
    "S04bsu022_u:966_1": "tathāgatasyāntike śāstṛsaṃjñāṃ premaṃ ca prasādaṃ ca gauravaṃ cotpādayanti sma /",
    "S04bsu022_u:966_2": "gauravajātāśca bahuvicitrapuṣkariṇyāṃ tathāgatasya snānaparikarma kurvanti sma /",
    "S04bsu022_u:966_3_0": "snānapratyuttīrṇasya [Vaidya_299] ca bhikṣavastathāgatasyaitadabhavat - kasmin khalu pūrvakaistathāgatairarhadbhiḥ samyaksaṃbuddhairniṣadya",
    "S04bsu022_u:966_3_1": "dharmacakraṃ pravartitam? yasmiṃśca bhikṣavaḥ pṛthivīpradeśe pūrvakaistathāgatairarhadbhirdharmacakraṃ pravartitamabhūt,",
    "S04bsu022_u:966_4": "atha tasmin pṛthivīpradeśe saptaratnamayamāsanasahasraṃ prādurabhūt /",
    "S04bsu022_u:967_0": "atha tathāgataḥ pūrvakāṇāṃ tathāgatānāṃ gauraveṇa trīṇyāsanāni pradakṣiṇīkṛtya siṃha iva nirbhīścaturtha āsane paryaṅkamābhujya niṣīdati sma /",
    "S04bsu022_u:967_1": "pañcakā api bhikṣavastathāgatasya pādau śirobhirabhivandya tathāgatasya purato niṣeduḥ /",
    "S04bsu022_u:968_0": "atha khalu bhikṣavastasyāṃ velāyāṃ tathārūpāṃ kāyātprabhāṃ tathāgataḥ prāmuñcadyayā prabhayā ayaṃ trisāhasramahāsāhasro lokadhāturmahatāvabhāsena sphuṭo 'bhūt /",
    "S04bsu022_u:968_1_0": "tena cāvabhāsena yā api lokāntarikā aghā aghasphuṭā andhakāratamisrā yatremau candrasūryau evaṃmaharddhikāvevaṃ mahānubhāvāvevaṃ",
    "S04bsu022_u:968_1_1": "maheśākhyau ābhayā ābhāṃ varṇenaṃ varṇaṃ tejasā tejo nābhitapato nābhivirocataḥ /",
    "S04bsu022_u:968_2": "tatra ye sattvā upapannāste svakasvakamapi bāhuṃ prasāritaṃ na paśyanti sma,",
    "S04bsu022_u:968_3": "tatrāpi tasmin samaye mahata udārasyāvabhāsasya loke prādurbhāvo 'bhut /",
    "S04bsu022_u:968_4": "ye ca tatra sattvā upapannāste tenāvabhāsena parisphuṭāḥ samānā anyonyaṃ paśyanti sma /",
    "S04bsu022_u:968_5": "anyonyaṃ saṃjānante sma / evaṃ cāhuḥ - anye 'pi kila bhoḥ sattvā ihopapannāḥ,",
    "S04bsu022_u:968_6": "anye 'pi kila bhoḥ sattvā ihopapannāḥ iti /",
    "S04bsu022_u:968_7": "ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt - akampat prākampat saṃprākampat /",
    "S04bsu022_u:968_8": "avedhat prāvedhat saṃprāvedhat /",
    "S04bsu022_u:968_9": "acalat prācalat saṃprācalat /",
    "S04bsu022_u:968_10": "akṣubhyat prākṣubhyat saṃprākṣubhyat /",
    "S04bsu022_u:968_11": "araṇat prāraṇat saṃprāraṇat /",
    "S04bsu022_u:968_12": "agarjat prāgarjat saṃprāgarjat /",
    "S04bsu022_u:968_13": "ante 'vanamati sma, madhye unnamati sma / madhye 'vanamati sma ante unnamati sma /",
    "S04bsu022_u:968_14": "pūrvasyāṃ diśyavanamati sma, paścimāyāṃ diśyunnamati sma /",
    "S04bsu022_u:968_15": "paścimāyāṃ diśyavanamati sma,",
    "S04bsu022_u:968_16": "pūrvasyāṃ diśyunnamati sma / dakṣiṇasyāṃ diśyavanamati sma,",
    "S04bsu022_u:968_17": "uttarasyāṃ diśyunnamati sma /",
    "S04bsu022_u:968_18": "uttarasyāṃ diśyavanamati sma,",
    "S04bsu022_u:968_19": "dakṣiṇasyāṃ diśyunnamati sma /",
    "S04bsu022_u:968_20": "tasmiṃśca samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā aprativarṇanīyā asecanīyā apratikūlā anuttrāsakarāḥ śabdāḥ śrūyante sma /",
    "S04bsu022_u:968_21": "na ca kasyacitsattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
    "S04bsu022_u:968_22": "na ca bhūyaḥ sūryacandramasorna śakrabrahmalokapālānāṃ tasmin kṣaṇe prabhāḥ prajñāyante sma /",
    "S04bsu022_u:968_23": "sarvanarakatiryagyoniyamalokopapannāśca sattvāstasmin kṣaṇe vigataduḥkhā abhuvan sarvasukhasamarpitāḥ /",
    "S04bsu022_u:968_24": "na ca kasyacitsattvasya rāgo bādhate sma,",
    "S04bsu022_u:968_25": "dveṣo vā moho vā īrṣyā vā mātsaryaṃ vā māno vā mrakṣo vā mado vā krodho vā vyāpādo vā paridāho vā /",
    "S04bsu022_u:968_26": "sarvasattvāstasmin kṣaṇe maitracittāḥ hitacittāḥ parasparaṃ mātāpitṛsaṃjñino 'bhūvan /",
    "S04bsu022_u:968_27": "tataśca prabhāvyūhādimā gāthā niścaranti sma -",
    "S04bsu022_u:lal_26.7_0": "yo 'sau tuṣitālayāccyutvā okrāntu mātukukṣau hi /",
    "S04bsu022_u:lal_26.7_1": "jātaśca lumbinivane pratigṛhītaḥ śacīpatinā //",
    "S04bsu022_u:lal_26.8_0": "yaḥ siṃhavikramagatiḥ saptapadā vikramī asaṃmūḍhaḥ /",
    "S04bsu022_u:lal_26.8_1": "brahmasvarāmatha giraṃ pramumoca jagatyahaṃ śreṣṭhaḥ //",
    "S04bsu022_u:lal_26.9_0": "caturo dvīpāṃstyaktvā pravrajitaḥ sarvasattvahitahetoḥ /",
    "S04bsu022_u:lal_26.9_1": "duṣkaratapaścaritvā upāgamadyena mahimaṇḍaḥ //",
    "S04bsu022_u:lal_26.10_0": "sabalaṃ nihatya māraṃ bodhiprāpto hitāya lokasya /",
    "S04bsu022_u:lal_26.10_1": "vārāṇasīmupagato dharmacakraṃ pravartayitā //",
    "S04bsu022_u:lal_26.11_0": "sabrahmaṇā saha surairadhyeṣṭo vartayasva śamacakram /",
    "S04bsu022_u:lal_26.11_1": "adhivāsitaṃ ca muninā loke kāruṇyamutpādya //",
    "S04bsu022_u:lal_26.12_0": "so 'yaṃ dṛḍhapratijño vārāṇasimupagato mṛgadāvam /",
    "S04bsu022_u:lal_26.12_1": "cakraṃ hyanuttaramasau pravartayitātyadbhutaṃ śrīmān //",
    "S04bsu022_u:lal_26.13_0": "yaḥ śrotukāmu dharmaṃ yaḥ kalpanayutaiḥ samārjitu jinena /",
    "S04bsu022_u:lal_26.13_1": "śīghramasau tvaramāṇo āgacchatu dharmaśravaṇāya //",
    "S04bsu022_u:lal_26.14_0": "duravāpyaṃ mānuṣyaṃ buddhotpādaḥ sudurlabhā śraddhā /",
    "S04bsu022_u:lal_26.14_1": "śreṣṭhaṃ ca dharmaśravaṇaṃ aṣṭākṣaṇavivarjana durāpāḥ //",
    "S04bsu022_u:lal_26.15_0": "prāptāśca te 'dya sarve buddhotpādaḥ kṣaṇastathā śraddhā /",
    "S04bsu022_u:lal_26.15_1": "dharmaśravaṇaśca varaḥ pramādamakhilaṃ vivarjayata //",
    "S04bsu022_u:lal_26.16_0": "bhavati kadācidavasthā yaḥ kalpanayutairna śrūyate dharmaḥ /",
    "S04bsu022_u:lal_26.16_1": "saṃprāptaḥ sa ca vādya pramādamakhilaṃ vivarjayata //",
    "S04bsu022_u:lal_26.17_0": "bhaumādīn devagaṇān saṃcodayatī ca brahmaparyantām /",
    "S04bsu022_u:lal_26.17_1": "āyāta laghuṃ sarve vartayitā nāyako hyamṛtacakram //",
    "S04bsu022_u:lal_26.18_0": "saṃcoditāśca mahatā devaghoṣeṇa tatkṣaṇaṃ sarve /",
    "S04bsu022_u:lal_26.18_1": "tyaktvā devasamṛddhiṃ prāptā buddhasya te pārśve //",
    "S04bsu022_u:969_0_0": "iti hi bhikṣavo bhaumaidevairvārāṇasyāṃ ṛpipatane mṛgadāve dharmacakrapravartanārthaṃ tathāgatasya mahāmaṇḍalamātro 'dhiṣṭhito",
    "S04bsu022_u:969_0_1": "'bhūt citro darśanīyo vipulo vistīrṇaḥ saptayojanaśatānyāyāmo vistāreṇa /",
    "S04bsu022_u:969_1": "upariṣṭāśca devaiśchatradhvajapatākāvitānasamalaṃkṛtaṃ gaganatalaṃ samalaṃkṛtamabhūt /",
    "S04bsu022_u:969_2": "kāmāvacarai rūpāvacaraiśca devaputraiścaturaśītisiṃhāsanaśatasahasrāṇi tathāgatāyopanāmitānyabhūvan - iha niṣadya bhagavān dharmacakraṃ pravartayatu asmākamanukampāmupādāyeti /",
    "S04bsu022_u:970_0_0": "atha khalu bhikṣavastasmin samaye pūrvadakṣiṇapaścimottarābhyo digbhya ūrdhvamadhaḥ samantāddaśabhyo digbhyo bahavo bodhisattvakoṭyaḥ",
    "S04bsu022_u:970_0_1": "pūrvapraṇidhānasamanvāgatā āgatya tathāgatasya caraṇayornipatya dharmacakrapravartanāyādhyeṣante sma /",
    "S04bsu022_u:970_1_0": "ye ceha trisāhasramahāsāhasre lokadhātau śakro vā brahmā vā lokapālā [Vaidya_301] vā tadanye vā maheśākhyamaheśākhyā devaputrāste",
    "S04bsu022_u:970_1_1": "'pi sarve tathāgatasya caraṇayoḥ śirobhiḥ praṇipatya tathāgatamadhyeṣante sma dharmacakrapravartanāya - pravartayatu bhagavān",
    "S04bsu022_u:970_1_2": "dharmacakram,",
    "S04bsu022_u:970_2": "pravartayatu sugato dharmacakraṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "S04bsu022_u:970_3": "yajasva bhagavan dharmayajñam,",
    "S04bsu022_u:970_4": "pravarṣa mahādharmavarṣam, ucchrepaya mahādharmadhvajam,",
    "S04bsu022_u:970_5": "prapūraya mahādharmaśaṅkham, pratāḍaya mahādharmadundubhim /",
    "S04bsu022_u:971_0": "tatredamucyate /",
    "S04bsu022_u:971_1": "trisahasra ito bahu brahma sureśvara pāla tathā",
    "S04bsu022_u:971_2": "upagamya jinasya kramebhi nipatya udāhariṣu /",
    "S04bsu022_u:971_3": "smara pūrvapratijñāṃ mahāmuni yā tvaya vāca kṛtā",
    "S04bsu022_u:971_4": "ahu jyeṣṭhu viśiṣṭu prajāya kariṣye dukhasya kṣayam //",
    "S04bsu022_u:971_5": "tvaya dharṣitu mārū sasainyu drumendri sthihitva mune",
    "S04bsu022_u:971_6": "varabodhi vibuddha suśānti nipātita kleśadrumāḥ /",
    "S04bsu022_u:971_7": "abhiprāyu prapūrṇa aśeṣa ya cintita kalpaśatā",
    "S04bsu022_u:971_8": "janatāṃ prasamīkṣya anāyika vartaya cakravaram //",
    "S04bsu022_u:971_9": "sugatasya prabhāya prabhāsita kṣetrasahasraśatā",
    "S04bsu022_u:971_10": "bahavaḥ śatabuddhasutāśca upāgata ṛddhibalaiḥ /",
    "S04bsu022_u:971_11": "vividhāṃ sugatasya karitvana pūja mahānicayāṃ",
    "S04bsu022_u:971_12": "stavayiṃsu tathāgatu bhūtaguṇebhi adhyeṣitu kāruṇikam //",
    "S04bsu022_u:971_13": "karuṇāghana vidyutaprajña vipaśyana vāyusamā",
    "S04bsu022_u:971_14": "abhigarjitu kalpasahasra nimantritu sarvajagat /",
    "S04bsu022_u:971_15": "aṣṭāṅgikamārgajalo dhara varṣa samehi jagasya tṛṣāṃ",
    "S04bsu022_u:971_16": "balaindriyadhyānavimokṣa vivardhaya sasyadhanam //",
    "S04bsu022_u:971_17": "bahukalpasahasra suśikṣitu śūnyatattva sthitā",
    "S04bsu022_u:971_18": "samudānitu dharmaju bheṣaju jānitu sattvacarī /",
    "S04bsu022_u:971_19": "janatā iya vyādhiśatebhi upadruta kleśagaṇaiḥ",
    "S04bsu022_u:971_20": "jinavaidya pramocaya vartaya dharmacakravaram //",
    "S04bsu022_u:971_21": "ṣaḍi pāramite cirarātru vivardhitu kośu tvayā",
    "S04bsu022_u:971_22": "asamaṃ tu acālyu praṇītu susaṃcitu dharmadhanam /",
    "S04bsu022_u:971_23": "praja sarva anātha daridra anāyika dṛṣṭva imāṃ",
    "S04bsu022_u:971_24": "vicaraṃ dhana sapta vināyaka cakra pravartayahī //",
    "S04bsu022_u:972_0": "[Vaidya_302]",
    "S04bsu022_u:972_1": "dhanadhānya hiraṇyasuvarṇa tathaiva ca vastra śubhā",
    "S04bsu022_u:972_2": "vara puṣpa vilepana dhūpana cūrṇa gṛhāśca varāḥ /",
    "S04bsu022_u:972_3": "antaḥpura rājya priyātmaja tyakta praharṣayato",
    "S04bsu022_u:972_4": "jina bodhi gaveṣata sātivibuddha pravartaya cakravaram //",
    "S04bsu022_u:972_5": "tatha śīlu akhaṇḍu akalmaṣu rakṣitu kalpaśatāṃ",
    "S04bsu022_u:972_6": "sada kṣānti subhāvita vīrya alīnu abhūṣi tava /",
    "S04bsu022_u:972_7": "vara dhyāna abhijña vipaśyana prajña upekṣa mune",
    "S04bsu022_u:972_8": "paripūrṇa manoratha nirjvara vartaya cakravaram //",
    "S04bsu022_u:973_0_0": "atha khalu bhikṣavaḥ sahacittotpādadharmacakrapravartī nāma bodhisattvo mahāsattvastasyāṃ velāyāṃ cakraṃ sarvaratnapratyuptaṃ",
    "S04bsu022_u:973_0_1": "sarvaratnapraśobhitaṃ nānāratnālaṃkāravyūhavibhūṣitaṃ sahasrāraṃ sahasraraśmi sanābhikaṃ sanemikaṃ sapuṣpadāmaṃ sahemajālaṃ",
    "S04bsu022_u:973_0_2": "sakiṅkiṇījālaṃ sagandhahastaṃ sapūrṇakumbhaṃ sanandikāvartaṃ sasvastikālaṃkṛtaṃ nānāraṅgaraktadivyavastropaśobhitaṃ divyapuṣpagandhamālyavilepanānuliptaṃ",
    "S04bsu022_u:973_0_3": "sarvākāravaropetaṃ tathāgatāya dharmacakrapravartanāya pūrvapraṇidhānābhinirhṛtaṃ bodhisattvāśayaviśodhitaṃ tathāgatapūjārhaṃ",
    "S04bsu022_u:973_0_4": "sarvatathāgatasamanvāhṛtaṃ sarvabuddhādhiṣṭhānāvilopitaṃ pūrvakaistathāgatairarhadbhiḥ samyaksaṃbuddhaiḥ pratyeṣitaṃ pravartitapūrvaṃ",
    "S04bsu022_u:973_0_5": "ca dharmacakramupanāmayati sma /",
    "S04bsu022_u:973_1": "upanāmya ca kṛtāñjalipuṭastathāgatamābhirgāthābhirabhyaṣṭāvīt -",
    "S04bsu022_u:lal_26.27_0": "dīpaṃkareṇa yada vyākṛtu śuddhasattvo buddho bhaviṣyasi hi tvaṃ narasiṃhasiṃhaḥ /",
    "S04bsu022_u:lal_26.27_1": "tasmiṃ samāsi praṇidhī iyamevarūpā saṃbodhiprāptu ahu dharma adhyeṣayeyam //",
    "S04bsu022_u:lal_26.28_0": "na ca śakya sarvi gaṇanāya anupraveṣṭuṃ ye āgatā daśadiśebhirihāgrasattvāḥ /",
    "S04bsu022_u:lal_26.28_1": "adhyeṣi śākyakulanandana dharmacakre prahvā kṛtāñjalipuṭāścaraṇau nipatya //",
    "S04bsu022_u:lal_26.29_0": "yā bodhimaṇḍi prakṛtā ca surairviyūhā yā vā viyūha kṛta sarvajinātmajebhiḥ /",
    "S04bsu022_u:lal_26.29_1": "sā sarva saṃsthita viyūha ti dharmacakre paripūrṇakalpa bhaṇamānu kṣayaṃ na gacchet //",
    "S04bsu022_u:lal_26.30_0": "trisahasri loki gaganaṃ sphuṭa devasaṃghaiḥ dharaṇītalaṃ asurakinnaramānuṣaiśca /",
    "S04bsu022_u:lal_26.30_1": "utkāsaśabdu napi śrūyati tanmuhūrtaṃ sarvi prasannamanaso jinamabhyudīkṣan //",
    "S04bsu022_u:974_0": "[Vaidya_303]",
    "S04bsu022_u:974_1": "iti hi bhikṣavastathāgato rātryāḥ prathame yāme tūṣṇībhāvenādhivāsayati sma /",
    "S04bsu022_u:974_2": "rātryā madhyame yāme saṃrañjanīyāṃ kathāṃ pravartayati sma /",
    "S04bsu022_u:974_3": "rātryāḥ paścime yāme pañcakān bhadravargīyānāmantryaitadavocat - dvāvimau bhikṣavaḥ pravrajitasyāntāvakramau /",
    "S04bsu022_u:974_4_0": "yaśca kāmeṣu kāmasukhallikā yogo hīno grāmyaḥ pārthagjaniko nālamāryo 'narthopasaṃhito nāyatyāṃ brahmacaryāya na nirvide",
    "S04bsu022_u:974_4_1": "na virāgāya na nirodhāya nābhijñāya na saṃbodhaye na nirvāṇāya saṃvartate /",
    "S04bsu022_u:974_5": "yā ceyamamadhyamā pratipadā ātmakāyaklamathānuyogo duḥkho 'narthopasaṃhito dṛṣṭadharmaduḥkhaścāyatyāṃ ca duḥkhavipākaḥ /",
    "S04bsu022_u:974_6_0": "etau ca bhikṣavo dvāvantāvanupagamya madhyamayaiva pratipadā tathāgato dharmaṃ deśayati - yaduta samyagdṛṣṭiḥ samyaksaṃkalpaḥ",
    "S04bsu022_u:974_6_1": "samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiriti /",
    "S04bsu022_u:974_7": "catvārīmāni bhikṣava āryasatyāni /",
    "S04bsu022_u:974_8": "katamāni catvāri? duḥkhaṃ duḥkhasamudayo duḥkhanirodho duḥkhanirodhagāminī pratipat /",
    "S04bsu022_u:974_9": "tatra katamad duḥkham? jātirapi duḥkhaṃ jarāpi duḥkhaṃ vyādhirapi duḥkhaṃ maraṇamapi apriyasaṃprayogo 'pi priyaviprayogo 'pi duḥkham /",
    "S04bsu022_u:974_10": "yadapi icchan paryeṣamāṇo na labhate tadapi duḥkham /",
    "S04bsu022_u:974_11": "saṃkṣepāt pañcopādānaskadhā duḥkham /",
    "S04bsu022_u:974_12": "idamucyate duḥkham / tatra katamo duḥkhasamudayaḥ? yeyaṃ tṛṣṇā paunarbhavikī nandīrāgasahagatā tatratatrābhinandinī ayamucyate duḥkhasamudayaḥ /",
    "S04bsu022_u:974_13": "tatra katamo duḥkhanirodhaḥ? yo 'syā eva tṛṣṇāyāḥ punarbhavikyā nandīrāgasahagatāyāstatratatrābhinandinyā janikāyā nirvartikāyā aśeṣo virāgo nirodhaḥ ayaṃ duḥkhanirodhaḥ /",
    "S04bsu022_u:974_14": "tatra katamā duḥkhanirodhagāminī pratipat? eṣa evāryāṣṭāṅgamārgaḥ /",
    "S04bsu022_u:974_15": "tadyathā / samyagdṛṣṭiryāvatsamyaksamādhiriti /",
    "S04bsu022_u:974_16": "idamucyate duḥkhanirodhagāminī pratipadāryasatyamiti /",
    "S04bsu022_u:974_17": "imāni bhikṣavaścatvāryāryasatyāni /",
    "S04bsu022_u:974_18_0": "iti duḥkhamiti me bhikṣavaḥ purvamaśruteṣu dharmeṣu yoniśomanasikārādbahulīkārājjñānamutpannaṃ cakṣurutpannaṃ vidyotpannā",
    "S04bsu022_u:974_18_1": "bhūrirutpannā meghotpannā prajñotpannā ālokaḥ prādurbhūtaḥ /",
    "S04bsu022_u:974_19_0": "ayaṃ duḥkhasamudaya iti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṃ cakṣurutpannaṃ vidyotpannā",
    "S04bsu022_u:974_19_1": "bhūrirutpannā meghotpannā prajñotpannā ālokaḥ prādurbhūtaḥ /",
    "S04bsu022_u:974_20": "ayaṃ duḥkhanirodha iti me bhikṣavaḥ sarvaṃ pūrvavadyāvadālokaḥ prādurbhūtaḥ /",
    "S04bsu022_u:974_21": "iyaṃ duḥkhanirodhagāminī pratipaditi me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
    "S04bsu022_u:974_22": "yatkhalvidaṃ duḥkhaṃ parijñeyamiti me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
    "S04bsu022_u:974_23": "sa khalvayaṃ duḥkhasamudayaḥ prahātavya iti me bhikṣavaḥ pūrvamaśrateṣu dharmeṣu sarvaṃ yāvadāloka iti /",
    "S04bsu022_u:974_24": "sa khalvayaṃ duḥkhanirodhaḥ sākṣātkartavya iti me bhikṣavaḥ pūrvavadyāvadāloka iti /",
    "S04bsu022_u:974_25": "sā khalviyaṃ duḥkhanirodhagāminī pratipadbhāvayitavyeti pūrvavadyāvadāloka iti /",
    "S04bsu022_u:974_26": "tatkhalvidaṃ duḥkhaṃ parijñātamiti me bhikṣavaḥ pūrvamaśrateṣu iti peyālam /",
    "S04bsu022_u:974_27": "sa khalvayaṃ duḥkhasamudayaḥ prahīṇa iti me bhikṣavaḥ pūrvamaśruteti peyālam /",
    "S04bsu022_u:974_28": "sa khalvayaṃ duḥkhanirodhaḥ sākṣātkṛta iti me bhikṣavaḥ pūrvamaśruteti peyālam /",
    "S04bsu022_u:974_29_0": "sā khalviyaṃ duḥkhanirodhagāminī pratipadbhāviteti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṃ",
    "S04bsu022_u:974_29_1": "cakṣurutpannaṃ bhūrirutpannā vidyotpannā medhotpannā prajñotpannā ālokaḥ prādūrbhūtaḥ /",
    "S04bsu022_u:975_0": "[Vaidya_304]",
    "S04bsu022_u:975_1": "iti hi bhikṣavo yāvadeva me eṣu caturṣvāryasatyeṣu yoniśo manasi kurvato evaṃ triparivartaṃ dvādaśākāraṃ jñānadarśanamutpadyate,",
    "S04bsu022_u:975_2": "na tāvadahaṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
    "S04bsu022_u:975_3": "na ca me jñānadarśanamutpadyate /",
    "S04bsu022_u:975_4": "yataśca me bhikṣava eṣu caturṣvāryasatyeṣvevaṃ triparivartaṃ dvādaśākāraṃ jñānadarśanamutpannam,",
    "S04bsu022_u:975_5": "akopyā ca me cetovimuktiḥ, prajñāvimuktiśca sākṣātkṛtā, tato 'haṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
    "S04bsu022_u:976_0": "tatredamucyate /",
    "S04bsu022_u:lal_26.31_0": "vācāya brahmaruta kinnaragarjitāya aṃśaiḥ sahasranayutebhi samudgatāya /",
    "S04bsu022_u:lal_26.31_1": "bahukalpakoṭi sada satyasubhāvitāya kauṇḍinyamālapati śākyamuniḥ svayaṃbhūḥ //",
    "S04bsu022_u:lal_26.32_0": "cakṣuranityamadhruvaṃ tatha śrota ghrāṇaṃ jihvā pi kāya mana duḥkhā anātma śūnyā /",
    "S04bsu022_u:lal_26.32_1": "jaḍāsvabhāva tṛṇakuḍma ivā nirīhā naivātra ātma na naro na ca jīvamasti //",
    "S04bsu022_u:lal_26.33_0": "hetuṃ pratītya imi saṃbhuta sarvadharmā atyantadṛṣṭivigatā gaganaprakāśā /",
    "S04bsu022_u:lal_26.33_1": "na ca kārako 'sti tatha naiva ca vedako 'sti na ca karma paśyati kṛtaṃ hyaśubhaṃ śubhaṃ vā //",
    "S04bsu022_u:lal_26.34_0": "skandhā pratītya samudeti hi duḥkhamevaṃ saṃbhonti tṛṣṇa salilena vivardhamānā /",
    "S04bsu022_u:lal_26.34_1": "mārgeṇa dharmasamatāya vipaśyamānā atyantakṣīṇa kṣayadharmatayā niruddhāḥ //",
    "S04bsu022_u:lal_26.35_0": "saṃkalpakalpajanitena ayoniśena bhavate avidya na pi saṃbhavako 'sya kaści /",
    "S04bsu022_u:lal_26.35_1": "saṃskārahetu dadate na ca saṃkramo 'sti vijñānamudbhavati saṃkramaṇaṃ pratītya //",
    "S04bsu022_u:lal_26.36_0": "vijñāna nāma tatha ca rūpa samutthitāsti nāme ca rūpi samudenti ṣaḍindriyāṇi /",
    "S04bsu022_u:lal_26.36_1": "ṣaḍindiyairnipatito iti sparśa uktaḥ sparśena tisra anuvartati vedanā ca //",
    "S04bsu022_u:lal_26.37_0": "yatkiṃci vedayitu sarva satṛṣṇa uktā tṛṣṇāta sarva upajāyati duḥkhaskandhaḥ /",
    "S04bsu022_u:lal_26.37_1": "upādānato bhavati sarva bhavapravṛttiḥ bhavapratyayā ca samudeti hi jātirasya //",
    "S04bsu022_u:lal_26.38_0": "jātīnidāna jaravyādhidukhāni bhonti upapatti naika vividhā bhavapañjare 'smin /",
    "S04bsu022_u:lal_26.38_1": "evameṣa sarva iti pratyayato jagasya na ca ātma pudgalu na saṃkramako 'sti kaści //",
    "S04bsu022_u:lal_26.39_0": "yasminna kalpu na vikalpu yonimāhuḥ yadyoniśo bhavati na tatra avidya kāci /",
    "S04bsu022_u:lal_26.39_1": "yasminnirodhu bhavatīha avidyatāyāḥ sarve bhavāṅga kṣayakṣīṇa kṣayaṃ niruddhā //",
    "S04bsu022_u:lal_26.40_0": "evameṣa pratyayata buddha tathāgatena tena svayaṃbhu svakamātmanu vyākaroti /",
    "S04bsu022_u:lal_26.40_1": "na skandha āyatana dhātu vademi buddhaṃ nānyatra hetvavagamādbhavatīha buddhaḥ //",
    "S04bsu022_u:lal_26.41_0": "bhūmirna cātra paratīrthika niḥsṛtānāṃ śūnyā pravādi iha īdṛśa dharmayoge /",
    "S04bsu022_u:lal_26.41_1": "ye pūrvabuddhacaritā suviśuddhasattvāḥ te śaknuvanti imi dharma vijānanāya //",
    "S04bsu022_u:lal_26.42_0": "evaṃ hi dvādaśākāraṃ dharmacakraṃ pravartitam /",
    "S04bsu022_u:lal_26.42_1": "kauṇḍinyena ca ājñātaṃ nirvṛttā ratanā trayaḥ //",
    "S04bsu022_u:lal_26.43_0": "buddho dharmaśca saṃghaśca ityetadratanatrayam /",
    "S04bsu022_u:lal_26.43_1": "parasparāṃ gataḥ śabdo yāvad brahmapurālayam //",
    "S04bsu022_u:lal_26.44_0": "vartitaṃ virajaṃ cakraṃ lokanāthena tāyinā /",
    "S04bsu022_u:lal_26.44_1": "utpannā ratanā trīṇi loke paramadurlabhā //",
    "S04bsu022_u:lal_26.45_0": "kauṇḍinyaṃ prathamaṃ kṛtvā pañcakāścaiva bhikṣavaḥ /",
    "S04bsu022_u:lal_26.45_1": "ṣaṣṭīnāṃ devakoṭīnāṃ dharmacakṣurviśodhitam //",
    "S04bsu022_u:lal_26.46_0": "anye cāśītikoṭyastu rūpadhātukadevatāḥ /",
    "S04bsu022_u:lal_26.46_1": "teṣāṃ viśodhitaṃ cakṣu dharmacakrapravartane //",
    "S04bsu022_u:lal_26.47_0": "caturaśītisahasrāṇi manuṣyāṇāṃ samāgatā /",
    "S04bsu022_u:lal_26.47_1": "teṣāṃ viśodhitaṃ cakṣu muktā sarvebhi durgatī //",
    "S04bsu022_u:lal_26.47_2": "daśadiśatu ananta buddhasvaro gacchi tasmiṃ kṣaṇe",
    "S04bsu022_u:lal_26.47_3": "ruta madhura manojña saṃśrūyante cāntarīkṣe śubha /",
    "S04bsu022_u:lal_26.47_4": "eṣa daśabalena śākyarṣiṇā dharmacakrottamaṃ",
    "S04bsu022_u:lal_26.47_5": "ṛṣipatanamupetya vārāṇasī vartito nānyathā //",
    "S04bsu022_u:lal_26.47_6": "daśa diśita yi keci buddhaśatā sarvi tūṣṇībhutāḥ",
    "S04bsu022_u:lal_26.47_7": "teṣa muninaye upasthāyakāḥ sarvi pṛcchī jināṃ /",
    "S04bsu022_u:lal_26.47_8": "kimiti daśabalebhi dharmākathā chinna śrutvā rūtaṃ",
    "S04bsu022_u:lal_26.47_9": "sādhu bhaṇata śīghra kiṃ kāraṇaṃ tūṣṇībhāvena sthitāḥ //",
    "S04bsu022_u:lal_26.47_10": "purvabhavaśatebhi vīryābalai bodhi samudāniyā",
    "S04bsu022_u:lal_26.47_11": "bahava śatasahasra paścānmukhā bodhisattvā kṛtāḥ /",
    "S04bsu022_u:lal_26.47_12": "tena hitakareṇa uttaptatā prāpta bodhiḥ śivā",
    "S04bsu022_u:lal_26.47_13": "cakra triparivarta prāvartitā tena tūṣṇībhutāḥ //",
    "S04bsu022_u:lal_26.47_14": "imu vacana śruṇitva teṣāṃ munīsattvakoṭyaḥ śatā",
    "S04bsu022_u:lal_26.47_15": "maitrabala janitva saṃprasthitā agrabodhiṃ śivām /",
    "S04bsu022_u:lal_26.47_16": "vayamapi anuśikṣi tasyā mune vīryasthāmodgataṃ",
    "S04bsu022_u:lal_26.47_17": "kṣipra bhavema loki lokottamā dharmacakṣurdadāḥ //",
    "S04bsu022_u:977_0": "iti //",
    "S04bsu022_u:978_0_0": "atha khalu maitreyo bodhisattvo mahāsattvo bhagavantametadavocat - ime bhagavan daśadiglokadhātusaṃnipatitā bodhisattvā mahāsattvā",
    "S04bsu022_u:978_0_1": "bhagavataḥ sakāśāddharmacakrapravartanavikurvaṇasya praveśaṃ śrotukāmāḥ /",
    "S04bsu022_u:978_1": "tatsādhu bhagavān deśayatu tathāgato 'rhan samyaksaṃbuddhaḥ kiyadrūpaṃ tathāgatena dharmacakraṃ pravartitam? bhagavānāha - gambhīraṃ maitreya dharmacakraṃ grāhānupalabdhitvāt /",
    "S04bsu022_u:978_2": "durdarśaṃ taccakraṃ dvayavigatatvāt /",
    "S04bsu022_u:978_3": "duranubodhaṃ taccakraṃ manasikārāmanasikāratvāt /",
    "S04bsu022_u:978_4": "durvijñānaṃ taccakraṃ jñānavijñānasamatānubaddhatvāt /",
    "S04bsu022_u:978_5": "anāvilaṃ taccakraṃ anāvaraṇavimokṣapratilabdhatvāt /",
    "S04bsu022_u:978_6": "sūkṣmaṃ taccakraṃ anupamopanyāsavigatatvāt /",
    "S04bsu022_u:978_7": "sāraṃ taccakraṃ vajropamajñānapratilabdhatvāt /",
    "S04bsu022_u:978_8": "abhedyaṃ taccakraṃ pūrvāntasaṃbhavatvāt /",
    "S04bsu022_u:978_9": "aprapañcaṃ taccakraṃ sarvaprapañcopārambhavigatatvāt /",
    "S04bsu022_u:979_0": "akopyaṃ taccakraṃ atyantaniṣṭhatvāt /",
    "S04bsu022_u:979_1": "sarvatrānugataṃ taccakraṃ ākāśasadṛśatvāt /",
    "S04bsu022_u:979_2_0": "tatkhalu punarmaitreya dharmacakraṃ sarvadharmaprakṛtisvabhāvaṃ saṃdarśanavibhavacakraṃ anutpādānirodhāsaṃbhavacakraṃ anālayacakraṃ",
    "S04bsu022_u:979_2_1": "akalpāvikalpadharmanayavistīraṇacakraṃ śūnyatācakraṃ animittacakraṃ apraṇihitacakraṃ anabhisaṃskāracakraṃ vivekacakraṃ virāgacakraṃ",
    "S04bsu022_u:979_2_2": "virodhacakraṃ tathāgatānubodhacakraṃ dharmadhātvasaṃbhedacakram /",
    "S04bsu022_u:979_3_0": "bhūtakoṭyavikopanacakraṃ asaṅgānāvaraṇacakraṃ pratītyāvatārobhayāntadṛṣṭisamatikramaṇacakraṃ anantamadhyadharmadhātvavikopanacakraṃ",
    "S04bsu022_u:979_3_1": "anābhogabuddhakāryapratipraśrabdhacakraṃ apravṛtyabhinirvṛtticakraṃ atyantānupalabdhicakraṃ anāyūhāniryūhacakraṃ [Vaidya_307]",
    "S04bsu022_u:979_3_2": "anabhilāpyacakraṃ prakṛtiyathāvaccakraṃ ekaviṣayasarvadharmasamatāvatāracakraṃ akṣaṇasattvavinayādhiṣṭhānapratyudāvartyacakraṃ",
    "S04bsu022_u:979_3_3": "advayasamāropaparamārthanayapraveśacakraṃ dharmadhātusamavasaraṇacakram /",
    "S04bsu022_u:979_4": "apremayaṃ taccakraṃ sarvapramāṇātikrāntam /",
    "S04bsu022_u:979_5": "asaṃkhyeyaṃ taccakraṃ sarvasaṃkhyāpagatam /",
    "S04bsu022_u:979_6": "acintyaṃ taccakraṃ cittapathasamatikrāntam /",
    "S04bsu022_u:979_7": "atulyaṃ taccakraṃ tulāpagatam /",
    "S04bsu022_u:979_8": "anabhilāpyaṃ taccakraṃ sarvarutaghoṣavākpathātītam /",
    "S04bsu022_u:979_9": "apramāṇamanupamamupamāgatamākāśasamasadṛśamanucchedamaśāśvataṃ pratītyāvatārāviruddhaśāntamatyantopaśamaṃ tattvaṃ tathāvitathānanyathānanyathībhāvaṃ sarvasattvarutacaraṇam /",
    "S04bsu022_u:979_10_0": "nigraho mārāṇāṃ parājayastīrthikānāṃ samatikrāmaṇaṃ saṃsāraviṣayādavatāraṇaṃ buddhaviṣaye parijñātamāryapudgalairanubaddhaṃ",
    "S04bsu022_u:979_10_1": "pratyekabuddhaiḥ parigṛhītaṃ bodhisattvaiḥ stutaṃ sarvabuddhairasaṃbhinnaṃ sarvatathāgataiḥ /",
    "S04bsu022_u:979_11": "evaṃrūpaṃ bhaitreya tathāgatena dharmacakraṃ pravartitaṃ yasya pravartanāttathāgata ityucyate /",
    "S04bsu022_u:979_12_0": "samyaksaṃbuddha ityucyate / svayaṃbhūrityucyate / dharmasvāmītyucyate / nāyaka ityucyate / vināyaka ityucyate / pariṇāyaka",
    "S04bsu022_u:979_12_1": "ityucyate / sārthavāha ityucyate / sarvadharmavaśavartītyucyate /",
    "S04bsu022_u:979_13": "dharmeśvara ityucyate / dharmacakrapravartītyucyate /",
    "S04bsu022_u:979_14_0": "dharmadānapatirityucyate / yajñasvāmītyucyate / suyaṣṭayajña ityucyate / siddhivrata ityucyate / pūrṇābhiprāya ityucyate /",
    "S04bsu022_u:979_14_1": "deśika ityucyate / āśvāsaka ityucyate / kṣemaṃkara ityucyate / śūra ityucyate / raṇaṃjaha ityucyate / vijitasaṃgrāma ityucyate /",
    "S04bsu022_u:979_14_2": "ucchritachatradhvajapatāka ityucyate /",
    "S04bsu022_u:979_15_0": "ālokakara ityucyate / prabhaṃkara ityucyate / tamonuda ityucyate / ulkādhārītyucyate / mahāvaidyarāja ityucyate / bhūtacikitsaka",
    "S04bsu022_u:979_15_1": "ityucyate / mahāśalyahartā ityucyate / vitimirajñānadarśana ityucyate /",
    "S04bsu022_u:979_16": "samantadarśītyucyate / samantavilokita ityucyate / samantacakṣurityucyate / samantaprabha ityucyate / samantāloka ityucyate / samantamukha ityucyate / samantaprabhākara ityucyate /",
    "S04bsu022_u:979_17": "samantacandra ityucyate / samantaprāsādika ityucyate / apratiṣṭhānāyūhāniryūha ityucyate /",
    "S04bsu022_u:979_18": "dharaṇīsama ityucyate anunnatāvanatatvāt /",
    "S04bsu022_u:979_19": "śailendrasama ityucyate aprakampyatvāt /",
    "S04bsu022_u:979_20": "sarvalokaśrīrityucyate sarvalokaguṇasamanvāgatatvāt /",
    "S04bsu022_u:979_21": "anavalokitamūrdha ityucyate sarvalokābhyudgatatvāt /",
    "S04bsu022_u:979_22": "samudrakalpa ityucyate gambhīraduravagāhatvāt /",
    "S04bsu022_u:979_23": "dharmaratnākara ityucyate sarvabodhipākṣikadharmaratnapratipūrṇatvāt /",
    "S04bsu022_u:979_24": "vāyusama ityucyate aniketatvāt /",
    "S04bsu022_u:979_25": "asaṅgabuddhirityucyate asaktābaddhāmuktacittatvāt /",
    "S04bsu022_u:979_26": "avaivartikadharma ityucyate sarvadharmanirvedhikajñānatvāt /",
    "S04bsu022_u:979_27": "tejaḥsama ityucyate durāsadasarvamananāprahīṇasarvakleśadāhapratyupasthānatvāt /",
    "S04bsu022_u:979_28": "apsama ityucyate anāvilasaṃkalpanirmalakāyacittavāhitapāpatvāt /",
    "S04bsu022_u:979_29": "ākāśasama ityucyate asaṅgajñānaviṣayānantamadhyedharmadhātugocarajñānābhijñaprāptatvāt /",
    "S04bsu022_u:979_30": "anāvaraṇajñānavimokṣavihārītyucyate nānāvaraṇīyadharmasuprahīṇatvāt /",
    "S04bsu022_u:979_31": "sarvadharmadhātuprasṛtakāya ityucyate gaganasamacakṣuḥpathasamatikrāntatvāt /",
    "S04bsu022_u:979_32": "uttamasattva ityucyate sarvalokaviṣayāsaṃkliṣṭatvāt /",
    "S04bsu022_u:979_33": "asaṅgasattva ityucyate / apramāṇabuddhirityucyate / lokottaradharmadeśika ityucyate /",
    "S04bsu022_u:979_34": "lokācārya ityucyate / lokavaidya ityucyate / lokābhyudgata ityucyate / lokadharmānupalipta ityucyate /",
    "S04bsu022_u:979_35": "lokanātha ityucyate / lokajyeṣṭha ityucyate / lokaśreṣṭha ityucyate / lokeśvara ityucyate / lokamahita ityucyate / lokaparāyaṇa [Vaidya_308] ityucyate /",
    "S04bsu022_u:979_36_0": "lokapāraṃgata ityucyate / lokapradīpa ityucyate / lokottara ityucyate / lokagururityucyate / lokārthakara ityucyate / lokānuvartaka",
    "S04bsu022_u:979_36_1": "ityucyate / lokavidityucyate / lokādhipateyaprāpta ityucyate /",
    "S04bsu022_u:979_37_0": "mahādakṣiṇīya ityucyate / pūjārha ityucyate / mahāpuṇyakṣetra ityucyate / mahāsattva ityucyate / agrasattva ityucyate / varasattva",
    "S04bsu022_u:979_37_1": "ityucyate / pravarasattva ityucyate / uttamasattva ityucyate / anuttarasattva ityucyate / asamasattva ityucyate / asadṛśasattva",
    "S04bsu022_u:979_37_2": "ityucyate / satatasamāhita ityucyate / sarvadharmasamatāvihārītyucyate /",
    "S04bsu022_u:979_38": "mārgaprāpta ityucyate / mārgadarśaka ityucyate / mārgadeśika ityucyate / supratiṣṭhitamārga ityucyate /",
    "S04bsu022_u:979_39": "māraviṣayasamatikrānta ityucyate /",
    "S04bsu022_u:979_40": "māramaṇḍalavidhvaṃsakara ityucyate /",
    "S04bsu022_u:979_41": "ajarāmaraśītībhāva ityucyate /",
    "S04bsu022_u:979_42": "vigatatamondhakāra ityucyate /",
    "S04bsu022_u:979_43": "vigatakaṇṭaka ityucyate / vigatakāṅkṣa ityucyate / vigatakleśa ityucyate / vinītasaṃśaya ityucyate / vimatisamuddhaṭita ityucyate /",
    "S04bsu022_u:979_44_0": "virakta ityucyate / vimukta ityucyate / viśuddha ityucyate / vigatarāga ityucyate / vigatadoṣa ityucyate / vigatamoha ityucyate /",
    "S04bsu022_u:979_44_1": "kṣīṇāśrava ityucyate / niḥkleśa ityucyate / vaśībhūta ityucyate / suvimuktacitta ityucyate / suvimuktaprajña ityucyate /",
    "S04bsu022_u:979_44_2": "ājāneya ityucyate / mahānāga ityucyate / kṛtakṛtya ityucyate / kṛtakaraṇīya ityucyate / apahṛtabhāra ityucyate / anuprāptasvakārtha",
    "S04bsu022_u:979_44_3": "ityucyate /",
    "S04bsu022_u:979_45": "parikṣīṇabhavasaṃyojana ityucyate /",
    "S04bsu022_u:979_46": "samatājñānavimukta ityucyate /",
    "S04bsu022_u:979_47": "sarvacetovaśiparamapāramitāprāpta ityucyate /",
    "S04bsu022_u:979_48": "dānapāraga ityucyate / śīlābhyudgata ityucyate / kṣāntipāraga ityucyate / vīryābhyudgata ityucyate / dhyānābhijñaprāpta ityucyate /",
    "S04bsu022_u:979_49_0": "prajñāpāraṃgata ityucyate / siddhapraṇidhāna ityucyate / mahāmaitravihārītyucyate / mahākaruṇāvihārītyucyate / mahāmuditāvihārītyucyate /",
    "S04bsu022_u:979_49_1": "mahopekṣāvihārītyucyate / sattvasaṃgrahaprayukta ityucyate /",
    "S04bsu022_u:979_50": "anāvaraṇapratisaṃvitprāpta ityucyate /",
    "S04bsu022_u:979_51": "pratiśaraṇabhūta ityucyate / mahāpuṇya ityucyate / mahājñānītyucyate / smṛtimatigatibuddhisaṃpanna ityucyate /",
    "S04bsu022_u:979_52": "smṛtyupasthānasamyakprahāṇaṛddhipādendriyabalabodhyaṅgasamarthavidarśanālokaprāpta ityucyate /",
    "S04bsu022_u:979_53": "uttīrṇasaṃsārārṇava ityucyate /",
    "S04bsu022_u:979_54": "pāraga ityucyate / sthalagata ityucyate / kṣemaprāpta ityucyate / abhayaprāpta ityucyate / marditakleśakaṇṭaka ityucyate /",
    "S04bsu022_u:979_55": "puruṣa ityucyate / mahāpuruṣa ityucyate / puruṣasiṃha ityucyate / vigatabhayalomaharṣaṇa ityucyate /",
    "S04bsu022_u:979_56": "nāga ityucyate / nirmala ityucyate / trimalamalaprahīṇa ityucyate /",
    "S04bsu022_u:979_57": "vedaka ityucyate / traividyānuprāpta ityucyate /",
    "S04bsu022_u:979_58": "caturoghottīrṇa ityucyate / pāraga ityucyate / kṣatriya ityucyate / brāhmaṇa ityucyate / ekaratnachatradhārītyucyate /",
    "S04bsu022_u:979_59": "vāhitapāradharma ityucyate / bhikṣurityucyate / bhinnāvidyāṇḍakośa ityucyate /",
    "S04bsu022_u:979_60": "śramaṇa ityucyate / arthasaṅgapathasamatikrānta ityucyate /",
    "S04bsu022_u:979_61_0": "śrotriya ityucyate / niḥsṛtakleśa ityucyate / balavānityucyate / daśabaladhārītyucyate / bhagavānityucyate / bhāvitakāya",
    "S04bsu022_u:979_61_1": "ityucyate / rājātirāja ityucyate / dharmarāja ityucyate / varapravaradharmacakrapravartyanuśāsaka ityucyate /",
    "S04bsu022_u:979_62": "akopyadharmadeśaka ityucyate /",
    "S04bsu022_u:979_63": "sarvajñajñānābhiṣikta ityucyate /",
    "S04bsu022_u:979_64": "asaṅgamahājñānavimalaviruktapaṭṭabaddha ityucyate /",
    "S04bsu022_u:979_65": "saptabodhyaṅgaratnasamanvāgata ityucyate /",
    "S04bsu022_u:979_66": "sarvadharmaviśeṣaprāpta [Vaidya_309] ityucyate /",
    "S04bsu022_u:979_67": "sarvāryaśrāvakāmātyāvalokitamukhamaṇḍala ityucyate /",
    "S04bsu022_u:979_68": "bodhisattvamahāsattvaputraparivāra ityucyate /",
    "S04bsu022_u:979_69": "suvinītavinaya ityucyate / suvyākṛtabodhisattva ityucyate /",
    "S04bsu022_u:979_70": "vaiśravaṇasadṛśa ityucyate / saptāryadhanaviśrāṇitakośa ityucyate /",
    "S04bsu022_u:979_71": "tyaktatyāga ityucyate / sarvasukhasaṃpattisamanvāgata ityucyate /",
    "S04bsu022_u:979_72": "sarvābhiprāyadātetyucyate / sarvalokahitasukhānupālaka ityucyate /",
    "S04bsu022_u:979_73": "indrasama ityucyate / jñānabalavajradhārī ityucyate /",
    "S04bsu022_u:979_74": "samantanetra ityucyate / sarvadharmānāvaraṇajñānadarśītyucyate /",
    "S04bsu022_u:979_75": "samantajñānavikurvaṇa ityucyate /",
    "S04bsu022_u:979_76": "vipuladharmanāṭakadarśanapraviṣṭa ityucyate /",
    "S04bsu022_u:979_77": "candrasama ityucyate / sarvajagadatṛptadarśana ityucyate /",
    "S04bsu022_u:979_78": "samantavipulaviśuddhaprabha ityucyate /",
    "S04bsu022_u:979_79": "prītiprāmodyakaraprabha ityucyate /",
    "S04bsu022_u:979_80": "sarvasattvābhimukhadarśanābhāsa ityucyate /",
    "S04bsu022_u:979_81": "sarvajagaccittāśayabhājanapratibhāsaprāpta ityucyate /",
    "S04bsu022_u:979_82": "mahāvyūha ityucyate / śaikṣāśaikṣajyotirgaṇaparivāra ityucyate /",
    "S04bsu022_u:979_83": "ādityamaṇḍalasama ityucyate /",
    "S04bsu022_u:979_84": "vidhūtamohāndhakāra ityucyate /",
    "S04bsu022_u:979_85": "mahāketurāja ityucyate / apramāṇānantaraśmirityucyate /",
    "S04bsu022_u:979_86": "mahāvabhāsasaṃdarśaka ityucyate /",
    "S04bsu022_u:979_87": "sarvapraśnavyākaraṇanirdeśāsaṃmūḍha ityucyate /",
    "S04bsu022_u:979_88": "mahāvidyāndhakāravidhvaṃsanakara ityucyate /",
    "S04bsu022_u:979_89": "mahājñānālokavilokitabuddhinirvikalpa ityucyate /",
    "S04bsu022_u:979_90": "mahāmaitrīkṛpākaruṇāsarvajagatsamaraśmipramuktapramāṇaviṣaya ityucyate /",
    "S04bsu022_u:979_91": "prajñāpāramitāgambhīradurāsadadurnirīkṣamaṇḍala ityucyate /",
    "S04bsu022_u:979_92": "brahmasama ityucyate / praśānteryāpatha ityucyate / sarveryāpathacaryāviśeṣasamanvāgata ityucyate /",
    "S04bsu022_u:979_93": "paramarūpadhārī ityucyate / asecanakadarśana ityucyate / śāntendriya ityucyate / śāntamānasa ityucyate / śamathasaṃbhāraparipūrṇa ityucyate /",
    "S04bsu022_u:979_94": "uttamaśamathaprāpta ityucyate /",
    "S04bsu022_u:979_95": "paramadamaśamathaprāpta ityucyate /",
    "S04bsu022_u:979_96": "śamathavidarśanāparipūrṇasaṃbhāra ityucyate /",
    "S04bsu022_u:979_97": "gupto jitendriyo nāga iva sudānto hrada ivāccho 'nāvilo viprasanna ityucyate /",
    "S04bsu022_u:979_98": "sarvakleśavāsanāvaraṇasuprahīṇa ityucyate /",
    "S04bsu022_u:979_99": "dvātriṃśanmahāpuruṣalakṣaṇasamanvāgata ityucyate /",
    "S04bsu022_u:979_100": "paramapuruṣa ityucyate / aśītyanuvyañjanaparivāravicitraracitagātra ityucyate /",
    "S04bsu022_u:979_101": "puruṣarṣabha ityucyate / daśabalasamanvāgata ityucyate /",
    "S04bsu022_u:979_102": "caturvaiśāradyaprāptānuttarapuruṣadamyasārathirityucyate /",
    "S04bsu022_u:979_103": "śāstetyucyate / aṣṭādaśāveṇikabuddhadharmaparipūrṇa ityucyate /",
    "S04bsu022_u:979_104": "aninditakāyavāṅmanaskarmānta ityucyate /",
    "S04bsu022_u:979_105": "sarvākāravaropetasupariśodhitajñānadarśanamaṇḍalatvācchūnyatāvihārītyucyate /",
    "S04bsu022_u:979_106": "pratītyasamutpādasamatābhisaṃbodhādānimittavihārītyucyate /",
    "S04bsu022_u:979_107": "paramārthasatyanayaprativedhādapraṇihitavihārītyucyate /",
    "S04bsu022_u:979_108": "sarvaprasthānāliptatvādanabhisaṃskāragocara ityucyate /",
    "S04bsu022_u:979_109": "sarvasaṃskārapratipraśrabdhatvādbhūtavādītyucyate /",
    "S04bsu022_u:979_110": "bhūtakoṭyavikopitajñānaviṣayatvādavitathānanyathāvādītyucyate /",
    "S04bsu022_u:979_111": "tathatādharmadhātvākāśalakṣaṇālakṣaṇaviṣayatvādaraṇyadharmasupratilabdha ityucyate /",
    "S04bsu022_u:979_112": "māyāmarīcisvapnodakacandrapratiśrutkapratibhāsasamatāsarvadharmavihāritvādamoghadarśanaśravaṇa ityucyate /",
    "S04bsu022_u:979_113": "parinirvāṇahetujanakatvādamoghapadavikramītyucyate /",
    "S04bsu022_u:979_114": "sattvavinayaparākramavikrāntatvādutkṣiptaparikheda ityucyate /",
    "S04bsu022_u:979_115": "avidyābhavatṛṣṇāsamucchinnatvātsthāpitasaṃkrama ityucyate /",
    "S04bsu022_u:979_116": "nairyāṇikapratipatsudeśakatvānnirjitamārakleśapratyarthika ityucyate /",
    "S04bsu022_u:979_117": "sarvamāraviṣayacaryānanuliptatvāduttīrṇakāmapaṅka ityucyate /",
    "S04bsu022_u:979_118": "kāmadhātusamatikrāntatvātpātitamānadhvaja [Vaidya_310] ityucyate /",
    "S04bsu022_u:979_119": "rūpadhātusamatikrāntatvāducchritaprajñādhvaja ityucyate /",
    "S04bsu022_u:979_120": "ārupyadhātusamatikrāntatvātsarvalokaviṣayasamatikrānta ityucyate /",
    "S04bsu022_u:979_121": "dharmakāyajñānaśarīratvānmahādruma ityucyate /",
    "S04bsu022_u:979_122": "anantaguṇaratnajñānasaṃkusumitavimuktiphalasusaṃpannatvādudumbarapuṣpasadṛśa ityucyate /",
    "S04bsu022_u:979_123": "durlabhaprādurbhāvadarśanatvāccintāmaṇiratnamaṇirājasama ityucyate",
    "S04bsu022_u:979_124": "/ yathānayanirvāṇabhiprāyasupratipūraṇatvātsupratiṣṭhitapāda ityucyate /",
    "S04bsu022_u:979_125": "dīrgharātraṃ tyāgaśīlatapovratabrahmacaryadṛḍhasamādānācalāprakampyatvādvicitrasvastikanandyāvartasahasrācakrāṅkitapādatala ityucyate /",
    "S04bsu022_u:979_126": "dīrgharātraṃ mātāpitṛśramaṇabrāhmaṇagurudakṣiṇīyadhārmikarakṣāparipālanatayā śaraṇāgatānāṃ cāparityāgatvādāyatapārṣṇirityucyate /",
    "S04bsu022_u:979_127": "dīrgharātraṃ prāṇātipātoparatatvāddīrghāṅgulītyucyate /",
    "S04bsu022_u:979_128": "dīrgharātraṃ prāṇātipātavairamaṇyaṃparasattvasamādāyanatvādbahujanatrātetyucyate /",
    "S04bsu022_u:979_129": "dīrgharātraṃ prāṇātipātavairamaṇyaṃguṇavarṇasaṃprakāśanatvānmṛdutaruṇahastapāda ityucyate /",
    "S04bsu022_u:979_130": "dīrgharātraṃ mātāpitṛśramaṇabrāhmaṇagurudakṣiṇīyopasthānaparicaryāsnānānulepanasarpitailābhyaṅgasvahastaśarīraparikarmaparikhedatvājjālāṅgulīhastapāda ityucyate /",
    "S04bsu022_u:979_131": "dīrgharātraṃ dānapriyavadyatārthakriyāsamānārthatāsaṃgrahavastujālena sattvasaṃgrahakauśalyaṃsuśikṣitatvāducchaṅgapāda ityucyate /",
    "S04bsu022_u:979_132": "dīrgharātramuttarottari viśiṣṭatarakuśalamūlādhyālambanatvādūrdhvāṅgadakṣiṇāvartaromakūpa ityucate /",
    "S04bsu022_u:979_133": "dīrgharātraṃ mātāpitṛśramaṇabrāhmaṇagurudakṣiṇīyatathāgatacaityapradakṣiṇīkaraṇadharmaśravaṇacitrīkāraromaharṣaṇaparasattvasaṃharṣaṇadharmadeśanāprayogatvādeṇeyajaṅgha ityucyate /",
    "S04bsu022_u:979_134_0": "dīrgharātraṃ satkṛtya dharmaśravaṇagrahaṇadhāraṇavācanavijñāpanārthapadaniścayanistīraṇakauśalyena jarāvyādhimaraṇābhimukhānāṃ",
    "S04bsu022_u:979_134_1": "ca sattvānāṃ śaraṇagamanānupradānasatkṛtyadharmadeśanāparibhavabuddhitvātkośopagatabastiguhya ityucyate /",
    "S04bsu022_u:979_135_0": "dīrgharātraṃ śramaṇabrāhmaṇānāṃ tadanyeṣāṃ ca brahmacāriṇāṃ brahmacaryānugrahasarvapariskārānupradānanagnabalānupradānaparadārāgamanabrahmacaryaguṇavarṇasaṃprakāśanahryapatrāpyānupālanadṛḍhasamādānatvātpralambabāhurityucyate /",
    "S04bsu022_u:979_136": "dīrgharātraṃ hastasaṃyatapādasaṃyatasattvāviheṭhanaprayogamaitrakāyakarmavākkarmamanaskarmasamanvāgatatvānnyagrodhaparimaṇḍala ityucyate /",
    "S04bsu022_u:979_137_0": "dīrgharātraṃ bhojanamātrāṃ jñātā alpāhāratodārasaṃyamaglānabhaiṣajyānupradānahīnajanāparibhavānāthānavamardanatathāgatacaityaviśīrṇapratisaṃskāraṇastūpapratiṣṭhāpanatvādbhayārditebhyaśca",
    "S04bsu022_u:979_137_1": "sattvebhyo 'bhayapradānatvānmṛdutaruṇasūkṣmacchavirityucyate /",
    "S04bsu022_u:979_138_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ snānānulepanasarpistailābhyaṅgaśīte uṣṇodakamuṣṇe śītodakacchāyātapaṛtusukhaparibhogānupradānamṛdutaruṇatūlasaṃsparśasukumāravastrāstīrṇaśayanāsanānupradānatathāgatacaityagandhatailasekasūkṣmapaṭṭadhvajapatākāguṇapradānatvātsuvarṇacchavirityucyate /",
    "S04bsu022_u:979_139_0": "dīrgharātraṃ sarvasattvāpratighātamaitrībhāvanāyogakṣāntisauratyeparasattvasamādāpanāvairavyāpādaguṇavarṇasaṃprakāśanatayā",
    "S04bsu022_u:979_139_1": "tathāgatacaityatathāgatapratimānāṃ ca suvarṇakhacanasuvarṇapuṣpasuvarṇacūrṇābhikiraṇasuvarṇavarṇapaṭṭapatākādhvajālaṃkārasuvarṇabhājanasuvarṇavastrānupradānatvādekaikanicitaromakūpa",
    "S04bsu022_u:979_139_2": "ityucyate /",
    "S04bsu022_u:979_140_0": "dīrgharātraṃ paṇḍitopasaṃkramaṇakiṃkuśalākuśalaparipṛcchanasāvadyānavadyasevyahīnamadhyapraṇītadharmaparipṛcchanārthamīmāṃsanaparitulanāsaṃmohatathāgatacaityakīṭalūtālayāñjaliyānirmālyanānātṛṇaśarkarāsamuddharaṇasaṃprayogatvātsaptotsada",
    "S04bsu022_u:979_140_1": "ityucyate /",
    "S04bsu022_u:979_141_0": "[Vaidya_311] dīrgharātraṃ mātāpitṛjyeṣṭhaśreṣṭhapūjyaśramaṇabrāhmaṇakṛpaṇavanīpakādibhya upāgatebhyaḥ satkṛtya yathābhiprāyamannapānāsanavastrāpaśrayapradīpakalpitajīvikapariskārasaṃpradānakūpapuṣkariṇīśītajalaparīpūrṇamahājanopabhogānupradānatvātsiṃhapūrvārdhakāya",
    "S04bsu022_u:979_141_1": "ityucyate /",
    "S04bsu022_u:979_142": "dīrgharātraṃ mātāpitṛśramaṇabrāhmaṇagurudakṣiṇīyāvanamanapraṇamanābhivādanābhayapradānadurbalāparibhavaśaraṇāgatāparityāgadṛḍhasargadānānutsargatvāccitāntarāṃsa ityucyate /",
    "S04bsu022_u:979_143": "dīrgharātraṃ svadoṣaparitulanapraskhalitaparachidrādoṣadarśanavivādamūlaparabhedakaramantraparivarjanasupratinissargamantrasvārakṣitavākkarmāntatvātsusaṃvṛttaskandha ityucyate /",
    "S04bsu022_u:979_144_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ pratyutthānapratyudramanābhivādanakāmānāṃ ca sarvaśāstravaiśāradyena",
    "S04bsu022_u:979_144_1": "vivādakāmasattvanigrahasvadharmavinayānulomanasamyakpravṛttarājāmātyasamyakpravṛttakuśaladharmapathapratiṣṭhāpanaprabhāvanatathāgataśāsanaparigrahasaṃdhāraṇasarvakuśalacaryāsamādāpana",
    "S04bsu022_u:979_144_2": "pūrvaṃgamatvātsiṃhahanurityucyate /",
    "S04bsu022_u:979_145_0": "dīrgharātraṃ sarvavastuparityāgayathābhiprāyayācanakapriyābhidhānamupasaṃkrāntānāṃ cāvimānanājihmīkaraṇāvikṣepaṃ sarveṣāṃ",
    "S04bsu022_u:979_145_1": "yathābhiprāyaparipūraṇadānaparityāgadṛḍhasamādānānutsargatvāccatvāriṃśatsamadanta ityucyate /",
    "S04bsu022_u:979_146_0": "dīrgharātraṃ piśunavacanaparivarjanabhedamantrāgrahaṇasaṃdhisāmagrīrocanasamagrāṇāṃ cedācittena piśunavacanavigarhaṇasaṃdhisāmagrīguṇavarṇaprakāśanaprayogatvātsuśukladanta",
    "S04bsu022_u:979_146_1": "ityucyate /",
    "S04bsu022_u:979_147_0": "dīrgharātraṃ kṛṣṇapakṣaparivarjanaśuklapakṣakuśalopacayakṛṣṇakarmakṛṣṇavipākaparivarjanaśuklakarmaśuklavipākasaṃvarṇanakṣīrabhojanaśuklavastrapradānatathāgatacaityeṣu",
    "S04bsu022_u:979_147_1": "sudhākṛtakakṣīramiśrasaṃpradānasumanāvārṣikīdhānuskārimālāguṇapuṣpadāmaśuklavarṇakusumānupradānatvādaviraladanta ityucyate /",
    "S04bsu022_u:979_148_0": "dīrgharātraṃ hāsyoccaṭyanavivarjanānandakaraṇavāganurakṣaṇānandakaraṇavāgudīraṇaparaskhalitāparachidrāparimārgaṇasarvasattvasamacittasamādāpanasamaprayogasamadharmadeśanadṛḍhasamādānāparityāgatvādrasarasāgravānityucyate /",
    "S04bsu022_u:979_149": "dīrgharātraṃ sarvasattvāviheṭhanāvihiṃsanavividhavyādhispṛṣṭopasthānaglānabhaiṣajyānupradānatvātsarvarasārthikebhyaśca sarvarasapradānāparikhedatvādbahmasvara ityucyate /",
    "S04bsu022_u:979_150_0": "dīrgharātramanṛtaparuṣakarkaśaśāṭhyaparakaṭukaparābhiṣaṅginyapriyaparamarbhaghaṭṭanavākparivarjanamaitrīkaruṇāprayogamuditāprāmodyakaraṇīsnigdhamamadhuraślakṣṇahṛdayaṃgamasarvendriyaprahlādakaraṇīsamyagvākyasamyakprayogatvādabhinīlanetra",
    "S04bsu022_u:979_150_1": "ityucyate /",
    "S04bsu022_u:979_151_0": "dīrgharātraṃ mātāpitṛvatsarvasattvāpratihatacakṣuprayogaikaputravadyācanakamaitrīkāruṇyapūrvaṃgamasaṃprekṣaṇājihmīkaraṇaprasannendriyatathāgatacaityānimiṣanayanasaṃprekṣaṇaparasattvatathāgatadarśanasamādāpanadṛḍhasamādānatvādgopekṣanetra",
    "S04bsu022_u:979_151_1": "ityucyate /",
    "S04bsu022_u:979_152_0": "dīrgharātraṃ hīnacetovivarjanodāravipulādhimuktiparipūraṇānuttaradharmachandasattvasamādāpanabhṛkuṭīmukhavivarjanasmitamukhasarvakalyāṇamitropasaṃkramaṇābhimukhapūrvaṃgamasarvakuśalopacayāvaivartikatvāprabhūtajihva",
    "S04bsu022_u:979_152_1": "ityucyate /",
    "S04bsu022_u:979_153_0": "dīrgharātraṃ sarvavāgdoṣavivarjanasarvaśrāvakapratyekabuddhadharmabhāṇakāpramāṇaguṇavarṇasaṃprakāśanatathāgatasūtrāntalikhanavācanapaṭhanavijñāpanaṃ",
    "S04bsu022_u:979_153_1": "teṣāṃ ca dharmāṇāmarthapadaprabhedaparasattvasaṃprāpaṇakauśalyatvāduṣṇīṣānavalokitamūrdha ityucyate /",
    "S04bsu022_u:979_154_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ mūrdhnāṃ caraṇatalapraṇipatanapravrajitavandanābhivādanakeśāvaropaṇasugandhatailamūrdhnipariṣiñcanaṃ",
    "S04bsu022_u:979_154_1": "sarvayācanakebhyaścūrṇamālyamālāguṇamūrdhābharaṇānupradānatvād [Vaidya_312] bhrūmadhye sujātapradakṣiṇāvartottaptaviśuddhavarṇābhāsorṇa",
    "S04bsu022_u:979_154_2": "ityucyate /",
    "S04bsu022_u:979_155_0": "dīrgharātraṃ nirargalasarvayajñayajanasamādapanasarvakalyāṇamitrānuśāsanyanuddharadharmabhāṇakānāṃ dautyaprekṣaṇe diggamanāgamanāparikhedanasarvabuddhabodhisattvaprattyekabuddhāryaśrāvakadharmabhāṇakamātāpitṛgurudakṣiṇīyatamondhakāravidhamanatailadhṛtatṛṇolkāpradīpanānāgandhatailapradīpasarvākāravaropetaprāsādikatathāgatapratimākāraṇakṣīrapratibhāsaratnottīrṇakośapratimaṇḍanaparasattvabodhacittāmukhīkaraṇakuśalasaṃbhāraviśeṣatvānmahāsthāmaprāpta",
    "S04bsu022_u:979_155_1": "ityucyate /",
    "S04bsu022_u:979_156": "mahānārāyaṇabalopetatvānmahānārāyaṇa ityucyate /",
    "S04bsu022_u:979_157": "koṭīśatamāradharṣaṇabalopetatvātsarvaparapramardaka ityucyate /",
    "S04bsu022_u:979_158": "daśatathāgatabalopetatvāddaśatathāgatabalopeta ityucyate /",
    "S04bsu022_u:979_159": "sthānāsthānajñānakuśalahīnaprādeśikayānavivarjanamahāyānaguṇasamudānayanabalopetātṛptabalaprayogatvātsthānajñānabalopeta ityucyate /",
    "S04bsu022_u:979_160": "atītānāgatapratyutpannakarmasamādānahetuśovipākaśojñānabalopetatvādatītānāgatapratyutpannasarvakarmasamādānahetuvipākajñānabalopeta ityucyate /",
    "S04bsu022_u:979_161": "sarvasattvendriyavīryavimātratājñānabalopetatvātsarvasattvendriyavīryavimātratājñānabalopeta ityucyate /",
    "S04bsu022_u:979_162": "anekadhātunānādhātulokapraveśajñānabalopetatvādanekadhātunānādhātulokapraveśajñānabalopeta ityucyate /",
    "S04bsu022_u:979_163": "anekādhimuktinānādhimuktiniravaśeṣādhimuktivimuktijñānabalopetatvādanekādhimuktinānādhimuktisarvaniravaśeṣādhimuktijñānabalopeta ityucyate /",
    "S04bsu022_u:979_164": "sarvatragāminīpratipajjñānabalopetatvātsarvatragāminīpratipajjñānabalopeta ityucyate /",
    "S04bsu022_u:979_165": "sarvadhyānavimokṣasamādhisamāpattisaṃkleśavyavadānavyavasthāpanajñānabalopetatvāsarvadhyānavimokṣasamādhisamāpattisaṃkleśavyavadānavyavasthāpanajñānabalopeta ityucyate /",
    "S04bsu022_u:979_166": "anekavidhapūrvanivāsānusmṛtyāsaṅgajñānabalopetatvādanekavidhapūrvanivāsānusmṛtyāsaṅgajñānabalopeta ityucyate /",
    "S04bsu022_u:979_167": "niravaśeṣasarvarūpānāvaraṇadarśanadivyacakṣurjñānabalopetatvānniravaśeṣasarvarūpānāvaraṇadarśanadivyacakṣurjñānabalopeta ityucyate /",
    "S04bsu022_u:979_168": "sarvaṃvāsanānusaṃdhigataniravaśeṣasarvāśravakṣayajñānabalopetatvātsarvavāsanānusaṃdhigataniravaśeṣasarvāśravakṣayajñānabalopeta ityucyate /",
    "S04bsu022_u:979_169_0": "niravaśeṣasarvadharmābhisaṃbuddhapratijñārohaṇasadevalokānabhibhūtapratijñāvaiśāradyaprāptatvānniravaśeṣasarvadharmābhisaṃprabuddhatijñārohaṇasadevaloke",
    "S04bsu022_u:979_169_1": "'nabhibhūtapratijñāvaiśāradyaprāpta ityucyate /",
    "S04bsu022_u:979_170_0": "sarvasāṃkleśikāntarāyikadharmāntarāyakaraṇānirvāṇasyetitatpratijñārohaṇasadevake loke 'nāchedyapratijñāvaiśāradyaprāptatvāsarvasāṃkleśikāntarāyikadharmāntarāyakaraṇānirvāṇasyeti",
    "S04bsu022_u:979_170_1": "tatpratijñārohaṇasadevake loke 'nāchedyapratijñāvaiśāradyaprāpta ityucyate /",
    "S04bsu022_u:979_171_0": "nairyāṇikīṃ pratipadaṃ pratipadyamāno nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāptatvānnairyāṇikīṃ",
    "S04bsu022_u:979_171_1": "pratipadaṃ pratipadyamāno nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāpta ityucyate /",
    "S04bsu022_u:979_172": "savāśravakṣayajñānaprahāṇajñānapratijñārohaṇasadevake loke 'vivartyapratijñāvaiśāradyaprāptatvātsarvāśravakṣayajñānaprahāṇajñānapratijñārohaṇasadevake",
    "S04bsu022_u:979_173": "loke 'vivartyapratijñāvaiśāradyaprāpta ityucyate /",
    "S04bsu022_u:979_174": "askhalitapadadharmadeśakatvādaskhalitapadadharmadeśaka ityucyate /",
    "S04bsu022_u:979_175": "arutānabhilāpyadharmasvabhāvānubuddhatvādarutānabhilāpyadharmasvabhāvānubuddha ityucyate /",
    "S04bsu022_u:979_176": "aviratatvādavirata ityucyate /",
    "S04bsu022_u:979_177": "sarvasattvarutāpramāṇabuddhadharmarutanirghoṣādhiṣṭhānasamarthatvātsarvasattvarutāpramāṇabuddhadharmarutanirghoṣādhiṣṭhānasamartha ityucyate /",
    "S04bsu022_u:979_178": "[Vaidya_313] amuṣitasmṛtitvādamuṣitasmṛtirityucyate /",
    "S04bsu022_u:979_179": "nānātvasaṃjñāvigatatvānnānātvasaṃjñāvigata ityucyate /",
    "S04bsu022_u:979_180": "sarvacittasamāhitasumāhitasattvātsarvacittasamāhitasusamāhita ityucyate /",
    "S04bsu022_u:979_181": "apratisaṃkhyāsamupekṣakatvādapratisaṃkhyāsamupekṣaka ityucyate /",
    "S04bsu022_u:979_182": "chandasaṃskārasamādhyaparihīnatvācchandasaṃskārasamādhyaparihīna ityucyate /",
    "S04bsu022_u:979_183": "vīryasaṃskārasamādhyanāchedyāparihīnavīryatvādvīryasaṃskārasamādhyaparihīnavīrya ityucyate /",
    "S04bsu022_u:979_184": "smṛtyaparihīnatvādaparihīnasmṛtirityucyate /",
    "S04bsu022_u:979_185": "aparihīnaprajñatvādaparihīnaprajña ityucyate /",
    "S04bsu022_u:979_186": "vimuktyaparihīnatvādaparihīnavimuktirityucyate /",
    "S04bsu022_u:979_187": "vimuktijñānadarśanāprahīnatvādaparihīnavimuktijñānadarśana ityucyate /",
    "S04bsu022_u:979_188": "sarvakāyakarmavākkarmamanaskarmajñānapūrvaṃgamajñānānuparivartisamanvāgatatvātsarvakāyavāṅbhamanaskarmajñānapūrvaṃgamajñānānuparivartijñānasamanvāgata ityucyate /",
    "S04bsu022_u:979_189": "atītānāgatapratyutpanneṣvadhvasvasaṅgāpratihatajñānadarśanasamanvāgatatvāt tryadhvāsaṅgāpratihatajñānadarśanasamanvāgata ityucyate /",
    "S04bsu022_u:979_190": "anāvaraṇavimokṣapratilabdhatvādanāvaraṇavimokṣapratilabdha ityucyate /",
    "S04bsu022_u:979_191": "adhiṣṭhitasarvasattvacaritapraveśakauśalyāvasthitatvodadhiṣṭhitasarvasattvacaritapraveśakauśalyāvasthita ityucyate /",
    "S04bsu022_u:979_192": "yathāpratyarhadharmadeśanākuśalatvādyathāpratyarhadharmadeśanākuśala ityucyate /",
    "S04bsu022_u:979_193": "sarvasvarāṅgamaṇḍalaparamapāramitāprāptatvātsarvasvarāṅgamaṇḍalaparamapāramitāprāpta ityucyate /",
    "S04bsu022_u:979_194": "sarvarutapratirutaniścāraṇakauśalyaprāptatvāddevanāgayakṣagandharvāsuragaruḍakinnaramahoragaruta ityucyate /",
    "S04bsu022_u:979_195": "brahmasvararutaravitanirghoṣa ityucyate /",
    "S04bsu022_u:979_196": "kalaviṅkarutasvara ityucyate /",
    "S04bsu022_u:979_197": "dundubhisaṃgītirutasvara ityucyate /",
    "S04bsu022_u:979_198": "dharaṇītalanirnādanirghoṣasvara ityucyate /",
    "S04bsu022_u:979_199": "sāgaranāgendrameghastanitagarjitaghoṣasvara ityucyate /",
    "S04bsu022_u:979_200": "siṃhavṛṣabhitābhigarjitanirghoṣasvara ityucyate /",
    "S04bsu022_u:979_201": "sarvasattvarutaravitānucaraṇasaṃtoṣaṇasvara ityucyate /",
    "S04bsu022_u:979_202": "asaṅgānāvaraṇasarvaparṣanmaṇḍalābhirādhanasvara ityucyate /",
    "S04bsu022_u:979_203": "ekarutātsarvarutasaṃprāpanasvara ityucyate /",
    "S04bsu022_u:979_204": "brahmendrapūjita ityucyate / devendrasatkṛta ityucyate / nāgendranamaskṛta ityucyate /",
    "S04bsu022_u:979_205": "yakṣendrāvalokitamukhamaṇḍala ityucyate /",
    "S04bsu022_u:979_206": "gandharvendropagīta ityucyate /",
    "S04bsu022_u:979_207": "rākṣasendraprasannendriyāninimiṣanayanasaṃprekṣita ityucyate /",
    "S04bsu022_u:979_208": "asurendrābhipraṇata ityucyate /",
    "S04bsu022_u:979_209": "garuḍendrāvihiṃsāprekṣita ityucyate /",
    "S04bsu022_u:979_210": "kinnarendrābhiṣṭuta ityucyate /",
    "S04bsu022_u:979_211": "mahoragendrābhilaṣitadarśana ityucyate /",
    "S04bsu022_u:979_212": "manujendrābhisaṃpūjita ityucyate /",
    "S04bsu022_u:979_213": "ahargaṇasevita ityucyate / sarvabodhisattvasamādāyakasamuttejakasaṃhaprarṣaka ityucyate /",
    "S04bsu022_u:979_214": "nirāmiṣadharmadeśaka ityucyate /",
    "S04bsu022_u:979_215": "akṣuṇṇapadavyañjanāvandhyadharmadeśaka ityucyate /",
    "S04bsu022_u:979_216": "kālānatikramaṇadharmadeśaka ityucyate /",
    "S04bsu022_u:979_217_0": "idaṃ tanmaitreya dharmacakrapravartanaṃ tathāgataguṇavarṇapradeśasya yatkiṃcidavatāramātraṃ saṃkṣepeṇa nirdeśitaḥ vistareṇa",
    "S04bsu022_u:979_217_1": "punamaitreya tathāgataḥ kalpaṃ vā kalpāvaśeṣaṃ vā nirdiśet /",
    "S04bsu022_u:979_218": "na cāsya nirdiśyamānasya paryanto bhavet /",
    "S04bsu022_u:980_0": "atha khalu bhagavāṃstasyāṃ velāyāmimāṃ gāthāmabhāṣat -",
    "S04bsu022_u:lal_26.52_0": "gambhīraṃ durdṛśaṃ sūkṣmaṃ dharmacakraṃ pravartitam /",
    "S04bsu022_u:lal_26.52_1": "yatra mārā na gāhante sarve ca paratīrthikāḥ //",
    "S04bsu022_u:lal_26.53_0": "anālayaṃ niṣprapañcaṃ anutpādamasaṃbhavam /",
    "S04bsu022_u:lal_26.53_1": "viviktaṃ prakṛtīśūnyaṃ dharmacakraṃ pravartitam //",
    "S04bsu022_u:lal_26.54_0": "anāyūhamaniryūhamanimittamalakṣaṇam /",
    "S04bsu022_u:lal_26.54_1": "samatādharmanirdeśaṃ cakraṃ buddhena varṇitam //",
    "S04bsu022_u:lal_26.55_0": "māyāmarīci svapnaṃ ca dakacandra pratiśrutkā /",
    "S04bsu022_u:lal_26.55_1": "yathaite tathā taccakraṃ lokanāthena vartitam //",
    "S04bsu022_u:lal_26.56_0": "pratītyadharmaotāramanucchedamaśāśvatam /",
    "S04bsu022_u:lal_26.56_1": "sarvadṛṣṭisamucchedo dharmacakramiti smṛtam //",
    "S04bsu022_u:lal_26.57_0": "ākāśena sadā tulyaṃ nirvikalpaṃ prabhāsvaram /",
    "S04bsu022_u:lal_26.57_1": "anantamadhyanirdeśaṃ dharmacakramihocyate //",
    "S04bsu022_u:lal_26.58_0": "astināstivinirmuktamātmyanairātmyavarjitam /",
    "S04bsu022_u:lal_26.58_1": "prakṛtyājātinirdeśaṃ dharmacakramihocyate //",
    "S04bsu022_u:lal_26.59_0": "bhūtakoṭīmakoṭīṃ ca tathatāyāṃ tathatvataḥ /",
    "S04bsu022_u:lal_26.59_1": "advayo dharmanirdeśo dharmacakraṃ nirucyate //",
    "S04bsu022_u:lal_26.60_0": "cakṣuḥ svabhāvataḥ śūnyaṃ śrotaṃ ghrāṇaṃ tathaiva ca /",
    "S04bsu022_u:lal_26.60_1": "jihvā kāyaṃ ca cittaṃ ca śūnyātmāno nirīhakaḥ //",
    "S04bsu022_u:lal_26.61_0": "idaṃ tadīddaśaṃ cakraṃ dharmacakraṃ pravartitam /",
    "S04bsu022_u:lal_26.61_1": "bodhayatyabudhān sattvāṃstena buddho nirucyate //",
    "S04bsu022_u:lal_26.62_0": "svayaṃ mayānubuddho 'yaṃ svabhāvo dharmalakṣaṇam /",
    "S04bsu022_u:lal_26.62_1": "ṛte paropadeśena svayaṃbhūstatha cakṣumān //",
    "S04bsu022_u:lal_26.63_0": "sarvadharmavaśiprāpto dharmasvāmī nirucyate /",
    "S04bsu022_u:lal_26.63_1": "nayānayajño dharmeṣu nāyakastena cocyate //",
    "S04bsu022_u:lal_26.64_0": "yathā bhavanti vaineyā vinayāmyamitāṃ janāṃ /",
    "S04bsu022_u:lal_26.64_1": "vineyapāramiprāptastena prokto vināyakaḥ //",
    "S04bsu022_u:lal_26.65_0": "naṣṭamārgā hi ye sattvā mārgaṃ deśemi uttamam /",
    "S04bsu022_u:lal_26.65_1": "nayāmi pārimaṃ tīraṃ tasmādasmi vināyakaḥ //",
    "S04bsu022_u:lal_26.66_0": "saṃgrahāvastujñānena saṃgṛhya janatāmaham /",
    "S04bsu022_u:lal_26.66_1": "saṃsārāṭavinistīrṇaḥ sārthavāhastato hyaham //",
    "S04bsu022_u:lal_26.67_0": "vaśavartī sarvadharmeṣu tena dharmeśvaro jinaḥ /",
    "S04bsu022_u:lal_26.67_1": "dharmacakraṃ pravartitvā dharmarājo nirucyate //",
    "S04bsu022_u:lal_26.68_0": "dharmadānapatiḥ śāstā dharmasvāmī niruttaraḥ /",
    "S04bsu022_u:lal_26.68_1": "suyaṣṭayajñasiddhārthaḥ pūrṇāśaḥ siddhamaṅgalaḥ //",
    "S04bsu022_u:lal_26.69_0": "āśvāsakaḥ kṣemadarśī śūro mahāraṇaṃjahaḥ /",
    "S04bsu022_u:lal_26.69_1": "uttīrṇasarvasaṃgrāmo mukto mocayitā prajāḥ //",
    "S04bsu022_u:lal_26.70_0": "ālokabhūto lokasya prajñājñānaprabhaṃkaraḥ /",
    "S04bsu022_u:lal_26.70_1": "ajñānatamaso hantā ulkādhāri mahāprabhaḥ //",
    "S04bsu022_u:lal_26.71_0": "mahāvaidyo mahājñānī mahākleśacikitsakaḥ /",
    "S04bsu022_u:lal_26.71_1": "sattvānāṃ kleśaviddhānāṃ śalyahartā niruttaraḥ //",
    "S04bsu022_u:lal_26.72_0": "sarvalakṣaṇasaṃpannaḥ sarvavyañjanaśobhitaḥ /",
    "S04bsu022_u:lal_26.72_1": "samantabhadrakāyena hīnānāṃ cānuvartakaḥ //",
    "S04bsu022_u:lal_26.73_0": "daśabhirbalabhirbalavān vaiśāradyaviśāradaḥ /",
    "S04bsu022_u:lal_26.73_1": "āveṇikairaṣṭadaśai agrayānī mahāmuniḥ //",
    "S04bsu022_u:lal_26.74_0": "eṣa saṃkṣepanirdeśo dharmacakrapravartane /",
    "S04bsu022_u:lal_26.74_1": "tathāgataguṇavarṇaḥ parītto 'yaṃ prakāśitaḥ //",
    "S04bsu022_u:lal_26.75_0": "buddhajñānamanantaṃ hi ākāśavipulaṃ samam /",
    "S04bsu022_u:lal_26.75_1": "kṣapayetkalpa bhāṣanto na ca buddhaguṇakṣayaḥ //",
    "S04bsu022_u:981_0": "iti //",
    "S04bsu022_u:982_0": "iti śrīlalitavistare dharmacakrapravartanaparivarto nāma ṣaḍviṃśatitamo 'dhyāyaḥ //",
    "S04bsu022_u:984_0": "START Parivarta 27",
    "S04bsu022_u:985_0": "[Vaidya_316]",
    "S04bsu022_u:986_0": "nigamaparivartaḥ saptaviṃśaḥ /",
    "S04bsu022_u:987_0_0": "atha khalu devaputrā yaistathāgato 'dhīṣṭo 'bhūdasya dharmaparyāyasya saṃprakāśanāya saha maheśvaranandasunandacandanamahitaśāntapraśāntavinīteśvarapramukhā",
    "S04bsu022_u:987_0_1": "aṣṭādaśaḥ śuddhāvāsakāyikā devaputrasahasrāṇi ye tathāgatasya dharmacakrapravartane 'pi saṃnipatitā abhūvan /",
    "S04bsu022_u:987_1_0": "tatra bhagavāṃstān maheśvaradevaputrapramukhān śuddhāvāsakāyikān devaputrānāmantrayate sma - ayaṃ sa mārṣā lalitavistaro",
    "S04bsu022_u:987_1_1": "nāma dharmaparyāyasūtrānto mahāvaipulyabodhisattvavikrīḍitaḥ buddhaviṣaye lalitapraveśa ātmopanāyikastathāgatena bhāṣitaḥ /",
    "S04bsu022_u:987_2": "taṃ yūyamudgṛhṇīdhvaṃ dhārayata vācayata ca /",
    "S04bsu022_u:987_3": "evamiyaṃ dharmanetrī vaistārikī bhaviṣyati /",
    "S04bsu022_u:987_4": "bodhisattvayānikāśca pudgalā imaṃ dharmaparyāyaṃ śrutvā dṛḍhataraṃ vīryamālapsyante /",
    "S04bsu022_u:987_5": "anuttarāyāṃ samyaksaṃbodhāvudārādhimuktikāśca sattvā mahādharmavarṣavegaṃ saṃjānayiṣyanti /",
    "S04bsu022_u:987_6": "mārapakṣaśca nigṛhīto bhaviṣyati /",
    "S04bsu022_u:987_7": "sarvaparapravādinaścāvatāraṃ na lapsyante /",
    "S04bsu022_u:987_8": "yuṣmākaṃ ca taddharmadeśanādhyeṣaṇā kuśalamūlaṃ mahārthikaṃ bhaviṣyati mahāphalaṃ mahānuśaṃsam /",
    "S04bsu022_u:988_0": "yaḥ kaścinmārṣā asya lalitavistarasya dharmaparyāyasyāñjaliṃ saṃpragṛhītaṃ kariṣyati,",
    "S04bsu022_u:988_1": "so 'ṣṭāvutkṛṣṭān dharmān pratilapsyate /",
    "S04bsu022_u:988_2": "katamānaṣṭau? tadyathā - utkṛṣṭa rūpaṃ pratilapsyate /",
    "S04bsu022_u:988_3": "utkṛṣṭabalaṃ pratilapsyate / utkṛṣṭaparivāraṃ pratilapsyate /",
    "S04bsu022_u:988_4": "utkṛṣṭapratibhānaṃ pratilapsyate /",
    "S04bsu022_u:988_5": "utkṛṣṭanaiṣkramyaṃ pratilapsyate /",
    "S04bsu022_u:988_6": "utkṛṣṭacittapariśuddhiṃ pratilapsyate /",
    "S04bsu022_u:988_7": "utkṛṣṭasamādhipadaṃ pratilapsyate /",
    "S04bsu022_u:988_8": "utkṛṣṭaprajñāvabhāsaṃ pratilapsyate /",
    "S04bsu022_u:988_9": "imānyaṣṭāvutkṛṣṭān dharmān pratilapsyate /",
    "S04bsu022_u:989_0": "yaḥ kaścinmārṣā imaṃ lalitavistaraṃ dharmaparyāyaṃ bhāṣitukāmasya dharmabhāṇakasya dharmāsanaṃ prajñāpayiṣyati,",
    "S04bsu022_u:989_1": "tasyāṣṭāvāsanapratilambhāḥ pratikāṅkṣitavyāḥ sahaprajñapte āsane /",
    "S04bsu022_u:989_2": "katame 'ṣṭau? tadyathā - śreṣṭhyāsanapratilambhaḥ /",
    "S04bsu022_u:989_3": "gṛhapatyāsanapratilambhaḥ / cakravartyāsanapratilambhaḥ /",
    "S04bsu022_u:989_4_0": "lokapālāsanapratilambhaḥ / śakrāsanapratilambhaḥ / vaśavartyāsanapratilambhaḥ / brahmāsanapratilambhaḥ / bodhimaṇḍavarāgragatasya",
    "S04bsu022_u:989_4_1": "bodhisattvabhūtasyāpratyudāvartyanihatamārapratyarthikasiṃhāsanapratilambhaḥ /",
    "S04bsu022_u:989_5": "anuttarāsamyaksaṃbodhimabhisaṃbuddhasya ato 'nuttaradharmacakrapravartanāsanapratilambhaśca pratikāṅkṣitavyaḥ /",
    "S04bsu022_u:989_6": "ime 'ṣṭāvāsanapratilambhāḥ pratikāṅkṣitavyāḥ /",
    "S04bsu022_u:990_0": "ya kaścinmārṣā imaṃ lalitavistaraṃ dharmaparyāyaṃ bhāṣamāṇāya sādhukāraṃ dāsyati,",
    "S04bsu022_u:990_1": "so 'ṣṭau vākpariśuddhīḥ pratilapsyate /",
    "S04bsu022_u:990_2": "katamā aṣṭau? tadyathā - yathāvāditathākāritāṃ satyānuparivartivākkarmapariśuddhyā /",
    "S04bsu022_u:990_3": "ādeyavacanatāṃ parṣadabhibhavanatayā /",
    "S04bsu022_u:990_4": "grāhyavacanatāṃ anuddhuratayā /",
    "S04bsu022_u:990_5": "ślakṣṇamadhuravacanatāṃ apāruṣyasattvasaṃgrahaṇatayā /",
    "S04bsu022_u:990_6": "kalaviṅkarutasvaratāṃ kāyacittodbilyakaraṇatayā /",
    "S04bsu022_u:990_7": "taduktavacanatāṃ sarvasattvairanabhibhavanatayā /",
    "S04bsu022_u:990_8": "brahmasvaratāṃ sarvasvarābhibhavanatayā /",
    "S04bsu022_u:990_9": "siṃhaghoṣābhigarjitasvaratāṃ sarvaparapravādibhiranabhibhavanatayā /",
    "S04bsu022_u:990_10": "[Vaidya_317] buddhasvaratāṃ sarvasattvendriyaparitoṣaṇatayā /",
    "S04bsu022_u:990_11": "imā aṣṭau vākkarmapariśuddhīḥ pratilapsyate /",
    "S04bsu022_u:991_0": "yaḥ kaścinmārṣā imaṃ lalitavistaraṃ dharmaparyāyaṃ pustakalikhitaṃ kṛtvā dhārayiṣyati satkariṣyati gurukariṣyati mānayiṣyati pūjayiṣyati,",
    "S04bsu022_u:991_1": "amātsaryacittatayā caturdiśamasya dharmaparyāyasya varṇanāṃ bhāṣiṣyate varṇanāṃ coccārayiṣyati - āgacchatemaṃ dharmaparyāyaṃ likhitaṃ dhārayata vācayata cintayata svādhyāyateti,",
    "S04bsu022_u:991_2": "so aṣṭau mahānidhānāni pratilapsyate /",
    "S04bsu022_u:991_3": "katamānyaṣṭau mahānidhānāni? yaduta smṛtinidhānaṃ asaṃmoṣaṇatayā /",
    "S04bsu022_u:991_4": "matinidhānaṃ buddhiprabhedanatayā /",
    "S04bsu022_u:991_5": "gatinidhānaṃ sarvasūtrāntārthagatyanurāgatayā /",
    "S04bsu022_u:991_6": "dhāraṇīnidhānaṃ sarvaśrutādhāraṇatayā /",
    "S04bsu022_u:991_7": "pratibhānanidhānaṃ pratilabhate sarvasattvasubhāṣitasaṃbhāṣaṇatayā /",
    "S04bsu022_u:991_8": "dharmanidhānaṃ pratilabhate saddharmapratilakṣaṇatayā /",
    "S04bsu022_u:991_9": "bodhicittanidhānaṃ triratnavaṃśānupacchedanatayā /",
    "S04bsu022_u:991_10": "pratipattinidhānaṃ cānutpattikadharmakṣāntipratilambhatayā /",
    "S04bsu022_u:991_11": "imānyaṣṭau nidhānāni pratilapsyate /",
    "S04bsu022_u:992_0": "yaḥ kaścinmārṣā imaṃ lalitavistaraṃ dharmaparyāyaṃ supravartitaṃ kṛtvā dhārayiṣyati,",
    "S04bsu022_u:992_1": "so 'ṣṭau saṃbhārān paripurayiṣyati /",
    "S04bsu022_u:992_2": "katamānaṣṭau? tadyathā - yaduta dānasaṃbhāraṃ paripūrayiṣyati amātsaryacittatayā /",
    "S04bsu022_u:992_3": "śīlasaṃbhāraṃ paripūrayiṣyati sarvakalyāṇābhiprāyaparipūraṇatayā /",
    "S04bsu022_u:992_4": "śrutasaṃbhāraṃ paripūrayiṣyati asaṅgaprajñāsamudānayanatayā /",
    "S04bsu022_u:992_5": "śamathasaṃbhāraṃ paripūrayiṣyati sarvasamādhisamāpattyāmukhīkaraṇatayā /",
    "S04bsu022_u:992_6": "vidarśanāsaṃbhāraṃ paripūrayiṣyati traividyavidyāpratipūryā /",
    "S04bsu022_u:992_7": "puṇyasaṃbhāraṃ paripūrayiṣyati lakṣaṇānuvyañjanabuddhakṣetrālaṃkāraviśuddhyā /",
    "S04bsu022_u:992_8": "jñānasaṃbhāraṃ paripūrayiṣyati sarvasattvayathādhimuktisaṃtoṣaṇatayā /",
    "S04bsu022_u:992_9": "mahākaruṇā saṃbhāraṃ paripūrayiṣyati sarvasattvaparipācanāparikhedatayā /",
    "S04bsu022_u:992_10": "imānaṣṭau saṃbhārān paripūrayiṣyati /",
    "S04bsu022_u:993_0": "yaḥ kaścinmārṣā imaṃ lalitavistaraṃ dharmaparyāyaṃ parebhyaśca vistareṇa saṃprakāśayiṣyati,",
    "S04bsu022_u:993_1": "evaṃcitto yaduta kathamamī sattvā eṣāmevarūpāṇāṃ dharmāṇāṃ lābhino bhaveyuriti,",
    "S04bsu022_u:993_2": "sa tena kuśalamūlenāṣṭau mahāpuṇyatāḥ pratilapsyate /",
    "S04bsu022_u:993_3": "katamā aṣṭau? tadyathā - rājā bhavati cakravartī,",
    "S04bsu022_u:993_4": "iyaṃ prathamā mahāpuṇyatā / caturmahārājakāyikānāṃ devānāmādhipatyaṃ kārayiṣyati,",
    "S04bsu022_u:993_5": "iyaṃ dvitīyā mahāpuṇyatā / śakro bhaviṣyati devendraḥ iyaṃ tṛtīyā mahāpuṇyatā /",
    "S04bsu022_u:993_6": "suyāmo bhaviṣyati devaputraḥ,",
    "S04bsu022_u:993_7": "iyaṃ caturthī mahāpuṇyatā saṃtuṣito bhaviṣyati,",
    "S04bsu022_u:993_8": "iyaṃ pañcamī mahāpuṇyatā / sunirmito bhaviṣyati, iyaṃ ṣaṣṭhī mahāpuṇyatā / vaśavartī bhaviṣyati devarājaḥ,",
    "S04bsu022_u:993_9": "iyaṃ saptamī mahāpuṇyatā / brahmā bhaviṣyati mahābrahmā,",
    "S04bsu022_u:993_10": "iyaṃ aṣṭamī mahāpuṇyatā / ante ca tathāgato bhaviṣyati arhan samyaksaṃbuddhaḥ sarvākuśaladharmaprahīnaḥ sarvakuśaladharmasamanvāgataḥ /",
    "S04bsu022_u:993_11": "imā aṣṭau mahāpuṇyatāḥ pratilapsyate /",
    "S04bsu022_u:994_0": "yaḥ kaścinmārṣā imaṃ lalitavistaraṃ dharmaparyāyaṃ bhāṣyamāṇamavahitaśrotaḥ śroṣyati,",
    "S04bsu022_u:994_1": "so 'ṣṭau cittanirmalatāḥ pratilapsyate /",
    "S04bsu022_u:994_2": "katamā aṣṭau? tadyathā - yaduta maitrīṃ pratilapsyate sarvadoṣanirghātāya /",
    "S04bsu022_u:994_3": "karuṇāṃ pratilapsyate sarvavihiṃsotsargāya /",
    "S04bsu022_u:994_4": "muditāṃ pratilapsyate sarvāratyapakarṣaṇatāyai /",
    "S04bsu022_u:994_5": "upekṣāṃ pratilapsyate anunayapratighotsargāya /",
    "S04bsu022_u:994_6": "catvāri dhyānāni pratilapsyate sarvarūpadhātuvaśavartitāyai /",
    "S04bsu022_u:994_7": "catasra [Vaidya_318] ārūpyasamāpattīḥ pratilapsyate cittavaśavartitāyai /",
    "S04bsu022_u:994_8": "pañcābhijñāḥ pratilapsyate anyabuddhakṣetragamanatāyai /",
    "S04bsu022_u:994_9": "sarvavāsanānusaṃdhisamuddhāraṃ pratilapsyate śūraṃgamasamādhipratilambhāya /",
    "S04bsu022_u:994_10": "imā aṣṭau cittanirmalatāḥ pratilapsyate /",
    "S04bsu022_u:995_0": "yasmiṃśca mārṣā grāme vā nagare vā nigame vā janapade vā janapadapradeśe vā caṃkrame vā vihāre vā ayaṃ lalitavistaro dharmaparyāyaḥ pracariṣyati,",
    "S04bsu022_u:995_1": "tatrāṣṭau bhayāni na prabhaviṣyanti sthāpayitvā pūrvakarmavipākam /",
    "S04bsu022_u:995_2": "katamānyaṣṭau? tadyathā - yaduta rājasaṃkṣobhabhayaṃ na bhaviṣyati /",
    "S04bsu022_u:995_3": "caurasaṃkṣobhabhayaṃ na bhaviṣyati /",
    "S04bsu022_u:995_4": "vyālasaṃkṣobhabhayaṃ na bhaviṣyati /",
    "S04bsu022_u:995_5": "durbhikṣakāntārasaṃkṣobhabhayaṃ na bhaviṣyati /",
    "S04bsu022_u:995_6": "anyonyakalahavivādavigrahasaṃkṣobhabhayaṃ na bhaviṣyati /",
    "S04bsu022_u:995_7": "devasaṃkṣobhabhayaṃ na bhaviṣyati /",
    "S04bsu022_u:995_8": "nāgasaṃkṣobhabhayaṃ na bhaviṣyati /",
    "S04bsu022_u:995_9": "yakṣasaṃkṣobhabhayaṃ na bhaviṣyati /",
    "S04bsu022_u:995_10": "sarvopadravasaṃkṣobhabhayaṃ na bhaviṣyati /",
    "S04bsu022_u:995_11": "imāni mārṣāstatrāṣṭau bhayāni na bhaviṣyanti (sthāpayitvā pūrvakarmavipākam) /",
    "S04bsu022_u:996_0": "saṃkṣepānmārṣā yadi tathāgataḥ kalpasthitikenāyuṣpramāṇena rātriṃdivamadhiṣṭhamāno 'sya dharmaparyāyasya varṇaṃ bhāṣate,",
    "S04bsu022_u:996_1": "naivāsya dharmaparyāyasya varṇaparyanto bhavenna ca tathāgatapratibhānasya kṣayo bhavet /",
    "S04bsu022_u:996_2": "api tu khalu punarmārṣā yathaiva tathāgatasya śīlasamādhiprajñāvimuktijñānadarśanamapramāṇamaparyantam,",
    "S04bsu022_u:996_3": "evameva mārṣā ya imaṃ dharmaparyāyamudgrahīṣyati dhārayiṣyati vācayiṣyati likhiṣyati lekhayiṣyati paryavāpsyati pravartayiṣyati,",
    "S04bsu022_u:996_4": "parṣanmadhye ca vistareṇa saṃprakāśayiṣyati - anena cittena kathamamī sattvā evamudārasya dharmasya lābhinaḥ syuriti,",
    "S04bsu022_u:996_5": "teṣāmapi nāsti puṇyaparyantaḥ /",
    "S04bsu022_u:997_0_0": "tataḥ khalu bhagavānāyuṣmantaṃ mahākāśyapamāmantrayate sma āyuṣmantaṃ cānandaṃ maitreyaṃ ca bodhisattvaṃ mahāsattvam - imāmahaṃ",
    "S04bsu022_u:997_0_1": "mārṣā asaṃkhyeyakalpakoṭinayutaśatasahasrasamudānītāmanuttarāṃ samyaksaṃbodhiṃ yuṣmākaṃ haste paridāmyanuparindāmi paramayā",
    "S04bsu022_u:997_0_2": "parindanayā,",
    "S04bsu022_u:997_1": "svayaṃ caivamimaṃ dharmaparyāyaṃ dhārayata,",
    "S04bsu022_u:997_2": "parebhyaśca vistareṇa saṃprakāśayata /",
    "S04bsu022_u:998_0": "ityuktvā ca bhagavānasyaiva dharmaparyāyasya bhūyasyā mātrayānuparindanārthaṃ tasyāṃ velāyāmimāṃ gāthāmabhāṣata -",
    "S04bsu022_u:lal_27.1_0": "sattvā dṛṣṭā ye mayā buddhadṛṣṭyā syuste 'rhantaḥ śariputreṇa tulyāḥ /",
    "S04bsu022_u:lal_27.1_1": "tāṃścetkaścitpūjayetkalpakoṭī tulyāṃ gaṅgāvālikābhiyathaiva //",
    "S04bsu022_u:lal_27.2_0": "pratyekabuddhāya tu yaśca pūjāṃ kuyādahorātramapi prahṛṣṭaḥ /",
    "S04bsu022_u:lal_27.2_1": "mālyaiḥ prakāraiśca tathāparaiśca tasmādayaṃ puṇyakṛto viśiṣyate //",
    "S04bsu022_u:lal_27.3_0": "syuḥ sarvasattvā yadi pratyayairjinā tāṃ pūjayetkaścidihāpramattaḥ /",
    "S04bsu022_u:lal_27.3_1": "puṣpaiśca gandhaiśca vilepanaiśca kalpānanekāṃ satataṃ hi tatparam //",
    "S04bsu022_u:lal_27.4_0": "ekasya yaścaiva tathāgatasya kuryātpraṇāmaṃ api caikaśo 'pi /",
    "S04bsu022_u:lal_27.4_1": "prasannācitto 'tha vadennamo 'rhate tasmādidaṃ śreṣṭhataraṃ ca puṇyam //",
    "S04bsu022_u:lal_27.5_0": "buddhā bhaveyuryadi sarvasattvā tāṃ pūjayedyaśca yathaiva pūrvam /",
    "S04bsu022_u:lal_27.5_1": "divyaiśca puṣpairatha mānurṣairvaraiḥ kalpānanekāṃ bahubhiḥ prakāraiḥ //",
    "S04bsu022_u:lal_27.6_0": "yaścaiva saddharmavilopakātle tyaktvā svakāye ca tathaiva jīvitam /",
    "S04bsu022_u:lal_27.6_1": "vadyādahorātramidaṃ hi sūtraṃ viśiṣyate puṇyamidaṃ hi tasmāt //",
    "S04bsu022_u:lal_27.7_0": "yasyepsitaṃ pūjayituṃ vināyakāṃ pratyekabuddhāṃśca tathaiva śrāvakāṃ /",
    "S04bsu022_u:lal_27.7_1": "dṛḍhaṃ samutpādya sa bodhicitta idaṃ sadā sūtravaraṃ dadhātu //",
    "S04bsu022_u:lal_27.8_0": "rājā hyayaṃ sarvasubhāṣitānāṃ yo 'bhyudgataḥ sarvatathāgatānām /",
    "S04bsu022_u:lal_27.8_1": "gṛhe sthitastasya tathāgataḥ sadā tiṣṭhedidaṃ yatra hi sūtraratnam //",
    "S04bsu022_u:lal_27.9_0": "pratibhāṃ sa prāpnoti śubhāmanantāṃ ekaṃ padaṃ vakṣyati kalpakoṭī /",
    "S04bsu022_u:lal_27.9_1": "na vyañjanā bhraśyati nāpi cārthā dadyācca yaḥ sūtramida parebhyaḥ //",
    "S04bsu022_u:999_0": "anuttaro 'sau naranāyakānāṃ sattvo na kaścitsadṛśo 'sya vidyate /",
    "S04bsu022_u:lal_27.10_0": "anuttaro 'sau naranāyakānāṃ sattvo na kaścitsadṛśo 'sya vidyate /",
    "S04bsu022_u:lal_27.10_1": "[Vaidya_320]",
    "S04bsu022_u:lal_27.10_2": "bhavetsamudreṇa samaśca so 'kṣayaḥ śrutvā hi yo dharmamimaṃ prapadyate //",
    "S04bsu022_u:1000_0": "iti //",
    "S04bsu022_u:1001_0_0": "idamavocadbhagavānāttamanāḥ / te maheśvaradevaputrapūrvaṃgamāḥ śuddhāvāsakāyikā devaputrā maitreyapūrvaṃgamāśca sarvabodhisattvā",
    "S04bsu022_u:1001_0_1": "mahāsattvā mahākāśyapapūrvaṃgamāśca sarvamahāśrāvakāḥ sadevamānuṣāsuragandharvaśca loko bhagavato bhāṣitamabhyanandan /",
    "S04bsu022_u:1001_1": "iti //",
    "S04bsu022_u:1002_0": "// iti śrīlalitavistare nigamaparivarto nāma saptaviṃśatitamo 'dhyāyaḥ //",
    "S04bsu022_u:1003_0": "samāptaṃ cedaṃ sarvabodhisattvacaryāprasthānam //",
    "S04bsu022_u:1004_0": "// śrīlalitavistaro nāma mahāyānasūtraṃ ratnarājaṃ parisamāptam //",
    "S04bsu022_u:1005_0": "* * * * *",
    "S04bsu022_u:1005_1": "ye dharma hetuprabhavā hetuṃ teṣāṃ tathāgato hyavadat /",
    "S04bsu022_u:1005_2": "teṣāṃ ca yo nirodha evaṃ vādī mahāśramaṇaḥ //"
}