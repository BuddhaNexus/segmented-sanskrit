{
  "S04bsu022_u:0": "namaḥ sarvabuddhabodhisattvebhyaḥ /",
  "S04bsu022_u:1": "lalitavistaraḥ /",
  "S04bsu022_u:2": "// om namo daśadiganantāparyantalokadhātupratiṣṭhitasarvabuddhabodhisattvāryaśrāvakapratyekabuddhebhyo 'tītānāgatapratyutpannebhyaḥ //",
  "S04bsu022_u:4": "START Parivarta 1",
  "S04bsu022_u:5": "nidānaparivartaḥ prathamaḥ /",
  "S04bsu022_u:6": "evaṃ mayā śrutam /",
  "S04bsu022_u:7": "ekasminsamaye bhagavān śrāvastyāṃ viharati sma jetavane 'nāthapiṇḍadasyārāme mahatā bhikṣusaṃghena sārdhaṃ dvādaśabhirbhikṣusahasraiḥ /",
  "S04bsu022_u:8": "tadyathā - āyuṣmatā ca jñānakauṇḍinyena /",
  "S04bsu022_u:9": "āyuṣmatā cāśvajitā /",
  "S04bsu022_u:10": "āyuṣmatā ca bāṣpeṇa /",
  "S04bsu022_u:11": "āyuṣmatā ca mahānāmnā /",
  "S04bsu022_u:12": "āyuṣmatā ca bhadrikeṇa /",
  "S04bsu022_u:13": "āyuṣmatā ca yaśodevena /",
  "S04bsu022_u:14": "āyuṣmatā ca vimalena /",
  "S04bsu022_u:15": "āyuṣmatā ca subāhunā /",
  "S04bsu022_u:16": "āyuṣmatā ca pūrṇena /",
  "S04bsu022_u:17": "āyuṣmatā ca gavāṃpatinā /",
  "S04bsu022_u:18": "āyuṣmatā corubilvākāśyapena /",
  "S04bsu022_u:19": "āyuṣmatā ca nadīkāśyapena /",
  "S04bsu022_u:20": "āyuṣmatā ca gayākāśyapena /",
  "S04bsu022_u:21": "āyuṣmatā ca śāriputreṇa /",
  "S04bsu022_u:22": "āyuṣmatā ca mahāmaudgalyāyanena /",
  "S04bsu022_u:23": "āyuṣmatā ca mahākāśyapena /",
  "S04bsu022_u:24": "āyuṣmatā ca mahākātyāyanena /",
  "S04bsu022_u:25": "āyuṣmatā ca kaphilena /",
  "S04bsu022_u:26": "āyuṣmatā ca kauṇḍinyena /",
  "S04bsu022_u:27": "āyuṣmatā ca cunandena /",
  "S04bsu022_u:28": "āyuṣmatā ca pūrṇamaitrāyaṇīputreṇa /",
  "S04bsu022_u:29": "āyuṣmatā cāniruddhena /",
  "S04bsu022_u:30": "āyuṣmatā ca nandikena /",
  "S04bsu022_u:31": "āyuṣmatā ca kasphilena /",
  "S04bsu022_u:32": "āyuṣmatā ca subhūtinā /",
  "S04bsu022_u:33": "āyuṣmatā ca revatena /",
  "S04bsu022_u:34": "āyuṣmatā ca khadiravanikena /",
  "S04bsu022_u:35": "āyuṣmatā cāmogharājena /",
  "S04bsu022_u:36": "āyuṣmatā ca mahāpāraṇikena /",
  "S04bsu022_u:37": "āyuṣmatā ca bakkulena /",
  "S04bsu022_u:38": "āyuṣmatā ca nandena /",
  "S04bsu022_u:39": "āyuṣmatā ca rāhulena /",
  "S04bsu022_u:40": "āyuṣmatā ca svāgatena /",
  "S04bsu022_u:41": "āyuṣmatā cānandena /",
  "S04bsu022_u:42_0": "evaṃpramukhairdvādaśabhirbhikṣusahasraiḥ sārdhaṃ dvātriṃśatā ca bodhisattvasahasraiḥ",
  "S04bsu022_u:42_1": "sarvairekajātipratibaddhaiḥ sarvabodhisattvapāramitānirjātaiḥ sarvabodhisattvābhijñatāvikrīḍitaiḥ",
  "S04bsu022_u:42_2": "sarvabodhisattvadhāraṇīpratibhānapratilabdhaiḥ sarvabodhisattvadhāraṇīpratilabdhaiḥ",
  "S04bsu022_u:42_3": "sarvabodhisattvapraṇidhānasuparipūrṇaiḥ sarvabodhisattvapratisamyaggatiṃgataiḥ sarvabodhisattvasamādhivaśitāprāptaiḥ",
  "S04bsu022_u:42_4": "sarvabodhisattvavaśitāpratilabdhaiḥ sarvabodhisattvakṣāntyavakīrṇaiḥ sarvabodhisattvabhūmiparipūrṇaiḥ /",
  "S04bsu022_u:43": "tadyathā - maitreyeṇa ca bodhisattvena mahāsattvena /",
  "S04bsu022_u:44": "dharaṇīśvararājena ca bodhisattvena mahāsattvena /",
  "S04bsu022_u:45": "siṃhaketunā (Vaidya 2)",
  "S04bsu022_u:46": "ca bodhisattvena mahāsattvena /",
  "S04bsu022_u:47": "siddhārthamatinā ca bodhisattvena mahāsattvena /",
  "S04bsu022_u:48": "praśāntacāritramatinā ca bodhisattvena mahāsattvena /",
  "S04bsu022_u:49": "pratisaṃvitprāptena ca bodhisattvena mahāsattvena /",
  "S04bsu022_u:50": "nityodyuktena ca bodhisattvena mahāsattvena /",
  "S04bsu022_u:51": "mahākaruṇācandriṇā ca bodhisattvena mahāsattvena /",
  "S04bsu022_u:52": "evaṃpramukhairdvātriṃśatā ca bodhisattvasahasraiḥ //",
  "S04bsu022_u:53_0": "tena khalu punaḥ samayena bhagavān śrāvastīṃ mahānagarīmupaniśritya viharati sma",
  "S04bsu022_u:53_1": "satkṛto gurukṛto mānitaḥ pūjitaśca tisṛṇāṃ pariṣadāṃ rājñāṃ rājakumārāṇāṃ rājamantriṇāṃ",
  "S04bsu022_u:53_2": "rājamahāmātrāṇāṃ rājapādamūlikānāṃ kṣatriyabrāhmaṇagṛhapatyamātyapārṣadyānāṃ paurajānapadānāmanyatīrthikaśramaṇabrāhmaṇacarakaparivrājakānām /",
  "S04bsu022_u:54": "lābhī ca bhagavān prabhūtānāṃ khādanīyaṃ bhojanīyamāsvādanīyākalpikānāṃ cīvarapiṇḍapātraśayanāsanaglānapratyayabhaiṣajyapariṣkārāṇām /",
  "S04bsu022_u:55": "lābhāgryayaśogryaprāptaśca bhagavān sarvatra cānupaliptaḥ padma iva jalena /",
  "S04bsu022_u:56_0": "udāraśca bhagavataḥ kīrtiśabdaśloko loke 'bhyudgato 'rhan samyaksaṃbuddho vidyācaraṇasaṃpannaḥ",
  "S04bsu022_u:56_1": "sugato lokavit paraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān",
  "S04bsu022_u:56_2": "pañcacakṣuḥsamanvāgataḥ /",
  "S04bsu022_u:57": "sa imaṃ ca lokaṃ paraṃ ca lokaṃ sadevakaṃ samārakaṃ sabrahmakaṃ saśramaṇabrāhmaṇīn prajān sadevamānuṣān svayaṃ vijñāya sākṣātkṛtya upasaṃpadya viharati sma /",
  "S04bsu022_u:58": "saddharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇaṃ svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ vrahmacaryaṃ saṃprakāśayati sma //",
  "S04bsu022_u:59": "tena khalu punaḥ samayena bhagavān rātryāṃ madhyame yāme buddhālaṃkāravyūhaṃ nāma samādhiṃ samāpanno 'bhūt /",
  "S04bsu022_u:60_0": "samanantarasamāpannasya ca bhagavata imaṃ buddhālaṃkāravyūhaṃ nāma samādhimatha tatkṣaṇameva",
  "S04bsu022_u:60_1": "bhagavata upariṣṭānmūrdhnaḥ saṃdhāvuṣṇīṣavivarāntarāt pūrvabuddhānusmṛtyasaṅgājñānālokālaṃkāraṃ nāma raśmiścacāra /",
  "S04bsu022_u:61": "sā sarvā śuddhāvāsān devabhavanānyavabhāsya maheśvaradevaputrapramukhānaprameyān devaputrān saṃcodayāmāsa /",
  "S04bsu022_u:62": "tataśca tathāgataraśmijālānniścārya imāḥ saṃcodanāgāthā niścaranti sma //",
  "S04bsu022_u:63": "jñānaprabhaṃ hatatamasaṃ prabhākaraṃ śubhraprabhaṃ śubhavimalāgratejasam /",
  "S04bsu022_u:64": "praśāntakāyaṃ śubhaśāntamānasaṃ muniṃ samāśliṣyata śākyasiṃham // Lal_1.1 //",
  "S04bsu022_u:65": "jñānodadhiṃ śuddhamahānubhāvaṃ dharmeśvaraṃ sarvavidaṃ munīśam /",
  "S04bsu022_u:66": "devātidevaṃ naradevapūjyaṃ dharme svayaṃbhuṃ vaśinaṃ śrayadhvam // Lal_1.2 //",
  "S04bsu022_u:67": "(Vaidya 3)",
  "S04bsu022_u:68": "yo durdamaṃ cittamavartayadvaśe yo mārapāśairavamuktamānasaḥ /",
  "S04bsu022_u:69": "yasyāpyavandhyāviha darśanaśravāstyayāntataḥ śāntavimokṣapāragaḥ // Lal_1.3 //",
  "S04bsu022_u:70": "ālokyabhūtaṃ tamatulyadharmaṃ tamonudaṃ sannayaveditāram /",
  "S04bsu022_u:71": "śāntakriyaṃ buddhamameyabuddhiṃ bhaktyā samastā upasaṃkramadhvam // Lal_1.4 //",
  "S04bsu022_u:72": "sa vaidyarājo 'mṛtabheṣajapradaḥ sa vādiśūraḥ kugaṇipratāpakaḥ /",
  "S04bsu022_u:73": "sa dharmabandhuḥ paramārthakovidaḥ sa nāyako 'nuttaramārgadeśakaḥ // Lal_1.5 //",
  "S04bsu022_u:74": "iti //",
  "S04bsu022_u:75_0": "samanantaraspṛṣṭāśca khalu punaste śuddhāvāsakāyikā devaputrāḥ tasyā buddhānusmṛtyasaṅgājñānālokāyā",
  "S04bsu022_u:75_1": "raśmyā ābhiścaivaṃrūpābhirgāthābhiḥ saṃcoditāḥ samantataḥ praśāntāḥ samādhervyutthāya",
  "S04bsu022_u:75_2": "tān buddhānubhāvenāprameyāsaṃkhyeyāgaṇanāsamatikrāntakalpātikrāntān buddhān bhagavanto 'nusmaranti sma /",
  "S04bsu022_u:76": "teṣāṃ ca buddhānāṃ bhagavatāṃ yāni buddhakṣetraguṇavyūhātparṣanmaṇḍalāni yāśca dharmadeśanāstā āsan,",
  "S04bsu022_u:77": "tān sarvānanusmaranti sma //",
  "S04bsu022_u:78_0": "atha khalu tasyāṃ rātrau praśāntāyāmīśvaraśca nāma śuddhāvāsakāyiko devaputro maheśvaro",
  "S04bsu022_u:78_1": "nāma nandaśca sunandaśca candanaśca mahitaśca praśāntaśca praśāntavinīteśvaraścaite",
  "S04bsu022_u:78_2": "cānye ca saṃbahulāḥ śuddhāvāsakāyikā devaputrā atikrāntātikrāntairvarṇaiḥ sarvāvantaṃ",
  "S04bsu022_u:78_3": "jetavanaṃ divyenāvabhāsenāvabhāsya yena bhagavāṃstenopasaṃkrāman,",
  "S04bsu022_u:79": "upasaṃkramya bhagavataḥ pādau śirasābhivandya ekānte tasthuḥ /",
  "S04bsu022_u:80_0": "ekānte sthitāśca te śuddhāvāsakāyikā devaputrā bhagavantametadavocan - asti bhagavan",
  "S04bsu022_u:80_1": "lalitavistaro nāma dharmaparyāyaḥ sūtrānto mahāvaipulyanicayo bodhisattvakuśalamūlasamudbhāvanaḥ",
  "S04bsu022_u:80_2": "tuṣitavarabhavanavikiraṇasaṃcintyāvakramaṇavikrīḍanagarbhasthānaviśeṣasaṃdarśano",
  "S04bsu022_u:80_3": "'bhijātajanmabhūmiprabhāvasaṃdarśanaḥ sarvabālacaryāguṇaviśeṣasamatikramasarvalaukikaśilpasthānakarmasthānalipisaṃkhyāmudrā",
  "S04bsu022_u:80_4": "- gaṇanāsidhanukalāpayuddhasālambhasarvasattvaprativiśiṣṭasaṃdarśanāntaḥpuraviṣayopabhogasaṃdarśanaḥ",
  "S04bsu022_u:80_5": "sarvabodhisattvacariniṣpandaniṣpattiphalādhigamaparikīrtano bodhisattvavikrīḍitaḥ",
  "S04bsu022_u:80_6": "sarvamāramaṇḍalavidhvaṃsanaḥ tathāgatabalavaiśāradyāṣṭādaśāveṇikasamuccayo (Vaidya 4)",
  "S04bsu022_u:81": "'pramāṇabuddhadharmanirdeśaḥ pūrvakairapi tathāgatairbhāṣitapūrvaḥ /",
  "S04bsu022_u:82_0": "tadyathā - bhagavatā padmottareṇa ca dharmaketunā ca dīpaṃkareṇa ca guṇaketunā ca",
  "S04bsu022_u:82_1": "mahākareṇa ca ṛṣidevena ca śrītejasā ca satyaketunā ca vajrasaṃhatena ca sarvābhibhuvā",
  "S04bsu022_u:82_2": "ca hemavarṇena ca atyuccagāminā ca pravāhasāgareṇa ca puṣpaketunā ca vararūpeṇa ca",
  "S04bsu022_u:82_3": "sulocanena ca ṛṣiguptena ca jinavaktreṇa ca unnatena ca puṣpitena ca ūrṇatejasā ca",
  "S04bsu022_u:82_4": "puṣkareṇa ca suraśminā ca maṅgalena ca sudarśanena ca mahāsiṃhatejasā ca sthitabuddhidattena",
  "S04bsu022_u:82_5": "ca vasantagandhinā ca satyadharmavipulakīrtinā ca tiṣyeṇa ca puṣyeṇa ca lokasundareṇa",
  "S04bsu022_u:82_6": "ca vistīrṇabhedena ca ratnakīrtinā ca ugratejasā ca brahmatejasā ca sughoṣeṇa ca",
  "S04bsu022_u:82_7": "supuṣṣeṇa ca sumanojñaghoṣeṇa ca suceṣṭarūpeṇa ca prahasitanetreṇa ca guṇarāśinā",
  "S04bsu022_u:82_8": "ca meghasvareṇa ca sundaravarṇena ca āyustejasā ca salīlagajagāminā ca lokābhilāṣitena",
  "S04bsu022_u:82_9": "ca jitaśatruṇā ca saṃpūjitena ca vipaśyinā ca śikhinā ca viśvabhuvā ca kakucchandena",
  "S04bsu022_u:82_10": "ca kanakamuninā ca kāśyapena ca tathāgatenārhatā samyaksaṃbuddhena bhāṣitapūrvaḥ,",
  "S04bsu022_u:83": "taṃ bhagavānapyetarhi saṃprakāśayet bahujanahitāya bahujanasukhāya lokānukampāyai mahato janakāyasyārthāya sukhāya devānāṃ ca manuṣyāṇāṃ ca /",
  "S04bsu022_u:84_0": "asya ca mahāyānodbhāvanārthaṃ sarvaparapravādināṃ ca nigrahārthaṃ sarvabodhisattvānāṃ",
  "S04bsu022_u:84_1": "codbhāvanārthaṃ sarvamārāṇāṃ cābhibhavanārthaṃ sarvabodhisattvayānikānāṃ ca pudgalānāṃ",
  "S04bsu022_u:84_2": "vīryārambhasaṃjananārthaṃ saddharmasya cānuparigrahārthaṃ triratnavaṃśasyānuparigrahārthaṃ",
  "S04bsu022_u:84_3": "triratnavaṃśasyānupacchedanārthaṃ buddhakāryasya ca parisaṃdarśanārthamiti /",
  "S04bsu022_u:85": "adhivāsayati sma bhagavāṃsteṣāṃ devaputrāṇāṃ tūṣṇībhāvena sadevakasya lokasyānukampāmupādāya //",
  "S04bsu022_u:86_0": "atha khalu devaputrā bhagavatastūṣṇībhāvenādhivāsanāṃ viditvā tuṣṭā udagrā āttamanasaḥ",
  "S04bsu022_u:86_1": "pramuditāḥ prītisaumanasyajātā bhagavataḥ pādau śirasābhivandya bhagavantaṃ triḥ",
  "S04bsu022_u:86_2": "pradakṣiṇīkṛtya divyaiścandanacūrṇairagurucūrṇairmāndārapuṣpaiścābhyavakīrya tatraivāntardadhuḥ //",
  "S04bsu022_u:87": "atha khalu bhagavāṃstasyāmeva rātryāmatyayena ca karīro maṇḍalamātravyūhastenopasaṃkrāmat /",
  "S04bsu022_u:88": "upasaṃkramya bhagavān prajñapta evāsane nyaṣīdadbodhisattvagaṇapuraskṛtaḥ śrāvakasaṃghapuraskṛtaḥ /",
  "S04bsu022_u:89_0": "niṣadya bhagavān bhikṣūnāmantrayati sma - iti hi bhikṣavo rātrau praśāntāyāmīśvaro",
  "S04bsu022_u:89_1": "nāma śuddhāvāsakāyiko devaputro maheśvaraśca nāma nandaśca sunandaśca candanaśca",
  "S04bsu022_u:89_2": "mahitaśca praśāntaśca vinīteśvaraścaite cānye ca saṃbahulāḥ śuddhāvāsakāyikā devaputrāḥ",
  "S04bsu022_u:89_3": "purvavadyāvattatraivāntardadhuḥ /",
  "S04bsu022_u:90": "atha khalu te bodhisattvāste ca mahāśrāvakā yena bhagavāṃstenāñjaliṃ praṇamya bhagavantametadavocan - tatsādhu bhagavan,",
  "S04bsu022_u:91": "taṃ lalitavistaraṃ nāma dharmaparyāyaṃ deśayatu /",
  "S04bsu022_u:92": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca etarhi cāgatānāṃ ca bodhisattvānāṃ mahāsattvānām /",
  "S04bsu022_u:93": "adhivāsayati sma bhagavāṃsteṣāṃ bodhisattvānāṃ mahāsattvānāṃ teṣāṃ ca mahāśrāvakāṇāṃ tūṣṇībhāvena sadevamānuṣāsurasya lokasyānukampāmupādāya /",
  "S04bsu022_u:94": "tatredamucyate -",
  "S04bsu022_u:95": "(Vaidya 5)",
  "S04bsu022_u:96": "rātryāmihāsyāṃ mama bhikṣavo 'dya sukhopaviṣṭasya niraṅgaṇasya /",
  "S04bsu022_u:97": "praviṣṭamānasya śubhairvihārairekāgracittasya samāhitasya // Lal_1.6 //",
  "S04bsu022_u:98": "athāgaman devasutā maharddhayaḥ pratītavarṇa vimalaśriyojjvalāḥ /",
  "S04bsu022_u:99": "śriyāvabhāsyeha ca jetasāhvayaṃ vanaṃ mudā me 'ntikamabhyupāgatāḥ // Lal_1.7 //",
  "S04bsu022_u:100": "maheśvaraścandana īśa nando praśāntacitto mahitaḥ sunandanaḥ /",
  "S04bsu022_u:101": "śāntāhvayaścāpyuta devaputrastāstāśca bahvyo 'tha ca devakoṭyaḥ // Lal_1.8 //",
  "S04bsu022_u:102": "praṇamya pādau pratidakṣiṇaṃ ca kṛtvaiva māṃ tasthurihāgrato me /",
  "S04bsu022_u:103": "pragṛhya caivāñjalimaṅgulībhiḥ sagauravā māmiha te yayācuḥ // Lal_1.9 //",
  "S04bsu022_u:104": "idaṃ mune rāganisūdanāḍhya vaipulyasūtraṃ hi mahānidānam /",
  "S04bsu022_u:105": "yadbhāṣitaṃ sarvatathāgataiḥ prāg lokasya sarvasya hitārthametat // Lal_1.10 //",
  "S04bsu022_u:106": "tatsādhvidānīmapi bhāṣato muniḥ sa bodhisattvaughaparigrahecchayā /",
  "S04bsu022_u:107": "paraṃ mahāyānamidaṃ prabhāṣayan parapravādānnamuciṃ ca dharṣayan // Lal_1.11 //",
  "S04bsu022_u:108": "adyeṣaṇāṃ devagaṇasya tūṣṇīmagṛhṇadevānadhivāsanaṃ ca /",
  "S04bsu022_u:109": "sarve ca tuṣṭā muditā udagrāḥ puṣpāṇi cikṣepuravāptaharṣam // Lal_1.12 //",
  "S04bsu022_u:110": "(Vaidya 6)",
  "S04bsu022_u:111": "tadbhikṣavo me śṛṇuteha sarve vaipulyasūtraṃ hi mahānidānam /",
  "S04bsu022_u:112": "yadbhāṣitaṃ sarvatathāgataiḥ prāg lokasya sarvasya hitārthamevam // Lal_1.13 //",
  "S04bsu022_u:113": "iti //",
  "S04bsu022_u:114": "iti śrīlalitavistare nidānaparivarto nāma prathamo 'dhyāyaḥ //",
  "S04bsu022_u:116": "START Parivarta 2",
  "S04bsu022_u:117": "(Vaidya 7)",
  "S04bsu022_u:118": "samutsāhaparivarto dvitīyaḥ /",
  "S04bsu022_u:119": "tatra bhikṣavaḥ katamaḥ sulalitavistaro nāma dharmaparyāyaḥ sūtrānto mahāvaipulyaḥ?",
  "S04bsu022_u:120_0": "iha bhikṣavo bodhisattvasya tuṣitavarabhavanāvasthitasya pūjyapūjitasyābhiṣekaprāptasya",
  "S04bsu022_u:120_1": "devaśatasahasrastutastaumitavarṇitapraśaṃsitasya labdhābhiṣekasya praṇidhānasamudgatasya",
  "S04bsu022_u:120_2": "sarvabuddhadharmasamudāgatabuddheḥ suvipulapariśuddhajñānanayanasya smṛtimatigatidhṛtyuttaptavipulabuddheḥ",
  "S04bsu022_u:120_3": "dānaśīlakṣāntivīryadhyānaprajñāmahopāyakauśalyaparamapāramitāprāptasya mahāmaitrīkaruṇāmuditopekṣābrahmapathakovidasya",
  "S04bsu022_u:120_4": "mahābhijñāsaṃgaṇāvaraṇajñānasaṃdarśanābhimukhībhūtasya smṛtyupasthānasamyakprahāṇaṛddhipādendriyabalabodhyaṅgamārgasarvabodhipakṣadharmasuparipūrṇakoṭiprāptasya",
  "S04bsu022_u:120_5": "aparimitapuṇyasaṃbhāralakṣaṇānuvyañjanasamalaṃkṛtakāyasya dīrghānuparivartino yathāvāditathākāryavitathavākkarmasamudāhārakasya",
  "S04bsu022_u:120_6": "ṛjvakuṭilāvaṅkāpratihatamānasasya sarvamānamadadarpabhayaviṣādāpagatasya sarvasattvasamacittasya",
  "S04bsu022_u:120_7": "aparimitabuddhakoṭinayutaśatasahasraparyupāsitasya bahubodhisattvakoṭinayutaśatasahasrāvalokitāvalokitavadanasya",
  "S04bsu022_u:120_8": "śakrabrahmamaheśvaralokapāladevanāgayakṣagandharvāsuragaruḍakinnaramahoragarākṣasagaṇairabhinanditayaśasaḥ",
  "S04bsu022_u:120_9": "sarvapadaprabhedanirdeśāsaṅgapratisaṃvidavatārajñānakuśalasya sarvabuddhabhāṣitadhāraṇasmṛtibhājanāvikṣepānantāparyantadhāraṇīpratilabdhasya",
  "S04bsu022_u:120_10": "mahādharmanausmṛtyupasthānasamyakprahāṇaṛdvipādendriyabalabodhyaṅgamārgapāramitopāya",
  "S04bsu022_u:120_11": "- kauśalyadharmaratnapuṇyasamudānītamahāsārthavāhasya caturoghapāragāminābhiprāyasya",
  "S04bsu022_u:120_12": "nihatamānapratyarthikasya sarvaparapravādisunigṛhītasya saṃgrāmaśīrṣasupratiṣṭhitasya",
  "S04bsu022_u:120_13": "kleśaripugaṇanisūdanasya jñānavaravajradṛḍhapraharaṇasya bodhicittamūlamahākaruṇādaṇḍādhyāśayodgatasya",
  "S04bsu022_u:120_14": "gambhīravīryasalilābhiṣiktasya upāyakauśalakarṇikasya bodhyaṅgadhyānakeśarasya samādhikiñjalkasya",
  "S04bsu022_u:120_15": "guṇagaṇavimalasarasisujātasya vigatamadamānaparivāhaśaśivimalavistīrṇapatrasya śīlaśrutāprasādadaśadigapratihatagandhino",
  "S04bsu022_u:120_16": "loke jñānavṛddhasyāṣṭābhirlokadharmairanupaliptasya mahāpuruṣapadmasya puṇyajñānasaṃbhāravisṛtasurabhigandhinaḥ",
  "S04bsu022_u:120_17": "prajñājñānadinakarakiraṇairvikasitasuviśuddhaśatapatrapadmatapanasya caturṛddhipādaparamajāpajapitasya",
  "S04bsu022_u:120_18": "caturāryasatyasutīkṣṇanakhadaṃṣṭrasya caturbrahmavihāraniśritadarśanasya catuḥsaṃgrahavastususaṃgṛhītaśirasaḥ",
  "S04bsu022_u:120_19": "dvādaśāṅgapratītyasamutpādānubodhānupūrvasamudgatakāyasya saptatriṃśadbodhipakṣadharmasaṃpratipūrṇasuvijātināvidyājñānakeśariṇastrivimokṣamukhāvajṛmbhitasya",
  "S04bsu022_u:120_20": "śamathavidarśanāsuviśuddhanayanasya dhyānavimokṣasamādhisamāpattigiridarīguhānivāsitasya",
  "S04bsu022_u:120_21": "caturīryāpathavinayanaupavanasuvardhitatarordaśabalavaiśāradyābhyāsībhāvitabalasya",
  "S04bsu022_u:120_22": "vigatabhavavibhavabhayalomaharṣasyāsaṃkucitaparākramasya tīrthyaśaśamṛgagaṇasaṃghaśamathanasya",
  "S04bsu022_u:120_23": "nairātmyaghoṣodāhāramahāsiṃhanādanādinaḥ puruṣasiṃhasya vimuktidhyānamaṇḍalaprajñaprabharaśmitīrthakarakhadyotagaṇaniḥprabhaṃkarasya (Vaidya 8)",
  "S04bsu022_u:121_0": "avidyātamondhakāratamaḥpaṭalavitimirakaraṇasyottaptabalavīryasya devamanuṣyeṣu puṇyatejastejitasya",
  "S04bsu022_u:121_1": "mahāpuruṣadinakarasya kṛṣṇapakṣāpagatasya śuklapakṣapratipūrṇasya manāpapriyadarśanasya",
  "S04bsu022_u:121_2": "apratihatacakṣurindriyasya devaśatasahasrajyotirgaṇapratimaṇḍitasya dhyānavimokṣajñānamaṇḍalasya",
  "S04bsu022_u:121_3": "bodhyaṅgasukharaśmiśaśikiraṇasya buddhavibuddhamanujakumudavibodhakasya mahāpuruṣacandrasamacatuṣparṣaddvīpānuparītasya",
  "S04bsu022_u:121_4": "saptabodhyaṅgaratnasamanvāgatasya sarvasattvasamacittaprayogasyāpratihatabuddheḥ",
  "S04bsu022_u:121_5": "daśakuśalakarmapathavratatapasaḥ susamṛddhapratipūrṇaviśeṣagamanābhiprāyasya apratihatadharmarājāvarapravaradharmaratnacakrapravartakasya",
  "S04bsu022_u:121_6": "cakravartivaṃśakulakuloditasya gambhīraduravagāhapratītyasamutpādasarvadharmaratnapratipūrṇasya",
  "S04bsu022_u:121_7": "atṛptaśrutavipulavistīrṇārambhajñānaśīlavelānatikramaṇasya mahāpadmagarbhekṣaṇasya",
  "S04bsu022_u:121_8": "sāgaravaradharavipulabuddheḥ pṛthivyaptejovāyusamacittasya merukalpadṛḍhabalāprakampamānasyānunayapratighāpagatasya",
  "S04bsu022_u:121_9": "gaganatalavimalavipulāsahyavistīrṇabuddheḥ adhyāśayasupariśuddhasya sudattadānasya",
  "S04bsu022_u:121_10": "sukṛtapūrvayogasya sukṛtādhikārasya dattasatyaṃkārasya paryeṣitasarvakuśalamūlasya",
  "S04bsu022_u:121_11": "vāsitavāsanasya niryāṇamiva sarvakuśalamūlasya saptasaṃkhyeyeṣu kalpeṣu samudānītasarvakuśalamūlasyandasya",
  "S04bsu022_u:121_12": "dattasaptavidhadānasya pañcavidhapuṇyakriyāvastvavasevitavatastrividhaṃ kāyikena",
  "S04bsu022_u:121_13": "caturvidhaṃ vācā trividhaṃ manasā sucaritavato daśakulakarmapathādānasevitavataḥ",
  "S04bsu022_u:121_14": "catvāriṃśadaṅgasamanvāgatasamyakprayogamāsevitavataḥ catvāriṃśadaṅgasamanvāgatasamyakpraṇidhānapraṇihitavataḥ",
  "S04bsu022_u:121_15": "catvāriṃśadaṅgasamanvāgatasamyagadhyāśayapratipannavataḥ catvāriṃśadaṅgasamanvāgatasamyagvimokṣaparipūritavataḥ",
  "S04bsu022_u:121_16": "catvāriṃśadaṅgasamanvāgatasamyagadhimuktimṛjīkṛtavataḥ catvāriṃśatsu buddhakoṭīniyutaśatasahasreṣvanupravrajitavataḥ",
  "S04bsu022_u:121_17": "pañcapañcāśatsu buddhakoṭīniyutaśatasahasreṣu dānāni dattavataḥ ardhacaturtheṣu pratyekabuddhakoṭīśateṣu",
  "S04bsu022_u:121_18": "kṛtādhikāravataḥ aprameyāsaṃkhyeyān sattvān svargamokṣamārgapratipāditavataḥ anuttarāṃ",
  "S04bsu022_u:121_19": "samyaksaṃbodhimabhisaṃboddhukāmasyaikajātipratibaddhasya itaścyutvā tuṣitavarabhavane",
  "S04bsu022_u:121_20": "sthitasya śvetaketunāmno devaputrottamasya sarvadevasaṃghaiḥ saṃpūjyamānasya raśmyāyamaparamitaścyuto",
  "S04bsu022_u:121_21": "martyasya lokotpanno nacirādanuttarāṃ samyaksaṃbodhimabhisaṃbhotsyatīti //",
  "S04bsu022_u:122_0": "tasmin mahāvimāne sukhopaviṣṭasya dvātriṃśadbhūmisahasrapratisaṃsthite vitardiniryūhatoraṇagavākṣakūṭāgāraprāsādatalasamalaṃkṛte",
  "S04bsu022_u:122_1": "ucchritachatradhvajapaṭākaratnakiṅkiṇījālavitānavitate māndāravamahāmāndāravapuṣpasaṃstaraṇasaṃstṛte",
  "S04bsu022_u:122_2": "apsarasaḥkoṭīniyutaśatasahasrasaṃgītisaṃpracalite atimuktakacampakapāṭalakovidāramucilindamahāmucilindāśokanyagrodhatindukāsanakarṇikārakeśarasālaratnavṛkṣopaśobhite",
  "S04bsu022_u:122_3": "hemajālasaṃchanne mahatā pūrṇakumbhopaśobhite samatalavyūhopaśobhite jyotirmālikāsumanovāte",
  "S04bsu022_u:122_4": "devakoṭīniyutaśatasahasrābhimukhanayanāvalokitāloke mahāvipuladharmasaṃgītisarvakāmarativegakleśacchedane",
  "S04bsu022_u:122_5": "vyapagatākhilakrodhapratighamānamadadarpāpanayane prītiprasādaprāmodyottaptavipulasmṛtisaṃjanane",
  "S04bsu022_u:122_6": "sukhopaviṣṭasya tasmin mahādharmasāṃkathye pravṛtte tebhyaścaturaśītibhyastūryasaṃgītisahasranirnāditebhyo",
  "S04bsu022_u:122_7": "bodhisattvasya pūrvaśubhakarmopacayenemāḥ saṃcodanāgāthā niścaranti sma -",
  "S04bsu022_u:123": "(Vaidya 9)",
  "S04bsu022_u:124": "smara vipulapuṇyanicaya smṛtimatigatimanantaprajñāprabhākarin /",
  "S04bsu022_u:125": "atulabalavipulavikrama vyākaraṇaṃ dīpaṃkarasyāpi // Lal_2.1 //",
  "S04bsu022_u:126": "smara vipulanirmalamanas trimalamalaprahīṇaśāntamadadoṣam /",
  "S04bsu022_u:127": "śubhavimalaśuddhacittā dāmacarī yādṛśā ti pure // Lal_2.2 //",
  "S04bsu022_u:128": "smara kulakulīnā śamathaṃ śīlavrataṃ kṣamā damaṃ caiva /",
  "S04bsu022_u:129": "vīryabaladhyānaprajñā niṣevitā kalpa(koṭī)",
  "S04bsu022_u:130": "niyutāni // Lal_2.3 //",
  "S04bsu022_u:131": "smara smara anantakīrte saṃpūjitā ye ti buddhaniyutāni /",
  "S04bsu022_u:132": "sarvān karuṇāyamānaḥ kālo 'yaṃ mā upekṣasva // Lal_2.4 //",
  "S04bsu022_u:133": "cyava cyava hi cyutividhijñā jaramaraṇakleśasūdanā virajā /",
  "S04bsu022_u:134": "samudīkṣante bahavo devāsuranāgayakṣagandharvā // Lal_2.5 //",
  "S04bsu022_u:135": "kalpasahasra ramitvā tṛptirnāstyambhasīva samudre /",
  "S04bsu022_u:136": "sādhu bhava prajñātṛpta tarpaya janatāṃ ciratṛṣārtām // Lal_2.6 //",
  "S04bsu022_u:137": "kiṃ cāpyaninditayaśa(stvaṃ)",
  "S04bsu022_u:138": "dharmaratirato na cāsi kāmarataḥ /",
  "S04bsu022_u:139": "atha ca punaramalanayanā anukampā sadevakaṃ lokam // Lal_2.7 //",
  "S04bsu022_u:140": "kiṃ cāpi devanayutāḥ śrutvā dharmaṃ na te vitṛpyante /",
  "S04bsu022_u:141": "atha ca puna rakṣaṇagatānapāyasaṃsthānapekṣasva // Lal_2.8 //",
  "S04bsu022_u:142": "kiṃ cāpi vimalacakṣo paśyasi buddhān daśādiśi loke /",
  "S04bsu022_u:143": "dharmaṃ śṛṇoṣi ca tatastaṃ dharmavaraṃ vibhaja loke // Lal_2.9 //",
  "S04bsu022_u:144": "kiṃ cāpi tuṣitabhavanaṃ tava puṇyaśriyābhiśobhate śrīmān /",
  "S04bsu022_u:145": "atha ca puna karuṇamānasa pravarṣa jambudhvaje varṣam // Lal_2.10 //",
  "S04bsu022_u:146": "samatītya kāmadhātuṃ devā ye rūpadhātukāneke /",
  "S04bsu022_u:147": "sarve tyabhinandante spṛśeya siddhivrato bodhim // Lal_2.11 //",
  "S04bsu022_u:148": "nihatā ti mārakarmā jitāstvayānye kutīrthikā nāthā /",
  "S04bsu022_u:149": "kena sakalagata ti bodhī kālo 'yaṃ mā upekṣasva // Lal_2.12 //",
  "S04bsu022_u:150": "kleśāgninā pradīpte loke tvaṃ vīra meghavad vyāpya /",
  "S04bsu022_u:151": "abhivarṣāmṛtavarṣaṃ śamaya kleśānnaramarūṇām // Lal_2.13 //",
  "S04bsu022_u:152": "(Vaidya 10)",
  "S04bsu022_u:153": "tvaṃ vaidya dhātukuśala cirāturān satyavaidya satyavān /",
  "S04bsu022_u:154": "trivimokṣāgadayogairnirvāṇasukhe sthapaya śīghram // Lal_2.14 //",
  "S04bsu022_u:155": "aśrutva siṃhanādaṃ kroṣṭukanādaṃ nadantyanutraṣṭāḥ /",
  "S04bsu022_u:156": "nada buddhasiṃhanādaṃ trāsaya paratīrthikaśṛgālān // Lal_2.15 //",
  "S04bsu022_u:157": "prajñāpradīpahasto balavīryabalodito dharaṇimaṇḍe /",
  "S04bsu022_u:158": "karatalavareṇa dharaṇīṃ parāhanitvā jinahi māram // Lal_2.16 //",
  "S04bsu022_u:159": "samudīkṣante pālāścaturo ye tubhya dāsyate pātram /",
  "S04bsu022_u:160": "śakrāśca brahma nayutā ye jātaṃ tvāṃ grahīṣyanti // Lal_2.17 //",
  "S04bsu022_u:161": "vyavalokayābhiyaśā kularatnakuloditā kulakulīnā /",
  "S04bsu022_u:162": "yatra sthitvā sumate darśeṣyasi bodhisattvacarim // Lal_2.18 //",
  "S04bsu022_u:163": "yatraiva bhājane 'smin maṇiratnaṃ tiṣṭhate bhavati śrīmān /",
  "S04bsu022_u:164": "maṇiratnaṃ vimalabuddhe pravarṣa jambudhvaje varṣam // Lal_2.19 //",
  "S04bsu022_u:165": "evaṃ bahuprakārā saṃgītiravānuniścarā gāthā /",
  "S04bsu022_u:166": "codenti karuṇāmanasaṃ ayaṃ sa kālo mā upekṣasva // Lal_2.20 //",
  "S04bsu022_u:167": "iti //",
  "S04bsu022_u:168": "iti śrīlalitavistare samutsāhaparivarto nāma dvitīyo 'dhyāyaḥ //",
  "S04bsu022_u:170": "START Parivarta 3",
  "S04bsu022_u:171": "(Vaidya 11)",
  "S04bsu022_u:172": "kulapariśuddhiparivartastṛtīyaḥ /",
  "S04bsu022_u:173": "iti hi bhikṣavo bodhisattva evaṃ dharmakālasaṃcoditaḥ saṃstato mahāvimānānniṣkramya dharmoccayo nāma mahāprāsādo yatra niṣadya bodhisattvastuṣitebhyo devebhyo dharmaṃ deśayati sma,",
  "S04bsu022_u:174": "taṃ bodhisattvo 'bhirohati sma,",
  "S04bsu022_u:175": "abhiruhya ca sudharme siṃhāsane niṣīdati sma /",
  "S04bsu022_u:176": "atha ye devaputrā bodhisattvasya sabhāgāḥ samayānasaṃprasthitāste 'pi tameva prāsādamabhirohanti sma /",
  "S04bsu022_u:177": "ye ca daśadiksaṃnipatitā bodhisattvāḥ sabhāgacaritā bodhisattvasya devaputrāśca,",
  "S04bsu022_u:178": "te 'pi taṃ prāsādamabhiruhya yathāpratyarheṣu siṃhāsaneṣu svakasvakeṣu niṣīdanti,",
  "S04bsu022_u:179": "sma apagatāpsarogaṇā apagataprākṛtadevaputrāḥ samānādhyāśayaparivārā aṣṭaṣaṣṭikoṭisahasraparivārāḥ //",
  "S04bsu022_u:180": "iti hi bhikṣavo dvādaśabhirvarṣairbodhisattvo mātuḥ kukṣimavakramiṣyatīti //",
  "S04bsu022_u:181": "atha śuddhāvāsakāyikā devaputrā jambudvīpamāgatya divyaṃ varṇamantardhāpya brāhmaṇaveṣeṇa brāhmaṇān vedānadhyāpayanti sma /",
  "S04bsu022_u:182": "yasyaivarūpā garbhāvakrāntirbhavati,",
  "S04bsu022_u:183": "sa dvātriṃśatā mahāpuruṣalakṣaṇaiḥ samanvāgato bhavati /",
  "S04bsu022_u:184": "yaiḥ samanvāgatasya dve gatī bhavato na tṛtīyā /",
  "S04bsu022_u:185": "sacedagāramadhyāvasati,",
  "S04bsu022_u:186": "rājā bhavatī cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
  "S04bsu022_u:187": "tasyemāni sapta ratnāni bhavanti /",
  "S04bsu022_u:188": "tadyathā - cakraratnaṃ hastiratnaṃ aśvaratnaṃ strīratnaṃ maṇiratnaṃ gṛhapatiratnaṃ pariṇāyakaratnameva saptamam //",
  "S04bsu022_u:189": "kathaṃrūpeṇa rājā cakravartī cakraratnena samanvāgato bhavati?",
  "S04bsu022_u:190_0": "iha rājñaḥ kṣatriyasya mūrdhābhiṣiktasya tadeva poṣadheyaṃ ca pañcadaśyāṃ śiraḥsnātasyopavāsoṣitasyopariprāsādatalagatasya",
  "S04bsu022_u:190_1": "stryāgāraparivṛtasya pūrvasyāṃ diśi divyaṃ cakraratnaṃ prādurbhavati /",
  "S04bsu022_u:191": "sahasrāraṃ sanemikaṃ sanābhikaṃ suvarṇavarṇakarmālaṃkṛtaṃ saptatālamuccaiḥ samantād dṛṣṭvāntaḥpuraṃ rājñaḥ kṣatriyasya mūrdhābhiṣiktasya taddivyaṃ cakraratnameva bhavati /",
  "S04bsu022_u:192_0": "śrutaṃ khalu mayā yasya kila rājñaḥ kṣatriyasya mūrdhābhiṣiktasya tadeva poṣadheyaṃ",
  "S04bsu022_u:192_1": "pañcadaśyāṃ śiraḥsnātasyopavāsoṣitasyopariprāsādatalagatasya stryāgāraparivṛtasya",
  "S04bsu022_u:192_2": "pūrvasyāṃ diśi divyaṃ cakraratnaṃ prādurbhavati,",
  "S04bsu022_u:193": "sa bhavati rājā cakravartī /",
  "S04bsu022_u:194": "nūnamahaṃ rājā cakravartī yannvahaṃ divyaṃ cakraratnaṃ mīmāṃsayeyam /",
  "S04bsu022_u:195_0": "atha rājā kṣatriyo mūrdhābhiṣikta ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ",
  "S04bsu022_u:195_1": "pratiṣṭhāpya dakṣiṇena pāṇinā taddivyaṃ cakraratnaṃ prārthayedevaṃ cāvedayet - pravartayasva",
  "S04bsu022_u:195_2": "bhaṭṭa divyaṃ cakraratnaṃ dharmeṇa mādharmeṇa /",
  "S04bsu022_u:196": "atha taddivyaṃ cakraratnaṃ rājñā kṣatriyeṇa mūrdhābhiṣiktena pravartitaṃ samyageva ṛddhau vihāyasā pūrveṇa vrajati /",
  "S04bsu022_u:197": "anveti rājā cakravartī sārdhaṃ caturaṅgeṇa balakāyena /",
  "S04bsu022_u:198": "yatra ca pṛthivīpradeśe taddivyaṃ cakraratnaṃ saṃtiṣṭhate,",
  "S04bsu022_u:199": "tatra rājā kṣatriyo mūrdhābhiṣikto vāsaṃ kalpayati sārdhaṃ caturaṅgeṇa balakāyena /",
  "S04bsu022_u:200": "atha ye te bhavanti pūrvasyāṃ diśi rājāno maṇḍalinaḥ,",
  "S04bsu022_u:201": "te rūpyapātrīṃ vā (Vaidya 12)",
  "S04bsu022_u:202": "suvarṇacūrṇaparipūrṇāmādāya svarṇapātrīṃ vā rūpyacūrṇaparipūrṇāmādāya rājānaṃ cakravartinaṃ pratyuttiṣṭhanti - ehi deva svāgataṃ devāya,",
  "S04bsu022_u:203": "idaṃ devasya rājyamṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
  "S04bsu022_u:204": "adhyāvasatu deva svakaṃ vijitamanuprāptam /",
  "S04bsu022_u:205": "evamukte rājā kṣatriyo mūrdhābhiṣiktastrātā tān rājño maṇḍalina etadavocat - kārayantu bhavantaḥ svakāni rājyāni dharmeṇa /",
  "S04bsu022_u:206": "hanta bhavanto mā prāṇinaṃ ghātayiṣyatha,",
  "S04bsu022_u:207": "mādattādāsyatha,",
  "S04bsu022_u:208": "mā kāmeṣu mithyā cariṣyatha,",
  "S04bsu022_u:209": "mā mṛṣā vakṣyatha,",
  "S04bsu022_u:210": "yāvanmā bhe vijite adharmamutpadyate,",
  "S04bsu022_u:211": "mādharmacāriṇo rocetha /",
  "S04bsu022_u:212": "evaṃ khalu rājā kṣatriyo mūrdhābhiṣiktaḥ pūrvāṃ diśaṃ vijayati /",
  "S04bsu022_u:213": "pūrvāṃ diśaṃ vijitaḥ pūrvaṃ samudramavagāhya pūrvaṃ samudramavatarati /",
  "S04bsu022_u:214": "pūrvaṃ samudramavatīrya samyageva ṛddhyā vihāyasā dakṣiṇena vrajati /",
  "S04bsu022_u:215": "anveti rājā cakravartī sārdhaṃ caturaṅgeṇa balakāyena /",
  "S04bsu022_u:216": "pūrvavadevaṃ dakṣiṇāṃ diśaṃ vijayati /",
  "S04bsu022_u:217": "yathā dakṣiṇāmevaṃ paścimāmuttarāṃ diśaṃ vijayati /",
  "S04bsu022_u:218": "uttarāṃ diśaṃ vijitya uttarasamudramavagāhate /",
  "S04bsu022_u:219": "avagāhyottarātsamudrātpratyuttarati /",
  "S04bsu022_u:220": "pratyuttīrya samyageva ṛddhyā vihāyasā rājadhānīmāgatyopari antaḥpuradvāre 'kṣatamevāsthāt /",
  "S04bsu022_u:221": "evaṃrūpeṇa rājā kṣatriyo mūrdhābhiṣiktaścakraratnena samanvāgato bhavati //",
  "S04bsu022_u:222": "kathaṃrūpeṇa rājā cakravartī hastiratnena samanvāgato bhavati?",
  "S04bsu022_u:223": "iha rājñaḥ kṣatriyasya mūrdhābhiṣiktasya pūrvavaddhastiratnamutpadyate /",
  "S04bsu022_u:224": "sarvaśvetaṃ saptāṅgasupratiṣṭhitaṃ svarṇacūḍakaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bodhirnāma nāgarājā /",
  "S04bsu022_u:225": "yadā ca rājā kṣatriyo mūrdhābhiṣiktastaddhastiratnaṃ mīmāṃsitukāmo bhavati,",
  "S04bsu022_u:226_0": "atha sūryasyābhyudgamanavelāyāṃ taddhastiratnamabhiruhya imāmeva mahāpṛthivīṃ samudraparikhāṃ",
  "S04bsu022_u:226_1": "samudraparyantāṃ samantato 'nvāhiṇḍya rājadhānīmāgatya praśāsanaratiḥ pratyanubhavati /",
  "S04bsu022_u:227": "evaṃrūpeṇa rājā cakravartī hastiratnena samanvāgato bhavati //",
  "S04bsu022_u:228": "kathaṃrūpeṇa rājā cakravartī aśvaratnena samanvāgato bhavati?",
  "S04bsu022_u:229": "atha rājñaḥ kṣatriyasya mūrdhābhiṣiktasya pūrvavadaśvaratnamutpadyate /",
  "S04bsu022_u:230": "sarvanīlaṃ kṛṣṇaśirasaṃ muñjakeśamādṛtavadanaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bālāhako nāmāśvarājam /",
  "S04bsu022_u:231": "yadā ca rājā kṣatriyo mūrdhābhiṣikto 'śvaratnaṃ mīmāṃsitukāmo bhavati,",
  "S04bsu022_u:232": "atha sūryasyābhyudgamanavelāyāmaśvaratnamabhiruhya imāmeva mahāpṛthvīṃ samudraparikhāṃ samudraparyantāṃ samantanto 'nvāhiṇḍya rājadhānīmāgatya praśāsanaratiḥ pratyanubhavati /",
  "S04bsu022_u:233": "evaṃrūpeṇa rājā cakravartīṃ aśvaratnena samanvāgato bhavati //",
  "S04bsu022_u:234": "kathaṃrūpeṇa rājā cakravartīṃ maṇiratnena samanvāgato bhavati?",
  "S04bsu022_u:235": "iha rājñaḥ kṣatriyasya mūrdhābhiṣiktasya pūrvavanmaṇiratnamutpadyate śuddhanīlavaiḍūryamaṣṭāṃśaṃ suparikarmakṛtam /",
  "S04bsu022_u:236": "tasya khalu punarmaṇiratnasyābhayā sarvamantaḥpuramavabhāsyena sphuṭaṃ bhavati /",
  "S04bsu022_u:237": "yadā ca rājā kṣatriyo mūrdhābhiṣiktastaṃ (Vaidya 13)",
  "S04bsu022_u:238": "maṇiratnaṃ mīmāṃsitukāmo bhavati,",
  "S04bsu022_u:239": "atha rātryāmardharātrasamaye 'ndhakāratamisrāyāṃ taṃ maṇiratnaṃ dhvajāgre ucchrāpayitvā udyānabhūmiṃ niryāti subhūmidarśanāya /",
  "S04bsu022_u:240": "tasya khalu punarmaṇiratnasyābhayāsarvāvantaṃ caturaṅgabalakāyamavabhāsena sphuṭībhavati sāmantena yojanam /",
  "S04bsu022_u:241": "ye khalu punastasya maṇiratnasya sāmantake manuṣyāḥ prativasanti,",
  "S04bsu022_u:242": "te tenāvabhāsenāsphuṭa samānā anyonyaṃ saṃjānanti,",
  "S04bsu022_u:243": "anyonyaṃ paśyanti,",
  "S04bsu022_u:244": "anyonyamāhuḥ - uttiṣṭha bhadramukhāḥ karmāntāni kārayataḥ āpaṇāni prasārayata,",
  "S04bsu022_u:245": "divā manyāmahe sūryamabhyudgatam /",
  "S04bsu022_u:246": "evaṃrūpeṇa rājā kṣatriyo mūrdhābhiṣikto maṇiratnena samanvāgato bhavati //",
  "S04bsu022_u:247": "kathaṃrūpeṇa rājā cakravartī strīratnena samanvāgato bhavati?",
  "S04bsu022_u:248": "iha rājñaḥ kṣatriyasya mūrdhābhiṣiktasya pūrvavatstrīratnamutpadyate /",
  "S04bsu022_u:249": "sadṛśī kṣatriyā nātidīrghā nātihrasvā nātisthūlā nātikṛśā nātigaurī nātikṛṣṇā abhirūpā prāsādikā darśanīyā /",
  "S04bsu022_u:250": "tasyāḥ sarvaromakūpebhyaścandanagandhaṃ pravāti,",
  "S04bsu022_u:251": "mukhāccotpalagandhaṃ pravāti /",
  "S04bsu022_u:252": "kācilindikasukhasaṃsparśā /",
  "S04bsu022_u:253": "śītalakāle cāsyā uṣṇasaṃsparśāni gātrāṇi bhavanti,",
  "S04bsu022_u:254": "uṣṇakāle ca śītasaṃsparśāni /",
  "S04bsu022_u:255": "sā rājānaṃ cakravartinaṃ muktvā nānyasmin manasāpi rāgaṃ karoti kiṃ punaḥ kāyena /",
  "S04bsu022_u:256": "evaṃrūpeṇa rājā cakravartī strīratnena samanvāgato bhavati //",
  "S04bsu022_u:257": "kathaṃrūpeṇa rājā cakravartī gṛhapatiratnena samanvāgato bhavati?",
  "S04bsu022_u:258": "iha rājñaḥ kṣatriyasya mūrdhābhiṣiktasya pūrvavad gṛhapatiratnamutpadyate paṇḍito vyakto medhāvī divyacakṣuḥ /",
  "S04bsu022_u:259": "sa tena divyacakṣuṣā sāmantena yojanaṃ sasvāmikāni nidhānāni paśyati,",
  "S04bsu022_u:260": "asvāmikāni nidhānāni paśyati /",
  "S04bsu022_u:261": "sa yāni tāni bhavanti asvāmikāni,",
  "S04bsu022_u:262": "tai rājñaścakravartino dhanena karaṇīyaṃ karoti /",
  "S04bsu022_u:263": "evaṃrūpeṇa rājā cakravartī gṛhapatiratnena samanvāgato bhavati //",
  "S04bsu022_u:264": "kathaṃrūpeṇa rājā cakravartī pariṇāyakaratnena samanvāgato bhavati?",
  "S04bsu022_u:265": "iha rājñaḥ kṣatriyasya mūrdhāṣibhiktasya pūrvavatpariṇāyakaratnamutpadyate paṇḍito vyakto medhāvī /",
  "S04bsu022_u:266": "rājñacakravartinaścintitamātreṇa udyojayitavyaṃ senāmudyojayati sma /",
  "S04bsu022_u:267": "evaṃrūpeṇa rājā cakravartī pariṇāyakaratnena samanvāgato bhavati /",
  "S04bsu022_u:268": "ebhiḥ saptaratnaiḥ samanvāgato bhaviṣyati /",
  "S04bsu022_u:269": "bhavati cāsya putrasahasraṃ śūrāṇāṃ vīrāṇāṃ varāṅgarūpiṇāṃ parasainyapramardakānām /",
  "S04bsu022_u:270": "sa imāṃ mahāpṛthivīṃ sasāgaraparyantāmakhilāmakaṇṭakāmadaṇḍenāśastreṇābhinirjityādhyāsayati /",
  "S04bsu022_u:271": "sacedagārādanagārikāṃ pravrajiṣyati,",
  "S04bsu022_u:272": "vāntachandarāgo netā ananyadevaḥ śāstā devānāṃ ca manuṣyāṇāṃ ceti //",
  "S04bsu022_u:273": "tathā anye 'pi devaputrā jambudvīpamāgatya pratyekabuddhebhya ārocayanti sma - riñcata mārṣā buddhakṣetram /",
  "S04bsu022_u:274": "ito dvādaśavatsare bodhisattvo mātuḥ kukṣimavakramiṣyati //",
  "S04bsu022_u:275": "tena khalu punarbhikṣavaḥ samayena rājagṛhe mahānagare golāṅgulaparivartane parvate mātaṅgo nāma pratyekabuddho viharati sma /",
  "S04bsu022_u:276": "sa taṃ śabdaṃ śrutvā kardama iva śilāyāṃ prasthāya vihāyasā saptatālamātramatyudgamya ca tejodhātuṃ samāpadyolkeva parinirvāṇo 'yam /",
  "S04bsu022_u:277": "yattasya pittaśleṣmasnāyvasthimāṃsarudhiraṃ (Vaidya 14)",
  "S04bsu022_u:278": "cāsīt, tatsarvaṃ tejasā paryavadānamagacchat /",
  "S04bsu022_u:279": "śuddhaśarīrāṇyeva bhūmau prāpatan /",
  "S04bsu022_u:280": "adyāpi ca tāni ṛṣipadānyeva saṃjñāyante //",
  "S04bsu022_u:281": "tena khalu punarbhikṣavaḥ samayena vārāṇasyāṃ ṛṣipatane mṛgadāve pañca pratyekabuddhaśatāni viharanti sma /",
  "S04bsu022_u:282": "te 'pi taṃ śabdaṃ śrutvā vihāyasā saptatālamātramatyudgamya tejodhātuṃ samāpadyolkeva parinirvānti sma /",
  "S04bsu022_u:283": "yatteṣāṃ pittaśleṣmamāṃsāsthisnāyurudhiraṃ cābhūt,",
  "S04bsu022_u:284": "tatsarvaṃ tejasā paryavadānamagacchat /",
  "S04bsu022_u:285": "śuddhaśarīrāṇyeva bhūmau prāpatan /",
  "S04bsu022_u:286": "asminnṛṣayaḥ patitā iti tasmātprabhṛti ṛṣipatanasaṃjñodapādi /",
  "S04bsu022_u:287": "abhayadattāśca tasmin mṛgāḥ prativasanti iti tadagreṇa mṛgadāvasya mṛgadāva iti saṃjñodapādi //",
  "S04bsu022_u:288": "iti hi bhikṣavo bodhisattvastuṣitavarabhavanasthitaścatvāri mahāvilokitāni vilokayati sma /",
  "S04bsu022_u:289": "katamāni catvāri?",
  "S04bsu022_u:290": "tadyathā - kālavilokitaṃ dvīpavilokitaṃ deśavilokitaṃ kulavilokitam //",
  "S04bsu022_u:291": "kiṃ kāraṇaṃ bhikṣavo bodhisattvaḥ kālavilokitaṃ vilokayati sma?",
  "S04bsu022_u:292": "na bodhisattva ādipravṛtte loke sattvasaṃvartanīkālasamaye mātuḥ kukṣimavakrāmati,",
  "S04bsu022_u:293": "atha tarhi yadā vyakto lokaḥ susthito bhavati,",
  "S04bsu022_u:294": "jāti prajñāyate,",
  "S04bsu022_u:295": "jarā prajñāyate,",
  "S04bsu022_u:296": "vyādhi prajñāyate,",
  "S04bsu022_u:297": "maraṇaṃ prajñāyate,",
  "S04bsu022_u:298": "tadā bodhisattvo mātuḥ kukṣimavakrāmati //",
  "S04bsu022_u:299": "kiṃ kāraṇaṃ bodhisattvo dvīpavilokitaṃ vilokayati sma?",
  "S04bsu022_u:300": "na bodhisattvā pratyantadvīpā upapadyante,",
  "S04bsu022_u:301": "na purvavidehe,",
  "S04bsu022_u:302": "nāparagodānīye,",
  "S04bsu022_u:303": "na cottarakurau /",
  "S04bsu022_u:304": "atha tarhi jambudvīpa evopapadyante //",
  "S04bsu022_u:305": "kiṃ kāraṇaṃ bhikṣavo bodhisattvo deśavilokitaṃ vilokayati sma?",
  "S04bsu022_u:306": "na bodhisattvāḥ pratyantajanapadeṣūpapadyante,",
  "S04bsu022_u:307": "yeṣu manuṣyā andhajātyā jaḍā eḍamūkajātīyā abhavyāḥ subhāṣitadurbhāṣitānāmarthaṃ jñātum /",
  "S04bsu022_u:308": "atha tarhi bodhisattvā madhyameṣveva janapadeṣūpapadyante //",
  "S04bsu022_u:309": "kiṃ kāraṇaṃ bhikṣavo bodhisattvaḥ kulavilokitaṃ vilokayati sma?",
  "S04bsu022_u:310": "na bodhisattvā hīnakuleṣūpapadyante caṇḍālakuleṣu vā veṇukārakule vā rathakārakule vā puṣkasakule vā /",
  "S04bsu022_u:311": "atha tarhi kuladvaye evopapadyante brāhmaṇakule kṣatriyakule ca /",
  "S04bsu022_u:312": "tatra yadā brāhmaṇaguruko loko bhavati,",
  "S04bsu022_u:313": "tadā brāhmaṇakule upapadyante /",
  "S04bsu022_u:314": "yadā kṣatriyaguruko loko bhavati,",
  "S04bsu022_u:315": "tadā kṣatriyakule upapadyante /",
  "S04bsu022_u:316": "etarhi bhikṣavaḥ kṣatriyaguruko lokaḥ /",
  "S04bsu022_u:317": "tasmādbodhisattvāḥ kṣatriyakule upapadyante /",
  "S04bsu022_u:318": "tamarthaṃ ca saṃpratītya bodhisattvastuṣitavarabhavanasthaścatvāri mahāvilokitāni vilokayati sma //",
  "S04bsu022_u:319": "evaṃ cāvalokya tūṣṇīmabhūt /",
  "S04bsu022_u:320": "iti hi bhikṣavaste devaputrāḥ bodhisattvasyānyonyaṃ paripṛcchanti sma - katamasmin kularatne kiyadrūpāyāṃ jananyāṃ bodhisattvaḥ pratiṣṭhateti /",
  "S04bsu022_u:321": "tatra kecidāhuḥ - idaṃ vaidehīkulaṃ magadheṣu janapadeṣu ṛddhaṃ ca sphītaṃ ca kṣemaṃ subhikṣaṃ ca /",
  "S04bsu022_u:322": "idaṃ pratirūpamasya bodhisattvasya garbhasthānam /",
  "S04bsu022_u:323": "apare tvāhuḥ - na tatpratirūpam /",
  "S04bsu022_u:324": "tatkasmāt? tathā hi - tanna (Vaidya 15)",
  "S04bsu022_u:325": "mātṛśuddhaṃ pitṛśuddhaṃ aplutaṃ cañcalamanavasthitaṃ parittapuṇyābhiṣyanditaṃ na vipulapuṇyābhiṣiktaṃ satkulapradeśopacāraṃ nodyānasarastaḍāgākīrṇaṃ karvaṭamiva pratyantavāsam /",
  "S04bsu022_u:326": "tena na tatpratirūpam //",
  "S04bsu022_u:327": "apare tvāhuḥ - idaṃ punaḥ kauśalakulaṃ mahāvāhanaṃ ca mahāparivāraṃ ca mahādhanaṃ ca /",
  "S04bsu022_u:328": "tatpratirūpamasya bodhisattvasya garbhapratisaṃsthānāyeti /",
  "S04bsu022_u:329": "apare 'pyāhuḥ - tadapyapratirūpam /",
  "S04bsu022_u:330": "tatkasmāddhetoḥ?",
  "S04bsu022_u:331": "tathā hi - kauśalakulaṃ mātaṅgacyutyupapannaṃ na mātṛpitṛśuddham /",
  "S04bsu022_u:332": "hīnādhimuktikaṃ na ca kuloditaṃ na cāparimitadhanaratnanidhisamutthitam /",
  "S04bsu022_u:333": "tena na tatpratirūpam //",
  "S04bsu022_u:334": "apare tvāhuḥ - idaṃ vaṃśarājakulaṃ ṛddhaṃ ca sphītaṃ ca kṣemaṃ ca subhikṣaṃ ca /",
  "S04bsu022_u:335": "idaṃ pratirūpamasya bodhisattvasya garbhasthānamiti /",
  "S04bsu022_u:336": "apara evamāhuḥ - idamapyapratirūpam /",
  "S04bsu022_u:337": "kiṃ kāraṇam?",
  "S04bsu022_u:338": "tathāhi - vaṃśarājakulaṃ prākṛtaṃ ca caṇḍaṃ ca na cojjvalitatejasaṃ parapuruṣajanmāvṛtaṃ ca na mātṛpitṛsvatejaḥ karmābhinirvṛttaṃ ca /",
  "S04bsu022_u:339": "ucchedavādī ca tatra rājā /",
  "S04bsu022_u:340": "tena tadapyapratirūpam //",
  "S04bsu022_u:341_0": "apare 'pyāhuḥ - iyaṃ vaiśālī mahānagarī ṛddhā ca sphītā ca kṣemā ca subhikṣā ca ramaṇīyā",
  "S04bsu022_u:341_1": "cākīrṇabahujanamanuṣyā ca vitardiniryūhatoraṇagavākṣaharmyakūṭāgāraprāsādatalasamalaṃkṛtā",
  "S04bsu022_u:341_2": "ca puṣpavāṭikāvanarājisaṃkusumitā ca amarabhavanapuraprākāśyā /",
  "S04bsu022_u:342": "sā pratirūpāsya bodhisattvasya garbhapratisaṃsthānāyeti /",
  "S04bsu022_u:343": "apara āhuḥ - sāpyapratirūpā /",
  "S04bsu022_u:344": "kiṃ kāraṇam?",
  "S04bsu022_u:345": "tathā hi - teṣāṃ nāsti parasparanyāyavāditā,",
  "S04bsu022_u:346": "nāsti dharmācaraṇam,",
  "S04bsu022_u:347": "noccamadhyavṛddhajyeṣṭhānupālitā /",
  "S04bsu022_u:348": "ekaika eva manyate - ahaṃ rājā,",
  "S04bsu022_u:349": "ahaṃ rājeti /",
  "S04bsu022_u:350": "na ca kasyacicchiṣyatvamabhyupagacchati na dharmatvam /",
  "S04bsu022_u:351": "tena sāpyapratirūpā //",
  "S04bsu022_u:352": "apare tvevamāhuḥ - idaṃ pradyotakulaṃ mahābalaṃ ca mahāvāhanaṃ ca paracamūśirasi vijayalabdhaṃ ca /",
  "S04bsu022_u:353": "tatpratirūpamasya bodhisattvasya garbhapratisaṃsthānāyeti /",
  "S04bsu022_u:354": "apare tvevamāhuḥ - tadapyapratirūpam /",
  "S04bsu022_u:355": "kiṃ kāraṇam?",
  "S04bsu022_u:356": "tathā hi - te caṇḍāśca capalāśca raudrāśca paruṣāśca sāhasikāśca,",
  "S04bsu022_u:357": "na ca karmadarśinaḥ /",
  "S04bsu022_u:358": "tena tadapyapratirūpamasya bodhisattvasya garbhapratisaṃsthānāyeti //",
  "S04bsu022_u:359": "apara evamāhuḥ - iyaṃ mathurā nagarī ṛddhā ca sphītā ca kṣemā ca subhikṣā cākīrṇabahujanamanuṣyā ca /",
  "S04bsu022_u:360": "rājñaḥ subāhoḥ kaṃsakulasya śūraseneśvarasya rājadhāniḥ /",
  "S04bsu022_u:361": "sā pratirūpāsya bodhisattvasya garbhapratisaṃsthānāyeti /",
  "S04bsu022_u:362": "apare tvāhuḥ - sāpyapratirūpā /",
  "S04bsu022_u:363": "kiṃ kāraṇam?",
  "S04bsu022_u:364": "tathāhi - sa rājā mithyādṛṣṭikulavaṃśaprasūto dasyurājā /",
  "S04bsu022_u:365": "na yujyate caramabhavikasya bodhisattvasya mithyādṛṣṭikule upapattum /",
  "S04bsu022_u:366": "tena sāpyapratirūpā //",
  "S04bsu022_u:367_0": "apare 'pyāhuḥ - ayaṃ hastināpure mahānagare rājā pāṇḍavakulavaṃśaprasūtaḥ śūro vīryavān",
  "S04bsu022_u:367_1": "varāṅgarūpasaṃpannaḥ parasainyapramardakānāṃ tatkulaṃ pratirūpamasya bodhisattvasya",
  "S04bsu022_u:367_2": "garbhapratisaṃsthānāyeti /",
  "S04bsu022_u:368": "apare 'pyāhuḥ - tadapyapratirūpam /",
  "S04bsu022_u:369": "kiṃ kāraṇam?",
  "S04bsu022_u:370": "tathā hi - pāṇḍavakulaprasūtaiḥ kulavaṃśo 'tivyākulīkṛto (Vaidya 16)",
  "S04bsu022_u:371": "yudhiṣṭhiro dharmasya putra iti kathayati,",
  "S04bsu022_u:372": "bhīmaseno vāyoḥ,",
  "S04bsu022_u:373": "arjuna indrasya,",
  "S04bsu022_u:374": "nakulasahadevāvaśvinoriti /",
  "S04bsu022_u:375": "tena tadapi kulamapratirūpamasya bodhisattvasya garbhasaṃsthānāyeti //",
  "S04bsu022_u:376": "apara āhuḥ - iyaṃ mithilā nagarī atīva ramaṇīyā maithilasya rājñaḥ sumitrasya nivāsabhūmiḥ /",
  "S04bsu022_u:377_0": "sa rājā prabhūtahastyaśvarathapadātibalakāyasamanvitaḥ prabhūtahiraṇyasuvarṇamaṇimuktāvaiḍūryaśaṅkhaśilāpravālajātarūparajatavittopakaraṇaḥ",
  "S04bsu022_u:377_1": "sarvasāmantarājābhītabalaparākramo mitravān dharmavatsalaḥ /",
  "S04bsu022_u:378": "tatkulaṃ pratirūpamasya bodhisattvasya garbhapratisaṃsthānāyeti /",
  "S04bsu022_u:379": "anya ūcuḥ - tadapyapratirūpam /",
  "S04bsu022_u:380": "astyasau rājā sumitra evaṃguṇayuktaḥ,",
  "S04bsu022_u:381": "kiṃ tvativṛddho na samarthaḥ prajāmutpādayitumatibahuputraśca /",
  "S04bsu022_u:382": "tasmāttadapi kulamapratirūpamasya bodhisattvasya garbhapratisaṃsthānāyeti //",
  "S04bsu022_u:383": "evaṃ bhikṣavaste bodhisattvā devaputrāśca sarvasmin jambudvīpe ṣoḍaśajānapadeṣu yāni kāniciduccoccāni rājakulāni,",
  "S04bsu022_u:384": "tāni sarvāṇi vyavalokayantaḥ(tāni)",
  "S04bsu022_u:385": "sarvāṇi sadoṣāṇyadrākṣuḥ /",
  "S04bsu022_u:386": "teṣāṃ cintāmanaskāraprayuktānāṃ jñānaketudhvajo nāma devaputro 'vaivartiko bodhāya kṛtaniścayo 'sminmahāyāne /",
  "S04bsu022_u:387": "sa tāṃ mahatīṃ bodhisattvadevaparṣadametadavocat - etanmārṣā etameva bodhisattvamupasaṃkramya pariprakṣyāmaḥ - kīdṛgguṇasaṃpanne kule caramabhaviko bodhisattvaḥ pratyājāyata iti /",
  "S04bsu022_u:388": "sādhviti te sarve kṛtāñjalipuṭā bodhisattvamupasaṃkramya paryaprākṣuḥ - kīdṛgguṇasaṃpanne satpuruṣakularatne caramabhaviko bodhisattvaḥ pratyājāyata iti //",
  "S04bsu022_u:389": "tato bodhisattvastaṃ mahāntaṃ bodhisattvagaṇaṃ devagaṇaṃ ca vyavalokya etadavocat - catuṣṣaṣṭyākārairmārṣāḥ saṃpannakulaṃ bhavati yatra caramabhaviko bodhisattvaḥ pratyājāyate /",
  "S04bsu022_u:390": "katamaiścatuṣṣaṣṭyākāraiḥ? tadyathā /",
  "S04bsu022_u:391": "abhijñātaṃ ca tatkulaṃ bhavati /",
  "S04bsu022_u:392": "akṣudrānupaghāti ca tatkulaṃ bhavati /",
  "S04bsu022_u:393": "jātisaṃpannaṃ ca tatkulaṃ bhavati /",
  "S04bsu022_u:394": "gotrasaṃpannaṃ ca tatkulaṃ bhavati /",
  "S04bsu022_u:395": "pūrvapuruṣayugasaṃpannaṃ ca tatkulaṃ bhavati /",
  "S04bsu022_u:396": "abhijātapuruṣayugasaṃpannaṃ ca tatkulaṃ bhavati /",
  "S04bsu022_u:397": "abhilakṣitapuruṣayugasaṃpannaṃ ca tatkulaṃ bhavati /",
  "S04bsu022_u:398": "maheśākhyapuruṣayugasaṃpannaṃ ca tatkulaṃ bhavati /",
  "S04bsu022_u:399": "bahustrīkaṃ ca tatkulaṃ bhavati /",
  "S04bsu022_u:400": "bahupuruṣaṃ ca tatkulaṃ bhavati /",
  "S04bsu022_u:401": "abhītaṃ ca tatkulaṃ bhavati /",
  "S04bsu022_u:402": "adīnālīnaṃ ca tatkulaṃ bhavati /",
  "S04bsu022_u:403": "alubdhaṃ ca tatkulaṃ bhavati /",
  "S04bsu022_u:404": "śīlavacca tatkulaṃ bhavati /",
  "S04bsu022_u:405": "prajñāvacca tatkulaṃ bhavati /",
  "S04bsu022_u:406": "amātyāvekṣitaṃ ca tatkulaṃ bhavati bhogān paribhunakti /",
  "S04bsu022_u:407": "avandhyaśilpaniveśanaṃ ca tatkulaṃ bhavati bhogān paribhunakti /",
  "S04bsu022_u:408": "dṛḍhamitraṃ ca tatkulaṃ bhavati /",
  "S04bsu022_u:409": "tiryagyonigataprāṇānuparodhakaraṃ ca tatkulaṃ bhavati /",
  "S04bsu022_u:410": "kṛtajñaṃ ca kṛtaveditaṃ ca tatkulaṃ bhavati /",
  "S04bsu022_u:411": "acchandagāminaṃ ca tatkulaṃ bhavati /",
  "S04bsu022_u:412": "adoṣagāminaṃ ca tatkulaṃ bhavati /",
  "S04bsu022_u:413": "amohagāminaṃ ca tatkulaṃ bhavati /",
  "S04bsu022_u:414": "abhayagāminaṃ ca tatkulaṃ bhavati /",
  "S04bsu022_u:415": "anavadyabhīru ca tatkulaṃ bhavati /",
  "S04bsu022_u:416": "amohavihāri ca tatkulaṃ bhavati /",
  "S04bsu022_u:417": "sthūlabhikṣaṃ ca tatkulaṃ bhavati /",
  "S04bsu022_u:418": "kriyādhimuktaṃ ca tatkulaṃ bhavati /",
  "S04bsu022_u:419": "tyāgādhimuktaṃ ca tatkulaṃ bhavati /",
  "S04bsu022_u:420": "dānādhimuktaṃ ca tatkulaṃ bhavati /",
  "S04bsu022_u:421": "paruṣakāramati ca tatkulaṃ (Vaidya 17) bhavati /",
  "S04bsu022_u:422": "dṛḍhavikramaṃ ca tatkulaṃ bhavati /",
  "S04bsu022_u:423": "balavikramaṃ ca tatkulaṃ bhavati /",
  "S04bsu022_u:424": "śreṣṭhavikramaṃ ca tatkulaṃ bhavati /",
  "S04bsu022_u:425": "ṛṣipūjakaṃ ca tatkulaṃ bhavati /",
  "S04bsu022_u:426": "devatāpūjakaṃ ca tatkulaṃ bhavati /",
  "S04bsu022_u:427": "caityapūjakaṃ ca tatkulaṃ bhavati /",
  "S04bsu022_u:428": "pūrvapretapūjakaṃ ca tatkulaṃ bhavati /",
  "S04bsu022_u:429": "apratibaddhavairaṃ ca tatkulaṃ bhavati /",
  "S04bsu022_u:430": "daśadigvighuṣṭaśabdaṃ ca tatkulaṃ bhavati /",
  "S04bsu022_u:431": "mahāparivāraṃ ca tatkulaṃ bhavati /",
  "S04bsu022_u:432": "abhedyaparivāraṃ ca tatkulaṃ bhavati /",
  "S04bsu022_u:433": "anuttaraparivāraṃ ca tatkulaṃ bhavati /",
  "S04bsu022_u:434": "kulajyeṣṭhaṃ ca tatkulaṃ bhavati /",
  "S04bsu022_u:435": "kulaśreṣṭhaṃ ca tatkulaṃ bhavati /",
  "S04bsu022_u:436": "kulavaśitāprāptaṃ ca tatkulaṃ bhavati /",
  "S04bsu022_u:437": "maheśākhyaṃ ca tatkulaṃ bhavati /",
  "S04bsu022_u:438": "mātṛjñaṃ ca tatkulaṃ bhavati /",
  "S04bsu022_u:439": "pitṛjñaṃ ca tatkulaṃ bhavati /",
  "S04bsu022_u:440": "śrāmaṇyaṃ ca tatkulaṃ bhavati /",
  "S04bsu022_u:441": "brāhmaṇyaṃ ca tatkulaṃ bhavati /",
  "S04bsu022_u:442": "prabhūtadhanadhānyakoṣakoṣṭhāgāraṃ ca tatkulaṃ bhavati /",
  "S04bsu022_u:443": "prabhūtahiraṇyasuvarṇamaṇimuktājātarūparajatavittopakaraṇaṃ ca tatkulaṃ bhavati /",
  "S04bsu022_u:444": "prabhūtahastyaśvoṣṭragaveḍakaṃ ca tatkulaṃ bhavati /",
  "S04bsu022_u:445": "prabhūtadāsīdāsakarmakarapauruṣeyaṃ ca tatkulaṃ bhavati /",
  "S04bsu022_u:446": "duṣpradharṣaṃ ca tatkulaṃ bhavati /",
  "S04bsu022_u:447": "sarvārthasiddhaṃ ca tatkulaṃ bhavati /",
  "S04bsu022_u:448": "cakravartikulaṃ ca tatkulaṃ bhavati /",
  "S04bsu022_u:449": "pūrvakuśalamūlasahāyopacitaṃ ca tatkulaṃ bhavati /",
  "S04bsu022_u:450": "bodhisattvakulakuloditaṃ ca tatkulaṃ bhavati /",
  "S04bsu022_u:451": "anavadyaṃ ca tatkulaṃ bhavati sarvajātivādadoṣaiḥ sadevake loke samārake sabrahmake saśramaṇabrāhmaṇikāyāṃ prajāyām /",
  "S04bsu022_u:452": "ebhirmārṣāścatuṣṣaṣṭyākāraiḥ samanvāgataṃ ca tatkulaṃ bhavati yasmiṃścaramaḥ bhaviko bodhisattva utpadyate //",
  "S04bsu022_u:453": "dvātriṃśatā mārṣā guṇākāraiḥ samanvāgatā sā strī bhavati yasyāḥ striyāścaramabhaviko bodhisattvaḥ kukṣāvavakrāmati /",
  "S04bsu022_u:454": "katamairdvātriṃśatā?",
  "S04bsu022_u:455": "yaduta abhijñātāyāṃ striyāṃ kukṣau caramabhaviko bodhisattvo 'vakrāmati /",
  "S04bsu022_u:456_0": "abhilakṣitāyā acchidropacārāyā jātisaṃpannāyāḥ kulasaṃpannāyā rūpasaṃpannāyā nāmasaṃpannāyā",
  "S04bsu022_u:456_1": "ārohapariṇāhasaṃpannāyā aprasūtāyāḥ śīlasaṃpannāyāḥ tyāgasaṃpannāyāḥ smitamukhāyāḥ",
  "S04bsu022_u:456_2": "pradakṣiṇagrāhiṇyā vyaktāyā vinītāyā viśāradāyā bahuśrutāyāḥ paṇḍitāyā aśaṭhāyā amāyāvinyā",
  "S04bsu022_u:456_3": "akrodhanāyā apagaterṣyāyā amatsarāyā acañcalāyā acapalāyā amukharāyāḥ kṣāntisaurabhyasaṃpannāyā",
  "S04bsu022_u:456_4": "hryapatrāpyasaṃpannāyā mandarāgadveṣamohāyā apagatamātṛgrāmadoṣāyāḥ pativratāyāḥ",
  "S04bsu022_u:456_5": "sarvākāraguṇasaṃpannāyāḥ striyāḥ kukṣau caramabhaviko bodhisattvo 'vakrāmati /",
  "S04bsu022_u:457": "ebhirmārṣā dvātriṃśatākāraiḥ samanvāgatā sā strī yasyāḥ striyāḥ kukṣau caramabhaviko bodhisattvo 'vakrāmati //",
  "S04bsu022_u:458": "na khalu punarmārṣāḥ kṛṣṇapakṣe bodhisattvo mātuḥ kukṣāvavakrāmati,",
  "S04bsu022_u:459": "api tu śuklapakṣe /",
  "S04bsu022_u:460": "evaṃ pañcadaśyāṃ pūrṇāyāṃ pūrṇimāyāṃ puṣyanakṣatrayoge poṣadhaparigṛhītāyā mātuḥ kukṣau caramabhaviko bodhisattvo 'vakrāmati //",
  "S04bsu022_u:461": "atha khalu te bodhisattvāste ca devaputrā bodhisattvasyāntikādimāmevarūpāṃ kulapariśuddhiṃ mātṛpariśuddhiṃ ca śrutvā cintāmanaskārā abhūvan /",
  "S04bsu022_u:462": "katamaṃ kulaṃ evaṃguṇasamanvāgataṃ bhavedyāvadvidhamanena satpuruṣeṇa nirdiṣṭam?",
  "S04bsu022_u:463": "teṣāṃ cintāmanaskāraprayuktānāmetadabhūt - idaṃ khalvapi śākyakulaṃ ṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
  "S04bsu022_u:464": "rājā śuddhodano mātṛśuddhaḥ (Vaidya 18)",
  "S04bsu022_u:465_0": "pitṛśuddhaḥ patnīśuddho 'parikṛṣṭasaṃpannāyāḥ svākārasuvijñāpakaḥ puṇyatejastejito",
  "S04bsu022_u:465_1": "mahāsaṃmatakule prasūtaścakravartivaṃśakulakulodito 'parimitadhananidhiratnasamanvāgataḥ",
  "S04bsu022_u:465_2": "karmadṛkca vigatapāpadṛṣṭikaśca /",
  "S04bsu022_u:466_0": "sarvaśākyaviṣaye caikarājā pūjito mānitaḥ śreṣṭhigṛhapatyamātyapāriṣadyānāṃ prāsādiko",
  "S04bsu022_u:466_1": "darśanīyo nātivṛddho nātitaruṇo 'bhirūpaḥ sarvaguṇopetaḥ śilpajñaḥ kālajña ātmajño",
  "S04bsu022_u:466_2": "dharmajñastattvajño lokajño lakṣaṇajño dharmarājo dharmeṇānuśāstā avaropitakuśalamūlānāṃ",
  "S04bsu022_u:466_3": "ca sattvānāṃ kapilavastumahānilayaḥ /",
  "S04bsu022_u:467": "ye 'pi tatropapannāste 'pi tatsvabhāvā eva /",
  "S04bsu022_u:468_0": "rājñaśca śuddhodanasya māyā nāma devī suprabuddhasya śākyādhipaterduhitā navataruṇī",
  "S04bsu022_u:468_1": "rūpayauvanasaṃpannā aprasūtā apagataputraduhitṛkā surūpā salekhyavicitreva darśanīyā",
  "S04bsu022_u:468_2": "devakanyeva sarvālaṃkārabhūṣitā apagatamātṛgrāmadoṣā satyavādinyakarkaśā aparuṣā",
  "S04bsu022_u:468_3": "acapalānavadyā kokilasvarā apralāpinī madhurapriyavādinī vyapagatākhilakrodhamadamānadarpapratighā",
  "S04bsu022_u:468_4": "anīrṣukā kālavādinī tyāgasaṃpannā śīlavatī patisaṃtuṣṭā pativratā parapuruṣacintāmanaskārāpagatā",
  "S04bsu022_u:468_5": "samasaṃhataśiraḥkarṇanāsā bhramavarasadṛśakeśī sulalāṭī subhrūrvyapagatabhrukuṭikā",
  "S04bsu022_u:468_6": "smitamukhī pūrvābhilāpinī ślakṣṇamadhuravacanā pradakṣiṇagrāhiṇī ṛjvī akuṭilā aśaṭhā",
  "S04bsu022_u:468_7": "amāyāvinī hryapatrāpyasaṃpannā acapalā acañcalā amukharā avikīrṇavacanā mandarāgadveṣamohā",
  "S04bsu022_u:468_8": "kṣāntisaurabhyasaṃpannā karacaraṇanayanasvārakṣitabuddhiḥ mṛdutaruṇahastapādā kācilindikasukhasaṃsparśā",
  "S04bsu022_u:468_9": "navanalinendīvarapatrasuviśuddhanayanā raktatuṅganāsā supratiṣṭhitāṅgī sendrāyudhamiva",
  "S04bsu022_u:468_10": "yaṣṭiḥ suvinītā suvibhaktāṅgapratyaṅgā aninditāṅgī bimboṣṭhī cārudaśanā anupūrvagrīvā",
  "S04bsu022_u:468_11": "svalaṃkṛtā sumanā vārṣikī suviśuddhadarśanā suvinītāṃsā anupūrvasujātabāhuścāpodarī",
  "S04bsu022_u:468_12": "anupahatapārśvā gambhīranābhimaṇḍalā vṛttasuvistīrṇaślakṣṇakaṭhinakaṭirvajrasaṃhananakalpasadṛśamātrā",
  "S04bsu022_u:468_13": "gajabhujasamasamāhitasadṛśorū aiṇeyamṛgasadṛśajaṅghā lākṣārasasadṛśapāṇipādā jagati",
  "S04bsu022_u:468_14": "nayanābhiramyā apratihatacakṣurindriyā manāpapriyadarśanā strīratnarūpaprativiśiṣṭā",
  "S04bsu022_u:468_15": "māyānirmitamiva bimbaṃ māyānāmasaṃketā kalāvicakṣaṇā nandana ivāpsaraḥ - prakāśā",
  "S04bsu022_u:468_16": "śuddhodanasya mahārājasyāntaḥpuramadhyagatā /",
  "S04bsu022_u:469": "sā pratirūpā bodhisattvasya jananī /",
  "S04bsu022_u:470": "yā ceyaṃ kulapariśuddhirbodhisattvenodāhṛtā,",
  "S04bsu022_u:471": "sā śākyakula eva saṃdṛśyate //",
  "S04bsu022_u:472": "tatredamucyate -",
  "S04bsu022_u:473": "prāsādi dharmoccayi śuddhasattvaḥ sudharmasiṃhāsani saṃniṣaṇṇaḥ /",
  "S04bsu022_u:474": "sabhāgadevaiḥ parivārito ṛṣiḥ saṃbodhisattvebhi mahāyaśobhiḥ // Lal_3.1 //",
  "S04bsu022_u:475": "tatropaviṣṭāna abhūṣi cintā katamatkulaṃ śuddhasusaṃprajānam /",
  "S04bsu022_u:476": "(Vaidya 19)",
  "S04bsu022_u:477": "yadbodhisattve pratirūpajanme mātā pitā kutra ca śuddhabhāvāḥ // Lal_3.2 //",
  "S04bsu022_u:478": "vyavalokayantaḥ khalu jambusāhvayaṃ yaḥ kṣatriyo rājakulo mahātmā /",
  "S04bsu022_u:479": "sarvān sadoṣānanucintayantaḥ śākyaṃ kulaṃ cādṛśu vītadoṣam // Lal_3.3 //",
  "S04bsu022_u:480": "śuddhodano rājakule kulīno narendravaṃśe suviśuddhagātraḥ /",
  "S04bsu022_u:481": "ṛddhaṃ ca sphītaṃ ca nirākulaṃ ca sagauravaṃ sajjanadhārmikaṃ ca // Lal_3.4 //",
  "S04bsu022_u:482": "anye 'pi sattvāḥ kapilāhvaye pure sarve suśuddhāśaya dharmayuktāḥ /",
  "S04bsu022_u:483": "udyānaārāmavihāramaṇḍitā kapilāhvaye śobhati janmabhūmiḥ // Lal_3.5 //",
  "S04bsu022_u:484": "sarve mahānagna balairupetā vistīrṇahastī navaratnavanti /",
  "S04bsu022_u:485": "iṣvastraśikṣāsu ca pāramiṃ gatā na cāparaṃ hiṃsiṣu jīvitārtham // Lal_3.6 //",
  "S04bsu022_u:486": "śuddhodanasya pramadā pradhānā nārīsahasreṣu hi sāgraprāptā /",
  "S04bsu022_u:487": "manoramā māyakṛteva bimbaṃ nāmena sā ucyati māyādevī // Lal_3.7 //",
  "S04bsu022_u:488": "surūparūyā yatha devakanyā suvibhaktagātrā śubhanirmalāṅgī /",
  "S04bsu022_u:489": "na so 'sti devo na ca mānuṣo vā yo māya dṛṣṭvātha labheta tṛptim // Lal_3.8 //",
  "S04bsu022_u:490": "na rāgaraktā na ca doṣaduṣṭā ślakṣṇā mṛdū sā ṛjusnigdhavākyā /",
  "S04bsu022_u:491": "(Vaidya 20)",
  "S04bsu022_u:492": "akarkaśā cāparuṣā ca saumyā smitīmukhā sā bhrukuṭīprahīṇā // Lal_3.9 //",
  "S04bsu022_u:493": "hrīmā vyapatrāpiṇī dharmacāriṇī nirmāṇa astabdha acañcalā ca /",
  "S04bsu022_u:494": "anīrṣukā cāpyaśaṭhā amāyā tyāgānuraktā sahamaitracittā // Lal_3.10 //",
  "S04bsu022_u:495": "karmekṣiṇī mithyaprayogahīnā satye sthitā kāyamanaḥsusaṃvṛtā /",
  "S04bsu022_u:496": "strīdoṣajālaṃ bhuvi yatprabhūtaṃ sarvaṃ tato 'syāḥ khalu naiva vidyate // Lal_3.11 //",
  "S04bsu022_u:497": "na vidyate kanya manuṣyaloke gandharvaloke 'tha ca devaloke /",
  "S04bsu022_u:498": "māyāya devīya samā kuto 'ntarī pratirūpa sā vai jananī maharṣeḥ // Lal_3.12 //",
  "S04bsu022_u:499": "jātīśatāṃ pañcamanūnakāri sā bodhisattvasya babhūva mātā /",
  "S04bsu022_u:500": "pitā ca śuddhodanu tatra tatra pratirūpa tasmājjananī guṇānvitā // Lal_3.13 //",
  "S04bsu022_u:501": "vratastha sā tiṣṭhati tāpasīva vratānucārī sahadharmacāriṇī /",
  "S04bsu022_u:502": "rājñābhyanujñāta varapralabdhā dvātriṃśa māsāmava kāma sevahi // Lal_3.14 //",
  "S04bsu022_u:503": "yatra pradeśe sthihate niṣīdate śayyāgatā ca kramaṇaṃ ca tasyāḥ /",
  "S04bsu022_u:504": "obhāsito bhoti sadevabhāgo ābhāya tasyāḥ śubhakarmaniṣṭhayā // Lal_3.15 //",
  "S04bsu022_u:505": "na so 'sti devāsura mānuṣo vā yo rāgacittena samartha prekṣitum /",
  "S04bsu022_u:506": "(Vaidya 21)",
  "S04bsu022_u:507": "paśyanti mātāṃ duhitāṃ ca sarve īryāpatheṣṭāryaguṇopapetā // Lal_3.16 //",
  "S04bsu022_u:508": "māyāya devyāḥ śubhakarmahetunā vivardhate rājakulaṃ viśālam /",
  "S04bsu022_u:509": "pradeśarājñāmapi cāpracāro vivardhate kīrti yaśaśca pārthive // Lal_3.17 //",
  "S04bsu022_u:510": "yathā ca māyā pratirūpabhājanaṃ yathāryasattvaḥ paramaṃ virājate /",
  "S04bsu022_u:511": "paśyeta evāvadhikaṃ guṇānvitā dayā sutā sā jananī ca māyā // Lal_3.18 //",
  "S04bsu022_u:512": "jambudhvaje 'nyā na hi sāsti nārī yasyā samarthā dharituṃ narottamaḥ /",
  "S04bsu022_u:513": "anyatra devyātiguṇānvitāyā daśanāgasāhasrabalaṃ hi yasyāḥ // Lal_3.19 //",
  "S04bsu022_u:514": "evaṃ hi te devasutā mahātmā saṃbodhisattvāśca viśālaprajñā /",
  "S04bsu022_u:515": "varṇanti māyāṃ jananīṃ guṇānvitāṃ pratirūpa sā śākyakulanandanasya // Lal_3.20 //",
  "S04bsu022_u:516": "iti //",
  "S04bsu022_u:517": "iti śrīlalitavistare kulapariśuddhiparivarto nāma tṛtīyo 'dhyāyaḥ //",
  "S04bsu022_u:519": "START Parivarta 4",
  "S04bsu022_u:520": "(Vaidya 22)",
  "S04bsu022_u:521": "dharmālokamukhaparivartaścaturthaḥ /",
  "S04bsu022_u:522_0": "iti hi bhikṣavo bodhisattvo janmakulaṃ vyavalokya uccadhvajaṃ nāma tuṣitālaye mahāvimānaṃ",
  "S04bsu022_u:522_1": "catuḥṣaṣṭiyojanānyāyāmavistāreṇa yasmin bodhisattvaḥ saṃniṣadya tuṣitebhyo devebhyo",
  "S04bsu022_u:522_2": "dharmaṃ deśayati sma,",
  "S04bsu022_u:523": "taṃ mahāvimānaṃ bodhisattvo 'bhirohati sma /",
  "S04bsu022_u:524_0": "abhiruhya ca sarvān tuṣitakāyikān devaputrānāmantrayate sma - saṃnipatantu bhavantaḥ",
  "S04bsu022_u:524_1": "cyutyākāraprayogaṃ nāma dharmānusmṛticaryānuśāsanīṃ paścimaṃ bodhisattvasyāntikāddharmaśravaṇaṃ śroṣyatheti /",
  "S04bsu022_u:525": "idaṃ khalvapi vacanaṃ śrutvā sarve tuṣitakāyikā devaputrāḥ sāpsarogaṇāstasmin vimāne saṃnipatanti sma //",
  "S04bsu022_u:526": "tatra bodhisattvena caturmahādvīpake lokadhātuvistarapramāṇo maṇḍalamātrādhiṣṭhito 'bhūt,",
  "S04bsu022_u:527": "tāvaccitrastāvaddarśanīyastāvatsvalaṃkṛtastāvatsuruciro yāvatsarve kāmāvacarā devā rūpāvacarāśca devaputrāḥ sveṣu bhavanavyūheṣu śmaśānasaṃjñāmutpādayāmāsuḥ //",
  "S04bsu022_u:528_0": "tatra bodhisattvaḥ svapuṇyavipākaniṣyandaparimaṇḍite siṃhāsane niṣīdati sma anekamaṇiratnapādapratyupte",
  "S04bsu022_u:528_1": "anekapuṣpasaṃstarasaṃskṛte anekadivyagandhavāsopavāsite anekasāravaragandhanirdhūpite",
  "S04bsu022_u:528_2": "anekavarṇadivyapuṣpagandhasaṃstarasaṃskṛte anekamaṇiratnakṛtaśatasahasraprabhojjvālitatejasi",
  "S04bsu022_u:528_3": "anekamaṇiratnajālasaṃchanne anekakiṃkiṇījālasamīritābhinādite anekaratnaghaṇṭāśatasahasraraṇitanirghoṣe",
  "S04bsu022_u:528_4": "anekaratnajālaśatasahasraparisphuṭe anekaratnagaṇaśatasahasrasaṃchādite anekapaṭṭaśatasahasrābhipralambite",
  "S04bsu022_u:528_5": "anekapaṭṭadāmamālyaśatasahasrasamalaṃkṛte anekāpsaraḥśatasahasranṛtyagītavāditaparigīte",
  "S04bsu022_u:528_6": "anekaguṇaśatasahasravarṇite anekalokapālaśatasahasrānupālite anekaśakraśatasahasranamaskṛte",
  "S04bsu022_u:528_7": "anekabrahmaśatasahasrapraṇate anekabodhisattvakoṭīniyutaśatasahasraparigṛhīte daśadiganekabuddhakoṭīniyutaśatasahasrasamanvāhṛte",
  "S04bsu022_u:528_8": "aparimitakalpakoṭīniyutaśatasahasrapāramitāsaṃbhārapuṇyavipākaniṣyandasamudgate /",
  "S04bsu022_u:529": "iti hi bhikṣava evaṃguṇasamanvāgate siṃhāsane niṣadya bodhisattvastāṃ mahatīṃ devaparṣadamāmantrayate sma - vyavalokayata mārṣā bodhisattvasya kāyaṃ śatapuṇyalakṣaṇasamalaṃkṛtam /",
  "S04bsu022_u:530": "vyavalokayata pūrvadakṣiṇapaścimottarāsvadha ūrdhvaṃ samantāddaśadikṣu aprameyāsaṃkhyeyāgaṇanāsamatikrāntān bodhisattvān,",
  "S04bsu022_u:531": "ye tuṣitavarabhavanasthāḥ sarve caramabhavābhimukhā devagaṇaparivṛtāścyavanākāraṃ devatāsaṃharṣaṇaṃ dharmālokamukhaṃ saṃprakāśayanti /",
  "S04bsu022_u:532": "adrākṣīt sā sarvā devaparṣad bodhisattvādhisthānena tān bodhisattvān /",
  "S04bsu022_u:533": "dṛṣṭvā ca punaryena bodhisattvastena sāñjaliṃ praṇamya pañcamaṇḍalairnamasyanti sma /",
  "S04bsu022_u:534": "evaṃ codānamudānayanti (Vaidya 23)",
  "S04bsu022_u:535": "sma - sādhu acintyamidaṃ bodhisattvādhisthānaṃ yatra hi nāma vayaṃ vyavalokitamātreṇeyanto bodhisattvān paśyāma iti //",
  "S04bsu022_u:536_0": "atha bodhisattvaḥ punarapi tāṃ mahatīṃ devaparṣadamāmantryaivamāha - tena hi mārṣāḥ",
  "S04bsu022_u:536_1": "śṛṇuta cyutyākāraṃ devatāsaṃharṣaṇaṃ dharmālokamukhaṃ yadete bodhisattvā ebhyo devaputrebhyo bhāṣante /",
  "S04bsu022_u:537": "aṣṭottaramidaṃ mārṣā dharmālokamukhaṃ śataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam /",
  "S04bsu022_u:538": "katamattadaṣṭottaraśatam?",
  "S04bsu022_u:539": "yaduta śraddhā mārṣā dharmālokamukhamabhedyāśayatāyai saṃvartate /",
  "S04bsu022_u:540": "prasādo dharmālokamukhamāvilacittaprasādanatāyai saṃvartate /",
  "S04bsu022_u:541": "prāmodyaṃ dharmālokamukhaṃ prasiddhyai saṃvartate /",
  "S04bsu022_u:542": "prīti dharmālokamukhaṃ cittaviśuddhyai saṃvartate /",
  "S04bsu022_u:543": "kāyasaṃvaro dharmālokamukhaṃ trikāyapariśuddhyai saṃvartate /",
  "S04bsu022_u:544": "vāksaṃvaro dharmālokamukhaṃ caturvāgdoṣaparivarjanatāyai saṃvartate /",
  "S04bsu022_u:545": "manaḥsaṃvaro dharmālokamukhamabhidhyāvyāpādamithyādṛṣṭiprahāṇāya saṃvartate /",
  "S04bsu022_u:546": "buddhānusmṛtidharmālokamukhaṃ buddhadarśanaviśuddhyai saṃvartate /",
  "S04bsu022_u:547": "dharmānusmṛti dharmālokamukhaṃ dharmadeśanāviśuddhyai saṃvartate /",
  "S04bsu022_u:548": "saṃghānusmṛti dharmālokamukhaṃ nyāyākramaṇatāyai saṃvartate /",
  "S04bsu022_u:549": "tyāgānusmṛti dharmālokamukhaṃ sarvopadhipratiniḥsargāyai saṃvartate /",
  "S04bsu022_u:550": "śīlānusmṛti dharmālokamukhaṃ praṇidhānaparipūrtyai saṃvartate /",
  "S04bsu022_u:551": "devatānusmṛti dharmālokamukhamudāracittatāyai saṃvartate /",
  "S04bsu022_u:552": "maitrī dharmālokamukhaṃ sarvopadhikapuṇyakriyāvastvabhibhāvanatāyai saṃvartate /",
  "S04bsu022_u:553": "karuṇā dharmālokamukhavihiṃsāparamatāyai saṃvartate /",
  "S04bsu022_u:554": "muditā dharmālokamukhaṃ sarvāratyapakarṣaṇatāyai saṃvartate /",
  "S04bsu022_u:555": "upekṣā dharmālokamukhaṃ kāmajugupsanatāyai saṃvartate /",
  "S04bsu022_u:556": "anityapratyavekṣā dharmālokamukhaṃ kāmarūpyārūpyarāgasamatikramāya saṃvartate /",
  "S04bsu022_u:557": "duḥkhapratyavekṣā dharmālokamukhaṃ praṇidhānasamucchedāya saṃvartate /",
  "S04bsu022_u:558": "anātmapratyavekṣā dharmālokamukhamātmānabhiniveśanatāyai saṃvartate /",
  "S04bsu022_u:559": "śāntapratyavekṣā dharmālokamukhamanunayāsaṃghukṣaṇatāyai saṃvartate /",
  "S04bsu022_u:560": "hrī dharmālokamukhamadhyātmopaśamāya saṃvartate /",
  "S04bsu022_u:561": "apatrāpyaṃ dharmālokamukhaṃ bahirdhāpraśamāya saṃvartate /",
  "S04bsu022_u:562": "satyaṃ dharmālokamukhaṃ devamanuṣyāvisaṃvādanatāyai saṃvartate /",
  "S04bsu022_u:563": "bhūtaṃ dharmālokamukhamātmāvisaṃvādanatāyai saṃvartate /",
  "S04bsu022_u:564": "dharmacaraṇaṃ dharmālokamukhaṃ dharmapratiśaraṇatāyai saṃvartate /",
  "S04bsu022_u:565": "triśaraṇagamanaṃ dharmālokamukhaṃ tryapāyasamatikramāya saṃvartate /",
  "S04bsu022_u:566": "kṛtajñatā dharmālokamukhaṃ kṛtakuśalamūlāvipraṇāśāya saṃvartate /",
  "S04bsu022_u:567": "kṛtaveditā dharmālokamukhaṃ parābhimanyatāyai saṃvartate /",
  "S04bsu022_u:568": "ātmajñatā dharmālokamukhamātmānutkarṣaṇatāyai saṃvartate /",
  "S04bsu022_u:569": "sattvajñatā dharmālokamukhaṃ parāpatsamānatāyai saṃvartate /",
  "S04bsu022_u:570": "dharmajñatā dharmālokamukhaṃ dharmānudharmapratipattyai saṃvartate /",
  "S04bsu022_u:571": "kālajñatā dharmālokamukhamamoghadarśanatāyai saṃvartate /",
  "S04bsu022_u:572": "nihatamānatā dharmālokamukhaṃ jñānatāparipūrtyai saṃvartate /",
  "S04bsu022_u:573": "apratihatacittatā dharmālokamukhamātmaparānurakṣaṇatāyai saṃvartate /",
  "S04bsu022_u:574": "anupanāho dharmālokamukhamakaukṛtyāya saṃvartate /",
  "S04bsu022_u:575": "adhimukti dharmālokamukhamavicikitsāparamatāyai saṃvartate /",
  "S04bsu022_u:576": "aśubhapratyavekṣā dharmālokamukhaṃ kāmavitarkaprahāṇāya saṃvartate /",
  "S04bsu022_u:577": "avyāpādo dharmālokamukhaṃ vyāpādavitarkaprahāṇāya saṃvartate /",
  "S04bsu022_u:578": "(Vaidya 24) amoho dharmālokamukhaṃ sarvājñānavidhamanatāyai saṃvartate /",
  "S04bsu022_u:579": "dharmārthikatā dharmālokamukhamarthapratiśaraṇatāyai saṃvartate /",
  "S04bsu022_u:580": "dharmakāmatā dharmālokamukhaṃ lokapratilambhāya saṃvartate /",
  "S04bsu022_u:581": "śrutaparyeṣṭi dharmālokamukhaṃ yoniśodharmapratyavekṣaṇatāyai saṃvartate /",
  "S04bsu022_u:582": "samyakprayogo dharmālokamukhaṃ samyakpratipattyai saṃvartate /",
  "S04bsu022_u:583": "nāmarūpaparijñā dharmālokamukhaṃ sarvasaṅgasamatikramāya saṃvartate /",
  "S04bsu022_u:584": "hetudṛṣṭisamuddhāto dharmālokamukhaṃ vidyādhimuktipratilambhāya saṃvartate /",
  "S04bsu022_u:585": "anunayapratighaprahāṇaṃ dharmālokamukhamanunnāmāvanāmanatāyai saṃvartate /",
  "S04bsu022_u:586": "skandhakauśalyaṃ dharmālokamukhaṃ duḥkhaparijñānatāyai saṃvartate /",
  "S04bsu022_u:587": "dhātusamatā dharmālokamukhaṃ samudayaprahāṇāya saṃvartate /",
  "S04bsu022_u:588": "āyatanāpakarṣaṇaṃ dharmālokamukhaṃ mārgabhāvanatāyai saṃvartate /",
  "S04bsu022_u:589": "anutpādakṣānti dharmālokamukhaṃ nirodhasākṣātkriyāyai saṃvartate /",
  "S04bsu022_u:590": "kāyagatānusmṛti dharmālokamukhaṃ kāyavivekatāyai saṃvartate /",
  "S04bsu022_u:591": "vedanāgatānusmṛti dharmālokamukhaṃ sarvaveditapratipraśrabdhyai saṃvartate /",
  "S04bsu022_u:592": "cittagatānusmṛti dharmālokamukhaṃ māyopamacittapratyavekṣaṇatāyai saṃvartate /",
  "S04bsu022_u:593": "dharmagatānusmṛti dharmālokamukhaṃ vitimirajñānatāyai saṃvartate /",
  "S04bsu022_u:594": "catvāri samyakprahāṇāni dharmālokamukhaṃ sarvākuśaladharmaprahāṇāya sarvakuśaladharmaparipūrtyai saṃvartate /",
  "S04bsu022_u:595": "catvāra ṛddhipādā dharmālokamukhaṃ kāyacittalaghutvāya saṃvartate /",
  "S04bsu022_u:596": "śraddhendriyaṃ dharmālokamukhamaparapraṇeyatāyai saṃvartate /",
  "S04bsu022_u:597": "vīryendriyaṃ dharmālokamukhaṃ suvicintitajñānatāyai saṃvartate /",
  "S04bsu022_u:598": "smṛtīndriyaṃ dharmālokamukhaṃ sukṛtakarmatāyai saṃvartate /",
  "S04bsu022_u:599": "samādhīndriyaṃ dharmālokamukhaṃ cittavimuktyai saṃvartate /",
  "S04bsu022_u:600": "prajñendriyaṃ dharmālokamukhaṃ pratyavekṣaṇajñānatāyai saṃvartate /",
  "S04bsu022_u:601": "śraddhābalaṃ dharmālokamukhaṃ mārabalasamatikramāya saṃvartate /",
  "S04bsu022_u:602": "vīryabalaṃ dharmālokamukhamavaivartikatāyai saṃvartate /",
  "S04bsu022_u:603": "smṛtibalaṃ dharmālokamukhamasaṃhāryatāyai saṃvartate /",
  "S04bsu022_u:604": "samādhibalaṃ dharmālokamukhaṃ sarvavitarkaprahāṇāya saṃvartate /",
  "S04bsu022_u:605": "prajñābalaṃ dharmālokamukhamanavamūḍhyatāyai saṃvartate /",
  "S04bsu022_u:606": "smṛtisaṃbodhyaṅgaṃ dharmālokamukhaṃ yathāvaddharmaprajānatāyai saṃvartate /",
  "S04bsu022_u:607": "dharmapravicayasaṃbodhyaṅgaṃ dharmālokamukhaṃ sarvadharmaparipūrtyai saṃvartate /",
  "S04bsu022_u:608": "vīryasaṃbodhyaṅgaṃ dharmālokamukhaṃ suvicitrabuddhitāyai saṃvartate /",
  "S04bsu022_u:609": "prītisaṃbodhyaṅgaṃ dharmālokamukhaṃ samādhyāyikatāyai saṃvartate /",
  "S04bsu022_u:610": "praśrabdhisaṃbodhyaṅgaṃ dharmālokamukhaṃ kṛtakaraṇīyatāyai saṃvartate /",
  "S04bsu022_u:611": "samādhisaṃbodhyaṅgaṃ dharmālokamukhaṃ samatānubodhāya saṃvartate /",
  "S04bsu022_u:612": "upekṣāsaṃbodhyaṅgaṃ dharmālokamukhaṃ sarvopapattijugupsanatāyai saṃvartate /",
  "S04bsu022_u:613": "samyagdṛṣṭi dharmālokamukhaṃ nyāyākramaṇatāyai saṃvartate /",
  "S04bsu022_u:614": "samyaksaṃkalpo dharmālokamukhaṃ sarvakalpavikalpaparikalpaprahāṇāya saṃvartate /",
  "S04bsu022_u:615": "samyagvāg dharmālokamukhaṃ sarvākṣararutaghoṣavākyapathapratiśrutkāsamatānubodhanatāyai saṃvartate /",
  "S04bsu022_u:616": "samyakkarmānto dharmālokamukhamakarmāvipākatāyai saṃvartate /",
  "S04bsu022_u:617": "samyagājīvo dharmālokamukhaṃ sarveṣaṇapratipraśrabdhyai saṃvartate /",
  "S04bsu022_u:618": "samyagvyāyāmo dharmālokamukhaṃ paratīragamanāya saṃvartate /",
  "S04bsu022_u:619": "samyaksmṛti dharmālokamukhamasmṛtyamanasikāratāyai saṃvartate /",
  "S04bsu022_u:620": "samyaksamādhi dharmālokamukhamakopyacetaḥsamādhipratilambhāya saṃvartate /",
  "S04bsu022_u:621": "bodhicittaṃ dharmālokamukhaṃ triratnavaṃśānupacchedāya saṃvartate /",
  "S04bsu022_u:622": "āśayo dharmālokamukhaṃ hīnayānāspṛhaṇatāyai saṃvartate /",
  "S04bsu022_u:623": "adhyāśayo dharmālokamukhamudārabuddhadharmādyālambanatāyai (Vaidya 25)",
  "S04bsu022_u:624": "saṃvartate /",
  "S04bsu022_u:625": "prayogo dharmālokamukhaṃ sarvakuśaladharmaparipūrtyai saṃvartate /",
  "S04bsu022_u:626": "dānapāramitā dharmālokamukhaṃ lakṣaṇānuvyañjanabuddhakṣatrapariśuddhyai matsarisattvaparipācanatāyai saṃvartate /",
  "S04bsu022_u:627": "śīlapāramitā dharmālokamukhaṃ sarvākṣaṇāpāyasamatikramāya duḥśīlasattvaparipācanatāyai saṃvartate /",
  "S04bsu022_u:628": "kṣāntipāramitā dharmālokamukhaṃ sarvavyāpādakhiladoṣamānamadadarpaprahāṇāya vyāpannacittasattvaparipācanatāyai saṃvartate /",
  "S04bsu022_u:629": "vīryapāramitā dharmālokamukhaṃ sarvakuśalamūladharmāraṅgottāraṇāya kuśīdasattvaparipācanatāyai saṃvartate /",
  "S04bsu022_u:630": "dhyānapāramitā dharmālokamukhaṃ sarvajñānābhijñotpādāya vikṣiptacittasattvaparipācanatāyai saṃvartate /",
  "S04bsu022_u:631": "prajñāpāramitā dharmālokamukhamavidyāmohatamondhakāropalambhadṛṣṭiprahāṇāya duṣprajñasattvaparipācanatāyai saṃvartate /",
  "S04bsu022_u:632": "upāyakauśalaṃ dharmālokamukhaṃ yathādhimuktasattveryāpathasaṃdarśanāya sarvabuddhadharmāvidhamanatāyai saṃvartate /",
  "S04bsu022_u:633": "catvāri saṃgrahavastūni dharmālokamukhaṃ sattvasaṃgrahāya saṃbodhiprāptasya ca dharmasaṃpratyavekṣaṇatāyai saṃvartate /",
  "S04bsu022_u:634": "sattvaparipāko dharmālokamukhamātmasukhānadhyavasānāyāparikhedatāyai saṃvartate /",
  "S04bsu022_u:635": "saddharmaparigraho dharmālokamukhaṃ sarvasattvasaṃkleśaprahāṇāya saṃvartate /",
  "S04bsu022_u:636": "puṇyasaṃbhāro dharmālokamukhaṃ sarvasattvopajīvyatāyai saṃvartate /",
  "S04bsu022_u:637": "jñānasaṃbhāro dharmālokamukhaṃ daśabalapratipūrtyai saṃvartate /",
  "S04bsu022_u:638": "śamathasaṃbhāro dharmālokamukhaṃ tathāgatasamādhipratilambhāya saṃvartate /",
  "S04bsu022_u:639": "vidarśanāsaṃbhāro dharmālokamukhaṃ prajñācakṣuḥpratilambhāya saṃvartate /",
  "S04bsu022_u:640": "pratisaṃvidavatāro dharmālokamukhaṃ dharmacakṣuḥpratilambhāya saṃvartate /",
  "S04bsu022_u:641": "pratiśaraṇāvatāro dharmālokamukhaṃ buddhacakṣuḥpariśuddhyai saṃvartate /",
  "S04bsu022_u:642": "dhāraṇīpratilambho dharmālokamukhaṃ sarvabuddhabhāṣitādhāraṇatāyai saṃvartate /",
  "S04bsu022_u:643": "pratibhānapratilambho dharmālokamukhaṃ sarvasattvasubhāṣitasaṃtoṣaṇāyai saṃvartate /",
  "S04bsu022_u:644": "ānulomikadharmakṣānti dharmālokamukhaṃ sarvabuddhadharmānulomanatāyai saṃvartate /",
  "S04bsu022_u:645": "anutpattikadharmakṣānti dharmālokamukhaṃ vyākaraṇapratilambhāya saṃvartate /",
  "S04bsu022_u:646": "avaivartikabhūmi dharmālokamukhaṃ sarvabuddhadharmapratipūrtyai saṃvartate /",
  "S04bsu022_u:647": "bhūmerbhūmisaṃkrāntijñānaṃ dharmālokamukhaṃ sarvajñajñānābhiṣekatāyai saṃvartate /",
  "S04bsu022_u:648_0": "abhiṣekabhūmi dharmālokamukhamavakramaṇajanmābhiniṣkramaṇaduṣkaracaryābodhimaṇḍopasaṃkramaṇamāra",
  "S04bsu022_u:648_1": "- dhvaṃsanabodhivibodhanadharmacakrapravartanamahāparinirvāṇasaṃdarśanatāyai saṃvartate /",
  "S04bsu022_u:649": "idaṃ tanmārṣā aṣṭottaraṃ dharmālokamukhaśataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam //",
  "S04bsu022_u:650": "asmin khalu punarbhikṣavo dharmālokamukhaparivarte bodhisattvena nirdiśyamāne tasyāṃ devaparṣadi caturaśīterdevaputrasahasrāṇāmanuttarāyāṃ samyaksaṃbodhau cittānyutpadyante /",
  "S04bsu022_u:651": "dvātriṃśateśca devaputrasahasrāṇāṃ pūrvaparikarmakṛtānāmanutpattikeṣu dharmeṣu kṣāntipratilambho 'bhūt /",
  "S04bsu022_u:652": "ṣaṭtriṃśateśca devaputranayutānāṃ virajo vigatamalaṃ dharmeṣu dharmacakṣurviśuddham /",
  "S04bsu022_u:653": "sarvāvacca tuṣitavarabhavanaṃ jānumātraṃ divyaiḥ puṣpaiḥ saṃchāditamabhūt //",
  "S04bsu022_u:654": "iti hi bhikṣavo bodhisattvastasyā devaparṣado bhūyasyā mātrayā saṃharṣaṇārthaṃ tasyāṃ velāyāmimāṃ gāthāmabhāṣata -",
  "S04bsu022_u:655": "(Vaidya 26)",
  "S04bsu022_u:656": "tuṣitavarabhavananilayādyadā cyavati nāyakaḥ puruṣasiṃhaḥ /",
  "S04bsu022_u:657": "āmantrayate devān pramādamakhilaṃ visarjayata // Lal_4.1 //",
  "S04bsu022_u:658": "yā kāci rativiyūhā divyā mahasā vicintitā śrīmān /",
  "S04bsu022_u:659": "sarvaśubhakarmahetoḥ phalamidaṃ śṛṇurasya karmasya // Lal_4.2 //",
  "S04bsu022_u:660": "tasmādbhavata kṛtajñā apūrvaśubhasaṃcayaṃ kṣapitveha /",
  "S04bsu022_u:661": "mā gacchata punarapāyānasādhvasukhavedanā yatra // Lal_4.3 //",
  "S04bsu022_u:662": "dharmaśca yaḥ śruto 'yaṃ mamāntike gauravamupajanitvā /",
  "S04bsu022_u:663": "tatra pratipadyathā prāpsyatha niyataṃ sukhamanantam // Lal_4.4 //",
  "S04bsu022_u:664": "sarvamanitya kāmā adhruvaṃ na ca śāśvatā api na kalpāḥ /",
  "S04bsu022_u:665": "māyāmarīcisadṛśā vidyutphenopamā capalāḥ // Lal_4.5 //",
  "S04bsu022_u:666": "na ca kāmaguṇaratībhiḥ tṛptirlavaṇodakaṃ yathā pītvā /",
  "S04bsu022_u:667": "te tṛpta yeṣa prajñā āryā lokottarā virajā // Lal_4.6 //",
  "S04bsu022_u:668": "na taraṅgatulyakalpāḥ saṃgīti ca apsarobhi saṃvāsaḥ /",
  "S04bsu022_u:669": "anyonyagamayuktā yathaiva sāmāyi kāmaṃ ca // Lal_4.7 //",
  "S04bsu022_u:670": "na ca saṃskṛte sahāyā na mitra jñātījano ca parivārāḥ /",
  "S04bsu022_u:671": "anyatra karma sukṛtādanubandhati pṛṣṭhato yāti // Lal_4.8 //",
  "S04bsu022_u:672": "tasmātsahitasamagrā anyonyaṃ maitracitta hitacittāḥ /",
  "S04bsu022_u:673": "dharmacaraṇaṃ carethāḥ sucaritacaraṇā na tapyante // Lal_4.9 //",
  "S04bsu022_u:674": "buddhamanusmarethā dharmaṃ saṃghaṃ tathāpramādaṃ ca /",
  "S04bsu022_u:675": "śrutaśīladānaniratā kṣāntyā saurabhyasaṃpannāḥ // Lal_4.10 //",
  "S04bsu022_u:676": "duḥkhamanityamanātmā nirīkṣathā yoniśo imā dharmā /",
  "S04bsu022_u:677": "hetupratyayayuktā vartante 'svāmikā jaḍābuddhyā // Lal_4.11 //",
  "S04bsu022_u:678": "yā kāci ṛddhi mahyaṃ paśyata pratibhāṃ ca jñānaguṇatāṃ ca /",
  "S04bsu022_u:679": "sarvaśubhakarmahetoḥ śīlena śrutena cāpramādena // Lal_4.12 //",
  "S04bsu022_u:680": "anuśiṣyadhvaṃ mahyaṃ śīlena śrutena cāpramādena /",
  "S04bsu022_u:681": "dānadamasaṃyamenā sattvārtha hitārtha mitrārthaḥ // Lal_4.13 //",
  "S04bsu022_u:682": "na ca vākyarutaraveṇā śakyāḥ saṃpādituṃ kuśaladharmān /",
  "S04bsu022_u:683": "pratipattimārabhethā yathā ca vadathā tatha karothā // Lal_4.14 //",
  "S04bsu022_u:684": "mā khalu parāvakāśaṃ svayaṃ yatadhvaṃ sadā prayatnena /",
  "S04bsu022_u:685": "na ca kaści kṛtva dadate na cāpyakṛtvā bhavati siddhiḥ // Lal_4.15 //",
  "S04bsu022_u:686": "(Vaidya 27)",
  "S04bsu022_u:687": "samanusmarathā pūrve yadduḥkhaṃ saṃsāre ciramanubhūtam /",
  "S04bsu022_u:688": "na ca nirvṛtī virāgo samanugato mithya niyataiva // Lal_4.16 //",
  "S04bsu022_u:689": "tasmātkṣaṇaṃ labhitvā mitraṃ pratirūpa deśavāsaṃ ca /",
  "S04bsu022_u:690": "śreṣṭhaṃ ca dharmaśravaṇaṃ śametha rāgādikān kleśān // Lal_4.17 //",
  "S04bsu022_u:691": "mānamadadarpavigatāḥ sadārjavāmandavāśca aśaṭhāśca /",
  "S04bsu022_u:692": "nirvāṇagatiparāyaṇa yujyata mārgābhisamayāya // Lal_4.18 //",
  "S04bsu022_u:693": "mohakaluṣāndhakāraṃ prajñāpradīpena vidhamathā sarvam /",
  "S04bsu022_u:694": "sānuśayadoṣajālaṃ vidārayata jñānavajreṇa // Lal_4.19 //",
  "S04bsu022_u:695": "kimapi subahu vadeyaṃ dharmaṃ yuṣmākamarthasaṃyuktam /",
  "S04bsu022_u:696": "na ca tatravatiṣṭhethā na tatra dharmasya aparādhaḥ // Lal_4.20 //",
  "S04bsu022_u:697": "bodhiryathā mi prāptā (syād)",
  "S04bsu022_u:698": "dharmaṃ ca pravarṣayedamṛtagāmim /",
  "S04bsu022_u:699": "punarapi viśuddhacittā upetha varadharmaśravaṇāya // Lal_4.21 //",
  "S04bsu022_u:700": "iti //",
  "S04bsu022_u:701": "iti śrīlalitavistare dharmālokamukhaparivarto nāma caturtho 'dhyāyaḥ //",
  "S04bsu022_u:703": "START Parivarta 5",
  "S04bsu022_u:704": "(Vaidya 28)",
  "S04bsu022_u:705": "pracalaparivartaḥ pañcamaḥ /",
  "S04bsu022_u:706_0": "iti hi bhikṣavo bodhisattvastāṃ mahatīṃ devaparṣadamanayā dharmyayā kathayā saṃdarśya",
  "S04bsu022_u:706_1": "samādāpya samuttejya saṃpraharṣya kṣamāpayitvā maṅgalyāṃ devaparṣadamāmantrayate",
  "S04bsu022_u:706_2": "sma - gamiṣyāmyahaṃ mārṣā jambudvīpam /",
  "S04bsu022_u:707": "mayā pūrvabodhisattvacaryāṃ caratā sattvāścaturbhiḥ saṃgrahavastubhirnimantritā dānena priyavadyenārthakriyayā samānārthatayā ca /",
  "S04bsu022_u:708": "tadayuktametanmārṣā mama bhavedakṛtajñatā ca,",
  "S04bsu022_u:709": "yadahamanuttarāyāṃ samyaksaṃbodhau nābhisaṃbuddheyam //",
  "S04bsu022_u:710": "atha te tuṣitakāyikā devaputrā rudanto bodhisattvasya caraṇau parigṛhyaivamāhuḥ - idaṃ khalu satpuruṣa tuṣitabhavanaṃ tvayā vihīnaṃ na bhrājiṣyate /",
  "S04bsu022_u:711": "atha bodhisattvastāṃ mahatī devaparṣadamevamāha - ayaṃ maitreyo bodhisattvo yuṣmākaṃ dharmaṃ deśayiṣyati /",
  "S04bsu022_u:712": "atha bodhisattvaḥ svakācchirasaḥ paṭṭamaulaṃ cāvatārya maitreyasya bodhisattvasya śirasi pratiṣṭhāpayāmāsa /",
  "S04bsu022_u:713": "evaṃ cāvocat - mamāntareṇa tvaṃ satpuruṣa anuttarāṃ samyaksaṃbodhimabhisaṃbhotsyase //",
  "S04bsu022_u:714": "atha bodhisattvo maitreyaṃ bodhisattvaṃ tuṣitabhavane 'bhiniṣadya punarapi tāṃ mahatīṃ devaparṣadamāmantrayate sma - kīdṛśenāhaṃ mārṣā rūpeṇa mātuḥ kukṣāvavakrāmeyam?",
  "S04bsu022_u:715": "tatra kecidāhuḥ - mārṣā mānavakarūpeṇa /",
  "S04bsu022_u:716": "kecidāhuḥ - śakrarūpeṇa /",
  "S04bsu022_u:717": "kecidāhuḥ - brahmarūpeṇa /",
  "S04bsu022_u:718": "kecidāhuḥ - mahārājikarūpeṇa /",
  "S04bsu022_u:719": "kecidāhuḥ - vaiśravaṇarūpeṇa /",
  "S04bsu022_u:720": "kecidāhuḥ - gandharvarūpeṇa /",
  "S04bsu022_u:721": "kecidāhuḥ - kinnararūpeṇa /",
  "S04bsu022_u:722": "kecidāhuḥ - mahoragarūpeṇa /",
  "S04bsu022_u:723": "kecidāhuḥ - maheśvararūpeṇa /",
  "S04bsu022_u:724": "kecidāhuḥ - candrarūpeṇa /",
  "S04bsu022_u:725": "kecidāhuḥ - sūryarūpeṇa /",
  "S04bsu022_u:726": "kecidāhuḥ - garuḍarūpeṇa /",
  "S04bsu022_u:727": "tatrogratejo nāma brahmakāyiko devaputraḥ pūrvarṣijanmacyuto 'vaivartiko 'nuttarāyāḥ samyaksaṃbodheḥ,",
  "S04bsu022_u:728": "sa evamāha - yathā brāhmaṇānāṃ mantravedaśāstrapāṭheṣvāgacchati,",
  "S04bsu022_u:729": "tādṛśenaiva rūpeṇa bodhisattvo mātuḥ kukṣāvavakrāmitavyaḥ /",
  "S04bsu022_u:730": "tatpunaḥ kīdṛśam?",
  "S04bsu022_u:731": "gajavaramahāpramāṇaḥ ṣaḍdanto hemajālasaṃkāśaḥ suruciraḥ suraktaśīrṣaḥ sphuṭitagalitarūpavān /",
  "S04bsu022_u:732": "etacchrutvā rūpaṃ brāhmaṇavedaśāstratattvajño vyākarṣitaśca /",
  "S04bsu022_u:733": "ito vai bhāvī dvātriṃśallakṣaṇopetaḥ //",
  "S04bsu022_u:734": "iti hi bhikṣavo bodhisattvo janmakālamavalokya tuṣitavarabhavanasthaḥ evaṃ rājñaḥ śuddhodanasya gṛhavare aṣṭau pūrvanimittānyupadarśayati sma /",
  "S04bsu022_u:735": "katamānyaṣṭau?",
  "S04bsu022_u:736_0": "tadyathā - vyapagatatṛṇakhāṇukaṇṭakaśarkarakaḍhalyanirmalaṃ suṣiktaṃ suśodhitamanākulavātatamorajovigatadaṃśakamakṣikāpataṅgasarīsṛpāpagatamavakīrṇakusumaṃ",
  "S04bsu022_u:736_1": "samaṃ pāṇitalajātaṃ tadgṛhaṃ saṃsthitamabhūt /",
  "S04bsu022_u:737": "idaṃ prathamaṃ pūrvanimittaṃ prādurabhūt //",
  "S04bsu022_u:738": "ye ca himavatparvatarājanivāsinaḥ patraguptaśukasārikākokilahaṃsakroñcamayūracakravākakuṇālakalaviṅkajīvaṃjīvakādayo vicitrarucirapakṣā manojñapriyabhāṣiṇaḥ śakunigaṇāḥ,",
  "S04bsu022_u:739": "te āgatya rājñaḥ (Vaidya 29)",
  "S04bsu022_u:740": "śuddhodanasya gṛhavare vitardiniryūhatoraṇagavākṣaharmyakūṭāgāraprāsādataleṣu sthitvā pramuditāḥ prītisaumanasyajātāḥ svakasvakāni rutānyudāharanti sma /",
  "S04bsu022_u:741": "iti dvitīyaṃ pūrvanimittaṃ prādurabhūt //",
  "S04bsu022_u:742": "ye ca rājñaḥ śuddhodanasyārāmaramaṇīyeṣu vanaramaṇīyeṣu codyānaramaṇīyeṣu nānāpuṣpaphalavṛkṣānānartukārikāḥ,",
  "S04bsu022_u:743": "te sarve saṃpuṣpitāḥ saṃkusumitā abhūvan /",
  "S04bsu022_u:744": "idaṃ tṛtīyaṃ pūrvanimittaṃ prādurabhūt //",
  "S04bsu022_u:745": "yāśca rājñaḥ śuddhodanasya puṣkariṇyo jalaparibhogyasthāḥ,",
  "S04bsu022_u:746": "tāḥ sarvāḥ śakaṭacakrapramāṇairanekakoṭīniyutaśatasahasrapatraiḥ padmaiḥ saṃchāditā abhūvan /",
  "S04bsu022_u:747": "idaṃ caturthaṃ pūrvanimittaṃ prādurabhūt //",
  "S04bsu022_u:748": "ye ca rājñaḥ śuddhodanasya gṛhavare bhājanaviṣaye sarpistailamadhuphāṇitaśarkarādyānāṃ te paribhujyamānāḥ kṣayaṃ na gacchanti sma /",
  "S04bsu022_u:749": "paripūrṇā eva saṃdṛśyante sma /",
  "S04bsu022_u:750": "idaṃ pañcamaṃ pūrvanimittaṃ prādūrabhūt //",
  "S04bsu022_u:751": "ye ca rājñaḥ śuddhodanasya gṛhavarapradhāne mahatyantaḥpure bherīmṛdaṅgapaṇavatūṇavavīṇāveṇuvallakīsaṃpatāḍaprabhṛtayastūryabhāṇḍāḥ,",
  "S04bsu022_u:752": "te sarve svayamaghaṭṭitā eva manojñaśabdaṃ muñcanti sma /",
  "S04bsu022_u:753": "idaṃ ṣaṣṭhaṃ pūrvanimittaṃ prādurabhūt //",
  "S04bsu022_u:754": "yāni ca rājñaḥ śuddhodanasya gṛhavarapradhāne suvarṇarūpyamaṇimuktāvaidūryaśaṅkhaśilāpravālādīnāṃ ratnānāṃ bhājanāni,",
  "S04bsu022_u:755": "tāni sarvāṇi niravaśeṣaṃ vivṛtavimalaviśuddhaparipūrṇānyevaṃ virocante sma /",
  "S04bsu022_u:756": "idaṃ saptamaṃ pūrvanimittaṃ prādurabhūt //",
  "S04bsu022_u:757": "vimalaviśuddhayā candrasūryajihmīkaraṇayā prabhayā kāyacittodbilyasaṃjananyā tadgṛhaṃ samantādavabhāsitamabhūt /",
  "S04bsu022_u:758": "idamaṣṭamaṃ pūrvanimittaṃ prādurabhūt //",
  "S04bsu022_u:759_0": "māyā ca devī snātānuliptagātrā vividhābharaṇaviṣkambhitabhujā suślakṣṇasulīlavastravaradhāriṇī",
  "S04bsu022_u:759_1": "prītiprāmodyaprasādapratilabdhā sārdhaṃ daśabhiḥ strīsahasraiḥ parivṛtā puraskṛtā",
  "S04bsu022_u:759_2": "rājñaḥ śuddhodanasya saṃgītiprāsāde sukhopaviṣṭasyāntikamupasaṃkramya dakṣiṇe pārśve",
  "S04bsu022_u:759_3": "ratnajālapratyupte bhadrāsane niṣadya smitamukhī vyapagatabhṛkuṭikā prahasitavadanā",
  "S04bsu022_u:759_4": "rājānaṃ śuddhodanamābhirgāthābhirabhāṣat -",
  "S04bsu022_u:760": "sādho śṛṇuṣva mama pārthiva bhūmipālā yācāmi te nṛpatiradya varaṃ prayaccha /",
  "S04bsu022_u:761": "abhiprāyu mahya yatha cittamanaḥpraharṣaṃ tanme śṛṇuṣva bhava prītamanā udagraḥ // Lal_5.1 //",
  "S04bsu022_u:762": "gṛhṇāmi deva vrataśīlavaropavāsaṃ aṣṭāṅgapoṣadhamahaṃ jagi maitracittā /",
  "S04bsu022_u:763": "prāṇeṣu hiṃsaviratā sada śuddhabhāvā premaṃ yathātmani pareṣu tathā karomi // Lal_5.2 //",
  "S04bsu022_u:764": "(Vaidya 30)",
  "S04bsu022_u:765": "stainyādvivarjitamanā madalobhahīnā kāmeṣu mithya nṛpate na samācariṣye /",
  "S04bsu022_u:766": "satye sthitā apiśunā paruṣaprahīṇā saṃdhipralāpamaśubhaṃ na samācariṣye // Lal_5.3 //",
  "S04bsu022_u:767": "vyāpādadoṣakhilamohamadaprahīṇā sarvā abhidhya vigatā svadhanena tuṣṭā /",
  "S04bsu022_u:768": "samyakprayukta akuhānilayā anirṣyu karmā yathā daśa ime kuśalā cariṣye // Lal_5.4 //",
  "S04bsu022_u:769": "mā tvaṃ narendra mayi kāmatṛṣāṃ kuruṣva śīlavrateṣvabhiratāya susaṃvṛtāya /",
  "S04bsu022_u:770": "mā te apuṇya nṛpate bhavi dīrgharātramanumodayā hi mama śīlavratopavāsam // Lal_5.5 //",
  "S04bsu022_u:771": "chando mameṣa nṛpate praviśādya śīghraṃ prāsādaharmyaśikhare sthita dhārtarāṣṭre /",
  "S04bsu022_u:772": "sakhibhiḥ sadā parivṛtā sukha modayeyaṃ puṣpābhikīrṇaśayane mṛduke sugandhe // Lal_5.6 //",
  "S04bsu022_u:773": "na ca kāñcukīya puruṣā na pi dārakāśca na ca istri prākṛta mamā purataḥ sthiheyā /",
  "S04bsu022_u:774": "no cāmanāpa mama rūpa na śabdagandhān nānyatra iṣṭamadhurā śṛṇuyā suśabdān // Lal_5.7 //",
  "S04bsu022_u:775": "ye rodhabandhanagatāḥ parimuñca sarvān dravyāmbarāśca puruṣāndhaninaḥ kuruṣva /",
  "S04bsu022_u:776": "vastrānnapāna rathayugya tathāśvayānaṃ dada saptarātrikamidaṃ jagataḥ sukhārtham // Lal_5.8 //",
  "S04bsu022_u:777": "no co vivādakalahā na ca roṣavākyā cānyonyamaitramanaso hitasaumyacittā /",
  "S04bsu022_u:778": "asmin pure puruṣa iṣṭika dārakāśca devāśca nandanagatā sahitā ramantām // Lal_5.9 //",
  "S04bsu022_u:779": "(Vaidya 31)",
  "S04bsu022_u:780": "na ca rājadaṇḍanabhaṭā na tathā kudaṇḍā notpīḍanā na pi ca tarjanatāḍanā vā /",
  "S04bsu022_u:781": "sarvān prasannamanaso hitamaitracitta vīkṣasva deva janatāṃ yatha ekaputram // Lal_5.10 //",
  "S04bsu022_u:782": "śrutvaiva rāja vacanaṃ paramaṃ udagraṃ prāhāstu sarvamidameva yathā tavecchā /",
  "S04bsu022_u:783": "abhiprāyu tubhya manasā svanucintitāni yadyācase tava varaṃ tadahaṃ dadāmi // Lal_5.11 //",
  "S04bsu022_u:784": "ājñāpyaḥ pārthivavaraḥ svakapāriṣadyāṃ prāsādaśreṣṭhaśikhare prakarotha ṛddhim /",
  "S04bsu022_u:785": "puṣpābhikīrṇaruciraṃ varadhūpagandhaṃ chatrāpatākasamalaṃkṛtatālapaṃktim // Lal_5.12 //",
  "S04bsu022_u:786": "viṃśatsahasra raṇaśoṇḍa vicitravarmāṃ nārācaśūlaśaraśaktigṛhītakhaṅgāḥ /",
  "S04bsu022_u:787": "parivārayātha dhṛtarājyamanojñaghoṣaṃ devyā 'bhayārtha karuṇāsthita rakṣamāṇā // Lal_5.13 //",
  "S04bsu022_u:788": "strībhistu sā parivṛtā yatha devakanyā snātānuliptapravarāmbarabhūṣitāṅgī /",
  "S04bsu022_u:789": "tūryaiḥ sahasramanugītamanojñaghoṣaiḥ āruhya devyupaviveśa marutsnuṣeva // Lal_5.14 //",
  "S04bsu022_u:790": "divyairmahārthasuvicitrasuratnapādaiḥ svāstīrṇapuṣpavividhaiḥ śayane manojñe /",
  "S04bsu022_u:791": "śayane sthitā vigalitā maṇiratnacūḍā yatha miśrakāvanagatā khalu devakanyā // Lal_5.15 //",
  "S04bsu022_u:792_0": "atha khalu bhikṣavaścatvāro mahārājānaḥ śakraśca devānāmindraḥ suyāmaśca devaputraḥ",
  "S04bsu022_u:792_1": "saṃtuṣitaśca sunirmitaśca paranirmitavaśavartī ca sārthavāhaśca māraputrabrahmā ca",
  "S04bsu022_u:792_2": "sahāṃpatirbrahmottaraśca purohitaḥ subrahmā ca purohitaḥ prabhāvyūhābhāsvaraśca maheśvaraśca",
  "S04bsu022_u:792_3": "śuddhāvāsakāyikā niṣṭhāgataścākaniṣṭhaśca etāni cānyāni cānekāni devaśatasahasrāṇi",
  "S04bsu022_u:792_4": "saṃnipatya anyonyamevāhuḥ - ayuktametanmārṣā asmākaṃ syādakṛtajñatā ca,",
  "S04bsu022_u:793": "yadvayamekākinamadvitīyaṃ bodhisattvamutsṛjema /",
  "S04bsu022_u:794": "ko 'smākaṃ mārṣā utsahate (Vaidya 32)",
  "S04bsu022_u:795_0": "bodhisattvaṃ satatasamitamanubaddhumavakramaṇagarbhasthānajanmayauvanabhūmidārakakrīḍāntaḥpuranāṭakasaṃdarśanābhiniṣkramaṇaduṣkaracaryābodhimaṇḍopasaṃkramaṇamāradharṣaṇabodhyabhisaṃbodhanadharmacakrapravartanaṃ",
  "S04bsu022_u:795_1": "yāvanmahāparinirvāṇāddhitacittatayā snigdhacittatayā priyacittatayā maitracittatayā saumyacittatayā?",
  "S04bsu022_u:796": "tasyāṃ velāyāmimāṃ gāthāmabhāṣata -",
  "S04bsu022_u:797": "ko votsaheta vararūpadharam anubandhayituṃ satataṃ prītamanāḥ /",
  "S04bsu022_u:798": "kaḥ puṇyateja yaśasā vacasā svayamātmanecchati vibaddhayitum // Lal_5.16 //",
  "S04bsu022_u:799": "yasyepsitaṃ tridaśadevapure divyaiḥ sukhairhi ramituṃ satatam /",
  "S04bsu022_u:800": "paramāpsarobhiriha kāmaguṇaiḥ anubaddhitāṃ vimalacandramukham // Lal_5.17 //",
  "S04bsu022_u:801": "tatha miśrake vanavare rucire divyākare ramitu devapure /",
  "S04bsu022_u:802": "puṣpotkare kanakacūrṇanime anubandhatāṃ vimalatejadharam // Lal_5.18 //",
  "S04bsu022_u:803": "yasyepsitaṃ ramituḥ citrarathe tatha nandane suravadhūsahitaḥ /",
  "S04bsu022_u:804": "māndāravaiḥ kusumapatracite anubandhatāmimu mahāpuruṣam // Lal_5.19 //",
  "S04bsu022_u:805": "yāmādhipatyamatha vā tuṣitairatha vāpi prārthayati ceśvaratām /",
  "S04bsu022_u:806": "pūjāraho bhavitu sarvajage anubandhatāmimu anantayaśam // Lal_5.20 //",
  "S04bsu022_u:807": "yo icchati nirmitapure rucire vaśavartidevabhavane ramitum /",
  "S04bsu022_u:808": "manasaiva sarvamanubhoktikriyā anubandhatāmimu guṇāgradharam // Lal_5.21 //",
  "S04bsu022_u:809": "(Vaidya 33)",
  "S04bsu022_u:810": "māreśvaro na ca praduṣṭamanā sarvavidhaiśvaryapāragataḥ /",
  "S04bsu022_u:811": "kāmeśvaro vaśitapāragato gacchatvasau hitakareṇa saha // Lal_5.22 //",
  "S04bsu022_u:812": "tatha kāmadhātu samatikramituṃ mati yasya brahmapuramāvasitum /",
  "S04bsu022_u:813": "caturapramāṇaprabhatejadharaḥ so 'dyānubaddhatu mahāpuruṣam // Lal_5.23 //",
  "S04bsu022_u:814": "atha vāpi yasya manujeṣu mati varacakravartiviṣaye vipule /",
  "S04bsu022_u:815": "ratnākaramabhayasaukhyadadam anubandhatāṃ vipulapuṇyadharam // Lal_5.24 //",
  "S04bsu022_u:816": "pṛthivīśvarastatha pi śreṣṭhisuto āḍhyo mahādhanu mahānicayaḥ /",
  "S04bsu022_u:817": "parivāravānnihataśatrugaṇo gacchatvasau hitakareṇa saha // Lal_5.25 //",
  "S04bsu022_u:818": "rūpaṃ ca bhogamapi ceśvaratā kīrtiryaśaśca balatā guṇavatī /",
  "S04bsu022_u:819": "ādeyavākya bhavi grāhyaruto brahmeśvaraṃ samupayātu vidum // Lal_5.26 //",
  "S04bsu022_u:820": "ye divya kāma tatha mānuṣakāṃ yo icchatī tribhavi sarvasukham /",
  "S04bsu022_u:821": "dhyāne sukhaṃ ca pravivekasukhaṃ dharmeśvaraṃ samanubandhayatām // Lal_5.27 //",
  "S04bsu022_u:822": "rāgaprahāṇu tatha doṣamapī yo icchate tatha kileśajaham /",
  "S04bsu022_u:823": "śānta praśānta upaśāntamanā so dāntacittamanuyātu laghum // Lal_5.28 //",
  "S04bsu022_u:824": "śaikṣā aśaikṣa tatha pratyekajinā sarvajñajñānamanuprāpuritum /",
  "S04bsu022_u:825": "(Vaidya 34)",
  "S04bsu022_u:826": "daśabhirbalairnaditu siṃha iva guṇasāgaraṃ samanuyātu vidum // Lal_5.29 //",
  "S04bsu022_u:827": "pithituṃ apāyapatha yeṣa matir vivṛtuṃ ca ṣaṅgatipathaṃ hyamṛtam /",
  "S04bsu022_u:828": "aṣṭāṅgamārgagamanena gatim anubandhatāṃ gatipathāntakaram // Lal_5.30 //",
  "S04bsu022_u:829": "yo icchate sugata pūjayituṃ dharmaṃ ca teṣu śrutikāruṇike /",
  "S04bsu022_u:830": "prāpto guṇānapi ca saṃghagatān guṇasāgaraṃ samanuyātu imam // Lal_5.31 //",
  "S04bsu022_u:831": "jātijarāmaraṇaduḥkhakṣaye saṃsārabandhana vimokṣayitum /",
  "S04bsu022_u:832": "carituṃ viśuddhagamanāntasamaṃ so śuddhasattvamanubandhayatām // Lal_5.32 //",
  "S04bsu022_u:833": "iṣṭo manāpa priyu sarvajage varalakṣaṇo varaguṇopacitaḥ /",
  "S04bsu022_u:834": "ātmā paraṃ ca tatha mocayituṃ priyadarśanaṃ samupayātu vidum // Lal_5.33 //",
  "S04bsu022_u:835": "śīlaṃ samādhi tatha prajñamayī gambhīradurdaśaduropagamam /",
  "S04bsu022_u:836": "yo icchate vidu vimukti labhe so vaidyarājamanuyātu laghum // Lal_5.34 //",
  "S04bsu022_u:837": "ete ca anya guṇa naikavidhā upapatti saukhya tatha nirvṛtiye /",
  "S04bsu022_u:838": "sarvairguṇebhi pratipūrṇa siddhaye siddhavrataṃ samanuyātu vidum // Lal_5.35 //",
  "S04bsu022_u:839": "iti //",
  "S04bsu022_u:840_0": "idaṃ khalu vacanaṃ śrutvā caturaśītisahasrāṇi cāturmahārājikānāṃ devānāṃ śatasahasraṃ",
  "S04bsu022_u:840_1": "trayatriṃśānāṃ śatasahasraṃ yāmānāṃ śatasahasraṃ tuṣitānāṃ śatasahasraṃ nirmāṇaratīnāṃ",
  "S04bsu022_u:840_2": "śatasahasraṃ paranirmitavaśavartīnāṃ devānāṃ ṣaṣṭisahasrāṇi mārakāyikānāṃ pūrvaśubhakarmaniryātānāṃ",
  "S04bsu022_u:840_3": "aṣṭaṣaṣṭisahasrāṇi brahmakāyikānāṃ bahūni śatasahasrāṇi yāvadakaniṣṭhānāṃ devānāṃ",
  "S04bsu022_u:840_4": "saṃnipatitānyabhūvan /",
  "S04bsu022_u:841": "anye ca (Vaidya 35)",
  "S04bsu022_u:842": "bhūyaḥ pūrvadakṣiṇapaścimottarebhyo digbhyo bahūni devaśatasahasrāṇi saṃnipatitānyabhūvan /",
  "S04bsu022_u:843": "tebhyo ye udāratamā devaputrāste tāṃ mahatīṃ devaparṣadaṃ gāthābhirabhyabhāṣantaḥ -",
  "S04bsu022_u:844": "hanta śṛṇotha vacanaṃ amareśvarāho asmin vidhānamati yādṛśatatvabhūtā /",
  "S04bsu022_u:845": "tyaktārthikāmarati dhyānasukhaṃ praṇītam anubandhayāma imamuttamaśuddhasattvam // Lal_5.36 //",
  "S04bsu022_u:846": "okrāntapāda tatha garbhasthitaṃ mahātmaṃ pūjārahaṃ atiśayamabhipūjayāmaḥ /",
  "S04bsu022_u:847": "puṇyaiḥ surakṣitamṛṣiṃ parirakṣisanto yasyāvatāra labhate na manaḥ praduṣṭam // Lal_5.37 //",
  "S04bsu022_u:848": "saṃgītitūryaracitaiśca suvādyakaiśca varṇāguṇāṃ kathayato guṇasāgarasya /",
  "S04bsu022_u:849": "kurvāma devamanujāna praharṣaṇīyaṃ yaṃ śrutva bodhivaracitta jane janeryā // Lal_5.38 //",
  "S04bsu022_u:850": "puṣpābhikīrṇa nṛpateśca karoma gehaṃ kālāgurūttamasudhūpitasaumyagandham /",
  "S04bsu022_u:851": "yaṃ ghrātva devamanujāśca bhavantyudagrā vigatajvarāśca sukhinaśca bhavantyarogāḥ // Lal_5.39 //",
  "S04bsu022_u:852": "māndāravaiśca kusumaistatha pārijātaiścandraiḥ sucandra tatha sthālavirocamānaiḥ /",
  "S04bsu022_u:853": "puṣpābhikīrṇa kapilāhvaya taṃ karoma pūjārtha pūrvaśubhakarmasamudgatasya // Lal_5.40 //",
  "S04bsu022_u:854": "yāvacca garbhi vasate trimalairalipto yāvajjarāmaraṇa cāntakaraḥ prasūtaḥ /",
  "S04bsu022_u:855": "tāvatprasannamanaso anubandhayāma eṣā matirmatidharasya karoma pūjām // Lal_5.41 //",
  "S04bsu022_u:856": "lābhā sulabdha vipulāḥ suramānuṣāṇāṃ drakṣyanti jānu imu saptapadāṃ kramantam /",
  "S04bsu022_u:857": "śakraiśca brahmaṇakaraiḥ parigṛhyamānaṃ gandhodakaiḥ snapiyamāni suśuddhasattvam // Lal_5.42",
  "S04bsu022_u:858": "(Vaidya 36) //",
  "S04bsu022_u:859": "yāvacca loki anuvartanatāṃ karoti antaḥpure vasati kāmakileśaghātī /",
  "S04bsu022_u:860": "yāvacca niṣkramati rājyamapāsya sarvaṃ tāvatprasannamanaso anubandhayāmaḥ // Lal_5.43 //",
  "S04bsu022_u:861": "yāvadupaiti mahimaṇḍi tṛṇāṃ gṛhītvā yāvacca bodhi spṛśate vinihatya māram /",
  "S04bsu022_u:862": "adhyeṣṭu brāhmaṇayutebhi pravarti cakraṃ tāvatkaroma vipulāṃ sugatasya pūjām // Lal_5.44 //",
  "S04bsu022_u:863": "yada buddhakāryu kṛtu bheṣyati trisahasre sattvāna koṭinayutā amṛte vinītā /",
  "S04bsu022_u:864": "nirvāṇamārgamupayāsyati śītibhāvaṃ tāvanmahāśayamṛṣiṃ na jahāma sarve // Lal_5.45 //",
  "S04bsu022_u:865": "iti //",
  "S04bsu022_u:866_0": "atha khalu bhikṣavaḥ kāmadhātvīśvarāṇāṃ devakanyānāṃ bodhisattvasya rūpakāyapariniṣpattiṃ",
  "S04bsu022_u:866_1": "dṛṣṭvā etadabhavat - kīdṛśī tvasau kanyā bhaviṣyati yā imaṃ varapravaraśuddhasattvaṃ dhārayiṣyati /",
  "S04bsu022_u:867_0": "tāḥ kautūhalajātā varapravarapuṣpadhūpadīpagandhamālyavilepanacūrṇacīvaraparigṛhītā",
  "S04bsu022_u:867_1": "divyamanomayātmabhāvapratilabdhāḥ puṇyavipākādhisthānādhisthitāḥ tasmin kṣaṇe 'marapurabhavanādantarhitāḥ",
  "S04bsu022_u:867_2": "kapilāhvaye mahāpuravare udyānaśatasahasraparimaṇḍite rājñaḥ śuddhodanasya gṛhe dhṛtarāṣṭre",
  "S04bsu022_u:867_3": "mahāprāsāde amarabhavanaprakāśe vigalitāmbaradhāriṇyaḥ śubhavimalatejapratimaṇḍitā",
  "S04bsu022_u:867_4": "divyābharaṇastambhitabhujāḥ śayanavaragatāṃ māyādevīmekāṅgulikayopadarśayantyo gaganatalagatāḥ",
  "S04bsu022_u:867_5": "parasparaṃ gāthābhirabhyabhāṣanta -",
  "S04bsu022_u:868": "amarapuragatāna apsarāṇāṃ rūpa manorama dṛṣṭva bodhisattve /",
  "S04bsu022_u:869": "matiriyamabhavattadā hi tāsāṃ pramada nu kīdṛśa bodhisattvamātā // Lal_5.46 //",
  "S04bsu022_u:870": "tāśca sahitapuṣpamālyahastā upagami veśma nṛpasya jātakāṅkṣā /",
  "S04bsu022_u:871": "puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.47 //",
  "S04bsu022_u:872": "vigalitavasanāḥ salīlarūpāḥ karatala dakṣiṇi aṅgulīṃ praṇamya /",
  "S04bsu022_u:873": "śayanagata vidarśi māyadevīṃ sādhu nirīkṣatha rūpa mānuṣīṇām // Lal_5.48 //",
  "S04bsu022_u:874": "(Vaidya 37)",
  "S04bsu022_u:875": "vayamiha abhimanyayāma anye paramamanorama surūpa apsarāṇām /",
  "S04bsu022_u:876": "ima nṛpativadhūṃ nirīkṣamāṇā jihma vipaśyatha divya ātmabhāvām // Lal_5.49 //",
  "S04bsu022_u:877": "ratiriva sadṛśī guṇānvitā ca jananiriyaṃ pravarāgrapudgalasya /",
  "S04bsu022_u:878": "maṇiratana yathā subhājanastha tatha iva bhājana devi devadeve // Lal_5.50 //",
  "S04bsu022_u:879": "karacaraṇatalebhi yāvadūrdhvaṃ aṅga mahorama divya ātirekāḥ /",
  "S04bsu022_u:880": "prekṣatu nayanānna cāsti tṛptiṃ bhūya praharṣati citta mānasaṃ ca // Lal_5.51 //",
  "S04bsu022_u:881": "śaśiriva gagane virājate 'syā vadanu varaṃ ca virāja gātrabhāsā /",
  "S04bsu022_u:882": "raviriva vimalā śaśīva dīptā tatha prabha niścarate 'sya ātmabhāvāt // Lal_5.52 //",
  "S04bsu022_u:883": "kanakamiva sujātajātarūpā varṇa virocati deviye tathaiva /",
  "S04bsu022_u:884": "bhramaravaranikāśa kuntalānī mṛdukasugandhaśravāsya mūrdhajāni // Lal_5.53 //",
  "S04bsu022_u:885": "kamaladalanibhe tathāsya netre daśanaviśuddha nabheva jyotiṣāṇi /",
  "S04bsu022_u:886": "cāpa iva tanūdarī viśālā pārśva samudgata māṃsi nāsti saṃdhiḥ // Lal_5.54 //",
  "S04bsu022_u:887": "gajabhujasadṛśe 'sya ūrujaṅghe jānu sujātvanupūrvamudgatāsya /",
  "S04bsu022_u:888": "karatalacaraṇā samā suraktā vyaktamiyaṃ khalu devakanya nānyā // Lal_5.55 //",
  "S04bsu022_u:889": "eva bahuvidhaṃ nirīkṣya devīṃ kusuma kṣipitva pradakṣiṇaṃ ca kṛtvā /",
  "S04bsu022_u:890": "(Vaidya 38)",
  "S04bsu022_u:891": "supiya yaśavatī jinasya mātā punarapi devapuraṃ gatā kṣaṇena // Lal_5.56 //",
  "S04bsu022_u:892": "atha caturi caturdiśāsu pālāḥ śakra suyāma tathaiva nirmitāśca /",
  "S04bsu022_u:893": "devagaṇa kumbhāṇḍa rākṣasāśca asura mahoraga kinnarāśca vocan // Lal_5.57 //",
  "S04bsu022_u:894": "gacchata purato narottamasya puruṣavarasya karotha rakṣaguptim /",
  "S04bsu022_u:895": "mā kuruta jage manaḥpradoṣaṃ mā ca karota viheṭha mānuṣāṇām // Lal_5.58 //",
  "S04bsu022_u:896": "yatra gṛhavarasmi māyadevī tatra samagra sapāriṣadya sarve /",
  "S04bsu022_u:897": "asidhanuśaraśaktikhaṅgahastā gaganatalasmi sthitā nirīkṣayātha // Lal_5.59 //",
  "S04bsu022_u:898": "jñātva cyavanakāla devaputrā upagami māyasakāśa hṛṣṭacittā /",
  "S04bsu022_u:899": "puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.60 //",
  "S04bsu022_u:900": "cyava cyava hi narendra śuddhasattvā ayu samayo bhavato 'dya vādisiṃha /",
  "S04bsu022_u:901": "kṛpakaruṇa janitva sarvaloke asmi adhyeṣama dharmadānahetoḥ // Lal_5.61 //",
  "S04bsu022_u:902": "iti //",
  "S04bsu022_u:903_0": "atha khalu bhikṣavo bodhisattvasya cyavanakālasamaye pūrvasyā diśo bahūni bodhisattvaśatasahasrāṇi",
  "S04bsu022_u:903_1": "sarva ekajātipratibaddhāstuṣitavarabhavanavāsino yena bodhisattvastenopasaṃkrāman",
  "S04bsu022_u:903_2": "bodhisattvasya pūjākarmaṇe /",
  "S04bsu022_u:904": "evaṃ daśabhyo digbhyo ekaikasyā diśo bahūni bodhisattvaśatasahasrāṇi sarva ekajātipratibaddhāstuṣitavarabhavanavāsino yena bodhisattvastenopasaṃkrāman bodhisattvasya pūjākarmaṇe /",
  "S04bsu022_u:905_0": "cāturmahārājakāyikebhyo devebhyaścaturaśītyapsaraḥśatasahasrāṇyevaṃ trayatriṃśato",
  "S04bsu022_u:905_1": "yāmebhyastuṣitebhyo nirmāṇaratibhyaḥ paranirmitavaśavartibhyo devebhyaścaturaśītyapsaraḥ",
  "S04bsu022_u:905_2": "- śatasahasrāṇi nānātūryasaṃgītivāditena yena bodhisattvastenopasaṃkrāman bodhisattvasya pūjākarmaṇe //",
  "S04bsu022_u:906_0": "atha khalu bodhisattvaḥ śrīgarbhasiṃhāsane sarvapuṇyasamudgate sarvadevanāgasaṃdarśane",
  "S04bsu022_u:906_1": "mahākūṭāgāre niṣadya sārdhaṃ bodhisattvairdevanāgayakṣakoṭiniyutaśatasahasraiḥ parivṛtaḥ",
  "S04bsu022_u:906_2": "puraskṛtastuṣitavarabhavanāt (Vaidya 39)",
  "S04bsu022_u:907": "pracalati sma /",
  "S04bsu022_u:908_0": "pracalatā ca bhikṣavo bodhisattvena tathārūpā kāyāt prabhā muktābhūd yayā prabhayā",
  "S04bsu022_u:908_1": "ayaṃ trisāhasramahāsāhasro lokadhāturevaṃ vipulavistīrṇo mahatodāreṇa supracalitapūrveṇa",
  "S04bsu022_u:908_2": "divyaprabhāsamatikrāntenāvabhāsena parisphuṭo 'bhūt /",
  "S04bsu022_u:909_0": "yā api tā lokāntarikā aghā aghasphuṭā andhakārāstamisrā yatremau candrasūryāvevaṃ",
  "S04bsu022_u:909_1": "maharddhikāvevaṃ mahānubhāvāvevaṃ maheśākhyau ābhayā ābhāṃ varṇena varṇaṃ tejasā",
  "S04bsu022_u:909_2": "tejo nābhitapato nābhivirocataḥ,",
  "S04bsu022_u:910": "tatra ye sattvā upapannāste svakānapi bāhuprasāritānna paśyanti /",
  "S04bsu022_u:911": "tathāpi tasmin samaye mahata udārasyāvabhāsasya prādurbhāvo 'bhūt /",
  "S04bsu022_u:912": "ye ca tatra sattvā upapannāste tenaivāvabhāsena sphuṭāḥ samānā anyonyaṃ samyak paśyanti sma /",
  "S04bsu022_u:913": "anyonyaṃ saṃjānante sma /",
  "S04bsu022_u:914": "evaṃ cāhuḥ - anye 'pi kila bhoḥ sattvā ihopapannāḥ kila bho iti //",
  "S04bsu022_u:915": "ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt /",
  "S04bsu022_u:916": "akampat prākampat saṃprākampat /",
  "S04bsu022_u:917": "avedhat prāvedhat saṃprāvedhat /",
  "S04bsu022_u:918": "acalat prācalat saṃprācalat /",
  "S04bsu022_u:919": "akṣubhyat prākṣubhyat saṃprākṣubhyat /",
  "S04bsu022_u:920": "araṇat prāraṇat saṃprāraṇat /",
  "S04bsu022_u:921": "agarjat prāgarjat saṃprāgarjat /",
  "S04bsu022_u:922": "ante 'vanamati sma,",
  "S04bsu022_u:923": "madhye unnamati sma /",
  "S04bsu022_u:924": "madhye 'vanamati sma,",
  "S04bsu022_u:925": "ante unnamati sma /",
  "S04bsu022_u:926": "pūrvasyāṃ diśyavanamati sma,",
  "S04bsu022_u:927": "paścimāyāṃ diśyunnamati sma /",
  "S04bsu022_u:928": "paścimāyāṃ diśyavanamati sma,",
  "S04bsu022_u:929": "pūrvasyāṃ diśyunnamati sma /",
  "S04bsu022_u:930": "dakṣiṇasyāṃ diśyavanamati sma,",
  "S04bsu022_u:931": "uttarasyāṃ diśyunnamati sma /",
  "S04bsu022_u:932": "uttarasyāṃ diśyavanamati sma,",
  "S04bsu022_u:933": "dakṣiṇasyāṃ diśyunnamati sma /",
  "S04bsu022_u:934": "tasmin samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā asecanīyā apratikūlā anuttrāsakarāḥ śabdāḥ śrūyante sma /",
  "S04bsu022_u:935": "na ca kasyacit sattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
  "S04bsu022_u:936": "na ca bhūyaḥ sūryācandramasorna brahmaśakralokapālānāṃ tasmin kṣaṇe prabhā prajñāyate sma /",
  "S04bsu022_u:937": "sarvanarakatiryagyoniyamalokopapannāśca sattvāstasmin kṣaṇe vigataduḥkhā abhūvan sarvasukhasamarpitāḥ /",
  "S04bsu022_u:938": "na ca kasyacit sattvasya rāgo bādhate sma,",
  "S04bsu022_u:939": "dveṣo vā moho vā,",
  "S04bsu022_u:940": "īrṣyā vā mātsaryaṃ vā,",
  "S04bsu022_u:941": "māno vā mrakṣo vā,",
  "S04bsu022_u:942": "mado vā krodho vā,",
  "S04bsu022_u:943": "vyāpādo vā paridāho vā /",
  "S04bsu022_u:944": "sarvasattvāstasmin kṣaṇe maitracittā hitacittāḥ parasparaṃ mātāpitṛsaṅgino 'bhūvan /",
  "S04bsu022_u:945": "aghaṭṭitāni ca divyamānuṣyakāṇi tūryakoṭiniyutaśatasahasrāṇi manojñaghoṣamutsṛjanti sma /",
  "S04bsu022_u:946": "devakoṭīnayutaśatasahasrāṇi pāṇibhiraṃsaiḥ śirobhistaṃ mahāvimānaṃ vahanti sma /",
  "S04bsu022_u:947": "tāni cāpsaraḥśatasahasrāṇi svāṃ svāṃ saṃgītiṃ saṃprayujya purataḥ pṛṣṭhato vāmadakṣiṇena ca sthitvā bodhisattvaṃ saṃgītirutasvareṇābhistuvanti sma -",
  "S04bsu022_u:948": "pūrvakarmaśubhasaṃcitasya te dīrgharātrakuśaloditasya te /",
  "S04bsu022_u:949": "satyadharmanayaśodhitasya te pūja adya vipulā pravartate // Lal_5.62 //",
  "S04bsu022_u:950": "(Vaidya 40)",
  "S04bsu022_u:951": "pūrvi tubhya bahukalpakoṭiyo dānu dattu priyaputradhītarā /",
  "S04bsu022_u:952": "tasya dānacaritasya tatphalaṃ yena divya kusumāḥ pravarṣitāḥ // Lal_5.63 //",
  "S04bsu022_u:953": "ātmamāṃsa tulayitva te vibho so 'bhidattu priyapakṣikāraṇāt /",
  "S04bsu022_u:954": "tasya dānacaritasya tatphalaṃ pretaloki labhi pānabhojanam // Lal_5.64 //",
  "S04bsu022_u:955": "pūrvi tubhya bahukalpakoṭiyo śīla rakṣitamakhaṇḍanavratam /",
  "S04bsu022_u:956": "tasya śīlacaritasya tatphalaṃ yena akṣaṇa apāya śodhitāḥ // Lal_5.65 //",
  "S04bsu022_u:957": "pūrvi tubhya bahukalpakoṭiyo kṣānti bhāvita nidānabodhaye /",
  "S04bsu022_u:958": "tasya kṣānticaritasya tatphalaṃ maitracitta bhuta devamānuṣāḥ // Lal_5.66 //",
  "S04bsu022_u:959": "pūrvi tubhya bahukalpakoṭiyo vīryu bhāvitamalīnamuttamam /",
  "S04bsu022_u:960": "tasya vīryacaritasya tatphalaṃ yena kāyu yatha meru śobhate // Lal_5.67 //",
  "S04bsu022_u:961": "pūrvi tubhya bahukalpakoṭiyo dhyāna dhyāyita kileśadhyeṣaṇāt /",
  "S04bsu022_u:962": "tasya dhyānacaritasya tatphalaṃ yena kleśa jagato na bādhate // Lal_5.68 //",
  "S04bsu022_u:963": "pūrvi tubhya bahukalpakoṭiyo prajña bhāvita kileśachedanī /",
  "S04bsu022_u:964": "tasya prajñacaritasya tatphalaṃ yena ābha paramā virocate // Lal_5.69 //",
  "S04bsu022_u:965": "maitravarmita kileśasūdanā sarvasattvakaruṇāya udgatā /",
  "S04bsu022_u:966": "modiprāpta paramā upekṣakā brahmabhūta sugatā namo 'stu te // Lal_5.70 //",
  "S04bsu022_u:967": "(Vaidya 41)",
  "S04bsu022_u:968": "prajña ulkaprabha tejasodgatā sarvadoṣatamamohaśodhakā /",
  "S04bsu022_u:969": "cakṣubhūta trisahasrināyakā mārgadeśika mune namo 'stu te // Lal_5.71 //",
  "S04bsu022_u:970": "ṛddhipādavarabhijñakovidā satyadarśi paramārthi śikṣitā /",
  "S04bsu022_u:971": "tīrṇa tārayasi anyaprāṇino dāśabhūta sugatā namo 'stu te // Lal_5.72 //",
  "S04bsu022_u:972": "sarvopāyavarabhijñakovidā darśayasi cyutimacyuticyutim /",
  "S04bsu022_u:973": "lokadharmabhavanābhivartase no ca loki kvaci opalipyase // Lal_5.73 //",
  "S04bsu022_u:974": "lābha teṣa paramā acintiyā yeṣu darśana śravaṃ ca eṣyase /",
  "S04bsu022_u:975": "kiṃ punaḥ śṛṇuya yo tidharmatāṃ śraddha prīti vipulā janeṣyase // Lal_5.74 //",
  "S04bsu022_u:976": "jihma sarva tuṣitālayo bhuto jambudvīpi puri yo udāgataḥ /",
  "S04bsu022_u:977": "prāṇikoṭinayutā acintiyāṃ bodhayiṣyasi prasupta kleśato // Lal_5.75 //",
  "S04bsu022_u:978": "ṛddha sphīta puramadya bheṣyatī devakoṭinayutaiḥ samākulam /",
  "S04bsu022_u:979": "apsarobhi turiyairnināditaṃ rājagehi madhuraṃ śruṇiṣyati // Lal_5.76 //",
  "S04bsu022_u:980": "puṇyatejabharitā śubhakarmaṇā nāri sā paramarūpaupetā /",
  "S04bsu022_u:981": "yasya putra ayameva samṛddhaḥ tisraloki abhibhāti śīriye // Lal_5.77 //",
  "S04bsu022_u:982": "(Vaidya 42)",
  "S04bsu022_u:983": "no bhuyo puravarasmi dehināṃ lobhadoṣakalahā vivādakā /",
  "S04bsu022_u:984": "sarva maitramanasaḥ sagauravā bhāvino naravarasya tejasā // Lal_5.78 //",
  "S04bsu022_u:985": "rājavaṃśa nṛpateḥ pravardhate cakravartikularājasaṃbhavaḥ /",
  "S04bsu022_u:986": "bheṣyate kapilasāhvayaṃ puraṃ ratnakoṣabharitaṃ susamṛddham // Lal_5.79 //",
  "S04bsu022_u:987": "yakṣarākṣasakumbhāṇḍaguhyakā devadānavagaṇāḥ saindrakāḥ /",
  "S04bsu022_u:988": "ye sthitā naravarasya rakṣakāḥ teṣu mokṣa nacireṇa bheṣyate // Lal_5.80 //",
  "S04bsu022_u:989": "puṇyupārjitu stavitva nāyakaṃ premagauravamupasthapisva nā /",
  "S04bsu022_u:990": "sarva bodhi pariṇāmayāmahe kṣipra bhoma yatha tvaṃ narottama // Lal_5.81 //",
  "S04bsu022_u:991": "iti //",
  "S04bsu022_u:992": "iti śrīlalitavistare pracalaparivarto nāma pañcamo 'dhyāyaḥ //",
  "S04bsu022_u:994": "START Parivarta 6",
  "S04bsu022_u:995": "(Vaidya 43)",
  "S04bsu022_u:996": "garbhāvakrāntiparivartaḥ ṣaṣṭhaḥ /",
  "S04bsu022_u:997_0": "iti hi bhikṣavaḥ śiśirakālavinirgate vaiśākhamāse viśākhānakṣatrānugate ṛtupravare",
  "S04bsu022_u:997_1": "vasantakālasamaye taruvarapatrākīrṇe varapravarapuṣpasaṃkusumite śītoṣṇatamorajovigate",
  "S04bsu022_u:997_2": "mṛduśādvale susaṃsthite tribhuvanajyeṣṭho lokamahito vyavalokya ṛtukālasamaye pañcadaśyāṃ",
  "S04bsu022_u:997_3": "pūrṇamāsyāṃ poṣadhagṛhītāyā mātuḥ puṣyanakṣatrayogena bodhisattvastuṣitavarabhavanāccyutvā",
  "S04bsu022_u:997_4": "smṛtaḥ saṃprajānan pāṇḍuro gajapoto bhūtvā ṣaḍdanta indragopakaśirāḥ suvarṇarājīdantaḥ",
  "S04bsu022_u:997_5": "sarvāṅgapratyaṅgo 'hīnendriyo jananyā dakṣiṇāyāṃ kukṣāvavakrāmat /",
  "S04bsu022_u:998": "avakrāntaśca sa dakṣiṇāvacaro 'bhūnna jātu vāmāvacaraḥ /",
  "S04bsu022_u:999": "māyādevī sukhaśayanaprasuptā imaṃ svapnamapaśyat -",
  "S04bsu022_u:1000": "himarajatanibhaśca ṣaḍviṣāṇaḥ sucaraṇa cārubhujaḥ suraktaśīrṣaḥ /",
  "S04bsu022_u:1001": "udaramupagato gajapradhāno lalitagatirdṛḍhavajragātrasaṃdhiḥ // Lal_6.1 //",
  "S04bsu022_u:1002": "na ca mama sukha jātu evarūpaṃ dṛṣṭamapi śrutaṃ nāpi cānubhūtam /",
  "S04bsu022_u:1003": "kāyasukhacittasaukhyabhāvā yathariva dhyānasamāhitā abhūvam // Lal_6.2 //",
  "S04bsu022_u:1004_0": "atha khalu māyādevī ābharaṇavigalitavasanā prahlāditakāyacittā prītiprāmodyaprasādapratilabdhā",
  "S04bsu022_u:1004_1": "śayanavaratalādutthāya nārīgaṇaparivṛtā puraskṛtā prāsādavaraśikharādavatīrya yenāśokavanikā tenopajagāma /",
  "S04bsu022_u:1005": "sā aśokavanikāyāṃ sukhopaviṣṭā rājñaḥ śuddhodanasya dūtaṃ preṣayati sma - āgacchatu devo devī te draṣṭukāmeti //",
  "S04bsu022_u:1006": "atha sa rājā śuddhodanastadvacanaṃ śrutvā praharṣitamanā ākampitaśarīro bhadrāsanādutthāya amātyanaigamapārṣadyabandhujanaparivṛto yenāśokavanikā tenopasaṃkrāmat,",
  "S04bsu022_u:1007": "upasaṃkrāntaśca na śaknoti sma aśokavanikāṃ praveṣṭum /",
  "S04bsu022_u:1008": "gurutaramivātmānaṃ manyate sma /",
  "S04bsu022_u:1009": "aśokavanikādvāre sthito muhūrtaṃ saṃcintya tasyāṃ velāyāmimāṃ gāthāmabhāṣata -",
  "S04bsu022_u:1010": "na smari raṇaśauṇḍi mūrdhasaṃsthasya mahyam eva guru śarīraṃ manyamī yādṛśo 'dya /",
  "S04bsu022_u:1011": "svakulagṛhamadya na prabhomi praveṣṭuṃ kimiha mama bhave 'ṅgo kānva pṛccheya cāham // Lal_6.3 //",
  "S04bsu022_u:1012": "iti //",
  "S04bsu022_u:1013": "(Vaidya 44)",
  "S04bsu022_u:1014": "atha khalu śuddhāvāsakāyikā devaputrā gaganatalagatā ardhakāyamabhinirmāya rājānaṃ gāthayādhyabhāṣanta -",
  "S04bsu022_u:1015": "vratatapaguṇayuktastisralokeṣu pūjyo maitrakaruṇalābhī puṇyajñānābhiṣiktaḥ /",
  "S04bsu022_u:1016": "tuṣitapuri cyavitvā bodhisattvo mahātmā nṛpati tava sutatvaṃ māyakukṣaupapannaḥ // Lal_6.4 //",
  "S04bsu022_u:1017": "daśanakha tada kṛtvā svaṃ śiraṃ kampayanto nṛpatiranupraviṣṭaścitrikārānuyuktaḥ /",
  "S04bsu022_u:1018": "māya tada nirīkṣya mānadarpopanītāṃ vadahi kurumi kiṃ te kiṃ prayogo bhaṇāhi // Lal_6.5 //",
  "S04bsu022_u:1019": "devyāha -",
  "S04bsu022_u:1020": "himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
  "S04bsu022_u:1021": "gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śruṇuṣva // Lal_6.6 //",
  "S04bsu022_u:1022": "vitimira trisahasrāṃ paśyamī bhrājamānāṃ devanayuta devā ye stuvantī sayānā /",
  "S04bsu022_u:1023": "na ca mama khiladoṣo naiva roṣo na moho dhyānasukhasamaṅgī jānamī śāntacittā // Lal_6.7 //",
  "S04bsu022_u:1024": "sādhu nṛpati śīghraṃ brāhmaṇānānayāsmin vedasupinapāṭhā ye gṛheṣū vidhijñāḥ /",
  "S04bsu022_u:1025": "supinu mama hi yemaṃ vyākarī tattvayuktaṃ kimida mama bhaveyā śreyu pāpaṃ kulasya // Lal_6.8 //",
  "S04bsu022_u:1026": "vacanamimu śruṇitvā pārthivastatkṣaṇena brāhmaṇa kṛtavedānānayacchāstrapāṭhān /",
  "S04bsu022_u:1027": "māya purata sthitvā brāhmaṇānāmavocat supina mayi ha dṛṣṭastasya hetuṃ śṛṇotha // Lal_6.9 //",
  "S04bsu022_u:1028": "(Vaidya 45)",
  "S04bsu022_u:1029": "brāhmaṇā āhuḥ - brūhi devi tvayā kīdṛśaṃ svapnaṃ dṛṣṭam /",
  "S04bsu022_u:1030": "śrutvā jñāsyāmaḥ /",
  "S04bsu022_u:1031": "devyāha -",
  "S04bsu022_u:1032": "himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
  "S04bsu022_u:1033": "gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śṛṇotha // Lal_6.10 //",
  "S04bsu022_u:1034": "vacanamimu śruṇitvā brāhmaṇā evamāhuḥ prīti vipula cintyā nāsti pāpaṃ kulasya /",
  "S04bsu022_u:1035": "putra tava janesī lakṣaṇairbhūṣitāṅgaṃ rājakulakulīnaṃ cakravarti mahātmaṃ // Lal_6.11 //",
  "S04bsu022_u:1036": "sa ca pura vijahitvā kāmarājyaṃ ca gehaṃ pravrajita nirapekṣaḥ sarvalokānukampī /",
  "S04bsu022_u:1037": "buddho bhavati eṣo dakṣiṇīyastriloke amṛtarasavareṇā tarpayet sarvalokam // Lal_6.12 //",
  "S04bsu022_u:1038": "vyākaritva giraṃ saumyāṃ bhuktvā pārthivabhojanam /",
  "S04bsu022_u:1039": "ācchādanāni codgṛhya prakrāntā brāhmaṇāstataḥ // Lal_6.13 //",
  "S04bsu022_u:1040_0": "iti hi bhikṣavo rājā śuddhodano brāhmaṇebhyo lakṣaṇanaimittikavaipañcakebhyaḥ svapnādhyāyīpāṭhakebhyaḥ",
  "S04bsu022_u:1040_1": "pratiśrutya hṛṣṭastuṣṭa udagra āttamanāḥ pramuditaḥ prītisaumanasyajātastān brāhmaṇān",
  "S04bsu022_u:1040_2": "prabhūtena khādanīyabhojanīyāsvādanīyena saṃtarpya saṃpravāryācchādanāni ca datvā visarjayati sma /",
  "S04bsu022_u:1041": "tasyāṃ velāyāṃ kapilavastuni mahānagare caturṣu nagaradvāreṣu sarvanagaracatvaraśṛṅgāṭakeṣu ca dānaṃ dāpayati sma annamannārthikebhyaḥ,",
  "S04bsu022_u:1042": "pānaṃ pānārthikebhyaḥ,",
  "S04bsu022_u:1043": "vastrāṇi vastrārthikebhyaḥ,",
  "S04bsu022_u:1044": "yānāni yānārthikebhyaḥ /",
  "S04bsu022_u:1045": "evaṃ gandhamālyavilepanaśayyopāśrayaṃ prājīvikaṃ prājīvikārthibhyo yāvadeva bodhisattvasya pūjākarmaṇe //",
  "S04bsu022_u:1046": "atha khalu bhikṣavo rājñaḥ śuddhodanasyaitadabhavat - katamasmin gṛhe māyādevī sukhamanupakliṣṭā viharediti /",
  "S04bsu022_u:1047": "atha tatkṣaṇameva catvāro mahārājāno rājānaṃ śuddhodanamupasaṃkramyaivamāhuḥ -",
  "S04bsu022_u:1048": "alpotsuko deva bhava sukhaṃ tiṣṭha upekṣako /",
  "S04bsu022_u:1049": "vayaṃ hi bodhisattvasya veśma vai māpayāmahe // Lal_6.14 //",
  "S04bsu022_u:1050": "(Vaidya 46)",
  "S04bsu022_u:1051": "atha khalu śakro devānāmindro rājānaṃ śuddhodanamupasaṃkramyaivamāha -",
  "S04bsu022_u:1052": "hīnā vimānā pālānāṃ trayatriṃśānamuttamāḥ /",
  "S04bsu022_u:1053": "vaijayantasamaṃ veśma bodhisattvasya dāmyaham // Lal_6.15 //",
  "S04bsu022_u:1054": "atha khalu suyāmo devaputro rājānaṃ śuddhodanamusaṃkramyaivamāha -",
  "S04bsu022_u:1055": "madīyaṃ bhavanaṃ dṛṣṭvā vismitāḥ śakrakoṭayaḥ /",
  "S04bsu022_u:1056": "suyāmabhavanaṃ śrīmadbodhisattvasya dāmyaham // Lal_6.16 //",
  "S04bsu022_u:1057": "atha khalu saṃtuṣito devaputro rājānaṃ śuddhodanamupasaṃkramyaivamāha -",
  "S04bsu022_u:1058": "yatraiva uṣitaḥ pūrvaṃ tuṣiteṣu mahāyaśāḥ /",
  "S04bsu022_u:1059": "tadeva bhavanaṃ ramyaṃ bodhisattvasya dāmyaham // Lal_6.17 //",
  "S04bsu022_u:1060": "atha khalu sunirmito devaputro rājānaṃ śuddhodanamupasaṃkramyaivamāha -",
  "S04bsu022_u:1061": "manomayamahaṃ śrīmadvaśma tadratanāmayam /",
  "S04bsu022_u:1062": "bodhisattvasya pūjārthamupaneṣyāmi pārthiva // Lal_6.18 //",
  "S04bsu022_u:1063": "atha khalu paranirmitavaśavartī devaputro rājānaṃ śuddhodanamupasaṃkramyaivamāha -",
  "S04bsu022_u:1064": "yāvantaḥ kāmadhātusthā vimānāḥ śobhanāḥ kvacit /",
  "S04bsu022_u:1065": "bhābhiste madvimānasya bhavantyabhihataprabhāḥ // Lal_6.19 //",
  "S04bsu022_u:1066": "tat prayacchāmyahaṃ śrīmadveśma ratnamayaṃ śubham /",
  "S04bsu022_u:1067": "bodhisattvasya pūjārthamānayiṣyāmi pārthiva // Lal_6.20 //",
  "S04bsu022_u:1068": "divyaiḥ puṣpaiḥ samākīrṇaṃ divyagandhopavāsitam /",
  "S04bsu022_u:1069": "upanāmayiṣye vipulaṃ yatra devī vasiṣyati // Lal_6.21 //",
  "S04bsu022_u:1070": "iti hi bhikṣavaḥ sarvaiḥ kāmāvacarraidaiveśvarairbodhisattvasya pūjārthaṃ kapilāhvaye mahāpuravare svakasvakāni gṛhāṇi māpitānyabhūvan /",
  "S04bsu022_u:1071": "rājñā capi śuddhodanena manuṣyātikrāntaṃ divyāsaṃprāptaṃ gṛhataraṃ pratisaṃskāritamabhūt /",
  "S04bsu022_u:1072": "tatra bodhisattvo mahāsattvo mahāvyūhasya samādheranubhāvena sarveṣu teṣu gṛheṣu māyādevīmupadarśayati sma /",
  "S04bsu022_u:1073": "abhyantaragataśca bodhisattvo māyādevyāḥ kukṣau dakṣiṇe pārśve paryaṅkamābhujya niṣaṇṇo 'bhūt /",
  "S04bsu022_u:1074": "sarve ca te deveśvarā ekaikamevaṃ saṃjānīte sma - mamaiva gṛhe bodhisattvamātā prativasati nānyatreti //",
  "S04bsu022_u:1075": "(Vaidya 47)",
  "S04bsu022_u:1076": "tatredamucyate -",
  "S04bsu022_u:1077": "mahāvyūhāya sthitaḥ samādhiye acintiyā nirmita nirmiṇitvā /",
  "S04bsu022_u:1078": "sarveṣa devānabhiprāya pūritā nṛpasya pūrṇaśca tadā manorathaḥ // Lal_6.22 //",
  "S04bsu022_u:1079": "atha khalu tasyāṃ devaparṣadi keṣāṃciddevaputrāṇāmetadabhavat - ye 'pi tāvaccāturmahārājakāyikā devāste 'pi tāvanmanuṣyāśrayagatatvena nirvidyāpakramanti /",
  "S04bsu022_u:1080": "kaḥ punarvādo ye tadanye udāratamā devāḥ trāyatriṃśā vā yāmā vā tuṣitā vā /",
  "S04bsu022_u:1081": "tatkathaṃ hi nāma sarvalokābhyudgato bodhisattvaḥ śucirnirāmagandhaḥ sattvaratnaḥ saṃtuṣitāddevanikāyāccyutvā durgandhe manuṣyāśraye daśamāsān mātuḥ kukṣau sthita iti //",
  "S04bsu022_u:1082": "atha khalvāyuṣmānānando buddhānubhāvena bhagavantametadavocat - āścaryaṃ bhagavan yāvajjugupsanīyaśca mātṛgrāmastathāgatenokto yāvadrāgacaritaśca /",
  "S04bsu022_u:1083": "idaṃ tu bhagavan āścaryataram /",
  "S04bsu022_u:1084": "kathaṃ hi nāma sarvalokābhyudgato bhagavān pūrvaṃ bodhisattvabhūta eva tuṣitāddevanikāyāccyavitvā manuṣyāśraye (durgandhe)",
  "S04bsu022_u:1085": "māturdakṣiṇe (pārśve)",
  "S04bsu022_u:1086": "kukṣāvupapanna iti /",
  "S04bsu022_u:1087": "nāhaṃ bhagavan idamutsahe evaṃ vaktaṃ yathaiva pūrve bhagavatā vyākṛtamiti /",
  "S04bsu022_u:1088": "bhagavānāha - icchasi tvamānanda ratnavyūhaṃ bodhisattvaparibhogaṃ draṣṭuṃ yo mātuḥ kukṣigatasya bodhisattvasya paribhogo 'bhūt /",
  "S04bsu022_u:1089": "ānanda āha - ayamasya bhagavan kālaḥ,",
  "S04bsu022_u:1090": "ayaṃ sugata samayaḥ,",
  "S04bsu022_u:1091": "yattathāgatastaṃ bodhisattvaparibhogamupadarśayed yaṃ dṛṣṭvā prītiṃ vetsyāmaḥ //",
  "S04bsu022_u:1092": "atha khalu bhagavāṃstathārūpanimittamakarot,",
  "S04bsu022_u:1093": "yad brahmā sahāpatiḥ sārdhamaṣṭaṣaṣṭibrahmaśatasahasrairbrahmaloke 'ntarhito bhagavataḥ purataḥ pratyasthāt /",
  "S04bsu022_u:1094": "sa bhagavataḥ pādau śirasābhivandya bhagavantaṃ tripradakṣiṇīkṛtyaikānte 'sthāt prāñjalībhūto bhagavantaṃ namasyan /",
  "S04bsu022_u:1095_0": "tatra khalu bhagavān jānanneva brahmāṇaṃ sahāpatimāmantrayate sma - gṛhītastvayā",
  "S04bsu022_u:1095_1": "brahman sa bodhisattvaparibhogo daśamāsiko yo mama pūrvaṃ bodhisattvabhūtasya mātuḥ kukṣigatasyābhūt /",
  "S04bsu022_u:1096": "brahmā āha - evametadbhagavan,",
  "S04bsu022_u:1097": "evametat sugata /",
  "S04bsu022_u:1098": "bhagavānāha - kva sa idānīṃ brahman?",
  "S04bsu022_u:1099": "upadarśaya tam /",
  "S04bsu022_u:1100": "brahmā cāha - brahmaloke sa bhagavan /",
  "S04bsu022_u:1101": "bhagavānāha - tena hi tvaṃ brahman upadarśaya taṃ daśamāsikaṃ bodhisattvaparibhogam,",
  "S04bsu022_u:1102": "jñāsyanti kiyatsaṃskṛtamiti //",
  "S04bsu022_u:1103": "atha khalu brahmā sahāpatistān brāhmaṇānetadavocat - tiṣṭhatu tāvadbhavanto yāvadvayaṃ ratnavyūhaṃ bodhisattvaparibhogamānayiṣyāmaḥ //",
  "S04bsu022_u:1104": "atha khalu brahmā sahāpatirbhagavataḥ pādau śirasābhivanditvā bhagavataḥ purato 'ntarhitastatkṣaṇameva brahmaloke pratyasthāt //",
  "S04bsu022_u:1105": "atha khalu brahmā sahāpatiḥ subrahmāṇaṃ devaputrametadavocat - gaccha tvaṃ mārṣā ito brahmalokamupādāya yāvattrāyatriṃśadbhavanam - śabdamudīraya,",
  "S04bsu022_u:1106": "ghoṣamanuśrāvaya /",
  "S04bsu022_u:1107": "ratnavyūhaṃ bodhisattvaparibhogaṃ vayaṃ tathāgatasyāntikamupanāmayiṣyāmaḥ /",
  "S04bsu022_u:1108": "yo yuṣmākaṃ draṣṭukāmaḥ sa śīghramāgacchatviti //",
  "S04bsu022_u:1109": "(Vaidya 48)",
  "S04bsu022_u:1110_0": "atha khalu brahmā sahāpatiścaturaśītyā devakoṭyā nayutaśatasahasraḥ sārdhaṃ taṃ ratnavyūhaṃ",
  "S04bsu022_u:1110_1": "bodhisattvaparibhogaṃ parigṛhya mahati brāhme vimāne triyojanaśatike pratiṣṭhāpyānekairdaivakoṭīnayutaśatasahasraiḥ",
  "S04bsu022_u:1110_2": "samantato 'nuparivārya jambūdvīpamavatārayati sma //",
  "S04bsu022_u:1111": "tena khalu punaḥ samayena kāmāvacarāṇāṃ devānāṃ mahāsaṃnipāto 'bhūt bhagavatsakāśe gantum /",
  "S04bsu022_u:1112": "sa khalu puna ratnavyūho bodhisattvaparibhogo divyairvastrairdivyairmālyairdivyairgandhairdivyaiḥ puṣpairdivyairvādyairdivyaiśca paribhaugairabhisaṃskṛto 'bhūt /",
  "S04bsu022_u:1113": "tāvanmaheśākhyaiśca devaiḥ parivṛto 'bhūd yacchakro devānāmindraḥ sumerau(samudre)",
  "S04bsu022_u:1114": "sthitvā dūrata eva mukhe tālacchatrakaṃ dattvā śīrṣavyavalokanenānuvilokayati sma unmeṣadhyāyikayā vā /",
  "S04bsu022_u:1115": "na ca śaknoti sma draṣṭum /",
  "S04bsu022_u:1116": "tatkasmāt? maheśākhyā hi devā brāhmaṇāḥ /",
  "S04bsu022_u:1117": "itarāstrāyatriṃśā yāmāstuṣitā nirmāṇaratayaḥ paranirmitavaśavartinaḥ /",
  "S04bsu022_u:1118": "kaḥ punarvādaḥ śakro devānāmindraḥ /",
  "S04bsu022_u:1119": "mohaṃ te vai yānti sma //",
  "S04bsu022_u:1120": "atha khalu bhagavāṃstaṃ divyaṃ vādyanirghoṣamantardhāpayati sma /",
  "S04bsu022_u:1121": "tatkasmāt? yatsahaśravaṇādeva jāmbudvīpakā manuṣyā unmādamāpatsyanta iti //",
  "S04bsu022_u:1122": "atha khalu catvāro mahārājānaḥ śakraṃ devānāmindramupasaṃkramyaivamāhuḥ - kathaṃ devānāmindra kariṣyāmo na labhāmahe ratnavyūhaṃ bodhisattvaparibhogaṃ draṣṭum /",
  "S04bsu022_u:1123": "sa tānavocat - kimahaṃ mārṣāḥ kariṣyāmi?",
  "S04bsu022_u:1124": "ahamapi na labhe draṣṭum /",
  "S04bsu022_u:1125": "api tu khalu punarmārṣā bhagavatsamīpamupanītaṃ drakṣyāmaḥ /",
  "S04bsu022_u:1126": "te tadā āhuḥ - tena hi devānāmindra tathā kuru yathāsya kṣipraṃ darśanaṃ bhavet /",
  "S04bsu022_u:1127": "śakra āha - āgamayata mārṣā muhūrtaṃ yāvadatikrāntātikrāntatamā devaputrā bhagavantaṃ pratisaṃmodayante sma /",
  "S04bsu022_u:1128": "tadekānte sthitvā śīrṣonmiñjitakayā bhagavantamanuvilokayanti sma //",
  "S04bsu022_u:1129": "atha khalu brahmā sahāpatiḥ sārdhaṃ taiścaturaśītyā devakoṭīnayutaśatasahasraistaṃ ratnavyūhaṃ bodhisattvaparibhogaṃ gṛhītvā yena bhagavāṃstenopasaṃkrāmayati sma /",
  "S04bsu022_u:1130": "sa khalu puna ratnavyūho bodhisattvaparibhogo 'bhirūpaḥ prāsādiko darśanīyaścaturasraścatuṣṭhūṇaḥ /",
  "S04bsu022_u:1131": "upariṣṭācca kūṭāgārasamalaṃkṛtaḥ /",
  "S04bsu022_u:1132": "evaṃpramāṇaḥ tadyathāpi nāma ṣaṇmāsajāto",
  "S04bsu022_u:1133": "dāraka uccaistvena /",
  "S04bsu022_u:1134": "tasya khalu punaḥ kūtāgārasya madhye paryaṅkaḥ prajñaptaḥ tadyathāpi nāma ṣaṇmāsajātasya dārakasya bhittīphalakaḥ /",
  "S04bsu022_u:1135": "sa khalu puna ratnavyūho bodhisattvaparibhoga evaṃ varṇasaṃsthāno yasya na kaścit sadevake loke samārake sabrahmake sadṛśo 'sti ākṛtyā vā varṇena vā /",
  "S04bsu022_u:1136": "devāḥ khalvapi taṃ dṛṣṭvā āścaryaprāptā abhuvan /",
  "S04bsu022_u:1137": "cakṣūṃṣi teṣāṃ vibhramanti sma /",
  "S04bsu022_u:1138": "sa ca tathāgatasyāntika upanīto 'tīva bhāsate tapati virocate sma /",
  "S04bsu022_u:1139": "tadyathāpi nāma dvinirdhāntaṃ suvarṇaṃ kuśalena karmakāreṇa supariniṣṭhitamapagatakācadoṣam,",
  "S04bsu022_u:1140": "evaṃ (tasmin samaye)",
  "S04bsu022_u:1141": "sa kūṭāgāro virājate sma /",
  "S04bsu022_u:1142": "tasmin khalu punarbodhisattvaparibhoge paryaṅkaḥ prajñapto yasya sadevake loke nāsti kaścit sadṛśo varṇena vā saṃsthānena vā anyatra kambugrīvāyā (Vaidya 49)",
  "S04bsu022_u:1143": "bodhisattvasya /",
  "S04bsu022_u:1144": "yat khalu mahābrahmaṇā cīvaraṃ prāvṛtamabhūt,",
  "S04bsu022_u:1145": "tattasya bodhisattvaparyaṅkasyāgrato na bhāsate sma tadyathāpi nāma vātavṛṣṭyābhihataḥ kṛṣṇakambalaḥ /",
  "S04bsu022_u:1146": "sa khalu punaḥ kūṭāgāra uragasāracandanamayo yasyaikasuvarṇadharaṇī sāhasraṃ lokadhātuṃ mūlyaṃ kṣamate,",
  "S04bsu022_u:1147": "tathāvidhenoragasāracandanena sa kūṭāgāraḥ samantādanupaliptaḥ /",
  "S04bsu022_u:1148": "tādṛśa eva dvitīyaḥ kūṭāgāraḥ kṛto yastasmin prathame kūṭāgāre 'bhyantarataḥ asakto 'baddhasthitaḥ /",
  "S04bsu022_u:1149": "tādṛśa eva tṛtīyo 'pi kūṭāgāro yastasmin dvitīye kūṭāgāre 'bhyantare 'sakto 'baddhasthitaḥ /",
  "S04bsu022_u:1150": "sa ca paryaṅkastasmin gandhamaye tṛtīye kūṭāgāre vyavasthitaḥ saṃpraticchannaḥ /",
  "S04bsu022_u:1151": "tasya khalu punaruragasāracandanasyaivaṃrūpo varṇaḥ tadyathāpi nāma abhijātasya nīlaivaḍūryasya /",
  "S04bsu022_u:1152": "tasya khalu punargandhakūṭāgārasyopari samantādyāvanti kāniciddivyātikrāntāni puṣpāṇi santi,",
  "S04bsu022_u:1153": "tāni sarvāṇi tasmin kūṭāgāre bodhisattvasya pūrvakuśalamūlavipākenānuprāptānyeva jāyante sma /",
  "S04bsu022_u:1154": "sa khalu puna ratnavyūho bodhisattvaparibhogo dṛḍhasāro 'bhedyo vajropamaḥ sparśena ca kācilindikasukhasaṃsparśaḥ /",
  "S04bsu022_u:1155": "tasmin khalu puna ratnavyūhe bodhisattvaparibhoge ye kecit kāmāvacarāṇāṃ devānāṃ bhavanavyūhāste sarve tasmin saṃdṛśyante sma //",
  "S04bsu022_u:1156": "yāmeva ca rātriṃ bodhisattvo mātuḥ kukṣimavakrāntastāmeva rātrimadha āpaskandhamupādāya aṣṭaṣaṣṭiyojanaśatasahasrāṇi mahāpṛthivīṃ bhittvā yāvad brahmalokaṃ padmabhyudgatamabhūt /",
  "S04bsu022_u:1157": "na ca kaścittaṃ padmaṃ paśyati sma anyatra sārathinarottamāddaśaśatasāhasrikācca mahābrahmaṇaḥ /",
  "S04bsu022_u:1158": "yacceha trisāhasramahāsāhasralokadhātāvojo vā maṇḍo va raso vā,",
  "S04bsu022_u:1159": "tatsarvaṃ tasmin mahāpadme madhubinduḥ saṃtiṣṭhate sma //",
  "S04bsu022_u:1160": "tamenaṃ mahābrahmā śubhe vaiḍūryabhājane prakṣipya bodhisattvasyopanāmayati sma /",
  "S04bsu022_u:1161": "taṃ bodhisattvaḥ parigṛhya bhuṅkte sma mahābrahmaṇo 'nukampāmupādāya /",
  "S04bsu022_u:1162": "nāsti sa kaścit sattvaḥ sattvanikāye yasya sa ojobinduḥ paribhuktaḥ samyak sukhena pariṇāmedanyatra caramabhavikādbodhisattvāt sarvabodhisattvabhūmiparipūrṇāt /",
  "S04bsu022_u:1163": "kasya ca karmaṇo vipākena sa ojobindurbodhisattvasyopatiṣṭhate sma?",
  "S04bsu022_u:1164": "dīrgharātraṃ khalvapi bodhisattvena pūrvaṃ bodhisattvacaryāṃ caratā glānebhyaḥ sattvebhyo bhaiṣajyaṃ dattamāśatparāṇāṃ sattvānāmāśāḥ paripūritāḥ,",
  "S04bsu022_u:1165": "śaraṇāgatāśca na parityaktāḥ,",
  "S04bsu022_u:1166": "nityaṃ cāgrapuṣpamagraphalamagrarasaṃ tathāgatebhyastathāgatacaityebhyastathāgataśrāvakasaṃghebhyo mātāpitṛbhyaśca dattvā paścādātmanā paribhuktam /",
  "S04bsu022_u:1167": "tasya karmaṇo vipākena mahābrahmā bodhisattvasya taṃ madhubindumupanāmayati sma //",
  "S04bsu022_u:1168": "tasmin khalu punaḥ kūṭāgāre yāni kānicit santyatikrāntātikrāntāni māyāguṇaratikrīḍāsamavasṛtasthānāni,",
  "S04bsu022_u:1169": "tāni sarvāṇi tasmin prādurbhāvāni saṃdṛśyante sma bodhisattvasya pūrvakarmavipākena //",
  "S04bsu022_u:1170": "tasmin khalu puna ratnavyūhe bodhisattvaparibhoge śatasahasravyūhaṃ nāma vāsoyugaṃ prādurbhūtam /",
  "S04bsu022_u:1171": "na sa kaścitsattvaḥ sattvanikāye saṃvidyate yasya tatprādurbhavedanyatra caramabhavikād bodhisattvāt /",
  "S04bsu022_u:1172": "(Vaidya 50) na ca te kecana udārodārā rūpaśabdagandharasasparśā ye tasmin kūṭāgāre na saṃdṛśyante sma /",
  "S04bsu022_u:1173": "sacetkūṭāgāraparibhoga evaṃ suparibhoga evaṃ supariniṣpannaḥ sāntarabahirevaṃ supariniṣṭhita evaṃ mṛdukaśca /",
  "S04bsu022_u:1174": "tadyathāpi nāma kācilindikasukhasaṃsparśo nidarśanamātreṇa,",
  "S04bsu022_u:1175": "na tu tasyopamā saṃvidyate /",
  "S04bsu022_u:1176_0": "dharmatā khalveṣā bodhisattvasya pūrvakeṇa ca praṇidhānena iyaṃ cetanā ṛddhāvavaśyaṃ",
  "S04bsu022_u:1176_1": "bodhisattvena mahāsattvena manuṣyaloka upapattavyamabhiniṣkramya cānuttarāṃ samyaksaṃbodhimabhisaṃbudhya",
  "S04bsu022_u:1176_2": "dharmacakraṃ pravartayitavyam /",
  "S04bsu022_u:1177": "yasyā mātuḥ kukṣāvupapattirbhavati,",
  "S04bsu022_u:1178": "tasyā dakṣiṇe kukṣāvādita eva ratnavyūhakūṭāgāro 'bhinirvartate /",
  "S04bsu022_u:1179": "paścādbodhisattvastuṣitebhyaścyuttvā tasmin kūṭāgāre paryaṅkaniṣaṇṇaḥ saṃbhavati /",
  "S04bsu022_u:1180": "na hi caramabhavikasya bodhisattvasya kalalārbudaghanapeśībhāvaṃ kāyaḥ saṃtiṣṭhate sma /",
  "S04bsu022_u:1181": "atha tarhi sarvāṅgapratyaṅgalakṣaṇasaṃpannaḥ saṃniṣaṇṇa eva prādurbhavati /",
  "S04bsu022_u:1182": "svapnāntaragatā ca bodhisattvamātā māyādevī mahānāgakuñjaramavakrāntaṃ saṃjānīte sma //",
  "S04bsu022_u:1183_0": "tasya khalu punastathā niṣaṇṇasya śakro devānāmindraścatvāraśca mahārājāno 'ṣṭāviṃśatiśca",
  "S04bsu022_u:1183_1": "mahāyakṣasenāpatayo guhyakādhipatiśca nāma yakṣakulaṃ yato vajrapāṇerutpattiste bodhisattvaṃ",
  "S04bsu022_u:1183_2": "mātuḥ kukṣigataṃ viditvā satataṃ samitamanubaddhā bhavanti sma /",
  "S04bsu022_u:1184": "santi khalu punaścatasro bodhisattvaparicārakā devatāḥ - utkhalī ca nāma samutkhalī ca nāma dhvajavatī ca nāma prabhāvatī ca nāma /",
  "S04bsu022_u:1185": "tā api bodhisattvaṃ mātuḥ kukṣigataṃ viditvā satataṃ samitaṃ rakṣanti sma /",
  "S04bsu022_u:1186": "śakro 'pi devānāmindraḥ sārdhaṃ pañcamātrairdevaputraśatairbodhisattvaṃ mātuḥ kukṣigataṃ jñātvā satataṃ samitamanubadhnāti sma //",
  "S04bsu022_u:1187": "bodhisattvasya khalu punarmātuḥ kukṣigatasya kāyastathāvidho 'bhūt,",
  "S04bsu022_u:1188": "tadyathāpi nāma parvatamūrdhani rātrāvandhakāratamisrāyāṃ mahānagniskandho yojanādapi dṛśyate sma,",
  "S04bsu022_u:1189": "yāvat pañcabhyā yojanebhyo dṛśyate sma /",
  "S04bsu022_u:1190": "evameva bodhisattvasya mātuḥ kukṣigatasyātmabhāvo 'bhinirvṛtto 'bhūt prabhāsvaro 'bhirūpaḥ prāsādiko darśanīyaḥ /",
  "S04bsu022_u:1191": "sa tasmin kūṭāgāre paryaṅkaniṣaṇṇo 'tīva śobhate sma /",
  "S04bsu022_u:1192": "vaiḍūryapratyuptamivābhijātaṃ jātarūpam /",
  "S04bsu022_u:1193": "bodhisattvasya mātā ca nidhyāya sthitā paśyati sma kukṣigataṃ bodhisattvam /",
  "S04bsu022_u:1194": "tadyathāpi nāma mahato 'bhrakūṭādvidyuto niḥsṛtya mahāntamavabhāsaṃ saṃjanayanti,",
  "S04bsu022_u:1195": "evameva bodhisattvo mātuḥ kukṣigataḥ śriyā tejasā varṇena ca taṃ prathamaṃ ratnakūṭāgāramavabhāsayati sma /",
  "S04bsu022_u:1196": "avabhāsya dvitīyaṃ gandhakūṭāgāramavabhāsayati sma /",
  "S04bsu022_u:1197": "dvitīyaṃ gandhakūṭāgāramavabhāsya tṛtīyaṃ ratnakūṭāgāramavabhāsayati sma /",
  "S04bsu022_u:1198": "tṛtīyaṃ ratnakūṭāgāramavabhāsya sarvāvantaṃ māturātmabhāvamavabhāsayati sma /",
  "S04bsu022_u:1199": "tamavabhāsya yatra cāsane niṣaṇṇo bhavati sma tadavabhāsayati sma /",
  "S04bsu022_u:1200": "tadavabhāsya sarvaṃ gṛhamavabhāsayati sma /",
  "S04bsu022_u:1201": "sarvaṃ gṛhamavabhāsya gṛhasyopariṣṭānniḥsṛtya pūrvāṃ diśamavabhāsayati sma /",
  "S04bsu022_u:1202": "evaṃ dakṣiṇāṃ paścimāṃ uttarāmadha ūrdhvaṃ samantāddaśadiśaḥ krośamātramekaikasyāṃ diśi mātuḥ kukṣigato bodhisattvaḥ śriyā tejasā varṇena cāvabhāsayati sma //",
  "S04bsu022_u:1203": "(Vaidya 51)",
  "S04bsu022_u:1204_0": "āgacchanti sma khalu punarbhikṣavaścatvāro mahārājāno 'ṣṭāviṃśacca mahāyakṣasenāpatayaḥ",
  "S04bsu022_u:1204_1": "sārdhaṃ pañcamātrayakṣaśataiḥ pūrvāhṇakālasamaye bodhisattvasya darśanāya vandanāya",
  "S04bsu022_u:1204_2": "paryupāsanāya dharmaśravaṇāya ca /",
  "S04bsu022_u:1205": "tadā bodhisattvastānāgatān viditvā dakṣiṇaṃ pāṇimabhyutkṣipya ekāṅgulikayā āsanānyupadarśayati sma /",
  "S04bsu022_u:1206": "niṣīdanti sma te lokapālādayo yathāprajñapteṣvāsaneṣu /",
  "S04bsu022_u:1207": "paśyanti sma bodhisattvaṃ mātuḥ kukṣigataṃ jātarūpamiva vigrahaṃ hastaṃ cālayantaṃ vicālayantam utkṣipantaṃ pratiṣṭhāpayantam /",
  "S04bsu022_u:1208": "te prītiprāmodyaprasādapratilabdhā bodhisattvaṃ namaskurvanti sma /",
  "S04bsu022_u:1209": "niṣaṇṇāṃśca tān viditvā bodhisattvo dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
  "S04bsu022_u:1210": "yadā ca prakramitukāmā bhavanti tadā bodhisattvasteṣāṃ cetasaiva vicintitaṃ vijñāya dakṣiṇaṃ pāṇimutkṣipya saṃcārayati sma /",
  "S04bsu022_u:1211": "saṃcārya vicārayati sma /",
  "S04bsu022_u:1212": "mātaraṃ ca na bādhate sma /",
  "S04bsu022_u:1213": "tadā teṣāṃ caturṇāṃ mahārājānāmevaṃ bhavati sma - visarjitāḥ sma vayaṃ bodhisattveneti /",
  "S04bsu022_u:1214": "te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma /",
  "S04bsu022_u:1215": "ayaṃ heturayaṃ pratyayo yadbodhisattvo rātryāṃ praśāntāyāṃ dakṣiṇaṃ pāṇiṃ saṃcārya vicārayati sma /",
  "S04bsu022_u:1216": "vicārya punarapi smṛtaḥ saṃprajānaṃstaṃ pāṇiṃ pratiṣṭhāpayati sma /",
  "S04bsu022_u:1217": "punaraparaṃ yadā bodhisattvasya keciddarśanāyāgacchanti sma striyo vā puruṣo vā dārako vā dārikā vā,",
  "S04bsu022_u:1218": "tān bodhisattvaḥ pūrvatarameva pratisaṃmodayate sma,",
  "S04bsu022_u:1219": "paścādbodhisattvasya mātā //",
  "S04bsu022_u:1220": "iti hi bhikṣavo bodhisattvo mātuḥ kukṣigataḥ san sattvān pratisaṃmodanakuśalo bhavati smeti /",
  "S04bsu022_u:1221": "na ca kaściddevo vā nāgo vā yakṣo vā manuṣyo vā amanuṣyo vā yaḥ śaknoti sma bodhisattvaṃ pūrvataraṃ pratisaṃmoditum /",
  "S04bsu022_u:1222": "atha tarhi bodhisattva eva tāvat pūrvataraṃ pratisaṃmodate sma,",
  "S04bsu022_u:1223": "paścādbodhisattvamātā //",
  "S04bsu022_u:1224": "nirgate khalu punaḥ pūrvāhṇakālasamaye madhyāhnakālasamaye pratyupasthite atha khalu śakro devānāmindro niṣkrāntaḥ /",
  "S04bsu022_u:1225": "abhiniṣkrāntāśca trāyatriṃśaddevaputrā bodhisattvasya darśanāya vandanāya paryupāsanāya /",
  "S04bsu022_u:1226": "dharmaśravaṇāya cāgacchanti sma /",
  "S04bsu022_u:1227": "tāṃśca bodhisattvo dūrata evāgacchato dṛṣṭvā dakṣiṇaṃ suvarṇavarṇaṃ bāhuṃ prasārya śakraṃ devānāmindraṃ devāṃśca trāyatriṃśān pratisaṃmodate sma /",
  "S04bsu022_u:1228": "ekāṅgulikayā cāsanānyupadarśayati sma /",
  "S04bsu022_u:1229": "na ca śaknoti sma bhikṣavaḥ śakro devānāmindro bodhisattvasyājñāṃ pratiroddhum /",
  "S04bsu022_u:1230": "niṣīdati sma śakro devānāmindrastadanye ca devaputrā yathāprajñapteṣvāsaneṣu /",
  "S04bsu022_u:1231": "tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
  "S04bsu022_u:1232": "yena ca bodhisattvaḥ pāṇiṃ saṃcārayati sma,",
  "S04bsu022_u:1233": "tanmukhā bodhisattvamātā bhavati sma /",
  "S04bsu022_u:1234": "tatasteṣāmevaṃ bhavati sma - asmābhiḥ sārdhaṃ bodhisattvaḥ saṃmodate sma /",
  "S04bsu022_u:1235": "ekaikaścaivaṃ saṃjānīte sma - mayaiva sārdhaṃ bodhisattvaḥ saṃlapati,",
  "S04bsu022_u:1236": "māmeva pratisaṃmodate sma iti //",
  "S04bsu022_u:1237": "(Vaidya 52)",
  "S04bsu022_u:1238": "tasmin khalu punaḥ kūṭāgāre śakrasya devānāmindrasya trāyatriṃśānāṃ devānāṃ ca pratibhāsaḥ saṃdṛśyate sma /",
  "S04bsu022_u:1239": "na khalu punaranyatraivaṃ pariśuddho bodhisattvaparibhogo bhavati yathā mātuḥ kukṣigatasya bodhisattvasya /",
  "S04bsu022_u:1240": "yadā ca bhikṣavaḥ śakro devānāmindrastadanye ca devaputrāḥ prakramitukāmā bhavanti sma,",
  "S04bsu022_u:1241": "tadā bodhisattvasteṣāṃ cetasaiva cetaḥparivitarkamājñāya dakṣiṇaṃ pāṇimutkṣipya saṃcārayanti sma /",
  "S04bsu022_u:1242": "saṃcārya vicārya punarapi smṛtaḥ saṃprajānan pratiṣṭhāpayati sma /",
  "S04bsu022_u:1243": "mātaraṃ ca na bādhate sma /",
  "S04bsu022_u:1244": "tadā śakrasya devānāmindrasyānyeṣāṃ ca trāyatriṃśānāṃ devānāmevaṃ bhavati sma - visarjitā vayaṃ bodhisattveneti /",
  "S04bsu022_u:1245": "te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma //",
  "S04bsu022_u:1246_0": "nirgate ca khalu punarbhikṣavo madhyāhnakālasamaye sāyāhnakālasamaye pratyupasthite",
  "S04bsu022_u:1246_1": "atha khalu brahmā sahāpatiranekairbrahmakāyikairdevaputraśatasahasraiḥ parivṛtaḥ",
  "S04bsu022_u:1246_2": "puraskṛtastaṃ divyamojobindumādāya yena bodhisattvastenopasaṃkrāmati sma bodhisattvaṃ",
  "S04bsu022_u:1246_3": "draṣṭuṃ vandituṃ paryupāsituṃ dharmaṃ ca śrotum /",
  "S04bsu022_u:1247": "samanvāharati sma bhikṣavaḥ bodhisattvo brahmāṇaṃ sahāpatimāgacchantaṃ saparivāram /",
  "S04bsu022_u:1248": "punareva ca bodhisattvo dakṣiṇaṃ suvarṇavarṇapāṇimutkṣipya brahmāṇaṃ sahāpatiṃ brahmakāyikāṃśca devaputrān pratisaṃmodate sma /",
  "S04bsu022_u:1249": "ekāṅgulikayā cāsanānyupadarśayati sma /",
  "S04bsu022_u:1250": "na ca śaktirasti bhikṣavo brahmaṇaḥ sahāpaterbodhisattvasyājñāṃ pratiroddhum /",
  "S04bsu022_u:1251": "niṣīdati sma bhikṣavo brahmā sahāpatistadanye ca brahmakāyikā devaputrā yathāprajñapteṣvāsaneṣu /",
  "S04bsu022_u:1252": "tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
  "S04bsu022_u:1253": "yena ca bodhisattvaḥ pāṇiṃ saṃcārayati sma,",
  "S04bsu022_u:1254": "tanmukhaiva māyādevī bhavati sma /",
  "S04bsu022_u:1255": "tatasteṣāmekaikasyaivaṃ bhavati sma - mayā sārdhaṃ bodhisattvaḥ saṃlapati,",
  "S04bsu022_u:1256": "māmeva pratisaṃmodate sma iti /",
  "S04bsu022_u:1257": "yadā ca brahmā sahāpatistadanye ca brahmakāyikā devaputrā gantukāmā bhavanti sma,",
  "S04bsu022_u:1258": "tadā bodhisattvasteṣāṃ cetasaiva cetaḥparivitarkamājñāya dakṣiṇaṃ suvarṇavarṇaṃ bāhumutkṣipya saṃcārayati sma /",
  "S04bsu022_u:1259": "saṃcārya vicārayati sma /",
  "S04bsu022_u:1260": "saṃcārya vicārya avasādatākāreṇa pāṇiṃ saṃcārayati sma /",
  "S04bsu022_u:1261": "mātaraṃ ca na bādhate sma /",
  "S04bsu022_u:1262": "tato brahmaṇaḥ sahāpatestadanyeṣāṃ ca brahmakāyikānāṃ devaputrāṇāmevaṃ bhavati sma - visarjitā vayaṃ bodhisattveneti /",
  "S04bsu022_u:1263": "te bodhisattvaṃ bodhisattvamātaraṃ ca tripradakṣiṇīkṛtya punareva prakrāmanti sma /",
  "S04bsu022_u:1264": "bodhisattvaśca smṛtaḥ saṃprajānan pāṇiṃ pratiṣṭhāpayati sma //",
  "S04bsu022_u:1265_0": "āgacchanti sma khalu punarbhikṣavaḥ pūrvadakṣiṇapaścimottarābhyo digbhyo 'dhastādupariṣṭāt",
  "S04bsu022_u:1265_1": "santāddaśabhyo digbhyo bahūni bodhisattvaśatasahasrāṇi bodhisattvasya darśanāya vandanāya",
  "S04bsu022_u:1265_2": "paryupāsanāya dharmaśravaṇāya ca dharmasaṃgītisaṃgāyanāya ca /",
  "S04bsu022_u:1266": "teṣāmāgatāgatānāṃ bodhisattvaḥ kāyāt prabhāmutsṛjya prabhāvyūhāni siṃhāsanānyabhinirmimīte sma /",
  "S04bsu022_u:1267": "abhinirmāya tān bodhisattvāṃsteṣvāsaneṣu niṣīdayati sma /",
  "S04bsu022_u:1268": "niṣaṇṇāṃścainān viditvā paripṛcchati sma paripraśnayati sma yadutāsyaiva bodhisattvasya mahāyānasya vistaravibhāgatāmupādāya /",
  "S04bsu022_u:1269": "na ca tān kaścidanyaḥ paśyati sma anyatra sabhāgebhyo devaputrebhyaḥ /",
  "S04bsu022_u:1270": "ayaṃ bhikṣavo heturayaṃ pratyayo yena bodhisattvaḥ praśāntāyāṃ rātryāṃ kāyāt prabhāmutsṛjati sma //",
  "S04bsu022_u:1271": "(Vaidya 53)",
  "S04bsu022_u:1272": "na khalu punarbhikṣavo māyādevī bodhisattvakukṣigate gurukāyatāṃ saṃjānīte sma anyatra laghutāmeva mṛdutāmeva saukhyatāmeva /",
  "S04bsu022_u:1273": "na codaragatāni duḥkhāni pratyanubhavati sma /",
  "S04bsu022_u:1274": "na ca rāgaparidāhena vā dveṣaparidāhena vā mohaparidāhena vā paridahyate sma /",
  "S04bsu022_u:1275": "na ca kāmavitarkaṃ vā vyāpādavitarkaṃ vā vihiṃsāvitarkaṃ vā vitarkayati sma /",
  "S04bsu022_u:1276": "na ca śītaṃ na coṣṇaṃ vā jighatsāṃ vā pipāsāṃ vā tamo vā rajo vā kleśaṃ vā saṃjānīte sma paśyati vā /",
  "S04bsu022_u:1277": "na cāsyā amanāpā rūpaśabdagandharasasparśā vā ābhāsamāgacchanti sma /",
  "S04bsu022_u:1278": "na ca pāpakān svapnān paśyati sma /",
  "S04bsu022_u:1279": "na cāsyāḥ strīmāyā na śāṭhyaṃ nerṣyā na strīkleśā bādhante sma /",
  "S04bsu022_u:1280": "pañcaśikṣāpadasamādattā khalu punaḥ śīlavatī daśakuśalakarmapathe pratiṣṭhitā tasmin samaye bodhisattvamātā bhavati sma /",
  "S04bsu022_u:1281": "na ca bodhisattvamātuḥ kvacit puruṣe rāgacittamutpadyate sma,",
  "S04bsu022_u:1282": "nāpi kasyacitpuruṣasya bodhisattvasya māturantike /",
  "S04bsu022_u:1283": "ye ca kecitkapilāhvaye mahāpuravare anyeṣu vā janapadeṣu devanāgayakṣagandharvāsuragaruḍabhūtāviṣṭāḥ strīpuruṣadārakadārikā vā,",
  "S04bsu022_u:1284": "te sarve bodhisattvamātuḥ sahadarśanādeva svasthāḥ smṛtipratilabdhā bhavanti sma /",
  "S04bsu022_u:1285": "te cāmanuṣyāḥ kṣiprameva prakrāmanti sma /",
  "S04bsu022_u:1286": "ye ca kecinnānārogaspṛṣṭāḥ sattvā bhavanti sma,",
  "S04bsu022_u:1287": "vātapittaśleṣmasaṃnipātajai rogaiḥ pīḍyante sma,",
  "S04bsu022_u:1288_0": "cakṣurogeṇa vā śrotrarogeṇa vā ghrāṇarogeṇa vā jihvārogeṇa vā oṣṭharogeṇa vā dantarogeṇa",
  "S04bsu022_u:1288_1": "kaṇṭharogeṇa vā galagaṇḍarogeṇa vā uragaṇḍakuṣṭhakilāsaśoṣonmādāpasmārajvaragalagaṇḍapiṭakavisarpavicarcikādyai",
  "S04bsu022_u:1288_2": "rogaiḥ saṃpīḍyante sma,",
  "S04bsu022_u:1289": "teṣāṃ bodhisattvamātā dakṣiṇapāṇiṃ mūrdhni pratiṣṭhāpayati sma /",
  "S04bsu022_u:1290": "te sahapratiṣṭhāpite pāṇau vigatavyādhayo bhūtvā svakasvakāni gṛhāṇi gacchanti sma /",
  "S04bsu022_u:1291": "antato māyādevī tṛṇagulmakamapi dharaṇitalādabhyutkṣipya glānebhyaḥ sattvebhyo 'nuprayacchati sma /",
  "S04bsu022_u:1292": "te sahapratilambhādaroganirvikārā bhavanti sma /",
  "S04bsu022_u:1293": "yadā ca māyādevī svaṃ dakṣiṇaṃ pārśvaṃ pratyavekṣate sma,",
  "S04bsu022_u:1294": "tadā paśyati sma bodhisattvaṃ kukṣigatam,",
  "S04bsu022_u:1295": "tadyathāpi nāma supariśuddha ādarśamaṇḍale mukhamaṇḍalaṃ dṛśyate /",
  "S04bsu022_u:1296": "dṛṣṭvā ca punastuṣṭā udagrā āttamanā pramuditā prītisaumanasyajātā bhavati sma //",
  "S04bsu022_u:1297": "bodhisattvasya khalu punarbhikṣavo mātuḥ kukṣigatasyādhiṣṭhitaṃ satataṃ samitaṃ rātriṃdivaṃ divyāni tūryāṇi abhi(nirmāya)",
  "S04bsu022_u:1298": "pranadanti sma /",
  "S04bsu022_u:1299": "divyāni ca puṣpāṇi abhipravarṣanti sma /",
  "S04bsu022_u:1300": "kālena devā varṣanti sma /",
  "S04bsu022_u:1301": "kālena vāyavo vānti sma /",
  "S04bsu022_u:1302": "kālena ṛtavo nakṣatrāṇi ca parivartante sma /",
  "S04bsu022_u:1303": "kṣemaṃ ca rājyaṃ subhikṣaṃ ca sumanākulamanubhavati sma /",
  "S04bsu022_u:1304": "sarve ca kapilāhvaye mahāpuravare śākyā anye ca sattvāḥ khādanti sma,",
  "S04bsu022_u:1305": "pibanti sma,",
  "S04bsu022_u:1306": "(ramante sma,)",
  "S04bsu022_u:1307": "krīḍanti sma,",
  "S04bsu022_u:1308": "pravicārayanti sma,",
  "S04bsu022_u:1309": "dānāni ca dadanti sma,",
  "S04bsu022_u:1310": "puṇyāni ca kurvanti sma,",
  "S04bsu022_u:1311": "kaumodyāmiva cāturmāsyāmekāntare krīḍāsukhavihārairviharanti sma /",
  "S04bsu022_u:1312": "rājāpi śuddhodanaḥ saṃprāptabrahmacaryoparatarāṣṭrakāryo 'pi supariśuddhastapovanagata iva dharmamevānuvartate sma //",
  "S04bsu022_u:1313": "(Vaidya 54)",
  "S04bsu022_u:1314": "evaṃrūpeṇa bhikṣava ṛddhiprātihāryeṇa samanvāgato bodhisattvo mātuḥ kukṣigato 'sthāt /",
  "S04bsu022_u:1315": "tatra khalu bhagavānāyuṣmantamānandamāmantrayate sma - drakṣyasi tvamānanda ratnavyūhaṃ bodhisattvaparibhogaṃ yatra bodhisattvo mātuḥ kukṣigato vyāhārṣīt /",
  "S04bsu022_u:1316": "āha - paśyeyaṃ bhagavan paśyeyaṃ sugata /",
  "S04bsu022_u:1317": "darśayati sma tathāgata āyuṣmata ānandasya śakrasya devānāmindrasya caturṇāṃ ca lokapālānāṃ tadanyeṣāṃ ca devamanuṣyāṇām /",
  "S04bsu022_u:1318": "dṛṣṭvā ca te tuṣṭā abhūvan udagrā āttamanasaḥ pramuditāḥ prītisaumanasyajātāḥ /",
  "S04bsu022_u:1319": "sa ca brahmā sahāpatiḥ punareva brahmaloke samāropya pratiṣṭhāpayati sma caityārtham //",
  "S04bsu022_u:1320": "tatra khalu bhagavān punarapi bhikṣūnāmantrayate sma - iti hi bhikṣavo daśamāsakukṣigatena bodhisattvena ṣaṭtriṃśannayutāni devamanuṣyāṇāṃ triṣu yāneṣu paripācitānyabhūvan /",
  "S04bsu022_u:1321": "yatredamucyate yat -",
  "S04bsu022_u:1322": "bodhisattva agrasattva mātukukṣisaṃsthitaḥ prakampitā ca ṣaḍvikāra medinī sakānanā /",
  "S04bsu022_u:1323": "suvarṇavarṇa ābha mukta sarvāpāya śodhitā praharṣitāśca devasaṃgha dharmagañju bheṣyate // Lal_6.23 //",
  "S04bsu022_u:1324": "suṃsaṃsthito mahāvimānu naikaratnacitrito yatra vīru āruhitva tiṣṭhate vināyakaḥ /",
  "S04bsu022_u:1325": "gandhottamena candanena pūrito virocate yasyaikakarṣu trisahasramūlyaratnapūrito // Lal_6.24 //",
  "S04bsu022_u:1326": "mahāsahasralokadhātu heṣvi bhindiyitvanā udāgato guṇākarasya padmaojabinduko /",
  "S04bsu022_u:1327": "so saptarātra puṇyateja brahmaloki udgato gṛhītva brahma ojabindu bodhisattva nāmayī // Lal_6.25 //",
  "S04bsu022_u:1328": "na asti sarvasattvakāyi bhuktu yo jareya taṃ anyatra bhūri bodhisattva brahmakalpasaṃnibhe /",
  "S04bsu022_u:1329": "anekakalpa puṇyateja ojabindu saṃsthito bhujitva sattva kāyacitta jñānaśuddha gacchiṣu // Lal_6.26 //",
  "S04bsu022_u:1330": "śakra brahma lokapāla pūjanāya nāyakaṃ trīṇi kāla āgamitva bodhisattvamantikam /",
  "S04bsu022_u:1331": "vandayitva pūjayitva dharma śṛṇute varaṃ pradakṣiṇaṃ karitva sarva gacchiṣū yathāgatā // Lal_6.27 //",
  "S04bsu022_u:1332": "(Vaidya 55)",
  "S04bsu022_u:1333": "bodhisattva dharmakāma enti lokadhātuṣu",
  "S04bsu022_u:1334": "prabhāviyūha āsaneṣu te niṣaṇṇa dṛśyiṣu /",
  "S04bsu022_u:1335": "parasparaṃ ca śrutva dharma yānaśreṣṭhamuttamaṃ",
  "S04bsu022_u:1336": "prayānti sarvi hṛṣṭacitta varṇamāla bhāṣato // Lal_6.28 //",
  "S04bsu022_u:1337": "ye ca iṣṭidārakāsu duḥkhitā tadā abhūt bhūtaspṛṣṭa kṣiptacitta nagna pāṃśumrakṣitā /",
  "S04bsu022_u:1338": "te ca sarva dṛṣṭva māya bhonti labdhacetanā smṛtīmatīgatīupeta gehi gehi gacchiṣu // Lal_6.29 //",
  "S04bsu022_u:1339": "vātato va pittato va śleṣmasaṃnipātakaiḥ ye ca cakṣuroga śrotraroga kāyacittapīḍitā /",
  "S04bsu022_u:1340": "naikarūpa naikajāti vyādhibhiśca ye hatā sthāpite sma māya mūrdhni pāṇi bhonti nirjarā // Lal_6.30 //",
  "S04bsu022_u:1341": "athāpi vā tṛṇasya tūli bhūmito gṛhītvanā dadāti māya āturāṇa sarvi bhonti nirjarā /",
  "S04bsu022_u:1342": "saukhyaprāpti nirvikāra gehi gehi gacchiṣu bhaiṣajyabhūti vaidyarāji kukṣisaṃpratiṣṭhite // Lal_6.31 //",
  "S04bsu022_u:1343": "yasmi kāli māyadevi svātanuṃ nirīkṣate adṛśāti bodhisattva kukṣiye pratiṣṭhitam /",
  "S04bsu022_u:1344": "yathaiva candra antarīkṣa tārakai parīvṛtaṃ tathaiva nāthu bodhisattvalakṣaṇairalaṃkṛtam // Lal_6.32 //",
  "S04bsu022_u:1345": "no ca tasya rāga doṣa naiva moha bādhate kāmachandu naiva tasya īrṣi naiva hiṃsitā /",
  "S04bsu022_u:1346": "tuṣṭacitta hṛṣṭacitta prīti saumanasthitā kṣudhāpipāsa śīta uṣṇa naiva tasya bādhate // Lal_6.33 //",
  "S04bsu022_u:1347": "aghaṭṭitāśca nityakāla divyatūrya vādiṣu pravarṣayanti divyapuṣpa gandhaśreṣṭha śobhanā /",
  "S04bsu022_u:1348": "deva paśyi mānuṣāśca mānuṣā amānuṣāṃ no viheṭhi no vihiṃsi tatra te parasyaram // Lal_6.34 //",
  "S04bsu022_u:1349": "(Vaidya 56)",
  "S04bsu022_u:1350": "ramanti sattva krīḍayanti annapānudenti ca ānandaśabda ghoṣayanti hṛṣṭatuṣṭamānasāḥ //",
  "S04bsu022_u:1351": "kṣamā rajoanākulā ca kāli deva varṣate tṛṇāśca puṣpa oṣadhīya tasmi kāli rohiṣu // Lal_6.35 //",
  "S04bsu022_u:1352": "rājagehi saptarātra ratnavarṣa varṣito yato daridrasattva gṛhya dāna denti bhuñjate /",
  "S04bsu022_u:1353": "nāsti sattva yo daridra yo ca āsi duḥkhito bherumūrdhni nandaneva eva sattva nandiṣu // Lal_6.36 //",
  "S04bsu022_u:1354": "so ca rāju śākiyāna poṣadhī upoṣito rājyakāryu no karoti dharmameva gocarī /",
  "S04bsu022_u:1355": "tapovanaṃ ca so praviṣṭa māyādevī pṛcchate kīdṛśenti kāyi saukhya agrasattva dhārati // Lal_6.37 //",
  "S04bsu022_u:1356": "iti śrīlalitavistare garbhāvakrāntiparivarto nāma ṣaṣṭhamo 'dhyāyaḥ //",
  "S04bsu022_u:1358": "START Parivarta 7",
  "S04bsu022_u:1359": "(Vaidya 57)",
  "S04bsu022_u:1360": "janmaparivartaḥ saptamaḥ /",
  "S04bsu022_u:1361": "iti hi bhikṣavo daśamāseṣu nigateṣu bodhisattvasya janmakālasamaye pratyupasthite rājñaḥ śuddhodanasya gṛhodyāne dvātriṃśatpūrvanimittāni prādurabhūvan /",
  "S04bsu022_u:1362": "katamāni dvātriṃśat?",
  "S04bsu022_u:1363": "sarvapuṣpāṇi suṅgībhūtāni na puṣpanti sma /",
  "S04bsu022_u:1364": "puṣkariṇīṣu cotpalapadmakumudapuṇḍarīkāṇyabhyudgatāni kuḍmalībhūtāni na puṣpanti sma /",
  "S04bsu022_u:1365": "tadā ca puṣpaphalavṛkṣā dharaṇītalādabhyudgamya kṣārakajātā na phalanti sma /",
  "S04bsu022_u:1366": "aṣṭau ca ratnavṛkṣāḥ prādurabhūvan /",
  "S04bsu022_u:1367": "viṃśati ca ratnanidhānaśatasahasrāṇyutplatya vyavasthitāni dṛśyante sma /",
  "S04bsu022_u:1368": "antaḥpure ca ratnāṅkurāḥ prādurabhūvan /",
  "S04bsu022_u:1369": "sugandhitailaparivāsitāśca gandhodakaśītoṣṇāḥ prasravanti sma /",
  "S04bsu022_u:1370": "himavatparvatapārśvācca siṃhapotakā āgatyāgatyābhinadantaḥ kapilāhvayapuravaraṃ pradakṣiṇīkṛtya dvāramūleṣvavatiṣṭhante sma,",
  "S04bsu022_u:1371": "na kaṃcitsattvaṃ viheṭhayanti sma /",
  "S04bsu022_u:1372": "pañcaśatāni pāṇḍarāṇāṃ hastiśāvakānāmāgatya rājñaḥ śuddhodanasyāgrakaraiścaraṇāvabhilikhanti sma /",
  "S04bsu022_u:1373": "mekhalībaddhakāśca devadārakā rājñaḥ śuddhodanasyāntaḥpure utsaṅgenotsaṅgamanuparivartamānāḥ saṃdṛśyante sma /",
  "S04bsu022_u:1374": "gaganatalagatārdhakāyā nāgakanyā nānāpūjopakaraṇaparigṛhītā adhyālambamānāḥ saṃdṛśyante sma /",
  "S04bsu022_u:1375": "daśa ca nāgakanyāsahasrāṇi mayūrāṅgahastakaparigṛhītā gagatatale 'vasthitāḥ saṃdṛśyante sma /",
  "S04bsu022_u:1376": "daśa ca pūrṇakumbhasahasrāṇi kapilavastu mahānagaraṃ pradakṣiṇīkurvanti saṃdṛśyante sma /",
  "S04bsu022_u:1377": "daśa ca devakanyāsahasrāṇi gandhodakabhṛṅgāraparigṛhītā mūrdhni dhārayantyo 'vasthitāḥ saṃdṛśyante sma /",
  "S04bsu022_u:1378": "daśa ca devakanyāsahasrāṇi chatradhvajapatākāparigṛhītā avasthitāḥ saṃdṛśyate sma /",
  "S04bsu022_u:1379": "bahūni cāpsaraḥśatasahasrāṇi śaṅkhabherīmṛdaṅgapaṇavaiḥ ghaṇṭāvasaktaiḥ pratīkṣamāṇānyavasthitāni saṃdṛśyante sma /",
  "S04bsu022_u:1380": "sarve vāyavaścāvasthitā na vānti sma /",
  "S04bsu022_u:1381": "sarvanadī ca prasravaṇāni ca na vahanti sma /",
  "S04bsu022_u:1382": "candrasūryavimānāni nakṣatrajyotirgaṇāśca na vahanti sma /",
  "S04bsu022_u:1383": "puṣyaṃ ca nakṣatrayuktamabhūt /",
  "S04bsu022_u:1384": "ratnajālaparisphuṭaṃ ca rājñaḥ śuddhodanasya gṛhaṃ saṃsthitamabhūt /",
  "S04bsu022_u:1385": "vaiśvānaraśca na jvalati sma /",
  "S04bsu022_u:1386": "kūṭāgāraprāsādatoraṇadvārakataleṣu ca maṇiratnānyabhipralambamānāni ca saṃdṛśyante sma /",
  "S04bsu022_u:1387": "dūṣyagañjāśca viviratnagañjāśca prāvṛtāḥ saṃdṛśyante sma /",
  "S04bsu022_u:1388": "kākolūkagṛdhravṛkaśṛgālaśabdāścāntarhitā abhūvan /",
  "S04bsu022_u:1389": "sujātajātaśabdāśca śrūyante sma /",
  "S04bsu022_u:1390": "sarvajanapadakarmāntāśca samucchinnā abhūvan /",
  "S04bsu022_u:1391": "utkūlanikūlāśca pṛthivīpradeśāḥ samāḥ samavasthitāḥ sarvavīthīcatvaraśṛṅgāṭakarathyāntarāpaṇamukhāni ca pāṇitalamṛṣṭānīva puṣpābhikīrṇāni virocante sma /",
  "S04bsu022_u:1392": "sarvāśca gurviṇyaḥ samyaksukhena prasūyante sma /",
  "S04bsu022_u:1393": "sarvaśālavanadevatāśca patreṣvardhakāyānabhinirmāya namyamānāḥ sthitāḥ saṃdṛśyante sma /",
  "S04bsu022_u:1394": "imāni dvātriṃśatpūrvanimittāni prādurabhūvan //",
  "S04bsu022_u:1395": "(Vaidya 58)",
  "S04bsu022_u:1396": "atha khalu māyādevī bodhisattvasya janmakālasamayaṃ jñātvā bodhisattvasyaiva tejonubhāvena rātryāṃ prathame yāme rājānaṃ śuddhodanamupasaṃkramya gāthābhirabhyabhāṣata -",
  "S04bsu022_u:1397": "deva śṛṇu hi mahyaṃ bhāṣato yaṃ mataṃ me aciraciracireṇā jāta udyānabuddhiḥ /",
  "S04bsu022_u:1398": "yadi ca tava na roṣo naiva doṣo na mohaḥ kṣipramahu vrajeyā krīḍaudyānabhūmim // Lal_7.1 //",
  "S04bsu022_u:1399": "tvamiha tapasi khinno dharmacittaprayukto ahu ca cirapraviṣṭā śuddhasattvaṃ dharentī /",
  "S04bsu022_u:1400": "drumavara pratibuddhāḥ phullitā śālavṛkṣāḥ yukta bhaviya devā gantumudyānabhūmim // Lal_7.2 //",
  "S04bsu022_u:1401": "ṛtupravara vasanto yoṣitāṃ maṇḍanīyo bhramaravaravighuṣṭāḥ kokilabarhigītāḥ /",
  "S04bsu022_u:1402": "śuciruciravicitrā bhrāmyate puṣpareṇuḥ sādhu dadahi ājñāṃ gacchamo mā vilambaḥ // Lal_7.3 //",
  "S04bsu022_u:1403": "vacanamimu śruṇitvā deviye pārthivendraḥ",
  "S04bsu022_u:1404": "tuṣṭo muditacittaḥ pāriṣadyānavocat /",
  "S04bsu022_u:1405": "hayagajarathaṃ paṅktyā vāhanā yojayadhvaṃ",
  "S04bsu022_u:1406": "pravaraguṇasamṛddhāṃ lumbinīṃ maṇḍayadhvam // Lal_7.4 //",
  "S04bsu022_u:1407": "nīlagirinikāśāṃ meghavarṇānubaddhāṃ viṃśati ca sahasrān yojayadhvaṃ gajānām /",
  "S04bsu022_u:1408": "maṇikanakavicitrāṃ hemajālopagūḍhāṃ ghaṇṭarucirapārśvān ṣaḍviṣāṇāṃ gajendrān // Lal_7.5 //",
  "S04bsu022_u:1409": "himarajatanikāśāṃ muñjakeśāṃ sukeśāṃ viṃśati ca sahasrān yojayadhvaṃ hayānām /",
  "S04bsu022_u:1410": "kanakaracitapārśvā kiṅkiṇījālalambā pavanajavitavegā vāhanā pārthivasya // Lal_7.6 //",
  "S04bsu022_u:1411": "naragaṇa raṇaśauṇḍān śūra saṃgrāmakāmān asidhanuśaraśaktipāśakhaḍgāgrahastān /",
  "S04bsu022_u:1412": "viṃśati ca sahasrān yojayadhvaṃ suśīghraṃ māya saparivārāṃ rakṣathā apramattā // Lal_7.7 //",
  "S04bsu022_u:1413": "(Vaidya 59)",
  "S04bsu022_u:1414": "maṇikanakaniṣiktāṃ lumbinīṃ kārayadhvaṃ vividhavasanaratnaiḥ sarvavṛkṣāṃ pravethā /",
  "S04bsu022_u:1415": "vividhakusumacitraṃ nandanaṃ vā surāṇāṃ vadatha ca mama śīghraṃ sarvametaṃ vidhāya // Lal_7.8 //",
  "S04bsu022_u:1416": "vacanamimu niśamyā pāriṣadyaiḥ kṣaṇena vāhana kṛta sajjā lumbinī maṇḍitā sā /",
  "S04bsu022_u:1417": "pāriṣadya āha -",
  "S04bsu022_u:1418": "jaya jaya hi narendrā āyu pālehi dīrghaṃ sarva kṛtu yathoktaṃ kāru deva pratīkṣa // Lal_7.9 //",
  "S04bsu022_u:1419": "so ca naravarendro hṛṣṭacitto bhavitvā gṛhavaramanuviṣṭo iṣṭikānevamāha /",
  "S04bsu022_u:1420": "yasya ahu manāpo yā ca me prītikāmā sā mi kuruta ājñāṃ maṇḍayitvātmabhāvam // Lal_7.10 //",
  "S04bsu022_u:1421": "varasurabhisugandhāṃ bhāvaraṅgāṃ vicitrāṃ vasana mṛdumanojñāṃ prāvṛṇothā udagrāḥ /",
  "S04bsu022_u:1422": "urasi vigalitānāṃ muktahārā bhavethā ābharaṇavibhūṣāṃ darśayethādya sarvāḥ // Lal_7.11 //",
  "S04bsu022_u:1423": "tuṇapaṇavamṛdaṅgāṃ vīṇaveṇūmukuṇḍāṃ tūryaśatasahasrān yojayadhvaṃ manojñāṃ /",
  "S04bsu022_u:1424": "bhūya kuruta harṣaṃ devakanyāna yūyaṃ śrutva madhuraghoṣaṃ devatāpi spṛheyuḥ // Lal_7.12 //",
  "S04bsu022_u:1425": "ekarathavaresmiṃ tiṣṭhatāṃ māyadevī mā ca puruṣa istrī anya tatrāruheyā /",
  "S04bsu022_u:1426": "nāri vividhavarmā taṃ rathaṃ vāhayantāṃ mā ca pratikūlaṃ mā manāpaṃ śruṇeṣyā // Lal_7.13 //",
  "S04bsu022_u:1427": "hayagajarathapattīṃ sainyaśrīmadvicitrāṃ dvāri sthita nṛpasyā śrūyate uccaghoṣāḥ /",
  "S04bsu022_u:1428": "kṣubhitajalanidhirvā śrūyate eva śabdo * * * * // Lal_7.14 //",
  "S04bsu022_u:1429": "(Vaidya 60)",
  "S04bsu022_u:1430": "māya yada gṛhāto nirgatā dvāramūlaṃ ghaṇṭa śatasahasrā tāḍitā maṅgalārtham // Lal_7.15 //",
  "S04bsu022_u:1431": "so ca ratha vicitro maṇḍitaḥ pārthivena api ca marusahasrairdivyasiṃhāsanebhiḥ /",
  "S04bsu022_u:1432": "caturi ratanavṛkṣā patrapuṣpopapetā abhinaditamanojñāṃ haṃsakrauñcān mayūrān // Lal_7.16 //",
  "S04bsu022_u:1433": "chatradhvajapatākāścocchritā vaijayantyaḥ kiṅkiṇivarajālaiśchāditaṃ divyavastraiḥ /",
  "S04bsu022_u:1434": "maruvadhu gaganesmiṃ taṃ rathaṃ prekṣayante divyamadhuraghoṣaṃ śrāvayantyaḥ stuvanti // Lal_7.17 //",
  "S04bsu022_u:1435": "upaviśati yadā sā māya siṃhāsanāgre pracalita trisahasrā medinī ṣaḍvikāram /",
  "S04bsu022_u:1436": "puṣpa maru kṣipiṃsū ambarāṃ bhrāmayiṃsū adya jagati śreṣṭho jāyate lumbinīye // Lal_7.18 //",
  "S04bsu022_u:1437": "caturi jagatipālāstaṃ rathaṃ vāhayante tridaśapatirapīndro mārgaśuddhiṃ karoti /",
  "S04bsu022_u:1438": "brahma puratu gacchī durjanāṃ vārayanto amaraśatasahasrāḥ prāñjalīkā namante // Lal_7.19 //",
  "S04bsu022_u:1439": "nṛpati muditacitto vīkṣate tāṃ viyūhāṃ tasya bhavati evaṃ vyakta yaṃ devadevo /",
  "S04bsu022_u:1440": "yasya caturi pālā brahma sendrāśca devāḥ kuruta vipulapūjāṃ vyakta yaṃ śuddhabhāvī // Lal_7.20 //",
  "S04bsu022_u:1441": "nāsti tribhavi sattvo yaḥ sahetpūjametāṃ deva atha ca nāgāḥ śakra brahmā ca pālāḥ /",
  "S04bsu022_u:1442": "mūrdha tada phaleyā jīvitaṃ cāsya naśyet ayu puna atidevaḥ sarvapūjāṃ sahāti // Lal_7.21 //",
  "S04bsu022_u:1443_0": "atha khalu bhikṣavo māyādevī caturaśītyā hayarathasahasraiḥ sarvālaṃkāravibhūṣitaiḥ",
  "S04bsu022_u:1443_1": "parivṛtā caturaśītyā gajarathasahasraiḥ sarvālaṃkāravibhūṣitaiḥ caturaśītyā ca pattisahasraiḥ",
  "S04bsu022_u:1443_2": "śūrairvīrairvarāṅgarūpibhiḥ susaṃnaddhadṛḍhavarmakavacitairanuparigṛhītā ṣaṣṭyā ca",
  "S04bsu022_u:1443_3": "śākyakanyāsahasraiḥ puraskṛtā catvāriṃśatā ca sahasrai (Vaidya 61)",
  "S04bsu022_u:1444": "rājñaḥ śuddhodanasya jñātikulaprasūtaiḥ śākyaiḥ vṛddhadaharamadhyamaiḥ saṃrakṣitā,",
  "S04bsu022_u:1445": "ṣaṣṭyā ca sahasrai rājñaḥ śuddhodanasyāntaḥpureṇa gītavādyasamyaktūryatāḍāvacarasaṃgītisaṃpravāditena parivṛtā,",
  "S04bsu022_u:1446": "caturaśītyā ca devakanyāsahasraiḥ parivṛtā,",
  "S04bsu022_u:1447_0": "caturaśītyā ca nāgakanyāsahasraiḥ caturaśītyā ca gandharvakanyāsahasraiḥ caturaśītyā",
  "S04bsu022_u:1447_1": "ca kinnarakanyāsahasraiḥ caturaśītyā cāsurakanyāsahasraiḥ nānāvyūhālaṃkārālaṃkṛtābhiḥ",
  "S04bsu022_u:1447_2": "nānāgītavādyavarṇabhāṣiṇībhiranugamyamānā niryāti sma /",
  "S04bsu022_u:1448": "sarvaṃ ca lumbinīvanaṃ gandhodakasiktaṃ divyapuṣpābhikīrṇīkṛtamabhūt /",
  "S04bsu022_u:1449": "sarvavṛkṣāśca tasmin vanavare akālapatrapuṣpaphalāni dadanti sma /",
  "S04bsu022_u:1450": "devaiśca tathā tadvanaṃ samalaṃkṛtamabhūt tadyathāpi nāma miśrakāvanaṃ devānāṃ samalaṃkṛtam //",
  "S04bsu022_u:1451_0": "atha khalu māyādevī lumbinīvanamanupraviśya tasmādrathavarādavatīrya naramarukanyāparivṛtā",
  "S04bsu022_u:1451_1": "vṛkṣeṇa vṛkṣaṃ paryaṭantī vanādvanaṃ caṃkramyamāṇā drumād drumaṃ nirīkṣamāṇā anupūrveṇa",
  "S04bsu022_u:1451_2": "yenāsau plakṣo mahādrumaratnavarapravaraḥ suvibhaktaśākhaḥ samapatramañjarīdharo",
  "S04bsu022_u:1451_3": "divyamānuṣyanānāpuṣpasaṃpuṣpito varapravarasurabhigandhinānāgandhinānāraṅgavastrābhipralambito",
  "S04bsu022_u:1451_4": "vividhamaṇivicitraprabhojjvalitaḥ sarvaratnamūladaṇḍaśākhāpatrasamalaṃkṛtaḥ suvibhaktavistīrṇaśākhaḥ",
  "S04bsu022_u:1451_5": "karatalanibhe bhūmibhāge suvibhaktavistīrṇanīlatṛṇamayūragrīvāsaṃnibhe kācilindikasukhasaṃsparśe",
  "S04bsu022_u:1451_6": "dharaṇītale saṃsthitaḥ pūrvajinajanetryābhinivāsitaḥ devasaṃgītyanugītaḥ śubhavimalaviśuddhaḥ",
  "S04bsu022_u:1451_7": "śuddhāvāsadevaśatasahasraiḥ praśāntacittairabhinatajaṭāmakuṭāvalambitāvanatamūrdhabhirabhinandyamānastaṃ",
  "S04bsu022_u:1451_8": "plakṣavṛkṣamupajagāma //",
  "S04bsu022_u:1452": "atha sa plakṣavṛkṣo bodhisattvasya tejonubhāvenāvanamya praṇamati sma /",
  "S04bsu022_u:1453": "atha māyādevī gaganatalagateva vidyut dṛṣṭiṃ dakṣiṇaṃ bāhuṃ prasārya plakṣaśākhāṃ gṛhītvā salīlaṃ gaganatalaṃ prekṣamāṇā vijṛmbhamānā sthitābhūt /",
  "S04bsu022_u:1454": "atha tasmin samaye ṣaṣṭyapsaraḥśatasahasrāṇi kāmāvacaradevebhya upasaṃkramya māyādevyā upasthāne paricaryāṃ kurvanti sma //",
  "S04bsu022_u:1455": "evaṃrūpeṇa khalu puna ṛddhiprātihāryeṇa samanvāgato bodhisattvo mātuḥ kukṣigato 'sthāt /",
  "S04bsu022_u:1456": "sa paripūrṇānāṃ daśānāṃ māsānāmatyayena māturdakṣiṇapārśvānniṣkramati sma smṛtaḥ saṃprajānannanupalipto garbhamalairyathā nānyaḥ kaściducyate 'nyeṣāṃ garbhamala iti //",
  "S04bsu022_u:1457": "tasmin khalu punarbhikṣavaḥ samaye śakro devānāmindro brahmā ca sahāpatiḥ purataḥ sthitāvabhūtām,",
  "S04bsu022_u:1458": "yau bodhisattvaṃ paramagauravajātau divyakāśikavastrāntaritaṃ sarvāṅgapratyaṅgaiḥ smṛtau saṃprajñau pratigṛhṇāte sma //",
  "S04bsu022_u:1459": "yasmiṃśca kūṭāgāre bodhisattvo mātuḥ kukṣigato 'sthāt,",
  "S04bsu022_u:1460": "taṃ brahmā sahāpatirbrahmakāyikāśca devaputrā abhyutkṣipya brahmalokaṃ caityārthaṃ pūjārthaṃ copanāmayāmāsuḥ /",
  "S04bsu022_u:1461": "aparigṛhītaḥ khalu punarbodhisattvaḥ kenacinmanuṣyabhūtena,",
  "S04bsu022_u:1462": "atha tahi bodhisattvaṃ devatāḥ prathamataraṃ pratigṛhṇanti sma //",
  "S04bsu022_u:1463": "atha bodhisattvo jātamātraḥ pṛthivyāmavatarati sma /",
  "S04bsu022_u:1464": "samanantarāvatīrṇasya ca bodhisattvasya mahāsattvasya mahāpṛthivīṃ bhittvā mahāpadmaṃ prādurabhūt /",
  "S04bsu022_u:1465": "nandopanandau ca nāgarājānau gaganatale 'rdhakāyau (Vaidya 62)",
  "S04bsu022_u:1466": "sthitvā śītoṣṇe dve vāridhāre 'bhinirbhiṃttvā bodhisattvaṃ snāpayataḥ sma /",
  "S04bsu022_u:1467": "śakrabrahmalokapālāḥ pūrvaṃgamāścānye ca bahavo devaputrāḥ śatasahasrā ye bodhisattvaṃ jātamātraṃ nānāgandhodakamuktakusumaiḥ snāpayantyabhyavakiranti sma /",
  "S04bsu022_u:1468": "antarikṣe ca dve cāmare ratnacchatraṃ ca prādurbhūtam /",
  "S04bsu022_u:1469": "sa tasmin mahāpadme sthitvā caturdiśamavalokayati sma /",
  "S04bsu022_u:1470": "(caturdiśamavalokya)",
  "S04bsu022_u:1471": "siṃhāvalokitaṃ mahāpuruṣāvalokitaṃ vyavalokayati sma //",
  "S04bsu022_u:1472_0": "tasmin khalu punaḥ samaye bodhisattvaḥ pūrvakuśalamūlavipākajenāpratihatena divyacakṣuprādurbhūtena",
  "S04bsu022_u:1472_1": "divyena cakṣuṣā sarvāvantaṃ trisāhastraṃ mahāsāhastraṃ lokadhātuṃ sanagaranigamajanapadarāṣṭrarājadhānīṃ",
  "S04bsu022_u:1472_2": "sadevamānuṣaṃ paśyati sma /",
  "S04bsu022_u:1473": "sarvasattvānāṃ ca cittacaritaṃ ca prajānāti sma /",
  "S04bsu022_u:1474": "jñātvā ca vyavalokayati sma - asti tvasau kaścitsattvo yo mayā sadṛśaḥ śīlena vā samādhinā vā prajñayā vā kuśalamūlacaryayā vā /",
  "S04bsu022_u:1475": "yadā ca bodhisattvaḥ trisāhasramahāsāhasralokadhātau na kaṃcitsattvamātmatulyaṃ paśyati sma,",
  "S04bsu022_u:1476_0": "atha tasminsamaye bodhisattvaḥ siṃha iva vigatabhayabhairavo 'saṃtrastaḥ astambhī",
  "S04bsu022_u:1476_1": "sucintitaṃ smṛtvā cintayitvā sarvasattvānāṃ cittacaritāni jñātvā aparigṛhīto bodhisattvaḥ",
  "S04bsu022_u:1476_2": "pūrvāṃ diśamabhimukhaḥ sapta padāni prakrāntaḥ - pūrvaṃgamo bhaviṣyāmi sarveṣāṃ kuśalamūlānāṃ dharmāṇām /",
  "S04bsu022_u:1477": "tasya prakramata uparyantarīkṣe 'parigṛhītaṃ divyaśvetavipulachatraṃ cāmaraśubhe gacchantamanugacchanti sma - yatra yatra ca bodhisattvaḥ padamutkṣipati sma,",
  "S04bsu022_u:1478": "tatra tatra padmāni prādurbhavanti sma /",
  "S04bsu022_u:1479": "dakṣiṇāṃ diśamabhimukhaḥ sapta padāni prakrāntaḥ - dakṣiṇīyo bhaviṣyāmi devamanuṣyāṇām /",
  "S04bsu022_u:1480": "paścimāṃ diśamabhimukhaḥ sapta padāni prakāntaḥ /",
  "S04bsu022_u:1481": "saptame sthitvā siṃha ivāhlādanātmikāṃ vācaṃ bhāṣate sma - ahaṃ loke jyeṣṭho 'haṃ loke śreṣṭhaḥ /",
  "S04bsu022_u:1482": "iyaṃ me paścimā jātiḥ /",
  "S04bsu022_u:1483": "kariṣyāmi jātijarāmaraṇaduḥkhasyāntam /",
  "S04bsu022_u:1484": "uttarāṃ diśamabhimukhaḥ sapta padāni prakrāntaḥ - anuttaro bhaviṣyāmi sarvasattvānām /",
  "S04bsu022_u:1485": "adhastāddiśamabhimukhaḥ sapta padāni prakrāntaḥ - nihaniṣyāmi māraṃ ca mārasenāṃ ca /",
  "S04bsu022_u:1486": "sarvanairayikāṇāṃ ca nirayāgnipratighātāya saha dharmameghavṛṣṭiṃ varṣiṣyāmi,",
  "S04bsu022_u:1487": "yena te sukhasamarpitā bhaviṣyanti /",
  "S04bsu022_u:1488": "upariṣṭāddiśamabhimukhaḥ sapta padāni prakrāntaḥ,",
  "S04bsu022_u:1489": "urdhvaṃ cāvalokayati sma - ullokanīyo bhaviṣyāmi sarvasattvānām /",
  "S04bsu022_u:1490": "samanantarabhāṣitā ceyaṃ bodhisattvena vākū /",
  "S04bsu022_u:1491": "atha tasmin samaye ayaṃ trisāhasramahāsāhasralokadhātuḥ svareṇābhivijñāpto 'bhūt /",
  "S04bsu022_u:1492": "iyaṃ bodhisattvasya karmavipākajā abhijñādharmatā //",
  "S04bsu022_u:1493": "yadā bodhisattvaścaramabhavika upajāyate,",
  "S04bsu022_u:1494": "yadā cānuttarāṃ samyaksaṃbodhimabhisaṃbudhyate,",
  "S04bsu022_u:1495": "tadā asyemānyevaṃrūpāṇi ṛddhiprātihāryāṇi bhavanti - tasmin khalu punarbhikṣavaḥ samaye saṃhṛṣitaromakūpajātāḥ sarvasattvā abhūvan /",
  "S04bsu022_u:1496": "mahataśca pṛthivīcālasya loke prādurbhāvo 'bhūt bhairavasya romaharṣaṇasya /",
  "S04bsu022_u:1497": "aghaṭṭitāni ca divyamānuṣyakāni tūryāṇi saṃpravāditāni /",
  "S04bsu022_u:1498": "sarvartukālikāśca (Vaidya 63)",
  "S04bsu022_u:1499": "vṛkṣāstasmin samaye trisāhasramahāsāhasralokadhātau saṃkusumitāḥ phalitāśca /",
  "S04bsu022_u:1500": "viśuddhācca gaganatalānmeghaśabdaḥ śrūyate sma /",
  "S04bsu022_u:1501": "apagatameghācca gaganācchanaiḥ sūkṣmasūkṣmo devaḥ pravarṣati sma /",
  "S04bsu022_u:1502": "nānāvarṣadivyakusumavastrābharaṇagandhacūrṇavyāmiśrāḥ paramasukhasaṃsparśāśca saumyāḥ sugandhavātāḥ pravāyanti sma /",
  "S04bsu022_u:1503": "vyapagatatamorajodhūmanīhārāśca sarvadiśaḥ suprasannā virājante sma /",
  "S04bsu022_u:1504": "upariṣṭāccāntarikṣādadṛśyā gambhīrā mahābrahmaghoṣāḥ saṃśrūyante sma /",
  "S04bsu022_u:1505": "sarvacandrasūryaśakrabrahmalokapālaprabhāścābhibhūtā abhūvan /",
  "S04bsu022_u:1506": "paramasukhasaṃsparśayā ca sarvasattvakāyacittasukhasaṃjananyā lokottarayā anekaśatasahasravarṇaprabhayā sarvatrisāhasramahāsāhasralokadhātuḥ parisphuṭo 'bhūt /",
  "S04bsu022_u:1507": "samantarajātasya khalu punarbodhisattvasyaikāntasukhasamarpitāḥ sarvasattvā babhūvuḥ /",
  "S04bsu022_u:1508": "sarvarāgadveṣamohadarpārativiṣādabhayalobherṣyāmātsaryavigatāḥ sarvākuśalakriyāprativiratā vyādhitānāṃ sattvānāṃ vyādhaya upaśāntāḥ /",
  "S04bsu022_u:1509": "kṣutpipāsitānāṃ sattvānāṃ kṣutpipāsā prasrabdhābhūt /",
  "S04bsu022_u:1510": "madyamadamattānāṃ ca sattvānāṃ madāpagamaḥ saṃvṛttaḥ /",
  "S04bsu022_u:1511": "unmattaiśca smṛtiḥ pratilabdhā /",
  "S04bsu022_u:1512": "cakṣurvikalaiśca sattvaiścakṣuḥ pratilabdham,",
  "S04bsu022_u:1513": "śrotravikalaiśca sattvaiḥ śrotram /",
  "S04bsu022_u:1514": "aṅgapratyaṅgavikalendriyāścāvikalendriyāḥ saṃvṛttāḥ /",
  "S04bsu022_u:1515": "daridraiśca dhanāni pratilabdhāni /",
  "S04bsu022_u:1516": "bandhanabaddhāśca bandhanebhyo vimuktāḥ /",
  "S04bsu022_u:1517": "āvīcimādiṃ kṛtvā sarvanairayikāṇāṃ sattvānāṃ sarvakāraṇād duḥkhaṃ tasminsamaye prasrabdham /",
  "S04bsu022_u:1518": "tiyagyonikānāmanyonyabhakṣaṇādi duḥkham,",
  "S04bsu022_u:1519": "yamalokikānāṃ sattvānāṃ kṣutpipāsādiduḥkhaṃ vyupaśāntamabhūt //",
  "S04bsu022_u:1520": "yadā ca bodhisattvo jātamātraḥ sapta padāni prakrānto 'bhūt,",
  "S04bsu022_u:1521_0": "asaṃkhyeyākalpakoṭinayutaśatasahasraiḥ sucaritacaraṇairmahāvīryamahāsthāmadharmatāpratilambhena",
  "S04bsu022_u:1521_1": "tasmin samaye daśadiglokadhātusthitā buddhā bhagavantastaṃ pṛthvīpradeśaṃ vajramayadhitiṣṭhanti sma /",
  "S04bsu022_u:1522": "yena mahāpṛthivī tasmin pradeśe nāvatīryata,",
  "S04bsu022_u:1523": "tāvanmahābalavegasamanvāgato hi bhikṣavo jātamātro bodhisattvaḥ sapta padāni prakrānto 'bhūt /",
  "S04bsu022_u:1524": "sarvalokāntarikāśca tasmin samaye mahatāvabhāsena sphuṭā abhūvan /",
  "S04bsu022_u:1525": "mahāṃśca tasmin samaye gītaśabdo 'bhūnnṛtyaśabdaḥ /",
  "S04bsu022_u:1526": "aprameyāśca tasmin samaye puṣpacūrṇagandhamālyaratnābharaṇavastrameghā abhipravarṣanti sma /",
  "S04bsu022_u:1527": "paramasukhasamarpitāśca sarvasattvā abhūvan /",
  "S04bsu022_u:1528": "saṃkṣepādacintyā sā kriyābhūt,",
  "S04bsu022_u:1529": "yadā bodhisattvo loke prādurabhūt sarvalokābhyudgataḥ //",
  "S04bsu022_u:1530_0": "atha khalvāyuṣmānānandaḥ utthāyāsanādekāṃsamuttarāsaṅgaṃ kṛtvā dakṣiṇajānumaṇḍalaṃ",
  "S04bsu022_u:1530_1": "pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
  "S04bsu022_u:1530_2": "sarvasattvānāṃ bhagavaṃstathāgata āścaryabhūto 'bhūt,",
  "S04bsu022_u:1531": "bodhisattvabhūt evādbhutadharmasamanvāgataśca /",
  "S04bsu022_u:1532": "kaḥ punarvādaḥ evaṃ hyanuttarāṃ samyaksaṃbodhimabhisaṃbuddhaḥ /",
  "S04bsu022_u:1533": "eṣo 'haṃ bhagavaṃścatuṣpañcakṛtvo 'pi daśakṛtvo 'pi yāvatpañcāśatkṛtvo 'pi śatakṛtvo 'pi yāvadanekaśatasahasraśo 'pyahaṃ bhagavan buddhaṃ bhagavantaṃ śaraṇaṃ gacchāmi //",
  "S04bsu022_u:1534": "(Vaidya 64)",
  "S04bsu022_u:1535_0": "evamukte bhagavānāyuṣmantamānandametadavocat - bhaviṣyanti khalu punarānanda anāgate",
  "S04bsu022_u:1535_1": "'dhvani kecidbhikṣavo 'bhāvitakāyā abhāvitacittā abhāvitaśīlā abhāvitaprajñā bālā",
  "S04bsu022_u:1535_2": "apaṇḍitā ābhimānikā uddhatā unnatā asaṃvṛtā vikṣiptacittāḥ kāṅkṣāparīttā vicikitsābahulā",
  "S04bsu022_u:1535_3": "aśraddhāḥ śramaṇamalāḥ śramaṇapratirūpakāḥ /",
  "S04bsu022_u:1536": "te na śraddāsyanti imāmevaṃrūpāṃ bodhisattvasya garbhāvakrāntipariśuddhim /",
  "S04bsu022_u:1537": "te 'nyonyamekānte saṃnipātyaivaṃ vakṣyanti - paśyata bho yūyametadapūjyamānaṃ bodhisattvasya kila mātuḥ kukṣigatasyoccāraprasrāvamaṇḍoparimiśrasya īdṛśī vibhūtirāsīt /",
  "S04bsu022_u:1538": "sa ca kila abhiniṣkrāman māturdakṣiṇāyāḥ kukṣeranupalipto garbhamalenābhūditi /",
  "S04bsu022_u:1539": "kathametadyojyate?",
  "S04bsu022_u:1540": "na punaste mohapuruṣā evaṃ jñāsyanti - na sukṛtakarmaṇāṃ sattvānāmuccāraprasrāvamaṇḍe kāyaḥ saṃbhavatīti /",
  "S04bsu022_u:1541": "bhadrikā khalvapi tathārūpāṇāṃ sattvānāṃ garbhāvakrāntirbhavati /",
  "S04bsu022_u:1542": "garbhāvasthitaśca sattvānukampayā hi bodhisattvo manuṣyaloke upapadyate,",
  "S04bsu022_u:1543": "na devabhūta eva dharmacakraṃ pravartayati /",
  "S04bsu022_u:1544": "tatkasmāt? mā khalvānanda sattvāḥ kausīdyamāpatsyante /",
  "S04bsu022_u:1545": "devabhūtaḥ sa bhagavān tathāgato 'rhan samyaksaṃbuddhaḥ,",
  "S04bsu022_u:1546": "vayaṃ tu manuṣyamātrāḥ /",
  "S04bsu022_u:1547": "na vayaṃ samarthāstatsthānaṃ paripūrayitumiti kausīdyamāpadyeran /",
  "S04bsu022_u:1548": "na khalu punasteṣāṃ mohapuruṣāṇāṃ dharmastainyakānāmevaṃ bhaviṣyati - acintyo hi sa sattvaḥ,",
  "S04bsu022_u:1549": "nāsāvasmābhiḥ prāmāṇikaḥ kartavya iti /",
  "S04bsu022_u:1550": "api tu khalvānanda buddhaṛddhiprātihāryamapi te tasmin kāle nāvakalpayiṣyanti,",
  "S04bsu022_u:1551": "kimaṅga punarbodhisattvabhūtasya tathāgatasya bodhisattvaprātihāryāṇi /",
  "S04bsu022_u:1552": "paśya ānanda kiyantaṃ te mohapuruṣā bahvapuṇyābhisaṃskāramabhisaṃskariṣyanti,",
  "S04bsu022_u:1553": "ye buddhadharmān pratikṣepsyanti lābhasatkāraślokābhibhūtā uccāralagnā lābhasatkārābhibhūtā itarajātīyāḥ //",
  "S04bsu022_u:1554": "ānanda āha - mā maivaṃrūpā bhagavan anāgate 'dhvani bhikṣavo bhaviṣyanti ya imāmevaṃ bhadrikāṃ sūtrāntāṃ pratikṣepsyanti pratipakṣaṃ pakṣanti ca //",
  "S04bsu022_u:1555": "bhagavānāha - evaṃrūpāśca te ānanda sūtrāntāṃ prapikṣepsyanti,",
  "S04bsu022_u:1556": "prativakṣyanti cānekaprakārān cānyān pāpakānabhisaṃskārānabhisaṃskariṣyanti /",
  "S04bsu022_u:1557": "anarthikāśca te śrāmaṇyena bhaviṣyanti //",
  "S04bsu022_u:1558": "ānanda āha - kā punarbhagavan teṣāṃ tathārūpāṇāmasatpuruṣāṇāṃ gatirbhaviṣyati?",
  "S04bsu022_u:1559": "ko 'bhisaṃparāyaḥ?",
  "S04bsu022_u:1560": "bhagavānāha - yā gatirbuddhabodhimantardhāyāpyatītānāgatapratyutpannāṃśca buddhān bhagavato 'tyākhyāya tāṃ te gatiṃ gamiṣyanti //",
  "S04bsu022_u:1561": "atha khalvāyuṣmānānandaḥ saṃharṣitaromakūpajāto namo buddhāya ityuktvā bhagavantametadavocatmūrchā me bhagavan kāyasyābhūdimaṃ teṣāmasatpuruṣāṇāṃ samudācāraṃ śrutvā //",
  "S04bsu022_u:1562": "(Vaidya 65)",
  "S04bsu022_u:1563": "bhagavānāha - na teṣāmānanda samācāro bhaviṣyati /",
  "S04bsu022_u:1564": "viṣamasamudācārāḥ khalu punaste sattvā bhaviṣyanti /",
  "S04bsu022_u:1565": "te tena viṣamena samudācāreṇavīcau mahānarake prapatiṣyanti /",
  "S04bsu022_u:1566": "tatkasya hetoḥ?",
  "S04bsu022_u:1567": "ye kecidānanda bhikṣavo vā bhikṣuṇyo vā upāsako vā upāsikā vā imānevaṃrūpān sūtrāntān śrutvā nādhimokṣyanti na śraddhāsyanti na prativetsyanti,",
  "S04bsu022_u:1568": "te cyutāḥ samānā avīcau mahānarake prapatiṣyanti /",
  "S04bsu022_u:1569": "mā ānanda tathāgatāprāmāṇikaṃ akārṣuḥ /",
  "S04bsu022_u:1570": "tatkasmāddhetoḥ?",
  "S04bsu022_u:1571": "aprameyo hyānanda tathāgato gambhīro vipulo duravagāhaḥ /",
  "S04bsu022_u:1572": "yeṣāṃ keṣāṃcidānanda imānevaṃrūpān sūtrāntāñchrutvopapatsyate prītiprāmodyam,",
  "S04bsu022_u:1573": "prasādalābhāstaiḥ sattvaiḥ sulabdhāḥ /",
  "S04bsu022_u:1574": "amoghaṃ ca teṣāṃ jīvitam,",
  "S04bsu022_u:1575": "amoghaṃ ca teṣāṃ mānuṣyam,",
  "S04bsu022_u:1576": "sucaritacaraṇāśca te,",
  "S04bsu022_u:1577": "ādattaṃ ca taiḥ sāram,",
  "S04bsu022_u:1578": "muktāśca te tribhyo 'pāyebhyaḥ,",
  "S04bsu022_u:1579": "bhaviṣyanti ca te putrāstathāgatasya,",
  "S04bsu022_u:1580": "pariprāptaṃ ca taiḥ sarvakāryam,",
  "S04bsu022_u:1581": "amoghaśca teṣāṃ śraddhāpratilambhaḥ,",
  "S04bsu022_u:1582": "suvibhakta ca tai rāṣṭrapiṇḍam,",
  "S04bsu022_u:1583": "prasannāśca te 'grasattvaiḥ,",
  "S04bsu022_u:1584": "saṃchinnāstairmārapāśāḥ,",
  "S04bsu022_u:1585": "nistīrṇaśca taiḥ saṃsārāṭavīkāntāraḥ,",
  "S04bsu022_u:1586": "samuddhṛtaśca taiḥ śokaśalyaḥ,",
  "S04bsu022_u:1587": "anuprāptaṃ ca taiḥ prāmodyavastu,",
  "S04bsu022_u:1588": "sugṛhītāni ca taiḥ śaraṇagamanāni,",
  "S04bsu022_u:1589": "dakṣiṇīyāśca te pūjārhāḥ,",
  "S04bsu022_u:1590": "durlabhaprādurbhāvāśca te loke,",
  "S04bsu022_u:1591": "dakṣiṇīyāśca te dhārayitavyāḥ /",
  "S04bsu022_u:1592": "tatkasya hetoḥ?",
  "S04bsu022_u:1593": "tathā hi - te sarvaloke imamevaṃ sarvalokavipratyanīkaṃ tathāgatadharmaṃ śraddadhanti /",
  "S04bsu022_u:1594": "na te ānanda sattvā avarakeṇa kuśalamūlena samanvāgatā bhavanti /",
  "S04bsu022_u:1595": "te cānanda sattvā mamaikajātipratibaddhāni mitrāṇi bhaviṣyanti /",
  "S04bsu022_u:1596": "tatkasmāddhetoḥ?",
  "S04bsu022_u:1597": "kaścidānanda śravaṇādeva priyo bhavati manāpaśca na tu darśanena /",
  "S04bsu022_u:1598": "kaścidānanda darśanenāpi priyo bhavati manāpaśca na tu khalu punaḥ śravaṇena /",
  "S04bsu022_u:1599": "kaścidānanda darśanenāpi śravaṇenāpi priyo bhavati manāpaśca /",
  "S04bsu022_u:1600": "teṣāṃ keṣāṃcidānanda ahaṃ darśanena vā śravaṇena vā priyo manāpo bhaveyaṃ niṣṭhāṃ tvaṃ tatra gacchethāḥ - na tāni mamaikajātipratibaddhāni mitrāṇi /",
  "S04bsu022_u:1601": "dṛṣṭāste tathāgatena,",
  "S04bsu022_u:1602": "mocayitavyāste tathāgatena,",
  "S04bsu022_u:1603": "te samaguṇapratyaṃśāḥ,",
  "S04bsu022_u:1604": "te tathāgataguṇapratyaṃśāḥ,",
  "S04bsu022_u:1605": "te tathāgatena kartavyā upāsakāḥ,",
  "S04bsu022_u:1606": "te tathāgataṃ śaraṇaṃ gatāḥ,",
  "S04bsu022_u:1607": "upāttāste tathāgatena /",
  "S04bsu022_u:1608": "mamāntikāt khalvapyānanda pūrvaṃ bodhisattvacaryāmeva tāvaccarato ye kecidbhayārditāḥ sattvā āgatya abhayaṃ pratiyācante sma,",
  "S04bsu022_u:1609": "tebhyo 'haṃ sattvebhyo 'bhayaṃ dattvān,",
  "S04bsu022_u:1610": "kimaṅga punaretarhyanuttarāṃ samyaksaṃbodhimabhisaṃbuddhaḥ /",
  "S04bsu022_u:1611": "śraddhāyāmānanda yogaḥ karaṇīyaḥ /",
  "S04bsu022_u:1612": "idaṃ tathāgato vijñāpayati /",
  "S04bsu022_u:1613": "yadānanda tathāgatena yuṣmākaṃ karaṇīyaṃ kṛtam,",
  "S04bsu022_u:1614": "tattathāgatena śodhito mānaśalyaḥ /",
  "S04bsu022_u:1615": "śravaṇenāpyānanda mitrasya nanu yojanaśatāntaramapi gacchanti,",
  "S04bsu022_u:1616": "gatvā ca sukhitā bhavanti adṛṣṭapūrvaṃ mitraṃ dṛṣṭvā /",
  "S04bsu022_u:1617": "kaḥ punarvādo ye māṃ niśritya kuśalamūlānyavaropayanti /",
  "S04bsu022_u:1618": "jñāsyantyānanda tathāgatā arhantaḥ samyaksaṃbuddhāḥ - pūrva mitrāṇyete sattvāstathāgatānām,",
  "S04bsu022_u:1619": "asmākamapyete mitrāṇi bhavantīti /",
  "S04bsu022_u:1620": "tatkasmāt khalu punarānanda mitraṃ mitrasya priyaṃ ca manāpaṃ ca bhavati?",
  "S04bsu022_u:1621": "tasyāpi (tadapi)",
  "S04bsu022_u:1622": "priyameva bhavati,",
  "S04bsu022_u:1623": "mitrasya yatpriyaṃ mitram,",
  "S04bsu022_u:1624": "tadapi priyameva bhavati manāpaṃ ca /",
  "S04bsu022_u:1625": "tasmāttarhyānanda ārocayāmi ca prativedayāmi ca /",
  "S04bsu022_u:1626": "śraddhāmātrakamutpādayatha /",
  "S04bsu022_u:1627": "anuparindiṣyāmo (Vaidya 66)",
  "S04bsu022_u:1628": "vayamanāgatānāṃ tathāgatānāmarhatāṃ samyaksaṃbuddhānāmantike,",
  "S04bsu022_u:1629": "te 'smākamapi mitrāṇīti viditvā yathābhiprāyaṃ paripūrayiṣyanti /",
  "S04bsu022_u:1630": "tadyathāpi nāma ānanda kasyacideva puruṣasyaikaputrako bhavet suvayāḥ pradakṣiṇagrāhī /",
  "S04bsu022_u:1631": "sa ca puruṣo bahumitro bhavet /",
  "S04bsu022_u:1632": "sa tasmin pitari kālagate na hi vihanyeta pitṛmitrasuparigṛhītaḥ /",
  "S04bsu022_u:1633": "evabheva ānanda ye kecinmama śraddhāsyanti tānahamupādadāmi /",
  "S04bsu022_u:1634": "mitrāṇīva mama tāni /",
  "S04bsu022_u:1635": "(te) mama śaraṇaṃ gatāḥ /",
  "S04bsu022_u:1636": "bahumitraśca tathāgataḥ /",
  "S04bsu022_u:1637": "tāni ca tathāgatasya mitrāṇi bhūtavādīni na mṛṣāvādīni /",
  "S04bsu022_u:1638": "anuparindāmyahaṃ bhūtavādīnām /",
  "S04bsu022_u:1639": "yāni tathāgatasya mitrāṇyanāgatāstathāgatā arhantaḥ samyaksaṃbuddhā /",
  "S04bsu022_u:1640": "śraddhāyāmānanda yogaḥ karaṇīyaḥ /",
  "S04bsu022_u:1641": "atrāhaṃ yuṣmān vijñāpayāmīti //",
  "S04bsu022_u:1642": "iti hi jāte bodhisattve gaganatalagatānyapsaraḥkoṭinayutaśatasahasrāṇi divyaiḥ puṣpadhūpagandhamālyavilepanavastrābharaṇairmāyādevīmabhyavakiranti sma /",
  "S04bsu022_u:1643": "tatredamucyate -",
  "S04bsu022_u:1644": "śubhavimalaviśuddhahemaprabhā candrasūryaprabhā",
  "S04bsu022_u:1645": "ṣaṣṭi daśasahasra devāpsarā mañjughoṣasvarāḥ /",
  "S04bsu022_u:1646": "tasmi kṣaṇi upetya tāṃ lumbinīṃ māyadevyabruvan",
  "S04bsu022_u:1647": "mā khu jani viṣādu tuṣṭā bhavopasthāyikāṣte vayam // Lal_7.22 //",
  "S04bsu022_u:1648": "bhaṇahi kiṃ karaṇīyu kiṃ kurmahe kena kāryaṃ ca te",
  "S04bsu022_u:1649": "vayaṃ tava susamarthopasthāyikā premabhāvasthitāḥ /",
  "S04bsu022_u:1650": "api ca bhava udagra harṣānvitā mā ca khedaṃ janehi",
  "S04bsu022_u:1651": "jarāmaraṇavighāti vaidyottamaṃ adya devī janeṣī laghum // Lal_7.23 //",
  "S04bsu022_u:1652": "yatha druma pariphulla saṃpuṣpitā śālavṛkṣā ime",
  "S04bsu022_u:1653": "yatha ca marusahasra pārśve sthitā bhrāmayanto bhujān /",
  "S04bsu022_u:1654": "yatha ca cali sasāgarā medinī ṣaḍvikārā iyaṃ",
  "S04bsu022_u:1655": "divi divi ca vighuṣṭa lokottaraṃ tvaṃ janeṣī sutam // Lal_7.24 //",
  "S04bsu022_u:1656": "yatha ca prabha viśuddha vibhrājate svarṇavarṇa śubhā",
  "S04bsu022_u:1657": "tūryaśata manojñā cāghaṭṭitā ghuṣyayante 'mbare /",
  "S04bsu022_u:1658": "yatha ca śatasahasra śuddhā śubhā vītarāgāḥ surā",
  "S04bsu022_u:1659": "namiṣu muditacittā adyo jane sarvaloke hitam // Lal_7.25 //",
  "S04bsu022_u:1660": "śakramapi ca brahmapālāpi cānyā ca yā devatā",
  "S04bsu022_u:1661": "tuṣṭamuditacittā pārśve sthitā nāmayanto bhujām /",
  "S04bsu022_u:1662": "so ca puruṣasiṃha śuddhavrato (bhittva)",
  "S04bsu022_u:1663": "kukṣinirdhāvito",
  "S04bsu022_u:1664": "kanakagirinikāśa śuddhavrato niṣkramī nāyakaḥ // Lal_7.26 //",
  "S04bsu022_u:1665": "(Vaidya 67)",
  "S04bsu022_u:1666": "śakramapi ca brahma tau pāṇibhiḥ saṃpratīcchā muniṃ",
  "S04bsu022_u:1667": "kṣetra śatasahasra saṃkampitā ābha muktā śubhā /",
  "S04bsu022_u:1668": "api ca triṣu apāyi sattvā sukhī nāsti duḥkhaṃ puna",
  "S04bsu022_u:1669": "amaraśatasahasra puṣpāṃ kṣipī bhrāmayantyambarān // Lal_7.27 //",
  "S04bsu022_u:1670": "vīryabalaupeta vajrātmikā medinī saṃsthitā ('bhuttadā)",
  "S04bsu022_u:1671": "padmu ruciracitru abhyudgato yatra (cakrāṅgacitrebhiḥ)",
  "S04bsu022_u:1672": "padbhyāṃ sthito ('pi) nāyakaḥ /",
  "S04bsu022_u:1673": "sapta pada kramitva brahmasvaro muñci ghoṣottamaṃ",
  "S04bsu022_u:1674": "jaramaraṇavighāti vaidyottamo bheṣyi sattvottamaḥ // Lal_7.28 //",
  "S04bsu022_u:1675": "gaganatala sthihitva brahmottamo śakradevottamaḥ",
  "S04bsu022_u:1676": "śuciruciraprasannagandhodakairvisnapī nāyakam /",
  "S04bsu022_u:1677": "api ca uragarājā śītoṣṇa dve vāridhāre śubhe (vyamuñcatāntarīkṣe sthitāḥ)",
  "S04bsu022_u:1678": "amara śatasahasra gandhodakairvisnapī nāyakam // Lal_7.29 //",
  "S04bsu022_u:1679": "lokapālāśca saṃbhrānta saṃdhārayantī karaiḥ śobhanaiḥ /",
  "S04bsu022_u:1680": "trisahasrā iyaṃ bhūmiḥ kampate sacarācarā // Lal_7.30 //",
  "S04bsu022_u:1681": "prabhā ca rucirā muktā apāyāśca viśodhitāḥ /",
  "S04bsu022_u:1682": "kleśaduḥkhāśca te śāntā jāte lokavināyake // Lal_7.31 //",
  "S04bsu022_u:1683": "kṣipanti marutaḥ puṣpaṃ jāte 'sminnaranāyake /",
  "S04bsu022_u:1684": "krama sapta padāṃ vīraḥ kramate balavīryavān // Lal_7.32 //",
  "S04bsu022_u:1685": "pādau nikṣipate yatra bhūmau padmavarāḥ śubhāḥ /",
  "S04bsu022_u:1686": "abhyudgacchaṃstato mahyāṃ sarvaratnavibhūṣitāḥ // Lal_7.33 //",
  "S04bsu022_u:1687": "yadā sapta padāṃ gatvā brahmasvaramudāhari /",
  "S04bsu022_u:1688": "jarāmaraṇavighāti bhiṣagvara ivodgataḥ // Lal_7.34 //",
  "S04bsu022_u:1689": "vyavalokayitvā ca viśārado diśaḥ tato girāṃ muñcati arthayuktām /",
  "S04bsu022_u:1690": "jyeṣṭho 'haṃ sarvalokasya śraṣṭho (loke vināyakaḥ)",
  "S04bsu022_u:1691": "iyaṃ ca jātirmama paścimā (iti) // Lal_7.35 //",
  "S04bsu022_u:1692": "hāsyaṃ ca muktaṃ naranāyakena salokapālairmarubhiśca sendraiḥ /",
  "S04bsu022_u:1693": "prasannacittairvaragandhavāribhiḥ saṃskārito lokahitārthakārī // Lal_7.36 //",
  "S04bsu022_u:1694": "(Vaidya 68)",
  "S04bsu022_u:1695": "api coragendraiḥ sahitaiḥ samagraiḥ gandhogradhārāvisaraiḥ snapiṃsu /",
  "S04bsu022_u:1696": "anye 'pi devā nayutā (sthitāḥ)",
  "S04bsu022_u:1697": "'ntarīkṣe snapiṃsu gandhāgrajine svayaṃbhum // Lal_7.37 //",
  "S04bsu022_u:1698": "śvetaṃ ca vipulaṃ chatraṃ cāmarāṃśca śubhāmbarān /",
  "S04bsu022_u:1699": "antarīkṣe gatā devāḥ snāpayanti nararṣabham // Lal_7.38 //",
  "S04bsu022_u:1700": "pañcakulikaśatāni prasūyante sma /",
  "S04bsu022_u:1701": "puruṣa tvaritu gatva śuddhodanamabravīt harṣito",
  "S04bsu022_u:1702": "vṛddhi vipula jātu devā suto bhūṣito lakṣaṇaiḥ /",
  "S04bsu022_u:1703": "mahakularatanasya (vṛddhibhūtā)",
  "S04bsu022_u:1704": "vyakto asau cakravartīśvaraḥ",
  "S04bsu022_u:1705": "na ca bhavi pratiśatru jambudhvaje ekachatro bhavet // Lal_7.39 //",
  "S04bsu022_u:1706": "dvitiyu puruṣu gatva (rājñi)",
  "S04bsu022_u:1707": "śuddhodane śleṣayitvā krame",
  "S04bsu022_u:1708": "vṛddhi vipula deva jātā nṛpe śākiyānāṃ kule /",
  "S04bsu022_u:1709": "pañcaviṃśatisahasra jātāḥ sutāḥ śākiyānāṃ gṛhe",
  "S04bsu022_u:1710": "sarvi balaupeta nagnāḥ samā duṣpradharṣā paraiḥ // Lal_7.40 //",
  "S04bsu022_u:1711": "aparu puruṣa āha devā śruṇā nandaśabdaṃ mamā",
  "S04bsu022_u:1712": "chandakapramukhāni ceṭīsutā jāta aṣṭau śatā /",
  "S04bsu022_u:1713": "api ca daśasahasra jātā hayāḥ kaṇṭhakasya sakhā",
  "S04bsu022_u:1714": "turagavarapradhāna hemaprabhā mañjukeśā varāḥ // Lal_7.41 //",
  "S04bsu022_u:1715": "viṃśati ca sahasra paryantakāḥ koṭṭarājāstathā",
  "S04bsu022_u:1716": "nṛpati kramatalebhi cānvākramī sādhu devā jayā /",
  "S04bsu022_u:1717": "ājñā khalu dadāhi gacchāma kiṃ vā karomo nṛpā",
  "S04bsu022_u:1718": "tvamiha vaśitu prāptu bhṛtyā vayaṃ bhaṭṭa devā jayā // Lal_7.42 //",
  "S04bsu022_u:1719": "viṃśati ca sahasra nāgottamā hemajālojjvalā",
  "S04bsu022_u:1720": "tvaritamupagamiṃsu rājño gṛhaṃ garjamānā nabhe /",
  "S04bsu022_u:1721": "kṛṣṇaśabala vatsa gopāmukhā jāta ṣaṣṭiśatā",
  "S04bsu022_u:1722": "iyamapi suti devadevottame vṛddhi rājño gṛhe // Lal_7.43 //",
  "S04bsu022_u:1723": "(Vaidya 69)",
  "S04bsu022_u:1724": "api ca nṛpati gaccha prekṣa svayaṃ sarvameva prabho (puṇyateja prabho)",
  "S04bsu022_u:1725": "naramarutasahasra ye harṣitā dṛṣṭva jāte guṇāṃ /",
  "S04bsu022_u:1726": "bodhivara aśoka saṃprasthitāḥ kṣipra bhomā jināḥ // Lal_7.44 //",
  "S04bsu022_u:1727": "iti //",
  "S04bsu022_u:1728": "iti hi bhikṣavo jāte bodhisattve tatkṣaṇaṃ dānanisargaḥ punaruttari pravartate sma /",
  "S04bsu022_u:1729": "pañca ca kulikāśatāni prasūyante sma,",
  "S04bsu022_u:1730": "daśa ca kanyāsahasrāṇi yaśovatīpramukhāni /",
  "S04bsu022_u:1731": "aṣṭau dāsīśatāni aṣṭau dāsaśatāni chandakapramukhāni /",
  "S04bsu022_u:1732": "daśa vaḍavāsahasrāṇi daśa kiśorasahasrāṇi kaṇṭhakapramukhāni /",
  "S04bsu022_u:1733": "pañca kareṇusahasrāṇi pañca piṅgasahasrāṇi prasūyante sma /",
  "S04bsu022_u:1734": "tāni sarvāṇi rājñā śuddhodanena pustavaropitāni kumārasya krīḍārthaṃ dattānyabhūvan //",
  "S04bsu022_u:1735_0": "caturṇāṃ ca dvīpakoṭīśatasahasrāṇāṃ madhye pṛthivīpradeśe aśvatthayaṣṭiḥ prādurabhūdantardvīpe",
  "S04bsu022_u:1735_1": "ca candanavanaṃ prādurbabhūva bodhisattvasya paribhogārthaṃ bodhisattvasyaivānubhāvena /",
  "S04bsu022_u:1736": "pañca codyānaśatāni samantānnagarasya prādurbabhūvurbodhisattvasya paribhogāya /",
  "S04bsu022_u:1737": "pañca ca nidhānasahasrāṇi dharaṇītalādutplutya mukhaṃ darśayanti sma /",
  "S04bsu022_u:1738": "iti hi ye kecidrājñaḥ śuddhodanasyārthābhipretā abhūvan,",
  "S04bsu022_u:1739": "te sarve samṛddhābhipretā abhūvan saṃsiddhāḥ //",
  "S04bsu022_u:1740": "tato rājñaḥ śuddhodanasyaitadabhūt - kimahaṃ kumārasya nāmadheyaṃ kariṣyāmīti /",
  "S04bsu022_u:1741": "tato 'syaitadabhūt - asya hi jātamātreṇa mama sarvārthāḥ saṃsiddhāḥ /",
  "S04bsu022_u:1742": "yannvahamasya sarvārthasiddha iti nāma kuryām /",
  "S04bsu022_u:1743": "tato rājā bodhisattvaṃ mahatā satkāreṇa satkṛtya sarvārthasiddho 'yaṃ kumāro nāmnā bhavatu iti nāmāsyākārṣīt //",
  "S04bsu022_u:1744": "iti hi bhikṣavo jāte bodhisattve mātuḥ kukṣipārśvamakṣatamanupahatamabhavadyathā pūrvaṃ tathā paścāt /",
  "S04bsu022_u:1745": "tritaviṣyandāmbukūpāḥ prādurabhūvan api ca sugandhatailapuṣkariṇyaḥ /",
  "S04bsu022_u:1746": "pañcāpsaraḥ - sahasrāṇi divyagandhaparivāsitatailaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1747": "pañcāpsaraḥsahasrāṇi divyānulepanaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1748": "pañcāpsaraḥsahasrāṇi divyagandhodakaparipūrṇaghaṭāparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1749": "paccāpsaraḥsahasrāṇi divyānulepanaparigṛhītani bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1750": "pañcāpsaraḥsahasrāṇi divyadārakācīvaraparigṛhītāni bodhisatvamātaramupasaṃkramya sujārajāte tāmaklāntakāyatāṃ ca paripṛcchanti sma /",
  "S04bsu022_u:1751": "pañcāpsaraḥ - sahasrāṇi divyadārakābharaṇaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1752": "pañcāpsaraḥsahasrāṇi divyatūryasaṃgītisaṃprabhaṇitena bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
  "S04bsu022_u:1753": "yāvantaśceha jambudvīpe bāhyāḥ pañcabhijñā ṛṣayaste sarve gaganatalenāgatya rājñaḥ śuddhodanasya purataḥ sthitvā jayavṛddhiśabdamanuśrāvayanti sma //",
  "S04bsu022_u:1754": "iti hi bhikṣavo jātamātro bodhisattvaḥ saptarātraḥ lumbinīvane divyamānuṣyakaistūryatālāvacaraiḥ satkriyate sma,",
  "S04bsu022_u:1755": "gurukriyate sma,",
  "S04bsu022_u:1756": "mānyate sma,",
  "S04bsu022_u:1757": "pūjyate sma,",
  "S04bsu022_u:1758": "khādyabhojyasvādanīyāni (Vaidya 70)",
  "S04bsu022_u:1759": "viśrāṇyante sma /",
  "S04bsu022_u:1760": "sarvaśākyagaṇāśca saṃnipātyānandaśabdamudīrayanti sma,",
  "S04bsu022_u:1761": "dānāni ca dadanti sma,",
  "S04bsu022_u:1762": "puṇyāni ca kurvanti sma /",
  "S04bsu022_u:1763": "dvātriṃśacca brāhmaṇaśatasahasrāṇi dine dine saṃtarpyante sma /",
  "S04bsu022_u:1764": "yeṣāṃ ca yenārthena tebhyastaddīyate sma /",
  "S04bsu022_u:1765": "śakraśca devānāmindro brahmā ca tasyāṃ brāhmaṇaparṣadi māṇavakarūpamabhinirmāyāgrāsane niṣadyemāṃ maṅgalyāṃ gāthāmabhyabhāṣatām -",
  "S04bsu022_u:1766": "apāyāśca yathā śāntā sukhī sarvaṃ yathā jagat /",
  "S04bsu022_u:1767": "dhruvaṃ sukhāvaho jātaḥ sukhe sthāpayitā jagat // Lal_7.45 //",
  "S04bsu022_u:1768": "yathā vitimirā cābhā ravicandrasuraprabhāḥ /",
  "S04bsu022_u:1769": "abhibhūtā na bhāsante dhruvaṃ puṇyaprabhodbhavaḥ // Lal_7.46 //",
  "S04bsu022_u:1770": "paśyantyanayanā yadvacchrotrahīnāḥ śruṇanti ca /",
  "S04bsu022_u:1771": "unmattakāḥ smṛtīmanto bhavitā lokacetiyaḥ // Lal_7.47 //",
  "S04bsu022_u:1772": "na bādhante yathā kleśā jātaṃ maitrajanaṃ jagat /",
  "S04bsu022_u:1773": "niḥsaṃśayaṃ brahmakoṭīnāṃ bhavitā pūjanārahaḥ // Lal_7.48 //",
  "S04bsu022_u:1774": "yathā saṃpuṣpitāḥ śālā medinī ca samā sthitā /",
  "S04bsu022_u:1775": "dhruvaṃ sarvajagatpūjyaḥ sarvajño 'yaṃ bhaviṣyati // Lal_7.49 //",
  "S04bsu022_u:1776": "yathā nirākulo loko mahāpadmo yathodbhavaḥ /",
  "S04bsu022_u:1777": "niḥsaṃśayaṃ mahātejā lokanātho bhaviṣyati // Lal_7.50 //",
  "S04bsu022_u:1778": "yathā ca mṛdukā vātā divyagandhopavāsitāḥ /",
  "S04bsu022_u:1779": "śamenti vyādhiṃ sattvānāṃ vaidyarājo bhaviṣyati // Lal_7.51 //",
  "S04bsu022_u:1780": "vītarāgā yathā ceme rūpadhātau marucchatāḥ /",
  "S04bsu022_u:1781": "kṛtāñjaliṃ namasyante dakṣiṇīyo bhaviṣyati // Lal_7.52 //",
  "S04bsu022_u:1782": "yathā ca manujā devān devāḥ paśyanti mānuṣān /",
  "S04bsu022_u:1783": "heṭhayanti na cānyonyaṃ sārthavāho bhaviṣyati // Lal_7.53 //",
  "S04bsu022_u:1784": "yathā ca jvalanaḥ śāntaḥ sarvā nadyaśca visthitāḥ /",
  "S04bsu022_u:1785": "sūkṣmaṃ ca kampate bhūmiḥ bhavitā tattvadarśakaḥ // Lal_7.54 //",
  "S04bsu022_u:1786": "iti //",
  "S04bsu022_u:1787": "iti hi bhikṣavaḥ saptarātrajātasya bodhisattvasya mātā māyādevī kālamakarot /",
  "S04bsu022_u:1788": "sā kālagatā trāyatriṃśati deveṣūpapadyata /",
  "S04bsu022_u:1789": "syāt khalu punarbhikṣavo yuṣmākamevaṃ bodhisattvāparādhena māyādevī kālagateti?",
  "S04bsu022_u:1790": "na khalvevaṃ draṣṭavyam /",
  "S04bsu022_u:1791": "tatkasmāddhetoḥ?",
  "S04bsu022_u:1792": "etat paramaṃ hi tasyā āyuṣpramāṇamabhūt /",
  "S04bsu022_u:1793": "atītānāmapi bhikṣavo bodhisattvānāṃ saptarātrajātānāṃ janetryaḥ kālamakurvanta /",
  "S04bsu022_u:1794": "tatkasmāddhetoḥ?",
  "S04bsu022_u:1795": "vivṛddhasya hi bodhisattvasya paripūrṇendriyasyābhiniṣkrāmato māturhṛdayaṃ sphuṭet //",
  "S04bsu022_u:1796": "(Vaidya 71)",
  "S04bsu022_u:1797": "iti hi bhikṣavaḥ saptame divase yādṛśenaiva vyūhena māyādevī kapilavastuno mahānagarādudyānabhūmimabhiniṣkrāntābhūt,",
  "S04bsu022_u:1798": "tataḥ koṭīśatasahasraguṇottareṇa mahāvyūhena bodhisattvaḥ kapilavastu mahānagaraṃ prāvikṣat /",
  "S04bsu022_u:1799": "tasya ca praviśataḥ pañca pūrṇakumbhasahasrāṇi gandhodakaparipūrṇāni purato nīyante sma /",
  "S04bsu022_u:1800": "evaṃ pañcakanyāsahasrāṇi mayūrahastakamparigṛhītāni purato gacchanti sma /",
  "S04bsu022_u:1801": "pañca ca kanyāsahasrāṇi tālavṛkṣakaparigṛhītāni purato gacchanti sma /",
  "S04bsu022_u:1802": "pañca sa kanyāsahasrāṇi gandhodakabhṛṅgāraparigṛhītāni purato gacchanti sma,",
  "S04bsu022_u:1803": "mārgamavasiñcanti sma /",
  "S04bsu022_u:1804": "pañca ca kanyāsahasrāṇi vicitrapaṭalakaparigṛhītāni purato gacchanti sma /",
  "S04bsu022_u:1805": "pañca ca kanyāsahasrāṇi navavicitrapralambanamālāparigṛhītāni purato gacchanti sma /",
  "S04bsu022_u:1806": "pañca ca kanyāsahasrāṇi ratnabhadrālaṃkāraparigṛhītāni purato gacchanti sma,",
  "S04bsu022_u:1807": "mārgaṃ śodhayanti sma /",
  "S04bsu022_u:1808": "pañca ca kanyāsahasrāṇi bhadrāsanaparigṛhītāni purato gacchanti sma /",
  "S04bsu022_u:1809": "pañca ca brāhmaṇasahasrāṇi ghaṇṭāparigṛhītāni māṅgalyaśabdaṃ śrāvayantaḥ purato gacchanti sma /",
  "S04bsu022_u:1810": "viṃśati nāgasahasrāṇi sarvālaṃkāravibhūṣitāni purato gacchanti sma /",
  "S04bsu022_u:1811": "viṃśati hayasahasrāṇi suvarṇālaṃkārasaṃchannāni sarvālaṃkāravibhūṣitāni purato gacchanti sma /",
  "S04bsu022_u:1812": "aśīti rathasahasrāṇi uchritachatradhvajapatākākiṅkiṇījālasamalaṃkṛtāni bodhisattvasya pṛṣṭhato 'nucchanti sma /",
  "S04bsu022_u:1813": "cattvāriṃśatpadātisahasrāṇi śūrāṇāṃ vīrāṇāṃ varāṅgurūpiṇāṃ saṃnaddhadṛḍhavarmakavacānāṃ bodhisattvaṃ gacchantamanugacchanti sma /",
  "S04bsu022_u:1814": "gaganatalagatāni cāprameyāsaṃkhyeyānyabhijñātāni kāmāvacarāṇāṃ rūpāvacaradevaputrakoṭīnayutaśatasahasrāṇi nānāprakrāramanekavyūhairbodhisattvasya pūjāṃ kurvanto 'nugacchanti sma /",
  "S04bsu022_u:1815": "yasmiṃśca varapravararathe bodhisattvaḥ samabhirūḍho 'bhūt,",
  "S04bsu022_u:1816": "sa kāmāvacarairdevairanekairmahāvyūhaiḥ samalaṃkṛto 'bhūt /",
  "S04bsu022_u:1817": "viṃśati ca devakanyāsahasrāṇi sarvālaṃkāravibhūṣitāni ratnasūtraparigṛhītāni taṃ rathaṃ vahanti sma /",
  "S04bsu022_u:1818": "dvayoścāpsarasormadhye ekā mānuṣī kanyā dvayormānuṣīkanyayormadhye ekāpsarā /",
  "S04bsu022_u:1819": "na cāpsaraso mānuṣīṇāmāmagandhaṃ jighranti sma /",
  "S04bsu022_u:1820": "na ca mānuṣā apsarasāṃ rūpaṃ dṛṣṭvā pramādamāpadyante sma yadidaṃ bodhisattvasya tejonubhāvena //",
  "S04bsu022_u:1821": "iti hi bhikṣavaḥ kapilāhvaye puravare sarvārthasiddhāya pañcamātraiḥ śākyaśataiḥ pañcagṛhaśatāni nirmāpitānyabhūvan bodhisattvamuddiśya /",
  "S04bsu022_u:1822": "te bodhisattvaṃ nagaraṃ praviśantaṃ svasvagṛhadvāramūle sthitvā kṛtāñjalipuṭā abhinatakāyāḥ sagauravā evamāhuḥ - iha bhoḥ sarvārthasiddha praviśa /",
  "S04bsu022_u:1823": "iha bho devātideva praviśa /",
  "S04bsu022_u:1824": "iha bhoḥ śuddhasattva praviśa /",
  "S04bsu022_u:1825": "iha bhoḥ sārathivara praviśa /",
  "S04bsu022_u:1826": "iha bhoḥ prītiprāmodyakara praviśa /",
  "S04bsu022_u:1827": "iha bho aninditayaśaḥ praviśa /",
  "S04bsu022_u:1828": "iha bhoḥ samantacakṣu praviśa /",
  "S04bsu022_u:1829": "iha bho asamasama praviśa /",
  "S04bsu022_u:1830": "iha bho asadṛśaguṇatejodhara lakṣaṇānuvyañjanasvalaṃkṛtakāya praviśeti /",
  "S04bsu022_u:1831": "tataścopādāya kumārasyeha sarvārthasiddhaḥ sarvārthasiddha iti saṃjñāmagamat //",
  "S04bsu022_u:1832": "tatra rājā śuddhodanasteṣāṃ sarveṣāmanuvartanārthaṃ bodhisattvaṃ sarvagṛheṣu praveśya caturṇāṃ māsānāmatyayādbodhisattvaṃ svagṛhe praveśayati sma /",
  "S04bsu022_u:1833": "tatra ca nānāratnavyūho nāma (Vaidya 72)",
  "S04bsu022_u:1834": "mahāprāsādastaṃ bodhisattvaḥ samārūḍho 'bhūt /",
  "S04bsu022_u:1835_0": "tatra te bṛddhavṛddhāḥ śākyāḥ saṃnipatyaivaṃ mataṃ cārayanti sma - kā nu khalu samarthā",
  "S04bsu022_u:1835_1": "bodhisattvaṃ gopāyituṃ kelayituṃ mamāyituṃ hitacittatayā maitracittatayā guṇacittatayā",
  "S04bsu022_u:1835_2": "saumyacittatayā ceti /",
  "S04bsu022_u:1836": "tatra pañcamātrāṇi śākyavadhūśatāni /",
  "S04bsu022_u:1837": "ekaikā evamāhūḥ - ahaṃ kumāramupasthāsya iti /",
  "S04bsu022_u:1838": "tatra mahallakamahallikāḥ śākyā evamāhuḥ - sarvā etā vadhūkā navā dahnāstaruṇyaḥ rūpayauvanamadamattāḥ /",
  "S04bsu022_u:1839": "naitāḥ samarthā bodhisattvaṃ kālena kālamupasthāpayitum /",
  "S04bsu022_u:1840": "atha ca punariyaṃ mahāprajāpatī gautamī kumārasya mātṛsvasā /",
  "S04bsu022_u:1841": "eṣā samarthā kumāraṃ samyaksukhena saṃvardhayitum,",
  "S04bsu022_u:1842": "rājānaṃ ca śuddhodanamabhidhārayitum /",
  "S04bsu022_u:1843": "iti hi te sarve samagrā bhūtvā mahāprajāpatīṃ gautamīmutsāhayanti sma /",
  "S04bsu022_u:1844": "iti hi mahāprajāpatī gautamī kumāraṃ saṃvardhayati sma /",
  "S04bsu022_u:1845": "tatra bodhisattvasyārthe dvātriṃśaddhātryaḥ saṃsthāpitā abhuvan aṣṭāvaṅgadhātryaḥ,",
  "S04bsu022_u:1846": "aṣṭau kṣīradhātryaḥ,",
  "S04bsu022_u:1847": "aṣṭau maladhātryaḥ,",
  "S04bsu022_u:1848": "aṣṭau krīḍādhātryaḥ //",
  "S04bsu022_u:1849": "tato rājā śuddhodanaḥ sarvaṃ śākyagaṇaṃ saṃnipātyaivaṃ mīmāṃsate sma - kiṃ nu khalvayaṃ kumāro rājā bhaviṣyati cakravartī,",
  "S04bsu022_u:1850": "āhosvidabhiniṣkramiṣyati pravrajyāyai?",
  "S04bsu022_u:1851": "tena ca samayena himavataḥ parvatarājasya pārśve asito nāma maharṣiḥ prativasati sma pañcābhijñaḥ sārdhaṃ naradattena bhāgineyena /",
  "S04bsu022_u:1852": "sa bodhisattvasya jātamātrasya bahūnyāścaryādbhutaprātihāryāṇyadrākṣīt /",
  "S04bsu022_u:1853": "gaganatalagatāṃśca devaputrān buddhaśabdamanuśrāvayato 'mbarāṇi ca bhrāmayata itastataḥ pramuditān bhramato 'drākṣīt /",
  "S04bsu022_u:1854": "tasyaitadabhūt - yannvahaṃ vyavalokayeyamiti /",
  "S04bsu022_u:1855_0": "sa divyena cakṣuṣā sarvaṃ jambudvīpamanuvilokayannadrākṣīt kapilāhvaye mahāpuravare",
  "S04bsu022_u:1855_1": "rājñaḥ śuddhodanasya gṛhe kumāraṃ jātaṃ śatapuṇyatejastejitaṃ sarvalokamahitaṃ dvātriṃśanmahāpuruṣalakṣaṇaiḥ samalaṃkṛtagātram /",
  "S04bsu022_u:1856": "dṛṣṭvā ca punarnaradattaṃ māṇavakamāmantrayate sma - yat khalu māṇavaka jānīyā jambudvīpe mahāratnamutpannam /",
  "S04bsu022_u:1857": "kapilavastuni mahānagare rājñaḥ śuddhodanasya gṛhe kumāro jātaḥ śatapuṇyatejastejitaḥ sarvalokamahito dvātriṃśanmahāpuruṣalakṣaṇaiḥ samanvāgataḥ /",
  "S04bsu022_u:1858": "sacetso 'gāramadhyāvasiṣyati,",
  "S04bsu022_u:1859": "rājā bhaviṣyati caturaṅgaścakravartī vijitavān dhārmiko dharmarājo jānapadasthāmavīryaprāptaḥ saptaratnasamanvāgataḥ /",
  "S04bsu022_u:1860": "tasyemāni sapta ratnāni bhavanti /",
  "S04bsu022_u:1861": "tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
  "S04bsu022_u:1862": "evaṃ saptaratnasaṃpūrṇaśca /",
  "S04bsu022_u:1863": "asya putrasahasraṃ bhaviṣyati śūrāṇāṃ vīrāṇāṃ varāṅgarūpiṇāṃ parasainyapramardakānām /",
  "S04bsu022_u:1864": "sa imaṃ mahāpṛthivīmaṇḍalaṃ samudraparikhamadaṇḍenāśastreṇa svena (dharmeṇa)",
  "S04bsu022_u:1865": "balenābhibhūyābhinirjitya rājyaṃ kariṣyatyaiśvaryādhipatyena /",
  "S04bsu022_u:1866": "sacetpunaragārādanagārikāṃ pravrajiṣyati,",
  "S04bsu022_u:1867": "tathāgato bhaviṣyati arhan samyaksaṃbuddho netā ananyaneyaḥ śāstā loke saṃbuddhaḥ /",
  "S04bsu022_u:1868": "tadetarhyupasaṃkramiṣyāvastad draṣṭumiti //",
  "S04bsu022_u:1869": "atha khalvasito maharṣiḥ sārdhaṃ naradattena bhāgineyena rājahaṃsa iva gaganatalādabhyudgamya samutplutya yena kapilavastu mahānagaraṃ tenopasaṃkrāmat /",
  "S04bsu022_u:1870": "upasaṃkramya ṛddhiṃ pratisaṃhṛtya padbhyāmeva kapilavastu mahānagaraṃ praviśya yena rājñaḥ śuddhodanasya niveśanaṃ tenopasaṃkrāmat /",
  "S04bsu022_u:1871": "upasaṃkramya rājñaḥ śuddhodanasya gṛhadvāre 'sthāt //",
  "S04bsu022_u:1872": "(Vaidya 73)",
  "S04bsu022_u:1873": "iti hi bhikṣavo 'sito maharṣiḥ paśyati sma rājñaḥ śuddhodanasya gṛhadvāre 'nekāni prāṇiśatasahasrāṇi saṃnipatitāni /",
  "S04bsu022_u:1874": "atha khalvasito maharṣirdauvārikamupasaṃkramyaivamāha - gaccha tvaṃ bhoḥ puruṣa rājñaḥ śuddhodanasya,",
  "S04bsu022_u:1875": "nivedaya dvāre ṛṣirvyavasthita iti /",
  "S04bsu022_u:1876": "parameti dauvāriko 'sitasya maharṣeḥ pratiśrutya yena rājā śuddhodanastenopasaṃkrāmat /",
  "S04bsu022_u:1877": "upasaṃkramya kṛtāñjalipuṭo rājānaṃ śuddhodanamevamāha - yat khalu deva jānīyā ṛṣirjīrṇo vṛddho mahallako dvāre sthitaḥ /",
  "S04bsu022_u:1878": "evaṃ ca vadati - rājānamahaṃ draṣṭukāma iti /",
  "S04bsu022_u:1879": "atha rājā śuddhodano 'sitasya maharṣerāsanaṃ prajñāpya taṃ puruṣamevamāha - praviśatu ṛṣiriti /",
  "S04bsu022_u:1880": "atha sa puruṣo rājakulānniṣkramyāsitaṃ maharṣimevamāha - praviśeti //",
  "S04bsu022_u:1881": "atha khalvasito maharṣiryena rājā śuddhodanastenopasaṃkrāmat /",
  "S04bsu022_u:1882": "upasaṃkramya purataḥ sthitvā rājānaṃ śuddhodanamevamāha - jaya jaya mahārāja,",
  "S04bsu022_u:1883": "ciramāyuḥ pālaya,",
  "S04bsu022_u:1884": "dharmeṇa rājyaṃ kārayeti //",
  "S04bsu022_u:1885": "atha sa rājā śuddhodano 'sitasya maharṣerarghapādyamarcanaṃ ca kṛtvā sādhu suṣṭhu ca parigṛhya āsanenopanimantrayate sma /",
  "S04bsu022_u:1886": "sukhopaviṣṭaṃ cainaṃ jñātvā sagauravaḥ supratīta evamāha - na smarāmyahaṃ tava ṛṣe darśanam /",
  "S04bsu022_u:1887": "tatkenārthenehābhyāgato 'si,",
  "S04bsu022_u:1888": "kiṃ prayojanam?",
  "S04bsu022_u:1889": "evamukte 'sito maharṣī rājānaṃ śuddhodanametadavocat - putraste mahārāja jātastamahaṃ draṣṭukāma ihāgata iti //",
  "S04bsu022_u:1890": "rājā āha - svapiti maharṣe kumāraḥ /",
  "S04bsu022_u:1891": "muhūrtamāgamaya yāvadutthāsyatīti //",
  "S04bsu022_u:1892": "ṛṣiravocat - na mahārāja tādṛśā mahāpuruṣāściraṃ svapanti /",
  "S04bsu022_u:1893": "jāgaraśīlāstādṛśāḥ satpuruṣā bhavanti //",
  "S04bsu022_u:1894": "iti hi bhikṣavo bodhasattvo 'sitasya maharṣeranukampayā jāgaraṇanimittamakarot /",
  "S04bsu022_u:1895": "atha khalu rājā śuddhodanaḥ sarvārthasiddhaṃ kumāramubhābhyāṃ pāṇibhyāṃ sādhu ca suṣṭhu cānuparigṛhya asitasya maharṣerantikamupanāmayati sma //",
  "S04bsu022_u:1896_0": "iti hi asito maharṣirbodhisattvamavalokya dvātriṃśatā mahāpuruṣalakṣaṇaiḥ samanvāgatamaśītyanuvyañjanasuvicitragātraṃ",
  "S04bsu022_u:1896_1": "śakrabrahmalokapālātirekavapuṣaṃ dinakaraśatasahasrātirekatejasaṃ sarvāṅgasundaraṃ",
  "S04bsu022_u:1896_2": "dṛṣṭvā codānamudānayati sma - āścaryapudgalo batāyaṃ loke prādurbhūta,",
  "S04bsu022_u:1897_0": "mahāścaryapudgalo batāyaṃ loke prādurbhūtaḥ ityutthāyāsanātkṛtāñjalipuṭo bodhisattvasya",
  "S04bsu022_u:1897_1": "caraṇayoḥ praṇipatya pradakṣiṇīkṛtya ca bodhisattvamaṅkena parigṛhya nidhyāyannavasthito 'bhūt /",
  "S04bsu022_u:1898": "so 'drākṣīdbodhisattvasya dvātriṃśanmahāpuruṣalakṣaṇāni yaiḥ samanvāgatasya puruṣapudgalasya dve gatī bhavato nānyā /",
  "S04bsu022_u:1899": "sacedagāramadhyāvasati rājā bhavati caturaṅgaścakravartī pūrvavadyāvadevaiśvaryādhipatyena /",
  "S04bsu022_u:1900": "sacetpunaragārādanagārikāṃ pravrajati tathāgato bhaviṣyati vighuṣṭaśabdaḥ samyaksaṃbuddhaḥ /",
  "S04bsu022_u:1901": "sa taṃ dṛṣṭvā prārodīdaśrūṇi ca pravartayan gambhīraṃ ca niśvasati sma //",
  "S04bsu022_u:1902": "(Vaidya 74)",
  "S04bsu022_u:1903": "adrākṣīdrājā śuddhodano 'sitaṃ maharṣiṃ rudantamaśrūṇi ca pravartayamānaṃ gambhīraṃ ca niśvasantam /",
  "S04bsu022_u:1904": "dṛṣṭvā ca saṃharṣitaromakūpajātastvaritatvaritaṃ dīnamanā asitaṃ maharṣimetadavocat - kimidamṛṣe rodasi aśrūṇi ca pravartayasi gambhīraṃ ca niśvasasi?",
  "S04bsu022_u:1905": "mā khalu kumārasya kācidvipratipattiḥ //",
  "S04bsu022_u:1906": "evamukte 'sito maharṣī rājānaṃ śuddhodanamevamāha - nāhaṃ mahārāja kumārasyārthena rodimi,",
  "S04bsu022_u:1907": "nāpyasya kācidvipratipattiḥ /",
  "S04bsu022_u:1908": "kiṃ tvātmānamahaṃ rodimi /",
  "S04bsu022_u:1909": "tatkasmāddhetoḥ?",
  "S04bsu022_u:1910": "ahaṃ ca mahārāja jīrṇo vṛddho mahallakaḥ /",
  "S04bsu022_u:1911": "ayaṃ ca sarvārthasiddhaḥ kumāro 'vaśyamanuttarāṃ samyaksaṃbodhimabhisaṃbhotsyati /",
  "S04bsu022_u:1912": "abhisaṃbudhya cānuttaraṃ dharmacakraṃ pravartayiṣyati apravartitaṃ śramaṇena vā brāhmaṇena vā devena vā māreṇa vā anyena vā punaḥ kenacilloke sahadharmeṇa /",
  "S04bsu022_u:1913": "sadevakasya lokasya hitāya sukhāya dharmaṃ deśayiṣyati ādau kalyāṇaṃ madhye kalyāṇaṃ paryavasāne kalyāṇam /",
  "S04bsu022_u:1914": "svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ sattvānāṃ saṃprakāśayiṣyati /",
  "S04bsu022_u:1915": "asmāttaṃ dharmaṃ śratvā jātidharmāṇaḥ sattvā jātyā parimokṣante /",
  "S04bsu022_u:1916": "evaṃ jarāvyādhimaraṇaśokaparidevaduḥkhadaurmanasyopāyāsebhyaḥ parimokṣante /",
  "S04bsu022_u:1917": "rāgadveṣamohāgnisaṃtaptānāṃ sattvānāṃ saddharmajalavarṣeṇa prahlādanaṃ kariṣyati /",
  "S04bsu022_u:1918": "nānākudṛṣṭigrahaṇapraskandhānāṃ sattvānāṃ kupathaprayātānāmṛjumārgeṇa nirvāṇapathamupaneṣyati /",
  "S04bsu022_u:1919": "saṃsārapañjaracārakāvaruddhānāṃ kleśabandhanabaddhānāṃ bandhananirmokṣaṃ kariṣyati /",
  "S04bsu022_u:1920": "ajñānatamastimirapaṭalaparyavanaddhanayanānāṃ sattvānāṃ prajñācakṣurutpādayiṣyati /",
  "S04bsu022_u:1921": "kleśaśalyaviddhānāṃ sattvānāṃ śalyoddharaṇaṃ kariṣyati /",
  "S04bsu022_u:1922": "tadyathā mahārāja audumbarapuṣpaṃ kadācitkarhicilloke utpadyate,",
  "S04bsu022_u:1923": "evameva mahārāja kadācitkarhicidbahubhiḥ kalpakoṭinayutairbuddhā bhagavanto loke utpadyante /",
  "S04bsu022_u:1924": "so 'yaṃ kumāro 'vaśyamanuttarāṃ samyaksaṃbodhimabhisaṃbhotsyate /",
  "S04bsu022_u:1925": "abhisaṃbudhya ca sattvakoṭīniyutaśatasahasrāṇi saṃsārasāgarāt pāramuttārayiṣyati,",
  "S04bsu022_u:1926": "amṛte ca pratiṣṭhāpayiṣyati /",
  "S04bsu022_u:1927": "vayaṃ ca taṃ buddharatnaṃ na drakṣyāmaḥ /",
  "S04bsu022_u:1928": "ityeva tadahaṃ mahārāja rodimi paridīnamanā dīrghaṃ ca niśvasāmi yadahamimaṃ nārogye 'pi rādhayiṣyāmi //",
  "S04bsu022_u:1929": "yathā hyasmākaṃ mahārāja mantravedaśāstreṣvāgacchati - nārhati sarvārthasiddhaḥ kumāro 'gāramadhyāvasitum /",
  "S04bsu022_u:1930": "tatkasya hetoḥ?",
  "S04bsu022_u:1931": "tathā hi mahārāja sarvārthasiddhaḥ kumāro dvātriṃśatā mahāpuruṣalakṣaṇaiḥ samānvāgataḥ /",
  "S04bsu022_u:1932": "katamairdvātriṃśatā? tadyathā /",
  "S04bsu022_u:1933": "uṣṇīṣaśīrṣo mahārāja sarvārthasiddhaḥ kumāraḥ /",
  "S04bsu022_u:1934": "anena mahārāja prathamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
  "S04bsu022_u:1935": "bhinnāñjanamayūrakalāpābhinīlavallitapradakṣiṇāvartakeśaḥ /",
  "S04bsu022_u:1936": "samavipulalalāṭaḥ /",
  "S04bsu022_u:1937": "ūrṇā mahārāja sarvārthasiddhasya kumārasya bhruvo rmadhye jātā himarajataprakāśā /",
  "S04bsu022_u:1938": "gopakṣmanetraḥ /",
  "S04bsu022_u:1939": "abhinīlanetraḥ /",
  "S04bsu022_u:1940": "samacattvāriṃśaddantaḥ /",
  "S04bsu022_u:1941": "aviraladantaḥ /",
  "S04bsu022_u:1942": "śukladantaḥ /",
  "S04bsu022_u:1943": "brahmasvaro mahārāja sarvārthasiddhaḥ kumāraḥ /",
  "S04bsu022_u:1944": "rasarasāgravān /",
  "S04bsu022_u:1945": "prabhūtatanujihvaḥ /",
  "S04bsu022_u:1946": "siṃhahanuḥ /",
  "S04bsu022_u:1947": "susaṃvṛttaskandhaḥ /",
  "S04bsu022_u:1948": "saptotsadaḥ /",
  "S04bsu022_u:1949": "citāntarāṃsaḥ /",
  "S04bsu022_u:1950": "sūkṣmasuvarṇavarṇacchaviḥ /",
  "S04bsu022_u:1951": "sthito 'navanatapralambabāhu /",
  "S04bsu022_u:1952": "siṃhapūrvārdhakāyaḥ /",
  "S04bsu022_u:1953": "nyagrodhaparimaṇḍalo mahārāja sarvārthasiddhaḥ kumāraḥ /",
  "S04bsu022_u:1954": "ekaikaromā /",
  "S04bsu022_u:1955": "ūrdhvāgrābhipradakṣiṇāvartaromāḥ /",
  "S04bsu022_u:1956": "(Vaidya 75) kośopagatabastiguhyaḥ /",
  "S04bsu022_u:1957": "suvivartitoruḥ /",
  "S04bsu022_u:1958": "eṇeyamṛgarājajaṅghaḥ /",
  "S04bsu022_u:1959": "dīrghāṅguliḥ /",
  "S04bsu022_u:1960": "āyatapārṣṇipādaḥ /",
  "S04bsu022_u:1961": "utsaṅgapādaḥ /",
  "S04bsu022_u:1962": "mṛdutaruṇahastapādaḥ /",
  "S04bsu022_u:1963": "jālāṅgulihastapādaḥ /",
  "S04bsu022_u:1964": "dīrghāṅguliradhaḥkramatalayormahārāja sarvārthasiddhasya kumārasya cakre jāte ci (arciṣmatī prabhāsvare site)",
  "S04bsu022_u:1965": "sahasrāre sanemike sanābhike /",
  "S04bsu022_u:1966": "supratiṣṭhitasamapādo mahārāja sarvārthasiddhaḥ kumāraḥ /",
  "S04bsu022_u:1967": "anena mahārāja dvātriṃśattamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
  "S04bsu022_u:1968": "na ca mahārāja cakravartināmevaṃvidhāni lakṣaṇāni bhavanti /",
  "S04bsu022_u:1969": "bodhisattvānāṃ ca tādṛśāni lakṣaṇāni bhavanti //",
  "S04bsu022_u:1970": "saṃvidyante khalu punarmahārāja sarvārthasiddhasya kumārasya kāye 'śītyanuvyañjanāni,",
  "S04bsu022_u:1971": "yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
  "S04bsu022_u:1972": "avaśyamabhiniṣkramiṣyati pravrajyāyai /",
  "S04bsu022_u:1973": "katamāni ca mahārāja tānyaśītyanuvyañjanāni?",
  "S04bsu022_u:1974": "tadyathā - tuṅganakhaśca mahārāja sarvārthasiddhaḥ kumāraḥ /",
  "S04bsu022_u:1975": "tāmranakhaśca snigdhanakhaśca vṛttāṅguliśca anupūrvacitrāṅguliśca gūḍhaśiraśca gūḍhagulphaśca ghanasaṃdhiśca aviṣamasamapādaśca āyatapārṣṇiśca mahārāja sarvārthasiddhaḥ kumāraḥ /",
  "S04bsu022_u:1976_0": "snigdhapāṇilekhaśca tulyapāṇilekhaśca gambhīrapāṇilekhaśca ajihmapāṇilekhaśca anupūrvapāṇilekhaśca",
  "S04bsu022_u:1976_1": "bimboṣṭhaśca noccavacanaśabdaśca mṛdutaruṇatāmrajihvaśca gajagarjitābhistanitameghasvaramadhuramañjughoṣaśca",
  "S04bsu022_u:1976_2": "paripūrṇavyañjanaśca mahārāja sarvārthasiddhaḥ kumāraḥ /",
  "S04bsu022_u:1977_0": "pralambabāhuśca śucigātravastusaṃpannaśca mṛdugātraśca viśālagātraśca adīnagātraśca",
  "S04bsu022_u:1977_1": "anupūrvonnatagātraśca susamāhitagātraśca suvibhaktagātraśca pṛthuvipulasuparipūrṇajānumaṇḍalaśca",
  "S04bsu022_u:1977_2": "vṛttagātraśca mahārāja sarvārthasiddhaḥ kumāraḥ /",
  "S04bsu022_u:1978_0": "suparimṛṣṭagātraśca ajihmavṛṣabhagātraśca anupūrvagātraśca gambhīranābhiśca ajihmanābhiśca",
  "S04bsu022_u:1978_1": "anupūrvanābhiśca śucyācāraśca ṛṣabhavatsamantaprāsādikaśca paramasuviśuddhavitimirālokasamantaprabhaśca",
  "S04bsu022_u:1978_2": "nāgavilambitagatiśca mahārāja sarvārthasiddhaḥ kumāraḥ /",
  "S04bsu022_u:1979_0": "siṃhavikrāntagatiśca ṛṣabhavikrāntagatiśca haṃsavikrāntagatiśca abhipradakṣiṇāvartagatiśca",
  "S04bsu022_u:1979_1": "vṛttakukṣiśca mṛṣṭakukṣiśca ajihmakukṣiśca cāpodaraśca vyapagatachandadoṣanīlakālakāduṣṭaśarīraśca",
  "S04bsu022_u:1979_2": "vṛttadaṃṣṭraśca mahārāja sarvārthasiddhaḥ kumāraḥ /",
  "S04bsu022_u:1980_0": "tīkṣṇadaṃṣṭraśca anupūrvadaṃṣṭraśca tuṅganāsaśca śucinayanaśca vimalanayanaśca prahasitanayanaśca",
  "S04bsu022_u:1980_1": "āyatanayanaśca viśālanayanaśca nīlakuvalayadalasadṛśanayanaśca sahitabhrūśca mahārāja",
  "S04bsu022_u:1980_2": "sarvārthasiddhaḥ kumāraḥ /",
  "S04bsu022_u:1981_0": "citrabhrūśca asitabhrūśca saṃgatabhrūśca anupūrvabhrūśca pīnagaṇḍaśca aviṣamagaṇḍaśca",
  "S04bsu022_u:1981_1": "vyapagatagaṇḍadoṣaśca anupahatakruṣṭaśca suviditendriyaśca suparipūrṇendriyaśca mahārāja",
  "S04bsu022_u:1981_2": "sarvārthasiddhaḥ kumāraḥ /",
  "S04bsu022_u:1982": "saṃgatamukhalalāṭaśca paripūrṇottamāṅgaśca asitakeśaśca sahitakeśaśca (susaṃgatakeśaśca)",
  "S04bsu022_u:1983": "surabhikeśaśca aparuṣakeśaśca anākulakeśaśca anupūrvakeśaśca sukuñcitakeśaśca śrīvatsasvastikanandyāvartavardhamānasaṃsthānakeśaśca mahārāja sarvārthasiddhaḥ kumāraḥ /",
  "S04bsu022_u:1984": "imāni tāni mahārāja sarvārthasiddhasya kumārasyāśītyanuvyañjanāni, (Vaidya 76)",
  "S04bsu022_u:1985": "yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
  "S04bsu022_u:1986": "avaśyamabhiniṣkramiṣyati pravrajyāyai //",
  "S04bsu022_u:1987_0": "atha khalu rājā śuddhodano 'sitasya maharṣeḥ sakāśātkumārasyedaṃ vyākaraṇaṃ śrutvā",
  "S04bsu022_u:1987_1": "saṃtuṣṭa udagra āttamanāḥ pramuditaḥ prītisaumanasyajāta utthāyāsanādbodhisattvasya",
  "S04bsu022_u:1987_2": "caraṇayoḥ praṇipatyemāṃ gāthāmabhāṣata -",
  "S04bsu022_u:1988": "vanditastvaṃ suraiḥ sendraiḥ ṛṣibhiścāsi pūjitaḥ /",
  "S04bsu022_u:1989": "vaidya sarvasya lokasya vande 'hamapi tvāṃ vibho // Lal_7.55 //",
  "S04bsu022_u:1990": "iti hi bhikṣavo rājā śuddhodano 'sitaṃ maharṣi sārdhaṃ naradattena bhāgineyenānurūpeṇa bhaktena saṃtarpayati sma /",
  "S04bsu022_u:1991": "saṃtarpyābhicchādya pradakṣiṇamakarot /",
  "S04bsu022_u:1992": "atha khalvasito maharṣistata evarddhyā vihāyasā prākramat,",
  "S04bsu022_u:1993": "yena svāśramastenopāsaṃkrāmat //",
  "S04bsu022_u:1994": "atha khalu dvayaṃ saṃkramya tatra khalvasito maharṣirnaradattaṃ māṇavakametadavocat - yadā tvaṃ naradatta śṛṇuyā buddho loke utpanna iti,",
  "S04bsu022_u:1995": "tadā tva gatvā tasya śāsane pravrajeḥ /",
  "S04bsu022_u:1996": "tatte bhaviṣyati dīrgharātramarthāya hitāya sukhāyeti //",
  "S04bsu022_u:1997": "tatredamucyate -",
  "S04bsu022_u:1998": "dṛṣṭvā devagaṇānnabhastalagatān buddhaśravodgāriṇo",
  "S04bsu022_u:1999": "devarṣīrasito 'drikandaragataḥ prītiṃ parāṃ prāptavān /",
  "S04bsu022_u:2000": "buddho nāma padaṃ kimetadiha bho harṣāvahaṃ prāṇināṃ",
  "S04bsu022_u:2001": "prahlāda mama kāya eti sukhitaṃ śāntaṃ ca cittaṃ param // Lal_7.56 //",
  "S04bsu022_u:2002": "kiṃ devo tvasuro 'thavāpi sa bhaved garuḍo 'thavā kinnaraḥ",
  "S04bsu022_u:2003": "buddho nāma kimetadaśrutapadaṃ prītikaraṃ modanam /",
  "S04bsu022_u:2004": "divyā cakṣuṣa prekṣate daśa diśaḥ śailān mahīṃ sāgarān",
  "S04bsu022_u:2005": "bhūyaḥ paśyati cādbhutaṃ bahuvidhaṃ bhūmau girau sāgare // Lal_7.57 //",
  "S04bsu022_u:2006": "ābheyaṃ pravirājate surucirā prahlādayantī tanuṃ",
  "S04bsu022_u:2007": "jātāścaiva yathā hi śailaśikhare snigdhāḥ pravālāṅkurāḥ /",
  "S04bsu022_u:2008": "vṛkṣāścaiva yathā supuṣpabharitā nānāphalairmaṇḍitāḥ",
  "S04bsu022_u:2009": "suvyaktaṃ tribhave bhaviṣyati laghu ratnodbhavaḥ śobhanaḥ // Lal_7.58 //",
  "S04bsu022_u:2010": "bhūmirbhāti yathā ca pāṇisadṛśā sarvā samā nirmalā",
  "S04bsu022_u:2011": "devāścaiva yathā prahṛṣṭamanasaḥ khe bhrāmayantyambarān /",
  "S04bsu022_u:2012": "yadvat sāgaranāgarājanilaye ratnāḥ plavante 'dbhutāḥ",
  "S04bsu022_u:2013": "suvyaktaṃ jinaratna jambunilaye dharmākarasyodbhavaḥ // Lal_7.59 //",
  "S04bsu022_u:2014": "(Vaidya 77)",
  "S04bsu022_u:2015": "yadvacchānta apāya duḥkhavigatāḥ sattvāśca saukhyānvitāḥ",
  "S04bsu022_u:2016": "yadvaddevagaṇā nabhastalagatā gacchanti harṣānvitāḥ /",
  "S04bsu022_u:2017": "yatha ca snigdharavaṃ manojña śṛṇuyā divyāna saṃgītināṃ",
  "S04bsu022_u:2018": "ratanasyā iva prādurbhāvu tribhave yasyā nimittā ime // Lal_7.60 //",
  "S04bsu022_u:2019": "asitaḥ prekṣati jambusāhvayamidaṃ divyena vai cakṣuṣā",
  "S04bsu022_u:2020": "so 'drākṣīt kapilāhvaye puravare śuddhodanasyālaye /",
  "S04bsu022_u:2021": "jāto lakṣaṇapuṇyatejabharito nārāyaṇasthāmavān",
  "S04bsu022_u:2022": "dṛṣṭvā cāttamanā udagramanasaḥ sthāmāsya saṃvardhitaḥ // Lal_7.61 //",
  "S04bsu022_u:2023": "udyuktastvarito 'tivismitamanā cāsau svaśiṣyānvitaḥ",
  "S04bsu022_u:2024": "āgatvā kapilāhvayaṃ puravaraṃ dvāri sthito bhūpateḥ /",
  "S04bsu022_u:2025": "anubaddhā bahuprāṇikoṭinayutā dṛṣṭvā ṛṣirjīrṇakaḥ",
  "S04bsu022_u:2026": "avacī sārathi rājña vedaya laghuṃ dvāre ṛṣistiṣṭhati // Lal_7.62 //",
  "S04bsu022_u:2027": "śrutvā cāśu praviśya rājabhavanaṃ rājñastamākhyātavān",
  "S04bsu022_u:2028": "dvāre deva tapasvi tiṣṭhati mahān jīrṇo ṛṣirjarjaraḥ /",
  "S04bsu022_u:2029": "so cāpī abhinandate ṛṣivaraḥ prāveṣṭu rājño gṛhaṃ",
  "S04bsu022_u:2030": "ājñā dīyatu tāva pārthivavarā demi praveśaṃ tesā // Lal_7.63 //",
  "S04bsu022_u:2031": "sthāpyā cāsanamasya cāha nṛpatiḥ gaccha praveśaṃ dada",
  "S04bsu022_u:2032": "asitaḥ sārathivākya śrutva muditaḥ prītyā sukhenānvitaḥ /",
  "S04bsu022_u:2033": "śītaṃ vāri yathābhikāṅkṣi tṛṣito bhuktvādito cāśanaṃ",
  "S04bsu022_u:2034": "tadvatsukhyabhinandito ṛṣivaraḥ taṃ draṣṭu sattvottamam // Lal_7.64 //",
  "S04bsu022_u:2035": "jaya bhoḥ pārthiva ityuvāca mudito cāyuṃ ciraṃ pālaya",
  "S04bsu022_u:2036": "vṛddhiṃ kṛtva niṣaṇṇa dāntamanasaḥ śāntendriyaḥ sūrataḥ /",
  "S04bsu022_u:2037": "rājā vai abhivādya taṃ sunibhṛtaṃ provāca kiṃ kāraṇaṃ",
  "S04bsu022_u:2038": "āgāmastava pārthivendra nilaye tad brūhi śīghraṃ mune // Lal_7.65 //",
  "S04bsu022_u:2039": "putraste vararūpa pāramigato jāto mahātejavān",
  "S04bsu022_u:2040": "dvātriṃśadvaralakṣaṇaiḥ kavacito nārāyaṇasthāmavān /",
  "S04bsu022_u:2041": "taṃ draṣṭuṃ hi mamepsitaṃ narapate sarvārthasiddhaṃ śiśum",
  "S04bsu022_u:2042": "ityarthaṃ samupāgato 'smi nṛpate nāstyanyakāryaṃ mama // Lal_7.66 //",
  "S04bsu022_u:2043": "(Vaidya 78)",
  "S04bsu022_u:2044": "sādhu svāgatu yācase kilamitaḥ prīto 'smi te darśanāt",
  "S04bsu022_u:2045": "eṣo 'sau śayitaḥ kumāra varado draṣṭuṃ na śakyo 'dhunā /",
  "S04bsu022_u:2046": "sādhū tāva mūhūrtamāgama ihā yad drakṣyase nirmalaṃ",
  "S04bsu022_u:2047": "candraṃ vā yatha pūrṇamāsi vimalaṃ tārāgaṇairmaṇḍitam // Lal_7.67 //",
  "S04bsu022_u:2048": "yada cāsau pratibuddha sārathivaraḥ paripūrṇacandraprabhaḥ",
  "S04bsu022_u:2049": "tada rājā pratigṛhya vahnivapuṣaṃ sūryātirekaprabham /",
  "S04bsu022_u:2050": "hantā paśya ṛṣe nṛdevamahitaṃ hemāgrabimbopamam",
  "S04bsu022_u:2051": "asito dṛṣṭva ca tasya tau sucaraṇau cakrāṅkitau śobhanau // Lal_7.68 //",
  "S04bsu022_u:2052": "pratyutthāya tataḥ kṛtāñjalipuṭo caraṇāni so vandate",
  "S04bsu022_u:2053": "aṅke gṛhya mahātmaśāstrakuśalo nidhyāyato prekṣate /",
  "S04bsu022_u:2054": "so 'paśyadvaralakṣaṇaiḥ kavacitaṃ nārāyaṇasthāmavaṃ",
  "S04bsu022_u:2055": "śīrṣaṃ kampya sa vedaśāstrakuśalo dve tasya paśyadgatī // Lal_7.69 //",
  "S04bsu022_u:2056": "rājā vā bhavi cakravarti balavān buddho va lokottamaḥ",
  "S04bsu022_u:2057": "bāṣpaṃ tyakta sudīnakāyamanaso gambhīra niśvasya ca /",
  "S04bsu022_u:2058": "udvignaśca babhūva pārthivavaraḥ kiṃ brāhmaṇo roditī",
  "S04bsu022_u:2059": "mā vighnaṃ khalu paśyate 'yamasitaḥ sarvārthasiddhasya me // Lal_7.70 //",
  "S04bsu022_u:2060": "bhūtaṃ vyāhara kiṃ tu rodiṣi ṛṣe śreyo 'tha kiṃ pāpakaṃ",
  "S04bsu022_u:2061": "pāpaṃ nāsti na cāntarāyamiha bhoḥ sarvārthasiddhasya te /",
  "S04bsu022_u:2062": "ātmānaṃ bahu śocamī narapate jīrṇo 'smi yajjarjaraḥ",
  "S04bsu022_u:2063": "yadayaṃ bheṣyati buddha lokamahito dharmaṃ yadā vakṣyate // Lal_7.71 //",
  "S04bsu022_u:2064": "na drakṣe ahu labdhaprītimanaso ityartha rodāmyahaṃ",
  "S04bsu022_u:2065": "yasyā kāyi bhavanti lakṣaṇavarā dvātriṃśati nirmalā /",
  "S04bsu022_u:2066": "dve tasyā gatayo na anya tṛtiyā jānīṣva evaṃ nṛpa",
  "S04bsu022_u:2067": "rājā vā bhavi cakravarti balavān buddho 'tha lokottamaḥ // Lal_7.72 //",
  "S04bsu022_u:2068": "nāyaṃ kāmaguṇebhirarthiku punaḥ buddho ayaṃ bheṣyati",
  "S04bsu022_u:2069": "śrutvā vyākaraṇaṃ ṛṣeḥ sa nṛpatiḥ prītiṃ sukhaṃ labdhavān /",
  "S04bsu022_u:2070": "pratyutthāya tataḥ kṛtāñjalipuṭo caraṇāvasau vandate",
  "S04bsu022_u:2071": "devaistvaṃ svabhipūjitaḥ subalavān ṛṣibhiśca saṃvarṇitaḥ // Lal_7.73 //",
  "S04bsu022_u:2072": "vande tvāṃ varasārthavāha tribhave sarve jage pūjitaṃ",
  "S04bsu022_u:2073": "asitaḥ prāha ca bhāgineya muditaḥ saṃśrūyatāṃ bhāṣato /",
  "S04bsu022_u:2074": "(Vaidya 79)",
  "S04bsu022_u:2075": "buddhā bodhi yadā śṛṇoṣi jagato varteti cakraṃ hyayaṃ",
  "S04bsu022_u:2076": "śīghraṃ pravraja śāsane 'sya munaye tatprāpsyase nirvṛtim // Lal_7.74 //",
  "S04bsu022_u:2077": "vanditvā caraṇau hyasau munivaraḥ kṛtvā ca prādakṣiṇaṃ",
  "S04bsu022_u:2078": "lābhā te nṛpate sulabdha vipulā yasyedṛśaste sutaḥ /",
  "S04bsu022_u:2079": "eṣo loka sadevakaṃ samanujaṃ dharmeṇa tarpeṣyati",
  "S04bsu022_u:2080": "niṣkrāmaṃ kapilāhvayādṛṣivaro 'raṇye sthitaḥ svāśrame // Lal_7.75 //",
  "S04bsu022_u:2081": "iti //",
  "S04bsu022_u:2082_0": "iti hi bhikṣavo jātamātrasya bodhisattvasya maheśvaro devaputraḥ śuddhāvāsakāyikān",
  "S04bsu022_u:2082_1": "devaputrānāmantryaivamāha - yo 'sau mārṣā asaṃkhyeyakalpakoṭiniyutaśatasahasrasukṛtakarmadānaśīlakṣāntivīryadhyānaprajñopāyaśratacaraṇavratatapaḥsucaritacaraṇaḥ",
  "S04bsu022_u:2082_2": "mahāmaitrīmahākaruṇāmahāmuditāsamanvāgataḥ upekṣāsamudgatacittaḥ sarvasattvahitasukhodyataḥ",
  "S04bsu022_u:2082_3": "dṛḍhavīryakavacasusaṃnāhasaṃnaddhaḥ pūrvajinakṛtakuśalamūloditaḥ śatapuṇyalakṣaṇasamalaṃkṛtaḥ",
  "S04bsu022_u:2082_4": "sukṛtaniścayaparākramaḥ paracakrapramathanaḥ suvimalaśuddhāśayasaṃpannaḥ sucaritacaraṇo",
  "S04bsu022_u:2082_5": "mahājñānaketudhvajaḥ mārabalāntakaraṇaḥ trisāhasramahāsāhasrasārthavāhaḥ devamanuṣyapūjitamahāyajñayaṣṭaḥ",
  "S04bsu022_u:2082_6": "susamṛddhapuṇyanicayaniḥsaraṇābhiprāyo jātijarāmaraṇāntakaraḥ sujātajātaḥ ikṣvākurājakulasaṃbhūto",
  "S04bsu022_u:2082_7": "jagadvibodhayitā bodhisattvo mahāsattvo manuṣyaloka upapannaḥ /",
  "S04bsu022_u:2083": "na cirādasāvanuttarāṃ samyaksaṃbodhimabhisaṃbhotsyate /",
  "S04bsu022_u:2084": "hanta gacchāmastamabhivandituṃ mānayituṃ pūjayitumabhistotumanyeṣāṃ ca mānābhibhūtānāṃ devaputrāṇāṃ mānamadadarpacchedanārtham /",
  "S04bsu022_u:2085": "te 'smānabhivandamānān dṛṣṭvā te 'pi bodhisattvaṃ vandiṣyanti mānayiṣyanti pūjayiṣyanti ca /",
  "S04bsu022_u:2086": "tatteṣāṃ bhaviṣyati dīrgharātramarthāya hitāya sukhāya yāvadamṛtādhigamāya /",
  "S04bsu022_u:2087": "rājñaśca śuddhodanasya jayavṛddhiranuśrāvitā bhaviṣyati /",
  "S04bsu022_u:2088": "tattvavyākaraṇena ca bodhisattvaṃ vyākṛtya punarapyāgamiṣyāma iti //",
  "S04bsu022_u:2089_0": "atha khalu maheśvaro devaputro dvādaśabhirdevaputraśatasahasraiḥ parivṛtaḥ puraskṛtaḥ",
  "S04bsu022_u:2089_1": "sarvakapilavastumahānagaramavabhāsena sphurayitvā yena rājñaḥ śuddhodanasya niveśanaṃ tenopasaṃkrāmat /",
  "S04bsu022_u:2090_0": "upasaṃkramya dauvārike nivedya rājñābhyanujñāto rājakulaṃ praviśya bodhisattvasya",
  "S04bsu022_u:2090_1": "pādau śirasābhivandyaikāṃsamuttarāsaṅgaṃ kṛtvāṃ anekaśatasahasrakṛtvaḥ pradakṣiṇīkṛtya",
  "S04bsu022_u:2090_2": "bodhisattvamaṅke samāropya rājānaṃ śuddhodanamāśvāsayati sma - tuṣṭo mahārāja bhava paramaprītaśca /",
  "S04bsu022_u:2091": "tatkasmāddhetoḥ?",
  "S04bsu022_u:2092": "yathā mahārāja bodhisattvasya lakṣaṇairanuvyañjanaiśca kāyaḥ samalaṃkṛtaḥ,",
  "S04bsu022_u:2093": "yathā ca kumāro 'bhibhavati sadevamānuṣāsuralokaṃ varṇena tejasā ca yaśasā lakṣmyā ca,",
  "S04bsu022_u:2094": "niḥsaṃśayaṃ mahārāja bodhisattvo 'nuttarāṃ samyaksaṃbodhimabhisaṃbhotsyate //",
  "S04bsu022_u:2095_0": "iti hi bhikṣavo maheśvaro devaputraḥ sārdhaṃ śuddhāvāsakāyikairdevaputrairbodhisattvasya",
  "S04bsu022_u:2095_1": "mahatpūjopasthānaṃ kṛtvā bodhisattvaṃ tattvavyākaraṇena vyākṛtya punarapi svabhavanaṃ prākrāmat //",
  "S04bsu022_u:2096": "(Vaidya 80)",
  "S04bsu022_u:2097": "tatredamucyate -",
  "S04bsu022_u:2098": "jātasya tasya guṇasāgarasāgarasya jñātvā sureśvaramarud bruvate udagraḥ /",
  "S04bsu022_u:2099": "yasyā sudurlabhaśravo bahukalpakoṭyā hantetha taṃ vrajama pūjayituṃ munīndram // Lal_7.76 //",
  "S04bsu022_u:2100": "paripūrṇadvādaśasahasra marudviśuddhā maṇiratnacūḍasamalaṃkṛta iryavantaḥ /",
  "S04bsu022_u:2101": "kapilāhvayaṃ puravaraṃ samupetya śīghraṃ dvāri sthitā narapateḥ suvilambacūḍāḥ // Lal_7.77 //",
  "S04bsu022_u:2102": "te dvārapālamavadan sumanojñaghoṣāḥ prativedayasva nṛpate bhavanaṃ praviśya /",
  "S04bsu022_u:2103": "dauvāriko vacana śrutva gṛhaṃ praviṣṭaḥ prahvaḥ kṛtāñjalipuṭo nṛpatiṃ babhāṣe // Lal_7.78 //",
  "S04bsu022_u:2104": "jaya deva nityamanupālaya dīrghamāyuḥ dvāre sthitā vipulapuṇyaviśuddhabhāsaḥ /",
  "S04bsu022_u:2105": "maṇiratnacūḍasuvibhūṣita iryavantaḥ paripūrṇacandravadanā śaśinirmalābhāḥ // Lal_7.79 //",
  "S04bsu022_u:2106": "chāyāṃ na teṣa nṛpate kvacidapyapaśyan śabdaṃ na caiva caraṇotkṣipaṇe śṛṇomi /",
  "S04bsu022_u:2107": "na ca medinīṃ vicarato rajamutkṣipanti tṛptiṃ na yānti ca janāḥ samudīkṣatāṃ vai // Lal_7.80 //",
  "S04bsu022_u:2108": "kāyaprabhā suvipulā ca vibhāti teṣāṃ vācā manojña yatha nāsti ha mānuṣāṇām /",
  "S04bsu022_u:2109": "gambhiraślakṣṇasuśilā ca suākarā ca śaṅkā hi me suragaṇā na hi te manuṣyāḥ // Lal_7.81 //",
  "S04bsu022_u:2110": "varapuṣpamālyaanulepanapaṭṭadāmā pāṇī gṛhītvana udīkṣiṣu gauraveṇa /",
  "S04bsu022_u:2111": "niḥsaṃśayaṃ nṛpati draṣṭu kumāramete devādhideva marutāgata pūjanārtham // Lal_7.82 //",
  "S04bsu022_u:2112": "(Vaidya 81)",
  "S04bsu022_u:2113": "rājā niśāmya vacanaṃ paramaṃ udagro gacchā bhaṇāhi praviśantu gṛhaṃ bhavantaḥ /",
  "S04bsu022_u:2114": "na hi mānuṣāṇa iyamīdṛśa ṛddhi kāci yatha bhāṣase ca guṇa teṣa yathā ca iryā // Lal_7.83 //",
  "S04bsu022_u:2115": "dauvārikaḥ kṛtapuṭo marutaivamāha praviśī bhavanta anujñātu narādhipena /",
  "S04bsu022_u:2116": "te hṛṣṭatuṣṭamanaso varamālyahastā gehaṃ praviṣṭa nṛpateramarālayaṃ vā // Lal_7.84 //",
  "S04bsu022_u:2117": "dṛṣṭvā ca tāṃ suravarāṃ praviśanta gehaṃ pratyutthito nṛpatirañjali saṃpragṛhya /",
  "S04bsu022_u:2118": "saṃvidyayanta ima āsana ratnapādā atrā niṣīdata bhavannanukampya buddhyā // Lal_7.85 //",
  "S04bsu022_u:2119": "te mānadarpavigatā sthita āsaneṣu yasyārthi āgata ihā nṛpate śṛṇuṣva /",
  "S04bsu022_u:2120": "putrastavātipṛthupuṇyaviśuddhakāyo jātaḥ sujātacaraṇaṃ vaya draṣṭukāmāḥ // Lal_7.86 //",
  "S04bsu022_u:2121": "asmo vidhijña varalakṣaṇalakṣaṇajñā yeṣāṃ tathā bhavati yā gati yaḥ prayogaḥ /",
  "S04bsu022_u:2122": "tatsādhu pārthivavara prajahasva khedaṃ paśyāma lakṣaṇavicitravibhūṣitāṅgam // Lal_7.87 //",
  "S04bsu022_u:2123": "sa strīgaṇaiḥ parivṛto nṛpatiḥ prahṛṣṭo gṛhya kumāramasamaṃ jvalanārcivarṇam /",
  "S04bsu022_u:2124": "upanāmayan suravarāṃ suvilambacūḍāṃ dvārāttu niṣkramatu kampita trisahasrāḥ // Lal_7.88 //",
  "S04bsu022_u:2125": "dṛṣṭvaiva te suravarā krama nāyakasya tāmrā nakhāṃ vimalapatraviśuddhatejā /",
  "S04bsu022_u:2126": "te utthitā tvarita rūpavilambacūḍā mūrdhnābhivandiṣu kramāṃ vimalaprabhasya // Lal_7.89 //",
  "S04bsu022_u:2127": "yatha lakṣaṇā yatha ca darśita lakṣitā ca yatha puṇyateji śiri mūrdha vilokitaṃ ca /",
  "S04bsu022_u:2128": "(Vaidya 82)",
  "S04bsu022_u:2129": "yatha irya netra vimalāprabha ūrṇakośā niḥsaṃśayaṃ spṛśati bodhi vijitya māram // Lal_7.90 //",
  "S04bsu022_u:2130": "te taṃ stuvanti guṇabhūta yathārthadarśī dhyāyī guṇāṃ vigatakleśatamonudasya /",
  "S04bsu022_u:2131": "sucireṇa sattvaratanasya hi prādurbhāvo jātījarāmaraṇakleśaraṇaṃjahasya // Lal_7.91 //",
  "S04bsu022_u:2132": "ādīpta sarvatribhavaṃ tribhiragnitaptaṃ saṃkalparāgaviṣayāraṇiucchritena /",
  "S04bsu022_u:2133": "tvaṃ dharmamegha trisahasra spharitva dhīrā amṛtodakena praśameṣyasi kleśatāpam // Lal_7.92 //",
  "S04bsu022_u:2134": "tvaṃ maitravākya karuṇānvita ślakṣṇavākya brahmasvarāracitaghoṣa manojñavāṇi /",
  "S04bsu022_u:2135": "trisahasra ājñaparivijñapanī jagasya kṣipraṃ pramuñca bhagavan mahabuddhaghoṣam // Lal_7.93 //",
  "S04bsu022_u:2136": "bhagnā kutīrthikagaṇā viparītadṛṣṭiḥ bhavarāgabandhananimagna sthitā bhavāgre /",
  "S04bsu022_u:2137": "hetu pratītya bhava śūnya śruṇitva dharmā siṃhasya kroṣṭukagaṇaiva palāyināste // Lal_7.94 //",
  "S04bsu022_u:2138": "bhittvā avidyapaṭalaṃ mahakleśadhūmaṃ paryutthitā janataye niyataprakāśe /",
  "S04bsu022_u:2139": "jñānārciprajñaprabhavidyuvilokitena sarvaṃ jage vidhamaye mahadandhakāram // Lal_7.95 //",
  "S04bsu022_u:2140": "lābhā sulabdha vipulā marumānuṣāṇāṃ yatrodbhavā 'dbhuta ihedṛśi śuddhasattve /",
  "S04bsu022_u:2141": "pithitā apāyapatha sphīta marutpathāni bheṣyanti sattvaratanena vibodhakena // Lal_7.96 //",
  "S04bsu022_u:2142": "varṣitva divyakusumāṃ kapilāhvaye 'smin kṛtvā pradakṣiṇa stavitva ca gauraveṇa /",
  "S04bsu022_u:2143": "buddha subuddha iti vākyamudīrayantaḥ prakrānta te suragaṇā gagane salīlāḥ // Lal_7.97 //",
  "S04bsu022_u:2144": "iti //",
  "S04bsu022_u:2145": "iti śrīlalitavistare janmaparivarto nāma saptamo 'dhyāyaḥ //",
  "S04bsu022_u:2147": "START Parivarta 8",
  "S04bsu022_u:2148": "(Vaidya 83)",
  "S04bsu022_u:2149": "devakulopanayanaparivarto 'ṣṭamaḥ /",
  "S04bsu022_u:2150": "iti hi bhikṣavo yāmeva rātriṃ bodhisattvo jātastasyāmeva rātryāṃ viṃśati kanyāsahasrāṇi kṣatriyabrāhmaṇanaigamagṛhapatimahāśālakuleṣu jātāḥ /",
  "S04bsu022_u:2151": "tāśca sarvā mātāpitṛbhirbodhisattvāya dattā upasthānaparicaryāyai /",
  "S04bsu022_u:2152": "viṃśati ca kanyāsahasrāṇi rājñā śuddhodanena dattāni bodhisattvasyopasthānaparicaryāyai /",
  "S04bsu022_u:2153": "viṃśati ca kanyāsahasrāṇi mitrāmātyātmajñātisālohitairdattāni bodhisattvasyopasthānaparicaryāyai /",
  "S04bsu022_u:2154": "viṃśati ca kanyāsahasrāṇi amātyapārṣadyairdattāni bodhisattvasyopasthānaparicaryāyai //",
  "S04bsu022_u:2155": "tadā ca bhikṣavo mahallakamahallikāḥ śākyāḥ saṃnipatya rājānaṃ śuddhodanamupasaṃkramyaivamāhuḥ - yatkhalu deva jānīyāḥ - devakulaṃ kumāra upanīyatāmiti /",
  "S04bsu022_u:2156": "rājā āha - sādhu,",
  "S04bsu022_u:2157": "upanīyatāṃ kumāraḥ /",
  "S04bsu022_u:2158": "tena hi maṇḍyatāṃ nagaram /",
  "S04bsu022_u:2159": "upaśobhyantāṃ vīthicatvaraśṛṅgāṭakāntarāpaṇarathyāmukhāni /",
  "S04bsu022_u:2160": "apanīyantāmamaṅgalyāḥ kāṇakubjabadhirāndhamūkavisaṃsthitavirūparūpā aparipūrṇendriyāḥ /",
  "S04bsu022_u:2161": "upanāmyantāṃ maṅgalāni /",
  "S04bsu022_u:2162": "ghuṣyantāṃ puṇyabheryaḥ /",
  "S04bsu022_u:2163": "tāḍyantāṃ maṅgalyaghaṇṭāḥ /",
  "S04bsu022_u:2164": "samalaṃkriyantāṃ puravaradvārāṇi /",
  "S04bsu022_u:2165": "vādyantāṃ sumanojñatūryatālāvacarāṇi /",
  "S04bsu022_u:2166": "saṃnipātyantāṃ sarvakoṭṭarājānaḥ /",
  "S04bsu022_u:2167": "ekībhavantu śreṣṭhigṛhapatyamātyadauvārikapāriṣadyāḥ /",
  "S04bsu022_u:2168": "yujyantāṃ kanyārathāḥ /",
  "S04bsu022_u:2169": "upanāmyantāṃ pūrṇakumbhāḥ /",
  "S04bsu022_u:2170": "saṃnipātyantāmadhīyānā brāhmaṇāḥ /",
  "S04bsu022_u:2171": "alaṃkriyantāṃ devakulāni /",
  "S04bsu022_u:2172": "iti hi bhikṣavo yathoktapūrvaṃ sarvaṃ kṛtamabhūt //",
  "S04bsu022_u:2173": "tato rājā śuddhodanaḥ svagṛhaṃ praviśya mahāprajāpatīṃ gautamīmāmantryaivamāha - alaṃkriyantāṃ kumāraḥ devakulamupaneṣyata iti /",
  "S04bsu022_u:2174": "sādhviti pratiśrutya mahāprajāpatī gautamī kumāraṃ maṇḍayati sma //",
  "S04bsu022_u:2175": "tataḥ kumāro maṇḍyamānaḥ prahasitavadano vyapagatabhṛkuṭikaḥ paramamadhurayā vācā mātṛsvasāramevamāha - amba kutrāhamupaneṣyata iti /",
  "S04bsu022_u:2176": "āha - devakulaṃ putreti /",
  "S04bsu022_u:2177": "tataḥ kumāraḥ smitamupadarśayan prahasitavadano mātṛsvasāraṃ gāthābhiradhyabhāṣata -",
  "S04bsu022_u:2178": "jātasya mahyamiha kampita trisahasraṃ śakraśca brahma asurāśca mahoragāśca /",
  "S04bsu022_u:2179": "candraśca sūrya tatha vaiśravaṇaḥ kumāro mūrdhnā krameṣu nipatitva namasyayanti // Lal_8.1 //",
  "S04bsu022_u:2180": "katamo 'nyu deva mama uttari yo viśiṣṭo yasmin mama praṇayase tvamihādya amba /",
  "S04bsu022_u:2181": "devātideva ahu uttamu sarvadevaiḥ devo na me 'sti sadṛśaḥ kuta uttaraṃ vā // Lal_8.2 //",
  "S04bsu022_u:2182": "lokānuvartana pratī iti amba yāsye dṛṣtvā vikurvita mamā janatā udagrāḥ /",
  "S04bsu022_u:2183": "(Vaidya 84)",
  "S04bsu022_u:2184": "adhimātru gaurava kariṣyati citrakāraḥ jñāsyanti devamanujā svaya devadevaḥ // Lal_8.3 //",
  "S04bsu022_u:2185_0": "iti hi bhikṣavaḥ sarvairvarṇaiḥ stutimaṅgalaiḥ pratyupasthitairaparimitālaṃkārālaṃkṛteṣu",
  "S04bsu022_u:2185_1": "vīthicatvaraśṛṅgāṭakāntarāpaṇamukheṣvantaḥpure kumārasya rathamalaṃkṛtya rājā śuddhodano",
  "S04bsu022_u:2185_2": "brāhmaṇanaigamaśreṣṭhigṛhapatyamātyakoṭṭarājadauvārikapāriṣadyamitrajñātiparivṛtaḥ",
  "S04bsu022_u:2185_3": "puraskṛto dhūpanadhūpitena muktapuṣpābhikīrṇena hayagajarathapattikalilenocchritachatradhvajapatākena",
  "S04bsu022_u:2185_4": "nānātūryasaṃpravāditena mārgeṇa kumāraṃ gṛhītvā gacchati sma /",
  "S04bsu022_u:2186": "devatāśatasahasrāṇi bodhisattvasya rathaṃ vahanti sma /",
  "S04bsu022_u:2187": "anekāni ca devaputrāpsaraḥkoṭiniyutaśatasahasrāṇi gaganatalagatāni puṣpavarṣāṇyabhipravarṣanti sma /",
  "S04bsu022_u:2188": "tūryāṇi ca pravādayanti sma /",
  "S04bsu022_u:2189": "iti hi rājā śuddhodano mahatā rājavyūhena mahatā rājarddhyā mahatā rājānubhāvena kumāraṃ gṛhītvā devakulaṃ praviśati sma /",
  "S04bsu022_u:2190_0": "samanantarapratiṣṭhāpitaśca bodhisattvena dakṣiṇaścaraṇayoḥ kramatalastasmin devakule",
  "S04bsu022_u:2190_1": "atha tā acetanyo devapratimāḥ tadyathā - śivaskandanārāyaṇakuberacandrasūryavaiśravaṇaśakrabrahmalokapālaprabhṛtayaḥ",
  "S04bsu022_u:2190_2": "pratimāḥ - sarvāḥ svebhyaḥ svebhyaḥ sthānebhyo vyutthāya bodhisattvasya kramatalayornipatanti sma /",
  "S04bsu022_u:2191": "tatra devamanuṣyaśatasahasrāṇi hīhīkārakilakilāpramukhaiḥ prakṣveḍitaśatasahasrāṇi prāmuñcan /",
  "S04bsu022_u:2192": "cailavikṣepāṇi cākārṣuḥ /",
  "S04bsu022_u:2193": "sarvaṃ ca kapilavastumahānagaraṃ ṣaṅvikāraṃ prākampitam /",
  "S04bsu022_u:2194": "divyāni ca kusumāni prāvarṣan /",
  "S04bsu022_u:2195": "tūryaśatasahasrāṇi cāghaṭṭitāni praṇeduḥ /",
  "S04bsu022_u:2196": "yeṣāṃ ca devānāṃ tāḥ pratimāḥ,",
  "S04bsu022_u:2197": "te sarve svasvarūpamupadarśyemā gāthā abhāṣata -",
  "S04bsu022_u:2198": "no merū girirāja parvatavaro jātū name sarṣape",
  "S04bsu022_u:2199": "no vā sāgara nāgarājanilayo jātū name goṣpade /",
  "S04bsu022_u:2200": "candrāditya prabhaṃkarā prabhakarā khadyotake no name",
  "S04bsu022_u:2201": "prajñāpuṇyakulodito guṇadharaḥ kasmānname devate // Lal_8.4 //",
  "S04bsu022_u:2202": "yadvat sarṣapa goṣpade va salilaṃ khadyotakā vā bhavet",
  "S04bsu022_u:2203": "evaṃ ca trisahasra devamanujā ye keci mānāśritāḥ /",
  "S04bsu022_u:2204": "merūsāgaracandrasūryasadṛśo loke svayaṃbhūttamo",
  "S04bsu022_u:2205": "yaṃ loko hyabhivandya lābha labhate svargaṃ tathā nirvṛtim // Lal_8.5 //",
  "S04bsu022_u:2206": "asmin khalu punarbhikṣavo bodhisattvena mahāsattvena devakule praveśe saṃdarśyamāne dvātriṃśatāṃ devaputraśatasahasrāṇāmanuttarāyāṃ samyaksaṃbodhau cittānyutpadyante /",
  "S04bsu022_u:2207": "ayaṃ bhikṣavo heturayaṃ pratyayo yenopekṣako bodhisattvo bhavati sma devakulamupanīyamāna iti //",
  "S04bsu022_u:2208": "iti śrīlalitavistare devakulopanayanaparivarto nāma aṣṭamo 'dhyāyaḥ //",
  "S04bsu022_u:2210": "START Parivarta 9",
  "S04bsu022_u:2211": "(Vaidya 85)",
  "S04bsu022_u:2212": "ābharaṇaparivarto navamaḥ /",
  "S04bsu022_u:2213": "atha khalu bhikṣava udayano nāma brāhmaṇo rājñaḥ purohita udāyinaḥ pitā,",
  "S04bsu022_u:2214": "sa pañcamātrairbrāhmaṇaśataiḥ parivṛto hastottare citrānakṣatre rājānaṃ śuddhodanamupasaṃkramyaivamāha - yatkhalu devo jānīyādābharaṇāni kumārāya kriyantāmiti /",
  "S04bsu022_u:2215": "taṃ rājā āha - bāḍham /",
  "S04bsu022_u:2216": "gāḍhaṃ kriyatāmiti //",
  "S04bsu022_u:2217": "tatra rājñā śuddhodanena pañcamātraiśca śakyaśataiḥ pañcamātrāṇyābharaṇaśatāni kāritānyabhūvan /",
  "S04bsu022_u:2218_0": "tadyathā - hastābharaṇāni pādābharaṇāni mūrdhābharaṇāni kaṇṭhābharaṇāni mudrikābharaṇāni",
  "S04bsu022_u:2218_1": "karṇikāyākeyūrāṇi mekhalāsuvarṇasūtrāṇi kiṅkiṇījālāni ratnajālāni maṇipratyuptāni",
  "S04bsu022_u:2218_2": "pādukā nānāratnasamalaṃkṛtā hārāḥ kaṭakā harṣā mukuṭāni /",
  "S04bsu022_u:2219": "kārayitvā ca puṣyanakṣatrayogenānuyuktena te śākyā rājānaṃ śuddhodanamupasaṃkramyaivamāhuḥ - hanta deva maṇḍyatāṃ kumāra iti /",
  "S04bsu022_u:2220": "rājā āha - alamalaṃkṛtaśca pūjitaśca bhavadbhiḥ kumāraḥ /",
  "S04bsu022_u:2221": "mayāpi (kumārasya)",
  "S04bsu022_u:2222": "sarvābharaṇāni kāritāni /",
  "S04bsu022_u:2223": "te 'vocan - saptasaptarātriṃdivānyapyasmākamābharaṇāni kumāraḥ kāya ābadhnātu /",
  "S04bsu022_u:2224": "tato 'smākamamogho vyāyāmo bhaviṣyatīti //",
  "S04bsu022_u:2225": "tatra rātrau vinirgatāyāmāditya udite vimalavyūhanāmodyānaṃ tatra bodhisattvo nirgato 'bhūt /",
  "S04bsu022_u:2226": "tatra mahāprajāpatyā gautamyā bodhisattvo 'ṅke gṛhīto 'bhut /",
  "S04bsu022_u:2227": "aśītiśca strīsahasrāṇi pratyudgamya bodhisattvasya vadanaṃ prekṣante sma /",
  "S04bsu022_u:2228": "daśa ca kanyāsahasrāṇi pratyudgamya bodhisattvasya vadanaṃ prekṣante sma /",
  "S04bsu022_u:2229": "pañca ca brāhmaṇasahasrāṇi pratyudgamya bodhisattvasya vadanaṃ prekṣante sma /",
  "S04bsu022_u:2230": "tatra yāni bhadrikeṇa śākyarājenābharaṇāni kāritānyabhūvan,",
  "S04bsu022_u:2231": "tāni bodhisattvasya kāye ābadhyante sma /",
  "S04bsu022_u:2232": "tāni samanantarābaddhāni bodhisattvasya kāyaprabhayā jihmīkṛtānyabhūvan,",
  "S04bsu022_u:2233": "na bhāsante sma,",
  "S04bsu022_u:2234": "na tapanti sma,",
  "S04bsu022_u:2235": "na virocanti sma /",
  "S04bsu022_u:2236": "tadyathāpi nāma jāmbūnadasya suvarṇasya purato masipiṇḍa upanikṣipto na bhāsati na tapati na virocate,",
  "S04bsu022_u:2237": "evameva tānyābharaṇāni bodhisattvasya kāyaprabhayāspṛṣṭāni na bhāsante na tapanti na virocante sma /",
  "S04bsu022_u:2238": "evaṃ yā yā ābharaṇavikṛtirbodhisattvasya kāya ābadhyate sma,",
  "S04bsu022_u:2239": "sā sā jihmībhavati sma tadyathāpi nāma masipiṇḍaḥ //",
  "S04bsu022_u:2240": "tatra vimalā nāmodyānadevatā sā audārikamātmabhāvamabhisaṃdarśya purataḥ sthitvā rājānaṃ śuddhodanaṃ taṃ ca mahāntaṃ śākyagaṇaṃ gāthābhirabhibhāṣate sma -",
  "S04bsu022_u:2241": "sarveyaṃ trisahasra medinī sanagaranigamā pūrṇā kāñcanasaṃcitā bhavet surucira vimalā /",
  "S04bsu022_u:2242": "(Vaidya 86)",
  "S04bsu022_u:2243": "ekā kākiṇi jāmbukāñcane bhavati upahatā nā bhāsī itaraḥ sa kāñcana prabhasirirahitaḥ // Lal_9.1 //",
  "S04bsu022_u:2244": "jāmbūkāñcanasaṃnibhā punarbhavet sakara iya mahī",
  "S04bsu022_u:2245": "rome ābha pramukta nāyake hirisiribharite /",
  "S04bsu022_u:2246": "nā bhāsī na tapī na śobhate na ca prabhavati",
  "S04bsu022_u:2247": "ābhāye sugatasya kāyi no bhavati yatha masiḥ // Lal_9.2 //",
  "S04bsu022_u:2248": "sve tejena ayaṃ svalaṃkṛto guṇaśatabharito",
  "S04bsu022_u:2249": "no tasyābharaṇā virociṣū suvimalavapuṣaḥ /",
  "S04bsu022_u:2250": "candrasūryaprabhāśca jyotiṣā tatha maṇijvalanāḥ",
  "S04bsu022_u:2251": "śakrabahmaprabhā na bhāsate purata śirighane // Lal_9.3 //",
  "S04bsu022_u:2252": "yasyā lakṣaṇi kāyu citritaḥ purimaśubhaphalaiḥ",
  "S04bsu022_u:2253": "kiṃ tasyābharaṇebhiritvaraiḥ parakṛtakaraṇaiḥ /",
  "S04bsu022_u:2254": "apanethā bharaṇā ma heṭhatā abudha budhakaraṃ",
  "S04bsu022_u:2255": "nāyaṃ kṛttimabhūṣaṇārthika paramamatikaraḥ // Lal_9.4 //",
  "S04bsu022_u:2256": "ceṭasyābharaṇāni dethime surucira vimalā",
  "S04bsu022_u:2257": "sahajāto ya subhūṣi chandako nṛpatikulaśubhe /",
  "S04bsu022_u:2258": "tuṣṭā śākiya vismitāśca abhavanpramuditamanaso",
  "S04bsu022_u:2259": "vṛddhiḥ śākyakulanandasya cottamā bhaviṣyati vipulā // Lal_9.5 //",
  "S04bsu022_u:2260": "ityuktvā sā devatā bodhisattvaṃ divyaiḥ puṣpairabhyavakīrya tatraivāntaradhāt //",
  "S04bsu022_u:2261": "// iti śrīlalitavistare ābharaṇaparivarto nāma navamo 'dhyāyaḥ //",
  "S04bsu022_u:2263": "START Parivarta 10",
  "S04bsu022_u:2264": "(Vaidya 87)",
  "S04bsu022_u:2265": "lipiśālāsaṃdarśanaparivarto daśamaḥ /",
  "S04bsu022_u:2266": "iti hi bhikṣavaḥ saṃvṛddhaḥ kumāraḥ /",
  "S04bsu022_u:2267": "tadā māṅgalyaśatasahasraiḥ lipiśālāmupanīyate sma daśabhirdārakasahasraiḥ parivṛtaḥ puraskṛtaḥ,",
  "S04bsu022_u:2268": "daśabhiśca rathasahasraiḥ khādanīyabhojanīyasvādanīyaparipūrṇairhiraṇyasuvarṇaparipūrṇaiśca /",
  "S04bsu022_u:2269": "yena kapilavastuni mahānagare vīthicatvararathyāntarāpaṇamukheṣvabhyavakīryate sma abhiviśrāmyante /",
  "S04bsu022_u:2270_0": "aṣṭābhiśca tūryaśatasahasraiḥ praghuṣyamāṇairmahatā ca puṣpavarṣeṇābhipravarṣatā",
  "S04bsu022_u:2270_1": "vitardiniryūhatoraṇagavākṣaharmyakūṭāgāraprāsādataleṣu kanyāśatasahasrāṇi sarvālaṃkārabhūṣitāḥ sthitā abhūvan /",
  "S04bsu022_u:2271": "bodhisattvaṃ prekṣamāṇāḥ kusumāni ca kṣipanti sma /",
  "S04bsu022_u:2272": "aṣṭau ca marutkanyāsahasrāṇi vigalitālaṃkārābharaṇālaṃkṛtāni ratnabhadraṃkareṇa gṛhītāni mārgaṃ śodhayantyo bodhisattvasya purato gacchanti sma /",
  "S04bsu022_u:2273": "devanāgayakṣagandharvāsuragaruḍakinnaramahoragāścārdhakāyikā gaganatalātpuṣpapaṭṭadāmānyabhipralambayanti sma /",
  "S04bsu022_u:2274": "sarve ca śākyagaṇāḥ śuddhodanaṃ rājānaṃ puraskṛtya bodhisattvasya purato gacchanti sma /",
  "S04bsu022_u:2275": "anenaivaṃrūpeṇa vyūhena bodhisattvo lipiśālāmupanīyate sma //",
  "S04bsu022_u:2276": "samanantarapraveśitaśca bodhisattvo lipiśālām /",
  "S04bsu022_u:2277": "atha viśvāmitro nāma dārakācāryo bodhisattvasya śriyaṃ tejaścāsahamāno dharaṇitale niviṣṭo 'dhomukhaḥ prapatati sma /",
  "S04bsu022_u:2278": "taṃ tathā prapatitaṃ dṛṣṭvā śubhāṅgo nāma tuṣitakāyiko devaputro dakṣiṇena karatalena parigṛhyotthāpayati sma /",
  "S04bsu022_u:2279": "utthāpya ca gaganatalastho rājānaṃ śuddhodanaṃ taṃ ca mahāntaṃ janakāyaṃ gāthābhirabhyabhāṣat -",
  "S04bsu022_u:2280": "śāstrāṇi yāni pracalanti manuṣyaloke saṃkhyā lipiśca gaṇanāpi ca dhātutantram /",
  "S04bsu022_u:2281": "ye śilpayoga pṛthu laukika aprameyāḥ teṣveṣu śikṣitu purā bahukalpakoṭyaḥ // Lal_10.1 //",
  "S04bsu022_u:2282": "kiṃ tū janasya anuvartanatāṃ karoti lipiśālamāgatu suśikṣitu śiṣyaṇārtham /",
  "S04bsu022_u:2283": "paripācanārtha bahudāraka agrayāne anyāṃśca sattvanayutānamṛte vinetum // Lal_10.2 //",
  "S04bsu022_u:2284": "lokottareṣu catusatyapathe vidhijño hetupratītyakuśalo yatha saṃbhavanti /",
  "S04bsu022_u:2285": "yatha cānirodhakṣayu saṃsthitu śītibhāvaḥ tasminvidhijña kimatho lipiśāstramātre // Lal_10.3 //",
  "S04bsu022_u:2286": "netasya ācariya uttari vā triloke sarveṣu devamanujeṣvayameva jeṣṭhaḥ /",
  "S04bsu022_u:2287": "(Vaidya 88)",
  "S04bsu022_u:2288": "nāmāpi teṣa lipināṃ na hi vittha yūyaṃ yatreṣu śikṣitu purā bahukalpakoṭyaḥ // Lal_10.4 //",
  "S04bsu022_u:2289": "so cittadhāra jagatāṃ vividhā vicitrā ekakṣaṇena ayu jānati śuddhasattvaḥ /",
  "S04bsu022_u:2290": "adṛśyarūparahitasya gatiṃ ca vetti kiṃ vā puno 'tha lipino 'kṣaradṛśyarūpām // Lal_10.5 //",
  "S04bsu022_u:2291": "ityuktvā sa devaputro bodhisattvaṃ divyaiḥ kusumairabhyarcya tatraivāntardadhe /",
  "S04bsu022_u:2292": "tatra dhātryaśca ceṭīvargāśca sthāpitā abhūvan /",
  "S04bsu022_u:2293": "pariśeṣāḥ śākyāḥ śuddhodanapramukhāḥ prakrāmantaḥ //",
  "S04bsu022_u:2294": "atha bodhisattva uragasāracandanamayaṃ lipiphalakamādāya divyārṣasuvarṇatirakaṃ samantānmaṇiratnapratyuptaṃ viśvāmitramācāryamevamāha - katamāṃ me bho upādhyāya lipiṃ śikṣāpayasi /",
  "S04bsu022_u:2295_0": "brāhmīkharoṣṭīpuṣkarasāriṃ aṅgalipiṃ vaṅgalipiṃ magadhalipiṃ maṅgalyalipiṃ aṅgulīyalipiṃ",
  "S04bsu022_u:2295_1": "śakārilipiṃ brahmavalilipiṃ pāruṣyalipiṃ drāviḍalipiṃ kirātalipiṃ dākṣiṇyalipiṃ ugralipiṃ",
  "S04bsu022_u:2295_2": "saṃkhyālipiṃ anulomalipiṃ avamūrdhalipiṃ daradalipiṃ khāṣyalipiṃ cīnalipiṃ lūnalipiṃ",
  "S04bsu022_u:2295_3": "hūṇalipiṃ madhyākṣaravistaralipiṃ puṣpalipiṃ devalipiṃ nāgalipiṃ yakṣalipiṃ gandharvalipiṃ",
  "S04bsu022_u:2295_4": "kinnaralipiṃ mahoragalipiṃ asuralipiṃ garuḍalipiṃ mṛgacakralipiṃ vāyasarutalipiṃ",
  "S04bsu022_u:2295_5": "bhaumadevalipiṃ antarīkṣadevalipiṃ uttarakurudvīpalipiṃ aparagoḍānīlipiṃ pūrvavidehalipiṃ",
  "S04bsu022_u:2295_6": "utkṣepalipiṃ nikṣepalipiṃ vikṣepalipiṃ prakṣepalipiṃ sāgaralipiṃ vajralipiṃ lekhapratilekhalipiṃ",
  "S04bsu022_u:2295_7": "anudrutalipiṃ śāstrāvartāṃ gaṇanāvartalipiṃ utkṣepāvartalipiṃ nikṣepāvartalipiṃ pādalikhitalipiṃ",
  "S04bsu022_u:2295_8": "dviruttarapadasaṃdhilipiṃ yāvaddaśottarapadasaṃdhilipiṃ madhyāhāriṇīlipiṃ sarvarutasaṃgrahaṇīlipiṃ",
  "S04bsu022_u:2295_9": "vidyānulomāvimiśritalipiṃ ṛṣitapastaptāṃ rocamānāṃ dharaṇīprekṣiṇīlipiṃ gaganaprekṣiṇīlipiṃ",
  "S04bsu022_u:2295_10": "sarvauṣadhiniṣyandāṃ sarvasārasaṃgrahaṇīṃ sarvabhūtarutagrahaṇīm /",
  "S04bsu022_u:2296": "āsāṃ bho upādhyāya catuṣṣaṣṭīlipīnāṃ katamāṃ tvaṃ śiṣyāpayiṣyasi?",
  "S04bsu022_u:2297": "atha viśvāmitro dārakācāryo vismitaḥ prahasitavadano nihatamānamadadarpa imāṃ gāthāmabhāṣata -",
  "S04bsu022_u:2298": "āścaryaṃ śuddhasattvasya loke lokānuvartino /",
  "S04bsu022_u:2299": "śikṣitaḥ sarvaśāstreṣu lipiśālāmupāgataḥ // Lal_10.6 //",
  "S04bsu022_u:2300": "yeṣāmahaṃ nāmadheyaṃ lipīnāṃ na prajānami /",
  "S04bsu022_u:2301": "tatraiṣa śikṣitaḥ santo lipiśālāmupāgataḥ // Lal_10.7 //",
  "S04bsu022_u:2302": "vaktraṃ cāsya na paśyāmi mūrdhānaṃ tasya naiva ca /",
  "S04bsu022_u:2303": "śiṣyayiṣye kathaṃ hyenaṃ lipiprajñāya pāragam // Lal_10.8 //",
  "S04bsu022_u:2304": "(Vaidya 89)",
  "S04bsu022_u:2305": "devadevo hyatidevaḥ sarvadevottamo vibhuḥ /",
  "S04bsu022_u:2306": "asamaśca viśiṣṭaśca lokeṣvapratipudgalaḥ // Lal_10.9 //",
  "S04bsu022_u:2307": "asyaiva tvanubhāvena prajñopāye viśeṣataḥ /",
  "S04bsu022_u:2308": "śikṣitaṃ śiṣyayiṣyāmi sarvalokaparāyaṇam // Lal_10.10 //",
  "S04bsu022_u:2309": "iti hi bhikṣavo daśa dārakasahasrāṇi bodhisattvena sārdhaṃ lipiṃ śiṣyante sma /",
  "S04bsu022_u:2310": "tatra bodhisattvādhisthānena teṣāṃ dārakāṇāṃ mātṛkāṃ vācayatāṃ yadā akāraṃ parikīrtayanti sma,",
  "S04bsu022_u:2311": "tadā anityaḥ sarvasaṃskāraśabdo niścarati sma /",
  "S04bsu022_u:2312": "ākāre parikīrtyamāne ātmaparahitaśabdo niścarati sma /",
  "S04bsu022_u:2313": "ikāre indriyavaikalyaśabdaḥ /",
  "S04bsu022_u:2314": "īkāre ītibahulaṃ jagaditi /",
  "S04bsu022_u:2315": "ukāre upadravabahulaṃ jagaditi /",
  "S04bsu022_u:2316": "ūkāre ūnasattvaṃ jagaditi /",
  "S04bsu022_u:2317": "ekāre eṣaṇāsamutthānadoṣaśabdaḥ /",
  "S04bsu022_u:2318": "aikāre airyāpathaḥ śreyāniti /",
  "S04bsu022_u:2319": "okāre oghottaraśabdaḥ /",
  "S04bsu022_u:2320": "aukāre aupapādukaśabdaḥ /",
  "S04bsu022_u:2321": "aṃkāre amoghotpattiśabdaḥ /",
  "S04bsu022_u:2322": "aḥkāre astaṃgamanaśabdo niścarati sma /",
  "S04bsu022_u:2323": "kakāre karmavipākāvatāraśabdaḥ /",
  "S04bsu022_u:2324": "khakāre khasamasarvadharmaśabdaḥ /",
  "S04bsu022_u:2325": "gakāre gambhīradharmapratītyasamutpādāvatāraśabdaḥ /",
  "S04bsu022_u:2326": "ghakāre ghanapaṭalāvidyāmohāndhakāravidhamanaśabdaḥ /",
  "S04bsu022_u:2327": "ṅakāre 'ṅgaviśuddhiśabdaḥ /",
  "S04bsu022_u:2328": "cakāre caturāryasatyaśabdaḥ /",
  "S04bsu022_u:2329": "chakāre chandarāgaprahāṇaśabdaḥ /",
  "S04bsu022_u:2330": "jakāre jarāmaraṇasamatikramaṇaśabdaḥ /",
  "S04bsu022_u:2331": "jhakāre jhaṣadhvajabalanigrahaṇaśabdaḥ /",
  "S04bsu022_u:2332": "ñakāre jñāpanaśabdaḥ /",
  "S04bsu022_u:2333": "ṭakāre paṭopacchedanaśabdaḥ /",
  "S04bsu022_u:2334": "ṭhakāre ṭhapanīyapraśnaśabdaḥ /",
  "S04bsu022_u:2335": "ḍakāre ḍamaramāranigrahaṇaśabdaḥ /",
  "S04bsu022_u:2336": "ḍhakāre mīḍhaviṣayā iti /",
  "S04bsu022_u:2337": "ṇakāre reṇukleśā iti /",
  "S04bsu022_u:2338": "takāre tathatāsaṃbhedaśabdaḥ /",
  "S04bsu022_u:2339": "thakāre thāmabalavegavaiśāradyaśabdaḥ /",
  "S04bsu022_u:2340": "dakāre dānadamasaṃyamasaurabhyaśabdaḥ /",
  "S04bsu022_u:2341": "dhakāre dhanamāryāṇāṃ saptavidhamiti /",
  "S04bsu022_u:2342": "nakāre nāmarūpaparijñāśabdaḥ /",
  "S04bsu022_u:2343": "pakāre paramārthaśabdaḥ /",
  "S04bsu022_u:2344": "phakāre phalaprāptisākṣātkriyāśabdaḥ /",
  "S04bsu022_u:2345": "bakāre bandhanamokṣaśabdaḥ /",
  "S04bsu022_u:2346": "bhakāre bhavavibhavaśabdaḥ /",
  "S04bsu022_u:2347": "makāre madamānopaśamanaśabdaḥ /",
  "S04bsu022_u:2348": "yakāre yathāvaddharmaprativedhaśabdaḥ /",
  "S04bsu022_u:2349": "rakāre ratyaratiparamārtharatiśabdaḥ /",
  "S04bsu022_u:2350": "lakāre latāchedanaśabdaḥ /",
  "S04bsu022_u:2351": "vakāre varayānaśabdaḥ /",
  "S04bsu022_u:2352": "śakāre śamathavipaśyanāśabdaḥ /",
  "S04bsu022_u:2353": "ṣakāre ṣaḍāyatananigrahaṇābhijñajñānāvāptiśabdaḥ /",
  "S04bsu022_u:2354": "sakāre sarvajñajñānābhisaṃbodhanaśabdaḥ /",
  "S04bsu022_u:2355": "hakāre hatakleśavirāgaśabdaḥ /",
  "S04bsu022_u:2356": "kṣakāre parikīrtyamāne kṣaṇaparyantābhilāpyasarvadharmaśabdo niścarati sma //",
  "S04bsu022_u:2357": "iti hi bhikṣavasteṣāṃ dārakāṇāṃ mātṛkāṃ vācayatāṃ bodhisattvānubhāvenaiva pramukhānyasaṃkhyeyāni dharmamukhaśatasahasrāṇi niścaranti sma //",
  "S04bsu022_u:2358": "tadānupūrveṇa bodhisattvena lipiśālāsthitena dvātriṃśaddārakasahasrāṇi paripācitānyabhūvan /",
  "S04bsu022_u:2359": "anuttarāyāṃ samyaksaṃbodhau cittānyutpāditāni dvātriṃśaddārikāsahasrāṇi /",
  "S04bsu022_u:2360": "ayaṃ heturayaṃ pratyayo yacchikṣito 'pi bodhisattvo lipiśālāmupāgacchati sma //",
  "S04bsu022_u:2361": "// iti śrīlalitavistare lipiśālāsaṃdarśanaparivarto nāma daśamo 'dhyāyaḥ //",
  "S04bsu022_u:2363": "START Parivarta 11",
  "S04bsu022_u:2364": "(Vaidya 90)",
  "S04bsu022_u:2365": "kṛṣigrāmaparivarta ekādaśaḥ /",
  "S04bsu022_u:2366": "iti hi bhikṣavo yāvadvivṛddhaḥ kumāraḥ /",
  "S04bsu022_u:2367": "athāpareṇa samayena kumārastadanyaiḥ kumārairamātyaputraiḥ sārdhaṃ kṛṣigrāmavalokayituṃ gacchati sma /",
  "S04bsu022_u:2368": "avalokya ca kṛṣikarmāntamanyata udyānabhūmiṃ praviśati sma /",
  "S04bsu022_u:2369": "saṃvignamanāstatra bodhisattva ekākī advitīyo 'nucaṃkramyamāṇo 'nuvicaran jambuvṛkṣamapaśyat prāsādikaṃ darśanīyam /",
  "S04bsu022_u:2370": "tatra bodhisattvaśchāyāyāṃ paryaṅkena niṣīdati sma /",
  "S04bsu022_u:2371": "niṣaṇṇaśca bodhisattvaścittaikāgratāmāsādayati sma /",
  "S04bsu022_u:2372": "āsādya ca viviktaṃ kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati sma /",
  "S04bsu022_u:2373": "sa vitarkavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
  "S04bsu022_u:2374": "sa prītervirāgādupekṣako viharati sma smṛtimān saṃprajānan /",
  "S04bsu022_u:2375": "sukhaṃ ca kāyena pratisaṃvedayati sma /",
  "S04bsu022_u:2376": "yattadāryā ācakṣate upekṣakaḥ smṛtimān sukhavihārī niṣprītikaṃ tṛtīyaṃ dhyānamusaṃpadya viharati sma /",
  "S04bsu022_u:2377": "sa sukhasya ca prahāṇādduḥkhasya ca prahāṇāt pūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma //",
  "S04bsu022_u:2378": "tena ca samayena pañca ṛṣayo bāhyāḥ pañcābhijñāḥ ṛddhimanto vihāyasaṃgamā dakṣiṇāyā diśa uttarāṃ diśaṃ gacchanti sma /",
  "S04bsu022_u:2379": "te tasya vanakhaṇḍasyopari gacchantaḥ pratyāhatā iva na śaknuvanti sma gantum /",
  "S04bsu022_u:2380": "te saṃvignaromakūpajātā imāṃ gāthāmabhāṣanta -",
  "S04bsu022_u:2381": "vayamiha maṇivajrakūṭaṃ giriṃ merumabhyudgataṃ tiryagatyarthavaistārikaṃ gaja iva sahakāraśākhākulāṃ vṛkṣavṛndāṃ pradāritva nirdhāvitānekaśaḥ /",
  "S04bsu022_u:2382": "vayamiha marūṇāṃ pure cāpyasaktā gatā yakṣagandharvaveśmani cordhvaṃ nabhe niśritā ima puna vanakhaṇḍamāsādya sīdāma bhoḥ kasya lakṣmī nivarteti ṛddherbalam // Lal_11.1 //",
  "S04bsu022_u:2383": "iti //",
  "S04bsu022_u:2384": "atha yā tatra vanakhaṇḍadevatā sā tānṛṣīn gāthayādhyabhāṣat -",
  "S04bsu022_u:2385": "nṛpatipatikuloditaḥ śākyarājātmajo bālasūryaprakāśaprabhaḥ sphuṭitakamalagarbhavarṇaprabhaścārucandrānano lokajyeṣṭho viduḥ /",
  "S04bsu022_u:2386": "ayamiha vanamāśrito dhyānacintāparo devagandharvanāgendrayakṣārcito bhavaśataguṇakoṭisaṃvardhitastasya lakṣmī nivarteti ṛddherbalam // Lal_11.2 //",
  "S04bsu022_u:2387": "iti //",
  "S04bsu022_u:2388": "tataste 'dhastādavalokayanto 'drākṣuḥ kumāraṃ śriyā tejasā ca jājvalyamānam /",
  "S04bsu022_u:2389": "teṣāmetadabhūt - ko nvayaṃ niṣaṇṇaḥ?",
  "S04bsu022_u:2390": "mā haiva vaiśravaṇo dhanādhipatirbhavet /",
  "S04bsu022_u:2391": "āhosvinmāraḥ kāmādhipatiḥ /",
  "S04bsu022_u:2392": "atha mahoragendraḥ /",
  "S04bsu022_u:2393": "(Vaidya 91) athendro vajradharaḥ /",
  "S04bsu022_u:2394": "atha rudraḥ kumbhāṇḍādhipatiḥ /",
  "S04bsu022_u:2395": "atha kṛṣṇo mahotsāhaḥ /",
  "S04bsu022_u:2396": "uta candro devaputraḥ /",
  "S04bsu022_u:2397": "uta sūryaḥ sahasraraśmiḥ /",
  "S04bsu022_u:2398": "uta rājā cakravartī bhaviṣyati?",
  "S04bsu022_u:2399": "tasyāṃ ca velāyāmimāṃ gāthāmabhāṣanta -",
  "S04bsu022_u:2400": "rūpaṃ vaiśravaṇātirekavapuṣaṃ vyaktaṃ kubero hyayaṃ",
  "S04bsu022_u:2401": "āho vajradharasya caiva pratimā candro 'tha sūryo hyayam /",
  "S04bsu022_u:2402": "kāmāgrādhipatiśca vā pratikṛtī rūdrasya kṛṣṇasya vā",
  "S04bsu022_u:2403": "śrīmān lakṣaṇacitritāṅgamanagho buddho 'tha vā syādayam // Lal_11.3 //",
  "S04bsu022_u:2404": "iti //",
  "S04bsu022_u:2405": "tataḥ sā vanadevatā tānṛṣīn gāthayā pratyabhāṣat -",
  "S04bsu022_u:2406": "yā śrī ca vaiśravaṇe ca vai nivasate yā vā sahasrekṣaṇe",
  "S04bsu022_u:2407": "lokānāṃ paripālakeṣu catuṣū yā cāsurendraśriyā /",
  "S04bsu022_u:2408": "brahme yā ca sahāpatau nivasate kṛṣṇe ca yā ca śriyā",
  "S04bsu022_u:2409": "sā śrī prāpya imaṃ hi śākyatanayaṃ nopaiti kāṃcitkalām // Lal_11.4 //",
  "S04bsu022_u:2410": "atha khalu te ṛṣayastasyā devatāyā vacanamupaśritya dharaṇītale pratiṣṭhante /",
  "S04bsu022_u:2411": "te paśyanti sma bodhisattvaṃ dhyāyantamāniñjyamānena kāyena tejorāśimiva jvalantam /",
  "S04bsu022_u:2412": "te bodhisattvamupanidhyāya gāthābhirabhituṣṭuvuḥ /",
  "S04bsu022_u:2413": "tatraika āha -",
  "S04bsu022_u:2414": "loke kleśāgnisaṃtapte prādurbhūto hyayaṃ hradaḥ /",
  "S04bsu022_u:2415": "ayaṃ taṃ prāpsyate dharmaṃ yajjagad hlādayiṣyati // Lal_11.5 //",
  "S04bsu022_u:2416": "aparo 'pyāha -",
  "S04bsu022_u:2417": "ajñānatimire loke prādurbhūtaḥ pradīpakaḥ /",
  "S04bsu022_u:2418": "ayaṃ taṃ prāpsyate dharmaṃ yajjagadbhāsayiṣyati // Lal_11.6 //",
  "S04bsu022_u:2419": "aparo 'pyāha -",
  "S04bsu022_u:2420": "śokasāgarakāntāre yānaśreṣṭhamupasthitam /",
  "S04bsu022_u:2421": "ayaṃ taṃ prāpsyate dharmaṃ yajjagattārayiṣyati // Lal_11.7 //",
  "S04bsu022_u:2422": "aparo 'pyāha -",
  "S04bsu022_u:2423": "kleśabandhanabaddhānāṃ prādurbhūtaḥ pramocakaḥ /",
  "S04bsu022_u:2424": "ayaṃ taṃ prāpsyate dharmaṃ yajjaganmocayiṣyati // Lal_11.8 //",
  "S04bsu022_u:2425": "aparo 'pyāha -",
  "S04bsu022_u:2426": "jarāvyādhikiliṣṭānāṃ prādurbhūto bhiṣagvaraḥ /",
  "S04bsu022_u:2427": "ayaṃ taṃ prāpsyate dharmaṃ jātimṛtyupramocakam // Lal_11.9 //",
  "S04bsu022_u:2428": "(Vaidya 92)",
  "S04bsu022_u:2429": "atha khalu te ṛṣayo bodhisattvamābhirgāthābhirabhistutvā tripradakṣiṇīkṛtya vihāyasā prakrāntāḥ /",
  "S04bsu022_u:2430": "rājāpi śuddhodano bodhisattvamapaśyan bodhisattvena vinā na ramate sma /",
  "S04bsu022_u:2431": "so 'vocat - kumāraḥ kva gataḥ?",
  "S04bsu022_u:2432": "nainaṃ paśyāmīti /",
  "S04bsu022_u:2433": "tatra mahājanakāyo nirdhāvito 'bhūt kumāraṃ parigaveṣamāṇaḥ /",
  "S04bsu022_u:2434": "tato 'nyatama amātyo bodhisattvaṃ paśyati sma jambucchāyāyāṃ paryaṅkaniṣaṇṇaṃ dhyāyantam /",
  "S04bsu022_u:2435": "sarvavṛkṣāṇāṃ ca tasmin samaye chāyā parivṛttābhūt /",
  "S04bsu022_u:2436": "jambucchāyā ca bodhisattvasya kāyaṃ na vijahāti sma /",
  "S04bsu022_u:2437": "sa taṃ dṛṣṭvā āścaryaprāptastuṣṭa udagra āttamanāḥ pramuditaḥ prītisaumanasyajātaḥ śīghraṃ śīghraṃ tvaramāṇarūpo rājānaṃ śuddhodanamupasaṃkramya gāthābhyāmadhyabhāṣata -",
  "S04bsu022_u:2438": "paśya deva kumāro 'yaṃ jambucchāyāhi dhyāyati /",
  "S04bsu022_u:2439": "yathā śakro 'thavā brahmā śriyā tejena śobhate // Lal_11.10 //",
  "S04bsu022_u:2440": "yasya vṛkṣasya chāyāyāṃ niṣaṇṇo varalakṣaṇaḥ /",
  "S04bsu022_u:2441": "sainaṃ na jahate chāyā dhyāyantaṃ purūṣottamam // Lal_11.11 //",
  "S04bsu022_u:2442": "atha rājā śuddhodano yena sa jambuvṛkṣastenopasaṃkrāmat /",
  "S04bsu022_u:2443": "so 'drākṣīdbodhisattvaṃ śriyā tejasā ca jvalantam /",
  "S04bsu022_u:2444": "dṛṣṭā caimāṃ gāthāmabhāṣat -",
  "S04bsu022_u:2445": "hutāśano vā girimūrdhni saṃsthitaḥ śaśīva nakṣatragaṇānucīrṇaḥ /",
  "S04bsu022_u:2446": "vepanti gātrāṇi mi paśyato imaṃ dhyāyantu tejo nu pradīpakalpam // Lal_11.12 //",
  "S04bsu022_u:2447": "sa bodhisattvasya pādāvabhivandyemāṃ gāthāmabhāṣat -",
  "S04bsu022_u:2448": "yadā cāsi mune jāto yadā dhyāyasi cārciman /",
  "S04bsu022_u:2449": "ekadvirapi te nātha pādau vande vināyaka // Lal_11.13 //",
  "S04bsu022_u:2450": "tatra triphalavāhakā dārakāḥ śabdaṃ kurvanti sma /",
  "S04bsu022_u:2451": "tānamātyā evamāhuḥ - mā śabdaṃ mā śabdaṃ kārṣṭeti /",
  "S04bsu022_u:2452": "te 'vocan - kimetaditi /",
  "S04bsu022_u:2453": "amātyā āhuḥ -",
  "S04bsu022_u:2454": "vyāvṛtte timiranudasya maṇḍale 'pi vyomābhaṃ śubhavaralakṣaṇāgradhārim /",
  "S04bsu022_u:2455": "dhyāyantaṃ girinicalaṃ narendraputraṃ siddhārthaṃ na jahati saiva vṛkṣachāyā // Lal_11.14 //",
  "S04bsu022_u:2456": "tatredamucyate -",
  "S04bsu022_u:2457": "grīṣme vasanta samudāgata jeṣṭhamāse saṃpuṣpite kusumapallavasaṃprakīrṇe /",
  "S04bsu022_u:2458": "kroñcāmayūraśukasārikasaṃpraghuṣṭe bhūyiṣṭha śākiyasutā abhiniṣkramanti // Lal_11.15 //",
  "S04bsu022_u:2459": "(Vaidya 93)",
  "S04bsu022_u:2460": "chando 'bhyuvāca parivāritu dārikebhiḥ hantā kumāra vani gacchama locanārtham /",
  "S04bsu022_u:2461": "kiṃ te gṛhe nivasato hi yathā dvijasya hanta vrajāma vaya codananārisaṃgham // Lal_11.16 //",
  "S04bsu022_u:2462": "madhyāhnakālasamaye suviśuddhasattvaḥ pañcāśataiḥ parivṛtaiḥ saha ceṭakebhiḥ /",
  "S04bsu022_u:2463": "na ca mātu naiva ca pituḥ prativedayitvā so 'buddha niṣkrāmiti gacchi kṛṣāṇagrāmam // Lal_11.17 //",
  "S04bsu022_u:2464": "tasmiṃśca pārthivavarasya kṛṣāṇagrāme jambudrumo 'bhavadanekaviśālaśākhaḥ /",
  "S04bsu022_u:2465": "dṛṣṭvā kumāra pratibuddha dukhena cotto dhiksaṃskṛteti bahuduḥkha kṛṣī karoti // Lal_11.18 //",
  "S04bsu022_u:2466": "so jambuchāyamupagamya vinītacitto tṛṇakāni gṛhya svaya saṃstaru saṃstaritvā /",
  "S04bsu022_u:2467": "paryaṅkamābhujiya ujju karitva kāyaṃ catvāri dhyāna śubha dhyāyi sa bodhisattvaḥ // Lal_11.19 //",
  "S04bsu022_u:2468": "pañcā ṛṣī khagapathena hi gacchamānā jambūya mūrdhni na prabhonti parākrametum /",
  "S04bsu022_u:2469": "te visthitā nihatamānamadāśca bhūtvā sarve samagrasahitā samudīkṣayanto // Lal_11.20 //",
  "S04bsu022_u:2470": "vaya meruparvatavaraṃ tatha cakravālān nirbhidya gacchama javena asajjamānāḥ /",
  "S04bsu022_u:2471": "te jambuvṛkṣa na prabhoma atikrametuṃ ko nvatra heturayamadya bhaviṣyatīha // Lal_11.21 //",
  "S04bsu022_u:2472": "avatīrya medinitale ca pratiṣṭhihitvā paśyanti śākyatanayaṃ tahi jambumūle /",
  "S04bsu022_u:2473": "jambunadārcisadṛśaṃ prabhatejaraśmiṃ paryaṅkabandhu tada dhyāyatu bodhisattvam // Lal_11.22 //",
  "S04bsu022_u:2474": "(Vaidya 94)",
  "S04bsu022_u:2475": "te vismitā daśanakhā kariyāna mūrdhni praṇatā kṛtāñjalipuṭā nipatan krameṣu /",
  "S04bsu022_u:2476": "sādho sujāta sumukhaṃ karuṇā jagasya śīghraṃ vibuddha amṛte vinayasva sattvān // Lal_11.23 //",
  "S04bsu022_u:2477": "parivṛtta sūrya na jahī sugatasya chāyā olambate drumavaraṃ yatha padmapatram /",
  "S04bsu022_u:2478": "devā sahasra bahavaḥ sthita añjalībhiḥ vandanti tasya caraṇau kṛtaniścayasya // Lal_11.24 //",
  "S04bsu022_u:2479": "śuddhodanaśca svagṛhe parimārgamāṇaḥ saṃpṛcchate kva nu gataḥ sa hi me kumāraḥ /",
  "S04bsu022_u:2480": "mātṛsvasā avaci mārgata no labhāmi saṃpṛcchatā narapate kva gataḥ kumāraḥ // Lal_11.25 //",
  "S04bsu022_u:2481": "śuddhodanastvaritu pṛcchati kāñcukīyaṃ dauvārikaṃ tathapi cāntajanaṃ samantāt /",
  "S04bsu022_u:2482": "dṛṣṭaṃ kumāra mama kenaci niṣkramanto śṛṇute varūpagatu deva kṛṣāṇagrāmam // Lal_11.26 //",
  "S04bsu022_u:2483": "so śīghrameva tvaritaṃ saha śākiyebhiḥ niṣkrāntu prekṣi kṛṣigrāmagiriṃ praviṣṭam /",
  "S04bsu022_u:2484": "yatha sūryakoṭiniyutāni samudgatāni tatha prekṣate hitakaraṃ śiriyā jvalantam // Lal_11.27 //",
  "S04bsu022_u:2485": "mukuṭaṃ ca khaṅga tatha pāduka chorayitvā kṛtvā daśāṅguli śire abhivandite tam /",
  "S04bsu022_u:2486": "sādhū subhūtavacanā ṛṣayo mahātmā vyaktaṃ kumāra abhiniṣkrami bodhihetoḥ // Lal_11.28 //",
  "S04bsu022_u:2487": "paripūrṇa dvādaśaśatā suprasannadevāḥ paccāśatā upagatā yatha śākiyānām /",
  "S04bsu022_u:2488": "dṛṣṭvā ca ṛddhi sugate guṇasāgarasya saṃbodhicittu janayaṃ dṛḍhaāśayena // Lal_11.29 //",
  "S04bsu022_u:2489": "(Vaidya 95)",
  "S04bsu022_u:2490": "so kampayitva trisahasra aśeṣabhūmiṃ smṛtu saṃprajānu pratibuddha tataḥ samādheḥ /",
  "S04bsu022_u:2491": "brahmasvaraḥ pitaramālapate dyutīmān utsṛjya tāta kṛṣigrāmabhato gaveṣa // Lal_11.30 //",
  "S04bsu022_u:2492": "yadi svarṇakāryu ahu svarṇa pravarṣayiṣye yadi vastrakāryu ahameva pradāsyi vastrāṃ /",
  "S04bsu022_u:2493": "atha dhānyakāryu ahameva pravarṣayiṣye samyakprayukta bhava sarvajage narendra // Lal_11.31 //",
  "S04bsu022_u:2494": "anuśāsayitva pitaraṃ janapāriṣadyāṃ tasmin kṣaṇe puravaraṃ puna so pravekṣī /",
  "S04bsu022_u:2495": "anuvartamāna jagataḥ sthihate puresmiṃ naiṣmkramyayuktamanasaḥ suviśuddhasattvaḥ // Lal_11.32 //",
  "S04bsu022_u:2496": "iti //",
  "S04bsu022_u:2497": "// iti śrīlalitavistare kṛṣigrāmaparivarto nāma ekādaśo 'dhyāyaḥ //",
  "S04bsu022_u:2499": "START Parivarta 12",
  "S04bsu022_u:2500": "(Vaidya 96)",
  "S04bsu022_u:2501": "śilpasaṃdarśanaparivarto dvādaśaḥ /",
  "S04bsu022_u:2502": "iti hi bhikṣavaḥ saṃvṛddhe kumāre rājā śuddhodano 'pareṇa samayena śākyagaṇena sārdhaṃ saṃsthāgāre niṣaṇṇo 'bhūt /",
  "S04bsu022_u:2503": "tatra te mahallakamahallakāḥ śākyā rājānaṃ śuddhodanamevamāhuḥ - yatkhalu devo jānīyāt /",
  "S04bsu022_u:2504": "ayaṃ sarvārthasiddhakumāro naimittikairbrāhmaṇaiḥ kṛtaniścayaiśca devairyadbhūyasaivaṃ nirdiṣṭo yadi kumāro 'bhiniṣkramiṣyati,",
  "S04bsu022_u:2505": "tathāgato bhaviṣyatyarhan samyaksaṃbuddhaḥ /",
  "S04bsu022_u:2506": "uta nābhiniṣkramiṣyati rājā bhaviṣyati cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
  "S04bsu022_u:2507": "tasyemāni sapta ratnāni bhaviṣyanti /",
  "S04bsu022_u:2508": "tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
  "S04bsu022_u:2509": "evaṃ saptaratnam /",
  "S04bsu022_u:2510": "saṃpūrṇaṃ cāsya putrasahasraṃ bhaviṣyati śūrāṇāṃ varāṅgarūpiṇāṃ parasainyapramardakānām /",
  "S04bsu022_u:2511": "sa imaṃ pṛthivīmaṇḍalamadaṇḍenāśastreṇābhinirjityādhyāvasiṣyati saha dharmeṇeti /",
  "S04bsu022_u:2512": "tasmānniveśanaṃ kumārasya kriyatāmiti /",
  "S04bsu022_u:2513": "tatra strīgaṇaparivṛto ratiṃ vetsyati,",
  "S04bsu022_u:2514": "nābhiniṣkramiṣyati /",
  "S04bsu022_u:2515": "evamasmākaṃ cakravartivaṃśasya cānupacchedo bhaviṣyati /",
  "S04bsu022_u:2516": "mānitāśca bhaviṣyāmo 'navadyāśca sarvakoṭarājabhiḥ //",
  "S04bsu022_u:2517": "tato rājā śuddhodana evamāha - yadyevaṃ tena hi vyavalokayata kamatā kanyā kumārasyānurūpā syāt /",
  "S04bsu022_u:2518": "tatra pañcamātrāṇi śākyaśatāni /",
  "S04bsu022_u:2519": "ekaika evamāha - mama duhitā anurūpā syāt kumārasya /",
  "S04bsu022_u:2520": "surūpā mama duhiteti /",
  "S04bsu022_u:2521": "rājā prāha - durāsadaḥ kumāraḥ /",
  "S04bsu022_u:2522": "tat prativedayiṣyāmastāvat kumārasya,",
  "S04bsu022_u:2523": "katamā te kanyā rocata iti /",
  "S04bsu022_u:2524": "tataśca te sarve saṃnipatya kumārasyaināṃ prakṛtimārocayanti sma /",
  "S04bsu022_u:2525": "tān kumāra uvāca - saptame divase prativacanaṃ śroṣyatheti //",
  "S04bsu022_u:2526": "tato bodhisattvasyaitadabhavat -",
  "S04bsu022_u:2527": "vidita mama ananta kāmadoṣāḥ saraṇasarvairasaśokaduḥkhamūlāḥ /",
  "S04bsu022_u:2528": "bhayakara viṣapatrasaṃnikāśāḥ jvalananibhā asidhāratulyarūpāḥ // Lal_12.1 //",
  "S04bsu022_u:2529": "kāmaguṇi na me 'sti chandarāgo na ca ahu śobhami istrigāramadhye /",
  "S04bsu022_u:2530": "yannu ahu vane vaseya tūṣṇīṃ dhyānasamādhisukhena śāntacittaḥ // Lal_12.2 //",
  "S04bsu022_u:2531": "iti //",
  "S04bsu022_u:2532": "(Vaidya 97)",
  "S04bsu022_u:2533": "sa punarapi mīmāṃsopāyakauśalyamāmukhīkṛtya sattvaparipākamavekṣamāṇo mahākarūṇāṃ saṃjanayya tasyāṃ velāyāmimāṃ gāthāmabhāṣata -",
  "S04bsu022_u:2534": "saṃkīrṇi paṅki padumāni vivṛddhimanti ākīrṇa rāja naramadhyi labhāti pūjām /",
  "S04bsu022_u:2535": "yada bodhisattva parivārabalaṃ labhante tada sattvakoṭinayutānyamṛte vinenti // Lal_12.3 //",
  "S04bsu022_u:2536": "ye cāpi pūrvaka abhūdvidu bodhisattvāḥ sarvebhi bhārya suta darśita istrigārāḥ /",
  "S04bsu022_u:2537": "na ca rāgarakta na ca dhyānasukhebhi bhraṣṭāḥ hantānuśikṣayi ahaṃ pi guṇeṣu teṣām // Lal_12.4 //",
  "S04bsu022_u:2538": "na ca prākṛtā mama vadhū anukūla yā syād yasyā na iṣyatu guṇā sada satyavākyam /",
  "S04bsu022_u:2539": "yā cinti mahyamabhirādhayate 'pramattā rūpeṇa janmakulagotratayā suśuddhā // Lal_12.5 //",
  "S04bsu022_u:2540": "so gāthalekha likhite guṇaarthayuktā yā kanya īdṛśa bhave mama tāṃ varethā /",
  "S04bsu022_u:2541": "na mamārthu prākṛtajanena asaṃvṛtena yasyā guṇā kathayamī mama tāṃ varethā // Lal_12.6 //",
  "S04bsu022_u:2542": "yā rūpayauvanavarā na ca rūpamattā mātā svasā va yatha vartati maitracittā /",
  "S04bsu022_u:2543": "tyāge ratā śramaṇabrāhmaṇadānaśīlā tāṃ tādṛśāṃ mama vadhūṃ varayasva tāta // Lal_12.7 //",
  "S04bsu022_u:2544": "yasyā na mānu na khilo na ca doṣamasti na ca śāṭhya īrṣya na ca māya na ujjubhraṣṭā /",
  "S04bsu022_u:2545": "svapnāntare 'pi purūṣe na pare 'bhiraktā tuṣṭā svakena patinā śayate 'pramattā // Lal_12.8 //",
  "S04bsu022_u:2546": "na ca garvitā na pi ca uddhata na pragalbhā nirmāna mānavigatāpi ca ceṭibhūtā /",
  "S04bsu022_u:2547": "(Vaidya 98)",
  "S04bsu022_u:2548": "na ca pānagṛddha na raseṣu na śabdagandhe nirlobhabhidhyavigatā svadhanena tuṣṭā // Lal_12.9 //",
  "S04bsu022_u:2549": "satye sthitā na pi ca cañcala naiva bhrāntā na ca uddhatonnatasthitā hirivastrachannā /",
  "S04bsu022_u:2550": "na ca dṛṣṭimaṅgalaratā sada dharmayuktā kāyena vāca manasā sada śuddhabhāvā // Lal_12.10 //",
  "S04bsu022_u:2551": "na ca styānamiddhabahulā na ca mānamūḍhā mīmāṃsayukta sukṛtā sada dharmacārī /",
  "S04bsu022_u:2552": "śvaśrau ca tasya śvaśure yatha śāstṛpremā dāsī kalatra jani yādṛśamātmaprema // Lal_12.11 //",
  "S04bsu022_u:2553": "śāstre vidhijña kuśalā gaṇikā yathaiva paścāt svapet prathamamutthihate ca śayyāta /",
  "S04bsu022_u:2554": "maitrānuvarti akuhāpi ca mātṛbhūtā etādṛśīṃ mi nṛpate vadhukāṃ vṛṇīṣva // Lal_12.12 //",
  "S04bsu022_u:2555": "iti //",
  "S04bsu022_u:2556": "atha khalu bhikṣavo rājā śuddhodana imā gāthā vācayitvā purohitamāmantrayate sma - gaccha tvaṃ mahābrāhmaṇa kapilavastumahānagare /",
  "S04bsu022_u:2557": "sarvagṛhāṇyanupraviśya kanyā vyavalokaya /",
  "S04bsu022_u:2558": "yasyā ete guṇāḥ saṃvidyante kṣatriyakanyāyā vā brāhmaṇakanyāyā vā vaiśyakanyāyā vā śūdrakanyāyā vā tāṃ kanyāmasmākaṃ prativedaya /",
  "S04bsu022_u:2559": "tatkasmāddhetoḥ?",
  "S04bsu022_u:2560": "na hi kumāraḥ kulārthiko na gotrārthikaḥ /",
  "S04bsu022_u:2561": "guṇārthika eva kumāraḥ //",
  "S04bsu022_u:2562": "tasyāṃ ca velāyāmimāṃ gāthāmabhāṣata -",
  "S04bsu022_u:2563": "brāhmaṇīṃ kṣatriyāṃ kanyāṃ veśyāṃ śūdrīṃ tathaiva ca /",
  "S04bsu022_u:2564": "yasyā ete guṇāḥ santi tāṃ me kanyāṃ pravedaya // Lal_12.13 //",
  "S04bsu022_u:2565": "na kulena na gotreṇa kumāro mama vismitaḥ /",
  "S04bsu022_u:2566": "guṇe satye ca dharme ca tatrāsya ramate manaḥ // Lal_12.14 //",
  "S04bsu022_u:2567": "iti //",
  "S04bsu022_u:2568": "atha khalu bhikṣavaḥ sa purohitastaṃ gāthālekhaṃ gṛhītvā kapilavastuni mahānagare gṛhādgṛhaṃ vyavalokayan gatvā hiṇḍan kanyāṃ paryeṣate sma /",
  "S04bsu022_u:2569": "evaṃguṇayuktāmapaśyan (na caiva guṇayuktāṃ kanyāṃ) /",
  "S04bsu022_u:2570": "so 'nupūrveṇa vicaran yena daṇḍapāṇeḥ śākyasya niveśanaṃ tenopasaṃkrāmat /",
  "S04bsu022_u:2571_0": "sa taṃ niveśanaṃ praviṣṭo 'drākṣīt kanyāmabhirūpāṃ prāsādikāṃ darśanīyāṃ paramayā",
  "S04bsu022_u:2571_1": "śubhavarṇapuṣkaratayā samanvāgatāṃ nātidīrghāṃ nātihrasvāṃ nātisthūlāṃ nātikṛśāṃ",
  "S04bsu022_u:2571_2": "nātigaurāṃ nātikṛṣṇāṃ prathamayauvanāvasthāṃ strīratnamiva khyāyamānām /",
  "S04bsu022_u:2572": "(Vaidya 99)",
  "S04bsu022_u:2573": "atha sā dārikā purohitasya caraṇau gṛhītvā evamāha - kena te mahābrāhmaṇa kāryam?",
  "S04bsu022_u:2574": "purohita āha -",
  "S04bsu022_u:2575": "śuddhodanasya tanayaḥ paramābhirūpo dvātriṃśalakṣaṇadharo guṇatejayuktaḥ /",
  "S04bsu022_u:2576": "teneti gātha likhitā guṇaye vadhūnāṃ yasyā guṇāsti hi ime sa hi tasya patnī // Lal_12.15 //",
  "S04bsu022_u:2577": "sa tasyāstaṃ lekhamupanāmayati sma //",
  "S04bsu022_u:2578": "atha sā dārikā taṃ gāthālekhaṃ vācayitvā smitamupadarśya taṃ purohitaṃ gāthayādhyabhāṣat -",
  "S04bsu022_u:2579": "mahyeti brāhmaṇa guṇā anurūpa sarve so me patirbhavatu saumya surūparūpaḥ /",
  "S04bsu022_u:2580": "bhaṇahi kumāru yadi kārya ma hū vilamba mā hīnaprākṛtajanena bhaveya vāsaḥ // Lal_12.16 //",
  "S04bsu022_u:2581": "iti //",
  "S04bsu022_u:2582": "atha sa khalu purohito rājānaṃ śuddhodanamupasaṃkramyaiva tamarthamārocayati sma - dṛṣṭā mayā deva kanyā yā kumārasyānurūpā syāt /",
  "S04bsu022_u:2583": "āha - kasyāsau?",
  "S04bsu022_u:2584": "āha - daṇḍapāṇerdeva śākyasya duhitā //",
  "S04bsu022_u:2585": "atha rājñaḥ śuddhodanasyaitadabhavat - durāsadaḥ kumāraḥ śubhādhimuktaśca /",
  "S04bsu022_u:2586": "prāyeṇa ca mātṛgrāmo 'saṃvidyamānaguṇo 'pi guṇānāmātmani prajānīte /",
  "S04bsu022_u:2587": "yannvahamaśokabhāṇḍakāni kārayeyam,",
  "S04bsu022_u:2588": "yāni kumāraḥ sarvadārikābhyo 'nuprayacchet /",
  "S04bsu022_u:2589": "tatra yasyāṃ dārikāyāṃ kumārasya cakṣurabhiniveśyati,",
  "S04bsu022_u:2590": "tāṃ kumārasya varayiṣyāmīti //",
  "S04bsu022_u:2591": "atha khalu rājā śuddhodano 'śokabhāṇḍāni kārayati sma suvarṇamayāni rūpyamayāni nānāratnamayāni /",
  "S04bsu022_u:2592": "kārayitvā ca kapilavastuni mahānagare ghaṇṭāghoṣaṇāṃ kārayāmāsa - saptame divase kumāro darśanaṃ dāsyati,",
  "S04bsu022_u:2593": "aśokabhāṇḍakāni ca dārikābhyo viśrāṇayiṣyati /",
  "S04bsu022_u:2594": "tatra sarvadārikābhiḥ saṃsthāgāre saṃnipatitavyamiti //",
  "S04bsu022_u:2595": "iti hi bhikṣavaḥ saptame divase bodhisattvaḥ saṃsthāgāramupasaṃkramya bhadrāsane nyaṣīdat /",
  "S04bsu022_u:2596": "rājāpi śuddhodano 'dṛśyapuruṣān sthāpayati sma - yasyāṃ dārikāyāṃ kumārasya cakṣuḥ saṃniviśet,",
  "S04bsu022_u:2597": "tāṃ mamārocayadhvamiti //",
  "S04bsu022_u:2598": "iti hi bhikṣavo yāvantyaḥ kapilavastuni mahānagare dārikāstāḥ sarvā yena saṃsthāgāro yena ca bodhisattvastenopasaṃkrāman bodhisattvasya darśanāya aśokabhāṇḍakāni ca pratigṛhītum //",
  "S04bsu022_u:2599": "(Vaidya 100)",
  "S04bsu022_u:2600": "iti hi bhikṣavo bodhisattvo yathāgatābhyastābhyo dārikābhyo 'śokabhāṇḍakānyanuprayacchati sma /",
  "S04bsu022_u:2601": "tāśca dārikā na śaknuvanti sma bodhisattvasya śriyaṃ tejaśca soḍhum /",
  "S04bsu022_u:2602": "tā aśokabhāṇḍakāni gṛhītvā śīghraṃ śīghrameva prakrāmanti sma //",
  "S04bsu022_u:2603": "atha daṇḍapāṇeḥ śākyasya duhitā gopā nāma śākyakanyā,",
  "S04bsu022_u:2604": "sā dāsīgaṇaparivṛtā puraskṛtā yena saṃsthāgāro yena ca bodhisattvastenopasaṃkrāmat /",
  "S04bsu022_u:2605": "upasaṃkramyaikānte 'sthāt bodhisattvamanimeṣābhyāṃ nayanābhyāṃ prekṣamāṇā /",
  "S04bsu022_u:2606": "tadyadā bodhisattvena sarvāṇyaśokabhāṇḍāni dattāni,",
  "S04bsu022_u:2607": "tadā sā bodhisattvamupasaṃkramya prahasitavadanā bodhisattvamevamāha - kumāra kiṃ te mayāpanītaṃ yastvaṃ māṃ vimānayasi?",
  "S04bsu022_u:2608": "āha - nāhaṃ tvāṃ vimānayāmi,",
  "S04bsu022_u:2609": "api tu khalu punastvamabhipaścādāgateti /",
  "S04bsu022_u:2610": "sa tasyai cānekaśatasahasramūlyamaṅgulīyakaṃ nirmucya prādāt //",
  "S04bsu022_u:2611": "sā prāha - idamahaṃ kumāra tavāntikādarhāmi?",
  "S04bsu022_u:2612": "āha - imāni madīyānyābharaṇāni, gṛhyatām /",
  "S04bsu022_u:2613": "sā āha - na vayaṃ kumāraṃ vyalaṃkariṣyāmaḥ?",
  "S04bsu022_u:2614": "alaṃkariṣyāmo vayaṃ kumāram /",
  "S04bsu022_u:2615": "ityuktvā sā kanyā prakrāmat //",
  "S04bsu022_u:2616": "tatastairguhyapuruṣai rājānaṃ śuddhodanamupasaṃkramyaiṣa vṛttānto nivedito 'bhūt - deva daṇḍapāṇeḥ śākyasya duhitā gopā nāma śākyakanyā,",
  "S04bsu022_u:2617": "tasyāṃ kumārasya cakṣurniviṣṭam,",
  "S04bsu022_u:2618": "muhūrtaṃ ca tayoḥ saṃlāpo 'bhūt //",
  "S04bsu022_u:2619": "ityetatkhalu vacanaṃ śrutvā rājā śuddhodano daṇḍapāṇeḥ śākyasya purohitaṃ dautyena preṣayati sma - yā te duhitā,",
  "S04bsu022_u:2620": "sā mama kumārasya pradīyatāmiti //",
  "S04bsu022_u:2621": "daṇḍapāṇirāha - ārya kumāro gṛhe sukhasaṃvṛddhaḥ /",
  "S04bsu022_u:2622": "asmākaṃ cāyaṃ kuladharmaḥ śilpajñasya kanyā dātavyā nāśilpajñasyeti /",
  "S04bsu022_u:2623": "kumāraśca na śilpajño nāsidhanuṣkalāpayuddhasālambhavidhijñaḥ /",
  "S04bsu022_u:2624": "tatkathamaśilpajñāyāhaṃ duhitaraṃ dāsyāmi?",
  "S04bsu022_u:2625": "ityetacca rājñaḥ prativeditam /",
  "S04bsu022_u:2626": "tato rājña etadabhavat - dvirapīdamahaṃ sahadharmeṇa coditaḥ /",
  "S04bsu022_u:2627": "yadāpi mayoktaṃ kasmācchākyakumārāḥ kumārasyopasthānāya nāgacchantīti tadāpyahamabhihitaḥ - kiṃ vayaṃ maṇḍakasyopasthānaṃ kariṣyāma iti /",
  "S04bsu022_u:2628": "etarhyapyevamiti pradhyāyanniṣaṇṇo 'bhūt //",
  "S04bsu022_u:2629": "bodhisattvaścainaṃ vṛttāntamaśroṣīt /",
  "S04bsu022_u:2630": "śrutvā ca yena rājā śuddhodanastenopasaṃkrāmat /",
  "S04bsu022_u:2631": "upasaṃkramyaivamāha - deva kimidaṃ dīnamanāstiṣṭhasi?",
  "S04bsu022_u:2632": "rājā āha - alaṃ te kumāra anena /",
  "S04bsu022_u:2633": "kumāra āha - deva sarvathā tāvadavaśyabhevamākhyātavyam /",
  "S04bsu022_u:2634": "yāvattrirapi bodhisattvo rājānaṃ śuddhodanaṃ paripṛcchati sma //",
  "S04bsu022_u:2635": "(Vaidya 101)",
  "S04bsu022_u:2636": "tato rājā śuddhodano bodhisattvāya tāṃ prakṛtimārocayati sma /",
  "S04bsu022_u:2637": "tāṃ śrutvā bodhisattva āha - deva asti punariha nagare kaścidyo mayā sārdhaṃ samarthaḥ śilpena śilapamupadarśayitum?",
  "S04bsu022_u:2638": "tato rājā śuddhodanaḥ prahasitavadano bodhisattvamevamāha - śakyasi punastvaṃ putra śilpamupadarśayitum?",
  "S04bsu022_u:2639": "sa āha - bāḍhaṃ śakyāmi deva /",
  "S04bsu022_u:2640": "tena hi saṃnipātyantāṃ sarvaśilpajñāḥ,",
  "S04bsu022_u:2641": "yeṣāṃ purataḥ svaṃ śilpamupadarśayiṣyāmi //",
  "S04bsu022_u:2642": "tato rājā śuddhodanaḥ kapilavastuni mahānagaravare ghaṇṭāghoṣaṇāṃ kārayati sma - saptame divase kumāraḥ svaṃ śilpamupadarśayati /",
  "S04bsu022_u:2643": "tatra sarvaśilpajñaiḥ saṃnipatitavyam //",
  "S04bsu022_u:2644": "tatra saptame divase pañcamātrāṇi śākyakumāraśatāni saṃnipatitānyabhūvan /",
  "S04bsu022_u:2645": "daṇḍapāṇeśca śākyasya duhitā gopā nāma śākyakanyā jayapatākā sthāpitābhūt - yo vā atra asidhanuṣkalāpayuddhasālambheṣu jeṣyati,",
  "S04bsu022_u:2646": "tasyaiṣā bhaviṣyatīti //",
  "S04bsu022_u:2647": "tatra sarvapurato devadattaḥ kumāro nagarādabhiniṣkrāmati sma /",
  "S04bsu022_u:2648": "śvetaśca hastī mahāpramāṇo bodhisattvasyārthe nagaraṃ praveśyate sma /",
  "S04bsu022_u:2649": "tatra devadattaḥ kumāra īrṣyayā ca śākyabalamadena ca mattaḥ /",
  "S04bsu022_u:2650": "sa taṃ hastināgaṃ vāmena pāṇinā śuṇḍāyāṃ gṛhītvā dakṣiṇena pāṇinā capeṭayā ekaprahāreṇaiva hato 'bhūt //",
  "S04bsu022_u:2651": "tasyānantaraṃ sundaranandakumāro 'bhiniṣkrāmati sma /",
  "S04bsu022_u:2652": "so 'drākṣīttaṃ hastināgaṃ nagaradvāre hatam /",
  "S04bsu022_u:2653": "dṛṣṭvā ca paryapṛcchat - kenāyaṃ hata iti /",
  "S04bsu022_u:2654": "tatra mahājanakāya āha - devadatteneti /",
  "S04bsu022_u:2655": "sa āha - aśobhanamidaṃ devadattasya /",
  "S04bsu022_u:2656": "sa taṃ hastināgaṃ lāṅgūle gṛhītvā nagaradvārādapakarṣati sma //",
  "S04bsu022_u:2657": "tadanantaraṃ bodhisattvo rathābhirūḍho 'bhiniṣkrāmati sma /",
  "S04bsu022_u:2658": "adrākṣīdbodhisattvastaṃ hastinaṃ hatam /",
  "S04bsu022_u:2659": "dṛṣṭvā ca paryapṛcchat - kenāyaṃ hata iti /",
  "S04bsu022_u:2660": "āhuḥ - devadatteneti /",
  "S04bsu022_u:2661": "āha - aśobhanaṃ devadattasya /",
  "S04bsu022_u:2662": "kena punarasmānnagaradvārādapakarṣita iti /",
  "S04bsu022_u:2663": "āhuḥ - sundaranandeneti /",
  "S04bsu022_u:2664": "āha - śobhanamidaṃ sundaranandasya /",
  "S04bsu022_u:2665": "kiṃ tu mahākāyo 'yaṃ sattvaḥ /",
  "S04bsu022_u:2666": "so 'yaṃ klinnaḥ sarvanagaraṃ daurgandhena sphuriṣyatīti //",
  "S04bsu022_u:2667_0": "tataḥ kumāro rathasya evaikaṃ pādaṃ bhūmau prasārya pādāṅguṣṭhena taṃ hastināgaṃ",
  "S04bsu022_u:2667_1": "lāṅgūle gṛhitvā sapta prākārān sapta ca parikhānatikramya bahirnagarasya krośamātre prakṣipati sma /",
  "S04bsu022_u:2668": "yatra va pradeśe sa hastī patitastasmin pradeśe mahadbilaṃ saṃvṛttaṃ yatsāṃprataṃ hastigartetyabhidhīyate //",
  "S04bsu022_u:2669": "tatra devamanujāḥ śatasahasrāṇi hāhākārakilakilāprakṣveḍitaśatasahasrāṇi prāmuñcan /",
  "S04bsu022_u:2670": "cailavikṣepāṃścākārṣuḥ /",
  "S04bsu022_u:2671": "gaganatalagatāśca devaputrā ime gāthe 'bhāṣanta -",
  "S04bsu022_u:2672": "yatha mattagajendragatīnāṃ pādāṅguṣṭhatalena gajendram /",
  "S04bsu022_u:2673": "sapta purāparikhā atikramya kṣiptu bahiḥ svapurātu ayaṃ hi // Lal_12.17 //",
  "S04bsu022_u:2674": "(Vaidya 102)",
  "S04bsu022_u:2675": "niḥsaṃśayameṣa sumedhā mānabalena samucchritakāyān /",
  "S04bsu022_u:2676": "saṃsārapurātu bahirdhā eka kṣapiṣyati prajñabalena // Lal_12.18 //",
  "S04bsu022_u:2677": "iti hi pañcamātrāṇi śākyakumāraśatāni nagarānniṣkamya yenānyatamaḥ pṛthivīpradeśo yatra śākyakumārāḥ śilpamupadarśayanti sma tenopasaṃkrāman /",
  "S04bsu022_u:2678": "rājāpi śuddhodano mahallakamahallakāśca śākyā mahāṃśca janakāyo yenāsau pṛthivīpradeśastenopasaṃkrāman bodhisattvasya cānyeṣāṃ ca śākyakumārāṇāṃ śilpaviśeṣaṃ draṣṭukāmāḥ //",
  "S04bsu022_u:2679": "tatra ādita eva ye śākyakumārā lipyāṃ paṭuvidhijñāste bodhisattvena sārdhaṃ lipiṃ viśeṣayanti sma /",
  "S04bsu022_u:2680": "tatra taiḥ śākyairviśvāmitra ācāryaḥ sākṣī sthāpito 'bhūt - sa tvaṃ vyavalokaya katamo 'tra kumāro lipijñāne viśiṣyate yadi vā lekhyato yadi vā bahulipiniryāṇataḥ /",
  "S04bsu022_u:2681": "atha viśvāmitra ācāryaḥ pratyakṣo bodhisattvasya lipijñāne smitamupadarśayannime gāthe 'bhāṣata -",
  "S04bsu022_u:2682": "manuṣyaloke 'tha ca devaloke gandharvaloke 'pyasurendraloke /",
  "S04bsu022_u:2683": "yāvanti kecillipi sarvaloke tatraiṣa pāraṃgatu śuddhasattvaḥ // Lal_12.19 //",
  "S04bsu022_u:2684": "nāmāpi yūyaṃ ca ahaṃ ca teṣāṃ lipīna jānāma na cākṣarāṇām /",
  "S04bsu022_u:2685": "yānyeṣa jānāti manuṣyacandro ahamatra pratyakṣu vijeṣyate 'yam // Lal_12.20 //",
  "S04bsu022_u:2686": "śākyā āhuḥ - viśiṣyatāṃ tāvatkumāro lipijñāne /",
  "S04bsu022_u:2687": "saṃkhyājñāne kumāro viśeṣayitavyo jijñāsyaśca /",
  "S04bsu022_u:2688": "tatrārjuno nāma śākyagaṇako mahāmātraḥ saṃkhyāgaṇanāsu pāraṃgataḥ,",
  "S04bsu022_u:2689": "sa sākṣī sthāpito 'bhūt - sa tvaṃ vyavalokaya katamo 'tra kumāro viśiṣyate saṃkhyājñānata iti /",
  "S04bsu022_u:2690": "tatra bodhisattvaścoddiśati sma,",
  "S04bsu022_u:2691": "ekaśca śākyakumāro nikṣipati sma,",
  "S04bsu022_u:2692": "na ca pariprāpayati sma /",
  "S04bsu022_u:2693": "bodhisattvasyaika dvau trayaścatvāraḥ pañcadaśa viṃśattriṃśaccatvāriṃśatpañcāśacchataṃ yāvatpañcāpi śākyakumāraśatāni yugapatkāle nikṣipanti sma,",
  "S04bsu022_u:2694": "na ca pariprāpayanti sma /",
  "S04bsu022_u:2695": "tato bodhisattva āha - uddiśata yūyam,",
  "S04bsu022_u:2696": "ahaṃ nikṣepsyāmīti /",
  "S04bsu022_u:2697": "tatraikaśākyakumāro bodhisattvasyoddiśati sma,",
  "S04bsu022_u:2698": "na ca pariprāpayati sma /",
  "S04bsu022_u:2699": "dvāvapi trayo 'pi pañcāpi daśāpi viṃśatyapi triṃśadapi catvāriṃśadapi pañcāśadapi yāvatpañcāpi śākyakumāraśatāni yugapaduddiśanti sma /",
  "S04bsu022_u:2700": "na ca pariprāpayanti sma bodhisattvasya nikṣipataḥ //",
  "S04bsu022_u:2701": "bodhisattva āha - alamalamanena vivādena /",
  "S04bsu022_u:2702": "sarva idānīmekībhūtvā mamoddiśata,",
  "S04bsu022_u:2703": "ahaṃ nikṣepsyāmīti /",
  "S04bsu022_u:2704": "tatra pañcamātrāṇi śākyakumāraśatānyekavacanodāhāreṇāpūrvacaritaṃ samuddiśanti sma,",
  "S04bsu022_u:2705": "bodhisattvaścāsaṃmūḍho nikṣipati sma /",
  "S04bsu022_u:2706": "evamaparyantāḥ sarvaśākyakumārāḥ,",
  "S04bsu022_u:2707": "atha paryantaśca bodhisattvaḥ //",
  "S04bsu022_u:2708": "tato 'rjuno gaṇakamahāmātra āścaryaprāpta ime gāthe 'bhāṣata -",
  "S04bsu022_u:2709": "jñānasya śīghratā sādhu buddhe saṃparipṛcchatā /",
  "S04bsu022_u:2710": "pañcamātraśatānyete dhiṣṭhitā gaṇanāpathe // Lal_12.21 //",
  "S04bsu022_u:2711": "(Vaidya 103)",
  "S04bsu022_u:2712": "īdṛśī ca iyaṃ prajñā buddhirjñānaṃ smṛtirmatiḥ /",
  "S04bsu022_u:2713": "adyāpi śikṣate cāyaṃ gaṇitaṃ jñānasāgaraḥ // Lal_12.22 //",
  "S04bsu022_u:2714": "tataḥ sarvaśākyagaṇa āścaryaprāptaḥ paramavismayāpanno 'bhūt /",
  "S04bsu022_u:2715": "ekakaṇṭhāścemāṃ vācamabhāṣanta - jayati jayati bhoḥ sarvārthasiddhaḥ kumāraḥ /",
  "S04bsu022_u:2716": "sarve cāsanebhya utthāya kṛtāñjalipuṭā bhūtvā bodhisattvaṃ namaskṛtya rājānaṃ śuddhodanametadavocan - lābhāste mahārāja paramasulabdhāḥ,",
  "S04bsu022_u:2717": "yasya te putra evaṃ śīghralaghujavacapalaparipṛcchāpratibhāna iti //",
  "S04bsu022_u:2718": "atha sa rājā śuddhodano bodhisattvamevamāha - śakyasi putra arjunena gaṇakamahāmātreṇa sārdhaṃ saṃkhyājñānakauśalyagaṇanāgatimanupraveṣṭum?",
  "S04bsu022_u:2719": "tena hi gaṇyatām /",
  "S04bsu022_u:2720": "athārjuno gaṇakamahāmātro bodhisattvamevamāha - jānīṣe tvaṃ kumāra koṭiśatottarāṃ nāma gaṇanāgatim?",
  "S04bsu022_u:2721": "bodhisattva āha - śakyāmi deva /",
  "S04bsu022_u:2722": "āha - jānāmyaham /",
  "S04bsu022_u:2723": "āha - kathaṃ punaḥ koṭiśatottarā gaṇanāgatiranupraveṣṭavyā?",
  "S04bsu022_u:2724": "bodhisattva āha - śataṃ koṭīnāmayutaṃ nāmocyate /",
  "S04bsu022_u:2725": "śatamayutānāṃ niyuto nāmocyate /",
  "S04bsu022_u:2726": "śataṃ niyutānāṃ kaṅkaraṃ nāmocyate /",
  "S04bsu022_u:2727": "śataṃ kaṅkarāṇāṃ vivaraṃ nāmocyate /",
  "S04bsu022_u:2728": "śataṃ vivarāṇāmakṣobhyaṃ nāmocyate /",
  "S04bsu022_u:2729": "śatamakṣobhyāṇāṃ vivāhaṃ nāmocyate /",
  "S04bsu022_u:2730": "śataṃ vivāhānāmutsaṅgaṃ nāmocyate /",
  "S04bsu022_u:2731": "śatamutsaṅgānāṃ bahulaṃ nāmocyate /",
  "S04bsu022_u:2732": "śataṃ bahulānāṃ nāgabalaṃ nāmocyate /",
  "S04bsu022_u:2733": "śataṃ nāgabalānāṃ tiṭilambhaṃ nāmocyate /",
  "S04bsu022_u:2734": "śataṃ tiṭilambhānāṃ vyavasthānaprajñaptirnāmocyate /",
  "S04bsu022_u:2735": "śataṃ vyavasthānaprajñaptīnāṃ hetuhilaṃ nāmocyate /",
  "S04bsu022_u:2736": "śataṃ hetuhilānāṃ karakurnāmocyate /",
  "S04bsu022_u:2737": "śataṃ karakūṇāṃ hetvindriyaṃ nāmocyate /",
  "S04bsu022_u:2738": "śataṃ hetvindriyāṇāṃ samāptalambhaṃ nāmocyate /",
  "S04bsu022_u:2739": "śataṃ samāptalambhānāṃ gaṇanāgatirnāmocyate /",
  "S04bsu022_u:2740": "śataṃ gaṇanāgatīnāṃ niravadyaṃ nāmocyate /",
  "S04bsu022_u:2741": "śataṃ niravadyānāṃ mudrābalaṃ nāmocyate /",
  "S04bsu022_u:2742": "śataṃ mudrābalānāṃ sarvabalaṃ nāmocyate /",
  "S04bsu022_u:2743": "śataṃ sarvabalānāṃ visaṃjñāgatī nāmocyate /",
  "S04bsu022_u:2744": "śataṃ visaṃjñāgatīnāṃ sarvasaṃjñā nāmocyate /",
  "S04bsu022_u:2745": "śataṃ sarvasaṃjñānāṃ vibhūtaṃgamā nāmocyate /",
  "S04bsu022_u:2746": "śataṃ vibhūtaṃgamānāṃ tallakṣaṇaṃ nāmocyate /",
  "S04bsu022_u:2747": "iti hi tallakṣaṇagaṇanayā sumerūparvatarājo lakṣanikṣepakriyayā parikṣayaṃ gacchet /",
  "S04bsu022_u:2748": "ato 'pyuttari dhvajāgravatī nāma gaṇanā,",
  "S04bsu022_u:2749": "yasyāṃ gaṇanāyāṃ gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
  "S04bsu022_u:2750": "ato 'pyuttari dhvajāgraniśāmaṇī nāma gaṇanā /",
  "S04bsu022_u:2751": "ato 'pyuttari vāhanaprajñaptirnāma /",
  "S04bsu022_u:2752": "ato 'pyuttari iṅgā nāma /",
  "S04bsu022_u:2753": "ato 'pyuttari kuruṭu nāma /",
  "S04bsu022_u:2754": "ato 'pyuttari kuruṭāvi nāma /",
  "S04bsu022_u:2755": "ato 'pyuttari sarvanikṣepā nāma gaṇanā,",
  "S04bsu022_u:2756": "yasyāṃ gaṇanāyāṃ daśa gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
  "S04bsu022_u:2757": "ato 'pyuttari agrasārā nāma gaṇanā,",
  "S04bsu022_u:2758": "yatra koṭīśataṃ gaṅgānadīvālikāsamā lakṣanikṣepāḥ parikṣayaṃ gaccheyuḥ /",
  "S04bsu022_u:2759": "ato 'pyuttari paramāṇurajaḥpraveśānugatānāṃ gaṇanā,",
  "S04bsu022_u:2760_0": "yatra tathāgataṃ sthāpayitvā bodhimaṇḍavarāgragataṃ ca sarvaṃdharmābhiṣekābhimukhaṃ",
  "S04bsu022_u:2760_1": "bodhisattvaṃ nānyaḥ kaścitsattvaḥ sattvanikāye saṃvidyate ya etāṃ gaṇanāṃ prajānāti",
  "S04bsu022_u:2760_2": "anyatrāhaṃ vā yo vā syānmādṛśaḥ /",
  "S04bsu022_u:2761": "evaṃ caramabhāviko viniṣkrāntagṛhavāso bodhisattvaḥ //",
  "S04bsu022_u:2762": "(Vaidya 104)",
  "S04bsu022_u:2763": "arjuno 'vocat - kathaṃ kumāra paramāṇurajaḥpraveśagaṇanānupraveṣṭavyā?",
  "S04bsu022_u:2764": "bodhisattva āha - sapta paramāṇurajāṃsyaṇuḥ /",
  "S04bsu022_u:2765": "saptāṇavastrutiḥ /",
  "S04bsu022_u:2766": "saptatruterekaṃ vātāyanarajaḥ /",
  "S04bsu022_u:2767": "sapta vātāyanarajāṃsyekaṃ śaśarajaḥ /",
  "S04bsu022_u:2768": "sapta śaśarajāṃsyekameḍakarajaḥ /",
  "S04bsu022_u:2769": "saptaiḍakarajāṃsyekaṃ gorajaḥ /",
  "S04bsu022_u:2770": "sapta gorajāṃsyekaṃ likṣārajaḥ /",
  "S04bsu022_u:2771": "sapta likṣāḥ sarṣapaḥ /",
  "S04bsu022_u:2772": "saptasarṣapādyavaḥ /",
  "S04bsu022_u:2773": "saptayavādaṅgulīparva /",
  "S04bsu022_u:2774": "dvādaśāṅgulīparvāṇi vitastiḥ /",
  "S04bsu022_u:2775": "dve vitastī hastaḥ /",
  "S04bsu022_u:2776": "catvāro hastā dhanuḥ /",
  "S04bsu022_u:2777": "dhanuḥsahasraṃ mārgadhvajākrośaḥ /",
  "S04bsu022_u:2778": "catvāraḥ krośā yojanam /",
  "S04bsu022_u:2779": "tatra ko yuṣmākaṃ yojanapiṇḍaṃ prajānāti?",
  "S04bsu022_u:2780": "kiyanti tāni paramāṇurajāṃsi bhavanti?",
  "S04bsu022_u:2781": "arjuno 'vocat - ahameva tāvatkumāra saṃmohamāpannaḥ,",
  "S04bsu022_u:2782": "kimaṅga punarye cānye 'lpabuddhayaḥ /",
  "S04bsu022_u:2783": "nirdiśatu kumāro yojanapiṇḍaṃ kiyanti tāni paramāṇurajāṃsi bhavantīti /",
  "S04bsu022_u:2784_0": "bodhisattvo 'vocat - tatra yojanapiṇḍaḥ paramāṇurajasāṃ paripūrṇamakṣobhyanayutamekaṃ",
  "S04bsu022_u:2784_1": "triṃśacca koṭīnayutaśatasahasrāṇi ṣaṣṭiśca koṭīśatāni dvātriṃśatiśca koṭyaḥ pañca",
  "S04bsu022_u:2784_2": "ca daśaśatasahasrāṇi dvādaśa ca sahasrāṇi etāvān yojanapiṇḍaḥ paramāṇurajonikṣepasya /",
  "S04bsu022_u:2785": "anena praveśenāyaṃ jambudvīpaḥ saptayojanasahasrāṇi /",
  "S04bsu022_u:2786": "godānīyo 'ṣṭau yojanasahasrāṇi /",
  "S04bsu022_u:2787": "pūrvavideho nava yojanasahasrāṇi /",
  "S04bsu022_u:2788": "uttarakurudvīpo daśayojanasahasrāṇi /",
  "S04bsu022_u:2789": "anena praveśenemaṃ cāturdvīpakaṃ lokadhātūṃ pramukhaṃ kṛtvā paripūrṇakoṭīśataṃ cāturdvīpakānāṃ lokadhātūnāṃ yatra koṭīśataṃ mahāsamudrāṇām,",
  "S04bsu022_u:2790": "koṭīśataṃ cakravālamahācakravālānām,",
  "S04bsu022_u:2791": "koṭīśataṃ sumerūṇāṃ parvatarajānām,",
  "S04bsu022_u:2792": "koṭīśataṃ caturmahārājikānāṃ devānām,",
  "S04bsu022_u:2793": "koṭīśataṃ trayatriṃśānām,",
  "S04bsu022_u:2794": "koṭīśataṃ yāmānām,",
  "S04bsu022_u:2795": "koṭīśataṃ tuṣitānām,",
  "S04bsu022_u:2796": "koṭīśataṃ nirmāṇaratīnām,",
  "S04bsu022_u:2797": "koṭīśataṃ paranirmitavaśavartīnām,",
  "S04bsu022_u:2798": "koṭīśataṃ brahmakāyikānām,",
  "S04bsu022_u:2799": "koṭīśataṃ brahmapurohitānām,",
  "S04bsu022_u:2800": "koṭīśataṃ brahmapārṣadyānām,",
  "S04bsu022_u:2801": "koṭīśataṃ mahābrahmāṇām,",
  "S04bsu022_u:2802": "koṭīśataṃ parīttābhānām,",
  "S04bsu022_u:2803": "koṭīśataṃ apramāṇābhānām,",
  "S04bsu022_u:2804": "koṭīśataṃ ābhāsvarāṇām,",
  "S04bsu022_u:2805": "koṭīśataṃ parīttaśubhānām,",
  "S04bsu022_u:2806": "koṭīśataṃ apramāṇaśubhānām,",
  "S04bsu022_u:2807": "koṭīśataṃ śubhakṛtsnānām,",
  "S04bsu022_u:2808": "koṭīśataṃ anabhrakāṇām,",
  "S04bsu022_u:2809": "koṭīśataṃ puṇyaprasavānām,",
  "S04bsu022_u:2810": "koṭīśataṃ bṛhatphalānām,",
  "S04bsu022_u:2811": "kīṭīśataṃ asaṃjñisattvānām,",
  "S04bsu022_u:2812": "koṭīśataṃ abṛhānām,",
  "S04bsu022_u:2813": "koṭīśataṃ atapānām ,",
  "S04bsu022_u:2814": "koṭīśataṃ sudṛśānām,",
  "S04bsu022_u:2815": "koṭīśataṃ sudarśanānām,",
  "S04bsu022_u:2816": "koṭīśataṃ akaniṣṭhānāṃ devānām /",
  "S04bsu022_u:2817": "ayamucyate trisāhasramahāsāhasralokadhāturvipulaśca vistīrṇaśca /",
  "S04bsu022_u:2818": "sa yāvanti yojanaśatāni (paramāṇurajāṃsi trisāhasramahāsāhasralokadhātau)",
  "S04bsu022_u:2819": "yāvanti yojanasahasrāṇi,",
  "S04bsu022_u:2820": "yāvanti yojanakoṭayaḥ,",
  "S04bsu022_u:2821": "yāvanti yojananayutāni ........peyālaṃ.............yāvadyāvanto yojanāgrasārā gaṇanāḥ /",
  "S04bsu022_u:2822": "kiyantyetāni paramāṇurajāṃsi ityāha /",
  "S04bsu022_u:2823": "saṃkhyāgaṇanā vyativṛttā hyeṣāṃ gaṇanānāṃ taducyate 'saṃkhyeyamiti /",
  "S04bsu022_u:2824": "ato 'saṃkhyeyatamāni paramāṇurajāṃsi yāni trisāhasramahāsāhasralokadhātau bhavanti //",
  "S04bsu022_u:2825": "asmin khalu punargaṇanāparivarte bodhisattvena nirdiśyamāne arjuno gaṇakamahāmātraḥ sarvaśca śākyagaṇastuṣṭa udagra āttamanāḥ pramudita āścaryādbhutaprāpto 'bhūt /",
  "S04bsu022_u:2826": "te sarva ekaikairvastraiḥ sthitā abhūvan /",
  "S04bsu022_u:2827": "pariśiṣṭairvastrābharaṇairbodhisattvamabhichādayanti sma //",
  "S04bsu022_u:2828": "(Vaidya 105)",
  "S04bsu022_u:2829": "atha khalvarjuno gaṇakamahāmātra ime gāthe 'bhāṣata -",
  "S04bsu022_u:2830": "koṭīśataṃ ca ayutā nayutāstathaiva niyutānu kaṅkaragatī tatha bimbarāśca /",
  "S04bsu022_u:2831": "akṣobhiṇī paramajñānu na me 'styato 'rtha - mata uttare gaṇanamapratimasya jñānam // Lal_12.23 //",
  "S04bsu022_u:2832": "api ca bhoḥ śākyāḥ -",
  "S04bsu022_u:2833": "trisāhasri rajāśrayantakā tṛṇavana oṣadhiyo jalasya bindūn /",
  "S04bsu022_u:2834": "huṃkāreṇa nyaseya ekinaiṣo ko puni vismayu pañcabhiḥ śatebhiḥ // Lal_12.24 //",
  "S04bsu022_u:2835": "tatra devamanujāḥ śatasahasrāṇi hāhākārakilikilāprakṣveḍitaśatasahasrāṇi prāmuñcan /",
  "S04bsu022_u:2836": "gaganatalagatāśca devaputrā imā gāthā abhāṣanta -",
  "S04bsu022_u:2837": "yāvanta sattva nikhilena triyadhvayuktāḥ cittāni caitasikasaṃjñi vitarkitāni /",
  "S04bsu022_u:2838": "hīnāḥ praṇīta tatha saṃkṣipavikṣipā ye ekasmi cittaparivarti prajāni sarvān // Lal_12.25 //",
  "S04bsu022_u:2839": "iti hi bhikṣavo 'bhibhūtāḥ sarve śākyakumārā abhūvan /",
  "S04bsu022_u:2840": "bodhisattva eva viśiṣyate /",
  "S04bsu022_u:2841": "tadanantaraṃ laṅghite plavite javite sarvatra bodhisattva eva viśiṣyate sma /",
  "S04bsu022_u:2842": "gaganatalagatāśca devaputrā imāṃ gāthāmabhāṣanta -",
  "S04bsu022_u:2843": "vratatapasaguṇena saṃyamena kṣamadamamaitrabalena kalpakoṭyaḥ /",
  "S04bsu022_u:2844": "atha kṛtulaghukāyacittanetā tasya javasya viśeṣatāṃ śṛṇotha // Lal_12.26 //",
  "S04bsu022_u:2845": "iha gṛhagata yuṣme paśyathā sattvasāram api ca daśasu dikṣū gacchate 'yaṃ kṣaṇena /",
  "S04bsu022_u:2846": "aparimitajinānāṃ pūjanāmeṣa kurvan maṇikanakavicitrairlokadhātuṣvanantā // Lal_12.27 //",
  "S04bsu022_u:2847": "na ca puna gati āgatiṃ ca asyā yūyaṃ prajānatha tāvadṛddhiprāpto /",
  "S04bsu022_u:2848": "ko 'tra javiti vismayo janeyā asadṛśa eṣa karotha gauravo 'smin // Lal_12.28 //",
  "S04bsu022_u:2849": "evaṃ kṛtvā bodhisattva eva viśiṣyate sma //",
  "S04bsu022_u:2850": "tatra śākyā āhuḥ - yuddheṣu tāvatkumāro viśeṣayitavyo jijñāsyaśca /",
  "S04bsu022_u:2851": "tatra bodhisattva ekānte sthito 'bhūt /",
  "S04bsu022_u:2852": "tāni ca pañcamātrāṇi śākyakumāraśatāni yugapadyudhyanti sma //",
  "S04bsu022_u:2853": "(Vaidya 106)",
  "S04bsu022_u:2854": "iti hi dvātriṃśacchākyakumārāḥ sālambhāya sthitāḥ /",
  "S04bsu022_u:2855": "tadā nandaścānandaśca bodhisattvamabhigatau sālambhāya /",
  "S04bsu022_u:2856": "tau samanantaraṃ spṛṣṭāveva bodhisattvena pāṇinā /",
  "S04bsu022_u:2857": "tau bodhisattvasya balaṃ tejaścāsahamānau dharaṇītale prapatitāvabhūtām /",
  "S04bsu022_u:2858_0": "tadanantaraṃ devadattaḥ kumāro garvitaśca mānī ca balavāneva tabdhaḥ śākyamānena",
  "S04bsu022_u:2858_1": "ca tabdho bodhisattvena sārdhaṃ vispardhamānaḥ sarvāvantaṃ raṅgamaṇḍalaṃ pradakṣiṇīkṛtya",
  "S04bsu022_u:2858_2": "vikrīḍamāno bodhisattvamabhipatati sma /",
  "S04bsu022_u:2859_0": "atha bodhisattvo 'saṃbhrānta evātvaran dakṣiṇena pāṇinā salīlaṃ devadattaṃ kumāraṃ",
  "S04bsu022_u:2859_1": "gṛhītvā trirgaganatale parivartya mānanigrahārthamavihiṃsābuddhyā maitreṇa cittena",
  "S04bsu022_u:2859_2": "dharaṇītale nikṣipati sma /",
  "S04bsu022_u:2860": "na cāsya kāyaṃ vyābādhate sma //",
  "S04bsu022_u:2861": "tato bodhisattvo 'pyāha - alamalamanena vivādena /",
  "S04bsu022_u:2862": "sarva eva ekībhūtvā idānīṃ sālambhāyāgacchateti //",
  "S04bsu022_u:2863": "atha te sarve harṣitā bhūtvā bodhisattvamabhinipatitāḥ /",
  "S04bsu022_u:2864": "te samanantaraspṛṣṭā bodhisattvena bodhisattvasya śriyaṃ tejaśca kāyabalaṃ sthāmaṃ cāsahamānāḥ spṛṣṭamātrā eva bodhisattvena dharaṇitale prāpatan /",
  "S04bsu022_u:2865": "tatra marūnmanujaśatasahasrāṇi hīhīkārakilakilāprakṣveḍitaśatasahasrāṇyakārṣuḥ /",
  "S04bsu022_u:2866": "gaganatalagatāśca devaputrā mahāntaṃ puṣpavarṣamabhipravṛṣyaikasvareṇemāṃ gāthāmabhāṣanta -",
  "S04bsu022_u:2867": "yāvanta sattvanayutā daśasū diśāsu te duṣṭamallamahanagnasamā bhaveyuḥ /",
  "S04bsu022_u:2868": "ekakṣaṇena nipateyu nararṣabhasya saṃspṛṣṭamātra nipateyu kṣitītalesmiṃ // Lal_12.29 //",
  "S04bsu022_u:2869": "merūḥ sumeru tatha vajrakacakravālāḥ ye cānya parvata kvaciddaśasū diśāsu /",
  "S04bsu022_u:2870": "pāṇibhya gṛhya masicūrṇanibhāṃ prakuryāt ko vismayo manujaāśrayake asāre // Lal_12.30 //",
  "S04bsu022_u:2871": "eṣo drumendrapravare mahaduṣṭamallaṃ māraṃ sasainyasabalaṃ sahayaṃ dhvajāgre /",
  "S04bsu022_u:2872": "maitrībalena vinihatya hi kṛṣṇabandhuṃ yāvat spṛśiṣyati anuttarabodhi sāntam // Lal_12.31 //",
  "S04bsu022_u:2873": "iti //",
  "S04bsu022_u:2874": "evaṃ kṛtvā bodhisattva eva viśiṣyate sma //",
  "S04bsu022_u:2875": "atha daṇḍapāṇiḥ śākyakumārānetadavocat - jijñāsitamidaṃ dṛṣṭaṃ ca /",
  "S04bsu022_u:2876": "hantedānīmiṣukṣepamupadarśayateti /",
  "S04bsu022_u:2877": "tatra ānandasya dvayoḥ krośayorayasmayī bherī lakṣaṃ sthāpitābhūt /",
  "S04bsu022_u:2878": "asyānantaraṃ devadattasya caturṣu krośeṣvayasmayī bherī sthāpitābhūt /",
  "S04bsu022_u:2879": "daṇḍapāṇeryojanadvaye 'yasmayī bherī sthāpitābhūt /",
  "S04bsu022_u:2880": "(Vaidya 107) bodhisattvasya daśasu krośeṣvayasmayī bherī sthāpitābhūt /",
  "S04bsu022_u:2881": "tasyānantaraṃ sapta tālā ayasmayī varāhapratimā yantrayuktā sthāpitābhūt /",
  "S04bsu022_u:2882": "tatrānandena dvābhyāṃ krośābhyāṃ bheryāhatābhūt,",
  "S04bsu022_u:2883": "tatottari na śaknoti sma /",
  "S04bsu022_u:2884": "devadattena catuḥkrośasthā bheryāhatābhūt,",
  "S04bsu022_u:2885": "nottari śaknoti sma /",
  "S04bsu022_u:2886": "sundaranandena ṣaṭkrośasthā bheryāhatābhūt,",
  "S04bsu022_u:2887": "nottari śaknoti sma /",
  "S04bsu022_u:2888": "daṇḍapāṇinā dviyojanasthā bheryāhatābhūt,",
  "S04bsu022_u:2889": "nirviddhā ca nottari śaknoti sma /",
  "S04bsu022_u:2890": "tatra bodhisattvasya yadyadeva dhanurupānamyate sma,",
  "S04bsu022_u:2891": "tattadeva vicchidyate sma /",
  "S04bsu022_u:2892": "tato bodhisattva āha - astīha deva nagare kiṃcidanyaddhanuryanmamāropaṇaṃ saheta kāyabalasthāmaṃ ca?",
  "S04bsu022_u:2893": "rājā āha - asti putra /",
  "S04bsu022_u:2894": "kumāra āha - kva taddeva?",
  "S04bsu022_u:2895": "rājā āha - tava putra pitāmahaḥ siṃhahanurnāmābhūt,",
  "S04bsu022_u:2896": "tasya yaddhanustadeva tarhi devakule gandhamālyairmahīyate /",
  "S04bsu022_u:2897": "na punastatkaścicchaknoti sma taddhanurāropayituṃ prāgeva pūrayitum /",
  "S04bsu022_u:2898": "bodhisattva āha - ānīyatāṃ deva taddhanuḥ /",
  "S04bsu022_u:2899": "jijñāsiṣyāmahe //",
  "S04bsu022_u:2900": "tāvadyāvattaddhanurupanāmitamabhūt /",
  "S04bsu022_u:2901": "tatra sarve śākyakumārāḥ parameṇāpi prayatnena vyāyacchamānā na śaknuvanti sma taddhanurāropayituṃ prāgeva pūravitum /",
  "S04bsu022_u:2902": "tatastaddhanurdaṇḍapāṇeḥ śākyasyopanāmitamabhūt /",
  "S04bsu022_u:2903": "atha daṇḍapāṇiḥ śākyaḥ sarvaṃ kāyabalasthāma saṃjanayya taddhanurāropayitumārabdho 'bhūt /",
  "S04bsu022_u:2904": "na ca śaknoti sma /",
  "S04bsu022_u:2905": "yāvadbodhisattvasyopanāmitamabhūt /",
  "S04bsu022_u:2906": "tadbodhisattvo gṛhītvā āsanādanuttiṣṭhannevārdhaparyaṅkaṃ kṛtvā vāmena pāṇinā(gṛhītvā)",
  "S04bsu022_u:2907": "dakṣiṇena pāṇinā ekāṅgulyagreṇāropitavānabhūt /",
  "S04bsu022_u:2908": "tasya dhanuṣa āropyamāṇasya sarvaṃ kapilavastu mahānagaraṃ śabdenābhivijñaptamabhūt /",
  "S04bsu022_u:2909": "sarvanagarajanaśca vihvalībhūto 'nyonyamapṛcchat - kasyāyamevaṃvidhaḥ śabda iti /",
  "S04bsu022_u:2910": "anye tadavocan - siddhārthena kila kumāreṇa paitāmahadhanurāropitam,",
  "S04bsu022_u:2911": "tasyāyaṃ śabda iti /",
  "S04bsu022_u:2912": "tatra devamanujaśatasahasrāṇi hāhākārakilikilāprakṣveḍitaśatasahasrāṇi prāmuñcan /",
  "S04bsu022_u:2913": "gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyaṃ gāthayādhyabhāṣanta -",
  "S04bsu022_u:2914": "yatha pūrita eṣa dhanurmuninā na ca utthitu āsani no ca bhūmī /",
  "S04bsu022_u:2915": "niḥsaṃśayu pūrṇamabhiprāyu munirlaghu bheṣyati jitva ca māracamūm // Lal_12.32 //",
  "S04bsu022_u:2916": "iti hi bhikṣavo bodhisattvastaddhanuḥ pūrayitveṣuṃ gṛhītvā tādṛśena balasthāmnā tamiṣuṃ kṣipati sma,",
  "S04bsu022_u:2917_0": "yena yā cānandasya bherī yā ca devadattasya yāvatsunddaranandasya yāvaddaṇḍapāṇetāḥ",
  "S04bsu022_u:2917_1": "sarvā abhinirbhidya tāṃ ca daśakrośasthāṃ svakāmayasmayīṃ bherīṃ saptatālāṃ yantrayuktavarāhapratimāmabhinirbhidya",
  "S04bsu022_u:2917_2": "sa iṣurdharaṇītalaṃ praviśya adarśanābhāso 'bhūt /",
  "S04bsu022_u:2918": "yatra ca pradeśe sa iṣurbhūmitalaṃ bhittvā praviṣṭastasmin pradeśe kūpaḥ saṃvṛttaḥ,",
  "S04bsu022_u:2919": "yadadyatve 'pi śarakūpa ityabhidhīyate /",
  "S04bsu022_u:2920": "tatra devamanuṣyaśatasahasrāṇi hīhīkārakilikilāprakṣveḍitaśatasahasrāṇi prāmuñcan /",
  "S04bsu022_u:2921": "sarvaśca śākyagaṇo vismito 'bhūt āścaryaprāptaḥ - (Vaidya 108)",
  "S04bsu022_u:2922": "āścaryaṃ bhoḥ /",
  "S04bsu022_u:2923": "na ca nāma anena yogyā kṛtā,",
  "S04bsu022_u:2924": "idaṃ cedṛśaṃ śilpakauśalam /",
  "S04bsu022_u:2925": "gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyamevamāhuḥ - ko 'tra vismayo manujāḥ / tatkasmāt?",
  "S04bsu022_u:2926": "eṣa dharaṇimaṇḍe purvabuddhāsanasthaḥ śamathadhanu gṛhītvā śūnyanairātmabāṇaiḥ /",
  "S04bsu022_u:2927": "kleśaripu nihatvā dṛṣṭijālaṃ ca bhittvā śivavirajamaśokāṃ prāpsyate bodhimagryām // Lal_12.33 //",
  "S04bsu022_u:2928": "evamuktvā te devaputrā bodhisattvaṃ divyaiḥ puṣpairabhyavakīrya prākrāman //",
  "S04bsu022_u:2929_0": "evaṃ laṅghite prāgvallipimudrāgaṇanāsaṃkhyasālambhadhanurvede javite plavite taraṇe",
  "S04bsu022_u:2929_1": "iṣvastre hastigrīvāyāmaśvapṛṣṭhe rathe dhanuṣkalāpe sthairyasthāmni suśaurye bāhuvyāyāme",
  "S04bsu022_u:2929_2": "aṅkuśagrahe pāśagrahe udyāne niryāṇe avayāne muṣṭibandhe padabandhe śikhābandhe chedye",
  "S04bsu022_u:2929_3": "bhedye dālane sphālane akṣuṇṇavedhitve marmavedhitve śabdavedhitve dṛḍhaprahāritve",
  "S04bsu022_u:2929_4": "akṣakrīḍāyāṃ kāvyakaraṇe granthe citre rūpe rūpakarmaṇi dhīte agnikarmaṇi vīṇāyāṃ",
  "S04bsu022_u:2929_5": "vādye nṛtye gīte paṭhite ākhyāne hāsye lāsye nāṭye viḍambite mālyagrathane saṃvāhite",
  "S04bsu022_u:2929_6": "maṇirāge vastrarāge māyākṛte svapnādhyāye śakunirute strīlakṣaṇe puruṣalakṣaṇe aśvalakṣaṇe",
  "S04bsu022_u:2929_7": "hastilakṣaṇe golakṣaṇe ajalakṣaṇe miśralakṣaṇe kauṭubheśvaralakṣaṇe nirghaṇṭe nigame",
  "S04bsu022_u:2929_8": "purāṇe itihāse vede vyākaraṇe nirukte śikṣāyāṃ chandasvinyāṃ yajñakalpe jyotiṣe sāṃkhye",
  "S04bsu022_u:2929_9": "yoge kriyākalpe vaiśike vaiśeṣike arthavidyāyāṃ bārhaspatye āmbhirye āsurye mṛgapakṣirute",
  "S04bsu022_u:2929_10": "hetuvidyāyāṃ jalayantre madhūcchiṣṭakṛte sūcikarmaṇi vidalakarmaṇi patrachede gandhayuktau",
  "S04bsu022_u:2929_11": "- ityevamādyāsu sarvakarmakalāsu laukikādiṣu divyamānuṣyakātikrāntāsu sarvatra bodhisattva",
  "S04bsu022_u:2929_12": "eva viśiṣyate sma //",
  "S04bsu022_u:2930": "atha khalu punastena samayena daṇḍapāṇiḥ śākyaḥ svāṃ duhitaraṃ gopāṃ śākyakanyāṃ bodhisattvāya prādāt /",
  "S04bsu022_u:2931": "sā ca rājñā śuddhodanenānupūrveṇa bodhisattvasya vṛtābhūt //",
  "S04bsu022_u:2932": "tatra khalvapi bodhisattvaścaturaśītistrīsahasrāṇāṃ madhye prāpto lokānubhavanatayā ramamāṇaṃ krīḍayantaṃ paricārayantamātmānamupadarśayati sma /",
  "S04bsu022_u:2933": "tāsāṃ caturaśīte strīsahasrāṇāṃ gopā śākyakanyā sarvāsāmagramahiṣyabhiṣiktābhūt //",
  "S04bsu022_u:2934": "tatra khalvapi gopā śākyakanyā na kaṃcid dṛṣṭvā vadanaṃ chādayati sma śvaśrūṃ vā śvaśuraṃ vāntarjanaṃ vā /",
  "S04bsu022_u:2935": "te tāmupadhyāyanti sma,",
  "S04bsu022_u:2936": "vicārayanti sma - navavadhūkā hi nāma pratilīnā tiṣṭhati,",
  "S04bsu022_u:2937": "iyaṃ punarvivṛtaiva sarvadā iti /",
  "S04bsu022_u:2938": "tato gopā śākyakanyā etāṃ prakṛtiṃ śrutvā sarvasyāntarjanasya purataḥ sthitvā imā gāthā abhāṣata -",
  "S04bsu022_u:2939": "vivṛtaḥ śobhate ārya āsanasthānacaṃkrame /",
  "S04bsu022_u:2940": "maṇiratnaṃ dhvajāgre vā bhāsamānaṃ prabhāsvaram // Lal_12.34 //",
  "S04bsu022_u:2941": "(Vaidya 109)",
  "S04bsu022_u:2942": "gacchan vai śobhate ārya āgacchannapi śobhate /",
  "S04bsu022_u:2943": "sthito vātha niṣaṇṇo vā āryaḥ sarvatra śobhate // Lal_12.35 //",
  "S04bsu022_u:2944": "kathayaṃ śobhate āryastūṣṇībhūto 'pi śobhate /",
  "S04bsu022_u:2945": "kalaviṅko yathā pakṣī darśanena svareṇa vā // Lal_12.36 //",
  "S04bsu022_u:2946": "kuśacīranivasto vā mandacailaḥ kṛśaṃtanuḥ /",
  "S04bsu022_u:2947": "śobhate 'sau svatejena guṇavān guṇabhūṣitaḥ // Lal_12.37 //",
  "S04bsu022_u:2948": "sarveṇa śobhate āryo yasya pāpaṃ na vidyate /",
  "S04bsu022_u:2949": "kiyadvibhūṣito bālaḥ pāpacārī na śobhate // Lal_12.38 //",
  "S04bsu022_u:2950": "ye kilbiṣāḥ svahṛdaye madhurāsu vācaṃ kumbho viṣasmi pariṣiktu yathāmṛtena /",
  "S04bsu022_u:2951": "dusparśa śailaśilavat kaṭhināntarātmā sarpasya vā virasu darśana tādṛśānām // Lal_12.39 //",
  "S04bsu022_u:2952": "sarveṣu te namiṣu sarvamupaiti saumyāḥ sarveṣu tirthamiva sarvagopajīvyāḥ /",
  "S04bsu022_u:2953": "dadhikṣīrapūrṇaghaṭatulya sadaiva āryā śuddhātmadarśanu sumaṅgalu tādṛśānām // Lal_12.40 //",
  "S04bsu022_u:2954": "yaiḥ pāpamitra parivarjita dīrgharātraṃ kalyāṇamitraratanaiśca parigṛhītāḥ /",
  "S04bsu022_u:2955": "pāpaṃ vivarjayi niveśayi buddhadharme saphalaṃ sumaṅgalu sudarśanu tādṛśānām // Lal_12.41 //",
  "S04bsu022_u:2956": "ye kāyasaṃvṛta susaṃvṛtakāyadoṣāḥ ye vācasaṃvṛta sadānavakīrṇavācaḥ /",
  "S04bsu022_u:2957": "guptendriyā sunibhṛtāśca manaḥprasannāḥ kiṃ tādṛśāna vadanaṃ pratichādayitvā // Lal_12.42 //",
  "S04bsu022_u:2958": "vastrā sahasra yadi chādayi ātmabhāvaṃ cittaṃ ca yeṣu vivṛtaṃ na hirī na lajjā /",
  "S04bsu022_u:2959": "na ca yeṣu īdṛśa guṇā napi satyavākyaṃ nagne vinagnatara te vicaranti loke // Lal_12.43 //",
  "S04bsu022_u:2960": "(Vaidya 110)",
  "S04bsu022_u:2961": "yāścittagupta satatendriyasaṃyatāśca na ca anyasattvamanasā svapatīna tuṣṭāḥ /",
  "S04bsu022_u:2962": "ādityacandrasadṛśā vivṛtaprakāśā kiṃ tādṛśāna vadanaṃ pratichādayitvā // Lal_12.44 //",
  "S04bsu022_u:2963": "api ca -",
  "S04bsu022_u:2964": "jānanti āśayu mama ṛṣayo mahātmā paracittabuddhikuśalāstatha devasaṃghāḥ /",
  "S04bsu022_u:2965": "yatha mahya śīlaguṇasaṃvaru apramādo vadanāvaguṇṭhanamataḥ prakaromi kiṃ me // Lal_12.45 //",
  "S04bsu022_u:2966": "aśroṣīdbhikṣavo rājā śuddhodano nāma gopāyāḥ śākyakanyāyā imāmevaṃrūpāṃ sarvāṃ gāthāṃ pratibhānanirdeśam /",
  "S04bsu022_u:2967_0": "śrutvā ca punastuṣṭa udagra āttamanāḥ pramuditaḥ prītisaumanasyajāto 'nekaratnapratyuptena",
  "S04bsu022_u:2967_1": "dūṣyayugena koṭīśatasahasramūlyena ca muktāhāreṇābhijātalohitamuktāpratyuptayā ca",
  "S04bsu022_u:2967_2": "suvarṇamālayā gopāṃ śākyakanyāmabhicchādyainamudānamudānayati sma -",
  "S04bsu022_u:2968": "yathā ca putro mama bhūṣito guṇaiḥ tathā ca kanyā svaguṇā prabhāsate /",
  "S04bsu022_u:2969": "viśuddhasattvau tadubhau samāgatau sameti sarpiryatha sarpimaṇḍe // Lal_12.46 //",
  "S04bsu022_u:2970": "iti //",
  "S04bsu022_u:2971": "(anupūrveṇa yathāpūrvavadbodhisattvapramukhāḥ svapuraṃ prakrāmanta ) //",
  "S04bsu022_u:2972": "iti śrīlalitavistare śilpasaṃdarśanaparivarto nāma dvādaśamo 'dhyāyaḥ //",
  "S04bsu022_u:2974": "START Parivarta 13",
  "S04bsu022_u:2975": "(Vaidya 111)",
  "S04bsu022_u:2976": "saṃcodanāparivartastrayodaśaḥ /",
  "S04bsu022_u:2977": "iti hi bhikṣava ātmarutaharṣamudīrayanta āgatā āsan bodhisattvasyāntaḥpuramadhyagatasya anekairdevairnāgayakṣagandharvāsuragaruḍakinnaramahoragaśakrabrahmalokapālāḥ,",
  "S04bsu022_u:2978": "ye bodhisattvasya pūjākarmaṇe autsukyamāpatsyante sma //",
  "S04bsu022_u:2979": "tatra bhikṣavo apareṇa samayena saṃbahulānāṃ devanāgayakṣagandharvāsuragaruḍakinnaramahoragaśakrabrahmalokapālānāmetadabhavat - aticiraṃ batāyaṃ satpuruṣo 'ntaḥpure vilambitaḥ /",
  "S04bsu022_u:2980": "ye cāsyeme dīrgharātraṃ paripācitāḥ sattvāścaturbhiḥ saṃgrahavastubhirdānena priyavākyenārthakriyayā samānārthatayā,",
  "S04bsu022_u:2981": "yasya bodhiprāptasya dharmadeśitamājñāsyanti,",
  "S04bsu022_u:2982": "tatsahaiva ca tāni dharmabhājanāni sarvāṇyantarhitāni bhaviṣyanti /",
  "S04bsu022_u:2983": "bodhisattvaśca paścādabhiniṣkramyānuttarāṃ samyaksaṃbodhimabhisaṃbhotsyate //",
  "S04bsu022_u:2984": "tataste sagauravāḥ sapratīkṣāḥ prāñjalībhūtā bodhisattvaṃ namasyanti sma /",
  "S04bsu022_u:2985": "evamabhiprāyāścodīkṣamāṇāḥ sthitā abhūvan - kadā ca nāma tadbhaviṣyati yadvayaṃ varapravaraṃ śuddhasattvamabhiniṣkrāmantaṃ paśyema,",
  "S04bsu022_u:2986_0": "abhiniṣkramya ca tasmin mahādrumarājamūle 'bhiniṣadya sabalaṃ māraṃ dharṣayitvā anuttarāṃ",
  "S04bsu022_u:2986_1": "samyaksaṃbodhimabhisaṃbuddhaṃ daśabhistathāgatabalaiḥ samanvāgataṃ caturbhiśca tathāgatavaiśāradyaiḥ",
  "S04bsu022_u:2986_2": "samanvāgatamaṣṭādaśabhiścāveṇikairbuddhadharmaiḥ samanvāgataṃ triparivartaṃ dvādaśākāramanuttaraṃ",
  "S04bsu022_u:2986_3": "dharmacakraṃ pravartayantaṃ mahatā buddhavikrīḍitena sadevamānuṣāsuralokaṃ yathādhimuktyā",
  "S04bsu022_u:2986_4": "subhāṣitena saṃtoṣayantamiti //",
  "S04bsu022_u:2987": "tatra bhikṣavo bodhisattvo dīrgharātramasaṃkhyeyān kalpānupādāya satataṃ samitamaparapraṇeyo 'bhūt /",
  "S04bsu022_u:2988": "sarvalaukikalokottareṣu dharmeṣu svayamevācāryaḥ sarvakuśalamūladharmacaryāsu dīrghakālaṃ ca kālajño velājñaḥ samayajño 'bhūdacyuto 'bhijñaḥ pañcābhijñābhiḥ samanvāgato 'bhūt /",
  "S04bsu022_u:2989": "ṛddhipādavikrīḍataḥ sarvendriyakuśalaḥ kālākālajñaḥ kālaveṣī mahāsāgara iva prāptāṃ velāṃ nātikrāmati sma /",
  "S04bsu022_u:2990": "so 'bhijñajñānabalena samanvāgataḥ svayameva sarvaṃ jānāti sma /",
  "S04bsu022_u:2991": "asyāyaṃ kālaḥ pragrahasya,",
  "S04bsu022_u:2992": "ayaṃ kālo nigrahasya,",
  "S04bsu022_u:2993": "ayaṃ kālaḥ saṃgrahasya,",
  "S04bsu022_u:2994": "ayaṃ kālo 'nugrahasya,",
  "S04bsu022_u:2995": "ayaṃ kāla upekṣāyāḥ,",
  "S04bsu022_u:2996": "ayaṃ kālo bhāṣitasya,",
  "S04bsu022_u:2997": "ayaṃ kālastūṣṇīṃbhāvasya,",
  "S04bsu022_u:2998": "ayaṃ kālo niṣkramyasya,",
  "S04bsu022_u:2999": "ayaṃ kālaḥ pravrajyāyāḥ,",
  "S04bsu022_u:3000": "ayaṃ kālaḥ svādhyāyasya,",
  "S04bsu022_u:3001": "ayaṃ kālo yoniśomanaskārasya,",
  "S04bsu022_u:3002": "ayaṃ kālaḥ pravivekasya,",
  "S04bsu022_u:3003": "ayaṃ kālaḥ kṣatriyaparṣadamupasaṃkramituṃ.............peyālaṃ...............yāvadayaṃ kālo brāhmaṇagṛhapatiparṣadamupasaṃkramitum,",
  "S04bsu022_u:3004": "ayaṃ kālo devanāgayakṣagandharvāsuragaruḍakinnaramahoragaśakrabrahmalokapālabhikṣubhikṣuṇyupāsakopāsikāparṣadamupasaṃkramitum,",
  "S04bsu022_u:3005": "ayaṃ kālo dharmadeśanāyāḥ,",
  "S04bsu022_u:3006": "ayaṃ kālaḥ pratisaṃlayanasya /",
  "S04bsu022_u:3007": "sarvatra bodhisattvo nityakālaṃ kālajño bhavati sma kālaveṣī //",
  "S04bsu022_u:3008": "(Vaidya 112)",
  "S04bsu022_u:3009_0": "atha ca punarbhikṣavo dharmatāpratilambha eṣa ca caramabhāvikānāṃ bodhisattvānāṃ",
  "S04bsu022_u:3009_1": "yadavaśyaṃ daśadiglokadhātusthitairbuddhairbhagavadbhirantaḥpuramadhyagatāḥ saṃgītitūryanirnāditairebhirevaṃrūpairdharmamukhaiḥ",
  "S04bsu022_u:3009_2": "saṃcoditavyā bhavanti //",
  "S04bsu022_u:3010": "tatredamucyate -",
  "S04bsu022_u:3011": "ye sattvāgrā daśadigloke teṣu viśeṣāttatra ratituriyaiḥ /",
  "S04bsu022_u:3012": "gāthā gītā ima ratimadhurā saṃcodentī naravarapravaram // Lal_13.1 //",
  "S04bsu022_u:3013": "pūrvi tubhyaṃ ayu kṛtu praṇidhī dṛṣṭvā sattvān duḥkhaśatabharitān /",
  "S04bsu022_u:3014": "lenaṃ trāṇaṃ jaganijaśaraṇe bheṣye nāthu hitakaru paramaḥ // Lal_13.2 //",
  "S04bsu022_u:3015": "sādho vīrā smara cari purimāṃ yā te āsījjagahitapraṇidhiḥ /",
  "S04bsu022_u:3016": "kālo velā ayu tava samayo niṣkramyāhī ṛṣivarapravarā // Lal_13.3 //",
  "S04bsu022_u:3017": "yasyārthe te dhanavara vividhā tyaktā pūrve śirakaracaraṇā /",
  "S04bsu022_u:3018": "bheṣye buddho naramarudamako lokasyāgro guṇaśatanicitaḥ // Lal_13.4 //",
  "S04bsu022_u:3019": "tvaṃ śīlena vratatapacaritaḥ tvaṃ kṣāntīye jagahitakaraṇaḥ /",
  "S04bsu022_u:3020": "tvaṃ vīryeṇā śubhaguṇanicito dhyāne prajñe na tu samu tribhave // Lal_13.5 //",
  "S04bsu022_u:3021": "krodhāviṣṭā khilamalabahulā te maitrīye tvayi sphuṭa sugatā /",
  "S04bsu022_u:3022": "kāruṇyaṃ te bahuvidhamabudhe mithyātveṣū śubhaguṇarahite // Lal_13.6 //",
  "S04bsu022_u:3023": "puṇyajñāne śubhānicitātmā dhyānābhijño pratapasi virajo /",
  "S04bsu022_u:3024": "obhāsesī daśa ima diśato meghā muktaḥ śaśiriva vimalaḥ // Lal_13.7 //",
  "S04bsu022_u:3025": "ete cānye bahuvidha rucirā tūryairghoṣāṃ jinarutaravanā /",
  "S04bsu022_u:3026": "ye codentī suranaramahitaṃ niṣkramyāhī ayu tava samayu // Lal_13.8 //",
  "S04bsu022_u:3027": "iti //",
  "S04bsu022_u:3028_0": "bodhisattvasya khalu punarbhikṣavastasmin gṛhavarapradhāne sarvopakaraṇasamṛddhisamudite",
  "S04bsu022_u:3028_1": "yathābhiprāyasukhavihārānukūle amarapurabhavanaprakāśe vitardiniryūhatoraṇagavākṣaharmyakūṭāgāraprāsādavarapravare",
  "S04bsu022_u:3028_2": "sarvaratnavicitrālaṃkāravividhabhaktisuvibhakte ucchritachatradhvajapatākānekaratnakiṅkiṇījālasamalaṃkṛte",
  "S04bsu022_u:3028_3": "anekapaṭṭhadāmaśatasahasrābhipralambite nānāratnapratyupte muktāhārābhipralambite",
  "S04bsu022_u:3028_4": "vicitrapaṭṭaratnasaṃkramopaśobhite avasaktapaṭṭamālyadāmakalāpe gandhaghaṭikānirdhūpite",
  "S04bsu022_u:3028_5": "avaśyāyapaṭavitatavitānesarvartukapuṣpaparamasugandhisurucirābhiprakīrṇapuṣkariṇīpuṇḍarīkanavanalinījāla",
  "S04bsu022_u:3028_6": "- saṃsthānaparibhogabahule patraguptaśukasārikakokilahaṃsamayūracakravākakunālakalaviṅkajīvajīvakādinānāvidhadvijagaṇamadhura",
  "S04bsu022_u:3028_7": "svaranikūjitenīlavaiḍūryamaye dharaṇītalasaṃsthānaparibhoge sarvarūpapratibhāsasaṃdarśane",
  "S04bsu022_u:3028_8": "atṛptanayanābhiramye (Vaidya 113)",
  "S04bsu022_u:3029_0": "paramaprītiprāmodyasaṃjanane tasmin gṛhavarapradhāne 'dhyāvasato bodhisattvasyodāravaraśaraṇabhavananivāsino",
  "S04bsu022_u:3029_1": "'malavimalanirmalāṅgasyāmuktamālyābharaṇasya pravarasurabhigandhānulepanānuliptagātrasya",
  "S04bsu022_u:3029_2": "śuklaśubhavimalaviśuddhanirmalavastraprāvṛtaśarīrasya anekadivyadūṣyasūkṣmasuvinyastamṛdukācilindikasukhasaṃsparśavarāṅgaracitaśayanatalābhirūḍhasya",
  "S04bsu022_u:3029_3": "amaravadhūbhiriva sarvato anavadyāpratikūladarśanaśubhopacāracaritasya abhirūpāntaḥpuramadhyagatasya",
  "S04bsu022_u:3029_4": "śaṅkhabherīmṛdaṅgapaṇavatuṇavavīṇāvallakisaṃpatāḍakipalanakulasughoṣakamadhuraveṇunirnāditaghoṣarutanānātūryasaṃgītisaṃprayogapratibodhitasya",
  "S04bsu022_u:3029_5": "ye ca nārīgaṇāḥ snigdhamadhuramanojñasvaraveṇunirnāditanirghoṣarutena bodhisattvaṃ",
  "S04bsu022_u:3029_6": "pratisaṃbodhayanti sma,",
  "S04bsu022_u:3030": "teṣāṃ daśadigavasthitānāṃ buddhānāṃ bhagavatāmadhisthānena tebhyo veṇutūryaninādanirghoṣarutebhya imā bodhisattvasya saṃcodanā gāthā niścaranti sma -",
  "S04bsu022_u:3031": "yā nāryo muditamanāḥ prasannacittā veṇubhyo madhuramanoramaṃ raṇante /",
  "S04bsu022_u:3032": "āveśāddaśadiggatāṃ jinottamānāṃ gāthemā vividhavicitracitrarūpāḥ // Lal_13.9 //",
  "S04bsu022_u:3033": "pūrve te ayu (kṛtu)",
  "S04bsu022_u:3034": "praṇidhī abhūṣi vīrā dṛṣṭvemāṃ janata sadā anāthabhūtām /",
  "S04bsu022_u:3035": "śociṣye jaramaraṇāttathānyaduḥkhād buddhitvā padamajaraṃ paraṃ aśokam // Lal_13.10 //",
  "S04bsu022_u:3036": "tatsādho puravara ita śīghraṃ niṣkramyā purimaṛṣibhi cīrṇam /",
  "S04bsu022_u:3037": "ākramyā dharaṇitalapradeśaṃ saṃbuddhyā asadṛśajinajñānam // Lal_13.11 //",
  "S04bsu022_u:3038": "pūrve te dhanaratana vicitrā tyaktābhūt karacaraṇapriyātmā /",
  "S04bsu022_u:3039": "eṣo 'dyā tava samayu maharṣe dharmaughaṃ jagi vibhaja anantam // Lal_13.12 //",
  "S04bsu022_u:3040": "śīlaṃ te śubha vimalakhaṇḍaṃ pūrvānte vara satatamabhūṣī /",
  "S04bsu022_u:3041": "śīlenānatisadṛśu maharṣe śocehī jagu vividhakileśaiḥ // Lal_13.13 //",
  "S04bsu022_u:3042": "(Vaidya 114)",
  "S04bsu022_u:3043": "kṣāntīye bhava śatacaritastvaṃ kṣāntāste jagi vividha duruktāḥ /",
  "S04bsu022_u:3044": "kṣāntāye kṣamadamaniratātma naiṣkramye mati kuru dvipadendrā // Lal_13.14 //",
  "S04bsu022_u:3045": "vīryaṃ te dṛḍhamacalamakampyaṃ pūrvānte pṛthu sugata abhūvan /",
  "S04bsu022_u:3046": "dharṣitvā namuci śaṭhaṃ sasainyaṃ śoṣiṣye traya sakalaapāyāt // Lal_13.15 //",
  "S04bsu022_u:3047": "yasyārthe vratatapa caritastvaṃ dhyāyitvā kalikaluṣakileśāṃ /",
  "S04bsu022_u:3048": "tvaṃ varṣā amṛtajalamoghaṃ tarpehī ciratṛṣita anāthāṃ // Lal_13.16 //",
  "S04bsu022_u:3049": "tāṃ pūrvāṃ giravaramanucintyā niṣkramyā puravara ita śīghram /",
  "S04bsu022_u:3050": "buddhitvā padamamṛtamaśokaṃ tarpiṣye amṛtarasi tṛṣārtāṃ // Lal_13.17 //",
  "S04bsu022_u:3051": "prajñāyā paricarikuśala tvaṃ jñānaṃ te pṛthu vipulamanantam /",
  "S04bsu022_u:3052": "mūḍhānāṃ vimatipathasthitānāṃ prajñābhāṃ śubharucira kuru tvam // Lal_13.18 //",
  "S04bsu022_u:3053": "maitrāyāṃ bhava śatacaritastvaṃ kārūṇye vara mudita upekṣe /",
  "S04bsu022_u:3054": "yāmevā varacari caritastvaṃ tāmevā cariṃ vibhaja jagasya // Lal_13.19 //",
  "S04bsu022_u:3055": "evaṃ daśa diśa jinatejairgāthā vai guṇakusumavicitrāḥ /",
  "S04bsu022_u:3056": "tūryebhyo vividhamanuravante codentī śayanagatakumāram // Lal_13.20 //",
  "S04bsu022_u:3057": "yada puna pramudita ratikara pramadā surucira sumadhura prabhaṇiṣu turiyaiḥ /",
  "S04bsu022_u:3058": "(Vaidya 115)",
  "S04bsu022_u:3059": "atha jina daśadiśi suranaradamakāḥ giravaramanuravi tatu ravi turiyaiḥ // Lal_13.21 //",
  "S04bsu022_u:3060": "kṛta tvayi hitakara bahuguṇa janato nijinitu nijaguṇa vicarati gatiṣū /",
  "S04bsu022_u:3061": "smara smara purimaka bratatapacaraṇa laghu vraja drumavaru spṛśa padamamṛtam // Lal_13.22 //",
  "S04bsu022_u:3062": "sutṛṣita naramaru jinaguṇarahitā tvayi mati pratibalu amṛtarasadadā /",
  "S04bsu022_u:3063": "daśabalaguṇadhara budhajanamahitaṃ laghu tvayi narapati vibhajahi amṛtam // Lal_13.23 //",
  "S04bsu022_u:3064": "tyaji tvayi puri bhavi dhanamaṇikanakā sakhi priya suta mahi sanagaranigamā /",
  "S04bsu022_u:3065": "śiramapi tyaji svaku karacaranayanā jagati ya hitakaru jinaguṇaniratā // Lal_13.24 //",
  "S04bsu022_u:3066": "puri tuma naravarasutu nṛpu yadabhū naru tava abhimukha ima giramavacī /",
  "S04bsu022_u:3067": "dada mama ima mahi sanagaranigamāṃ tyaji tada pramuditu na ca manu kṣubhito // Lal_13.25 //",
  "S04bsu022_u:3068": "puri tuma narapati svaku dvija yadabhū gurujani paricari na ca druhi parato /",
  "S04bsu022_u:3069": "sthapayisu dvijavara bahujana kuśale cyutu tatu bhavagatu marupuranilayam // Lal_13.26 //",
  "S04bsu022_u:3070": "puri tuma nṛpasuta ṛṣivaru yadabhū chini tava tanuruha kalinṛpu ruṣito /",
  "S04bsu022_u:3071": "kṛta tvayi kulakriya na ca manu kṣubhito payu tava sravi tada karatalacaraṇaiḥ // Lal_13.27 //",
  "S04bsu022_u:3072": "syamu puna ṛṣisuta tvayi puri yadabhū vrataratu gurubharu girivaranilaye /",
  "S04bsu022_u:3073": "hata bhava nṛpatina viṣakṛta īṣuṇā kṛpa tava tahi nṛpa na ca manu kṣubhito // Lal_13.28 //",
  "S04bsu022_u:3074": "(Vaidya 116)",
  "S04bsu022_u:3075": "puri tuma guṇadhara mṛgapati yadabhū girinadibahujali duyamanu puruṣo /",
  "S04bsu022_u:3076": "hita bhava tvayi naru sthalapathi sthapito upanayi tava ari na ca manu kṣubhito // Lal_13.29 //",
  "S04bsu022_u:3077": "puri tuma naravara tyaji sutu yadabhū maṇi tava prapatitu jaladhari vipule /",
  "S04bsu022_u:3078": "cyavayitu kṣapayitu tvaya mahaudadhiṃ labhi tada dhanamaṇi dṛḍhabala vaṣabhī // Lal_13.30 //",
  "S04bsu022_u:3079": "puri tuma supuruṣa ṛṣivaru yadabhū dvija tava upagatu bhava mama śaraṇam /",
  "S04bsu022_u:3080": "bhaṇi ṛṣi dvijavara mama ripuupane tyaji tvaya svaki tanu na ca dvija tyajase // Lal_13.31 //",
  "S04bsu022_u:3081": "syamu ṛṣi upagatu puri drumanilaye ruci bhaṇi taruruha kati ima gaṇaye /",
  "S04bsu022_u:3082": "suvidita sugaṇita yatha tahi kiśalā tatha tava avitatha samagira racitā // Lal_13.32 //",
  "S04bsu022_u:3083": "sukula suguṇadhara puri drumi vasato kṣayagatu na ca tyaji kṛtu smari purimam /",
  "S04bsu022_u:3084": "marupati pramuditu tava guṇa smarato śriyakari drumavari yathariva purimā // Lal_13.33 //",
  "S04bsu022_u:3085": "iti tava asadṛśa vratatapacaraṇā bahuguṇa guṇadhara guṇapathi carato /",
  "S04bsu022_u:3086": "tyaji mahi sanagari ayu tava samayo laghu jagu sthapayahi jinaguṇacaraṇe // Lal_13.34 //",
  "S04bsu022_u:3087": "yada pramadaratanā śubhavastrā bhūṣitagātrā varapravaru turiyā sumanojñā saṃprabhaṇīṣu /",
  "S04bsu022_u:3088": "atha daśasū diśato jinatejairgātha vicitrā iti raviṣū madhurā rutaghoṣā tūryasvarebhyaḥ // Lal_13.35 //",
  "S04bsu022_u:3089": "(Vaidya 117)",
  "S04bsu022_u:3090": "tava praṇidhī purime bahukalpāṃ lokapradīpā",
  "S04bsu022_u:3091": "jaramaraṇagrasite ahu loke trāṇu bhaviṣye /",
  "S04bsu022_u:3092": "smara purimapraṇidhiṃ narasiṃhā yā ti abhūṣī",
  "S04bsu022_u:3093": "ayu samayo tvamihā dvipadendrā niṣkramaṇāya // Lal_13.36 //",
  "S04bsu022_u:3094": "bhavanayute tvamihā bahudānaṃ dattamanekaṃ",
  "S04bsu022_u:3095": "dhanakanakā ratanā śubhavastrā ratnavicitrā /",
  "S04bsu022_u:3096": "karacaraṇā nayanā priyaputrā rājya samṛddhaṃ",
  "S04bsu022_u:3097": "tvayi tyajitaṃ na ca te khiladoṣā yācanakeṣu // Lal_13.37 //",
  "S04bsu022_u:3098": "śiśunṛpati tvamihā śaśiketo āsi sudaṃṣṭro kṛpa karuṇāmanaso maṇicūḍo candrapradīpaḥ /",
  "S04bsu022_u:3099": "iti pramukhā kariyā dṛḍhaśūro rājasunetro bahu nṛpati nayutā rata dāne tvaṃ savikurvan // Lal_13.38 //",
  "S04bsu022_u:3100": "tava sugatā carito bahukalpāṃ śīlacarīye maṇiratnā vimalā sadṛśābhūcchīlaviśuddhiḥ /",
  "S04bsu022_u:3101": "tvayi caratā camarī yatha bālaṃ rakṣitu śīlaṃ kṛtu tvamihā jagati vipulārthaṃ śīlaratenā // Lal_13.39 //",
  "S04bsu022_u:3102": "gajavaru tvamihā ripulubdhe viddhu iṣūṇā kṛpa karuṇā janiyā atiraudre chāditu śobhe /",
  "S04bsu022_u:3103": "parityaji te rucirā śubhadantā na ca tyaji śīlaṃ iti pramukhā kariyā bahu tubhyaṃ śīlavikurvī // Lal_13.40 //",
  "S04bsu022_u:3104": "tvayi sahitā jagato 'hita anekā duḥkhasahasrā bahukaṭukāvacanaṃ vadhabandhā kṣāntiratenā /",
  "S04bsu022_u:3105": "paricārita purime nara ye te sarvasukhenā puna vadhakāstava teha abhūvan tacca ti kṣāntam // Lal_13.41 //",
  "S04bsu022_u:3106": "giripravarānilaye tuma nāthā ṛkṣu yadāsī",
  "S04bsu022_u:3107": "himakiraṇā salilā bhayabhītaṃ tvaṃ naru gṛhya /",
  "S04bsu022_u:3108": "paricarasi vividhā phalamūlaiḥ sarvasukhenā",
  "S04bsu022_u:3109": "laghu vadhakāṃ sa tavā upanetrī taṃ ca ti kṣāntam // Lal_13.42 //",
  "S04bsu022_u:3110": "(Vaidya 117)",
  "S04bsu022_u:3111": "dṛḍhu saṃsthitamacalamakampyaṃ vīryu tavāsīt",
  "S04bsu022_u:3112": "vratatapasā vividhā guṇajñānaṃ eṣata bodhim /",
  "S04bsu022_u:3113": "kṛtu abalo namucī vaśavartī vīyabalenā",
  "S04bsu022_u:3114": "ayu samayo tvamihā narasiṃhā niṣkramaṇāya // Lal_13.43 //",
  "S04bsu022_u:3115": "hayapravarū tvamihā puri āsī hemasuvarṇo",
  "S04bsu022_u:3116": "laghu gagane vajrase kṛpajāto rākṣasidvīpam /",
  "S04bsu022_u:3117": "vyasanagata manujāṃ tada gṛhyā kṣemi thapesī",
  "S04bsu022_u:3118": "iti pramukhā kariyā bahu tubhyaṃ vīryavikurvā // Lal_13.44 //",
  "S04bsu022_u:3119": "damaśamatheḥ niyamāhatakleśā dhyāyina agrā",
  "S04bsu022_u:3120": "laghu capalaṃ viṣayai ratilolaṃ cittu damitvā /",
  "S04bsu022_u:3121": "kṛtu svaguṇo tvamihā jagato 'rthe dhyānaratenā",
  "S04bsu022_u:3122": "ayu samayo tvamihā varasattvā dhyānavikurvā // Lal_13.45 //",
  "S04bsu022_u:3123": "tvaṃ purime ṛṣi susthitu āsī dhyānaratīye nṛparahitā manujā tvamu gṛhyā rājyabhiṣiñcī /",
  "S04bsu022_u:3124": "daśakuśalī janitā thapitā te brahmapatheṣu cyuta manujā vrajiṣū tada sarve brahmaniketam // Lal_13.46 //",
  "S04bsu022_u:3125": "diśividiśi vividhāgatijñāne tvaṃ suvidhijño paracaritā jagati rutajñāne indriyajñāne /",
  "S04bsu022_u:3126": "nayavinaye vividhāmatidhāre pāragatastvaṃ ayu samayo tvamihā nṛpasūno niṣkramaṇāya // Lal_13.47 //",
  "S04bsu022_u:3127": "tvayi purimā janatā ima dṛṣṭvā dṛṣṭivipannā jaramaraṇā vividhā bahuduḥkhe kṛchragatā hi /",
  "S04bsu022_u:3128": "bhavavibhavaṃkaraṇo ṛjumārge svāmanubaddhā hatatamasa tvamihā kṛtu loke arthu mahanto // Lal_13.48 //",
  "S04bsu022_u:3129": "iti vividhā rucirā guṇayuktā gātha vicitrā",
  "S04bsu022_u:3130": "tatu raviṣu turiyebhī jinatejā codayi vīram /",
  "S04bsu022_u:3131": "duḥkhabharitajanate iha dṛṣṭvā mā tvamupekṣā",
  "S04bsu022_u:3132": "ayu samayo tvamihā varabuddhe niṣkramaṇāya // Lal_13.49 //",
  "S04bsu022_u:3133": "(Vaidya 119)",
  "S04bsu022_u:3134": "vicitravastraratnahāragandhamālyabhūṣitā prasannacitta premajāta nāriyo praharṣitā /",
  "S04bsu022_u:3135": "prabodhayanti ye 'grasattva tūryasaṃpravāditaiḥ jinānubhāvi ekarūpa gātha tūrya niścarī // Lal_13.50 //",
  "S04bsu022_u:3136": "yasyārthi tubhya kalpa naika tyaktu tyāga dustyajā",
  "S04bsu022_u:3137": "sucīrṇa śīlu kṣānti vīrya dhyāna prajña bhāvitā /",
  "S04bsu022_u:3138": "jagaddhitārtha so ti kālu sāṃprataṃ upasthito",
  "S04bsu022_u:3139": "naiṣkramyabuddhi cintayāśu mā vilamba nāyaka // Lal_13.51 //",
  "S04bsu022_u:3140": "tyuktu pūrvi ratnakośa svarṇarūpyabhūṣaṇā yaṣṭā ti yajña naikarūpa tāsu tāsu jātiṣu /",
  "S04bsu022_u:3141": "tyakta bhārya putra dhīta kāyu rājyu jīvitaṃ bodhiheturaprameya tyaktuḥdustyajā tvayā // Lal_13.52 //",
  "S04bsu022_u:3142": "abhūṣi tvaṃ adīnapuṇya rāja viśrutaśriyo",
  "S04bsu022_u:3143": "nimiṃdharo nimiśca kṛṣṇa(bandhu)",
  "S04bsu022_u:3144": "brahmadatta kesarī /",
  "S04bsu022_u:3145": "sahasrayajña dharmacinti arcimān dṛḍhadhanu",
  "S04bsu022_u:3146": "sucintitārtha dīnasattva yeḥti tyakta dustyajā // Lal_13.53 //",
  "S04bsu022_u:3147": "sutasoma dīptavīrya puṇyaraśmi yo so 'bhū",
  "S04bsu022_u:3148": "mahatyāgavantu sthāmavantu yaḥ kṛtajña tvaṃ abhūḥ /",
  "S04bsu022_u:3149": "rājarṣi candrarūpavantu śūra satyavardhano",
  "S04bsu022_u:3150": "subhāṣitaṃgaveṣi rāji asi sumatiṃ ca sūrato // Lal_13.54 //",
  "S04bsu022_u:3151": "candraprabho viśeṣagāmi reṇubhū diśāṃpati pradānaśūra kāśirāju ratnacūḍa śāntagaḥ /",
  "S04bsu022_u:3152": "eti cānyi pārthivendra yebhi tyakta dustyajā yathā ti vṛṣṭa tyāgavṛṣṭi eṣa dharma varṣahī // Lal_13.55 //",
  "S04bsu022_u:3153": "dṛṣṭā ti pūrviṃ sattvasāra gaṅgavālukopamā kṛtā ti teṣa buddhapūja aprameyacintiyā /",
  "S04bsu022_u:3154": "varāgrabodhi eṣamāṇa sattvamokṣakāraṇādū ayaṃ sa kālu prāptu sūru niṣkramā purottamāt // Lal_13.56 //",
  "S04bsu022_u:3155": "(Vaidya 120)",
  "S04bsu022_u:3156": "prathamena te amoghadarśi śālapuṣpapūjito virocanaḥ prasannacitta prekṣitaḥ kṣaṇāntaram /",
  "S04bsu022_u:3157": "harītakī ca eka datta dundubhisvarāya te tṛṇottha gṛhya dhāritā ti dṛṣṭa candanaṃ gṛham // Lal_13.57 //",
  "S04bsu022_u:3158": "purapraveśi reṇu dṛṣṭa kṣiptu cūrṇamuṣṭikā dharmeśvarāya sādhukāru dattu dharma bhāṣato /",
  "S04bsu022_u:3159": "namo namaḥ samantadarśi dṛṣṭa vāca bhāṣitā mahārciskandhi svarṇamāla kṣipta harṣitena te // Lal_13.58 //",
  "S04bsu022_u:3160": "dharmadhvajo daśāpradāni rodhu muṅga muṣṭinā aśokapuṣpi jñānaketu yvāgupāna sārathiḥ /",
  "S04bsu022_u:3161": "ratnaśikhī ca dīpadāni padmayoni oṣadhī sarvābhibhūśca muktahāri padmadāni sāgaro // Lal_13.59 //",
  "S04bsu022_u:3162": "vitānadāni padmagarbhi siṃhu varṣasaṃstare śālendrarāja sarpidāni kṣīratyāgi puṣpitī /",
  "S04bsu022_u:3163": "yaśodattu kuruṇṭapuṣpi satyadarśi bhojane kāyu praṇāmi jñānameru nāgadattu cīvare // Lal_13.60 //",
  "S04bsu022_u:3164": "atyuccagāmi candanāgri tīkṣṇalohamuṣṭinā mahāviyūha padmadāni raśmirāja ratnabhiḥ /",
  "S04bsu022_u:3165": "śākyamuni ca suvarṇamuṣṭi indraketu saṃstuto sūryānano vataṃsake hi svarṇapaṭṭi sūmatī // Lal_13.61 //",
  "S04bsu022_u:3166": "nāgābhibhū maṇipradāni puṣya dūṣyasaṃstare bhaiṣajyarāju ratnachatri siṃhaketu āsane /",
  "S04bsu022_u:3167": "guṇāgradhāri ratnajāli sarvavādi kāśyapo gandhāgri cūrṇi mukta arciketu puṣpacaityake // Lal_13.62 //",
  "S04bsu022_u:3168": "akṣobhyarāja kūṭāgāri mālya lokapūjito tagaraśikhi ca rājyatyāgi sarvagandhi durjayo /",
  "S04bsu022_u:3169": "mahāpradīpa ātmatyāgi bhūṣaṇe padmottaro vicitrapuṣpi dharmaketu dīpakāri utpalaiḥ // Lal_13.63 //",
  "S04bsu022_u:3170": "(Vaidya 121)",
  "S04bsu022_u:3171": "eti cānyi sattvasāra ye ti pūrva pūjitā nānārūpa vicitra pūja anyajanyakurvatā /",
  "S04bsu022_u:3172": "smarāhi te atīta buddha tā ca pūja śāstunāṃ anāthasattva śokapūrṇa mā upekṣi niṣkramā // Lal_13.64 //",
  "S04bsu022_u:3173": "dīpaṃkareti dṛṣṭamātri labdha kṣānti uttamā abhijña pañca acyutā ti labdha ānulomikā /",
  "S04bsu022_u:3174": "atottareṇa ekameka buddha pūjacintiyā pravartitā asaṃkhyakalpa sarvalokadhātuṣū // Lal_13.65 //",
  "S04bsu022_u:3175": "kṣīṇā ti kalpa aprameya te ca buddha nirvṛtā tavāpi sarva ātmabhāvi te ca nāma kva gatā /",
  "S04bsu022_u:3176": "kṣayāntadharmi sarvi bhāvu nāsti nityu saṃskṛte anitya kāma rājyabhoga niṣkramā purottamāt // Lal_13.66 //",
  "S04bsu022_u:3177": "jarā ca vyādhi mṛtyu enti dāruṇā mahābhayā",
  "S04bsu022_u:3178": "hutāśano va ugrateja bhīma kalpasaṃkṣaye /",
  "S04bsu022_u:3179": "kṣayāntadharmi sarvi bhāvu nāsti nityu saṃskṛte",
  "S04bsu022_u:3180": "sukṛcchra prāpta sattva* * niṣkramā guṇaṃdharā // Lal_13.67 //",
  "S04bsu022_u:3181": "yada nārigaṇastuṇaveṇuravaiḥ vividhaisturiyaiḥ pratibodhayiṣu /",
  "S04bsu022_u:3182": "sukhaśayanagataṃ manujādhipatiṃ tada tūryaravo ayu niścarate // Lal_13.68 //",
  "S04bsu022_u:3183": "jvalitaṃ tribhavaṃ jaravyādhidukhaiḥ maraṇāgnipradīptamanāthamidam /",
  "S04bsu022_u:3184": "bhavani śaraṇe sada mūḍha jagat bhramatī bhramaro yatha kumbhagato // Lal_13.69 //",
  "S04bsu022_u:3185": "adhruvaṃ tribhavaṃ śaradabhranibhaṃ naṭaraṅgasamā jagi rūrmicutī /",
  "S04bsu022_u:3186": "girinadyasamaṃ laghuśīghrajavaṃ vrajatāyu jage yatha vidyu nabhe // Lal_13.70 //",
  "S04bsu022_u:3187": "(Vaidya 122)",
  "S04bsu022_u:3188": "bhuvi devapure triapāyapathe bhavatṛṣṇaavidyavaśā janatā /",
  "S04bsu022_u:3189": "parivartiṣu pañcagatiṣvabudhāḥ yatha kumbhakarasya hi cakrabhramī // Lal_13.71 //",
  "S04bsu022_u:3190": "priyarūpavaraiḥ saha snigdharutaiḥ śubhagandharasai varasparśasukhaiḥ /",
  "S04bsu022_u:3191": "pariṣiktamidaṃ kalipāśa jagat mṛgalubdhakapāśi yathaiva kapi // Lal_13.72 //",
  "S04bsu022_u:3192": "sabhayā saraṇāḥ sada vairakarāḥ bahuśoka upadrava kāmaguṇāḥ /",
  "S04bsu022_u:3193": "asidhārasamā viṣapatranibhā jahitāryajanairyatha mīḍhaghaṭāḥ // Lal_13.73 //",
  "S04bsu022_u:3194": "smṛtiśokakarāstamasīkaraṇāḥ bhayahetukarā dukhamūla sadā /",
  "S04bsu022_u:3195": "bhavatṛṣṇalatāya vivṛddhikarāḥ sabhayā saraṇā sada kāmaguṇāḥ // Lal_13.74 //",
  "S04bsu022_u:3196": "yatha agnikhadā jvalitā sabhayā tatha kāma ime viditāryajanaḥ /",
  "S04bsu022_u:3197": "mahapaṅkasamā asisundhusamāḥ madhudigdha iva kṣuradhāra yathā // Lal_13.75 //",
  "S04bsu022_u:3198": "yatha sarpisaro yatha mīḍhaghaṭāḥ tatha kāma ime viditā viduṣām /",
  "S04bsu022_u:3199": "tatha śūlasamā dvijapeśisamāḥ yatha śvāna karaṅka savairamukhāḥ // Lal_13.76 //",
  "S04bsu022_u:3200": "udacandrasamā imi kāmaguṇāḥ pratibimba iva girighoṣa yathā /",
  "S04bsu022_u:3201": "pratibhāsasamā naṭaraṅgasamāḥ tatha svapnasamā viditāryajanaiḥ // Lal_13.77 //",
  "S04bsu022_u:3202": "(Vaidya 123)",
  "S04bsu022_u:3203": "kṣaṇikā vaśikā imi kāmaguṇāḥ tatha māyamarīcisamā alikāḥ /",
  "S04bsu022_u:3204": "udabudbudaphenasamā vitathā parikalpasamuchita buddha budhaiḥ // Lal_13.78 //",
  "S04bsu022_u:3205": "prathame vayase vararūpadharaḥ priya iṣṭa mato iya bālacarī /",
  "S04bsu022_u:3206": "jaravyādhidukhai hatatejavapuṃ vijahanti mṛgā iva śuṣkanadīm // Lal_13.79 //",
  "S04bsu022_u:3207": "dhanadhānyavaro bahudravyabalī priya iṣṭa mato iya bālacarī /",
  "S04bsu022_u:3208": "parihīnadhanaṃ puna kṛcchragataṃ vijahanti narā iva śūnyaṭavīm // Lal_13.80 //",
  "S04bsu022_u:3209": "yatha puṣpadrumo saphaleva drumo naru dānaratastatha prītikaro /",
  "S04bsu022_u:3210": "dhanahīna jarārtitu yācanako bhavate tada apriyu gṛdhrasamaḥ // Lal_13.81 //",
  "S04bsu022_u:3211": "prabhu dravyabalī vararūpadharaḥ priyasaṃgamanendriyaprītikaro /",
  "S04bsu022_u:3212": "jaravyādhidukhārditu kṣīṇadhano bhavate tada apriyu mṛtyusamaḥ // Lal_13.82 //",
  "S04bsu022_u:3213": "jarayā jaritaḥ samatītavayo druma vidyuhateva yathā bhavati /",
  "S04bsu022_u:3214": "jarajīrṇa agāru yathā sabhayo jaraniḥsaraṇaṃ laghu brūhi mune // Lal_13.83 //",
  "S04bsu022_u:3215": "jara śoṣayate naranārigaṇaṃ yatha mālulatā ghanaśālavanam /",
  "S04bsu022_u:3216": "jara vīryaparākramavegaharī jara paṅkanimagna yathā puruṣo // Lal_13.84 //",
  "S04bsu022_u:3217": "jara rūpasurūpavirūpakarī jara tejaharī balasthāmaharī /",
  "S04bsu022_u:3218": "(Vaidya 124)",
  "S04bsu022_u:3219": "sada saukhyaharī paribhāvakarī jara mṛtyukarī jara ojaharī // Lal_13.85 //",
  "S04bsu022_u:3220": "bahurogaśatai ghanavyādhidukhaiḥ upasṛṣṭa jagajjvalateva mṛgāḥ /",
  "S04bsu022_u:3221": "jaravyādhigataṃ prasamīkṣva jagat dukhaniḥsaraṇaṃ laghu deśayahī // Lal_13.86 //",
  "S04bsu022_u:3222": "śiśire hi yathā himadhātu mahān tṛṇagulmavanauṣadhiojaharo /",
  "S04bsu022_u:3223": "tatha ojaharo ahu vyādhijaro parihīyati indriya rūpa balam // Lal_13.87 //",
  "S04bsu022_u:3224": "dhanadhānyamahārthakṣayāntakaro paritāpakaraḥ sahavyādhijaro /",
  "S04bsu022_u:3225": "pratighātakaraḥ priyu dveṣakaraḥ paridāhakaro yatha sūrya nabhe // Lal_13.88 //",
  "S04bsu022_u:3226": "maraṇaṃ cavanaṃ cuti kālakriyā priyadravyajanena viyogu sadā /",
  "S04bsu022_u:3227": "apunāgamanaṃ ca asaṃgamanaṃ drumapatraphalā nadisrota yathā // Lal_13.89 //",
  "S04bsu022_u:3228": "maraṇaṃ vaśitāmavaśīkurute maraṇaṃ harate nadi dāru yathā /",
  "S04bsu022_u:3229": "asahāyu naro vrajate 'dvitiyo svakakarmaphalānugato vivaśaḥ // Lal_13.90 //",
  "S04bsu022_u:3230": "maraṇo grasate bahuprāṇiśataṃ makareva jalā hari bhūtagaṇam /",
  "S04bsu022_u:3231": "garuḍo uragaṃ mṛgarāju gajaṃ jvalaneva tṛṇoṣadhibhūtagaṇam // Lal_13.91 //",
  "S04bsu022_u:3232": "ima īdṛśakai bahudoṣaśataiḥ jagu mocayituṃ kṛta yā praṇidhi /",
  "S04bsu022_u:3233": "smara tāṃ purimāṃ praṇidhānacarīṃ ayu kālu tavā abhiniṣkramitum // Lal_13.92 //",
  "S04bsu022_u:3234": "(Vaidya 125)",
  "S04bsu022_u:3235": "yada nārigaṇaḥ praharṣito bodhayatī turiyairmahāmunim /",
  "S04bsu022_u:3236": "tada gātha vicitra niścarī tūryaśabdāt sugatānubhāvataḥ // Lal_13.93 //",
  "S04bsu022_u:3237": "laghu tadbhañjati sarvasaṃskṛtaṃ acirasthāyi nabheva vidyataḥ /",
  "S04bsu022_u:3238": "ayu kālu tavā upasthitaḥ samayo niṣkramaṇāya suvrata // Lal_13.94 //",
  "S04bsu022_u:3239": "saṃskāra anitya adhruvāḥ āmakumbhopama bhedanātmakāḥ /",
  "S04bsu022_u:3240": "parakeraka yācitopamāḥ pāṃśunagaropama tāvakālikāḥ // Lal_13.95 //",
  "S04bsu022_u:3241": "saṃskāra pralopadharmime varṣakāli calitaṃ ca lepanam /",
  "S04bsu022_u:3242": "nadikūla ivā savālukaṃ pratyayādhīna svabhāvadurbalāḥ // Lal_13.96 //",
  "S04bsu022_u:3243": "saṃskāra pradīpaacivat kṣiprautpattinirodhadharmikāḥ /",
  "S04bsu022_u:3244": "anavasthita mārutopamāḥ phenapiṇḍave asāra durbalāḥ // Lal_13.97 //",
  "S04bsu022_u:3245": "saṃskāra nirīha śūnyakāḥ kadalīskandhasamā nirīkṣataḥ /",
  "S04bsu022_u:3246": "māyopama cittamohanā bālaullāpana ukta muṣṭivat // Lal_13.98 //",
  "S04bsu022_u:3247": "hetūbhi ca pratyayebhi cā sarvasaṃskāragataṃ pravartate /",
  "S04bsu022_u:3248": "anyonya pratītya hetutaḥ tadidaṃ bālajano na budhyate // Lal_13.99 //",
  "S04bsu022_u:3249": "yatha muñja pratītya balvajaṃ rajju vyāyāmabalena vartitā /",
  "S04bsu022_u:3250": "(Vaidya 126)",
  "S04bsu022_u:3251": "ghaṭiyantra sacakra vartate eṣa ekaikaśa nāsti vartanā // Lal_13.100 //",
  "S04bsu022_u:3252": "tatha sarvabhavāṅgavartinī anyamanyopacayena niśritā /",
  "S04bsu022_u:3253": "ekaikaśa teṣu vartinī pūrvaparāntata nopalabhyate // Lal_13.101 //",
  "S04bsu022_u:3254": "bījasya sato yathāṅkuro na ca yo bīja sa caiva aṅkuro /",
  "S04bsu022_u:3255": "na ca tato na caiva tat evamanuccheda aśāśvata dharmatā // Lal_13.102 //",
  "S04bsu022_u:3256": "saṃskāra avidyapratyayāḥ te saṃskāre na santi tattvataḥ /",
  "S04bsu022_u:3257": "saṃskāra avidya caiva hi śūnya eke prakṛtīnirīhakāḥ // Lal_13.103 //",
  "S04bsu022_u:3258": "mudrātpratimudra dṛśyate mudrasaṃkrānti na copalabhyate /",
  "S04bsu022_u:3259": "na ca tatra na caiva śāśvato eva saṃskārānucchedaśāśvatāḥ // Lal_13.104 //",
  "S04bsu022_u:3260": "cakṣuśca pratītya rūpataḥ cakṣuvijñānamihopajāyate /",
  "S04bsu022_u:3261": "na ca cakṣuṣi rūpa niśrita rūpasaṃkrānti na caiva cakṣuṣi // Lal_13.105 //",
  "S04bsu022_u:3262": "nairātmyaśubhāśca dharmime punarātmeti śubhāśca kalpitāḥ /",
  "S04bsu022_u:3263": "viparītamasadvikalpitaṃ cakṣuvijñāna tatopajāyate // Lal_13.106 //",
  "S04bsu022_u:3264": "vijñānanirodhasaṃbhavaṃ vijñānotpādavyayaṃ vipaśyati /",
  "S04bsu022_u:3265": "akahiṃ ca gataṃ anāgataṃ śūnya māyopama yogi paśyati // Lal_13.107 //",
  "S04bsu022_u:3266": "(Vaidya 127)",
  "S04bsu022_u:3267": "araṇiṃ yatha cottarāraṇiṃ hastavyāyāma trayebhi saṃgati /",
  "S04bsu022_u:3268": "iti pratyayato 'gni jāyate jātu kṛtārthu laghu nirudhyate // Lal_13.108 //",
  "S04bsu022_u:3269": "atha paṇḍitu kaści mārgate kutayaṃ āgatu kutra yāti vā /",
  "S04bsu022_u:3270": "vidiśo diśi sarvi mārgato nāgati nāsya gatiśca labhyate // Lal_13.109 //",
  "S04bsu022_u:3271": "skandhadhātvāyatanāni dhātavaḥ tṛṣṇa avidyā iti karmapratyayā /",
  "S04bsu022_u:3272": "sāmagri tu sattvasūcanā sa ca paramārthatu nopalabhyate // Lal_13.110 //",
  "S04bsu022_u:3273": "kaṇṭhoṣṭha pratītya tālukaṃ jihvāparivarti akṣarā /",
  "S04bsu022_u:3274": "na ca kaṇṭhagatā na tāluke akṣaraikaika tu nopalabhyate // Lal_13.111 //",
  "S04bsu022_u:3275": "sāmagri pratītyataśca sā vācamanabuddhivaśena niścarī /",
  "S04bsu022_u:3276": "mana vāca adṛśyarūpiṇī bāhyato 'bhyantara nopalabhyate // Lal_13.112 //",
  "S04bsu022_u:3277": "utpādavyayaṃ vipaśyato vāca rutaghoṣasvarasya paṇḍitaḥ /",
  "S04bsu022_u:3278": "kṣaṇikāṃ vaśikāṃ tadā dṛśī sarvā vāca pratiśrutakopamām // Lal_13.113 //",
  "S04bsu022_u:3279": "yatha tantri pratītya dārū ca hastavyāyāma trayebhi saṃgati /",
  "S04bsu022_u:3280": "tuṇavīṇasughoṣakādibhiḥ śabdo niścarate tadudbhavaḥ // Lal_13.114 //",
  "S04bsu022_u:3281": "atha paṇḍitu kaści mārgate kutayaṃ āgatu kutra yāti vā /",
  "S04bsu022_u:3282": "(Vaidya 128)",
  "S04bsu022_u:3283": "vidiśo diśi sarvi mārgataḥ śabdagamanāgamanaṃ na labhyate // Lal_13.115 //",
  "S04bsu022_u:3284": "tatha hetubhi pratyayebhi ca sarvasaṃskāragataṃ pravartate /",
  "S04bsu022_u:3285": "yogī puna bhūtadaśanāt śūnya saṃskāra nirīha paśyati // Lal_13.116 //",
  "S04bsu022_u:3286": "skandhāyatanāni dhātavaḥ śūnya adhyātmika śūnya bāhyakāḥ /",
  "S04bsu022_u:3287": "sattvātmaviviktamanālayā dharmākāśasvabhāvalakṣaṇāḥ // Lal_13.117 //",
  "S04bsu022_u:3288": "iya īdṛśa dharmalakṣaṇā buddha dīpaṃkara darśane tvayā /",
  "S04bsu022_u:3289": "anubuddha svayaṃ yathātmanā tatha bodhehi sadevamānuṣāṃ // Lal_13.118 //",
  "S04bsu022_u:3290": "viparītaabhūtakalpitaiḥ rāgadoṣaiḥ paridahyate jagat /",
  "S04bsu022_u:3291": "kṛpameghasamāmbuśītalāṃ muñca dhārāmamṛtasya nāyakā // Lal_13.119 //",
  "S04bsu022_u:3292": "tvayi yasya kṛtena paṇḍitā dattu dānaṃ bahukalpakoṭiṣu /",
  "S04bsu022_u:3293": "saṃprāpya hi bodhimuttamāṃ āryadhanasaṃgraha kariṣya prāṇinām // Lal_13.120 //",
  "S04bsu022_u:3294": "tāṃ pūrvacarīmanusmarā nārya dhanahīna daridra duḥkhitām /",
  "S04bsu022_u:3295": "mā upekṣahi sattvasārathe āryadhanasaṃgrahi teṣu kurvahi // Lal_13.121 //",
  "S04bsu022_u:3296": "tvayi śīla sadā surakṣitaṃ pithanārthāya apāyabhūminām /",
  "S04bsu022_u:3297": "svargāmṛtadvāramuttamāṃ darśayiṣye bahusattvakoṭinām // Lal_13.122 //",
  "S04bsu022_u:3298": "(Vaidya 129)",
  "S04bsu022_u:3299": "tāṃ pūrvacarīmanusmarā baddhvā dvāra nirayāya bhūminām /",
  "S04bsu022_u:3300": "svargāmṛtadvāra muñcahī ṛddhyahi śīlavato vicintitam // Lal_13.123 //",
  "S04bsu022_u:3301": "tvayi kṣānti sadā surakṣitā pratighakrodhaśamārtha dehinām /",
  "S04bsu022_u:3302": "bhāvārṇava sattva tāriyā sthāpayiṣye śivi kṣemi nirjvale // Lal_13.124 //",
  "S04bsu022_u:3303": "tāṃ pūrvacarīmanusmarā vairavyāpādavihiṃsaākulām /",
  "S04bsu022_u:3304": "mā upekṣa vihiṃsacāriṇaḥ kṣāntibhūmīya sthape imaṃ jagat // Lal_13.125 //",
  "S04bsu022_u:3305": "tvayi vīrya yadartha sevitaṃ dharmanāvaṃ samudānayitvanā /",
  "S04bsu022_u:3306": "uttārya jagadbhavārṇavāt thapayiṣye śivi kṣemi nirjvale // Lal_13.126 //",
  "S04bsu022_u:3307": "tāṃ pūrvacarīmanusmarā caturoghairiva muhyate jagat //",
  "S04bsu022_u:3308": "laghu vīryabalaṃ parākramā sattva saṃtārayahī anāyakāṃ // Lal_13.127 //",
  "S04bsu022_u:3309": "tvaya dhyānakileśadhyeṣaṇā bhāvitā yasya kṛtena sūratā /",
  "S04bsu022_u:3310": "bhrāntendriya prākṛtendriyāṃ kvapi cittāryapathe sthapeṣyaham // Lal_13.128 //",
  "S04bsu022_u:3311": "tāṃ pūrvacarīmanusmarā kleśajālairihamākulaṃ jagat /",
  "S04bsu022_u:3312": "mā upekṣahi kleśupadrutāṃ dhyānaikāgri sthapehimāṃ prajām // Lal_13.129 //",
  "S04bsu022_u:3313": "(Vaidya 130)",
  "S04bsu022_u:3314": "tvayi prajña purā subhāvitā mohavidyāndhatamovṛte jage /",
  "S04bsu022_u:3315": "bahudharmaśatābhilokane dāsye cakṣuṣi tattvadarśanam // Lal_13.130 //",
  "S04bsu022_u:3316": "tāṃ pūrvacarīmanusmarā mohavidyāndhatamovṛte jage /",
  "S04bsu022_u:3317": "dadahī varaprajña suprabhā dharmacakṣuṃ vimalaṃ nirañjanam // Lal_13.131 //",
  "S04bsu022_u:3318": "iyamīdṛśa gātha niścarī tūryasaṃgītiravātu nāriṇām /",
  "S04bsu022_u:3319": "yaṃ śrutva middhaṃ vivarjiyā cittu preṣeti varāgrabodhaye // Lal_13.132 //",
  "S04bsu022_u:3320": "iti //",
  "S04bsu022_u:3321": "iti hi bhikṣavo 'ntaḥpuramadhyagato bodhisattvo 'virahito 'bhūddharmaśravaṇena,",
  "S04bsu022_u:3322": "avirahito 'bhūddharmamanasikāreṇa /",
  "S04bsu022_u:3323": "takasmāddhetoḥ?",
  "S04bsu022_u:3324": "tathā hi bhikṣavo bodhisattvo dīrgharātraṃ sagauravo 'bhūt /",
  "S04bsu022_u:3325": "dharmeṣu dharmabhāṇakeṣu cādhyāśayena dharmārthiko dharmakāmo dharmaratirato 'bhūt /",
  "S04bsu022_u:3326": "dharmaparyeṣṭyatṛpto yathāśrutadharmasaṃprakāśakaḥ,",
  "S04bsu022_u:3327": "anuttaro mahādharmadānapatiḥ,",
  "S04bsu022_u:3328": "nirāmiṣadharmadeśako dharmadānenāmatsaraḥ,",
  "S04bsu022_u:3329": "ācāryamuṣṭivigato dharmānudharmapratipanno dharmapratipattiśūraḥ,",
  "S04bsu022_u:3330": "dharmalayano dharmatrāṇo dharmaśaraṇo dharmapratiśaraṇo dharmaparāyaṇaḥ dharmanidhyāptiḥ kṣāntiniryātaḥ prajñāpāramitācarita upāyakauśalyagatiṃ gataḥ //",
  "S04bsu022_u:3331": "tatra bhikṣavo bodhisattvo mahopāyakauśalyavikrīḍitena sarvāntaḥpurasya yathādhimuktyā īryāpathamupadarśya,",
  "S04bsu022_u:3332": "paurvikāṇāṃ ca bodhisattvānāṃ lokaviṣayasamatikrāntānāṃ lokānuvartanakriyādharmatāmanuvartya,",
  "S04bsu022_u:3333": "dīrgharātraṃ suviditakāmadoṣaḥ sattvaparipākavaśādakāmātkāmopabhogaṃ saṃdarśya,",
  "S04bsu022_u:3334": "aparimitakuśalamūlopacayapuṇyasaṃbhārabalaviśeṣaṇāsadṛśīṃ lokādhipateyatāṃ saṃdarśya,",
  "S04bsu022_u:3335": "devamanuṣyātikrāntaṃ sārodāravividhavicitrarūpaśabdagandharasasparśaparamaratiramaṇīyaṃ kāmaratirasaukhyamupadarśya,",
  "S04bsu022_u:3336": "sarvakāmaratisvaviṣayeṣvaparyantatvāt svacittavaśavartitāṃ saṃdarśya,",
  "S04bsu022_u:3337": "pūrvapraṇidhānabalasahāyakuśalamūlopacitān sattvān samānasaṃvāsatayā paripācya,",
  "S04bsu022_u:3338_0": "sarvalokasaṃkleśamalāsaṃkliṣṭacittatayāntaḥpuramadhyagato yathābhinimantritasya sattvadhātoḥ",
  "S04bsu022_u:3338_1": "paripākakālamavekṣamāṇo bhūyasyā mātrayā bodhisattvastasmin samaye pūrvapratijñāmanusmarati sma,",
  "S04bsu022_u:3339": "buddhadharmāṃścāmukhīkaroti sma,",
  "S04bsu022_u:3340": "praṇidhānabalaṃ cābhinirharati sma /",
  "S04bsu022_u:3341": "sattveṣu ca mahākaruṇāmavakrāmati sma /",
  "S04bsu022_u:3342": "sattvapramokṣaṃ ca cintayati sma /",
  "S04bsu022_u:3343": "sarvasaṃpado vipattiparyavasānā iti pratyavekṣate sma /",
  "S04bsu022_u:3344": "anekopadravabhayabahulaṃ ca saṃsāramupaparīkṣate (Vaidya 131) sma /",
  "S04bsu022_u:3345": "mārakalipāśāṃśca saṃchinatti sma /",
  "S04bsu022_u:3346": "saṃsāraprabandhāccātmānamuccārayati sma /",
  "S04bsu022_u:3347": "nirvāṇe ca cittaṃ saṃpreṣayati sma //",
  "S04bsu022_u:3348_0": "tatra bhikṣavo bodhisattvaḥ pūrvāntata eva suviditasaṃsāradoṣaḥ saṃskṛtenādhyāśayenānarthikaḥ",
  "S04bsu022_u:3348_1": "sarvopādānaparigrahairanarthiko buddhadharmanirvāṇābhimukhaḥ saṃsāraparāṅmukhastathāgatagocarābhirataḥ",
  "S04bsu022_u:3348_2": "māraviṣayagocarāsaṃsṛṣṭaḥ ādīptabhavadoṣadarśī traidhātukānniḥśaraṇābhiprāyaḥ saṃsāradoṣādīnavaniḥsaraṇakuśalaḥ",
  "S04bsu022_u:3348_3": "pravrajyābhilāṣī niṣkramaṇābhiprāyo vivekanimno vivekapravaṇo vivekaprāgbhāraḥ āraṇyaprāraṇyābhimukhaḥ",
  "S04bsu022_u:3348_4": "pravivekapraśamābhikāṅkṣī ātmaparahitapratipannaḥ anuttarapratipattiśūro lokasyārthakāmo",
  "S04bsu022_u:3348_5": "hitakāmaḥ sukhakāmo yogakṣemakāmo lokānukampako hitaiṣī maitrīvihārī mahākāruṇikaḥ",
  "S04bsu022_u:3348_6": "saṃgrahavastukuśalaḥ satatasamitamaparikhinnamānasaḥ sattvaparipākavinayakuśalaḥ",
  "S04bsu022_u:3348_7": "sarvasattveṣvekaputrakapremānugatamanasikāraḥ sarvavastunirapekṣaparityāgī dānasaṃvibhāgarataḥ",
  "S04bsu022_u:3348_8": "prayuktatyāgaḥ prayatapāṇiḥ tyāgaśūro yaṣṭayajñaḥ susamṛddhapuṇyaḥ susaṃgṛhītapuṇyaḥ",
  "S04bsu022_u:3348_9": "pariṣkāravigatamalāmātsaryasunigṛhītacitto 'nuttaro mahādānapatirdattvā ca vipākāpratikāṅkṣī",
  "S04bsu022_u:3348_10": "pradānaśūraḥ icchāmahecchālobhadveṣamadamānamohamātsaryapramukhasarvārikleśagaṇapratyarthikanigrahāyābhyutthitaḥ",
  "S04bsu022_u:3348_11": "sarvajñatācittotpādaprabandhāccalitaḥ mahātyāgacittasaṃnāhasusaṃnaddhaḥ lokānukampako",
  "S04bsu022_u:3348_12": "hitaiṣīva varmitakavacitavīryaḥ sattvapramokṣālambanamahākaruṇābalavikramaparākramaḥ",
  "S04bsu022_u:3348_13": "avaivartikasarvasattvasamacittatyāgapraharaṇo yathābhiprāyasattvāśayasaṃtoṣaṇo bodhibhājanībhūtaḥ",
  "S04bsu022_u:3348_14": "kālākṣuṇṇadharmavedhī bodhipariṇāmapraṇidhiḥ anavanāmitadhvajastrimaṇḍalapariśodhanadānaparityāgī",
  "S04bsu022_u:3348_15": "jñānavaravajradṛḍhapraharaṇaḥ sunigṛhītakleśapratyarthikaḥ śīlaguṇacāritrapratipannaḥ",
  "S04bsu022_u:3348_16": "svārakṣitakāyavāṅbhanaskarmānto 'ṇumātrāvadyabhayadarśī supariśuddhaśīlaḥ amalavimalanirmalacittaḥ",
  "S04bsu022_u:3348_17": "sarvaduruktadurāgatavacanapathākrośaparibhāṣaṇakutsanatāḍanatarjanavadhabandhanāvarodhanaparikleśāluḍitacitto",
  "S04bsu022_u:3348_18": "'kṣubhitacittaḥ kṣāntisaurabhyasaṃpannaḥ akṣato 'nupahato 'vyāpannacittaḥ sarvasattvahitārthāyottaptavīryārambhī",
  "S04bsu022_u:3348_19": "dṛḍhasamādānasarvakuśalamūladharmasamudānayanāpratyudāvartyasmṛtimān susaṃprajñāsusamāhito",
  "S04bsu022_u:3348_20": "'vikṣiptacitto dhyānaikāgramanasikāro dharmapravicayakuśalo labdhāloko vigatatamondhakāraḥ",
  "S04bsu022_u:3348_21": "anityaduḥkhātmāśubhākāraparibhāvitacetāḥ smṛtyupasthānasamyakprahāṇaṛddhipādendriyabalabodhyaṅgamārgārya",
  "S04bsu022_u:3348_22": "satyasarvabodhipakṣadharmasuparikarmakṛtamanasikāraḥ śamathavipaśyanāsuparyavadātabuddhiḥ",
  "S04bsu022_u:3348_23": "pratītyasamutpādasatyadarśī satyānubodhādaparapratyayastrivimokṣasukhavikrīḍito māyāmarīcisvapnodakacandrapratiśrutkāpratibhāsopamasarvadharmanayāvatīrṇaḥ //",
  "S04bsu022_u:3349": "iti hi bhikṣavo bodhisattvasyaivaṃ bhavati pratikṛtiḥ - evaṃ dharmavihārī evaṃ guṇamāhātmyavihārī evaṃ sattvārthābhiyuktavihārī abhūt /",
  "S04bsu022_u:3350_0": "bhūyasyā mātrayā ābhirdaśadigbuddhādhiṣṭhānatūryasaṃgītiviniḥsṛtābhirgāthābhiḥ saṃcoditaḥ",
  "S04bsu022_u:3350_1": "sa tasyāṃ velāyāṃ pūrveṣāṃ ca bodhisattvānāṃ caramabhavopagatānāmantaḥpuraparipācitāni (Vaidya 132)",
  "S04bsu022_u:3351": "catvāri dharmamukhānyāmukhīkaroti sma /",
  "S04bsu022_u:3352": "katamāni catvāri?",
  "S04bsu022_u:3353": "yadidaṃ dānaṃ priyavacanamarthakriyāṃ samānārthatāṃ ca /",
  "S04bsu022_u:3354": "catuḥsaṃgrahavastuprayoganirhāraviśuddhiṃ ca nāma dharmamukhamāmukhīkaroti sma /",
  "S04bsu022_u:3355": "triratnavaṃśasādhāraṇābhiprāyo vipraṇāśasarvajñatācittapraṇidhānabalādhānāvaivartyaviṣayaṃ ca nāma dharmamukhamāmukhīkaroti sma /",
  "S04bsu022_u:3356": "sarvasattvāparityāgādhyāśayamahākaruṇāvatāratāṃ ca nāma dharmamukhamāmukhīkaroti sma /",
  "S04bsu022_u:3357": "sarvabodhipakṣadharmapade prabhedārthābhiniścayajñānasaṃsārabalaviśeṣasamudānayamahāvyūhaṃ ca nāma dharmamukhamāmukhīkaroti sma /",
  "S04bsu022_u:3358": "imāni catvāri dharmamukhānyāmukhīkṛtya bodhisattvaḥ sarvasyāntaḥpurasya paripācanārthaṃ tasyāṃ velāyāṃ tathārūpamṛddhyabhisaṃskāramabhisaṃskaroti sma,",
  "S04bsu022_u:3359": "yathārūpeṇa ṛddhyabhisaṃskāreṇābhisaṃskṛtena tebhyaḥ saṃgītirutebhyo bodhisattvānubhāvenemānyevaṃrūpāṇi dharmamukhaśatasahasrāṇi niścaranti sma / tadyathā -",
  "S04bsu022_u:3360": "udārachandena ca āśayena adhyāśayenā karuṇāya prāṇiṣu /",
  "S04bsu022_u:3361": "utpadyate cittu varāgrabodhaye śabde ca rūpasturiyebhi niścarī // Lal_13.133 //",
  "S04bsu022_u:3362": "śraddhā prasādo adhimukti gauravaṃ nirmānatā onamanā gurūṇām /",
  "S04bsu022_u:3363": "paripṛcchanā kiṃkuśalaṃgaveṣaṇā anusmṛtībhāvanu śabda niścarī // Lal_13.134 //",
  "S04bsu022_u:3364": "dāne dabhe saṃyamaśīlaśabdaḥ kṣāntīya śabdastatha vīryaśabdaḥ /",
  "S04bsu022_u:3365": "dhyānābhinirhārasamādhiśabdaḥ prajñā upāyasya ca śabda niścarī // Lal_13.135 //",
  "S04bsu022_u:3366": "maitrāya śabdaḥ karuṇāya śabdo muditāupekṣāya abhijñaśabdaḥ /",
  "S04bsu022_u:3367": "catusaṃgrahāvastuviniścayena sattvāna paripācanaśabda niścarī // Lal_13.136 //",
  "S04bsu022_u:3368": "smṛterupasthānaprabhedaśabdaḥ samyakprahāṇāstatha ṛddhipādā /",
  "S04bsu022_u:3369": "pañcedriyā pañcabalaprabhedā bodhyaṅgaśabdasturiyebhi niścarī // Lal_13.137 //",
  "S04bsu022_u:3370": "(Vaidya 133)",
  "S04bsu022_u:3371": "aṣṭāṅgiko mārgabalaprabhedaḥ śamathasya śabdo 'tha vipaśyanāyāḥ /",
  "S04bsu022_u:3372": "anityaduḥkhārtianātmaśabdaḥ aśubhārtiśabdo turiyebhi niścarī // Lal_13.138 //",
  "S04bsu022_u:3373": "virāgaśabdaśca vivekaśabdaḥ kṣayajñānaśabdo anutpādaśabdaḥ /",
  "S04bsu022_u:3374": "anirodhaśabdaśca anālayaṃ ca nirvāṇaśabdasturiyebhi niścarī // Lal_13.139 //",
  "S04bsu022_u:3375": "ima evarūpāsturiyebhi śabdāḥ saṃbodhiśabdaścanubhāva niścarī /",
  "S04bsu022_u:3376": "yaṃ śrutva sarvā pramadā nu śikṣitā varāgrasattve praṇidhenti bodhaye // Lal_13.140 //",
  "S04bsu022_u:3377_0": "iti hi bhikṣavo antaḥpuramadhyagatena bodhisattvena tāni caturaśītistrīsahasrāṇi",
  "S04bsu022_u:3377_1": "paripācitānyabhūvan anuttarāyāṃ samyaksaṃbodhau bahūni ca devatāśatasahasrāṇi ye",
  "S04bsu022_u:3377_2": "tatra saṃprāptā abhūvan //",
  "S04bsu022_u:3378_0": "tathā abhiniṣkramaṇakāle tasmin samaye bodhisattvasya hrīdevo nāma tuṣitakāyiko devaputro",
  "S04bsu022_u:3378_1": "'nuttarāyāḥ samyaksaṃbodheḥ sa rātrau praśāntāyāṃ dvātriṃśatā devaputrasahasraiḥ",
  "S04bsu022_u:3378_2": "parivṛtaḥ puraskṛto yena bodhisattvasyopasthānaprāsādastenopasaṃkrāmat /",
  "S04bsu022_u:3379": "upasaṃkramya gaganatalagata eva bodhisattvaṃ gāthābhiradhyabhāṣata -",
  "S04bsu022_u:3380": "cyuti darśitā atiyaśā janma ca saṃdarśitaṃ puruṣasiṃha /",
  "S04bsu022_u:3381": "antaḥpuraṃ vidarśitu kṛtānuvṛttistvayā loke // Lal_13.141 //",
  "S04bsu022_u:3382": "paripācitā ti bahavo deva manuja loki dharmamanuprāpya /",
  "S04bsu022_u:3383": "ayamadya kālasamayo niṣkramye mati vicintehi // Lal_13.142 //",
  "S04bsu022_u:3384": "na hi baddha mocayātī na cāndhapuruṣena darśiyati mārgaḥ /",
  "S04bsu022_u:3385": "muktastu mocayātī sacakṣuṣā darśayati mārgaḥ // Lal_13.143 //",
  "S04bsu022_u:3386": "ye sattva kāmadāsā gṛhe dhane putrabhāryapariśraddhāḥ /",
  "S04bsu022_u:3387": "te tubhya śiṣyamāṇā naiṣkramyamatau spṛhāṃ kuryuḥ // Lal_13.144 //",
  "S04bsu022_u:3388": "aiśvarya kāmakrīḍā catudvīpā sapta ratna vijahitvā /",
  "S04bsu022_u:3389": "niṣkrānta tvāṃ viditvā spṛhayetsanarāmaro lokaḥ // Lal_13.145 //",
  "S04bsu022_u:3390": "kiṃ cāpi dhyānasaukhyairviharasi dharmairna cāsi kāmarataḥ /",
  "S04bsu022_u:3391": "atha puna ciraprasuptāṃ bodhaya marumānuṣaśatāni // Lal_13.146 //",
  "S04bsu022_u:3392": "(Vaidya 134)",
  "S04bsu022_u:3393": "atipatita yauvanamidaṃ girinadi yatha cañcalapracalavegā /",
  "S04bsu022_u:3394": "gatayauvanasya bhavato naiṣkramyamatirna śobhete // Lal_13.147 //",
  "S04bsu022_u:3395": "tatsādhu taruṇarūpe prathame varayāvane 'bhiniṣkramya /",
  "S04bsu022_u:3396": "uttāraya pratijñāṃ kuruṣva cārthaṃ suragaṇānām // Lal_13.148 //",
  "S04bsu022_u:3397": "na ca kāmaguṇaratībhistṛptirlavaṇodadheryathāmbhobhiḥ /",
  "S04bsu022_u:3398": "te tṛpta yeṣa prajñā āryā lokottarā virajā // Lal_13.149 //",
  "S04bsu022_u:3399": "tvamiha priyo manāpo rājñaḥ śuddhodanasya rāṣṭrasya /",
  "S04bsu022_u:3400": "śatapatrasadṛśavadanā naiṣkramyamatiṃ vicintehi // Lal_13.150 //",
  "S04bsu022_u:3401": "ādīpta kleśatāpairaniḥśaraṇairgāḍhabandhanairbaddhāṃ /",
  "S04bsu022_u:3402": "śīghraṃ pramokṣamārge sthāpaya śānte asamavīrā // Lal_13.151 //",
  "S04bsu022_u:3403": "tvaṃ vaidya dhātukuśalaścirāturāṃ sattvarogasaṃspṛṣṭāṃ /",
  "S04bsu022_u:3404": "bhaiṣajyadharmayogairnirvāṇasukhe sthapaya śīghram // Lal_13.152 //",
  "S04bsu022_u:3405": "andhātamā anayanā mohākuladṛṣṭijālabaddhāḥ /",
  "S04bsu022_u:3406": "prajñāpradīpacakṣuḥ śodhaya śīghraṃ naramarūṇām // Lal_13.153 //",
  "S04bsu022_u:3407": "samudīkṣante bahavo devāsuranāgayakṣagandharvāḥ /",
  "S04bsu022_u:3408": "drakṣyāma bodhiprāptaṃ niruttaraṃ dharma śroṣyāmaḥ // Lal_13.154 //",
  "S04bsu022_u:3409": "drakṣyati ca bhujagarājo bhavanaṃ avabhāsitaṃ tava śirīye /",
  "S04bsu022_u:3410": "kariyati anantapūjā pūrehi vratāśayastasya // Lal_13.155 //",
  "S04bsu022_u:3411": "catvāri lokapālāḥ sasainyakāste tava pradīkṣante /",
  "S04bsu022_u:3412": "dāsyāma caturi pātrāṃ bodhidhvaji pūrṇamanasasya // Lal_13.156 //",
  "S04bsu022_u:3413": "brahma praśāntacārī udīkṣate maitravākvaruṇalābhī /",
  "S04bsu022_u:3414": "adhyoṣiṣye narendraṃ vartenti niruttaraṃ cakram // Lal_13.157 //",
  "S04bsu022_u:3415": "bodhiparipācikāpi ca devata abhivusta bodhimaṇḍesmiṃ /",
  "S04bsu022_u:3416": "utpatsye 'yaṃ satya ti drakṣyāmyabhibudhyato bodhim // Lal_13.158 //",
  "S04bsu022_u:3417": "satyaṃ hi bodhisattvā antaḥpuriye kriyā vidarśenti /",
  "S04bsu022_u:3418": "pūrvaṃgamo bhava tvaṃ mā bheṣyasi paścimasteṣām // Lal_13.159 //",
  "S04bsu022_u:3419": "mañjuruta mañjughoṣā smarāhi dīpaṃkarasya vyākaraṇam /",
  "S04bsu022_u:3420": "bhūtaṃ tathā avitathā jinaghoṣarutaṃ udīrehi // Lal_13.160 //",
  "S04bsu022_u:3421": "iti śrīlalitavistare saṃcodanāparivarto nāma trayodaśo 'dhyāyaḥ //",
  "S04bsu022_u:3423": "START Parivarta 14",
  "S04bsu022_u:3424": "(Vaidya 135)",
  "S04bsu022_u:3425": "svapnaparivartaścaturdaśaḥ /",
  "S04bsu022_u:3426_0": "iti hi bhikṣavo bodhisattvaḥ saṃcoditaḥ san tena devaputreṇa rājñaḥ śuddhodanasyemaṃ",
  "S04bsu022_u:3426_1": "svapnamupadarśayati sma - yadrājā śuddhodanaḥ suptaḥ svapnāntaragato 'drākṣīt bodhisattvaṃ",
  "S04bsu022_u:3426_2": "rātrau praśāntāyāmabhiniṣkramantaṃ devagaṇaparivṛtam /",
  "S04bsu022_u:3427": "abhiniṣkramya pravrajitaṃ cādrākṣīt kāṣāyavastraprāvṛtam /",
  "S04bsu022_u:3428": "sa pratibuddhaḥ tvaritaṃ tvaritaṃ kāñcukīyaṃ paripṛcchati sma - kaccit kumāro 'ntaḥpure 'sti?",
  "S04bsu022_u:3429": "so 'vocat - asti deveti //",
  "S04bsu022_u:3430": "tato rājñaḥ śuddhodanasyāntaḥpure śokaśalyo hṛdaye 'nupraviṣṭo 'bhūt - abhiniṣkramiṣyati avaśyaṃ kumāro 'yam /",
  "S04bsu022_u:3431": "yaccemāni pūrvanimittāni saṃdṛśyante sma //",
  "S04bsu022_u:3432": "tasyaidabhavat - na khalvavyayaṃ kumāreṇa kadācidudyānabhūmimabhinirgantavyam /",
  "S04bsu022_u:3433": "strīgaṇamadhye 'bhirataḥ ihaiva ramyate,",
  "S04bsu022_u:3434": "nābhiniṣkramiṣyatīti //",
  "S04bsu022_u:3435": "tato rājñā śuddhodanena kumārasya paribhogārthaṃ trayo yathartukāḥ prāsādāḥ kāritā abhūvan graiṣmiko vārṣiko haimantikaśca /",
  "S04bsu022_u:3436": "tatra yo graiṣmikaḥ sa ekāntaśītalaḥ /",
  "S04bsu022_u:3437": "yo vārṣikaḥ sa sādhāraṇaḥ /",
  "S04bsu022_u:3438": "yo haimantikaḥ sa svabhāvoṣṇaḥ /",
  "S04bsu022_u:3439": "ekaikasya ca prāsādasya sopānāni pañca pañca puruṣaśatānyutkṣipanti sma,",
  "S04bsu022_u:3440": "nikṣipanti sma /",
  "S04bsu022_u:3441": "teṣāṃ tathotkṣipyamāṇānāṃ nikṣipyamāṇānāṃ ca śabdo 'rdhayojane śrūyate sma - mā khalu kumāro 'nabhijñāta evābhiniṣkramiṣyatīti /",
  "S04bsu022_u:3442": "naimittikairvaipañcikaiśca vyākṛtamabhūt - maṅgaladvāreṇa kumāro 'bhiniṣkramiṣyatīti /",
  "S04bsu022_u:3443": "tato rājā maṅgaladvārasya mahānti kapāṭāni kārayati sma /",
  "S04bsu022_u:3444": "ekaikaṃ ca kapāṭaṃ pañca pañca puruṣaśatānyuddhāṭayanti sma,",
  "S04bsu022_u:3445": "apaghāṭayanti sma /",
  "S04bsu022_u:3446": "teṣāṃ cārdhayojanaṃ śabdo gacchati sma /",
  "S04bsu022_u:3447": "pañca cāsya kāmaguṇān sadṛśānupasaṃharati sma /",
  "S04bsu022_u:3448": "gītavāditanṛtyaiścainaṃ sadaiva yuvataya upatasthuḥ //",
  "S04bsu022_u:3449": "atha bhikṣavo bodhisattvaḥ sārathiṃ prāha - śīghraṃ sārathe rathaṃ yojaya /",
  "S04bsu022_u:3450": "udyānabhūmiṃ gamiṣyāmīti /",
  "S04bsu022_u:3451": "tataḥ sārathī rājānaṃ śuddhoddhanamupasaṃkramyaivamāha - deva kumāra udyānabhūmimabhiniryāsyatīti //",
  "S04bsu022_u:3452": "atha rājñaḥ śuddhodanasyaitadabhavat - na kadācinmayā kumāra udyānabhūmimabhiniṣkramitaḥ /",
  "S04bsu022_u:3453": "subhūmidarśanāya /",
  "S04bsu022_u:3454": "yannvahaṃ kumāramudyānabhūmimabhiniṣkrāmayeyam /",
  "S04bsu022_u:3455": "tataḥ kumāraḥ strīgaṇaparivṛto ratiṃ vetsyate,",
  "S04bsu022_u:3456": "nābhiniṣkramiṣyatīti //",
  "S04bsu022_u:3457": "tato rājā śuddhodanaḥ snehabahumānābhyāṃ bodhisattvasya nagare ghaṇṭāvaghoṣaṇāṃ kārayati sma saptame divase kumāra udyānabhūmiṃ niṣkramiṣyatīti (subhūmidarśanāya) /",
  "S04bsu022_u:3458": "tatra bhavadbhiḥ sarvāmanāpāni cāpanayitavyāni - mā kumāraḥ pratikūlaṃ paśyet /",
  "S04bsu022_u:3459": "sarvamanāpāni copasaṃhartavyāni viṣayābhiramyāṇi //",
  "S04bsu022_u:3460": "(Vaidya 136)",
  "S04bsu022_u:3461": "tataḥ saptame divase sarvaṃ nagaramalaṃkṛtamabhūt udyānabhūmimupaśobhitaṃ nānāraṅgadūṣyavitānīkṛtaṃ chatradhvajapatākāsamalaṃkṛtam /",
  "S04bsu022_u:3462": "yena ca mārgeṇa bodhisattvo 'bhinirgacchati sma,",
  "S04bsu022_u:3463_0": "sa mārgaḥ siktaḥ saṃmṛṣṭo gandhodakapariṣikto muktakusumāvakīrṇo nānāgandhaghaṭikānirdhūpitaḥ",
  "S04bsu022_u:3463_1": "pūrṇakumbhopaśobhitaḥ kadalīvṛkṣocchrito nānāvicitrapaṭavitānavitato ratnakiṅkiṇījālahārārdhahārābhipralambito 'bhūt /",
  "S04bsu022_u:3464": "caturaṅgasainyavyūhitaḥ parivāraścodyukto 'bhūt kumārasyāntaḥpuraṃ pratimaṇḍayitum /",
  "S04bsu022_u:3465": "atha śuddhāvāsakāyikā devā nidhyāpayanti sma bodhisattvamāharitum,",
  "S04bsu022_u:3466_0": "tatra bodhisattvasya pūrveṇa nagaradvāreṇodyānabhūmimabhiniṣkrāmato mahatā vyūhena",
  "S04bsu022_u:3466_1": "atha bodhisattvasyānubhāvena śuddhavāsakāyikairdevaputraistasmin mārge puruṣo jīrṇo",
  "S04bsu022_u:3466_2": "vṛddho mahallako dhamanīsaṃtatagātraḥ khaṇḍadanto valīnicitakāyaḥ palitakeśaḥ kubjo",
  "S04bsu022_u:3466_3": "gopānasīvakro vibhagno daṇḍaparāyaṇa āturo gatayauvanaḥ kharakharāvasaktakaṇṭhaḥ",
  "S04bsu022_u:3466_4": "prāgbhāreṇa kāyena daṇḍamavaṣṭabhya pravepayamānaḥ sarvāṅgapratyaṅgaiḥ purato mārgasyopadarśito 'bhūt //",
  "S04bsu022_u:3467": "atha bodhisattvo jānanneva sārathimidamavocat -",
  "S04bsu022_u:3468": "kiṃ sārathe puruṣa durbala alpasthāmo ucchuṣkamāṃsarudhiratvacasnāyunaddhaḥ /",
  "S04bsu022_u:3469": "śvetaṃśiro viraladanta kṛśāṅgarūpo ālambya daṇḍa vrajate asukhaṃ skhalantaḥ // Lal_14.1 //",
  "S04bsu022_u:3470": "sārathirāha -",
  "S04bsu022_u:3471": "eṣo hi deva puruṣo jarayābhibhūtaḥ kṣīṇendriyaḥ sudukhito balavīryahīnaḥ /",
  "S04bsu022_u:3472": "bandhūjanena paribhūta anāthabhūtaḥ kāryāsamartha apaviddhu vaneva dāru // Lal_14.2 //",
  "S04bsu022_u:3473": "bodhisattva āha -",
  "S04bsu022_u:3474": "kuladharma eṣa ayamasya hitaṃ bhaṇāhi athavāpi sarvajagato 'sya iyaṃ hyavasthā /",
  "S04bsu022_u:3475": "śīghraṃ bhaṇāhi vacanaṃ yathabhūtametat śrutvā tathārthamiha yoniśa cintayiṣye // Lal_14.3 //",
  "S04bsu022_u:3476": "sārathirāha -",
  "S04bsu022_u:3477": "naitasya deva kuladharma na rāṣṭradharmaḥ sarve jagasya jara yauvanu dharṣayāti /",
  "S04bsu022_u:3478": "tubhyaṃ pi mātṛpitṛbāndhavajñātisaṃgho jarayā amukta na hi anya gatirjanasya // Lal_14.4 //",
  "S04bsu022_u:3479": "(Vaidya 137)",
  "S04bsu022_u:3480": "bodhisattva āha -",
  "S04bsu022_u:3481": "dhiksārathe abudha bālajanasya buddhiḥ yadyauvanena madamatta jarāṃ na paśyet /",
  "S04bsu022_u:3482": "āvartayāśu mi rathaṃ punarahaṃ pravekṣye kiṃ mahya krīḍaratibhirjarayāśritasya // Lal_14.5 //",
  "S04bsu022_u:3483": "atha bodhisattvaḥ pratinirvatya rathavaraṃ punarapi puraṃ prāviśat //",
  "S04bsu022_u:3484_0": "iti hi bhikṣavo bodhisattvo 'pareṇa kālasamayena dakṣiṇena nagaradvāreṇodyānabhūmimabhiniṣkraman",
  "S04bsu022_u:3484_1": "mahatā vyūhena so 'drākṣīnmārge puruṣaṃ vyādhispṛṣṭaṃ dagdhodarābhibhūtaṃ durbalakāyaṃ",
  "S04bsu022_u:3484_2": "svake mūtrapurīṣe nimagnamatrāṇamapratiśaraṇaṃ kṛcchreṇocchvasantaṃ praśvasantam /",
  "S04bsu022_u:3485": "dṛṣṭvā ca punarbodhisattvo jānanneva sārathimidamavocat -",
  "S04bsu022_u:3486": "kiṃ sārathe puruṣa ruṣyavivarṇagātraḥ sarvendriyebhi vikalo guru praśvasantaḥ /",
  "S04bsu022_u:3487": "sarvāṅgaśuṣka udarākula kṛcchraprāpto mūtre purīṣi svaki tiṣṭhati kutsanīye // Lal_14.6 //",
  "S04bsu022_u:3488": "sārathirāha -",
  "S04bsu022_u:3489": "eṣo hi deva puruṣo paramaṃ gilāno vyādhībhayaṃ upagato maraṇāntaprāptaḥ /",
  "S04bsu022_u:3490": "ārogyatejarahito balaviprahīno atrāṇadvīpaśaraṇo hyaparāyaṇaśca // Lal_14.7 //",
  "S04bsu022_u:3491": "bodhisattva āha -",
  "S04bsu022_u:3492": "ārogyatā ca bhavate yatha svapnakrīḍā vyādhībhayaṃ ca imamīdṛśu ghorarūpam /",
  "S04bsu022_u:3493": "ko nāma vijñapuruṣo ima dṛṣṭvavasthāṃ krīḍāratiṃ ca janayecchubhasaṃjñatāṃ vā // Lal_14.8 //",
  "S04bsu022_u:3494": "atha khalu bhikṣavo bodhisattvaḥ pratinivartya rathavaraṃ punarapi puravaraṃ prāvikṣat //",
  "S04bsu022_u:3495_0": "iti hi bhikṣavo bodhisattvo 'pareṇa kālasamayena paścimena nagaradvāreṇodyānabhūmimabhiniṣkraman",
  "S04bsu022_u:3495_1": "mahatā vyūhena so 'drākṣīt puruṣaṃ mṛtaṃ kālagataṃ mañce samāropitaṃ cailavitānīkṛtaṃ",
  "S04bsu022_u:3495_2": "jñātisaṃghaparivṛtaṃ sarvai rudadbhiḥ krandadbhiḥ paridevamānaiḥ prakīrṇakeśaiḥ pāṃśvavakīrṇaśirobhirurāṃsi",
  "S04bsu022_u:3495_3": "tāḍayadbhirutkrośadbhiḥ pṛṣṭhato 'nugacchadbhiḥ /",
  "S04bsu022_u:3496": "dṛṣṭvā ca punarbodhisattvo jānanneva sārathimidamavocat -",
  "S04bsu022_u:3497": "(Vaidya 138)",
  "S04bsu022_u:3498": "kiṃ sārathe puruṣa mañcapari gṛhīto uddhūtakeśanakha pāṃśu śire kṣipanti /",
  "S04bsu022_u:3499": "paricārayitva viharantyurastāḍayanto nānāvilāpavacanāni udīrayantaḥ // Lal_14.9 //",
  "S04bsu022_u:3500": "sārathirāha -",
  "S04bsu022_u:3501": "eṣo hi deva puruṣo mṛtu jambudvīpe nahi bhūyu mātṛpitṛ drakṣyati putradārāṃ /",
  "S04bsu022_u:3502": "apahāya bhogagṛha (mātṛpitṛ)",
  "S04bsu022_u:3503": "mitrajñātisaṃghaṃ paralokaprāptu na hi drakṣyati bhūyu jñātīṃ // Lal_14.10 //",
  "S04bsu022_u:3504": "bodhisattva āha -",
  "S04bsu022_u:3505": "dhigyauvanena jarayā samabhidrutena ārogya dhigvividhavyādhiparāhatena /",
  "S04bsu022_u:3506": "dhigjīvitena viduṣā nacirasthitena dhikpaṇḍitasya puruṣasya ratiprasaṅgaiḥ // Lal_14.11 //",
  "S04bsu022_u:3507": "yadi jara na bhaveyā naiva vyādhirna mṛtyuḥ",
  "S04bsu022_u:3508": "tathapi ca mahaduḥkhaṃ pañcaskandhaṃ dharanto /",
  "S04bsu022_u:3509": "kiṃ puna jaravyādhirmṛtyu nityānubaddhāḥ",
  "S04bsu022_u:3510": "sādhu pratinivartyā cintayiṣye pramokṣam // Lal_14.12 //",
  "S04bsu022_u:3511": "atha khalu bhikṣavo bodhisattvaḥ pratinivartya taṃ rathavaraṃ punarapi puraṃ prāvikṣat //",
  "S04bsu022_u:3512": "iti hi bhikṣavo bodhisattvasyāpareṇa kālasamayenottareṇa nagaradvāreṇodyānabhūmimabhiniṣkrāmatastaireva devaputrairbodhisattvasyānubhāvenaiva tasminmārge bhikṣurabhinirmito 'bhūt /",
  "S04bsu022_u:3513_0": "adrākṣīdbodhisattvastaṃ bhikṣuṃ śāntaṃ dāntaṃ saṃyataṃ brahmacāriṇamavikṣiptacakṣuṣaṃ",
  "S04bsu022_u:3513_1": "yugamātraprekṣiṇaṃ prāsādikenairyāpathena saṃpannaṃ prāsādikenābhikramapratikrameṇa",
  "S04bsu022_u:3513_2": "saṃpannaṃ prāsādikenāvalokitavyavalokitena prāsādikena samiñjitaprasāritena prāsādikena",
  "S04bsu022_u:3513_3": "saṃghāṭīpātracīvaradhāraṇena mārge sthitam /",
  "S04bsu022_u:3514": "dṛṣṭvā ca punarbodhisattvo jānanneva sārathimidamavocat -",
  "S04bsu022_u:3515": "kiṃ sārathe puruṣa śāntapraśāntacitto notkṣiptacakṣu vrajate yugamātradarśī /",
  "S04bsu022_u:3516": "kāṣāyavastravasano supraśāntacārī pātraṃ gṛhītva na ca uddhatu unnato vā // Lal_14.13 //",
  "S04bsu022_u:3517": "(Vaidya 139)",
  "S04bsu022_u:3518": "sārathirāha -",
  "S04bsu022_u:3519": "eṣo hi deva puruṣo iti bhikṣunāmā apahāya kāmaratayaḥ suvinītacārī /",
  "S04bsu022_u:3520": "pravajyaprāptu śamamātmana eṣamāṇo saṃrāgadveṣavigato 'nveti piṇḍacaryā // Lal_14.14 //",
  "S04bsu022_u:3521": "bodhisattva āha -",
  "S04bsu022_u:3522": "sādhū subhāṣitamidaṃ mama rocate ca pravrajya nāma vidubhiḥ satataṃ praśastā /",
  "S04bsu022_u:3523": "hitamātmanaśca parasattvahitaṃ ca yatra sukhajīvitaṃ sumadhuraṃ amṛtaṃ phalaṃ ca // Lal_14.15 //",
  "S04bsu022_u:3524": "atha khalu bhikṣavo bodhisattvaḥ pratinivartya taṃ rathavaraṃ punarapi puravaraṃ prāvikṣat //",
  "S04bsu022_u:3525": "iti hi bhikṣavo rājā śuddhodano bodhisattvasyemāmevaṃrūpāṃ saṃcodanāṃ dṛṣṭvā śrutvā ca bhūyasyā mātrayā bodhisattvasya parirakṣaṇārthaṃ prākārān māpayate sma,",
  "S04bsu022_u:3526": "parikhāḥ khānayati sma,",
  "S04bsu022_u:3527": "dvārāṇi ca gāḍhāni kārayati sma /",
  "S04bsu022_u:3528": "ārakṣān sthāpayati sma /",
  "S04bsu022_u:3529": "śūrāṃścodayati sma /",
  "S04bsu022_u:3530": "vāhanāni yojayati sma /",
  "S04bsu022_u:3531": "varmāṇi grāhayati sma /",
  "S04bsu022_u:3532": "caturṣu nagaradvāraśṛṅgāṭakeṣu caturo mahāsenāvyūhān sthāpayati sma bodhisattvasya parirakṣaṇārtham /",
  "S04bsu022_u:3533": "ya enaṃ rātriṃdivaṃ rakṣanti sma - mā bodhisattvo 'bhiniṣkramiṣyatīti /",
  "S04bsu022_u:3534": "antaḥpure cājñāṃ dadāti sma - mā sma kadācitsaṃgītiṃ vicchetsyatha /",
  "S04bsu022_u:3535": "sarvaratikrīḍāścopasaṃhartavyāḥ,",
  "S04bsu022_u:3536": "strīmāyāścopadarśayata,",
  "S04bsu022_u:3537": "nirbandhata kumāraṃ yathānuraktacitto na nirgacchetpravrajyāyai //",
  "S04bsu022_u:3538": "tatredamucyate -",
  "S04bsu022_u:3539": "dvāre sthāpita yuddhaśauṇḍapuruṣāḥ khaḍgāyudhāpāṇayo",
  "S04bsu022_u:3540": "hastīaśvarathāśca varmitanarā ārūḍha nāgāvalī /",
  "S04bsu022_u:3541": "parikhā khoṭakatoraṇāśca mahatā prākāra ucchrāpitā",
  "S04bsu022_u:3542": "dvārā baddha sugāḍhabandhanakṛtāḥ krośasvarāmuñcanāḥ // Lal_14.16 //",
  "S04bsu022_u:3543": "sarve śākyagaṇā viṣaṇṇamanaso rakṣanti rātriṃdivaṃ",
  "S04bsu022_u:3544": "nirghoṣaśca balasya tasya mahataḥ śabdo mahā śrūyate /",
  "S04bsu022_u:3545": "nagaraṃ vyākulu bhītatrastamanaso mā smād vrajetsūrato",
  "S04bsu022_u:3546": "mā bhūcchākyakuloditasya gamane chidyeta vaṃśo hyayam // Lal_14.17 //",
  "S04bsu022_u:3547": "ājñapto yuvatījanaśca satataṃ saṃgīti mā chetsyathā",
  "S04bsu022_u:3548": "vasthānaṃ prakarotha krīḍaratibhirnirbandhathā mānasam /",
  "S04bsu022_u:3549": "(Vaidya 140)",
  "S04bsu022_u:3550": "ye vā istriyamāya nekavividhā darśetha ceṣṭāṃ bahuṃ",
  "S04bsu022_u:3551": "ārakṣāṃ prakarotha vighna kuruthā mā khu vrajetsūrataḥ // Lal_14.18 //",
  "S04bsu022_u:3552": "tasyā niṣkramikāli sārathivare pūrve nimittā ime",
  "S04bsu022_u:3553": "haṃsā kroñca mayūra sārika śukā no te ravaṃ muñciṣu /",
  "S04bsu022_u:3554": "prāsādeṣu gavākṣatoraṇavareṣvātālamañceṣu ca",
  "S04bsu022_u:3555": "jihmājihva sudurmanā asukhitā dhyāyantyadhomūrdhakāḥ // Lal_14.19 //",
  "S04bsu022_u:3556": "puḍinīpuṣkariṇīṣu padma rucirā mlānāni mlāyanti ca",
  "S04bsu022_u:3557": "vṛkṣāḥ śuṣkapalāśa puṣparahitāḥ puṣpanti bhūyo na ca /",
  "S04bsu022_u:3558": "vīṇāvallakivaṃśatantriracitā chidyantyakasmāttadā",
  "S04bsu022_u:3559": "bherīścaiva mṛdaṅga pāṇyabhihatā bhidyanti no vādyiṣu // Lal_14.20 //",
  "S04bsu022_u:3560": "sarvaṃ vyākulamāsi tacca nagaraṃ nidrābhibhūtaṃ bhṛśaṃ",
  "S04bsu022_u:3561": "no nṛtte na ca gāyite na ramite bhūyo manaḥ kasyacit /",
  "S04bsu022_u:3562": "rājāpī paramaṃ sudīnamanasaḥ cintāparo dhyāyate",
  "S04bsu022_u:3563": "hā dhikśākyakulasya ṛddhi vipulā mā haiva saṃdhakṣyate // Lal_14.21 //",
  "S04bsu022_u:3564": "ekasmiṃ śayane sthite sthitamabhūdgopā tathā pārthivo",
  "S04bsu022_u:3565": "gopā rātriyi ardharātrasamaye svapnānimāṃ paśyati /",
  "S04bsu022_u:3566": "sarveyaṃ pṛthivī prakampitamabhūcchailā sakūṭāvaṭī",
  "S04bsu022_u:3567": "vṛkṣā mārutaeritā kṣiti patī utpāṭya mūloddhṛtāḥ // Lal_14.22 //",
  "S04bsu022_u:3568": "candrāsūrya nabhātu bhūmipatitau sajyotiṣālaṃkṛtau",
  "S04bsu022_u:3569": "keśānadṛśi lūna dakṣiṇi bhuje mukuṭaṃ ca vidhvaṃsitam /",
  "S04bsu022_u:3570": "hastau chinna tathaiva chinna caraṇau nagnā dṛśī ātmanaṃ",
  "S04bsu022_u:3571": "muktāhāra tathaiva mekhalamaṇī chinnā dṛśī ātmanaḥ // Lal_14.23 //",
  "S04bsu022_u:3572": "śayanasyā dṛśi chinna pāda caturo dharaṇītalesmiṃ chayī",
  "S04bsu022_u:3573": "chatre daṇḍu sucitru śrīma ruciraṃ chinnā dṛśī pārthive /",
  "S04bsu022_u:3574": "sarve ābharaṇā vikīrṇa patitā muhyanti te vāriṇā",
  "S04bsu022_u:3575": "bhartuścābharaṇā savastramukuṭā śayyāgatā vyākulā // Lal_14.24 //",
  "S04bsu022_u:3576": "ulkāṃ paśyati niṣkramanta nagarāttamasābhibhūtaṃ puraṃ",
  "S04bsu022_u:3577": "chinnāṃ jālikamadṛśāti supine ratanāmikāṃ śobhanāṃ /",
  "S04bsu022_u:3578": "(Vaidya 141)",
  "S04bsu022_u:3579": "muktāhāru pralambamānu patitaḥ kṣubhito mahāsāgaraṃ",
  "S04bsu022_u:3580": "meruṃ parvatarājamadṛśi tadā sthānātu saṃkampitam // Lal_14.25 //",
  "S04bsu022_u:3581": "etānīdṛśa śākyakanya supināṃ supināntare adṛśī",
  "S04bsu022_u:3582": "dṛṣṭvā sā pratibuddha ruṇṇanayanā svaṃ svāminaṃ abravīt /",
  "S04bsu022_u:3583": "devā kiṃ mi bhaviṣyate khalu bhaṇā supināntarāṇīdṛśā",
  "S04bsu022_u:3584": "bhrāntā me smṛti no ca paśyami punaḥ śokārditaṃ me manaḥ // Lal_14.26 //",
  "S04bsu022_u:3585": "śrutvāsau kalaviṅkadundubhiruto brahmasvaraḥ susvaro",
  "S04bsu022_u:3586": "gopāmālapate bhava pramuditā pāpaṃ na te vidyate /",
  "S04bsu022_u:3587": "ye sattvā kṛtapuṇyapūrvacaritā teṣeti svapnā",
  "S04bsu022_u:3588": "ime ko 'nyaḥ paśyati naikaduḥkhavihitaḥ svapnāntarāṇīdṛśā // Lal_14.27 //",
  "S04bsu022_u:3589": "yatte dṛṣṭā medinī kampamānā kūṭā śailā medinīye patantā /",
  "S04bsu022_u:3590": "devā nāgā rākṣasā bhūtasaṃghāḥ sarve tubhyaṃ pūjyaśreṣṭhāṃ karonti // Lal_14.28 //",
  "S04bsu022_u:3591": "yatte dṛṣṭā vṛkṣamūloddhṛtāni keśāṃ lūnāṃ dakṣiṇenādṛśāsi /",
  "S04bsu022_u:3592": "kṣipraṃ gope kleśajālaṃ chinitvā dṛṣṭījālaṃ uddharī saṃskṛtātaḥ // Lal_14.29 //",
  "S04bsu022_u:3593": "yatte dṛṣṭau candrasūryau patantau dṛṣṭā nakṣatrā jyotiṣā nīpatantaḥ /",
  "S04bsu022_u:3594": "kṣipraṃ gope kleśaśatrū nihatvā pūjyā loke bhāvinī tvaṃ praśasyā // Lal_14.30 //",
  "S04bsu022_u:3595": "yatte dṛṣṭā muktahāraṃ viśīrṇaṃ nagnaṃ bhagnaṃ sarvakāyādṛśāsi /",
  "S04bsu022_u:3596": "kṣipraṃ gope istrikāyaṃ jahitvā puruṣastvaṃ vai bheṣyase nocireṇa // Lal_14.31 //",
  "S04bsu022_u:3597": "yatte dṛṣṭaṃ mañcakaṃ chinnapādaṃ chatre daṇḍaṃ ratnacitraṃ prabhagnam /",
  "S04bsu022_u:3598": "kṣipraṃ gope ogha catvāri tīrtvā māṃ draṣṭāsī ekachatraṃ triloke // Lal_14.32 //",
  "S04bsu022_u:3599": "(Vaidya 142)",
  "S04bsu022_u:3600": "yatte dṛṣṭā bhūṣaṇā uhyamānā cūḍā vastrā mahya mañce 'dṛśāsi /",
  "S04bsu022_u:3601": "kṣipraṃ gope lakṣaṇairbhūṣitāṅgaṃ māṃ saṃpaśyī sarvalokaiḥ stuvantam // Lal_14.33 //",
  "S04bsu022_u:3602": "yatte dṛṣṭā dīpakoṭīśatāni nagarānniṣkrāntā tatpuraṃ cāndhakāram /",
  "S04bsu022_u:3603": "kṣipraṃ gope mohavidyāndhakāre prajñāloke kurvamī sarvalokam // Lal_14.34 //",
  "S04bsu022_u:3604": "yatte dṛṣṭaṃ muktahāraṃ prabhagnaṃ chinnaṃ caiva svarṇasūtraṃ vicitram /",
  "S04bsu022_u:3605": "kṣipraṃ gope kleśajālaṃ chinitvā saṃjñā sūtraṃ uddharī saṃskṛtātaḥ // Lal_14.35 //",
  "S04bsu022_u:3606": "yatte gope cittikāraṃ karoṣī nityaṃ pūjāṃ gauraveṇottamena /",
  "S04bsu022_u:3607": "nāstī tubhyaṃ durgatī naiva śokaḥ kṣipraṃ bhohī prītiprāmodyalabdhā // Lal_14.36 //",
  "S04bsu022_u:3608": "pūrve mahyaṃ dānu dattaṃ praṇītaṃ śīlaṃ cīrṇaṃ bhāvitā nityakṣānti /",
  "S04bsu022_u:3609": "tasmānmahyaṃ ye prasādaṃ labhante sarve bhontī prītiprāmodyalābhāḥ // Lal_14.37 //",
  "S04bsu022_u:3610": "kalpā koṭī saṃskṛtā me anantā bodhīmārgo śodhito me praṇītaḥ /",
  "S04bsu022_u:3611": "tasmānmahyaṃ ye prasādaṃ karonti sarve chinnā teṣu trīṇyapyapāyāḥ // Lal_14.38 //",
  "S04bsu022_u:3612": "harṣaṃ vindā mā ca khedaṃ janehi tuṣṭiṃ vindā saṃjanehī ca prītim /",
  "S04bsu022_u:3613": "kṣipraṃ bheṣye prītiprāmodyalābhī sehī gope bhadrakā te nimittā // Lal_14.39 //",
  "S04bsu022_u:3614": "so puṇyatejabharito siritejagarbho pūrve nimittasupine imi adṛśāsi /",
  "S04bsu022_u:3615": "(Vaidya 143)",
  "S04bsu022_u:3616": "ye bhonti pūrvaśubhakarmasamuccayānāṃ naiṣkramyakālasamaye narapuṃgavānām // Lal_14.40 //",
  "S04bsu022_u:3617": "so adṛśāsi ca karāccaraṇāddhatānā mahasāgarebhi catubhirjala lolayantā /",
  "S04bsu022_u:3618": "sarvāmimāṃ vasumatīṃ śayanaṃ vicitraṃ meruṃ ca parvatavaraṃ śirasopadhānam // Lal_14.41 //",
  "S04bsu022_u:3619": "ābhā pramukta supine tada adṛśāsi loke vilokitu mahātamasāndhakāram /",
  "S04bsu022_u:3620": "chatrodgataṃ dharaṇiye spharate trilokaṃ ābhāya spṛṣṭa vinipātadukhā praśāntā // Lal_14.42 //",
  "S04bsu022_u:3621": "kṛṣṇā śubhā caturi prāṇaka pāda lekhī catuvarṇa etva śakunādbhuta ekavarṇāḥ /",
  "S04bsu022_u:3622": "mīḍhaṃgirī paramahīna jugupsanīyā abhibhūya caṃkramati tatra ca nopalipto // Lal_14.43 //",
  "S04bsu022_u:3623": "bhūyo 'dṛśī supini nadya jalaprapūrṇā bahusattvakoṭinayutāni ca uhyamānā /",
  "S04bsu022_u:3624": "so nāva kṛtva prataritva parāṃ pratārya sthāpeti so sthalavare abhaye aśoke // Lal_14.44 //",
  "S04bsu022_u:3625": "bhūyo 'dṛśāti bahu ātura rogaspṛṣṭāṃ ārogyatejarahitāṃ balaviprahīnāṃ /",
  "S04bsu022_u:3626": "so vaidya bhūtva bahu oṣadha saṃprayacchā moceti sattvanayutāṃ bahurogaspṛṣṭāṃ // Lal_14.45 //",
  "S04bsu022_u:3627": "siṃhāsane va hi niṣaṇṇa sumerupṛṣṭhe śiṣyāṃ kṛtāñjalipuṭānamarānnamantāṃ /",
  "S04bsu022_u:3628": "saṃgrāmamadhyi jayu adṛśi ātmanaśca ānandaśabdamamarāṃ gagane bruvantaḥ // Lal_14.46 //",
  "S04bsu022_u:3629": "evaṃvidhā supini adṛśi bodhisattvo maṅgalya śobhanavratasya ca pāripūrim /",
  "S04bsu022_u:3630": "yāṃ śrutva devamanujā abhavanprahṛṣṭā na cirādbhaviṣyati ayaṃ naradevadevaḥ // Lal_14.47 //",
  "S04bsu022_u:3631": "iti //",
  "S04bsu022_u:3632": "iti śrīlalitavistare svapnaparivarto nāma caturdaśo 'dhyāyaḥ //",
  "S04bsu022_u:3634": "START Parivarta 15",
  "S04bsu022_u:3635": "(Vaidya 144)",
  "S04bsu022_u:3636": "abhiniṣkramaṇaparivartaḥ pañcadaśaḥ /",
  "S04bsu022_u:3637": "atha khalu bhikṣavo bodhisattvasyaitadabhūt - ayuktametanmama syādakṛtajñatā ca yadahamaprativedya mahārājñaḥ śuddhodanasya ananujñātaśca pitrā niṣkrameyam /",
  "S04bsu022_u:3638": "sa rātrau praśāntāyāṃ svakādupasthānaprāsādādavatīrya rājñaḥ śuddhodanasya prāsādatale pratiṣṭhito 'bhūt /",
  "S04bsu022_u:3639": "pratiṣṭhitamātrasya ca punarbodhisattvasya sarvo 'sau prāsāda ābhayā sphuṭo 'bhūt /",
  "S04bsu022_u:3640": "tatra rājā prativibuddhastāṃ prabhāmadrākṣīt /",
  "S04bsu022_u:3641": "dṛṣṭvā ca punastvaritaṃ tvaritaṃ kāñcukiyamāmantrayāmāsa - kiṃ bhoḥ kāñcukīya sūryo 'bhyudgato yeneyaṃ prabhā virājate?",
  "S04bsu022_u:3642": "kāñcukīya āha - adyāpi tāvadeva rajanyā upārdhaṃ nātikrāntam / api ca deva -",
  "S04bsu022_u:3643": "sūryaprabhāya bhavate drumakuḍyachāyā saṃtāpayāti ca tanuṃ prakaroti dharmam /",
  "S04bsu022_u:3644": "haṃsā mayūraśukakokilacakravākāḥ pratyūṣakālasamaye svarutāṃ ravanti // Lal_15.1 //",
  "S04bsu022_u:3645": "ābhā iyaṃ tu naradeva sukhā manojñā prahlādanī śubhakarī na karoti dāham /",
  "S04bsu022_u:3646": "kuḍyā ca vṛkṣa abhibhūya na cāsti chāyā niḥsaṃśayaṃ guṇadharo iha adya prāptaḥ // Lal_15.2 //",
  "S04bsu022_u:3647": "so prekṣate daśadiśo nṛpatī viṣaṇṇo dṛṣṭaśca so kamalalocana śuddhasattvaḥ /",
  "S04bsu022_u:3648": "so 'bhyutthituṃ śayani icchati na prabhoti pitṛgauravaṃ janayate varaśuddhabuddhiḥ // Lal_15.3 //",
  "S04bsu022_u:3649": "so ca sthihitva purato nṛpatiṃ avocat mā bhūyu vighna prakarohi ma caiva khedam /",
  "S04bsu022_u:3650": "naiṣkramyakālasamayo mama deva yukto hanta kṣamasva nṛpate sajanaḥ sarāṣṭraḥ // Lal_15.4 //",
  "S04bsu022_u:3651": "taṃ aśrupūrṇanayano nṛpatī babhāṣe kiṃcitprayojanu bhavedvinivartane te /",
  "S04bsu022_u:3652": "kiṃ yācase mama varaṃ vada sarva dāsye anugṛhṇa rājakulu māṃ ca idaṃ ca rāṣṭram // Lal_15.5 //",
  "S04bsu022_u:3653": "(Vaidya 145)",
  "S04bsu022_u:3654": "tada bodhisattva avacī madhurapralāpī icchāmi deva caturo vara tān mi dehi /",
  "S04bsu022_u:3655": "yadi śakyase daditu mahya vase ti tatra tad drakṣyase sada gṛhe na ca niṣkramiṣye // Lal_15.6 //",
  "S04bsu022_u:3656": "icchāmi deva jara mahya na ākrameyyā",
  "S04bsu022_u:3657": "śubhavarṇa yauvanasthito bhavi nityakālam /",
  "S04bsu022_u:3658": "ārogyaprāptu bhavi no ca bhaveta vyādhiḥ",
  "S04bsu022_u:3659": "amitāyuṣaśca bhavi no ca bhaveta mṛtyuḥ (saṃpattitaśca vipulā nu bhavedvipattiḥ) // Lal_15.7 //",
  "S04bsu022_u:3660": "rājā śruṇitva vacanaṃ paramaṃ dukhārto asthānu yācasi kumāra na me 'tra śaktiḥ /",
  "S04bsu022_u:3661": "jaravyādhimṛtyubhayataśca vipattitaśca kalpasthitīya ṛṣayo 'pi na jātu muktāḥ // Lal_15.8 //",
  "S04bsu022_u:3662": "yadidāni deva caturo vara no dadāsi jaravyādhimṛtyubhayataśca vipattitaśca /",
  "S04bsu022_u:3663": "hanta śṛṇuṣva nṛpate aparaṃ varaikaṃ asmāccyutasya pratisaṃdhi na me bhaveyā // Lal_15.9 //",
  "S04bsu022_u:3664": "śrutvaiva cema vacanaṃ narapuṃgavasya tṛṣṇā tanuṃ ca kari chindati putrasneham /",
  "S04bsu022_u:3665": "anumodamī hitakarā jagati pramokṣaṃ abhiprāyu tubhya paripūryatu yanmataṃ te // Lal_15.10 //",
  "S04bsu022_u:3666": "atha khalu bhikṣavo bodhisattvaḥ pratikramya svake prāsāde 'bhiruhya śayane niṣasāda /",
  "S04bsu022_u:3667": "na cāsya kaścidgamanaṃ vā āgamanaṃ vā saṃjānīte sma //",
  "S04bsu022_u:3668": "iti hi bhikṣavo rājā śuddhodanastasyā rātryā atyayena sarvaṃ śākyagaṇaṃ saṃnipātyaināṃ prakṛtimārocayati sma - abhiniṣkramiṣyati kumāraḥ /",
  "S04bsu022_u:3669": "tatkiṃ kariṣyāmaḥ?",
  "S04bsu022_u:3670": "śākyā āhuḥ - rakṣāṃ deva kariṣyāmaḥ /",
  "S04bsu022_u:3671": "tatkasmāt? ayaṃ ca mahāñśākyagaṇaḥ, sa caikākī /",
  "S04bsu022_u:3672": "tatkā tasya śaktirasti balādabhiniṣkramitum?",
  "S04bsu022_u:3673_0": "tatra taiḥ śākyai rājñā śuddhodanena ca pañca śākyakumāraśatāni kṛtāstrāṇi kṛtayogyāni",
  "S04bsu022_u:3673_1": "iṣvastraśikṣitāni mahānagnabalopetāni pūrve nagaradvāre sthāpitānyabhūvan bodhisattvasya rakṣaṇārtham /",
  "S04bsu022_u:3674": "ekaikaśca śākyakumāraḥ pañcarathaśataparivāraḥ,",
  "S04bsu022_u:3675": "ekaikaṃ ca rathaṃ pañcapattiśataparivāraṃ sthāpitamabhūt (Vaidya 146)",
  "S04bsu022_u:3676": "bodhisattvasya rakṣaṇārtham /",
  "S04bsu022_u:3677": "evaṃ dakṣiṇe paścime uttare nagaradvāre pañca pañca śākyakumāraśatāni kṛtāstrāṇi kṛtayogyāni iṣvastraśikṣitāni mahānagnabalopetāni /",
  "S04bsu022_u:3678": "ekaikaśca śākyakumāraḥ pañcarathaśataparivāraḥ,",
  "S04bsu022_u:3679": "ekaikaṃ ca rathaṃ pañcapattiśataparivāraṃ sthāpitamabhūta bodhisattvasya rakṣārtham /",
  "S04bsu022_u:3680": "mahallakamahallikāśca śākyāḥ sarvacatvaraśṛṅgāṭakapūgarathyāsvārakṣārthaṃ sthitā abhavan /",
  "S04bsu022_u:3681": "rājā ca śuddhodanaḥ pañcabhiḥ śākyakumāraśataiḥ sārdhaṃ parivṛtaḥ puraskṛtaḥ svake gṛhadvāre hayeṣu ca gajeṣu ca samabhiruhya jāgarti sma /",
  "S04bsu022_u:3682": "mahāprajāpatī ca gotamī ceṭīvargamāmantrayate sma -",
  "S04bsu022_u:3683": "jvāletha dīpa vimalāṃ dhvajāgri maṇiratna sarvi sthāpethā /",
  "S04bsu022_u:3684": "olambayātha hārāṃ prabhāṃ kuruta sarvi gehesmin // Lal_15.11 //",
  "S04bsu022_u:3685": "saṃgīti yojayethā jāgaratha atandritā imāṃ rajanīm /",
  "S04bsu022_u:3686": "pratirakṣathā kumāraṃ yathā avidito na gaccheyā // Lal_15.12 //",
  "S04bsu022_u:3687": "varmitakalāpahastā asidhanuśaraśaktitomaragṛhītāḥ /",
  "S04bsu022_u:3688": "priyatanayarakṣaṇārthaṃ karotha sarve mahāyatnam // Lal_15.13 //",
  "S04bsu022_u:3689": "dvārāṃ pithetha sarvāṃ suyantritāṃ nirgaḍāṃ dṛḍhakapāṭāṃ /",
  "S04bsu022_u:3690": "muñcatha mā ca akāle mā agrasattva itu na vrajeyā // Lal_15.14 //",
  "S04bsu022_u:3691": "maṇihāramuktahārāṃ mukhapuṣpake ardhacandra saśṛṅkhalāḥ /",
  "S04bsu022_u:3692": "mekhalakarṇikamudrika sunibaddhāṃ nūpurāṃ kuruta // Lal_15.15 //",
  "S04bsu022_u:3693": "yadi sahasa niṣkrameyā naramaruhita mattavāraṇavicārī /",
  "S04bsu022_u:3694": "tatha tatha parākramathā yathā vighātaṃ na vindeyā // Lal_15.16 //",
  "S04bsu022_u:3695": "yā nāri śaktidhārī śayanaṃ parivārayantu vimalasya /",
  "S04bsu022_u:3696": "ma ca bhavatha middhavihatāḥ pataṃga iva rakṣathā netraiḥ // Lal_15.17 //",
  "S04bsu022_u:3697": "chādetha ratanajālai idaṃ gṛhaṃ pārthivasya rakṣārtham /",
  "S04bsu022_u:3698": "veṇūravāṃśca ravathā imāṃ rajani rakṣathā virajām // Lal_15.18 //",
  "S04bsu022_u:3699": "anyonya bodhayethā ma vasayathā rakṣathā imāṃ rajanīm /",
  "S04bsu022_u:3700": "mā hu abhiniṣkramethā vijahya rāṣṭraṃ ca rājyaṃ ca // Lal_15.19 //",
  "S04bsu022_u:3701": "etasya nirgatasyā rājakulaṃ sarvimaṃ nirabhiramyam /",
  "S04bsu022_u:3702": "ucchinnaśca bhaveyā pārthivavaṃśaściranubaddhaḥ // Lal_15.20 // Lal_15.iti",
  "S04bsu022_u:3703_0": "atha khalu bhikṣavo 'ṣṭāviṃśatimahāyakṣasenāpatayaḥ pāñcikayajñasenāpatipūrvaṃgamāni",
  "S04bsu022_u:3703_1": "ca pañcahāritīputraśatānyekasmin saṃnipātyaivaṃ mataṃ vicārayanti sma - adya mārṣā",
  "S04bsu022_u:3703_2": "bodhisattvo 'bhiniṣkramiṣyati /",
  "S04bsu022_u:3704": "tasya yuṣmābhiḥ pūjākarmaṇe autsukyamāpattavyam //",
  "S04bsu022_u:3705": "(Vaidya 147)",
  "S04bsu022_u:3706": "catvāraśca mahārājāno alakavatīṃ rājadhānīṃ praviśya tāṃ mahatīṃ yakṣaparṣadamāmantrayate sma - adya mārṣā bodhisattvo 'bhiniṣkramiṣyati /",
  "S04bsu022_u:3707": "sa yuṣmābhirha yavaracaraṇaparigṛhīto niṣkrāmayitavyaḥ /",
  "S04bsu022_u:3708": "sā ca yakṣaparṣadāha -",
  "S04bsu022_u:3709": "vajradṛḍha abhedya nārāyaṇo ātmabhāvo guru vīryabalaupetu so 'kampito sarvasattvottamaḥ /",
  "S04bsu022_u:3710": "girivara mahameru utpāṭya śakyaṃ nabhe dhārituṃ kenacit na tu jinaguṇameru śailairguruḥ puṇyajñānāśritaḥ śakya netuṃ kvacit // Lal_15.21 //",
  "S04bsu022_u:3711": "vaiśravaṇa āha -",
  "S04bsu022_u:3712": "ye mānagarvita narā guru teṣu śāstā ye premagauravasthitā laghu te vijāni /",
  "S04bsu022_u:3713": "adhyāśayena abhiyujyatha gauraveṇa laghu taṃ hi vetsyatha khagā iva tūlapeśim // Lal_15.22 //",
  "S04bsu022_u:3714": "ahaṃ ca purato yāsye yūyaṃ ca vahathā hayam /",
  "S04bsu022_u:3715": "naiṣkramye bodhisattvasya puṇyamārjayāmo bahum // Lal_15.23 //",
  "S04bsu022_u:3716": "atha khalu bhikṣavaḥ śakro devānāmindro devāṃstrāyatriṃśānāmantrayate sma - adya mārṣā bodhisattvo 'bhiniṣkramiṣyati /",
  "S04bsu022_u:3717": "tatra yuṣmābhiḥ sarvaiḥ pūjākarmaṇe autsukyena bhavitavyam //",
  "S04bsu022_u:3718": "tatra śāntamatirnāma devaputraḥ sa evamāha - ahaṃ tāvatkapilavastuni mahānagare sarvastrīpuruṣadārakadārikāṇāṃ prasvāpanaṃ kariṣyāmi /",
  "S04bsu022_u:3719": "lalitavyūho nāma devaputraḥ sa evamāha - ahamapi sarvahayagajakharoṣṭragomahiṣastrīpuruṣadārakadārikāṇāṃ śabdamantardhāpayiṣyāmi /",
  "S04bsu022_u:3720_0": "vyūhamatirnāma devaputraḥ sa evamāha - ahaṃ gaganatale saptarathavistārapramāṇaṃ",
  "S04bsu022_u:3720_1": "ratnavedikāparivṛtaṃ sūryakāntamaṇiratnaprabhojjvalitamuchritachatradhvajapatākaṃ",
  "S04bsu022_u:3720_2": "nānāpuṣpābhikīrṇaṃ nānāgandhaghaṭikānidhūpitaṃ mārgavyūhaṃ kariṣyāmi,",
  "S04bsu022_u:3721": "yena mārgeṇa bodhisattvo 'bhiniṣkramiṣyati /",
  "S04bsu022_u:3722": "airāvaṇo nāma nāgarājā sa evamāha - ahamapi ca svasyāṃ śuṇḍāyāṃ dvātriṃśadyojanapramāṇaṃ kūṭāgāraṃ māpayiṣyāmi /",
  "S04bsu022_u:3723": "yatrāpsaraso 'bhiruhya tūryasaṃgītisaṃprabhaṇitena mahatā gītavāditena bodhisattvasyopasthānaparicaryāṃ kurvantyo gamiṣyanti /",
  "S04bsu022_u:3724": "svayaṃ ca śakro devānāmindra evamāha - ahaṃ dvārāṇi vivariṣyāmi /",
  "S04bsu022_u:3725": "mārgaṃ ca saṃdarśayāmi /",
  "S04bsu022_u:3726": "dharmacārī devaputra āha - ahaṃ vikṛtamantaḥpuramupadarśayiṣyāmi /",
  "S04bsu022_u:3727": "saṃcodako devaputra āha - ahaṃ bodhisattvaṃ śayanādutthāpayiṣyāmi /",
  "S04bsu022_u:3728": "(Vaidya 148)",
  "S04bsu022_u:3729_0": "tatra varuṇaśca nāma nāgarājo manasvī ca nāgarājaḥ sāgaraśca nāgarājo 'navataptaśca",
  "S04bsu022_u:3729_1": "nāgarājo nandopanandau nāgarājāvevamāhuḥ - vayamapi bodhisattvasya pūjākarmaṇe kālānusārimeghamabhinirmāya",
  "S04bsu022_u:3729_2": "uragasāracandanacūrṇavarṣamabhivarṣayiṣyāmaḥ //",
  "S04bsu022_u:3730": "iti hi bhikṣavo devanāgayakṣagandharvaiścāyamevaṃrūpo niścayābhiprāyaścintito 'bhūd vyavasitaśca /",
  "S04bsu022_u:3731_0": "bodhisattvasyaivaṃ dharmacintānupraviṣṭasya saṃgītiprāsādeṣu sukhaśayanagatasya antaḥpuramadhyagatasya",
  "S04bsu022_u:3731_1": "pūrvabuddhacarita vicintayataḥ sarvasattvahitamanucintayataścatvāri pūrvapraṇidhānapadānyāmukhībhavanti sma /",
  "S04bsu022_u:3732": "katamāni catvāri?",
  "S04bsu022_u:3733_0": "pūrvaṃ mayā svayaṃbhuvāmādhipateyatāmabhilaṣatā sarvajñatāṃ prārthayamānenaivaṃ saṃnāhaḥ",
  "S04bsu022_u:3733_1": "saṃnaddho 'bhūt - sattvān duḥkhitān dṛṣṭā aho batāhaṃ saṃsāramahācārakabandhanaprakṣiptasya",
  "S04bsu022_u:3733_2": "lokasaṃniveśasya saṃsāracārakaṃ bhittvā bandhanapramokṣaśabdaṃ codīrayeyaṃ tṛṣṇayā",
  "S04bsu022_u:3733_3": "sanigaḍagāḍhabandhanabaddhāṃśca sattvān pramocayeyam /",
  "S04bsu022_u:3734": "idaṃ prathamaṃ pūrvapraṇidhānapadamāmukhībhavati sma //",
  "S04bsu022_u:3735": "aho batāhaṃ saṃsāramahāvidyāndhakāragahanaprakṣiptasya lokasyājñānapaṭalatimirāvṛtanayanasya prajñācakṣurvirahitasyāvidyāmohāndhakārasya mahāntaṃ dharmālokaṃ kuryām /",
  "S04bsu022_u:3736": "jñānapradīpaṃ copasaṃhareyam /",
  "S04bsu022_u:3737": "trivimokṣasukhajñānavatauṣadhisaṃprayogeṇa copāyaprajñājñānasaṃprayuktena sarvāvidyāndhakāratamohataṃ mahattimirapaṭalakāluṣyamapanīya prajñācakṣurviśodhayeyam /",
  "S04bsu022_u:3738": "idaṃ dvitīyaṃ pūrvapraṇidhānapadamāmukhībhavati sma //",
  "S04bsu022_u:3739_0": "aho batāhaṃ mānadhvajocchritasya lokasyāhaṃkāramamakārābhiniviṣṭasyātmanīyagrāhānugamānasasya",
  "S04bsu022_u:3739_1": "saṃjñācittadṛṣṭiviparyāsaviparyastasyāsaṃgrahagṛhītasyāryamārgopadeśenāsmimānadhvajaprapātanaṃ kuryām /",
  "S04bsu022_u:3740": "itīdaṃ tṛtīyaṃ pūrvapraṇidhānapadamāmukhībhavati sma /",
  "S04bsu022_u:3741_0": "aho batāhaṃ vyupaśāntasya lokasya tandrākulajātasya guṇāvaguṇṭhitabhūtasyājavaṃjavasamāpannasyāsmāllokāt",
  "S04bsu022_u:3741_1": "paraṃ lokaṃ paralokādimaṃ lokaṃ saṃghāvataḥ saṃsarataḥ saṃsārādabhinivṛttasyālātacakrasamārūḍhasyopaśamikaṃ",
  "S04bsu022_u:3741_2": "prajñātṛptikaraṃ dharmaṃ saṃprakāśayeyam /",
  "S04bsu022_u:3742": "itīdaṃ caturthaṃ pūrvapraṇidhānapadamāmukhībhavati sma /",
  "S04bsu022_u:3743": "imāni catvāri pūrvapraṇidhānapadānyāmukhībhavanti sma //",
  "S04bsu022_u:3744": "tasmiṃśca kṣaṇe dharmacāriṇā devaputreṇa śuddhāvāsakāyikaiśca devaputrairvikṛtavigalitamantaḥ - puramupadarśitamabhūt /",
  "S04bsu022_u:3745": "visaṃsthitaṃ bībhatsarūpamupadarśya ca gaganatalasthāste bodhisattvaṃ gāthābhiradhyabhāṣanta -",
  "S04bsu022_u:3746": "athābruvan devasutā maharddhayo vibuddhapadmāyatalocanaṃ tam /",
  "S04bsu022_u:3747": "kathaṃ tavāsminnupajāyate ratiḥ śmaśānamadhye samavasthitasya // Lal_15.24 //",
  "S04bsu022_u:3748": "saṃcoditaḥ so 'tha sureśvarebhiḥ nirīkṣate 'ntaḥpura taṃ muhūrtam /",
  "S04bsu022_u:3749": "(Vaidya 149)",
  "S04bsu022_u:3750": "saṃpreṣate paśyati tāṃ bibhatsāṃ śmaśānamadhye vasito 'smi bhūtam // Lal_15.25 //",
  "S04bsu022_u:3751": "adrākṣīt khalvapi bodhisattvaḥ sarvāvantaṃ nārīgaṇam /",
  "S04bsu022_u:3752": "vyavalokayan paśyati /",
  "S04bsu022_u:3753_0": "tatra kāścidvayapakṛṣṭavastrāḥ kāścidvidhūtakeśyaḥ kāścidvikīrṇābharaṇāḥ kāścidvibhraṣṭamukuṭāḥ",
  "S04bsu022_u:3753_1": "kāścidvihatairaṃsaiḥ kāścidvigopitagātryaḥ kāścidvisaṃsthitamukhāḥ kāścidviparivartitanayanāḥ",
  "S04bsu022_u:3753_2": "kāścitprasravantī lālābhiḥ kāścicchvasantyaḥ kāścitprahasantyaḥ kāścitkāśantyaḥ kāścitpralapantyaḥ",
  "S04bsu022_u:3753_3": "kāściddantān kaṭakaṭāyantyaḥ kāścidvivarṇavadanāḥ kāścidvisaṃsthitarūpāḥ kāścitpralambitabāhavaḥ",
  "S04bsu022_u:3753_4": "kāścidvikṣiptacaraṇāḥ kāściduddhāṭitaśīrṣāḥ kāścidavaguṇṭhitaśīrṣāḥ kāścidviparivartitamukhamaṇḍalāḥ",
  "S04bsu022_u:3753_5": "kāścitpradhvastaśarīrāḥ kāścidvibhugnagātryaḥ kāścinnikubjāḥ khurakhurāyamāṇāḥ kāścinmṛdaṅgamupaguhya",
  "S04bsu022_u:3753_6": "parivartitaśīrṣaśarīrāḥ kāścidvīṇāvallakyādyaparibaddhapāṇayaḥ kāścidveṇuṃ dantaiḥ",
  "S04bsu022_u:3753_7": "kaṭakaṭāyantyaḥ kāścitkimpalanakulasaṃpatāḍāpakarṣitavādyabhāṇḍāḥ kāścinnimeṣonmeṣaparivṛttanayanāḥ kāścidvivṛtāsyāḥ /",
  "S04bsu022_u:3754": "evaṃ tadvikṛtaṃ dharaṇītalagatamantaḥpuraṃ nirīkṣamāṇo bodhisattvaḥ śmaśānasaṃjñāmutpādayati sma //",
  "S04bsu022_u:3755": "tatredamucyate -",
  "S04bsu022_u:3756": "tāṃ dṛṣṭva udvigna sa lokanāthaḥ karuṇaṃ viniśvasya idaṃ jagāda /",
  "S04bsu022_u:3757": "aho batā kṛcchragatā vrajeyaṃ kathaṃ ratiṃ vindati rākṣasīgaṇe // Lal_15.26 //",
  "S04bsu022_u:3758": "atimohatamāvṛta durmati kāmaguṇairniguṇairguṇasaṃjñinaḥ /",
  "S04bsu022_u:3759": "vihaga pañjaramadhyagatā yathā na hi labhanti kadāci viniḥsṛtim // Lal_15.27 //",
  "S04bsu022_u:3760": "atha bodhasattvo 'nena punarapi dharmālokamukhenāntaḥpuraṃ pratyavekṣamāṇo mahākaruṇāparidevitena sattvān paridevate sma - iha te bālā hanyante āghātana iva vadhyāḥ /",
  "S04bsu022_u:3761": "iha te bālā rajyante citraghaṭeṣvivāmedhyaparipūrṇeṣvavidvāṃsaḥ /",
  "S04bsu022_u:3762": "iha te bālā majjanti gajā iva vārimadhye /",
  "S04bsu022_u:3763": "iha te bālā rudhyante caurā iva cārakamadhye /",
  "S04bsu022_u:3764": "iha te bālā abhiratā varāhā ivāśucimadhye /",
  "S04bsu022_u:3765": "iha te bālā adhyavasitāḥ kukkurā ivāsthikaraṅkamadhye /",
  "S04bsu022_u:3766": "iha te bālāḥ prapatitā dīpaśikhāsviva pataṃgāḥ /",
  "S04bsu022_u:3767": "iha te bālā badhyante kapaya iva lepena /",
  "S04bsu022_u:3768": "iha te bālāḥ paridahyante jālotkṣiptā iva jalajāḥ /",
  "S04bsu022_u:3769": "iha te bālāḥ parikrūḍyante sūnākāṣṭheṣvivorabhrāḥ /",
  "S04bsu022_u:3770": "iha te bālā avasajjante kilbiṣakāriṇa iva śūlāgre /",
  "S04bsu022_u:3771": "iha te bālāḥ saṃsīdanti jīrṇagajā iva paṅke /",
  "S04bsu022_u:3772": "iha te bālā vipadyante bhinnayānapātra iva mahāsamudre /",
  "S04bsu022_u:3773": "iha te bālāḥ prapatante mahāprapāta iva jātyandhāḥ /",
  "S04bsu022_u:3774": "iha te bālāḥ paryādānaṃ gacchanti pātālasaṃdhigatamiva vāri /",
  "S04bsu022_u:3775": "iha te bālā dhūmāyante kalpasaṃkṣaya iva mahāpṛthivī /",
  "S04bsu022_u:3776": "ābhirbālā bhrāmyante kumbhakārakacakramivāviddham /",
  "S04bsu022_u:3777": "iha te bālāḥ paribhramanti śailāntargatā (Vaidya 150)",
  "S04bsu022_u:3778": "iva jātyandhāḥ /",
  "S04bsu022_u:3779": "iha te bālā viparivartante kurkurā iva śardūlabaddhāḥ /",
  "S04bsu022_u:3780": "iha te bālā mlāyante grīṣmakāla iva tṛṇavanaspatayaḥ /",
  "S04bsu022_u:3781": "iha te bālāḥ parihīyante śaśīva kṛṣṇapakṣe /",
  "S04bsu022_u:3782": "ābhirbālā bhakṣyante garuḍeneva pannagāḥ /",
  "S04bsu022_u:3783": "ābhirbālā grasyante mahāmakareṇeva potaḥ /",
  "S04bsu022_u:3784": "ābhirbālā lupyante corasaṃgheneva sārthaḥ /",
  "S04bsu022_u:3785": "ābhirbālā bhidyante māruteneva śālāḥ /",
  "S04bsu022_u:3786": "ābhirbālā hanyante dṛṣṭīviṣairiva jantavaḥ /",
  "S04bsu022_u:3787": "āsvādasaṃjñino bālāḥ kṣaṇyante madhudigdhābhiriva kṣuradhārābhirbālajātīyāḥ /",
  "S04bsu022_u:3788": "ābhirbālā uhyante dāruskandhā iva jalaughaiḥ /",
  "S04bsu022_u:3789": "ābhirbālāḥ krīḍanti dārakā iva svamūtrapurīṣaiḥ /",
  "S04bsu022_u:3790": "ābhirbālā āvartyante 'ṅkuśeneva gajāḥ /",
  "S04bsu022_u:3791": "ābhirbālā badhyante dhūrtakairiva bālajātīyāḥ /",
  "S04bsu022_u:3792": "iha te bālāḥ kuśalamūlāni kṣapayanti dyatābhiratā iva dhanam /",
  "S04bsu022_u:3793": "ābhirbālā bhakṣyante rākṣasībhiriva vaṇijāḥ /",
  "S04bsu022_u:3794_0": "ityebhirdvātriṃśatākārairbodhisattvo 'ntaḥpuraṃ paritulayitvā kāye 'śubhasaṃjñāṃ",
  "S04bsu022_u:3794_1": "vicārayan pratikūlasaṃjñāmupasaṃharan jugupsasaṃjñāmutpādayan svakāyaṃ prativibhāvayan",
  "S04bsu022_u:3794_2": "kāyasyādīnavaṃ saṃpaśyan kāyātkāyābhiniveśamuccārayan śubhasaṃjñāṃ vibhāvayan aśubhasaṃjñāmavakrāmayan",
  "S04bsu022_u:3794_3": "adhaḥ pādatalābhyāṃ yāvadūrdhvaṃ mastakaparyantaṃ paśyati sma aśucisamutthitamaśucisaṃbhavamaśucisravaṃ nityam /",
  "S04bsu022_u:3795": "tasyāṃ ca velāyāmimāṃ gāthāmabhāṣata -",
  "S04bsu022_u:3796": "karmakṣetraruhaṃ tṛṣāsalilajaṃ satkāyasaṃjñīkṛtaṃ",
  "S04bsu022_u:3797": "aśrusvedakaphārdramūtravikṛtaṃ śoṇītabindvākulam /",
  "S04bsu022_u:3798": "bastīpūyavasāsamastakarasaiḥ pūrṇaṃ tathā kilbiṣaiḥ",
  "S04bsu022_u:3799": "nityaprasravitaṃ hyamedhya sakalaṃ durgandha nānāvidham // Lal_15.28 //",
  "S04bsu022_u:3800": "asthīdantasakeśaromavikṛtaṃ carmāvṛtaṃ lomaśaṃ",
  "S04bsu022_u:3801": "antaḥplīhayakṛdvapoṣṇarasanairebhiścitaṃ durbalaiḥ /",
  "S04bsu022_u:3802": "majjāsnāyunibaddhayantrasadṛśaṃ māṃsena śobhīkṛtaṃ",
  "S04bsu022_u:3803": "nānāvyādhiprakīrṇaśokakalilaṃ kṣuttarṣasaṃpīḍitam /",
  "S04bsu022_u:3804": "jantūnāṃ nilayaṃ anekasuṣiraṃ mṛtyuṃ jarāṃ cāśritaṃ",
  "S04bsu022_u:3805": "dṛṣṭvā ko hi vicakṣaṇo ripunibhaṃ manye śarīraṃ svakam // Lal_15.29 //",
  "S04bsu022_u:3806": "evaṃ ca bodhisattvaḥ kāye kāyānugatayā smṛtyā viharati sma //",
  "S04bsu022_u:3807": "gaganatalagatāśca devaputrā dharmacāriṇaṃ devaputramevamāhuḥ - kimidaṃ mārṣāḥ?",
  "S04bsu022_u:3808": "siddhārtho vilambate 'ntaḥpuraṃ cāvalokayati sma /",
  "S04bsu022_u:3809": "taṃ codaparśayati cittaṃ codvejayati /",
  "S04bsu022_u:3810": "bhūyaścakṣurniveśayati /",
  "S04bsu022_u:3811": "athavā javajalanidhigambhīro 'yam,",
  "S04bsu022_u:3812": "na śakyamasya pramāṇaṃ grahītum /",
  "S04bsu022_u:3813": "athavā asaṅgasya mā khalu viṣaye sajjate manaḥ /",
  "S04bsu022_u:3814": "mā khalvamarairasaṃcodito vismarati pūrvapratijñāmiti //",
  "S04bsu022_u:3815": "(Vaidya 151)",
  "S04bsu022_u:3816": "dharmacāryāha - kimevaṃ kathayata?",
  "S04bsu022_u:3817": "nanu yūyamasya pratyakṣapūvemava bodhāya caratastathāvidhā niḥsaṅgatābhūt /",
  "S04bsu022_u:3818": "naiṣkramyatyāge ca kimaṅga punaretarhi caramabhavāvasthitasya saṅgo bhaviṣyati?",
  "S04bsu022_u:3819_0": "atha khalu bhikṣavo bodhisattvaḥ kṛtaniścayaḥ saṃvejitamānaso vyavasitabuddhiḥ salīlamavilambitaṃ",
  "S04bsu022_u:3819_1": "paryaṅkādavatīrya saṅgītiprāsāde pūrvābhimukhaḥ sthitvā dakṣiṇena pāṇinā ratnajālikāmavanāmya",
  "S04bsu022_u:3819_2": "prāsādakoṭīgato daśanakhakṛtakarapuṭo bhūtvā sarvabuddhān samanvāhṛtya sarvabuddhebhyaśca",
  "S04bsu022_u:3819_3": "namaskāraṃ kṛtvā gaganatalamavalokayati sma /",
  "S04bsu022_u:3820_0": "so 'drākṣīd gaganatalagatamamarādhipatiṃ daśaśatanayanaṃ devaśatasahasraparivṛtaṃ",
  "S04bsu022_u:3820_1": "puṣpadhūpagandhamālyavilepanacūrṇacīvarachatradhvajapatākāvataṃsakaratna - hāradāmaparigṛhītamavanatakāyaṃ",
  "S04bsu022_u:3820_2": "bodhisattvaṃ namasyamānaṃ sthitam /",
  "S04bsu022_u:3821_0": "caturaśca lokapālān yakṣarākṣasagandharvabhujagagaṇasaṃparivṛtān saṃnaddhadṛḍhavarmitakavacitān",
  "S04bsu022_u:3821_1": "asidhanuśaraśaktitomaratriśūlahastān salīlaṃ maṇimukuṭavilambitacūḍān bodhisattvaṃ",
  "S04bsu022_u:3821_2": "namasyamānān sthitān paśyati sma /",
  "S04bsu022_u:3822": "candrasūryāvati devaputrau vāmadakṣiṇayoḥ pārśvayoḥ sthitāvapaśyat /",
  "S04bsu022_u:3823": "puṣyaśca nakṣatrādhipatirupasthito 'bhūt /",
  "S04bsu022_u:3824": "ardharātriṃ ca samayaṃ saṃprāptam /",
  "S04bsu022_u:3825": "dṛṣṭvā ca bodhisattvaśchandakamāmantrayate sma -",
  "S04bsu022_u:3826": "chandakā capalu mā vilambahe aśvarāja dada me alaṃkṛtam /",
  "S04bsu022_u:3827": "sarvasiddhi mama eti maṅgalā arthasiddhi dhruvamadya bheṣyate // Lal_15.30 //",
  "S04bsu022_u:3828": "atha chandaka idaṃ vacanaṃ śrutvā udvignamanā evamāha -",
  "S04bsu022_u:3829": "kva gamiṣyase vikasitabhrū kamaladala śubhalocana",
  "S04bsu022_u:3830": "nṛpasiṃha śaradindupūrṇa kumudaśaśāṅkamuditā // Lal_15.31 //",
  "S04bsu022_u:3831": "navanalinakomalavibuddhapadmavadanā",
  "S04bsu022_u:3832": "hāṭakasudhāntaravitaruṇavimalaśaśiteja /",
  "S04bsu022_u:3833": "dhṛtahutārciragnimaṇividyutatprabhojjvalitatejo /",
  "S04bsu022_u:3834": "vāraṇamattalīlagajagāmi /",
  "S04bsu022_u:3835": "govṛṣamṛgendrahaṃsakrama sukramā sucaraṇā // Lal_15.32 //",
  "S04bsu022_u:3836": "bodhisattva āha -",
  "S04bsu022_u:3837": "chandaka yasya arthiṃ mayi pūrva tyakta karacaraṇanayana /",
  "S04bsu022_u:3838": "tatha uttamāṅga tanaya bhārya priyāśca rājyadhanakanakavasana /",
  "S04bsu022_u:3839": "ratnapūrṇa gaja turagānilajavavega vikramabalāḥ // Lal_15.34 //",
  "S04bsu022_u:3840": "(Vaidya 152)",
  "S04bsu022_u:3841": "śīlu mi rakṣi kṣānti paribhāvi",
  "S04bsu022_u:3842": "vīryabaladhyānaprajñānirataścāsmi bahukalpakoṭinayutā /",
  "S04bsu022_u:3843": "kiṃ tu spṛśitva bodhiśivaśāntim",
  "S04bsu022_u:3844": "jarāmaraṇapañjaraniraṣṭasattvaparimocanasya samayo 'dyupasthitu mama // Lal_15.35 //",
  "S04bsu022_u:3845": "chandaka āha - śrutaṃ mayā āryaputra yathā tvaṃ jātamātra eva naimittikānāṃ brāhmaṇānāmupanāmito darśanāya /",
  "S04bsu022_u:3846": "taiścāsi rājñaḥ śuddhodanasyāgrato vyākṛtaḥ - deva vṛddhiste rājakulasya /",
  "S04bsu022_u:3847": "āha - kimiti? te āhuḥ -",
  "S04bsu022_u:3848": "ayaṃ kumāraḥ śatapuṇyalakṣaṇo jātastavā ātmaja puṇyatejitaḥ /",
  "S04bsu022_u:3849": "ca cakravartī catudvīpaīśvaro bhaviṣyati saptadhanairupetaḥ // Lal_15.36 //",
  "S04bsu022_u:3850": "sa cetpunarlokamavekṣya duḥkhitaṃ vijahyamāntaḥpuri niṣkramiṣyati /",
  "S04bsu022_u:3851": "avāpya bodhiṃ ajarāmaraṃ padaṃ tarpeṣyate dharmajalairimāṃ prajām // Lal_15.37 //",
  "S04bsu022_u:3852": "hanta āryaputra asti tāvadeva tadvyākaraṇaṃ nedaṃ nāsti /",
  "S04bsu022_u:3853": "kiṃ tu śṛṇu tāvanmamārthakāmasya vacanam /",
  "S04bsu022_u:3854": "āha - kimiti /",
  "S04bsu022_u:3855": "aha - deva yasyārthe iha kecidanekavidhāni vratatapāṃsyārabhante 'jinajaṭāmakuṭacīvaravalkaladharā dīrghanakhakeśasmaśru ca,",
  "S04bsu022_u:3856": "anekavidhāni kāyasyātāpanaparitāpanāni samutsahante /",
  "S04bsu022_u:3857": "tīvraṃ ca vratatapamārabhante /",
  "S04bsu022_u:3858": "kimiti? vayaṃ devamanuṣyasaṃpattiṃ pratilabhemahīti /",
  "S04bsu022_u:3859": "sā ca saṃpattvayāryaputra pratilabdhā /",
  "S04bsu022_u:3860": "idaṃ ca rājyamṛddhaṃ ca sphītaṃ ca kṣemaṃ subhikṣaṃ ramaṇīyamākīrṇabahujanamanuṣyam /",
  "S04bsu022_u:3861": "imāni codyānāni varapravarāṇi nānāvidhapuṣpaphalamaṇḍitāni nānāśakunigaṇanikūjitāni /",
  "S04bsu022_u:3862_0": "puṣkariṇyaścotpalapadmakumudapuṇḍarīkopaśobhitā haṃsamayūrakokilacakravākakroñcasārasanikūjitāḥ",
  "S04bsu022_u:3862_1": "puṣpitasahakārāśokacampakakurabakatilakakeśarādinānādrumatīroparibaddhā nānāratnavṛkṣavāṭikāsamalaṃkṛtā",
  "S04bsu022_u:3862_2": "aṣṭāpadavinibaddhā ratnavedikāparivṛtā ratnajālasaṃchannā yathartukālaparibhogā grīṣmavarṣāśaraddhemantasukhasaṃvāsāḥ /",
  "S04bsu022_u:3863_0": "ime ca śaradabhranibhāḥ kailāsaparvatasadṛśā mahāprāsādā vaijayantasamā dharmasudharmakṣemasamā",
  "S04bsu022_u:3863_1": "śokavigataprabhṛtayo vitardiniryūhatoraṇagavākṣaharmyakūṭāgāraprāsādatalasamalaṃkṛtā",
  "S04bsu022_u:3863_2": "ratnakiṅkiṇījālasamīritāḥ /",
  "S04bsu022_u:3864_0": "idaṃ cāryaputra antaḥpuraṃ tuṇavapaṇavavīṇāveṇusaṃpatāḍāvacarākimpalanakulasughoṣakamṛdaṅgapaṭahanṛtyagītavāditrasaṃgītisaṃprayogasuśikṣitaṃ",
  "S04bsu022_u:3864_1": "hāsyalāsyakrīḍitaramitasukhilamadhuropacāram /",
  "S04bsu022_u:3865": "tvaṃ ca deva yuvā anabhikrāntayauvano navo daharastaruṇaḥ komalaśarīraḥ śiśuḥ kṛṣṇakeśaḥ /",
  "S04bsu022_u:3866": "(Vaidya 153) avikrīḍitaḥ kāmaiḥ /",
  "S04bsu022_u:3867": "abhiramasva tāvadamarādhipatiriva daśaśatanayanastridaśādhipatiḥ /",
  "S04bsu022_u:3868": "tataḥ paścād vṛddhībhūtā abhiniṣkramiṣyāmaḥ /",
  "S04bsu022_u:3869": "tasyāṃ ca velāyāmimāṃ gāthāmabhāṣata -",
  "S04bsu022_u:3870": "ramatāṃ ca ratividhijñāṃ amarādhipatiryathā tridaśaloke /",
  "S04bsu022_u:3871": "paścādvṛddhībhūtā vratatapasaṃ ārabhiṣyāmaḥ // Lal_15.39 //",
  "S04bsu022_u:3872": "bodhisattva āha - alaṃ chandaka /",
  "S04bsu022_u:3873": "anityāḥ khalvete kāmā adhruvā aśāśvatā vipariṇāmadharmāṇaḥ pradrutāścapalā girinadīvegatulyāḥ /",
  "S04bsu022_u:3874": "avaśyāyabinduvadacirasthāyina ullāpanā riktamuṣṭivadasārāḥ kadalīskandhavaddurbalā āmabhājanavadbhedanātmakāḥ śaradabhranibhāḥ kṣaṇādbhūtvā na bhavanti /",
  "S04bsu022_u:3875": "acirasthāyino vidyuta iva nabhasi saviṣabhojanamiva pariṇāmaduḥkhā mālutālatevāsukhadā abhilikhitā bālabuddhibhirudakabudbudopamāḥ kṣipraṃ vipariṇāmadharmāṇaḥ /",
  "S04bsu022_u:3876": "māyāmarīcisadṛśāḥ saṃjñāviparyāsasamutthitāḥ /",
  "S04bsu022_u:3877": "māyāsadṛśāścittaviparyāsavidhāpitāḥ /",
  "S04bsu022_u:3878": "svapnasadṛśā dṛṣṭiviparyāsaparigrahayogenātṛptikarāḥ /",
  "S04bsu022_u:3879": "sāgara iva duṣpūrā lavaṇodaka iva tṛṣākarāḥ /",
  "S04bsu022_u:3880": "sarpaśirovadduḥsparśanīyā mahāprapātavatparivarjitāḥ paṇḍitaiḥ /",
  "S04bsu022_u:3881": "sabhayāḥ saraṇāḥ sādīnavaḥ sadoṣāḥ iti jñātvā vivarjitāḥ prājñairvigarhitā vidvadbhirjugupsitā āryairvivarjitāḥ budhaiḥ parigṛhītā abudhairniṣevitā bālaiḥ /",
  "S04bsu022_u:3882": "tasyāṃ ca velāyāmimāṃ gāthāmabhāṣata -",
  "S04bsu022_u:3883": "vivarjitā sarpaśiro yathā budhaiḥ vigarhitā mīḍhaghaṭo yathāśuciḥ /",
  "S04bsu022_u:3884": "vināśakā sarvaśubhasya chandakā jñātvā hi kāmānna mi jāyate rati // Lal_15.40 //",
  "S04bsu022_u:3885": "tadā chandakaḥ śalyaviddho yathā krandamānastato 'śrunetro duḥkhī evaṃ vākyamavravīt -",
  "S04bsu022_u:3886": "devā yasyārthi kecidihā tīvra nekavidhā ārabhante vratān",
  "S04bsu022_u:3887": "ajinajaṭādhara sudīrghakeśānakhā śmaśrucīrāstathā /",
  "S04bsu022_u:3888": "valkalādhāra śuṣkāṅga neke vratānāśritā",
  "S04bsu022_u:3889": "śākasyāmākagardūlabhakṣāśca omūrdhakāścāpare govratāṃ saṃśritāḥ // Lal_15.41 //",
  "S04bsu022_u:3890": "kiṃ tu vaya bhavema śreṣṭhā viśiṣṭā jage cakravartivarā lokapālāstathā /",
  "S04bsu022_u:3891": "śakra vajraṃdharā yāma devādhipā nirmitā /",
  "S04bsu022_u:3892": "brahmaloke ca dhyānāsukhākāṅkṣiṇaḥ // Lal_15.42 //",
  "S04bsu022_u:3893": "tadida naravariṣṭha rājyaṃ tava sphītamṛddhaṃ subhikṣaṃ tathā ārāmodyānaprāsādaucchrepitaṃ vaijayantāsamam /",
  "S04bsu022_u:3894": "(Vaidya 154)",
  "S04bsu022_u:3895": "istrigārasvayaṃ veṇuvīṇāravai gītavādyai ratī nṛtyasaṃgīti saṃyogi saṃśikṣitaṃ",
  "S04bsu022_u:3896": "bhuñja kāmānimān mā vrajā sūratā // Lal_15.43 //",
  "S04bsu022_u:3897": "bodhisattva āha -",
  "S04bsu022_u:3898": "chandaka śṛṇu yāni duḥkhāśatāmarpitā pūrvi janmāntare",
  "S04bsu022_u:3899": "bandhanā rundhanā tāḍanā tarjanā kāmahetormayā /",
  "S04bsu022_u:3900": "no ca nirviṇṇabhūt saṃskṛte mānasam // Lal_15.44 //",
  "S04bsu022_u:3901": "pramadavaśagataṃ ca mohākulaṃ dṛṣṭijālāvṛtaṃ andhabhūtaṃ purā /",
  "S04bsu022_u:3902": "ātmasaṃjñāgrahākārakā vedanāvītivṛttā ime dharma ajñānataḥ // Lal_15.45 //",
  "S04bsu022_u:3903": "saṃbhūtā capalacala 'nitya meghaiḥ samā vidyubhiḥ sadṛśāḥ /",
  "S04bsu022_u:3904": "osabindūpamā riktatucchā asārā anātmā ca śūnyasvabhāvā ime sarvaśaḥ // Lal_15.46 //",
  "S04bsu022_u:3905": "na ca mama viṣayeṣu saṃrajyate mānasaṃ",
  "S04bsu022_u:3906": "dehi me chandakā kaṇṭhakālaṃkṛtaṃ aśvarājottamam /",
  "S04bsu022_u:3907": "pūrṇa me maṅgalā ye purā cintitā",
  "S04bsu022_u:3908": "bheṣyi sarvābhibhū sarvadharmeśvaro dharmarājo muniḥ // Lal_15.46 //",
  "S04bsu022_u:3909": "chandaka āha -",
  "S04bsu022_u:3910": "imāṃ vibuddhāmbujapatralocanāṃ vicitrahārāṃ maṇiratnabhūṣitām /",
  "S04bsu022_u:3911": "ghanapramuktāmiva vidyutāṃ nabhe nopekṣase śayanagatāṃ virocatīm // Lal_15.48 //",
  "S04bsu022_u:3912": "imāṃśca veṇūn paṇavāṃ sughoṣakāṃ mṛdaṅgavaṃśāṃśca saṃgītavāditām /",
  "S04bsu022_u:3913": "cakorasorāṃ kalaviṅkanāditāṃ yathālayaṃ kinnariṇāṃ vihāsyase // Lal_15.49 //",
  "S04bsu022_u:3914": "sumanotpalāṃ vārṣikacampakāṃstathā sugandhamālāṃ guṇapuṣpasaṃcayām /",
  "S04bsu022_u:3915": "kālāgurūnuttamagandhadhūpanāṃ nopekṣase tānanulepanān varān // Lal_15.50 //",
  "S04bsu022_u:3916": "sugandhagandhāṃśca rasāṃ praṇītāṃ susādhitāṃ vyañjanabhojanāṃstathā /",
  "S04bsu022_u:3917": "(Vaidya 155)",
  "S04bsu022_u:3918": "saśarkarāṃ pānarasāṃ susaṃskṛtāṃ nopekṣase deva kahiṃ gamiṣyasi // Lal_15.51 //",
  "S04bsu022_u:3919": "śīte ca uṣṇānanulepanāmbarāṃ uṣṇe ca tānuragasāracandanāṃ /",
  "S04bsu022_u:3920": "tāṃ kāśikāvastravarāmbarāṃ śubhāṃ nopekṣase deva kahiṃ gamiṣyasi // Lal_15.52 //",
  "S04bsu022_u:3921": "ime ca te (deva)",
  "S04bsu022_u:3922": "kāmaguṇā hi pañca samṛddha deveṣviva devatānām /",
  "S04bsu022_u:3923": "ramasva tāvadratisaukhyaanvitaḥ tato vanaṃ yāsyati śākyapuṅgavaḥ // Lal_15.53 //",
  "S04bsu022_u:3924": "bodhisattva āha -",
  "S04bsu022_u:3925": "aparimitānanta kalpā mayā chandakā bhukta kāmāni rūpāśca śabdāśca gandhā rasā sparśa nānāvidhā /",
  "S04bsu022_u:3926": "divya ye mānuṣā no ca tṛptīrabhūt /",
  "S04bsu022_u:3927": "nṛpativarasutena aiśvarya kārāpitaṃ cātudvīpe yadā rāja bhūccakravartī samanvāgataḥ saptabhī ratnabhiḥ istrigārasya madhye gataḥ /",
  "S04bsu022_u:3928": "tridaśapatisuyāmadevādhipatyaṃ ca kārāpitaṃ yebhyaścāhaṃ cyavitvā ihābhyāgato nirmito nirmiteṣu māno ātmikā ca śriyā uttamā /",
  "S04bsu022_u:3929": "bhukta pūrve mayā /",
  "S04bsu022_u:3930": "surapuri vaśavarti māreśvatvaṃ ca kārāpitaṃ",
  "S04bsu022_u:3931": "bhukta kāmāḥ samṛddhā varā no ca tṛptībhūt /",
  "S04bsu022_u:3932": "kiṃ puno adya māṃ hīnasaṃsevatastṛpti gacchedahaṃ sthānametanna saṃvidyate // Lal_15.54 //",
  "S04bsu022_u:3933": "api ca -",
  "S04bsu022_u:3934": "imu jaṃga apekṣāmyahaṃ chandakā duḥkhitaṃ śokakāntārasaṃsāramadhye sthitam /",
  "S04bsu022_u:3935": "kleśavyālākule uhyamānaṃ sadā /",
  "S04bsu022_u:3936": "aśaraṇamaparāyaṇaṃ mohavidyāndhakāre jarāvyādhimṛtyūbhayaiḥ pīḍitam /",
  "S04bsu022_u:3937": "janmaduḥkhaiḥ samabhyāhataṃ vyāhataṃ śatrubhiḥ /",
  "S04bsu022_u:3938": "ahamiha samudāniyā dharmanāvaṃ mahātyāgaśīlavratakṣāntivīryābalāṃ dārusaṃbhārasaṃghātitāṃ sāramadhyāśayairvajrakaiḥ saṃgṛhītāṃ dṛḍhām /",
  "S04bsu022_u:3939": "svayamahamabhiruhya nāvāmimātmāno 'vatīrya saṃsāraoghe ahaṃ tārayiṣye anantaṃ jagat /",
  "S04bsu022_u:3940": "śokasaṃsārakāntāraroṣormirāgagrahāvartavairākule dustare /",
  "S04bsu022_u:3941": "eva cittaṃ mama // Lal_15.55 //",
  "S04bsu022_u:3942": "(Vaidya 156)",
  "S04bsu022_u:3943": "tadātmanottīrya idaṃ bhavārṇavaṃ savairadṛṣṭigrahakleśarākṣasam /",
  "S04bsu022_u:3944": "svayaṃ taritvā ca anantakaṃ jagat sthale sthapeṣye ajarāmare śive // Lal_15.56 //",
  "S04bsu022_u:3945": "tadā chandako bhūyasyā mātrayā prarudannevamāha - deva eṣa vyavasāyasya niścayaḥ?",
  "S04bsu022_u:3946": "bodhisattva āha -",
  "S04bsu022_u:3947": "śṛṇu chandaka mahya niścayaṃ mokṣasattvārtha hitārthamudyatam /",
  "S04bsu022_u:3948": "acalācalamavyayaṃ dṛḍhaṃ merurājeva yathā suduścalam // Lal_15.57 //",
  "S04bsu022_u:3949": "chandaka āha - kīdṛśa āryaputrasya niścayaḥ?",
  "S04bsu022_u:3950": "bodhisattva āha -",
  "S04bsu022_u:3951": "vajrāśaniḥ paraśuśaktiśarāśca varṣe vidyutpratānajvalitaḥ kvathitaṃ ca loham /",
  "S04bsu022_u:3952": "ādīptaśailaśikharā prapateyu mūrdhni naivā ahaṃ puna janeya gṛhābhilāṣam // Lal_15.58 //",
  "S04bsu022_u:3953": "tadā amara nabhagatāḥ kilakilā muñciṣu kusumavṛṣṭiḥ /",
  "S04bsu022_u:3954": "jaya he paramamatidharā jagati abhayadāyakā nātha // Lal_15.59 //",
  "S04bsu022_u:3955": "na rajyate puruṣavarasya mānasaṃ nabho yathā tamarajadhūmaketubhiḥ /",
  "S04bsu022_u:3956": "na lipyate viṣayasukheṣu nirmalo jale yathā navanalinaṃ samudbhavam // Lal_15.59 //",
  "S04bsu022_u:3957": "atha khalu bhikṣavo bodhisattvasya niścayaṃ viditvā śāntamatiśca devaputro lalitavyūhaśca devaputraḥ kapilavastuni mahānagare sarvastrīpuruṣadārakadārikānāmapasvāpanamakurutām,",
  "S04bsu022_u:3958": "sarvaśabdāṃścāntardhāpayāmāsatuḥ //",
  "S04bsu022_u:3959_0": "atha khalu bhikṣavo bodhisattvaḥ sarvaṃ nagarajanaṃ prasuptaṃ viditvā ardharātrisamayaṃ",
  "S04bsu022_u:3959_1": "copasthitaṃ jñātvā puṣyaṃ ca nakṣatrādhipatiṃ yuktaṃ jñātvā sāṃprataṃ niṣkramaṇakāla",
  "S04bsu022_u:3959_2": "iti jñātvā chandakamāmantrayate sma - chandaka māṃ medānīṃ khedaya /",
  "S04bsu022_u:3960": "prayaccha me kaṇṭhakaṃ samalaṃkṛtya,",
  "S04bsu022_u:3961": "mā ca vilambiṣṭhāḥ //",
  "S04bsu022_u:3962": "samanantarodāhṛtā ca bodhisattveneyaṃ vāk /",
  "S04bsu022_u:3963_0": "atha tatkṣaṇameva catvāro lokapālā bodhisattvasya vacanamupaśrutya svakasvakāni ca",
  "S04bsu022_u:3963_1": "bhavanāni gatvā bodhisattvasya pūjākarmaṇe svaiḥ svairvyūhaistvaritaṃ tvaritaṃ punarapi",
  "S04bsu022_u:3963_2": "kapilavastumahānagaramāgacchanti sma //",
  "S04bsu022_u:3964": "(Vaidya 157)",
  "S04bsu022_u:3965": "tatra dhṛtarāṣṭro mahārājo gandharvādhipatiḥ pūrvasyā diśa āgato 'bhūt sārdhamanekairgandharvakoṭiniyutaśatasahasrairnānātūryasaṃgītisaṃpravāditena /",
  "S04bsu022_u:3966": "āgatya ca kapilavastumahānagaraṃ pradakṣiṇīkṛtya yathāgataḥ pūrvāṃ diśamupaniśrityāsthāt bodhisattvaṃ namasyamānaḥ //",
  "S04bsu022_u:3967_0": "dakṣiṇasyā diśo virūḍhako mahārājo 'bhyāgato 'bhūt sārdhamanekaiḥ kumbhāṇḍakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairvividha",
  "S04bsu022_u:3967_1": "- gandhodakapūrṇaghaṭaparigṛhītaiḥ /",
  "S04bsu022_u:3968": "āgatya ca kapilavastumahānagaraṃ pradakṣiṇīkṛtya yathāgata eva dakṣiṇāṃ diśamupaniśrityāsthāt bodhisattvaṃ namasyamānaḥ //",
  "S04bsu022_u:3969_0": "paścimāyā diśo virūpākṣo mahārāja āgato 'bhūt sārdhamanekairnāgakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairgandha",
  "S04bsu022_u:3969_1": "- cūrṇapuṣpavarṣameghasamutthitaiśca mṛdubhiḥ sugandhibhirnānāvātaiḥ pravāyadbhiḥ /",
  "S04bsu022_u:3970": "āgatya ca kapilavastumahānagaraṃ pradakṣiṇīkṛtya yathāgata eva paścimāṃ diśamupaniśrityāsthāt bodhisattvaṃ namasyamānaḥ //",
  "S04bsu022_u:3971_0": "uttarasyā diśaḥ kubero mahārāja āgato 'bhūt sārdhamanekairyakṣakoṭiniyutaśatasahasrairjyotīrasamaṇiratnaparigṛhītairdīpikāpāṇiparigṛhītaiśca",
  "S04bsu022_u:3971_1": "jvalitolkāpāṇiparigṛhītairdhanurasiśaraśaktitomaratriśūlacakrakaṇayabhindipālādinānāpraharaṇaparigṛhītairdṛḍha",
  "S04bsu022_u:3971_2": "- saṃnaddhavarbhitakavacitaiḥ /",
  "S04bsu022_u:3972": "āgatya kapilavastumahānagaraṃ pradakṣiṇīkṛtya yathāgata evottarāṃ diśamupaniśrityāsthāt bodhisattvaṃ namasyamānaḥ //",
  "S04bsu022_u:3973": "śakraśca devānāmindraḥ sārdhaṃ trāyatriṃśadevairāgato 'bhūt divyapuṣpagandhamālyavilepanacūrṇacīvarachatradhvajapatākāvataṃsakābharaṇaparigṛhītaiḥ /",
  "S04bsu022_u:3974": "āgatya kapilavastumahānagaraṃ pradakṣiṇīkṛtya yathāgata eva saparivāra uparyantarikṣe 'sthāt bodhisattvaṃ namaskurvan //",
  "S04bsu022_u:3975": "iti hi bhikṣavaśchandako bodhisattvasya vacanamupaśrutyāśrupūrṇanayano bodhisattvamevamāha - āryaputra tvaṃ ca kālajño velajñaśca samayajñaḥ /",
  "S04bsu022_u:3976": "ayaṃ ca akālo 'samayo gantum /",
  "S04bsu022_u:3977": "tatkimājñāpayasi iti //",
  "S04bsu022_u:3978": "bodhisattva āha - chandaka,",
  "S04bsu022_u:3979": "ayaṃ sa kālaḥ /",
  "S04bsu022_u:3980": "chandaka āha - kasyāryaputra kālaḥ?",
  "S04bsu022_u:3981": "bodhisattva āha -",
  "S04bsu022_u:3982": "yattanmayā prārthitu dīrgharātraṃ sattvānamarthaṃ parimārgatā hi /",
  "S04bsu022_u:3983": "avāpya bodhiṃ ajarāmaraṃ padaṃ moce jagattasya kṣaṇo upasthitaḥ // Lal_15.60 //",
  "S04bsu022_u:3984": "(Vaidya 158)",
  "S04bsu022_u:3985": "iyamatra dharmatā //",
  "S04bsu022_u:3986": "tatredamucyate -",
  "S04bsu022_u:3987": "bhaumāntarīkṣāśca tathaiva pālāḥ śakraśca devādhipatiḥ sayakṣaḥ /",
  "S04bsu022_u:3988": "yāmāśca devāstuṣitāśca nirmitāḥ paranirmitodyukta tathaiva devāḥ // Lal_15.61 //",
  "S04bsu022_u:3989": "varuṇo manasvī api nāgarājā anāvataptaśca tathaiva māgaraḥ",
  "S04bsu022_u:3990": "abhiyukta te cāpyabhipūjanārthaṃ naiṣkramyakāle narapuṃgavasya // Lal_15.62 //",
  "S04bsu022_u:3991": "ye cāpi rūpāvacareṣu devāḥ praśāntacārī saha dhyānagocarāḥ /",
  "S04bsu022_u:3992": "abhiyukta te cāpyabhipūjanārthaṃ trailokyapūjyasya narottamasya // Lal_15.63 //",
  "S04bsu022_u:3993": "daśādiśo 'bhyāgata śuddhasattvāḥ sahāyakāḥ pūrvacariṃ carantaḥ /",
  "S04bsu022_u:3994": "drakṣyāmahe niṣkramaṇaṃ jinasya pūjāṃ kariṣyāmi tathānurūpām // Lal_15.64 //",
  "S04bsu022_u:3995": "sa cāpi guhyādhipatirmahātmā pradīptavajro nabhasi pratisthitaḥ /",
  "S04bsu022_u:3996": "saṃnaddhagātro balavīryavikramaḥ kareṇa guhya jvalamānu vajram // Lal_15.65 //",
  "S04bsu022_u:3997": "candraśca sūryo ubhi devaputrau pradakṣiṇaṃ vāmaku supratisthitau /",
  "S04bsu022_u:3998": "daśāṅgulī añjalibhirgṛhītvā naiṣkramyaśabdo 'nuvicārayanti // Lal_15.66 //",
  "S04bsu022_u:3999": "puṣyaśca nakṣatra sapāriṣadyo audārikaṃ nirmiṇi ātmabhāvam /",
  "S04bsu022_u:4000": "sthitvāgratastasya narottamasya manojñaghoṣābhirutaṃ pramuñcat // Lal_15.67 //",
  "S04bsu022_u:4001": "sarve 'dya siddhāḥ śubha tubhya maṅgalāḥ puṣyaśca yuktaḥ samayaśca gantum /",
  "S04bsu022_u:4002": "(Vaidya 159)",
  "S04bsu022_u:4003": "ahaṃ pi yāsyāmi tvayaiva sārdhaṃ /",
  "S04bsu022_u:4004": "anuttarāyo bhava rāgasūdanaḥ // Lal_15.68 //",
  "S04bsu022_u:4005": "saṃcodakaścodayi devaputra uttiṣṭha śīghraṃ balavīryaudgataḥ /",
  "S04bsu022_u:4006": "duḥkhairhatāṃstāraya sarvasattvān naiṣkramyakālaḥ samupasthitaste // Lal_15.69 //",
  "S04bsu022_u:4007": "samāgatā devasahasrakoṭyaḥ pravarṣamāṇā kusumān manojñān /",
  "S04bsu022_u:4008": "sa cāpi paryaṅkavare niṣaṇṇo devairvṛto bhrājati dīptatejaḥ // Lal_15.70 //",
  "S04bsu022_u:4009": "nagare istrika dārakāśca puruṣā yāścābhavan dārikāḥ",
  "S04bsu022_u:4010": "sarve te śayitā kilāntamanaso īryāpathebhyaścyutāḥ /",
  "S04bsu022_u:4011": "hasti aśvagavāśca sārikaśukāḥ kroñcā mayūrāstathā",
  "S04bsu022_u:4012": "sarve te śayitā kilāntamanasaḥ paśyanti rūpaṃ na te // Lal_15.71 //",
  "S04bsu022_u:4013": "ye cā te dṛḍhavajratomaradharā śākyaiḥ sutāḥ sthāpitāḥ",
  "S04bsu022_u:4014": "hastiaśvaratheṣu toraṇavare te cāpyavasvāpitāḥ /",
  "S04bsu022_u:4015": "rājā rājakumāra pārthivajanaḥ sarve prasuptā bhavan",
  "S04bsu022_u:4016": "api cā nārigaṇā vinagnavasanā suptā na te buddhiṣū // Lal_15.72 //",
  "S04bsu022_u:4017": "so ca brahmaruto manojñavasanaḥ kalaviṅkaghoṣasvaro",
  "S04bsu022_u:4018": "rātrau nirgata ardharātrasamaye taṃ chandakaṃ abravīt /",
  "S04bsu022_u:4019": "sādhū chandaka dehi kaṇṭhaku mama svālaṃkṛtaṃ śobhanaṃ",
  "S04bsu022_u:4020": "mā vighnaṃ kuru me dadāhi capalaṃ yadi me priyaṃ manyase // Lal_15.73 //",
  "S04bsu022_u:4021": "kva tvaṃ yāsyasi sattvasārathivarā kiṃ aśvakāryaṃ ca te",
  "S04bsu022_u:4022": "kālajñaḥ samayajña dharmacaraṇo kālo na gantu kvacit /",
  "S04bsu022_u:4023": "dvārāste pithitā dṛḍhārgalakṛtā ko dāsyate tāṃ tava /",
  "S04bsu022_u:4024": "śakreṇā manasātha cetanavaśātte dvāra muktā kṛtāḥ",
  "S04bsu022_u:4025": "dṛṣṭvā chandaka harṣito puna dukhī aśrūṇi so 'vartayī /",
  "S04bsu022_u:4026": "hā dhikko mi sahāyu kiṃ tu kurumī dhāvāmi kāṃ vā diśaṃ",
  "S04bsu022_u:4027": "ugraṃtejadhareṇa vākyu bhaṇitaṃ śakyaṃ na saṃdhāritum // Lal_15.74 //",
  "S04bsu022_u:4028": "(Vaidya 160)",
  "S04bsu022_u:4029": "sā senā caturaṅginī balavatī kiṃ bhū karotīha hā",
  "S04bsu022_u:4030": "rājā rājakumāra pārthiva jano nemaṃ hi budhyanti te /",
  "S04bsu022_u:4031": "strīsaṃghaḥ śayitastathā yaśavatī osvāpitā devataiḥ",
  "S04bsu022_u:4032": "hā dhiggacchati sidhyate 'sya praṇidhiryaścintitaḥ pūrvaśaḥ // Lal_15.75 //",
  "S04bsu022_u:4033": "devāḥ koṭisahasra hṛṣṭamanasastaṃ chandakaṃ abruvan",
  "S04bsu022_u:4034": "sādhu chandaka dehi kaṇṭhakavaraṃ mā khedayī nāyakam /",
  "S04bsu022_u:4035": "bherīśaṅkhamṛdaṅgatūryanayutā devāsurairvāditā",
  "S04bsu022_u:4036": "naivedaṃ pratibudhyate puravaraṃ osvāpitaṃ devataiḥ // Lal_15.76 //",
  "S04bsu022_u:4037": "paśya chandaka antarīkṣa vimalaṃ divyā prabhā śobhate",
  "S04bsu022_u:4038": "paśya tvaṃ bahubodhisattvanayutāṃ ye pūjanāyāgatāḥ /",
  "S04bsu022_u:4039": "śakraṃ paśya śacīpatiṃ balavṛtaṃ dvārasthitaṃ bhrājate",
  "S04bsu022_u:4040": "devāṃścāpyasurāṃśca kinnaragaṇāṃ ye pūjanārthāgatāḥ // Lal_15.77 //",
  "S04bsu022_u:4041": "śrutvā chandaka devatāna vacanaṃ taṃ kaṇṭhakaṃ ālapī",
  "S04bsu022_u:4042": "eṣvāgacchati sattvasārathivaraḥ tvaṃ tāva heṣiṣyase /",
  "S04bsu022_u:4043": "so taṃ varṣikuvarṇa kāñcanakhuraṃ svālaṃkṛtaṃ kṛtvanā",
  "S04bsu022_u:4044": "upanetī guṇasāgarasya vahanaṃ rodantako durmanā // Lal_15.78 //",
  "S04bsu022_u:4045": "eṣā te varalakṣaṇā hitakarā aśvaḥ sujātaḥ śubho",
  "S04bsu022_u:4046": "gaccha sidhyatu tubhya eva praṇidhiryaścintitaḥ pūrvaśaḥ /",
  "S04bsu022_u:4047": "ye te vighnakarā vrajantu praśamaṃ āsāṃ vrataṃ sidhyatāṃ",
  "S04bsu022_u:4048": "bhavahī sarvajagasya saukhyadadanaḥ svargasya śāntyāstathā // Lal_15.79 //",
  "S04bsu022_u:4049": "sarvā kampita ṣaḍvikāra dharaṇī śayanādyadā sotthitaḥ",
  "S04bsu022_u:4050": "ārūḍhaḥ śaśipūrṇamaṇḍalanibhaṃ taṃ aśvarājottamam /",
  "S04bsu022_u:4051": "pālā pāṇiviśuddhapadmavimalā nyasayiṃsu aśvottame",
  "S04bsu022_u:4052": "śakro brahma ubhau ca tasya purato darśyanti mārgo hyayam // Lal_15.80 //",
  "S04bsu022_u:4053": "ābhā tena pramukta acchavimalā obhāsitā medinī",
  "S04bsu022_u:4054": "sarve śānta apāya sattva sukhitā kleśairna bādhyī tadā /",
  "S04bsu022_u:4055": "puṣpā varṣiṣu tūryakoṭi raṇiṣū devāsurāstuṣṭuvuḥ",
  "S04bsu022_u:4056": "sarve kṛtva pradakṣiṇaṃ puravaraṃ gacchanti harṣānvitāḥ // Lal_15.81 //",
  "S04bsu022_u:4057": "(Vaidya 161)",
  "S04bsu022_u:4058": "puravarottami devata dīnamanā upagamya gacchati mahāpuruṣe /",
  "S04bsu022_u:4059": "purataḥ sthitā karuṇadīnamanā girayā samālapati padmamukham // Lal_15.82 //",
  "S04bsu022_u:4060": "tamasākulaṃ bhuvimu sarvapuraṃ nagaraṃ na śobhati tvaya rahitam /",
  "S04bsu022_u:4061": "na mamātra kāci rati prītikarī tyaktaṃ tvayā ca yadidaṃ bhavanam // Lal_15.83 //",
  "S04bsu022_u:4062": "na punaḥ śruṇiṣyi rutu pakṣigaṇe antaḥpure madhuraveṇuravam /",
  "S04bsu022_u:4063": "maṅgalyaśabda tatha gītaravaṃ pratibodhanaṃ tava anantayaśaḥ // Lal_15.84 //",
  "S04bsu022_u:4064": "darśe na bhūyu surasiddhagaṇāṃ kurvantu pūja tava rātridivam /",
  "S04bsu022_u:4065": "ghrāyiṣyi gandha na ca divya punaḥ tvayi nirgate nihatakleśagaṇe // Lal_15.85 //",
  "S04bsu022_u:4066": "nirbhuktamālyamiva paryuṣitaṃ tyaktaṃ tvayādya bhavanaṃ hi tathā /",
  "S04bsu022_u:4067": "naṭaraṅgakalpa pratibhāyati me tvayi nirgate na bhuyu tejaśiri // Lal_15.86 //",
  "S04bsu022_u:4068": "ojo balaṃ harasi sarvapure na ca śobhate aṭavitulyamidam /",
  "S04bsu022_u:4069": "vitathaṃ ṛṣīṇa vacanādya bhutaṃ yehī viyākṛtu bhuvi cakrabalo // Lal_15.87 //",
  "S04bsu022_u:4070": "abalaṃ balaṃ bhuvimu śākyabalaṃ ucchinna vaṃśa iha rājakule /",
  "S04bsu022_u:4071": "āśā pranaṣṭa iha śākyagaṇe tvayi nirgate mahati puṇyadrume // Lal_15.88 //",
  "S04bsu022_u:4072": "ahameva tubhya gati gacchayamī yatha tvaṃ prayāsi amalā vimalā /",
  "S04bsu022_u:4073": "(Vaidya 162)",
  "S04bsu022_u:4074": "api cā kṛpā karuṇa saṃjaniya vyavalokayasva bhavanaṃ tvamidam // Lal_15.89 //",
  "S04bsu022_u:4075": "vyavalokya caiva bhavanaṃ matimān madhurasvaro giramudīritavān /",
  "S04bsu022_u:4076": "nāhaṃ pravekṣi kapilasya puraṃ aprāpya jātimaraṇāntakaram // Lal_15.90 //",
  "S04bsu022_u:4077": "sthānāsanaṃ śayanacaṃkramaṇaṃ na kariṣyahaṃ kapilavastumukham /",
  "S04bsu022_u:4078": "yāvanna labdha varabodhi mayā ajarāmaraṃ padavaraṃ hyamṛtam // Lal_15.91 //",
  "S04bsu022_u:4079": "yadasau jagatpradhāno niṣkrāntu bodhisattvo tasyā nabhe vrajanto stavayiṃsu apsarāṇām /",
  "S04bsu022_u:4080": "eṣa maha dakṣiṇīyo eṣa maha puṇyakṣetraṃ puṇyarthikāna kṣetraṃ amṛtāphalasya dātā // Lal_15.92 //",
  "S04bsu022_u:4081": "ena bahukalpakoṭī dānadamasaṃyamenā samudānitāsya bodhiḥ sattvakaruṇāyamānā /",
  "S04bsu022_u:4082": "eṣa pariśuddhaśīlo suvrata akhaṇḍacārī na ca kāma naiva bhogāṃ prārthentu śīlarakṣī // Lal_15.93 //",
  "S04bsu022_u:4083": "eṣa sada kṣāntivādī chidyanti aṅgamaṅge na ca krodhu naiva roṣaḥ sattvaparitrāyaṇārtham /",
  "S04bsu022_u:4084": "eṣa sada vīryavanto avikhinna kalpakoṭyaḥ samudānitāsya bodhiryaṣṭā ca yakṣakoṭīḥ // Lal_15.94 //",
  "S04bsu022_u:4085": "eṣa sada dhyānadhyāyī śāntapraśāntacitto dhyāyitva sarvakleśāṃ moceṣyi sattvakoṭīḥ /",
  "S04bsu022_u:4086": "eṣo asaṅga prājñaḥ kalpairvikalpamukto kalpairvimuktacitto jinu bheṣyate svayaṃbhūḥ // Lal_15.95 //",
  "S04bsu022_u:4087": "eṣa sada maitracitto karuṇāya pāraprāpto mudito upekṣadhyāyī brāhme pathi vidhijñaḥ /",
  "S04bsu022_u:4088": "eṣo 'tidevadevo devebhi pūjanīyo śubhavimalaśuddhacitto guṇaniyutapāraprāptaḥ // Lal_15.96 //",
  "S04bsu022_u:4089": "(Vaidya 163)",
  "S04bsu022_u:4090": "śaraṇaṃ bhayārditānāṃ dīpo acakṣuṣāṇāṃ layano upadrutānāṃ vaidyaścirāturāṇām /",
  "S04bsu022_u:4091": "rājeva dharmarājo indraḥ sahasranetro brahmasvayaṃbhubhūtaḥ kāyapraśabdhacitto // Lal_15.97 //",
  "S04bsu022_u:4092": "dhīraḥ prabhūtaprajño vīro viviktacittaḥ śūraḥ kileśaghātī ajitaṃjayo jitāriḥ /",
  "S04bsu022_u:4093": "siṃho bhayaprahīṇo nāgaḥ sudāntacitto ṛṣabho gaṇapradhānaḥ kṣāntaḥ prahīṇakopaḥ // Lal_15.98 //",
  "S04bsu022_u:4094": "candraḥ prabhāsayantaḥ sūryo 'vabhāsakārī",
  "S04bsu022_u:4095": "ulkā pradyotakārī sarvatamovimuktaḥ /",
  "S04bsu022_u:4096": "padmaṃ anopaliptaṃ puṣpaṃ suśīlapatraṃ",
  "S04bsu022_u:4097": "merūrakampi śāstā pṛthivī yathopajīvyo",
  "S04bsu022_u:4098": "ratanākaro akṣobhyaḥ // Lal_15.99 //",
  "S04bsu022_u:4099": "ena jitu kleśamāro ena jitu skandhamāro ena jitu mṛtyumāro nihato 'sya deva(putra)māro /",
  "S04bsu022_u:4100": "eṣa maha sārthavāho kupathapratisthitānāṃ aṣṭāṅgamārgaśreṣṭhaṃ deśeṣyate nacireṇā // Lal_15.100 //",
  "S04bsu022_u:4101": "jaramaraṇakleśaghātī tamatimiravipramukto",
  "S04bsu022_u:4102": "bhuvi divi ca saṃpraghuṣṭo jinu bheṣyate svayaṃbhūḥ /",
  "S04bsu022_u:4103": "stuta stavitu aprameyo varapuruṣarūpadhārī",
  "S04bsu022_u:4104": "yatpuṇya tvāṃ stavitvā bhoma yatha vādisiṃhaḥ // Lal_15.101 //",
  "S04bsu022_u:4105": "iti hi bhikṣavo 'bhiniṣkrānto bodhisattvo 'tikramya śākyānatikramya kroḍyānatikramya mallān maineyānāmanuvaineye niga me ṣaṭsu yojaneṣu /",
  "S04bsu022_u:4106": "tatra bodhisattvasya rātriprabhāto 'bhūt /",
  "S04bsu022_u:4107": "tato bodhisattvo kaṇṭhakādavatīrya dharaṇītale sthitvā taṃ mahāntaṃ devanāgayakṣagandharvāsuragaruḍakinnaramahoragasaṃghaṃ visarjayati sma /",
  "S04bsu022_u:4108": "visarjya cāsyaitadabhūt -imānyābharaṇāni kaṇṭhakaṃ ca chandakasya haste visarjayāmīti //",
  "S04bsu022_u:4109": "atha bodhisattvaśchandakamāmantryaitadavocat - gaccha tvaṃ chandaka,",
  "S04bsu022_u:4110": "imānyābharaṇāni kaṇṭhakaṃ ca gṛhītvā nivartayasva /",
  "S04bsu022_u:4111": "yatra ca pradeśe chandako nivṛttastatra caityaṃ sthāpitamabhūt /",
  "S04bsu022_u:4112": "adyāpi taccaityaṃ chandakanivartanamiti jñāyate //",
  "S04bsu022_u:4113": "(Vaidya 164)",
  "S04bsu022_u:4114": "punaśca bodhisattvasyaitadabhavat - kathaṃ ca nāma cūḍā ca pravrajyā ceti /",
  "S04bsu022_u:4115": "sa khaḍgena cūḍāṃ chittvā antarikṣe kṣipati sma /",
  "S04bsu022_u:4116": "sā ca trāyatriṃśatā devaiḥ parigṛhītābhūt pūjārtham /",
  "S04bsu022_u:4117": "adyāpi ca trāyatriṃśatsu deveṣu cūḍāmaho vartate /",
  "S04bsu022_u:4118": "tatrāpi caityaṃ sthāpitamabhūt /",
  "S04bsu022_u:4119": "adyāpi ca taccūḍāpratigrahaṇamiti jñāyate //",
  "S04bsu022_u:4120": "punarapi bodhisattvasyaitadabhūt - kathaṃ hi nāma pravrajyā ca kāśikāni vastrāṇi /",
  "S04bsu022_u:4121": "sacedvanavāsānurūpāṇi kāṣāyāṇi vastrāṇi labheyam,",
  "S04bsu022_u:4122": "śobhanaṃ syāt /",
  "S04bsu022_u:4123": "atha śuddhavāsakāyikānāṃ devānāmetadabhūt - kāṣāyairbodhisattvasya kāryamiti /",
  "S04bsu022_u:4124": "tatraiko devaputro divyaṃ rūpamantardhāpya lubdhakarūpeṇa kāṣāyavastraprāvṛto bodhisattvasya purato 'sthāt /",
  "S04bsu022_u:4125": "atha bodhisattvastametadavocat - sacenme tvaṃ mārṣā kāṣāyāṇi vastrāṇi dadyāḥ,",
  "S04bsu022_u:4126": "imāni te 'haṃ kāśikāni vastrāṇi dadyām /",
  "S04bsu022_u:4127": "so 'vocat - etāni vastrāṇi tava śobhante /",
  "S04bsu022_u:4128": "imāni mama /",
  "S04bsu022_u:4129": "bodhisattva āha - ahaṃ tvāṃ yācāmi /",
  "S04bsu022_u:4130": "tatastena lubdhakarūpiṇā devaputreṇa bodhisattvāya kāṣāyāṇi vastrāṇi dattānyabhūvan /",
  "S04bsu022_u:4131": "kāśikāni gṛhṇīte sma /",
  "S04bsu022_u:4132": "atha sa devaputro gauravajātastāni vastrāṇi ubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham /",
  "S04bsu022_u:4133": "tacchandakena dṛṣṭamabhūt /",
  "S04bsu022_u:4134": "tatrāpi caityaṃ sthāpitam /",
  "S04bsu022_u:4135": "adyāpi taccaityaṃ kāṣāyagrahaṇamityevaṃ jñāyate //",
  "S04bsu022_u:4136": "yadā ca bodhisattvena cūḍāṃ chittvā kāṣāyāṇi vastrāṇi prāvṛtāni,",
  "S04bsu022_u:4137": "tasmin samaye devaputraśatasahasrā hṛṣṭāstuṣṭā udagrā āttamanasaḥ paramapramuditāḥ prītisaumanasyajātā hīhīkārakilikilāprakṣveḍitānirnādanirghoṣaśabdamakārṣuḥ /",
  "S04bsu022_u:4138": "siddhārtho bho mārṣāḥ kumāraḥ pravrajitaḥ /",
  "S04bsu022_u:4139": "so 'yamanuttarāṃ samyaksaṃbodhimabhisaṃbudhya dharmacakraṃ pravartayiṣyati /",
  "S04bsu022_u:4140": "asaṃkhyeyāñjātidharmāṇaḥ sattvān jātyā parimocayiṣyati /",
  "S04bsu022_u:4141_0": "yāvajjarāvyādhimaraṇaśokaparidevaduḥkhadaurmanasyopāyāsebhyaḥ parimocya saṃsārasāgarāt",
  "S04bsu022_u:4141_1": "pāramuttāryānuttare kṣeme 'bhaye 'śoke nirūpadrave śive virajase 'mṛte dharmadhātau",
  "S04bsu022_u:4141_2": "pratiṣṭhāpayiṣyatīti /",
  "S04bsu022_u:4142": "sa ca śabdaḥ śabdaparaṃparayā yāvadakaniṣṭhabhavanamabhyudgato 'bhūt //",
  "S04bsu022_u:4143": "tato 'ntaḥpurikābhiḥ kumāramapaśyantībhiḥ grīṣmikavārṣikahaimantikeṣu prāsādeṣvāsaneṣu ca gṛheṣu parimāgamāṇā yadā na paśyanti sma,",
  "S04bsu022_u:4144": "tadā ekībhūtābhiḥ kurarībhirivotkrṛṣṭamabhūt /",
  "S04bsu022_u:4145": "tatra kāścitstriyaḥ paramaśokārtā hā tātehi krandanti sma /",
  "S04bsu022_u:4146": "kāścidbhrātaḥ kāścidbharta iti krandanti sma /",
  "S04bsu022_u:4147": "kāściddhā nātheti krandanti sma /",
  "S04bsu022_u:4148": "kāściddhā svāminniti /",
  "S04bsu022_u:4149": "kāścinnānāpriyavacanapralāpaiḥ,",
  "S04bsu022_u:4150": "kāścinnānākāyaparisarpikayā rudanti sma /",
  "S04bsu022_u:4151": "kāścicchīrṣopakarṣikayā,",
  "S04bsu022_u:4152": "kāścidanyonyamukhāvalokitayā rudanti sma /",
  "S04bsu022_u:4153": "kāściccakṣuḥparivartikayā,",
  "S04bsu022_u:4154": "kāścitsvavadanāni vastrairucchādya rudanti sma /",
  "S04bsu022_u:4155": "kāścidūrū pāṇibhiḥ prasphoṭayantyaḥ,",
  "S04bsu022_u:4156": "kāściddhṛdayaḥ,",
  "S04bsu022_u:4157": "pāṇibhistāḍayantyaḥ,",
  "S04bsu022_u:4158": "kāścidbāhūn pāṇibhiḥ prasphoṭayantyaḥ,",
  "S04bsu022_u:4159": "kāścicchirāṃsi,",
  "S04bsu022_u:4160": "kāścicchiraḥ pāṃśubhiravakirantyo rudanti sma /",
  "S04bsu022_u:4161": "kāścidvikṣiptakeśyaḥ,",
  "S04bsu022_u:4162": "kāścitkeśaṃ viluñcantyaḥ,",
  "S04bsu022_u:4163": "kāścidūrdhvabāhavaḥ uccairutkrośanti sma /",
  "S04bsu022_u:4164": "kāścinmṛgya iva digdhaviddhāḥ sahasā pradhāvantyo (Vaidya 165)",
  "S04bsu022_u:4165": "rudanti sma /",
  "S04bsu022_u:4166": "kāścinmārutakampitā iva kadalyaḥ pravikampyamānā rudanti sma /",
  "S04bsu022_u:4167": "kāściddharaṇītale vinipatitāḥ kiṃcitprāṇāḥ,",
  "S04bsu022_u:4168": "kāścijjālotkṣiptamatsyā iva pṛthivyāṃ parivartyamānā rudanti sma /",
  "S04bsu022_u:4169": "kāścinmūlachinnā iva vṛkṣāḥ sahasā dharaṇītale nipatya rudanti sma //",
  "S04bsu022_u:4170": "taṃ ca śabdaṃ rājā śrutvā śākyānāmantrayate sma - kimetaduccairantaḥpure śabdaḥ śrūyate?",
  "S04bsu022_u:4171": "śākyā vijñāya kathayanti sma - kumāraḥ kila mahārāja antaḥpure na dṛśyate /",
  "S04bsu022_u:4172": "rājā āha - kṣipraṃ nagaradvārāṇi pithayata /",
  "S04bsu022_u:4173": "kumāramabhyantare mṛgayāmaḥ /",
  "S04bsu022_u:4174": "te sāntarbahirmṛgayante sma /",
  "S04bsu022_u:4175": "sāntarbahirmṛgayamānā na paśyanti sma //",
  "S04bsu022_u:4176": "mahāprajāpatyapi gautamī paridevamānā mahītale parivartate sma /",
  "S04bsu022_u:4177": "rājānaṃ śuddhodanamevamāha kṣipraṃ māṃ mahārāja putreṇa samaṅginīṃ kuruṣveti //",
  "S04bsu022_u:4178": "tato rājā caturdiśamaśvadūtān preṣayati sma /",
  "S04bsu022_u:4179": "gacchata, yāvatkumāraṃ na paśyatha,",
  "S04bsu022_u:4180": "tāvanmā nivartayatha //",
  "S04bsu022_u:4181": "naimittikairvaipañcikaiśca vyākṛtamabhūt - maṅgaladvāreṇa bodhisattvo 'bhiniṣkramiṣyatīti /",
  "S04bsu022_u:4182": "te maṅgaladvāreṇa gacchantaḥ paśyanti sma antarāpathi puṣpavarṣaṃ prapatitam /",
  "S04bsu022_u:4183": "teṣāmetadabhūt - anena pathā kumāro 'bhinirgata iti //",
  "S04bsu022_u:4184": "te svalpamantaraṃ gatvā taṃ devaputraṃ paśyanti sma bodhisattvasya kāśikavastrāṇi śirasi kṛtvā āgacchantam /",
  "S04bsu022_u:4185": "teṣāmetadabhūt - imāni khalu kumārasya kāśikavastrāṇi /",
  "S04bsu022_u:4186": "mā khalvanenaiṣāṃ vastrāṇāmarthe kumāro jīvitādvyaparopitaḥ syāt /",
  "S04bsu022_u:4187": "gṛhṇītainamiti /",
  "S04bsu022_u:4188": "bhūyaḥ paśyanti sma /",
  "S04bsu022_u:4189": "tasya pṛṣṭhataścchandakaṃ kaṇṭhakamābharaṇāni cādāyāgacchantam /",
  "S04bsu022_u:4190": "tataste parasparamūcuḥ - mā tāvadbhoḥ sāhasaṃ mā kārṣṭa /",
  "S04bsu022_u:4191": "eṣa chandako 'bhyāgacchati kaṇṭhakamādāya,",
  "S04bsu022_u:4192": "yāvadenaṃ prakṣyāmaḥ //",
  "S04bsu022_u:4193": "te chandakaṃ paripṛcchanti sma - he chandaka,",
  "S04bsu022_u:4194": "mā khalvanenaiva puruṣeṇa kāśikānāṃ vastrāṇāmarthāya kumāro jīvitādvyaparopitaḥ syāt /",
  "S04bsu022_u:4195": "chandaka āha - na hyetat /",
  "S04bsu022_u:4196": "api tu anena kumārāya kāṣāyāṇi vastrāṇi dattāni /",
  "S04bsu022_u:4197": "kumāreṇa cāsyaitāni kāśikāni vastrāṇi dattāni /",
  "S04bsu022_u:4198": "atha sa devaputrastāni vastrāṇyubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham //",
  "S04bsu022_u:4199": "evaṃ ca te bhūyaśchandakaṃ paripṛcchanti sma - tatkiṃ manyase chandaka gacchāmo vayam?",
  "S04bsu022_u:4200": "śakyaḥ kumāraḥ pratinivartayitum?",
  "S04bsu022_u:4201": "sa āha - mā khalu /",
  "S04bsu022_u:4202": "anivartyaḥ kumāro dṛḍhavīryaparākramaḥ /",
  "S04bsu022_u:4203": "evaṃ ca tenoktam - na tāvadahaṃ punarapi kapilavastumahānagaraṃ pravekṣyāmi,",
  "S04bsu022_u:4204": "yāvanme nānuttarāṃ samyaksaṃbodhimabhisaṃbudhyeti /",
  "S04bsu022_u:4205": "yathā ca kumāreṇoktaṃ tathaiva tadbhaviṣyati /",
  "S04bsu022_u:4206": "tatkasmāt? anivartyaḥ kumāro dṛḍhavīryaparākramaḥ //",
  "S04bsu022_u:4207": "tataśchandakaḥ kaṇṭhakamābharaṇāni cādāyāntaḥpuraṃ prāvikṣat /",
  "S04bsu022_u:4208": "tatastānyābharaṇāni cireṇa kālena bhadrikasya śākyakumārasya mahānāmno 'niruddhasya cābadhyanta sma /",
  "S04bsu022_u:4209": "tāni mahānārāyaṇasaṃghaṭanakāyārthamanye (Vaidya 166)",
  "S04bsu022_u:4210": "nārāyaṇasaṃhananā na śaknuvanti sma dhārayitum /",
  "S04bsu022_u:4211": "yadā na kaścittāni dhārayituṃ śaknoti sma,",
  "S04bsu022_u:4212": "tadā mahāprajāpatyā gautamyā cintitamabhūt - yāvadahamimānyābharaṇāni paśyāmi,",
  "S04bsu022_u:4213": "tāvanmama hṛdaye śoko bhaviṣyati /",
  "S04bsu022_u:4214": "yannvahamimānyābharaṇāni puṣkariṇyāṃ prakṣipeyamiti /",
  "S04bsu022_u:4215": "tato mahāprajāpatī gautamī tānyābharaṇāni puṣkariṇyāṃ prakṣipati sma /",
  "S04bsu022_u:4216": "adyāpi sā ābharaṇapuṣkariṇītyevaṃ saṃjñāyate //",
  "S04bsu022_u:4217": "tatredamucyate -",
  "S04bsu022_u:4218": "niṣkrāntu śūro yada vidu bodhisattvo nagaraṃ vibuddhaṃ kapilapuraṃ samagram /",
  "S04bsu022_u:4219": "manyanti sarve śayanagato kumāro anyonya hṛṣṭāḥ pramudita ālabhante // Lal_15.102 //",
  "S04bsu022_u:4220": "gopā vibuddhā tatha api istrigārā śayanaṃ nirīkṣī na ca dṛśi bodhisattvam /",
  "S04bsu022_u:4221": "utkrośu mukto narapatino agāre hā vañcitāḥ smaḥ kahi gatu bodhisattvo // Lal_15.103 //",
  "S04bsu022_u:4222": "rājā śruṇitvā dharaṇitale nirasto utkrośu kṛtvā aho mama ekaputro /",
  "S04bsu022_u:4223": "so stemito hi jalaghaṭasaṃprasikto āśvāsayantī bahuśata śākiyānām // Lal_15.104 //",
  "S04bsu022_u:4224": "gopā śayāto dharaṇitale nipatya keśāṃ lunātī avaśiri bhūṣaṇāni /",
  "S04bsu022_u:4225": "aho subhāṣṭaṃ mama puri nāyakenā sarvapriyebhirnaciratu viprayogaḥ // Lal_15.105 //",
  "S04bsu022_u:4226": "rūpā surūpā vimalavicitritāṅgā acchā viśuddhā jagati priyā manāpā /",
  "S04bsu022_u:4227": "dhanyā praśastā divi bhuvi pūjanīyā kva tvaṃ gato 'si mama śayi chorayitvā // Lal_15.106 //",
  "S04bsu022_u:4228": "na pāsyi pānaṃ na ca madhu na pramādaṃ bhūmau śayiṣye jaṭamakuṭaṃ dhariṣye /",
  "S04bsu022_u:4229": "snānaṃ jahitvā vratatapa ācariṣye yāvanna drakṣye guṇadharu bodhisattvam // Lal_15.107 //",
  "S04bsu022_u:4230": "(Vaidya 167)",
  "S04bsu022_u:4231": "udyāna sarve aphala apatrapuṣpā hārā viśuddhā tamarajapāṃśutulyāḥ /",
  "S04bsu022_u:4232": "veśmaṃ na śobhī aṭavi puraṃ prakāśaṃ yattena tyaktaṃ naravarapuṃgavena // Lal_15.108 //",
  "S04bsu022_u:4233": "hā gītavādyāḥ sumadhura mañjughoṣāḥ hā istrigārā vigalita bhūṣaṇābhiḥ /",
  "S04bsu022_u:4234": "hā hemajālaiḥ parisphuṭamantarikṣaṃ na bhūyu drakṣye guṇadharaviprahīṇā // Lal_15.109 //",
  "S04bsu022_u:4235": "mātṛsvasā cā paramasukṛcchraprāptā āśvāsayāti ma rudahi śākyakanye /",
  "S04bsu022_u:4236": "pūrve ca uktaṃ naravarapuṃgavena kartāsmi loke jaramaraṇātpramokṣam // Lal_15.110 //",
  "S04bsu022_u:4237": "so cā maharṣī kuśalasahasra cīrṇaḥ ṣaḍ yojanāni pratigatu rātriśeṣe /",
  "S04bsu022_u:4238": "chandasya detī hayavaru bhūṣaṇāni chandā gṛhītvā kapilapuraṃ prayāhi // Lal_15.111 //",
  "S04bsu022_u:4239": "mātāpitaṇāṃ mama vacanena pṛcche gataḥ kumāro na ca puna śocayethā /",
  "S04bsu022_u:4240": "buddhitva bodhiṃ punarihamāgamiṣye dharmaṃ śruṇitvā bhaviṣyatha śāntacittāḥ // Lal_15.112 //",
  "S04bsu022_u:4241": "chando rudanto pratibhaṇi nāyakasya na me 'sti śaktirbalata parākramo vā /",
  "S04bsu022_u:4242": "haneyu mahyaṃ naravarajñātisaṃghāḥ chandā kva nīto guṇadharu bodhisattvo // Lal_15.113 //",
  "S04bsu022_u:4243": "mā tāhi chandā pratibhaṇi bodhisattvo tuṣṭā bhavitvā api mama jñātisaṃghāḥ /",
  "S04bsu022_u:4244": "śāstārasaṃjñā tvayi sada bhāviṣyanti premeṇa mahyaṃ tvayamapi vartiṣyante // Lal_15.114 //",
  "S04bsu022_u:4245": "chando gṛhītvā hayavaru bhūṣaṇāni udyānaprāpto naravarapuṃgavasya /",
  "S04bsu022_u:4246": "(Vaidya 168)",
  "S04bsu022_u:4247": "udyānapālaḥ pramuditu vegajāto ānandaśabdaṃ pratibhaṇi śākiyānām // Lal_15.115 //",
  "S04bsu022_u:4248": "ayaṃ kumāro hayavaru chandakaśca udyānaprāpto na ca puna śocitavyo /",
  "S04bsu022_u:4249": "rājā śraṇitvā parivṛtu śākiyebhiḥ udyānaprāpto pramuditu vegajāto // Lal_15.116 //",
  "S04bsu022_u:4250": "gopā viditvā dṛḍhamati bodhisattvaṃ no cāpi harṣī na ca gira śraddadhāti /",
  "S04bsu022_u:4251": "asthānametadvinigatu yatkumāro aprāpya bodhiṃ punariha āgameyā // Lal_15.117 //",
  "S04bsu022_u:4252": "dṛṣṭvā tu rājā hayavaru chandakaṃ ca utkrośu kṛtvā dharaṇitale nirasto /",
  "S04bsu022_u:4253": "hā mahya putrā sukuśalagītavādyā kva tvaṃ gato 'si vijahiya sarvarājyam // Lal_15.118 //",
  "S04bsu022_u:4254": "sādhū bhaṇāhi vacana mameha chandā kiṃ vā prayogaḥ kva ca gatu bodhisattvaḥ /",
  "S04bsu022_u:4255": "kenātha nīto vivarita kena dvārā pūjā ca tasyā katha kṛta devasaṃghaiḥ // Lal_15.119 //",
  "S04bsu022_u:4256": "chando bhaṇātī śṛṇu mama pārthivendrā rātrau prasupte nagari sabālavṛddhe /",
  "S04bsu022_u:4257": "so mañjughoṣo mama bhaṇi bodhisattvo chandā dadāhi mama laghu aśvarājam // Lal_15.120 //",
  "S04bsu022_u:4258": "so bodhayāmi naragaṇi nārisaṃghaṃ suptā prasuptā na ca gira te śruṇanti /",
  "S04bsu022_u:4259": "so rodamāno dadi ahu aśvarājaṃ hanta vrajāhī hitakara yena kāmam // Lal_15.121 //",
  "S04bsu022_u:4260": "śakreṇa dvārā vivarita yantrayuktāḥ pālāścatasro hayacaraṇe śiliṣṭāḥ /",
  "S04bsu022_u:4261": "ārūḍhi śūre pracalita trisahasrāḥ mārgo nabhe 'smin suvipula yena krānto // Lal_15.122 //",
  "S04bsu022_u:4262": "(Vaidya 169)",
  "S04bsu022_u:4263": "ābhā pramuktā vihatatamondhakārā puṣpā patiṃsū turiyaśatā raṇiṃṣū /",
  "S04bsu022_u:4264": "devāḥ staviṃsū tathapi hi cāpsarāṇi nabhasā prayāto parivṛtu devasaṃghaiḥ // Lal_15.123 //",
  "S04bsu022_u:4265": "chando gṛhītvā hayavaru bhūṣaṇāni antaḥpure so upagatu rodamāno /",
  "S04bsu022_u:4266": "dṛṣṭvā tu gopā hayavaru chandakaṃ ca saṃmūrchayitvā dharaṇitale nirastā // Lal_15.124 //",
  "S04bsu022_u:4267": "udyukta sarvā suvipula nārisaṃghāḥ vāriṃ gṛhītvā snapayiṣu śākyakanyām /",
  "S04bsu022_u:4268": "mā haiva kālaṃ kariṣyati śokaprāptā dvābhyāṃ priyābhyāṃ bahu bhavi viprayogo // Lal_15.125 //",
  "S04bsu022_u:4269": "sthāmaṃ janitvā suduḥkhita śākyakanyā kaṇṭhe 'valambyā hayavaraaśvarāje /",
  "S04bsu022_u:4270": "anusmaritvā purimaka kāmakrīḍāṃ nānāpralāpī pralapati śokaprāptā // Lal_15.126 //",
  "S04bsu022_u:4271": "hā mahya prītijananā hā mama narapuṃgavā vimalacandramukhā /",
  "S04bsu022_u:4272": "hā mama surūparūpā hā mama varalakṣaṇā vimalatejadharā // Lal_15.127 //",
  "S04bsu022_u:4273": "hā mama aninditāṅgā sujāta anupūrvaudgatā asamā /",
  "S04bsu022_u:4274": "hā mama guṇāgradhāriṃ naramarūbhiḥ pūjitā paramakārūṇikā // Lal_15.128 //",
  "S04bsu022_u:4275": "hā mama balopapetā narāyaṇasthāmavannihataśatrugaṇā /",
  "S04bsu022_u:4276": "hā mama sumāñjaghoṣā kalaviṅkarutasvarā madhurabrahmarutā // Lal_15.129 //",
  "S04bsu022_u:4277": "hā mama anantakīrte śatapuṇyasamudgatā vimalapuṇyadharā /",
  "S04bsu022_u:4278": "hā mama anantavarṇā guṇagaṇapratimaṇḍitā ṛṣigaṇaprītikarā // Lal_15.130 //",
  "S04bsu022_u:4279": "hā mama sujātajātā lumbinivana uttame bhramaragītarute /",
  "S04bsu022_u:4280": "hā mama vighuṣṭaśabdā divi bhuvi abhipūjitā vipulajñānadrumā // Lal_15.131 //",
  "S04bsu022_u:4281": "hā mama rasārasāgrā bimboṣṭhā kamalalocanā kanakanibhā /",
  "S04bsu022_u:4282": "hā mama suśuddhadantā gokṣīratuṣārasaṃnibhasahitadantā // Lal_15.132 //",
  "S04bsu022_u:4283": "hā mama sunāsa subhrū ūrṇābhru mukhāntare sthitā vimalā /",
  "S04bsu022_u:4284": "hā mama suvṛttaskandhā cāpodara eṇeyajaṅghavṛttakaṭī // Lal_15.133 //",
  "S04bsu022_u:4285": "(Vaidya 170)",
  "S04bsu022_u:4286": "hā mama gajahastorū karacaraṇaviśuddhaśobhanā tāmranakhā /",
  "S04bsu022_u:4287": "iti tasya bhūṣaṇāni puṇyehi kṛtāni pārthive prītikarā // Lal_15.134 //",
  "S04bsu022_u:4288": "ha mahya gītavādyā varapuṣpavilepanā śubhaṛtupravare /",
  "S04bsu022_u:4289": "hā mahya puṣpagandhā antaḥpuri gītavāditairharṣakarā // Lal_15.135 //",
  "S04bsu022_u:4290": "hā kaṇṭhakā sujātā mama bhartu sahāyakastvayā kva nīto /",
  "S04bsu022_u:4291": "hā chandakā nikaruṇā na bodhayasi gacchamānake naravariṣṭhe // Lal_15.136 //",
  "S04bsu022_u:4292": "gacchatyayaṃ hitakaro ekā gira tasminnantari na bhasi kasmāt /",
  "S04bsu022_u:4293": "itu adya puravarāto gacchati naradamyasārathiḥ kāruṇikaḥ // Lal_15.137 //",
  "S04bsu022_u:4294": "katha vā gato hitakaro kena ca niṣkramito itu sa rājakulāt /",
  "S04bsu022_u:4295": "katamāṃ diśāmanugato dhanyā vanagulmadevatā yāsya sakhī // Lal_15.138 //",
  "S04bsu022_u:4296": "atiduḥkha mahya chandā nidhidarśiya netrauddhṛtā cakṣudadā /",
  "S04bsu022_u:4297": "sarvairjanaiśca chandā mātāpitṛnityavarṇitā pūjaniyāḥ // Lal_15.139 //",
  "S04bsu022_u:4298": "tānapi jahitva nirgatu kiṃ punarima istrikāmaratim /",
  "S04bsu022_u:4299": "hā dhik priyairviyogo naṭaraṅgasvabhāvasaṃnibhā anityā // Lal_15.140 //",
  "S04bsu022_u:4300": "saṃjñāgraheṇa bālā dṛṣṭiviparyāsaniśritā janmacyuti /",
  "S04bsu022_u:4301": "prāgeva tena bhaṇitaṃ nāsti jarāmaraṇasaṃskṛte kāści sakhā // Lal_15.141 //",
  "S04bsu022_u:4302": "paripūryato 'sya āśā spṛśatū varabodhisamuttamāṃ drumavariṣṭhe /",
  "S04bsu022_u:4303": "buddhitva bodhivirajāṃ punarapi etū ihā puravareṃ asmin // Lal_15.142 //",
  "S04bsu022_u:4304": "chandakaḥ paramadīnamānaso gopikāya vacanaṃ śruṇitvanā /",
  "S04bsu022_u:4305": "sāśrukaṇṭha gira saṃprabhāṣate sādhu gopi niśṛṇohi me vacaḥ // Lal_15.143 //",
  "S04bsu022_u:4306": "rātriye rahasi yāmi madhyame sarvanārigaṇi saṃprasuptake /",
  "S04bsu022_u:4307": "so tadā ca śatapuṇyaudgato ālapeti mama dehi kaṇṭhakam // Lal_15.144 //",
  "S04bsu022_u:4308": "taṃ niśāmya vacanaṃ tadantaraṃ tubhya prekṣami śayāni suptikām /",
  "S04bsu022_u:4309": "uccaghoṣu ahu tatra muñcamī utthi gopi ayu yāti te priyo // Lal_15.145 //",
  "S04bsu022_u:4310": "(Vaidya 171)",
  "S04bsu022_u:4311": "devatā vacanu taṃ nirodhayi eka istri napi kāci budhyate /",
  "S04bsu022_u:4312": "rodamāna samalaṃkaritvanā aśvarāju dadamī narottame // Lal_15.146 //",
  "S04bsu022_u:4313": "kaṇṭhako hiṣati ugratejasvī krośamātru svaru tasya gacchatī /",
  "S04bsu022_u:4314": "no ca kaści śṛṇute purottame devatābhi osvāpanaṃ kṛtam // Lal_15.147 //",
  "S04bsu022_u:4315": "svarṇarūpyamaṇikoṭitā mahī kaṇṭhakasya caraṇaiḥ parāhatā /",
  "S04bsu022_u:4316": "sā raṇī madhurabhīṣmaśobhanā no ca keci śṛṇuvanti mānuṣāḥ // Lal_15.148 //",
  "S04bsu022_u:4317": "puṣyayuktu abhu tasmi antare candrajyotiṣa nabhe pratisthitā /",
  "S04bsu022_u:4318": "devakoṭi gagane kṛtāñjalī onamanti śirasābhivandiṣū // Lal_15.149 //",
  "S04bsu022_u:4319": "yakṣarākṣasagaṇairupasthitā lokapāla caturo maharddhikāḥ /",
  "S04bsu022_u:4320": "kaṇṭhakasya caraṇāṃ kare nyasī padmakeśaraviśuddhanirmalam // Lal_15.150 //",
  "S04bsu022_u:4321": "so ca puṇyaśatatejaudgato āruhī kumudavarṣikopamam /",
  "S04bsu022_u:4322": "ṣaḍvikāra dharaṇī prakampitā buddhakṣetra sphuṭa ābhanirmalā // Lal_15.151 //",
  "S04bsu022_u:4323": "śakra devaguruḥ śacīpatiḥ svāma dvāra vivarī tadantare /",
  "S04bsu022_u:4324": "devakoṭinayutaiḥ puraskṛto so vrajī amaranāgapūjito // Lal_15.152 //",
  "S04bsu022_u:4325": "saṃjñamātra iha jāti kaṇṭhako lokanāthu vahatī nabho 'ntare /",
  "S04bsu022_u:4326": "(Vaidya 172)",
  "S04bsu022_u:4327": "devadānavagaṇā saindrikāḥ ye vahanti sugatasya gacchataḥ // Lal_15.153 //",
  "S04bsu022_u:4328": "apsarā kuśalagītavādite bodhisattvaguṇabhāṣamānikāḥ /",
  "S04bsu022_u:4329": "kaṇṭhakasya balu te dadantikāḥ muñci ghoṣu madhuraṃ manoramam // Lal_15.154 //",
  "S04bsu022_u:4330": "kaṇṭhakā vahahi lokanāyakaṃ śīghra śīghra ma janehi khedatām /",
  "S04bsu022_u:4331": "nāsti me bhayamapāyadurgatiṃ lokanāthamabhidhārayitvanā // Lal_15.155 //",
  "S04bsu022_u:4332": "ekameka abhinandate suro vāhanaṃ smi ahu lokanāyake /",
  "S04bsu022_u:4333": "no ca kiṃcidapi deśu vidyate devakoṭicaraṇairna marditam // Lal_15.156 //",
  "S04bsu022_u:4334": "paśya kaṇṭhaka nabhontare imaṃ mārgu saṃsthitu vicitraśobhanam /",
  "S04bsu022_u:4335": "ratnavedikavicitramaṇḍitaṃ divyasāravaragandhadhūpitam // Lal_15.157 //",
  "S04bsu022_u:4336": "ena kaṇṭhaka śubhena karmaṇā trāyatriṃśabhavane sunirmito /",
  "S04bsu022_u:4337": "apsarai parivṛtaḥ puraskṛto divyakāmaratibhī ramiṣyase // Lal_15.158 //",
  "S04bsu022_u:4338": "sādhu gopi ma khu bhūyu rodahī tuṣṭa bhohi paramapraharṣitā /",
  "S04bsu022_u:4339": "drakṣase nacirato narottamaṃ bodhiprāptamamaraiḥ puraskṛtam // Lal_15.159 //",
  "S04bsu022_u:4340": "ye narāḥ sukṛtakarmakārakāḥ te na gopi sada roditavyakāḥ /",
  "S04bsu022_u:4341": "so ca puṇyaśatatejaudgato harṣitavya na sa roditavyakaḥ // Lal_15.160 //",
  "S04bsu022_u:4342": "(Vaidya 173)",
  "S04bsu022_u:4343": "saptarātra bhaṇabhānu gopike sā viyūha napi śakya kṣepitum /",
  "S04bsu022_u:4344": "yā viyūha abhu tatra pārthive niṣkramanti naradevapūjite // Lal_15.161 //",
  "S04bsu022_u:4345": "lābha tubhya paramā acintiyā yaṃ tyupasthitu jage hitaṃkaro /",
  "S04bsu022_u:4346": "mahya saṃjñi svakameva vartate tvaṃ hi bheṣyasi yathā narottamaḥ // Lal_15.162 //",
  "S04bsu022_u:4347": "iti //",
  "S04bsu022_u:4348": "// iti śrīlalitavistare 'bhiniṣkramaṇaparivarto nāma pañcadaśamo 'dhyāyaḥ //",
  "S04bsu022_u:4350": "START Parivarta 16",
  "S04bsu022_u:4351": "(Vaidya 174)",
  "S04bsu022_u:4352": "bimbisāropasaṃkramaṇaparivartaḥ ṣoḍaśaḥ /",
  "S04bsu022_u:4353": "evaṃ khalu bhikṣavaśchandako bodhisattvādhisthānena rājñaḥ śuddhodanasya gopāyāḥ śākyakanyāyāśca sarvasya cāntaḥpurasya sarvasya ca śākyagaṇasya śokavinodakathāmakārṣīt //",
  "S04bsu022_u:4354_0": "iti hi bhikṣavo bodhisattvo lubdhakarūpāya devaputrāya kāśikāni vastrāṇi dattvā tasya",
  "S04bsu022_u:4354_1": "sakāśātkāṣāyāni vastrāṇi gṛhītvā svayameva pravajyāṃ lokānuvartanāmupādāya sattvānukampāyai",
  "S04bsu022_u:4354_2": "sattvaparipācanārtham //",
  "S04bsu022_u:4355": "atha bodhisattvo yenaiva śākyā brāhmaṇyā āśramastenopasaṃkrāmat /",
  "S04bsu022_u:4356": "sā bodhisattvaṃ vāsena bhaktena copanimantrayate sma /",
  "S04bsu022_u:4357": "tato bodhisattvaḥ padmāyā brāhmaṇyā āśramaṃ gacchati sma /",
  "S04bsu022_u:4358": "tayāpi bodhisattvo vāsena bhaktena copanimantrito 'bhūt //",
  "S04bsu022_u:4359": "tato raivatasya brahmarṣerāśramamagamat /",
  "S04bsu022_u:4360": "asāvapi bodhisattvaṃ tathaivopanimantrayate sma /",
  "S04bsu022_u:4361": "tathaiva rājako 'pi datṛmadaṇḍikaputro bodhisattvamupanimantrayate sma //",
  "S04bsu022_u:4362": "iti hi bhikṣavo bodhisattvo 'nupūrveṇa vaiśālīṃ mahānagarīmanuprāpto 'bhut //",
  "S04bsu022_u:4363": "tena khalu punaḥ samayenārāḍaḥ kālāpo vaiśālīmupanisṛtya prativasati sma mahatā śrāvakasaṃghena sārdhaṃ tribhiḥ śiṣyaśataiḥ /",
  "S04bsu022_u:4364": "sa śiṣyebhya ākiṃcanyāyatanasahavratāyai dharmaṃ deśayati sma /",
  "S04bsu022_u:4365": "sa bodhisattvaṃ dūrata evāgacchantaṃ dṛṣṭvā āścaryaprāptaḥ śiṣyānāmantrayate sma - paśyata paśyata bho rūpamasyeti /",
  "S04bsu022_u:4366": "te 'bruvan - evaṃ hyetatpaśyāmaḥ /",
  "S04bsu022_u:4367": "enamativismayanīyam //",
  "S04bsu022_u:4368": "tato 'haṃ bhikṣavo yenārāḍaḥ kālāpastenopasaṃkramyārāḍa kālāpametadavocat - careyamahaṃ bho ārāḍe kālāpe brahmacaryam /",
  "S04bsu022_u:4369": "so 'vocat - cara bho gautama tathārūpeṇa dharmākhyāne yasmin śrāddhaḥ kulaputro 'lpakṛcchreṇājñāmārādhayati //",
  "S04bsu022_u:4370": "tasya me bhikṣava etadabhūt - asti me chando 'sti vīryamasti smṛtirasti samādhirasti prajñā,",
  "S04bsu022_u:4371": "yannvahameko 'pramatta ātāpī vyapakṛṣṭo vihareyaṃ tasyaiva dharmasya prāptaye sākṣātkriyāyai //",
  "S04bsu022_u:4372": "atha khalvahaṃ bhikṣavo eko 'pramatta ātāpī vyapakṛṣṭo viharannalpakṛcchreṇaivaṃ taṃ dharmamadhyavagacchan sākṣādakārṣam //",
  "S04bsu022_u:4373": "atha khalvahaṃ bhikṣavo yenārāḍaḥ kālāpastenopasaṃkramyaitadavocat - etāvadbho tvayā ārāḍa dharmo 'dhigataḥ sākṣātkṛtaḥ?",
  "S04bsu022_u:4374": "so 'vocat - evametadbho gautama /",
  "S04bsu022_u:4375": "tamahamavocat - mayāpi bho eṣa dharmaḥ sākṣātkṛto 'dhigataḥ /",
  "S04bsu022_u:4376": "so 'vocat - tena hi bho gautama yadahaṃ dharma jānāmi,",
  "S04bsu022_u:4377": "bhavānapi taṃ jānāti,",
  "S04bsu022_u:4378": "yaṃ bhavān jānāti,",
  "S04bsu022_u:4379": "ahamapi taṃ jānāmi /",
  "S04bsu022_u:4380": "tena hyāvāmubhāvapīmaṃ śiṣyagaṇaṃ pariharāvaḥ //",
  "S04bsu022_u:4381": "iti hi bhikṣava ārāḍaḥ kālāpaḥ paramayā pūjayā māṃ pūjayati sma /",
  "S04bsu022_u:4382": "antevāsiṣu ca māṃ samānārthatayā sthāpayati sma //",
  "S04bsu022_u:4383": "(Vaidya 175)",
  "S04bsu022_u:4384": "tasya me bhikṣava etadabhūt - ayaṃ khalvārāḍasya dharmo na nairyāṇiko na niryāti,",
  "S04bsu022_u:4385": "tatkatarasya samyagduḥkhakṣayāya?",
  "S04bsu022_u:4386": "yannvahamata uttari paryeṣamāṇaścareyam //",
  "S04bsu022_u:4387": "atha khalvahaṃ bhikṣavo yathābhirāmaṃ vaiśālyāṃ vihṛtya magadheṣu ca prakrānto 'bhūt /",
  "S04bsu022_u:4388": "so 'haṃ magadheṣu caryāṃ caran yena māgadhakānāṃ rājagṛhaṃ nagaraṃ tadanusṛto yena ca pāṇḍavaḥ parvatarājastenopasaṃkrānto 'bhūvam /",
  "S04bsu022_u:4389": "tatrāhaṃ pāṇḍave parvatarājapārśve vyāhārṣamekākyadvitīyo 'sahāyo 'nekairdevakoṭinayutaśatasahasraiḥ saṃrakṣitaḥ //",
  "S04bsu022_u:4390_0": "tato 'haṃ kalyameva saṃnivāsya pātracīvaramādāya tapodadvāreṇa rājagṛhaṃ mahānagaraṃ",
  "S04bsu022_u:4390_1": "piṇḍāya prāvikṣat prāsādikenābhikrāntena pratikrāntena vyavalokitena saṃmiñjitena",
  "S04bsu022_u:4390_2": "prasāritena prāsādikena saṃghāṭīpaṭapātracīvaradhāraṇenāvikṣiptairindriyairabahirgatena",
  "S04bsu022_u:4390_3": "mānasena nirmitavattailapātradharavadyugamātraṃ paśyan /",
  "S04bsu022_u:4391": "tatra māṃ rājagṛhakā manuṣyā dṛṣṭvā vismitā abhūvan - kiṃ svidayaṃ brahmā bhaviṣyati śakro devānāmindra āhosvidvaiśravaṇo āhosvitkiṃcidgiridaivatam //",
  "S04bsu022_u:4392": "tatredamucyate -",
  "S04bsu022_u:4393": "atha vimaladharo hyanantatejo svayamiha pravrajiyāna bodhisattvaḥ /",
  "S04bsu022_u:4394": "śāntamanu dānta īryavanto viharati pāṇḍavaśailarājapārśve // Lal_16.1 //",
  "S04bsu022_u:4395": "rajani vigatu jñātva bodhisattvaḥ paramasudarśaniyaṃ nivāsayitvā /",
  "S04bsu022_u:4396": "pātra pratigṛhīya nīcamāno praviśati rājagṛhaṃ sapiṇḍapātram // Lal_16.2 //",
  "S04bsu022_u:4397": "kanakamiva sudhātujātarūpaṃ kavacitu lakṣaṇatriṃśatā dvibhiśca /",
  "S04bsu022_u:4398": "naragaṇa tatha nāri prekṣamāṇo na ca bhavate kvaci tṛpti darśanena // Lal_16.3 //",
  "S04bsu022_u:4399": "vīthi racita ratnavastradhāryai avaśiriyā janu yāti pṛṣṭhato 'sya /",
  "S04bsu022_u:4400": "ko nu ayu adṛṣṭapūrvasattvo yasya prabhāya puraṃ vibhāti sarvam // Lal_16.4 //",
  "S04bsu022_u:4401": "upari sthihiya nāriṇāṃ sahasrā tathariva dvāri tathaiva vātayāne /",
  "S04bsu022_u:4402": "(Vaidya 176)",
  "S04bsu022_u:4403": "rathya bharita gehi śūnya kṛtvā naravaru prekṣiṣu te ananyakarmāḥ // Lal_16.5 //",
  "S04bsu022_u:4404": "na ca bhuyu krayavikrayaṃ karontī na ca puna sauṇḍa pibanti madyapānam /",
  "S04bsu022_u:4405": "na ca gṛhi na ca vīthiye ramante puruṣavarasya nirīkṣamāṇa rūpam // Lal_16.6 //",
  "S04bsu022_u:4406": "puruṣa tvaritu gacchi rājagehaṃ avaciṣu rāja sa bimbisāra tuṣṭo /",
  "S04bsu022_u:4407": "deva parama tubhya labdha lābhā svayamiha brahma pure carāti piṇḍam // Lal_16.7 //",
  "S04bsu022_u:4408": "keci avaci śakra devarājo apari bhaṇanti suyāma devaputraḥ /",
  "S04bsu022_u:4409": "tatha api saṃtuṣitaṃ va nirmitaśca apari bhaṇanti sunirmiteṣu devaḥ // Lal_16.8 //",
  "S04bsu022_u:4410": "keci puna bhaṇanti candrasūryau tathapi ca rāhu baliśca vemacitrī /",
  "S04bsu022_u:4411": "keci puna bhaṇanti vācamevaṃ ayu so pāṇḍavaśailarājavāsī // Lal_16.9 //",
  "S04bsu022_u:4412": "vacanamimu śruṇitva pārthivo 'sau paramaudagramanā sthito gavākṣe /",
  "S04bsu022_u:4413": "prekṣati varasattva bodhisattvaṃ jvalatu śirīya sudhātukāñcanaṃ vā // Lal_16.10 //",
  "S04bsu022_u:4414": "piṇḍa dadiya rāja bimbisāraḥ puruṣamavocannirīkṣa kva prayātī /",
  "S04bsu022_u:4415": "dṛṣṭva girivaraṃ sa gacchamāno avaciṣu deva gataḥ sa śailapārśvam // Lal_16.11 //",
  "S04bsu022_u:4416": "rajani vigatu jñātva bimbisāro mahata janaiḥ parivārito narendraḥ /",
  "S04bsu022_u:4417": "upagami pāṇḍavaśailarājamūle śiriya jvalantu tamadṛśāti śailam // Lal_16.12 //",
  "S04bsu022_u:4418": "(Vaidya 177)",
  "S04bsu022_u:4419": "dharaṇi vrajitu yāni oruhitvā paramasugaurava prekṣi bodhisattvam /",
  "S04bsu022_u:4420": "meruriva yathā hyakampamāno nyasiya tṛṇāni niṣaṇṇa sostikena // Lal_16.13 //",
  "S04bsu022_u:4421": "śirasi caraṇi vandayitva rājā vividhakathāṃ samudāharitva vocat /",
  "S04bsu022_u:4422": "dadami tava upārdhu sarvarājyād rama iha kāmaguṇairahaṃ ca piṇḍam // Lal_16.14 //",
  "S04bsu022_u:4423": "prabhaṇati giri bodhisattva ślakṣṇaṃ dharaṇipate ciramāyu pālayasva /",
  "S04bsu022_u:4424": "ahamapi pravijahya rājyamiṣṭaṃ pravrajito nirapekṣi śāntihetoḥ // Lal_16.15 //",
  "S04bsu022_u:4425": "daharu taruṇayauvanairupetaḥ śubhatanuvarṇanibho 'si vegaprāptaḥ /",
  "S04bsu022_u:4426": "vipula dhana pratīccha nārisaṃghaṃ iha mama rājyi vasāhi bhuṅkṣva kāmāṃ // Lal_16.16 //",
  "S04bsu022_u:4427": "paramapramudito 'smi daśanātte avaciṣu sa māgadharāja bodhisattvam /",
  "S04bsu022_u:4428": "bhavahi mama sahāyu sarvarājyaṃ ahu tava dāsyi prabhūta bhuṅkṣva kāmāṃ // Lal_16.17 //",
  "S04bsu022_u:4429": "mā ca puna vane vasāhi śūnye ma bhuyu tṛṇeṣu vasāhi bhūmivāsam /",
  "S04bsu022_u:4430": "paramasukumāru tubhya kāyo iha mama rājyi vasāhi bhuṅkṣva kāmāṃ // Lal_16.18 //",
  "S04bsu022_u:4431": "prabhaṇati giri bodhisattva ślakṣṇaṃ akuṭila premaṇiyā hitānukampī /",
  "S04bsu022_u:4432": "svasti dharaṇipāla te 'stu nityaṃ na ca ahu kāmaguṇebhirarthiko 'smi // Lal_16.19 //",
  "S04bsu022_u:4433": "kāma viṣasamā anantadoṣā narakaprapātana pretatiryagyonau /",
  "S04bsu022_u:4434": "vidubhi vigarhita cāpyanārya kāmā jahita mayā yathā pakvakheṭapiṇḍam // Lal_16.20 //",
  "S04bsu022_u:4435": "(Vaidya 178)",
  "S04bsu022_u:4436": "kāma drumaphalā yathā patantī yathamiva abhrabalāhakā vrajanti /",
  "S04bsu022_u:4437": "adhruva capalagāmi mārutaṃ vā vikiraṇa sarvaśubhasya vañcanīyā // Lal_16.21 //",
  "S04bsu022_u:4438": "kāma alabhamāna dahyayante tatha api labdha na tṛpti vindayantī /",
  "S04bsu022_u:4439": "yada puna avaśasya bhakṣayante tada mahaduḥkha janenti ghora kāmāḥ // Lal_16.22 //",
  "S04bsu022_u:4440": "kāma dharaṇipāla ye ca divyā tatha api mānuṣa kāma ye praṇītā /",
  "S04bsu022_u:4441": "eku naru labheta sarvakāmāṃ na ca so tṛpti labheta bhūyu eṣan // Lal_16.23 //",
  "S04bsu022_u:4442": "ye tu dharaṇipāla śāntadāntā ārya anāśrava dharmapūrṇasaṃjñā /",
  "S04bsu022_u:4443": "prajñaviduṣa tṛpta te sutṛptā na ca puna kāmaguṇeṣu kāci tṛptiḥ // Lal_16.24 //",
  "S04bsu022_u:4444": "kāma dharaṇipāla sevamānā purima na vidyati koṭi saṃskṛtasya /",
  "S04bsu022_u:4445": "lavaṇajala yathā hi nārū pītvā bhuyu tṛṣa vardhati kāma sevamāne // Lal_16.25 //",
  "S04bsu022_u:4446": "api ca dharaṇipāla paśya kāyaṃ adhruvamasāraku duḥkhayantrametat /",
  "S04bsu022_u:4447": "navabhi vraṇamukhaiḥ sadā sravantaṃ na mama narādhipa kāmachandarāgaḥ // Lal_16.26 //",
  "S04bsu022_u:4448": "ahamapi vipulāṃ vijahya kāmāṃ tathapi ca istrisahasra darśanīyāṃ /",
  "S04bsu022_u:4449": "anabhiratu bhaveṣu nirgato 'haṃ paramaśivāṃ varabodhi prāptukāmaḥ // Lal_16.27 //",
  "S04bsu022_u:4450": "rājā āha -",
  "S04bsu022_u:4451": "katama diśi kuto gato 'si bhikṣo kva ca tava janma kva te pitā kva mātā /",
  "S04bsu022_u:4452": "(Vaidya 179)",
  "S04bsu022_u:4453": "kṣatriya atha brāhmaṇo 'tha rājā parikatha bhikṣu yadī na bhārasaṃjñā // Lal_16.28 //",
  "S04bsu022_u:4454": "bodhisattva āha -",
  "S04bsu022_u:4455": "śratu ti dharaṇipāla śākiyānāṃ kapilapuraṃ paramaṃ suṛddhisphītam /",
  "S04bsu022_u:4456": "pitu mama śuddhodaneti nāmnā tanu ahu pravrajito guṇābhilāṣī // Lal_16.29 //",
  "S04bsu022_u:4457": "rājā āha -",
  "S04bsu022_u:4458": "sādhu tava sudṛṣṭadarśanaṃ te yanu tava janma vayaṃ pi tasya śiṣyāḥ /",
  "S04bsu022_u:4459": "api ca mama kṣamasva āśayenā yamapi nimantritu kāmavītarāgo // Lal_16.30 //",
  "S04bsu022_u:4460": "yadi tvaya anuprāptu bhoti bodhiḥ tada mama seti bhoti dharmasvāmim /",
  "S04bsu022_u:4461": "api ca mama purā sulabdha lābhā mama vijite vasasīha yatsvayaṃbho // Lal_16.31 //",
  "S04bsu022_u:4462": "punarapi caraṇāni vandayitvā kṛtva pradakṣiṇu gauraveṇa rājā /",
  "S04bsu022_u:4463": "svakajanaparivārito narendraḥ punarapi rājagṛhaṃ anupraviṣṭaḥ // Lal_16.32 //",
  "S04bsu022_u:4464": "magadhapuri praveśi lokanātho vihariya śāntamanā yathābhiprāyam /",
  "S04bsu022_u:4465": "arthu kariya devamānuṣāṇāṃ upagami tīru nirañjanā narendraḥ // Lal_16.33 //",
  "S04bsu022_u:4466": "// iti śrīlalitavistare bimbisāropasaṃkramaṇaparivarto nāma ṣoḍaśamo 'dhyāyaḥ //",
  "S04bsu022_u:4468": "START Parivarta 17",
  "S04bsu022_u:4469": "(Vaidya 180)",
  "S04bsu022_u:4470": "duṣkaracaryāparivartaḥ saptadaśaḥ /",
  "S04bsu022_u:4471": "tena khalu punarbhikṣavaḥ samayena rudrako nāma rāmaputro rājagṛhaṃ nāma mahānagaramupanisṛtya viharati sma mahatā śiṣyagaṇena sārdhaṃ saptabhiḥ śiṣyaśataiḥ /",
  "S04bsu022_u:4472": "sa tebhyo naivasaṃjñānāsaṃjñāyatanasahavratāyai dharmaṃ deśayati sma /",
  "S04bsu022_u:4473": "adrākṣīt khalvapi bhikṣavo bodhisattvo rudrakaṃ rāmaputraṃ saṃghegaṇinaṃ gaṇācāryaṃ jñātamabhīpsitaṃ bahujanapūjitaṃ paṇḍitasaṃmatam /",
  "S04bsu022_u:4474": "dṛṣṭvā cāsyaitadabhūt - ayaṃ khalvapi rudrako rāmaputraḥ saṃghegaṇī gaṇācāryaḥ jñāto 'bhīpsito bahujanapūjitaḥ paṇḍitasaṃmataḥ /",
  "S04bsu022_u:4475": "sacedahamasyāntikamupasaṃkramya vratatapamārabheyam,",
  "S04bsu022_u:4476": "naiṣa mamāntike viśiṣṭasaṃjño bhavennāpi pratyakṣajñānena jñāto bhavennāpi saṃskṛtānāṃ sāśravānāṃ sopādānānāṃ dhyānasamādhisamāpattīnāṃ doṣo datto bhavet /",
  "S04bsu022_u:4477": "yannvahaṃ tathārupamupāyamupasaṃdarśayeyaṃ yenaite ca pratyakṣā bhaveyuḥ /",
  "S04bsu022_u:4478": "dhyānagocarāṇāṃ ca samāpattyārambaṇānāṃ laukikasamādhīnāmaniḥsaraṇatā darśitā bhavet /",
  "S04bsu022_u:4479": "yannvahaṃ rudrakasya rāmaputrasya sakāśamupasaṃkramya svasamādhiguṇaviśeṣodbhāvanārthaṃ śiṣyatvamabhyupagamya saṃskṛtasamādhīnāmasāratāmupadarśayeyamiti //",
  "S04bsu022_u:4480": "atha khalu bhikṣavo bodhisattva idamarthavaśamadhikṛtya yena rudrako rāmaputrastenopasaṃkrāmat /",
  "S04bsu022_u:4481": "upasaṃkramya rudrakaṃ rāmaputrametadavocat - kaste mārṣa śāstā,",
  "S04bsu022_u:4482": "kasya vā dharmaṃ deśitamājānāsi?",
  "S04bsu022_u:4483": "ityevamukte rudrako rāmaputro bodhisattvamevamāha - na me mārṣa kaścicchāstā /",
  "S04bsu022_u:4484": "api tu khalu punaḥ svayameva mayedaṃ samyagadhigatamiti /",
  "S04bsu022_u:4485": "bodhisattva āha - kiṃ bhavatādhigatam?",
  "S04bsu022_u:4486": "āha - naivasaṃjñānāsaṃjñāyatanasamāpattermārgaḥ /",
  "S04bsu022_u:4487": "bodhisattva āha - labhemahi vayaṃ bhavataḥ sakāśādavavādānuśāsanīyasya samādhermārgam?",
  "S04bsu022_u:4488": "āha - vāḍhamastviti /",
  "S04bsu022_u:4489": "yāvaddatto 'vavādo 'bhūt //",
  "S04bsu022_u:4490": "tato bodhisattva ekāntaṃ gatvā paryaṅkamābhujyopaviśati sma /",
  "S04bsu022_u:4491_0": "samanantaropaviṣṭasya ca bodhisattvasya puṇyaviśeṣeṇa ca jñānaviśeṣeṇa ca pūrvasucaritacaryāphalaviśeṣeṇa",
  "S04bsu022_u:4491_1": "ca sarvasamādhiparicayaviśeṣeṇa ca dhyānapramukhāni sarvāṇi laukikāni lokottarāṇi",
  "S04bsu022_u:4491_2": "samāpattiśatānyāmukhībhavanti sma sākārāṇi soddeśāni yathāpi taccittavaśavartitvāt /",
  "S04bsu022_u:4492": "atha ca bodhisattvaḥ smṛtaḥ saṃprajānan utthāyāsanādyena rudrako rāmaputrastenopasaṃkrāmat /",
  "S04bsu022_u:4493": "upasaṃkramya rudrakaṃ rāmaputramevamāha astyanyo 'pi mārṣa kaściduttare naivasaṃjñānāsaṃjñāyatanasamāpattermārgaḥ?",
  "S04bsu022_u:4494": "so 'bravīt - nāstīti //",
  "S04bsu022_u:4495": "tato bodhisattvasyaitadabhavat - na khalu rudrakasyaivāsti śraddhā vīryaṃ smṛtiḥ prajñā /",
  "S04bsu022_u:4496": "mamāpyasti śraddhā vīryaṃ smṛtiḥ samādhiḥ prajñā /",
  "S04bsu022_u:4497": "atha bodhisattvo rudrakaṃ rāmaputramevamāha - mayāpyeṣa mārṣa dharmo 'dhigato yatra tvaṃ niryātaḥ /",
  "S04bsu022_u:4498": "so 'vocat - tena hyāgaccha,",
  "S04bsu022_u:4499": "tvaṃ cāhaṃ cemaṃ gaṇaṃ pariharāva iti /",
  "S04bsu022_u:4500": "samānārthe ca bodhisattvaṃ (Vaidya 181)",
  "S04bsu022_u:4501": "sthāpayati sma ācāryasthāne ca /",
  "S04bsu022_u:4502": "bodhisattva āha - naiṣa mārṣa mārgo nirvṛtaye na virāgāya na nirodhāya nopaśamāya nābhijñāyai na saṃbodhaye na śrāmaṇāya na brāhmaṇāya na nirvāṇāya saṃvartate //",
  "S04bsu022_u:4503": "iti hi bhikṣavo bodhisattvo rudrakasya rāmaputrasya saśiṣyasyāvarjanīkṛtva yāvadalamiti kṛtvā prakrāmat - alaṃ mamāneneti //",
  "S04bsu022_u:4504": "tena khalu punaḥ samayena pañcakā bhadravargīyā rudrake rāmaputre brahmacaryaṃ caranti sma /",
  "S04bsu022_u:4505": "teṣāmetadabhūt - yasya khalu vayamarthāya dīrgharātraṃ ghaṭāmahe udyujyāmahe,",
  "S04bsu022_u:4506": "na ca śaknumo 'ntaṃ vā paryantaṃ cādhigantum,",
  "S04bsu022_u:4507": "tacchramaṇena gautamenālpakakṛcchaṇādhigantuṃ sākṣātkṛtam /",
  "S04bsu022_u:4508": "taccāsya na rocate /",
  "S04bsu022_u:4509": "tathā cottari paryeṣate /",
  "S04bsu022_u:4510": "niḥsaṃśayameṣa śāstā loke bhaviṣyati /",
  "S04bsu022_u:4511": "yaccaiṣa sākṣātkariṣyati,",
  "S04bsu022_u:4512": "tadasmabhyaṃ saṃvibhakṣyatīti /",
  "S04bsu022_u:4513": "evaṃ vimṛṣya pañcakā bhadravargīyā rudrakarāmaputrasakāśādapakramya bodhisattvamanvabadhnan //",
  "S04bsu022_u:4514": "iti hi bhikṣavo bodhisattvo yathābhipretaṃ rājagṛhe vihṛtya magadheṣu cārikāṃ prakrāmat sārdhaṃ pañcakairbhadravargīyaiḥ //",
  "S04bsu022_u:4515": "tena khalu punaḥ samayenāntarācca rājagṛhasya antarācca gayāyā yo 'nyatamo gaṇa utsavaṃ karoti sma,",
  "S04bsu022_u:4516": "tena ca gaṇena bodhisattvo 'bhinimantrito 'bhūt vāsena bhaktena ca sārdhaṃ pañcakairbhadravargīyaiḥ //",
  "S04bsu022_u:4517": "atha khalu bhikṣavo bodhisattvo magadheṣu caryāṃ caran yena māgadhakānāṃ gayā tāmanusṛtya tāmanuprāpto 'bhūt /",
  "S04bsu022_u:4518": "tatra khalvapi bhikṣavo bodhisattvaḥ prahāṇārthī viharati sma gayāśīrṣe parvate /",
  "S04bsu022_u:4519": "tatrāsya viharatastisra upamāḥ pratibhānti sma aśrutapūrvā anabhijñātapūrvāḥ /",
  "S04bsu022_u:4520": "katamāstisraḥ?",
  "S04bsu022_u:4521": "ye kecitte khalvapi śramaṇabrāhmaṇāḥ kāmebhyo 'navakṛṣṭakāyā viharanti sma /",
  "S04bsu022_u:4522": "kāmebhyo 'navakṛṣṭacittāśca viharanti sma /",
  "S04bsu022_u:4523": "yāpi caiṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānatā,",
  "S04bsu022_u:4524": "sāpyanupaśāntā /",
  "S04bsu022_u:4525": "kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayante /",
  "S04bsu022_u:4526": "atha tarhi abhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:4527": "tadyathāpi nāma puruṣo 'gnyarthī jyotirgaveṣī jyotiṃ paryeṣamāṇaḥ sa ārdraṃ kāṣṭhamādāya ārdrāṃ cottarāraṇīmudake prakṣipya mathnīyāt,",
  "S04bsu022_u:4528": "abhavyo 'sāvagnimutpādayituṃ tejaḥ prāduṣkartum /",
  "S04bsu022_u:4529": "evameva ya ime śramaṇabrāhmaṇāḥ kāmebhyo 'navakṛṣṭakāyā anavakṛṣṭacittāśca viharanti,",
  "S04bsu022_u:4530": "yāpyeṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānaṃ tadapyanupaśāntam /",
  "S04bsu022_u:4531": "kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
  "S04bsu022_u:4532": "atha tarhi abhavyā evottarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:4533": "iyaṃ bodhisattvasya prathamā upamā pratibhāti sma //",
  "S04bsu022_u:4534": "(Vaidya 182)",
  "S04bsu022_u:4535": "bhūyaścāsyaitadabhūt - ya ime śramaṇabrāhmaṇāḥ kāmebhyo vyapakṛṣṭakāyacittā viharanti,",
  "S04bsu022_u:4536": "yāpi teṣāṃ kāmeṣu nandīti sarvaṃ kartavyaṃ yāvajjyotiṃ paryeṣata iti /",
  "S04bsu022_u:4537": "sa ārdraṃ kāṣṭhamādāya sthale sthāpayitvā ārdrāṃ cottarāraṇiṃ mathnīyāt,",
  "S04bsu022_u:4538": "abhavyo 'sāvagnimutpādayitum /",
  "S04bsu022_u:4539": "evameva ye ime śramaṇabrāhmaṇā iti sarvaṃ pūrvavatkāryaṃ yāvadabhavyā uttarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:4540": "iyaṃ dvitīyā upamā pratibhāti sma pūrvamaśrutā cāvijñātā ca //",
  "S04bsu022_u:4541": "punaraparaṃ ya ime śramaṇabrāhmaṇā bhavantaḥ kāmebhyo vyapakṛṣṭakāyacittā viharanti,",
  "S04bsu022_u:4542": "yāpi teṣāṃ kāmeṣu nandiḥ /",
  "S04bsu022_u:4543": "iti sarvaṃ peyālam /",
  "S04bsu022_u:4544": "tadapyeṣāmupaśāntam /",
  "S04bsu022_u:4545": "kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
  "S04bsu022_u:4546": "atha khalu punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:4547": "tadyathāpi nāma iha syātpuruṣo 'gnyarthī jyotirgaveṣī jyotiḥ paryeṣamāṇaḥ,",
  "S04bsu022_u:4548": "sa śuṣkaṃ kāṣṭhamādāya śuṣkāṃ cottarāraṇiṃ sthale pratiṣṭhāpya mathnīyāt,",
  "S04bsu022_u:4549": "sa bhavyo 'gnimabhinirvartayituṃ tejaḥ prāduṣkartum /",
  "S04bsu022_u:4550": "evameva ya ime bhavantaḥ śramaṇabrāhmaṇā iti sarvaṃ yāvadvedanāṃ vedayanta iti /",
  "S04bsu022_u:4551": "atha ca punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:4552": "iyaṃ tṛtīyā upamā pratibhāti sma aśrutapūrvā ca avijñātapūrvā ca //",
  "S04bsu022_u:4553": "atha khalu bhikṣavo bodhisattvasyaitadabhūt - ahaṃ khalvetarhi kāmebhyo vyapakṛṣṭakāyo viharāmi vyapakṛṣṭacittaśca /",
  "S04bsu022_u:4554": "yāpi me kāmeṣu nandīti sarvaṃ yāvattadapi me upaśāntam /",
  "S04bsu022_u:4555": "kiṃ cāpi ahamātmopakramikāṃ śarīropatāpikāṃ duḥkhāmiti peyālaṃ yāvadvedanāṃ vedmi /",
  "S04bsu022_u:4556": "atha khalvahaṃ bhavya evottarimanuṣyadharmādalamāryajñānadarśanaviśeṣaṃ sākṣātkartum //",
  "S04bsu022_u:4557": "iti hi bhikṣavo bodhisattvo yathābhipretaṃ gayāyāṃ vihṛtya gayāśīrṣe parvate jaṅgāvihāramanucaṃkramyamāṇo yenorubilvā senāpatigrāmakastadanusṛtastadanuprāpto 'bhūt /",
  "S04bsu022_u:4558": "tatrādrākṣīnnadīṃ nairañjanāmacchodakāṃ sūpatīrthāṃ prāsādikaiśca drumagulmairalaṃkṛtāṃ samantataśca gocaragrāmām /",
  "S04bsu022_u:4559": "tatra khalvapi bodhisattvasya mano 'tīva prasannamabhūt - samo batāyaṃ bhūmipradeśo ramaṇīyaḥ pratisaṃlayanānurūpaḥ /",
  "S04bsu022_u:4560": "paryāptamidaṃ prahāṇārthikakulaputrasya /",
  "S04bsu022_u:4561": "ahaṃ ca prahāṇārthī /",
  "S04bsu022_u:4562": "yannvahamihaiva tiṣṭheyam //",
  "S04bsu022_u:4563_0": "iti hi bhikṣavo bodhisattvasyaitadabhūt - pañcakaṣāyakāle 'hamiha jambudvīpe 'vatīrṇo",
  "S04bsu022_u:4563_1": "hīnādhimuktikeṣu sattveṣvākīrṇatīrthyavargeṣu nānādṛṣṭipraskanneṣu kāyapiṇḍagrāhābhiniviṣṭeṣu",
  "S04bsu022_u:4563_2": "nānāvidhaiścātāpanaparitāpanaiḥ kāyaśuddhiṃ paryeṣante,",
  "S04bsu022_u:4564": "prajñāpayanti ca saṃmūḍhāḥ /",
  "S04bsu022_u:4565_0": "tadyathā - mantravicārakairhastapralehakairnayācanakairanāmantraṇakairanekamūlikairamatsyamāṃsakairavārṣikaiḥ",
  "S04bsu022_u:4565_1": "surātuṣodakarvajanairekatripañcasaptakulabhikṣāgrahaṇairmūlaphalaśaivālakakuśapatragomayagomūtrapāyasadadhisarpiḥ",
  "S04bsu022_u:4565_2": "phāṇitāmapiṣṭakamabhakṣaṇapānaiḥ sārasikāpotakasaṃdaṃśikotsṛṣṭasaṃprakṣālakaiḥ /",
  "S04bsu022_u:4566": "grāmyāraṇyābhiśca vṛttibhiḥ /",
  "S04bsu022_u:4567": "govratamṛgaśvavarāhavānarahastivrataiśca sthānamaunavīrāsanaiśca ekālāpakairyāvatsaptālāpakaiḥ /",
  "S04bsu022_u:4568": "ekabhaktā ekāhorātracāturthyapañcaṣaṭkālāntarāśca (Vaidya 183)",
  "S04bsu022_u:4569_0": "pakṣakṣapaṇamāsakṣapaṇacāndrāyaṇaiśca gṛdhrolūkapakṣadhāraṇaiśca phalamuñjāsanavalkaladarbhabalbajoṣṭrakambalājakambalakeśakambalacarmaniveśanaiśca",
  "S04bsu022_u:4569_1": "ārdrapaṭāstopakajālaśayanaiśca bhasmaśarkarāpāṣāṇaphalakakaṇṭakatṛṇamusalaśayanāvākchirotkuṭukasthaṇḍilaśayanaiśca",
  "S04bsu022_u:4569_2": "ekavāsadvitricatuṣpañcaṣaṭsaptabahuvāsobhirnagnabhāvaiśca sthānāsthānavidhibhiśca",
  "S04bsu022_u:4569_3": "dīrghakeśanakhaśmaśrujaṭāmakuṭadhāraṇaiśca ekakolatilataṇḍulāhāraiśca bhasmamasinirmālyoddhṛtatamorajapāṃśupaṅkaparimrakṣaṇaiśca",
  "S04bsu022_u:4569_4": "lomamuñjakeśanakhacīvarapañjarakaraṅkadhāraṇaiśca uṣṇodakataṇḍulodakaparisrāvitakāmbalikasthālīpānīyapānaiśca",
  "S04bsu022_u:4569_5": "aṅgāradhātukaṣāyatridaṇḍamuṇḍikakuṇḍikakapālakhaṭvāṅgadhāraṇaiśca śuddhiṃ pratyavagacchanti saṃmūḍhāḥ /",
  "S04bsu022_u:4570": "dhūmapānāgnipānādityanirīkṣaṇapañcatapaikapādordhvabāhusthānaikacaraṇaiśca tapaḥ saṃcinvanti /",
  "S04bsu022_u:4571": "tuṣādyaṅgāradāhanikumbhasādhanapakvaśilāpacanāgnijalapraveśanamarutīrthagamanamaraṇaiśceṣṭāṃ gatiṃ mṛgayante /",
  "S04bsu022_u:4572": "oṃkāravaṣaṭkārasvadhākārasvāhākārāśīrvacanastuticayanāvāhanajapyamantrādhyayanadhāraṇakaraṇaiśca śuddhiṃ pratyavagacchanti /",
  "S04bsu022_u:4573": "śuddhaṃ cātmānaṃ manyamānā imānāśrayante /",
  "S04bsu022_u:4574_0": "tadyathā - brahmendrarudraviṣṇudevīkumāramātṛkātyāyanīcandrādityavaiśravaṇavaruṇavāsavāśvinaunāgayakṣagandharvāsuragaruḍakinnaramahoragarākṣasapretabhūtakumbhāṇḍapārṣadagaṇapatipiśācāṃśca",
  "S04bsu022_u:4574_1": "devarṣirājarṣibrahmarṣīśca namasyanti,",
  "S04bsu022_u:4575": "teṣu ca sārasaṃjñino bhavanti /",
  "S04bsu022_u:4576": "pṛthivyaptejovāyvākāśaṃ cāśrayante /",
  "S04bsu022_u:4577": "girīnadīnadyutsasarohradataḍāgasāgarasaraḥpalvalapuṣkariṇīkūpavṛkṣagulmalatātṛṇasthāṇugoṣṭhaśmaśāna - catvaraśṛṅgāṭakāntarāpaṇamukhāni cāśrayante /",
  "S04bsu022_u:4578": "gṛhastambhopalamusalāsidhanuparaśuśaraśaktitriśūlāṃśca namasyanti /",
  "S04bsu022_u:4579": "dadhighṛtasarṣapayavapratisarādūrvāmaṇikanakarajatādibhiśca maṅgalaṃ pratyavagacchanti /",
  "S04bsu022_u:4580": "evaṃvidhāni ime tīrthyāḥ kurvante,",
  "S04bsu022_u:4581": "āśrayante ca saṃsārabhayabhītāḥ //",
  "S04bsu022_u:4582_0": "iha ca kecitparatra manyante svargāpavargāvasmākametebhyo nirvartsyeta iti mithyāmārgaprayātā",
  "S04bsu022_u:4582_1": "aśaraṇe śaraṇasaṃjñino 'maṅgalye maṅgalasaṃjñino 'śuddhyā śuddhiṃ manyatoyannvahaṃ",
  "S04bsu022_u:4582_2": "tādṛśaṃ vratatapoviśeṣamālabheyaṃ yathā sarvaparapravādinaśca nigṛhītāḥ syuḥ,",
  "S04bsu022_u:4583": "karmakriyāpraṇaṣṭānāṃ ca sattvānāṃ karmakriyāvipraṇāśamādarśayeyam /",
  "S04bsu022_u:4584": "dhyānagocarāṇāṃ ca rūpāvacarāṇāṃ ca devānāṃ dhyānaviśeṣopadarśanādāvarjanaṃ kuryāmiti //",
  "S04bsu022_u:4585": "iti hi bhikṣavo bodhisattva evaṃ cintayitvā ṣaḍvarṣikaṃ mahāghoraṃ vratatapaḥsuduṣkarātsuduṣkarāṃ duṣkaracaryāmālabhate sma /",
  "S04bsu022_u:4586": "kena kāraṇenocyate duṣkaracaryeti?",
  "S04bsu022_u:4587": "duṣkarakārikaiṣā,",
  "S04bsu022_u:4588": "tenocyate duṣkaracaryeti /",
  "S04bsu022_u:4589": "na sa kaścitsattvaḥ sattvanikāye saṃvidyate manuṣyo vā amanuṣyo vā,",
  "S04bsu022_u:4590": "yaḥ samarthastathārūpaṃ duṣkaraṃ caritum,",
  "S04bsu022_u:4591": "anyatra caramabhavikādbodhisattvāt,",
  "S04bsu022_u:4592": "ya āsphānakadhyānaṃ samāpadyate sma /",
  "S04bsu022_u:4593": "kena kāraṇenocyate āsphānakamiti?",
  "S04bsu022_u:4594": "sa caturthadhyānamādita eva samāpadyamāna āśvāsapraśvāsānuparodhayati saṃnirodhayati /",
  "S04bsu022_u:4595": "akalpaṃ tad dhyānamavikalpamaniñjanamapanītamaspandanaṃ sarvatrānugataṃ ca sarvatra cāniśritam /",
  "S04bsu022_u:4596": "na ca tad dhyānaṃ jātu kenacitsamāpannaṃ pūrvaṃ śaiṣyeṇa vā aśaiṣyeṇa vā pratyekabuddhena (Vaidya 184)",
  "S04bsu022_u:4597": "vā caryāpratipannena vā bodhisattvena /",
  "S04bsu022_u:4598": "ataścāsphānakaṃ nāmocyate /",
  "S04bsu022_u:4599": "ākāśamaspharaṇamakaraṇamavikaraṇaṃ tacca sarvaṃ spharatīti hyākāśasamaṃ tad dhyānam /",
  "S04bsu022_u:4600": "tenocyate āsphānakamiti //",
  "S04bsu022_u:4601_0": "atha khalu bhikṣavo bodhisattvo lokasyāścaryasaṃdarśanārthaṃ tīrthikānāṃ ca darpanirghātanārthaṃ",
  "S04bsu022_u:4601_1": "parapravādināṃ ca nigrahārthaṃ devānāṃ cāvarjanārthamucchedaśāśvatavādināṃ ca sattvānāṃ",
  "S04bsu022_u:4601_2": "krarmakriyāpraṇaṣṭānāṃ karmakriyāvatāraṇārthaṃ puṇyaphalodbhāvanārthaṃ jñānaphalasaṃdarśanārthaṃ",
  "S04bsu022_u:4601_3": "dhyānāṅgavibhajanārtha kāyabalasthāmasaṃdarśanārthaṃ cittaśauryasaṃjananārthaṃ ca",
  "S04bsu022_u:4601_4": "asaṃskṛtāyāṃ pṛthivyāṃ paryaṅkamābhujya niṣīdati sma /",
  "S04bsu022_u:4602": "niṣadya ca svakāyaṃ cetasā nigṛhṇīte sma,",
  "S04bsu022_u:4603": "niṣpīḍayati sma //",
  "S04bsu022_u:4604": "tato me bhikṣavo haimantikāsvaṣṭakarātriṣu tathā kāyaṃ nigṛhṇato niṣpīḍayataḥ kakṣābhyāmapi svedāḥ praśravanti sma /",
  "S04bsu022_u:4605": "lalāṭādapi svedāḥ praśravanti sma /",
  "S04bsu022_u:4606": "bhūmau nipatanti sma avaśyāyanta ūṣmāyanto bāṣpāyantaḥ /",
  "S04bsu022_u:4607": "tadyathāpi nāma balavān puruṣo durbalataraṃ puruṣaṃ grīvāyāṃ gṛhītvā niṣpīḍayet,",
  "S04bsu022_u:4608": "evameva bhikṣava imaṃ kāyaṃ cetasā nigṛhṇato niṣpīḍayataḥ kakṣābhyāmapi svedāḥ praśravanti sma /",
  "S04bsu022_u:4609": "lalāṭādapi svedāḥ praśravanti sma /",
  "S04bsu022_u:4610": "bhūbhau nipatanti sma avaśyāyanta ūṣmāyanto bāṣpāyantaḥ //",
  "S04bsu022_u:4611": "tasya me bhikṣava etadabhūt - yannvahamāsphānakaṃ dhyānaṃ dhyāyeyam /",
  "S04bsu022_u:4612": "tato me bhikṣava āsphānakaṃ dhyānaṃ dhyāyato mukhato nāsikātaścāśvāsapraśvāsā upaniruddhāvabhūtām /",
  "S04bsu022_u:4613": "karṇachidrābhyāmuccaśabdā mahāśabdā niścaranti sma /",
  "S04bsu022_u:4614": "tadyathāpi nāma karmāragagayā mathyamānāyāmuccaśabdo mahāśabdo niścarati,",
  "S04bsu022_u:4615": "evameva me bhikṣavo mukhanāsikābhyāmāśvāsapraśvāsāvuparuddhāvabhūtāṃ śrotachidrābhyāmuccaśabdo mahāśabdo niścarati sma //",
  "S04bsu022_u:4616": "tasya me bhikṣava etadabhūt - yannvahaṃ bhūya āsphānakaṃ dhyānaṃ dhyāyeyamiti /",
  "S04bsu022_u:4617": "tato me bhikṣavo mukhanāsikāśrotrāṇyuparuddhāni cābhūvan /",
  "S04bsu022_u:4618": "teṣūparuddheṣu vāyururdhvaṃ śiraḥkapālamupanihanti sma /",
  "S04bsu022_u:4619": "tadyathāpi nāma bhikṣavaḥ puruṣaḥ kuṇḍayā śaktyā śiraḥkapālamupahanyād,",
  "S04bsu022_u:4620": "evameva me bhikṣavo mukhanāsikāśrotreṣūparuddheṣu āśvāsapraśvāsā urdhvaṃ śiraḥkapālamupanighnanti sma //",
  "S04bsu022_u:4621": "tāṃ cāvasthāṃ dṛṣṭvā bodhisattvasya tatra keciddevā evamāhu - kaṣṭaṃ bhoḥ kālagato batāyaṃ siddhārthaḥ kumāraḥ /",
  "S04bsu022_u:4622": "apare evamāhuḥ - nāyaṃ kālagataḥ /",
  "S04bsu022_u:4623": "api tudhyānavihāra eṣo 'rhatāmevaṃvidha iti /",
  "S04bsu022_u:4624": "tasyāṃ ca velāyamimāṃ gāthāmabhāṣanta -",
  "S04bsu022_u:4625": "mā khalvayaṃ śākyanarendragarbho hyapūrṇasaṃkalpa ihaiva raṇye /",
  "S04bsu022_u:4626": "kṛtvā trilokaṃ dukhitaṃ hyanāthaṃ kālaṃ kariṣyatyakṛtārtha eva // Lal_17.1 //",
  "S04bsu022_u:4627": "hā sattvasārā sadṛḍhapratijñā saddharmayajñena nimantritābhūt /",
  "S04bsu022_u:4628": "(Vaidya 185)",
  "S04bsu022_u:4629": "vayaṃ purā te tuṣiteṣu nāthā kva sā pratijñā tava śuddhasattva // Lal_17.2 //",
  "S04bsu022_u:4630": "atha te devaputrāstrāyatriṃśeṣu deveṣu gatvā māyādevyā evamarthaṃ śrāvayanti - kālagataḥ kumāraḥ /",
  "S04bsu022_u:4631": "atha māyādevī apsarāgaṇaparivṛtā ardharātrasamaye nairañjanāyāstīre yena bodhisattvastenopasaṃkrāntā /",
  "S04bsu022_u:4632": "sā paśyati sma bodhisattvaṃ śuṣkagātram /",
  "S04bsu022_u:4633": "kālagatamiva dṛṣṭvā bāṣpagadgadakaṇṭhā roditumārabdhā /",
  "S04bsu022_u:4634": "tasyāṃ ca velāyāmimāṃ gāthāmabhāṣata -",
  "S04bsu022_u:4635": "yadā jāto 'si me putra vane lumbinisāhvaye /",
  "S04bsu022_u:4636": "siṃhavaccāgṛhītastvaṃ prakrāntaḥ sapta padā svayam // Lal_17.3 //",
  "S04bsu022_u:4637": "diśāṃ cālokya cature vācā te pravyāhṛtā śubhā /",
  "S04bsu022_u:4638": "iyaṃ me paścimā jātiḥ sā te na paripūritā // Lal_17.4 //",
  "S04bsu022_u:4639": "asitenābhinirdiṣṭo buddho loke bhaviṣyasi /",
  "S04bsu022_u:4640": "kṣuṇṇaṃ vyākaraṇaṃ tasya na dṛṣṭā tena nityatā // Lal_17.5 //",
  "S04bsu022_u:4641": "cakravartiśriyaṃ putra napi bhuktā manoramā /",
  "S04bsu022_u:4642": "na ca bodhimanuprāpto yāto 'si nidhanaṃ vane // Lal_17.6 //",
  "S04bsu022_u:4643": "putrārthe kaṃ prapadyāmi kaṃ va krandāmi duḥkhitā /",
  "S04bsu022_u:4644": "ko me dadyekaputrasya kiṃcitprāṇasya jīvitam // Lal_17.7 //",
  "S04bsu022_u:4645": "bodhisattva āha -",
  "S04bsu022_u:4646": "kaiṣā ati tvāṃ karuṇaṃ rudāsi prakīrṇakeśā vinivṛttaśobhā /",
  "S04bsu022_u:4647": "putraṃ hyatīvā paridevayantī viceṣṭamānā dharaṇītalasthā // Lal_17.8 //",
  "S04bsu022_u:4648": "māyādevī āha -",
  "S04bsu022_u:4649": "mayā tu daśamāsāṃ vai kukṣau vajra ivā dhṛtaḥ /",
  "S04bsu022_u:4650": "sā te 'haṃ putrakā mātā vilapāmi suduḥkhitā // Lal_17.9 //",
  "S04bsu022_u:4651": "atha bodhisattva āśvāsayannuvāca - na bhetavyaṃ putralālase,",
  "S04bsu022_u:4652": "śramaṃ te saphalaṃ kariṣyasi /",
  "S04bsu022_u:4653": "amoghaṃ buddhaparityāgam /",
  "S04bsu022_u:4654": "asitanirdeśaṃ ca vyaktaṃ kariṣyāmi /",
  "S04bsu022_u:4655": "dīpaṃkarasya vyākaraṇaṃ vyaktīkariṣyāmi ca /",
  "S04bsu022_u:4656": "api śatadhā vasudhā vikīryeta meruḥ plave cāmbhasi ratnaśṛṅgaḥ /",
  "S04bsu022_u:4657": "candrārkatārāgaṇa bhū pateta pṛthajano naiva ahaṃ mriyeyam /",
  "S04bsu022_u:4658": "(Vaidya 186)",
  "S04bsu022_u:4659": "yasmānna śoko tvayi atra kāryo na vai cirād drakṣyasi buddhabodhim // Lal_17.10 //",
  "S04bsu022_u:4660": "sahaśravaṇādeva devī māyā saṃpraharṣitaromakūpajātā bodhisattvaṃ māndāravapuṣpairabhyavakirya tripradakṣiṇīkṛtvā divyatūryaiḥ saṃpravādyamānairyena svabhavanaṃ tenopajagāma //",
  "S04bsu022_u:4661": "tasya me bhikṣava etadabhūt - santyeke śramaṇabrāhmaṇā ye alpāhāratayā śuddhiṃ manyante /",
  "S04bsu022_u:4662": "yannvahamalpāhāratayā pratipadyeyamiti /",
  "S04bsu022_u:4663": "abhijānāmyahaṃ bhikṣava ekamevādvitīyaṃ kolamāhāramāhartum /",
  "S04bsu022_u:4664": "syātkhalu punarbhikṣavo yuṣmākaṃ eṣā buddhiḥ - mahattaraṃ tatra kāle kolamāsīditi /",
  "S04bsu022_u:4665": "na khalvevaṃ draṣṭavyam /",
  "S04bsu022_u:4666": "atha khalviyadeva tatra kāle kolamabhūt /",
  "S04bsu022_u:4667": "tasya me bhikṣava ekameva kolamāhāramāharato 'dvitīyaṃ kāyo 'tyarthaṃ karśito 'bhūddurbalaḥ /",
  "S04bsu022_u:4668": "tadyathāpi nāma bhikṣava āsītakīparvāṇi vā kālāparvāṇi vā,",
  "S04bsu022_u:4669": "evameva me 'ṅgapratyaṅgānyabhūvan /",
  "S04bsu022_u:4670": "tadyathāpi nāma karkaṭapārśukā,",
  "S04bsu022_u:4671": "evameva me pārśukā abhūvan /",
  "S04bsu022_u:4672": "tadyathāpi nāma vāhanakāraśālāyāṃ vā hastiśālāyāṃ vā jīrṇāyāmubhayato vivṛtāyāṃ gopānasyāntarikāśca virājante vyavabhāsante,",
  "S04bsu022_u:4673": "evameva me pārśukā antaḥkāye ubhayato virājante sma vyavabhāsante sma /",
  "S04bsu022_u:4674": "tadyathāpi nāma vartanyā veṇī unnatāvanatā bhavati samaviṣamā,",
  "S04bsu022_u:4675": "evaṃ me pṛṣṭhīkaṇṭako 'bhūdunnatāvanataḥ samaviṣamaḥ /",
  "S04bsu022_u:4676": "tadyathā tiktakālābustaruṇo lūna āmlāno bhavati saṃmlānaḥ samutpuṭakajātaḥ evameva śira āmlānamabhūtsaṃmlānaṃ samutpuṭakajātam /",
  "S04bsu022_u:4677": "tadyathāpi nāma grīṣmāṇāṃ paścime māse kūpatārakā dūragatā bhavanti,",
  "S04bsu022_u:4678": "kṛcchreṇa saṃprakāśyante,",
  "S04bsu022_u:4679": "evameva me 'kṣitārakau duragatāvabhūtāṃ kṛcchreṇa saṃprakāśyete sma /",
  "S04bsu022_u:4680": "tadyathāpi nāmājapadaṃ voṣṭrapadaṃ vā,",
  "S04bsu022_u:4681": "evameva me kakṣākukṣivakṣādīnyabhūvan /",
  "S04bsu022_u:4682": "tato yadāhaṃ bhikṣavaḥ pāṇinā kukṣiṃ spṛśāmīti pṛṣṭhikaṇṭakamevāsprākṣam /",
  "S04bsu022_u:4683": "uttiṣṭhāmīti cābhisaṃskurvaṃstathaivāvakubjaḥ prayāmeṇa prāpatam /",
  "S04bsu022_u:4684": "tataḥ kṛcchreṇotthito 'pi pāṃśukṛtāni gātrāṇi pāṇinā pramṛjato me pūtiromāṇi kāyācchīryante sma /",
  "S04bsu022_u:4685": "yāpi me 'bhūtpaurāṇī śubhavarṇatanuḥ sāpyantaradhādyathāpīdaṃ rūkṣapradhānaṃ prahitātmanaḥ /",
  "S04bsu022_u:4686": "sāmantāśca me gocaragrāmavāsina evaṃ saṃjānante sma - kālako bata bhoḥ śramaṇo gautamaḥ /",
  "S04bsu022_u:4687": "śyāmako bata bhoḥ śramaṇo gautamaḥ /",
  "S04bsu022_u:4688": "madguracchavirbata bhoḥ śramaṇo gautamaḥ /",
  "S04bsu022_u:4689": "yāpyasyābhūtpaurāṇī śubhavarṇā nibhā,",
  "S04bsu022_u:4690": "sāpyantarhitā //",
  "S04bsu022_u:4691": "tasya me bhikṣava etadabhūt - yannvahaṃ bhūyasyā mātrayālpāhāratayā pratipadyeyamiti /",
  "S04bsu022_u:4692": "abhijānāmyahaṃ bhikṣava ekameva taṇḍulamadvitīyamāhāramāhartum /",
  "S04bsu022_u:4693": "syādbhikṣavo yuṣmākamevaṃ mahattaraṃ taṇḍulaṃ tasmin kāle 'bhūditi /",
  "S04bsu022_u:4694": "na khalvevaṃ draṣṭavyam /",
  "S04bsu022_u:4695": "athaitāvāneva tasmin kāle taṇḍulo 'bhūt /",
  "S04bsu022_u:4696": "tasya me bhikṣava ekaṃ taṇḍulamāharataḥ kṣipraṃ kāyo 'bhūditi pūrvavadyāvanmadguracchavirbata bhoḥ śramaṇo gautama iti /",
  "S04bsu022_u:4697": "yāpyasya sābhūtpaurāṇī śubhavarṇatanuḥ sāpyantarhiteti //",
  "S04bsu022_u:4698": "(Vaidya 187)",
  "S04bsu022_u:4699": "tasya me bhikṣava etadabhūt - yannvahaṃ bhūyasyā mātrayālpāhāratāyai pratipadyeyamiti /",
  "S04bsu022_u:4700": "abhijānāmyahaṃ bhikṣava ekameva tilamadvitīyamāhāramāhārayitum /",
  "S04bsu022_u:4701": "peyālaṃ /",
  "S04bsu022_u:4702": "yāvatsāpyasya śubhavarṇatanurantarhiteti //",
  "S04bsu022_u:4703": "tasya me bhikṣava etadabhūt - santyeke śramaṇabrāhmaṇā ye 'nāhāratayā śuddhiṃ manyante /",
  "S04bsu022_u:4704": "yannvahaṃ sarveṇa sarvamanāhāratāyai pratipadyeyamiti /",
  "S04bsu022_u:4705": "tato 'haṃ bhikṣavo 'nāhārasthito 'bhūvan /",
  "S04bsu022_u:4706": "tasya me bhikṣavo 'nāhārasya kāyo 'tīva śuṣko 'bhūt kṛśo durbalaḥ,",
  "S04bsu022_u:4707": "tadyathāpi nāma āsitakīparvāṇi vā kālāparvāṇi vā /",
  "S04bsu022_u:4708": "tato dviguṇatriguṇacaturguṇapañcaguṇadaśaguṇaṃ me kṛśānyaṅgapratyaṅgānyabhūvan /",
  "S04bsu022_u:4709": "tadyathā karkaṭakapārśukā vāhanaśālāyāṃ vā gopānasī (pārśve)",
  "S04bsu022_u:4710": "dviparivartanā veṇīvatpṛṣṭhīkaṇṭakaḥ /",
  "S04bsu022_u:4711": "tiktālābuvacchiraḥkapālam,",
  "S04bsu022_u:4712": "kūpatārakā ivākṣitārake /",
  "S04bsu022_u:4713": "so 'haṃ bhikṣavaḥ sādhukamuttiṣṭhāmīti gātrāṇyabhisaṃskurvannavakubjaḥ prāpatam /",
  "S04bsu022_u:4714": "kṛcchreṇāpi cotthitaḥ pāṃśukṛtāni me gātrāṇi pramṛjataḥ pūtimūlāni romāṇyaśīryanta /",
  "S04bsu022_u:4715": "yāpi me sābhūcchubhavarṇatanunibhā,",
  "S04bsu022_u:4716": "sāpyantaradhāt /",
  "S04bsu022_u:4717": "tadyathāpi tadrūkṣapradhānaprahitātmakatvāt /",
  "S04bsu022_u:4718": "sāmantāśca me gocaragrāmavāsino janā evaṃ saṃjānante sma - kālako bata bhoḥ śramaṇo gautamaḥ /",
  "S04bsu022_u:4719": "śyāmako bata bhoḥ śramaṇo gautamaḥ /",
  "S04bsu022_u:4720": "madguracchavirbata bhoḥ śramaṇo gautamaḥ /",
  "S04bsu022_u:4721": "yāpyasya sābhūtpaurāṇī śubhavarṇanibhā sāpyantarhiteti //",
  "S04bsu022_u:4722": "rājāpi tadā śuddhodanaḥ pratipratidivasaṃ bodhisattvasyāntike dūtaṃ preṣayati sma //",
  "S04bsu022_u:4723_0": "iti hi bhikṣavo bodhisattvo lokasyādbhutakriyāsaṃdarśanārthaṃ pūrvavadyāvatkarmakriyāpraṇaṣṭānāṃ",
  "S04bsu022_u:4723_1": "sattvānāṃ karmakriyāvatāraṇārthaṃ puṇyasaṃcayānāṃ codbhāvanārthaṃ mahājñānasya ca",
  "S04bsu022_u:4723_2": "guṇasaṃdarśanārthaṃ dhyānāṅgānāṃ ca vibhajanārthamekatilakolataṇḍulena ṣaḍvarṣāṇi",
  "S04bsu022_u:4723_3": "duṣkaracaryāmanuvartayantamupadarśayati sma /",
  "S04bsu022_u:4724": "adīnamānasaḥ ṣaḍvarṣā bodhisattvo yathā niṣaṇṇa evāsthāt paryaṅkena /",
  "S04bsu022_u:4725": "na ca īryāpathāccyavate sma /",
  "S04bsu022_u:4726": "nātapācchāyāmagamanna chāyāyā ātapam /",
  "S04bsu022_u:4727": "na ca vātātapavṛṣṭiparitrāṇamakaronna ca daṃśamaśakasarīsṛpānapanayati sma /",
  "S04bsu022_u:4728": "na coccārapraśrāvaśleṣmasiṃhāṇakānutsṛjati sma /",
  "S04bsu022_u:4729": "na ca samiñjanaprasāraṇamakarot /",
  "S04bsu022_u:4730": "na ca pārśvodarapṛṣṭhasthānenāsthāt /",
  "S04bsu022_u:4731": "ye 'pi ca te mahāmeghā durdinavarṣāśaniśaradgrīṣmahaimantikāḥ,",
  "S04bsu022_u:4732": "te 'pi bodhisattvasya kāye nipatanti sma /",
  "S04bsu022_u:4733": "na cāntato bodhisattvaḥ pāṇināpi pracchādanamakarot /",
  "S04bsu022_u:4734": "na cendriyāṇi pithayati sma /",
  "S04bsu022_u:4735": "na cendriyārthān gṛhṇite sma /",
  "S04bsu022_u:4736": "ye ca tatrāgaman grāmakumārakā vā grāmakumārikā vā gopālakā vā paśupālakā vā tṛṇahārikā vā kāṣṭhahārikā vā gomayahārikā vā,",
  "S04bsu022_u:4737": "te bodhisattvaṃ pāṃśupiśācamiti manyante sma /",
  "S04bsu022_u:4738": "tena ca krīḍanti sma /",
  "S04bsu022_u:4739": "pāṃśubhiścainaṃ mrakṣayanti sma //",
  "S04bsu022_u:4740": "tatra bodhisattvastaiḥ ṣaḍbhirvarṣaistāvallūhanyūnadurbalakāyaḥ saṃvṛtto 'bhūt,",
  "S04bsu022_u:4741": "yadasya karṇaśrotābhyāṃ tṛṇatūlakaṃ prakṣipya nāsāśrotābhyāṃ niṣkāsyate sma /",
  "S04bsu022_u:4742": "nāsāśrotābhyāṃ prakṣipya karṇaśrotābhyāṃ (Vaidya 188)",
  "S04bsu022_u:4743": "niṣkāsyate sma /",
  "S04bsu022_u:4744": "karṇaśrotābhyāṃ prakṣipya mukhadvāreṇa niṣkāsyate sma /",
  "S04bsu022_u:4745": "mukhadvāreṇa prakṣipya karṇanāsikāśrotābhyo niṣkāsyate sma /",
  "S04bsu022_u:4746": "nāsāyāṃ prakṣipya karṇanāsikāmukhadvāreṇa niṣkāsyate sma //",
  "S04bsu022_u:4747": "ye ca te devanāgayakṣagandharvāsuragaruḍakinnaramahoragā manuṣyāmanuṣyā bodhisattvasya guṇeṣu pratyakṣāḥ,",
  "S04bsu022_u:4748": "te rātriṃdivaṃ samadhiṣṭhā bodhisattvasya pūjāṃ kurvanti sma /",
  "S04bsu022_u:4749": "praṇidhānāni ca kurvanti sma //",
  "S04bsu022_u:4750": "tatra bodhisattvena tai ṣaḍbhirvarṣairduṣkaracaryāṃ saṃdarśayatā paripūrṇāni dvādaśanayutāni devamanuṣyāṇāṃ tribhiryānaiḥ paripācitānyabhūvan //",
  "S04bsu022_u:4751": "tatredamucyate -",
  "S04bsu022_u:4752": "tasya ca guṇānvitasya purādviniṣkramya bodhisattvasya /",
  "S04bsu022_u:4753": "cintā upāyayuktā sattvārthahitāya utpannā // Lal_17.11 //",
  "S04bsu022_u:4754": "pañcasu kaṣāyakāle hīne 'dharmādhimuktike loke /",
  "S04bsu022_u:4755": "jāto 'smi jambudvipe dharmakriyauddhure loke // Lal_17.12 //",
  "S04bsu022_u:4756": "ākīrṇa tīrthikagaṇaiḥ kautūhalamaṅgalairime yuktā /",
  "S04bsu022_u:4757": "kāyopakramakaraṇairmanyante bāliśāḥ śuddhim // Lal_17.13 //",
  "S04bsu022_u:4758": "agnipraveśamaruprapātapāṃśubhasmādimakṣitā nagnāḥ /",
  "S04bsu022_u:4759": "kāyaparitāpanārthaṃ pañcātapayogamanuyuktāḥ // Lal_17.14 //",
  "S04bsu022_u:4760": "mantrāvicārakaraṇā keciddhastāvalehakā abudhāḥ /",
  "S04bsu022_u:4761": "na ca kumbhamukhakaroṭānna dhārakuśalāntarācca gṛhṇanti // Lal_17.15 //",
  "S04bsu022_u:4762": "na ca yatra svānubhavatī na cāhitaṃ tena tiṣṭhavākyasya /",
  "S04bsu022_u:4763": "kulabhikṣa eka gṛhyā śuddhaṃ manyantihātmānam // Lal_17.16 //",
  "S04bsu022_u:4764": "varjenti sarpitailaṃ phāṇitadadhidugdhamatsyamāṃsāni /",
  "S04bsu022_u:4765": "śyāmākaśākabhakṣā mṛṇālagarḍulakaṇābhakṣāḥ // Lal_17.17 //",
  "S04bsu022_u:4766": "mūlaphalapatrabhakṣāḥ kuśacīvaracarmakambaladharāśca /",
  "S04bsu022_u:4767": "apare bhramanti nagnāḥ satyamidaṃ mohamanyaditi mūḍhāḥ // Lal_17.18 //",
  "S04bsu022_u:4768": "dhārenti ūrdhvahastā urdhvaṃkeśā jaṭāśca dhārenti /",
  "S04bsu022_u:4769": "mārgānatipranaṣṭā amārgasaṃsthāḥ sugatigamanakāmāḥ // Lal_17.19 //",
  "S04bsu022_u:4770": "tṛṇamusalabhasmaśayanāḥ kaṇṭakaśayanāśca utkuṭadhyāyi /",
  "S04bsu022_u:4771": "sthita kecidekapāde ūrdhvamukhāścandrasūrya paśyantaḥ // Lal_17.20 //",
  "S04bsu022_u:4772": "utsāṃ sarasataḍāgāṃ sāgarasaritaśca candrasūryau ca /",
  "S04bsu022_u:4773": "vṛkṣagiriśailaśikharāṃ kumbhaṃ dharaṇīṃ namasyante // Lal_17.21 //",
  "S04bsu022_u:4774": "(Vaidya 189)",
  "S04bsu022_u:4775": "vividhaiśca kāraṇaiste kāyaṃ pariśodhayanti saṃmūḍhāḥ /",
  "S04bsu022_u:4776": "mithyādṛṣṭiparītāḥ kṣipraṃ prapatantyapāyeṣu // Lal_17.22 //",
  "S04bsu022_u:4777": "yannūnamahaṃ vratatapa duṣkaracaryāṃ samārabhe ghorām /",
  "S04bsu022_u:4778": "yaṃ duṣkaraṃ na śakyaṃ carituṃ devairmanuṣyairvā // Lal_17.23 //",
  "S04bsu022_u:4779": "āsphānakaṃ ca dhyānaṃ dhyāyeyaṃ vajrakalpadṛḍhasthānam /",
  "S04bsu022_u:4780": "yaṃ dhyānaṃ na samarthāḥ pratyekajināpi darśayitum // Lal_17.24 //",
  "S04bsu022_u:4781": "santīha devamanujāḥ tīrthika lūhavratena hṛṣyante /",
  "S04bsu022_u:4782": "teṣa paripākaheto duṣkaravratatapa rabheya sūtīvram // Lal_17.25 //",
  "S04bsu022_u:4783": "paryaṅkamābhujitvā upaviṣṭo 'bhūtsthale asaṃstīrṇe /",
  "S04bsu022_u:4784": "kolatilataṇḍulenā āhāravidhiṃ vidarśayati // Lal_17.26 //",
  "S04bsu022_u:4785": "āśvāsaviprahīnaḥ praśvāsavarjitu na ceñjate bālavān /",
  "S04bsu022_u:4786": "ṣaḍvarṣāṇi pravaraṃ dhyāyatyāsphānakaṃ dhyānam // Lal_17.27 //",
  "S04bsu022_u:4787": "kalpaṃ no na vikalpaṃ na ceñjanaṃ nāpimanyena pracāram /",
  "S04bsu022_u:4788": "ākāśadhātuspharaṇaṃ dhyāyatyāsphānakaṃ dhyānam // Lal_17.28 //",
  "S04bsu022_u:4789": "na ca ātapātu chāyāṃ chāyāyā nātapaṃ gataścāsau /",
  "S04bsu022_u:4790": "meruriva niṣprakampyo dhyāyatyāsphānakaṃ dhyānam // Lal_17.29 //",
  "S04bsu022_u:4791": "na ca vātavṛṣṭichadanaṃ na daṃśamaśakāsarīsṛpātrāṇam /",
  "S04bsu022_u:4792": "avikopitayā caryā dhyāyatyāsphānakaṃ dhyānam // Lal_17.30 //",
  "S04bsu022_u:4793": "na ca kevalamātmārthaṃ dhyāyatyāsphānakaṃ dhyānam /",
  "S04bsu022_u:4794": "anyatra karuṇacitto bhāvī lokasya vipulārtham // Lal_17.31 //",
  "S04bsu022_u:4795": "ye grāmadārakāśca gopālāḥ kāṣṭhahāratṛṇahārāḥ /",
  "S04bsu022_u:4796": "pāṃśupiśācakamiti taṃ manyante pāṃśunā ca mrakṣanti // Lal_17.32 //",
  "S04bsu022_u:4797": "aśucīnā ca kirante vividhāste kāraṇāśca kārenti /",
  "S04bsu022_u:4798": "na ca iñjate bhramati vā dhyāyatyāsphānakaṃ dhyānam // Lal_17.33 //",
  "S04bsu022_u:4799": "na ca namati no vinamate na kāyaparirakṣaṇā spṛśati /",
  "S04bsu022_u:4800": "kiṃcinnoccāraprasravaṃ śabdeṣu na saṃtrasī na paraprekṣī // Lal_17.34 //",
  "S04bsu022_u:4801": "saṃśuṣkamāṃsarudhiraṃ carmasnāyvasthikāśca avaśiṣṭā /",
  "S04bsu022_u:4802": "udarācca pṛṣṭhivaṃśo vidṛśyate vartitā yathā veṇī // Lal_17.35 //",
  "S04bsu022_u:4803": "(Vaidya 190)",
  "S04bsu022_u:4804": "ye te kṛtādhikārā devāḥ suranāgayakṣagandharvāḥ /",
  "S04bsu022_u:4805": "pratyakṣaguṇadharasyā karonti pūjāṃ divārātrau // Lal_17.36 //",
  "S04bsu022_u:4806": "praṇidhiṃ ca kurvate te vayamapi tādṛśa bhavāmahe kṣipram /",
  "S04bsu022_u:4807": "yatha eṣa gaganacitto dhyāyatyāsphānakaṃ dhyānam // Lal_17.37 //",
  "S04bsu022_u:4808": "na ca kevalamātmārthaṃ na dhyānasvādanānna sukhabuddhyā /",
  "S04bsu022_u:4809": "anyatra karuṇabuddhyā kariṣyatyarthaṃ vipula loke // Lal_17.38 //",
  "S04bsu022_u:4810": "nihatāḥ parapravādā dhyāmīkṛta tīrthikā mativihīnāḥ /",
  "S04bsu022_u:4811": "karmakriyā ca darśita yā proktā kāśyape vācā // Lal_17.39 //",
  "S04bsu022_u:4812": "krakucchandakasya bodhi bodhiriha sudurlabhā bahubhi kalpaiḥ /",
  "S04bsu022_u:4813": "janatāyā ityarthaṃ dhyāyatyāsphānakaṃ dhyānam // Lal_17.40 //",
  "S04bsu022_u:4814": "dvādaśanayutā pūrṇā vinīta marumānuṣāstribhiryānaiḥ /",
  "S04bsu022_u:4815": "etadadhikṛtya sumati dhyāyatyāsphānakaṃ dhyānam // Lal_17.41 //",
  "S04bsu022_u:4816": "// iti śrīlalitavistare duṣkaracaryāparivarto nāma saptadaśamo 'dhyāyaḥ //",
  "S04bsu022_u:4818": "START Parivarta 18",
  "S04bsu022_u:4819": "(Vaidya 191)",
  "S04bsu022_u:4820": "nairañjanāparivarto 'ṣṭādaśaḥ /",
  "S04bsu022_u:4821": "māraśca bhikṣavaḥ pāpīyān bodhisattvasya ṣaḍvarṣāṇi duṣkaracaryāṃ carataḥ pṛṣṭhataḥ samanubaddho 'bhūt avatāraprekṣī avatāragaveṣī /",
  "S04bsu022_u:4822": "na ca kadācitkiṃcidavatāramadhyagacchat /",
  "S04bsu022_u:4823": "so 'vatāramanadhigacchannirviṇṇo vipratisārī prākrāmat //",
  "S04bsu022_u:4824": "tatredamucyate -",
  "S04bsu022_u:4825": "ramaṇīyānyaraṇyāni vanagulmāśca vīrudhāḥ /",
  "S04bsu022_u:4826": "prācīnamurubilvāyāṃ yatra nairañjanā nadī // Lal_18.1 //",
  "S04bsu022_u:4827": "prahāṇāyodyataṃ tatra satataṃ dṛḍhavikramam /",
  "S04bsu022_u:4828": "parākramantaṃ vīryeṇa yogakṣemasya prāptaye // Lal_18.2 //",
  "S04bsu022_u:4829": "namucirmadhurāṃ vācaṃ bhāṣamāṇo upāgamat /",
  "S04bsu022_u:4830": "śākyaputrā samuttiṣṭha kāyakhedena kiṃ tava // Lal_18.3 //",
  "S04bsu022_u:4831": "jīvato jīvitaṃ śreyo jīvan dharmaṃ cariṣyasi /",
  "S04bsu022_u:4832": "jīvaṃ hi tāni kurute yāni kṛtvā na śocati // Lal_18.4 //",
  "S04bsu022_u:4833": "kṛśo vivarṇo dīnastvaṃ antike maraṇaṃ tava /",
  "S04bsu022_u:4834": "sahasrabhāge maraṇaṃ ekabhāge ca jīvitam // Lal_18.5 //",
  "S04bsu022_u:4835": "dadataḥ satataṃ dānaṃ agnihotraṃ ca juhvataḥ /",
  "S04bsu022_u:4836": "bhaviṣyati mahatpuṇyaṃ kiṃ prahāṇe kariṣyasi // Lal_18.6 //",
  "S04bsu022_u:4837": "duḥkhaṃ mārgaṃ prahāṇasya duṣkaraṃ cittanigraham /",
  "S04bsu022_u:4838": "imāṃ vācaṃ tadā māro bodhisattvamathābravīt // Lal_18.7 //",
  "S04bsu022_u:4839": "taṃ tathāvādinaṃ māraṃ bodhisattvastato 'bravīt /",
  "S04bsu022_u:4840": "pramattabandho pāpīya svenārthena tvamāgataḥ // Lal_18.8 //",
  "S04bsu022_u:4841": "aṇumātraṃ hi me puṇyairartho māra na vidyate /",
  "S04bsu022_u:4842": "artho yeṣāṃ tu puṇyena tānevaṃ vaktumarhasi // Lal_18.9 //",
  "S04bsu022_u:4843": "naivāhaṃ maraṇaṃ manye maraṇāntaṃ hi jīvitam /",
  "S04bsu022_u:4844": "anivartī bhaviṣyāmi brahmacaryaparāyaṇaḥ // Lal_18.10 //",
  "S04bsu022_u:4845": "srotāṃsyapi nadīnāṃ hi vāyureṣa viśoṣayet /",
  "S04bsu022_u:4846": "kiṃ punaḥ śoṣayetkāyaṃ śoṇitaṃ prahitātmanām // Lal_18.11 //",
  "S04bsu022_u:4847": "(Vaidya 192)",
  "S04bsu022_u:4848": "śoṇite tu viśuṣke vai tato māṃsaṃ viśuṣyati /",
  "S04bsu022_u:4849": "māṃseṣu kṣīyamāṇeṣu bhūyaścittaṃ prasīdati /",
  "S04bsu022_u:4850": "bhūyaśchandaśca vīryaṃ ca samādhiścāvatiṣṭhate // Lal_18.12 //",
  "S04bsu022_u:4851": "tasyaiva me viharataḥ prāptasyottamacetanām /",
  "S04bsu022_u:4852": "cittaṃ nāvekṣate kāyaṃ paśya sattvasya śuddhatām // Lal_18.13 //",
  "S04bsu022_u:4853": "asti chandaṃ tathā vīryaṃ prajñāpi mama vidyate /",
  "S04bsu022_u:4854": "taṃ na paśyāmyahaṃ loke vīryādyo māṃ vicālayet // Lal_18.14 //",
  "S04bsu022_u:4855": "varaṃ mṛtyuḥ prāṇaharo dhiggrāmyaṃ nopajīvitam /",
  "S04bsu022_u:4856": "saṃgrāme maraṇaṃ śreyo yacca jīvetparājitaḥ // Lal_18.15 //",
  "S04bsu022_u:4857": "nāśūro jayate senāṃ jitvā caināṃ na manyate /",
  "S04bsu022_u:4858": "śūrastu jayate senāṃ laghu māra jayāmi te // Lal_18.16 //",
  "S04bsu022_u:4859": "kāmāste prathamā senā dvitīyā aratistathā /",
  "S04bsu022_u:4860": "tṛtīyā kṣutpipāsā te tṛṣṇā senā caturthikā // Lal_18.17 //",
  "S04bsu022_u:4861": "pañcamī styānamiddhaṃ te bhayaṃ ṣaṣṭī nirucyate /",
  "S04bsu022_u:4862": "saptamī vicikitsā te krodhamrakṣau tathāṣṭamī // Lal_18.18 //",
  "S04bsu022_u:4863": "lobhaślokau ca saṃskārau mithyālabdhaṃ ca yadyaśaḥ /",
  "S04bsu022_u:4864": "ātmānaṃ yaśca utkarṣedyaśca vai dhvaṃsayetparāṃ // Lal_18.19 //",
  "S04bsu022_u:4865": "eṣā hi namuceḥ senā kṛṣṇabandhoḥ pratāpinaḥ /",
  "S04bsu022_u:4866": "atrāvagāḍhā dṛśyante ete śramaṇabrāhmaṇāḥ // Lal_18.20 //",
  "S04bsu022_u:4867": "yā te senā dharṣayati lokamenaṃ sadevakam /",
  "S04bsu022_u:4868": "bhetsyāmi prajñayā tāṃ te āmapātramivāmbunā // Lal_18.21 //",
  "S04bsu022_u:4869": "smṛtiṃ sūpasthitāṃ kṛtvā prajñāṃ caiva subhāvitām /",
  "S04bsu022_u:4870": "saṃprajānaṃ cariṣyāmi kiṃ kariṣyasi durmate // Lal_18.22 //",
  "S04bsu022_u:4871": "evamukte māraḥ pāpīyān duḥkhī durmanā anāttamanā vipratisārī tatraivāntaradhāt //",
  "S04bsu022_u:4872_0": "atha khalu bhikṣavo bodhisattvasyaitadabhūt - ye kecicchramaṇā brāhmaṇā vā atītānāgatapratyutpanneṣvadhvasvātmopakramikāṃ",
  "S04bsu022_u:4872_1": "śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti etāvatparamaṃ",
  "S04bsu022_u:4872_2": "te duḥkhamanubhavanti //",
  "S04bsu022_u:4873": "(Vaidya 193)",
  "S04bsu022_u:4874": "tasya me bhikṣava etadabhūt - anayāpi khalu mayā caryayā anayāpi pratipadā na kaściduttarimanuṣyadharmādalamāryajñānadarśanaviśeṣaḥ sākṣātkṛtaḥ /",
  "S04bsu022_u:4875": "nāyaṃ mārgo bodheḥ /",
  "S04bsu022_u:4876": "nāyaṃ mārga āyatyāṃ jātijarāmaraṇasaṃbhavānāmastaṃgamāya /",
  "S04bsu022_u:4877": "syāttadanyo mārgo bodherāyatyāṃ jātijarāmaraṇaduḥkhasamudayānāmastaṃgamāyeti //",
  "S04bsu022_u:4878_0": "tasya me bhikṣava etadabhavat - yadahaṃ piturudyāne jambucchāyāyāṃ niṣaṇṇo viviktaṃ",
  "S04bsu022_u:4878_1": "kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ",
  "S04bsu022_u:4878_2": "prathamaṃ dhyānamupasaṃpadya vyāhārṣaṃ yāvaccaturthadhyānamupasaṃpadya vyāhārṣam,",
  "S04bsu022_u:4879": "syātsa mārgo bodherjātijarāmaraṇaduḥkhasamudāyānāmasaṃbhavāyāstaṃgamāyeti /",
  "S04bsu022_u:4880": "tadanusāri ca me vijñānamabhūt /",
  "S04bsu022_u:4881": "sa mārgo bodheriti //",
  "S04bsu022_u:4882": "tasya mamaitadabhūt - nāsau mārgaḥ śakyaḥ evaṃ daurbalyaprāptenābhisaṃboddhum /",
  "S04bsu022_u:4883": "sacetpunarahamabhijñājñānabalenaiva lūhaṃ durbalakāya eva bodhimaṇḍamupasaṃkrameyam,",
  "S04bsu022_u:4884": "na me paścimā janatā anukampitā syāt /",
  "S04bsu022_u:4885": "na caiṣa mārgo bodheḥ /",
  "S04bsu022_u:4886": "yannvahamaudārikamāhāramāhṛtya kāyabalasthāmaṃ saṃjanayya paścādbodhimaṇḍamupasaṃkrameyam //",
  "S04bsu022_u:4887": "tatra bhikṣavo ye te lūhādhimuktā devaputrāste mama cetasaścetasaiva parivitarkamājñāya yenāhaṃ tenopasaṃkramya māmevamāhuḥ - mā sma tvaṃ satpuruṣa audārikamāhāramāhareḥ /",
  "S04bsu022_u:4888": "vayaṃ te romakūpairojaḥ prakṣepsyāma iti //",
  "S04bsu022_u:4889": "tasya me bhikṣava etadabhūt - ahaṃ khalvanaśana ityātmānaṃ pratijāne,",
  "S04bsu022_u:4890": "sāmantāśca me gocaragrāmavāsino janā evaṃ saṃjānante sma yathānaśanaḥ śramaṇo gautamaḥ /",
  "S04bsu022_u:4891": "itīva me khalu lūhādhimuktā devaputrā romakūpairojaḥ prakṣipanti /",
  "S04bsu022_u:4892": "sa mama paramo mṛṣāvādaḥ syāt /",
  "S04bsu022_u:4893": "tato bodhisattvo mṛṣāvādaparihārārthaṃ tān devaputrān pratikṣipyaudārikamāhāramāhartu cittaṃ nāmayati sma //",
  "S04bsu022_u:4894": "iti hi bhikṣavaḥ ṣaḍvarṣavratatapaḥsamuttīrṇo bodhisattvo 'smādāsanādutthāyaudārikamāhāramāhariṣyāmīti vācaṃ niścārayati sma /",
  "S04bsu022_u:4895": "tadyathā phāṇīkṛtaṃ mudgayūṣaṃ hareṇukayūṣaṃ mathyodanakulmāṣamiti //",
  "S04bsu022_u:4896_0": "atha khalu bhikṣavaḥ pañcānāṃ bhadravargīyānāmetadabhūt - tayāpi tāvaccaryayā tayāpi",
  "S04bsu022_u:4896_1": "tāvatpratipadā śramaṇena gautamena na śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum,",
  "S04bsu022_u:4897": "kiṃ punaretarhi audārikamāhāramāharan sukhallikānuyogamanuyukto viharan /",
  "S04bsu022_u:4898": "avyakto bālo 'yamiti ca manyamānā bodhisattvasyāntikātprakrāman /",
  "S04bsu022_u:4899": "te vārāṇasīṃ gatvā ṛṣipatane mṛgadāve vyāhārṣuḥ //",
  "S04bsu022_u:4900": "tatra bodhisattvamādita eva duṣkaracaryāṃ carantaṃ daśa grāmikaduhitaraḥ kumārya upagacchan darśanāya vandanāya paryupāsanāya ca /",
  "S04bsu022_u:4901": "tairapi pañcakairbhadravargīyairupasthito 'bhūt /",
  "S04bsu022_u:4902": "ekakolatilataṇḍulapradānena (Vaidya 194)",
  "S04bsu022_u:4903": "ca pratipādito 'bhūt /",
  "S04bsu022_u:4904": "balā ca nāma dārikā balaguptā ca supriyā ca vijayasenā ca atimuktakamalā ca sundarī ca kumbhakārī ca uluvillikā ca jaṭilikā ca sujātā ca nāma grāmikaduhitāḥ /",
  "S04bsu022_u:4905": "ābhiḥ kumārikābhirbodhisattvāya sarvāstā yūṣavidhāḥ kṛtvopanāmitā abhūvan /",
  "S04bsu022_u:4906": "tāścābhyavahṛtya bodhisattvaḥ krameṇa gocaragrāme piṇḍāya caran varṇarūpabalavānabhūt /",
  "S04bsu022_u:4907": "tadagreṇa bodhisattvaḥ sundaraḥ śramaṇo mahāśramaṇa ityācakṣate //",
  "S04bsu022_u:4908_0": "tatra ca bhikṣavaḥ sujātā grāmikaduhitā bodhisattvasya duṣkaracaryāṃ carataḥ ādita",
  "S04bsu022_u:4908_1": "eva bodhisattvasya vratatapaḥsamuttāraṇārthaṃ śarīrasyāpyāyanahetośca pratidivasamaṣṭaśataṃ",
  "S04bsu022_u:4908_2": "brāhmaṇānāṃ bhojayati sma /",
  "S04bsu022_u:4909": "evaṃ ca praṇidadhāti sma - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeteti //",
  "S04bsu022_u:4910": "tasya me bhikṣavaḥ ṣaḍvarṣavyativṛttasya kāṣāyāṇi vastrāṇi parijīrṇānyabhūvan /",
  "S04bsu022_u:4911": "tasya me bhikṣava etadabhūt - sacedahaṃ kaupīnapracchādanaṃ labheyam,",
  "S04bsu022_u:4912": "śobhanaṃ syāt //",
  "S04bsu022_u:4913": "tena khalu punarbhikṣavaḥ samayena sujātāyā grāmikaduhiturdāsī rādhā nāma kālagatābhūt /",
  "S04bsu022_u:4914": "sā śāṇakaiḥ pariveṣṭya śmaśānamapakṛṣya parityaktābhut /",
  "S04bsu022_u:4915": "tadahamevādrākṣīt pāṃśukūlam /",
  "S04bsu022_u:4916": "tato 'haṃ tatpāṃśukūlaṃ vāmena pādenākramya dakṣiṇaṃ hastaṃ prasāryāvanato 'bhūttadrahītum /",
  "S04bsu022_u:4917": "atha bhaumā devā antarīkṣāṇāṃ devānāṃ ghoṣamanuśrāvayanti sma - āścaryaṃ mārṣā adbhutamidaṃ mārṣāḥ /",
  "S04bsu022_u:4918": "yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti /",
  "S04bsu022_u:4919": "antarīkṣā devā bhaumānāṃ devānāṃ śabdaṃ śratvā cāturmahārājikānāṃ devānāṃ ghoṣamudīrayanti sma /",
  "S04bsu022_u:4920": "cāturmahārājikā devāstrāyatriṃśataḥ /",
  "S04bsu022_u:4921": "trāyatriṃśā yāmānām /",
  "S04bsu022_u:4922": "yāmāstuṣitānām /",
  "S04bsu022_u:4923": "tuṣitā nirmāṇaratīnām /",
  "S04bsu022_u:4924": "nirmāṇaratayaḥ paranirmitavaśavartinām /",
  "S04bsu022_u:4925": "paranirmitavaśavartino yāvad brahmakāyikānām /",
  "S04bsu022_u:4926": "iti hi bhikṣavastatkṣaṇaṃ tallavaṃ tanmuhūrtaṃ yāvadakaniṣṭhabhuvanādekaghoṣa ekasaṃnirnādo 'bhyudgato 'bhūt āścaryamidaṃ mārṣā adbhutamidam /",
  "S04bsu022_u:4927": "yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti //",
  "S04bsu022_u:4928": "atha bodhisattvasya punarapyetadabhavat - labdhaṃ mayā pāṃśukūlam /",
  "S04bsu022_u:4929": "sacedudakaṃ labheyam,",
  "S04bsu022_u:4930": "śobhanaṃ syāditi /",
  "S04bsu022_u:4931": "tatastatraiva devatā pāṇinā mahīṃ parāhanti sma /",
  "S04bsu022_u:4932": "tatra puṣkariṇī prādurabhūt /",
  "S04bsu022_u:4933": "adyāpi sā pāṇihateti puṣkariṇī saṃjñāyate //",
  "S04bsu022_u:4934": "punarapi bodhisattvasyaitadabhavat - labdhaṃ mayā pānīyam /",
  "S04bsu022_u:4935": "sacecchilāṃ labheyam,",
  "S04bsu022_u:4936": "yatredaṃ pāṃśukūlaṃ prakṣālayeyam,",
  "S04bsu022_u:4937": "śobhanaṃ syāt /",
  "S04bsu022_u:4938": "atha tatraiva śakreṇa śilā tatkṣaṇamevopanikṣiptābhūt /",
  "S04bsu022_u:4939": "tato bodhisattvastatpāṃśukūlaṃ prakṣālayati sma //",
  "S04bsu022_u:4940": "atha śakro devarājo bodhisattvamevamāha - dadasvedaṃ satpuruṣa mahyam /",
  "S04bsu022_u:4941": "ahaṃ prakṣālayiṣyāmīti /",
  "S04bsu022_u:4942": "tato bodhisattvaḥ svayaṃkāritāṃ pravrajyāyāḥ saṃdarśayituṃ tatpāṃśukūlaṃ śakrasyādatvā svayameva prakṣālayati sma /",
  "S04bsu022_u:4943": "sa śrāntaḥ klāntakāyo 'vatīrya puṣkariṇīmuttariṣyāmīti /",
  "S04bsu022_u:4944": "māreṇa ca pāpīyasā (Vaidya 195)",
  "S04bsu022_u:4945": "īrṣyādharmaparītena puṣkariṇyā atyucchritāni taṭāni nirmitānyabhūvan /",
  "S04bsu022_u:4946": "tasyāśca puṣkariṇyāstīre mahān kukubhapādapaḥ /",
  "S04bsu022_u:4947": "tatra devatāṃ bodhisattvo lokānuvṛttyā devatānugrahārthaṃ cābravīt - āhara devate vṛkṣaśākhāmiti /",
  "S04bsu022_u:4948": "tayā vṛkṣaśākhāvanāmitābhūt /",
  "S04bsu022_u:4949": "tāṃ bodhisattvo 'balambyottarati sma /",
  "S04bsu022_u:4950": "uttīrya ca tasya kakubhapādapasyādhastāttatpāṃśukūlaṃ saṃghāṭīkṛtya āsīvyati sma /",
  "S04bsu022_u:4951": "adyāpi tat pāṃśukūlaṃ sīvanamityevaṃ saṃjñāyate sma //",
  "S04bsu022_u:4952": "atha vimalaprabho nāma śuddhāvāsakāyiko devaputraḥ,",
  "S04bsu022_u:4953": "sa divyāni cīvarāṇi kāṣāyaraṅgaraktāni kalpikāni śramaṇasārūpyāṇi bodhisattvāyopanāmayati sma /",
  "S04bsu022_u:4954": "bodhisattvaśca tāni gṛhītvā pūrvāhṇe nivāsya saṃghāṭīprāvṛtya gocaragrāmābhimukho 'bhut //",
  "S04bsu022_u:4955": "tatra devatābhirurubilvāsenāpatigrāmake nandikagrāmikaduhituḥ sujātāyā ārocitamabhūdardharātrasamaye - yadarthaṃ tvaṃ mahāyajñaṃ yajase tasmādvratāduttīrṇaḥ saḥ /",
  "S04bsu022_u:4956": "subhagamaudārikamāhāramāhariṣyati /",
  "S04bsu022_u:4957": "tvayā ca pūrve praṇidhānaṃ kṛtam - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeta iti /",
  "S04bsu022_u:4958": "yatte karaṇīyaṃ tatkuruṣveti //",
  "S04bsu022_u:4959": "atha khalu bhikṣavaḥ sujātā nandikagrāmaduhitā teṣāṃ devatānāṃ tadvacanaṃ śrutvā śīghraṃ gosahasrasya kṣīrātsaptakṛtsāroddhṛtādagryamojomaṇḍaṃ gṛhṇīte sma /",
  "S04bsu022_u:4960": "gṛhītvā ca sā tatkṣīra(mabhinavama)",
  "S04bsu022_u:4961": "bhinavaistaṇḍulairabhinavāyāṃ sthālyāmabhinavāṃ cullīmupalipya tadbhojanaṃ sādhayati sma /",
  "S04bsu022_u:4962": "tasmiṃśca sādhyamāne imāni pūrvanimittāni saṃdṛśyante sma - tasmin khalvapi kṣīre śrīvatsasvastikanandyāvartapadmavardhamānādīni maṅgalyāni saṃdṛśyante sma /",
  "S04bsu022_u:4963": "tatastasyā etadabhūt - yādṛśānīmāni pūrvanimittāni saṃdṛśyante,",
  "S04bsu022_u:4964": "niḥsaṃśayamidaṃ bhojanaṃ bhuktvā bodhisattvo 'nuttarāṃ samyaksaṃbodhiṃ prāpsyati /",
  "S04bsu022_u:4965": "sāmudrajñānavidhijñaśca naimittikastaṃ pradeśaṃ prāpto 'bhūt /",
  "S04bsu022_u:4966": "so 'pi tathaivāmṛtādhigamanameva vyākṛtavān /",
  "S04bsu022_u:4967": "tataḥ sujātā taṃ pāyasaṃ pakvaṃ sthaṇḍilamupalipya puṣpairavakīrya gandhodakenābhyukṣya āsanaṃ prajñāpya satkṛtyottarāṃ nāma ceṭīmāmantrayate sma - gacchottare brāhmaṇamānaya /",
  "S04bsu022_u:4968": "ahamidaṃ madhupāyasamavalokayāmi /",
  "S04bsu022_u:4969": "sādhvārya iti pratiśrutya uttarā pūrvāṃ diśamagamat /",
  "S04bsu022_u:4970": "sā tatra bodhisattvaṃ paśyati sma /",
  "S04bsu022_u:4971": "tathaiva dakṣiṇām /",
  "S04bsu022_u:4972": "bodhisattvameva paśyati sma /",
  "S04bsu022_u:4973": "evaṃ paścimāmuttarāmeva diśaṃ gacchati sma,",
  "S04bsu022_u:4974": "tatra tatra bodhisattvamevādrākṣīt /",
  "S04bsu022_u:4975": "tena khalu punaḥ samayena śuddhāvāsakāyikairdevaputraiḥ sarve 'nyatīrthikā nigṛhītā abhūvan /",
  "S04bsu022_u:4976": "na kaścit saṃdṛśyate sma /",
  "S04bsu022_u:4977": "tataḥ sā āgatvā svāminīmevamāha - na khalvārye anyaḥ kaścid dṛśyate śramaṇo vā brāhmaṇo vā,",
  "S04bsu022_u:4978": "anyatra yato yata eva gacchāmi,",
  "S04bsu022_u:4979": "tatra tatra śramaṇameva sundaraṃ paśyāmi /",
  "S04bsu022_u:4980": "sujātā āha - gacchottare sa eva brāhmaṇaḥ,",
  "S04bsu022_u:4981": "sa eva śramaṇaḥ /",
  "S04bsu022_u:4982": "tasyaivārthe 'yamārambhaḥ /",
  "S04bsu022_u:4983": "tamevānayeti /",
  "S04bsu022_u:4984": "sādhvārye ityuttarā gatvā bodhisattvasya caraṇayoḥ praṇipatya sujātāyā (Vaidya 196)",
  "S04bsu022_u:4985": "nāmnopanimantrayate sma /",
  "S04bsu022_u:4986": "tato bhikṣavo bodhisattvaḥ sujātāyā grāmikaduhiturniveśanaṃ gatvā prajñapta evāsane nyaṣīdat /",
  "S04bsu022_u:4987": "atha khalu bhikṣavaḥ sujātā grāmikaduhitā suvarṇamayīṃ pātrīṃ madhupāyasapūrṇāṃ bodhisattvasyopanāmayati sma //",
  "S04bsu022_u:4988": "atha bodhisattvasyaitadabhavat - yādṛśamidaṃ sujātayā bhojanamupanāmitam,",
  "S04bsu022_u:4989": "niḥsaṃśayamahamadyainaṃ bhojanaṃ bhuktvā anuttarāṃ samyaksaṃbodhimabhisaṃbhotsyate //",
  "S04bsu022_u:4990": "atha bodhisattvastadbhojanaṃ pratigṛhya sujātāṃ grāmikaduhitarametadavocat - iyaṃ bhagini suvarṇapātrī /",
  "S04bsu022_u:4991": "kiṃ kriyatām?",
  "S04bsu022_u:4992": "sā āha - tavaiva bhavatviti /",
  "S04bsu022_u:4993": "bodhisattva āha - na mamedṛśena bhājanena prayojanam /",
  "S04bsu022_u:4994": "sujātā āha - yatheṣṭaṃ kriyatām /",
  "S04bsu022_u:4995": "nāhaṃ vinā bhājanena kasyacidbhojanaṃ prayacchāmi //",
  "S04bsu022_u:4996_0": "atha bodhisattvastaṃ piṇḍapātramādāyorubilvāyā niṣkramya nāganadīṃ pūrvāhṇakālasamaye",
  "S04bsu022_u:4996_1": "nadīṃ nairañjanāmupasaṃkramya taṃ piṇḍapātraṃ cīvarāṇi caikānte nikṣipya nadīṃ nairañjanāmavatarati",
  "S04bsu022_u:4996_2": "sma gātrāṇi śītalīkartum //",
  "S04bsu022_u:4997": "bodhisattvasya khalu punarbhikṣavaḥ snāyato 'nekāni devaputraśatasahasrāṇi divyāgurucandanacūrṇavilepanairnadīmāloḍayanti sma /",
  "S04bsu022_u:4998": "divyāni ca nānāvarṇāni kusumāni jale kṣipanti sma yaduta bodhisattvasya pūjākarmaṇe //",
  "S04bsu022_u:4999": "tena khalu punaḥ samayena nairañjanā nadī divyairgandhaiḥ puṣpaiśca samākulā vahati sma /",
  "S04bsu022_u:5000": "yena ca gandhodakena bodhisattvaḥ snāto 'bhūt,",
  "S04bsu022_u:5001": "taṃ devaputrakoṭīniyutaśatasahasrāṇyabhyutkṣipya svakasvakāni bhavanāni nayanti sma caityārthaṃ pūjārthaṃ ca //",
  "S04bsu022_u:5002": "yāni ca bodhisattvasya keśaśmaśrūṇyabhūvan,",
  "S04bsu022_u:5003": "tāni sarvāṇi sujātā grāmikaduhitā maṅgalyānīti kṛtvā caityārthaṃ pūjārthaṃ ca parigṛhṇīte sma //",
  "S04bsu022_u:5004": "nadyuttīrṇaśca bodhisattvaḥ pulinaṃ nirīkṣate sma upaveṣṭukāmaḥ /",
  "S04bsu022_u:5005": "atha yā nairañjanāyāṃ nadyāṃ nāgakanyā sā dharaṇitalādabhyudgabhya maṇimayaṃ (manoramaṃ)",
  "S04bsu022_u:5006": "bhadrāsanaṃ bodhisattvāyopanāmayati sma /",
  "S04bsu022_u:5007": "tatra bodhisattvo niṣadya yāvadarthaṃ taṃ madhupāyasaṃ paribhuṅkte sma sujātāyā grāmikaduhituranukampāmupādāya /",
  "S04bsu022_u:5008": "paribhujya ca tāṃ suvarṇapātrīmanapekṣo vāriṇi prākṣipati sma /",
  "S04bsu022_u:5009": "kṣiptamātrāṃ ca tāṃ sāgaro nāgarājaścittikārabahumānajāto gṛhītvā svabhavanābhimukhaḥ prasthito 'bhut pūjārheti kṛtvā /",
  "S04bsu022_u:5010": "atha daśaśatanayanaḥ puraṃdaro garuḍarūpamabhinirmāya vajratuṇḍo bhūtvā sāgarasya nāgarājasyāntikāttāṃ suvarṇapātrīṃ hartumārabdhaḥ /",
  "S04bsu022_u:5011": "yadā na śaknoti sma,",
  "S04bsu022_u:5012": "tadā svarūpeṇādareṇa yācitvā trāyatriṃśadbhavanaṃ nītavān pūjārthaṃ caityārthaṃ ca /",
  "S04bsu022_u:5013": "nītvā pātrīyātrāṃ nāma parvaṇi pravartitavān /",
  "S04bsu022_u:5014": "adyāpi ca trāyatriṃśeṣu deveṣu pratisaṃvatsaraṃ pātrīmaho vartate /",
  "S04bsu022_u:5015": "tacca bhadrāsanaṃ tayaiva nāgakanyayā parigṛhītaṃ caityārthaṃ pūjārthaṃ ca //",
  "S04bsu022_u:5016": "(Vaidya 197)",
  "S04bsu022_u:5017": "samantaparibhuktaśca bhikṣavo bodhisattvenaudārika āhāraḥ /",
  "S04bsu022_u:5018": "atha tatkṣaṇameva bodhisattvasya puṇyabalena prajñābalena pūrvikā kāye śubhavarṇapuṣkaratā prādurabhūt /",
  "S04bsu022_u:5019": "dvātriṃśacca mahāpuruṣalakṣaṇāni aśītiścānuvyañjanāni vyāmaprabhatā ca /",
  "S04bsu022_u:5020": "tatredamucyate -",
  "S04bsu022_u:5021": "ṣaḍvarṣa vrata uttaritva bhagavān evaṃ matiṃ cintayan so 'haṃ dhyānaabhijñajñānabalavānevaṃ kṛśāṅgo 'pi san /",
  "S04bsu022_u:5022": "gaccheyaṃ drumarājamūlaviṭapaṃ sarvajñatāṃ buddhituṃ no me syādanukampitā hi janatā evaṃ bhavet paścimā // Lal_18.23 //",
  "S04bsu022_u:5023": "yattvaudārika bhuktva bhojanavaraṃ kāye balaṃ kṛtvanā gaccheyaṃ drumarājamūlaviṭapaṃ sarvajñatāṃ budhyitum /",
  "S04bsu022_u:5024": "mā haivetvarapuṇya devamanujā lūhena jñānekṣiṇo no śaktā siya budhyanāya amṛtaṃ kāyena te durbalāḥ // Lal_18.24 //",
  "S04bsu022_u:5025": "sā ca grāmikadhīta pūrvacaritā nāmnā sujātā iti",
  "S04bsu022_u:5026": "yajñā nityu yajāti evamanasā siddhe vrataṃ nāyake /",
  "S04bsu022_u:5027": "sā devāna niśāmya codana tadā gṛhyā madhūpāyasaṃ",
  "S04bsu022_u:5028": "upagamyā naditīri hṛṣṭamanasā nairañjanāyāḥ sthitā // Lal_18.25 //",
  "S04bsu022_u:5029": "so cākalpasahasracīrṇacarito śāntapraśāntendriyo",
  "S04bsu022_u:5030": "devairnāgagaṇairṛṣī parivṛto āgatya nairañjanām /",
  "S04bsu022_u:5031": "tīrṇastāraku pārasattva matimāṃ snāne matiṃ cintayan",
  "S04bsu022_u:5032": "oruhyā nadi snāpi śuddhavimalo lokānukampī muniḥ // Lal_18.26 //",
  "S04bsu022_u:5033": "devā koṭisahasra hṛṣṭamanasā gandhāmbu cūrṇāni ca",
  "S04bsu022_u:5034": "oruhyā nadi loḍayanti salilaṃ snānārtha sattvottame /",
  "S04bsu022_u:5035": "snānā snātvana bodhisattva vimalastīre sthitaḥ sūrataḥ",
  "S04bsu022_u:5036": "harṣurdevasahasra snānasalilaṃ pūjārtha sattvottame // Lal_18.27 //",
  "S04bsu022_u:5037": "kāṣāyāni ca vastra nirmala śubhā tā devaputro dade",
  "S04bsu022_u:5038": "kalpīyāni ca saṃnivāsya bhagavāṃstīre hi nadyāḥ sthitaḥ /",
  "S04bsu022_u:5039": "nāgākanya udagra hṛṣṭamanasā bhadrāsanaṃ sā nyaṣīt",
  "S04bsu022_u:5040": "yatrāsau niṣasāda śāntamanaso lokasya cakṣuṣkaraḥ // Lal_18.28 //",
  "S04bsu022_u:5041": "(Vaidya 198)",
  "S04bsu022_u:5042": "dattvā bhojanu sā sujāta matimāṃ svarṇāmaye bhājane",
  "S04bsu022_u:5043": "vanditvā caraṇāni sā pramuditā paribhuṅkṣva me sārathe /",
  "S04bsu022_u:5044": "bhuktvā bhojanu yāvadartha matimān pātrīṃ jale prākṣipat",
  "S04bsu022_u:5045": "tāṃ jagrāha puraṃdaraḥ suraguruḥ pūjāṃ kariṣyāmyaham // Lal_18.29 //",
  "S04bsu022_u:5046": "yada bhuktaṃ ca jinena bhojanavaraṃ odārikaṃ tatkṣaṇe",
  "S04bsu022_u:5047": "tasyā kāyabalaṃ ca tejaśiriyā pūrvaṃ yathā saṃsthitam /",
  "S04bsu022_u:5048": "dharmā kṛtva kathā sujāta maruṇāṃ kṛtvā ca arthaṃ bahuṃ",
  "S04bsu022_u:5049": "siṃho haṃsagatirgajendragamano bodhidrumaṃ saṃsthitaḥ // Lal_18.30 //",
  "S04bsu022_u:5050": "// iti śrīlalitavistare nairañjanāparivarto nāmāṣṭādaśamo 'dhyāyaḥ //",
  "S04bsu022_u:5052": "START Parivarta 19",
  "S04bsu022_u:5053": "(Vaidya 199)",
  "S04bsu022_u:5054": "bodhimaṇḍagamanaparivarta ekonaviṃśaḥ /",
  "S04bsu022_u:5055_0": "iti hi bhikṣavo bodhisattvo nadyāṃ nairañjanāyāṃ snātvā ca bhuktvā kāyabalasthāma",
  "S04bsu022_u:5055_1": "saṃjanayya yena ṣoḍaśākārasaṃpannapṛthivipradeśe mahābodhidrumarājamūlaṃ tena pratasthe",
  "S04bsu022_u:5055_2": "vijayayā tayā ca gatyā,",
  "S04bsu022_u:5056_0": "yāsau mahāpuruṣāṇāṃ gatiranuccalitagatirindriyeṣṭigatiḥ susaṃsthitagatiḥ",
  "S04bsu022_u:5056_1": "merurājagatirajihmagatirakuṭilagatiranupadrutagatiravilambitagatiraluḍitagatiraskhalitagatirasaṃghaṭitagatiralīnagatiracapalagatiḥ",
  "S04bsu022_u:5056_2": "salīlagatiḥ vimalagatiḥ śubhagatiradoṣagatiramohagatiraraktagatiḥ siṃhagatiḥ haṃsarājagatirnāgarājagatirnārāyaṇagatiḥ",
  "S04bsu022_u:5056_3": "dharaṇitalāsaṃsṛṣṭagatiḥ sahasrāracakradharaṇītalacitragatiḥ jālāṅgulitāmranakhagatiḥ",
  "S04bsu022_u:5056_4": "dharaṇītalanirnādagatiḥ śailarājasaṃghaṭanagatiḥ utkūlanikūlasamakaracaraṇagatiḥ",
  "S04bsu022_u:5056_5": "jālāntarābhāraśmyutsarjanasattvasaṃspṛśanasugatigamanagatiḥ vimalapadmakramanikṣipaṇagatiḥ",
  "S04bsu022_u:5056_6": "pūrvaśubhasucaritagamanagatiḥ pūrvabuddhasiṃhābhigamanagatiḥ vajradṛḍhābhedyāśayagatiḥ (sarvopāyagatiḥ)",
  "S04bsu022_u:5057": "sarvāpāyadurgatipithitagatiḥ sarvasattvasukhasaṃjananagatiḥ mokṣapathasaṃdarśanagatiḥ mārabalābalakaraṇagatiḥ kugaṇigaṇaparapravādisahadharmanigrahaṇagatiḥ /",
  "S04bsu022_u:5058": "tamaḥpaṭalakleśavidhamanagatiḥ saṃsārapakṣāpakṣakaraṇagatiḥ śakrabrahmamaheśvaralokapālābhibhavagatiḥ /",
  "S04bsu022_u:5059_0": "trisāhasramahāsāhasraikaśūragatiḥ svayaṃbhvanabhibhūtagatiḥ sarvajñajñānābhigamanagatiḥ",
  "S04bsu022_u:5059_1": "smṛtimatigatiḥ sugatigamanagatiḥ jarāmaraṇapraśamanagatiḥ śivavirajāmalābhayanirvāṇapuragamanagatiḥ /",
  "S04bsu022_u:5060": "īdṛśyā gatyā bodhisattvo bodhimaṇḍaṃ saṃprasthito 'bhūt //",
  "S04bsu022_u:5061": "iti hi bhikṣavo yāvacca nadyā nairañjanāyā yāvacca bodhimaṇḍādestasminnantare vātabalāhakairdevaputraiḥ saṃmṛṣṭamabhūt /",
  "S04bsu022_u:5062": "varṣabalāhakairdevaputrairgandhodakena siktamabhūt puṣpaiścāvakīrṇamabhūt /",
  "S04bsu022_u:5063": "yāvadeva trisāhasramahāsāhasralokadhātau vṛkṣāste sarve yena bodhimaṇḍastenābhinatāgrā abhūvan /",
  "S04bsu022_u:5064": "ye 'pi ca tadahojātā bāladārikāste 'pi bodhimaṇḍaśīrṣakāḥ svapanti sma /",
  "S04bsu022_u:5065": "ye 'pi ceha trisāhasramahāsāhasralokadhātau sumerupramukhāḥ parvatāste 'pi sarve yena bodhimaṇḍastena praṇatā abhūvan /",
  "S04bsu022_u:5066": "nadīṃ ca nairañjanāmupādāya yāvadbodhimaṇḍo 'sminnantare kāmāvacarairdevaputraiḥ krośavistāraikapramāṇo mārgo 'bhivyūhito 'bhūt /",
  "S04bsu022_u:5067": "tasya ca mārgasya vāmadakṣiṇayoḥ pārśvayoḥ saptaratnamayī vedikā abhinirmitā 'bhūt /",
  "S04bsu022_u:5068": "saptatālānuccaistvena upariṣṭādratnajālasaṃchannā divyachatradhvajapatākāsamalaṃkṛtā iṣukṣepe saptaratnamayāstālā abhinirmitā abhūvan tasyā vedikāyā abhyudgatāḥ /",
  "S04bsu022_u:5069": "sarvasmācca tālādratnasūtrā dvitīye tālamavasaktamabhūt /",
  "S04bsu022_u:5070_0": "dvayośca tālayormadhye puṣkariṇī māpitābhūt gandhodakaparipūrṇā suvarṇavālikrāsaṃstṛtā",
  "S04bsu022_u:5070_1": "utpalapadmakumudapuṇḍarīkasaṃchannā ratnavedikāparivṛtā vaidūryamaṇiratnasopānapratyuptā (Vaidya 200)",
  "S04bsu022_u:5071": "āḍibalākāhaṃsacakravākamayūropakūjitā /",
  "S04bsu022_u:5072": "taṃ ca mārgamaśītyapsaraḥsahasrāṇi gandhodakena siñcanti sma /",
  "S04bsu022_u:5073": "aśītyapsaraḥsahasrāṇi muktakusumairabhyavakiranti sma divyairgandhavadbhiḥ /",
  "S04bsu022_u:5074": "sarvasya ca tālavṛkṣasya purato ratnavyomakaḥ saṃsthito 'bhūt /",
  "S04bsu022_u:5075": "sarvasmiṃśca ratnavyomake aśītyapsaraḥ sahasrāṇi candanāgurucūrṇakapuṭāparigṛhītāni kārānusāridhūpaghaṭikāparigṛhītāni sthitānyabhūvan /",
  "S04bsu022_u:5076": "sarvasmiṃśca ratnavyomake pañcapañcāpsaraḥsahasrāṇi divyasaṃgītisaṃpravāditena sthitānyabhūvan //",
  "S04bsu022_u:5077": "iti hi bhikṣavo bodhisattvaḥ prakampyamānaiḥ kṣetrai raśmikoṭīniyutaśatasahasrāṇi niścārayaṃstūryaśatasahasraiḥ pravādyamānaiḥ,",
  "S04bsu022_u:5078": "mahatā puṣpāḍhyena pravarṣatā,",
  "S04bsu022_u:5079": "ambaraśatasahasrairbhrāmyamānaiḥ,",
  "S04bsu022_u:5080": "dundubhiśatasahasraiḥ parāhanyamānaiḥ,",
  "S04bsu022_u:5081": "garjadbhiḥ pragarjadbhiḥ hayagajavṛṣabhaiḥ,",
  "S04bsu022_u:5082": "pradakṣiṇīkurvadbhiḥ śukasārikākokilakalaviṅkajīvaṃjīvakahaṃsakroñcamayuracakravākaśatasahasraiḥ,",
  "S04bsu022_u:5083": "upanāmyamānaiḥ maṅgalyaśatasahasraiḥ /",
  "S04bsu022_u:5084": "anenaivaṃrūpeṇa mārgavyūhena bodhisattvo bodhimaṇḍaṃ gacchati sma /",
  "S04bsu022_u:5085": "yāṃ ca rātriṃ bodhisattvo bodhimabhisaṃboddhukāmo 'bhūt,",
  "S04bsu022_u:5086": "tāmeva rātriṃ vaśavartī nāma trisāhasramahāsāhasrādhipatirbrahmā sahāpatirbrahmaparṣadamāmantryaivamāha - yatkhalu mārṣā jānīyāḥ /",
  "S04bsu022_u:5087_0": "eṣa sa bodhisattvo mahāsattvo mahāsaṃnāhasaṃnaddho mahāpratijñānutsṛṣṭo dṛḍhasaṃnāhasaṃnaddho",
  "S04bsu022_u:5087_1": "'parikhinnamānasaḥ sarvabodhisattvacaryāsu nirjātaḥ sarvapāramitāsu pāraṃgataḥ sarvabodhisattvabhūmiṣu",
  "S04bsu022_u:5087_2": "vaśitāprāptaḥ sarvabodhisattvāśayasuviśuddhaḥ sarvasattvendriyeṣvanugataḥ sarvatathāgataguhyasthāneṣu",
  "S04bsu022_u:5087_3": "supraviṣṭaḥ sarvamārakarmapathasamatikrāntaḥ sarvakuśalamūleṣvaparapratyayaḥ sarvatathāgatairadhiṣṭhitaḥ",
  "S04bsu022_u:5087_4": "sarvasattveṣu pramokṣamārgadeśayitā mahāsārthavāhaḥ /",
  "S04bsu022_u:5088": "sarvamāramaṇḍalavidhvaṃsanakaraḥ trisāhasramahāsāhasraikaśūraḥ /",
  "S04bsu022_u:5089": "sarvadharmabhaiṣajyasamudānītaḥ mahāvaidyarājaḥ /",
  "S04bsu022_u:5090": "vimuktipaṭṭābaddho mahādharmarājaḥ /",
  "S04bsu022_u:5091_0": "mahāprajñāprabhotsarjanakaraḥ mahāketurājaḥ aṣṭalokadharmānupaliptaḥ mahāpadmabhūtaḥ",
  "S04bsu022_u:5091_1": "sarvadharmadhāraṇyasaṃpramuṣitaḥ mahāsāgarabhūtaḥ anunayapratighāpagataḥ acalo 'prakampī mahāsumerūbhūtaḥ /",
  "S04bsu022_u:5092_0": "sunirmalaḥ supariśuddhaḥ svavadarpitavimalabuddhirmahāmaṇiratnabhūtaḥ sarvadharmavaśavartī",
  "S04bsu022_u:5092_1": "sarvakarmaṇyacitto mahābrahmabhūto bodhisattvo bodhimaṇḍamupasaṃkramati mārasainyapradharṣaṇārthamanuttarāṃ",
  "S04bsu022_u:5092_2": "samyaksaṃbodhimabhisaṃboddhukāmaḥ /",
  "S04bsu022_u:5093_0": "daśabalavaiśāradyāṣṭādaśāveṇikabuddhadharmaparipuraṇārthaṃ mahādharmacakrapravartanārthaṃ",
  "S04bsu022_u:5093_1": "mahāsiṃhanādanādanārthaṃ sarvasattvān dharmadānena saṃtarpaṇārthaṃ sarvasattvānāṃ",
  "S04bsu022_u:5093_2": "dharmacakṣurviśodhanārthaṃ sarvaparapravādīnāṃ sahadharmeṇa nigrahārthaṃ pūrvapratijñāpāripūrisaṃdarśanārthaṃ",
  "S04bsu022_u:5093_3": "sarvadharmaiśvaryavaśitāprāptyartham /",
  "S04bsu022_u:5094": "tatra yuṣmābhirmārṣā sarvaireva bodhisattvasya pūjopasthānakarmaṇyutsukairbhavitavyam /",
  "S04bsu022_u:5095": "atha khalu vaśavartī mahābrahmā tasyāṃ velāyāmimāṃ gāthāmabhāṣata -",
  "S04bsu022_u:5096": "yasyā tejatu puṇyataśca śiriye brāhmaḥ patho jñāyate maitrī vā karuṇā upekṣa muditā dhyānānyabhijñāstathā /",
  "S04bsu022_u:5097": "(Vaidya 201)",
  "S04bsu022_u:5098": "so 'yaṃ kalpasahasracīrṇacarito bodhidrumaṃ prasthitaḥ",
  "S04bsu022_u:5099": "pūjāṃ sādhu karotha tasya munino āśivrate sādhanām // Lal_19.1 //",
  "S04bsu022_u:5100": "yaṃ gatvā śaraṇaṃ na durgatibhayaṃ prāpnoti naivākṣaṇaṃ",
  "S04bsu022_u:5101": "deveṣviṣṭasukhaṃ ca prāpya vipulaṃ brahmālayaṃ gacchati /",
  "S04bsu022_u:5102": "ṣaḍvaṣāṇi caritva duṣkaracariṃ yātyeṣa bodhidrumaṃ",
  "S04bsu022_u:5103": "sādhū sarvi udagrahṛṣṭamanasaḥ pūjāsya kurvāmahe // Lal_19.2 //",
  "S04bsu022_u:5104": "rājāsau trisahasri īśvaravaro dharmeśvaraḥ pārthivaḥ",
  "S04bsu022_u:5105": "śakrābrahmapure ca candrasuriye nāstyasya kaścit samaḥ /",
  "S04bsu022_u:5106": "yasyā jāyata kṣetrakoṭinayutā saṃkampitā ṣaḍvidhā",
  "S04bsu022_u:5107": "saiṣo 'dya vrajate mahādrumavaraṃ mārasya jetuṃ camūn // Lal_19.3 //",
  "S04bsu022_u:5108": "mūrdhnaṃ yasya na śakyamīkṣitumiha brahmālaye 'pi sthitaiḥ",
  "S04bsu022_u:5109": "kāyo yasya varāgralakṣaṇadharo dvātriṃśatālaṃkṛtaḥ /",
  "S04bsu022_u:5110": "vāgyasyeha manojñavalgumadhurā brahmasvarā susvarā",
  "S04bsu022_u:5111": "cittaṃ yasya praśānta doṣarahitaṃ gacchāma tatpūjane // Lal_19.4 //",
  "S04bsu022_u:5112": "yeṣāṃ vā mati brahmaśakrabhavane nityaṃ sukha kṣepituṃ",
  "S04bsu022_u:5113": "athavā sarvakileśabandhanalatāṃ chettuṃ hi tāṃ jālinīm /",
  "S04bsu022_u:5114": "aśrutvā parataḥ spṛśeyamamṛtaṃ pratyekabodhiṃ śivāṃ",
  "S04bsu022_u:5115": "buddhatvaṃ yadi vepsitaṃ tribhuvane pūjetvasau nāyakam // Lal_19.5 //",
  "S04bsu022_u:5116": "tyaktā yena sasāgarā vasumatī ratnānyanantānyatho",
  "S04bsu022_u:5117": "prāsādāśca gavākṣaharmyakalikā yugyāni yānāni ca /",
  "S04bsu022_u:5118": "bhūmyālaṃkṛta puṣpadāma rucirā udyānakūpāsarāḥ",
  "S04bsu022_u:5119": "hastā pādaśirottamāṅganayanā so bodhimaṇḍonmukhaḥ // Lal_19.6 //",
  "S04bsu022_u:5120": "iti hi bhikṣavastrisāhasramahāsāhasriko mahābrahmā imaṃ trisāhasramahāsāhasraṃ lokadhātuṃ tatkṣaṇaṃ samamadhyatiṣṭhat /",
  "S04bsu022_u:5121_0": "pāṇitalajātamapagataśarkarakaṭhallamutsadamaṇimuktivaidūryaśaṅkhaśilāpravālarajatajātarūpyaṃ",
  "S04bsu022_u:5121_1": "nīlamṛdukuṇḍalajātapradakṣiṇanandyāvartakācilindikasukhasaṃsparśaiśca tṛṇairimaṃ",
  "S04bsu022_u:5121_2": "trisāhasramahāsāhasraṃ lokadhātuṃ saṃchāditamadhyatiṣṭhat /",
  "S04bsu022_u:5122": "sarve ca tadā mahāsamudrā dharaṇītalasaṃsthitā abhūvan /",
  "S04bsu022_u:5123": "na ca jalacarāṇāṃ sattvānāṃ kācidviheṭhābhūt /",
  "S04bsu022_u:5124": "imaṃ caiva lokadhātumalaṃkṛtaṃ dṛṣṭvā ca daśasu dikṣu śakrabrahmalokapālairbodhisattvasya pūjākarmaṇe buddhakṣetraśatasahasrāṇi samalaṃkṛtānyabhūvan /",
  "S04bsu022_u:5125": "bodhisattvaiśca divyamānuṣyakātikrāntaiḥ pūjāvyūhairdaśasu dikṣvaprameyāṇi buddhakṣetrāṇi pratimaṇḍitānyabhūvan (Vaidya 202)",
  "S04bsu022_u:5126": "bodhisattvasya pūjākarmaṇe /",
  "S04bsu022_u:5127": "sarvāṇi ca tāni buddhakṣetrāṇyekamiva buddhakṣetraṃ saṃdṛśyante sma,",
  "S04bsu022_u:5128": "nānāvyūhālaṃkārālaṃkṛtāni ca /",
  "S04bsu022_u:5129": "na ca bhūyo lokāntarikā na ca kālaparvatā na ca cakravālamahācakravālāḥ prajñāyante sma /",
  "S04bsu022_u:5130": "sarvāṇi ca tāni buddhakṣetrāṇi bodhisattvasyābhayā sphuṭāni saṃdṛśyante sma /",
  "S04bsu022_u:5131": "ṣoḍaśa ca bodhimaṇḍaparipālikā devaputrāḥ /",
  "S04bsu022_u:5132_0": "tadyathā - utkhalī ca nāma devaputraḥ sūtkhalī ca nāma prajāpatiśca śūrabalaśca keyūrabalaśca",
  "S04bsu022_u:5132_1": "supratisthitaśca mahiṃdharaśca avabhāsakaraśca vimalaśca dharmeśvaraśca dharmaketuśca",
  "S04bsu022_u:5132_2": "siddhapātraśca apratihatanetraśca mahāvyūhaśca śīlaviśuddhanetraśca padmaprabhaśca /",
  "S04bsu022_u:5133": "itīme ṣoḍaśa bodhimaṇḍapratipālakā devaputrāḥ sarve 'vaivartyakṣāntipratilabdhāste bodhisattvasya pūjārthaṃ bodhimaṇḍaṃ maṇḍayanti sma /",
  "S04bsu022_u:5134": "samantādaśītiyojanāni saptabhī ratnavedikābhiḥ parivṛtaṃ saptabhistālapaṅktibhiḥ saptabhī ratnakiṅkiṇījālaiḥ saptabhī ratnasūtraiḥ parivṛtam,",
  "S04bsu022_u:5135": "saptaratnapratyuptaiśca jāmbūnadasuvarṇapaṭaiḥ suvarṇasūtrairjāmbūnadasuvarṇapadmaiścāvakīrṇaṃ sāravaragandhanirdhūpitaṃ ratnajālasaṃchannam /",
  "S04bsu022_u:5136": "ye ca daśasu dikṣu nānālokadhātuṣu vividhā vṛkṣāḥ santyabhijātā abhipūjitā divyamānuṣyakāste 'pi sarve tatra bodhimaṇḍe saṃdṛśyante sma /",
  "S04bsu022_u:5137": "yāśca daśasu dikṣu nānāprakārā jalasthalajāḥ puṣpajātayastā api sarvāstatra bodhimaṇḍe saṃdṛśyante sma /",
  "S04bsu022_u:5138": "ye 'pi ca daśasu dikṣu nānālokadhātuṣu bodhisattvā bodhimaṇḍālaṃkurvantyapramāṇapuṇyajñānasaṃbhāravyūhaiste 'pi tatra bodhimaṇḍe saṃdṛśyante sma //",
  "S04bsu022_u:5139": "iti hi bhikṣavo bodhimaṇḍaparipālakairdevaputraistādṛśā vyūhā bodhimaṇḍe abhinirmitā abhūvan,",
  "S04bsu022_u:5140": "yān dṛṣṭvā devanāgayakṣagandharvāsurāḥ svabhavanāni śmaśānasaṃjñāmutpādayāmāsuḥ /",
  "S04bsu022_u:5141": "tāṃśca vyūhān dṛṣṭvātyarthaṃ citrīkāramutpādayāmāsuḥ /",
  "S04bsu022_u:5142": "evamudānaṃ codānayāmāsuḥ - sādhvaho 'cintyaḥ puṇyavipākaniṣyanda iti /",
  "S04bsu022_u:5143": "catvāraśca bodhivṛkṣadevatāḥ /",
  "S04bsu022_u:5144": "tadyathā - veṇuśca valguśca sumanaśca ojāpatiśca /",
  "S04bsu022_u:5145_0": "ete catvāro bodhivṛkṣadevatā bodhisattvasya pūjārthaṃ bodhivṛkṣaṃ māpayanti sma mūlasaṃpannaṃ",
  "S04bsu022_u:5145_1": "skandhasaṃpannaṃ śākhāpatrapuṣpaphalasaṃpannaṃ ārohapariṇāhasaṃpannaṃ prāsādikaṃ",
  "S04bsu022_u:5145_2": "darśanīyaṃ vistīrṇamaśītistālānuccaistvena tadanurūpeṇa pariṇāhena citraṃ darśanīyaṃ",
  "S04bsu022_u:5145_3": "manoramaṃ saptabhī ratnavedikābhiḥ parivṛtaṃ saptabhī ratnatālapaṅktibhiḥ saptabhī",
  "S04bsu022_u:5145_4": "ratnakiṅkiṇījālaiḥ saptabhī ratnasūtraiḥ samantādanuparivṛtairanuparikṣiptaṃ pārijātakakovidāraprakāśamatṛptacakṣurdarśanam /",
  "S04bsu022_u:5146": "sa ca pṛthivīpradeśastrisāhasramahāsāhasralokadhātuvajreṇābhidṛḍhaḥ sāro 'bhedyavajramayaḥ saṃsthito 'bhūt yatra bodhisattvo niṣaṇṇo 'bhūdbodhimabhisaṃboddhukāmaḥ //",
  "S04bsu022_u:5147": "iti hi bhikṣavo bodhisattvena bodhimaṇḍamupasaṃkramatā tathārūpā kāyātprabhā muktābhūt,",
  "S04bsu022_u:5148": "yayā prabhayā sarve 'pāyāḥ śāntā abhūvan /",
  "S04bsu022_u:5149": "sarvāṇyakṣaṇāni pithitānyabhūvan /",
  "S04bsu022_u:5150": "sarvadurgativedanāścopaśoṣitā anubhavan /",
  "S04bsu022_u:5151": "ye ca sattvā vikalendriyā abhūvan,",
  "S04bsu022_u:5152": "te sarve paripūrṇendriyatāmanuprāpnuvan /",
  "S04bsu022_u:5153": "vyādhitāśca vyādhibhyo vyamucyanta /",
  "S04bsu022_u:5154": "bhayārditāścāśvāsaprāptā abhūvan /",
  "S04bsu022_u:5155": "bandhanabaddhāśca bandhanebhyo vyamucyanta /",
  "S04bsu022_u:5156": "daridrāśca sattvā bhogavanto 'bhūvan /",
  "S04bsu022_u:5157": "kleśasaṃtaptāśca niṣparidāhā abhūvan /",
  "S04bsu022_u:5158": "(Vaidya 203) bubhukṣitāśca sattvāḥ pūrṇodarā abhūvan /",
  "S04bsu022_u:5159": "pipāsitāśca tṛṣāpagatā abhūvan /",
  "S04bsu022_u:5160": "gurviṇyaśca sukhena prasūyante sma /",
  "S04bsu022_u:5161": "jīrṇadurbalāśca balasaṃpannā abhūvan /",
  "S04bsu022_u:5162": "na ca kasyacitsattvasya tasmin samaye rāgo bādhate dveṣo va moho vā krodho vā lobho vā khilo vā vyāpādo vā īrṣyā vā mātsaryo vā /",
  "S04bsu022_u:5163": "na kaścitsattvastasmin samaye mriyate sma,",
  "S04bsu022_u:5164": "na cyavate sma,",
  "S04bsu022_u:5165": "nopapadyate sma /",
  "S04bsu022_u:5166": "sarvasattvāśca tasmin samaye maitracittā hitacittāḥ parasparaṃ mātāpitṛsaṃjñino 'bhūvan //",
  "S04bsu022_u:5167": "tatredamucyate -",
  "S04bsu022_u:5168": "yāvaccāvīciparyantaṃ narakā ghoradarśanāḥ /",
  "S04bsu022_u:5169": "duḥkhaṃ praśāntaṃ sattvānāṃ sukhaṃ vindanti vedanām // Lal_19.7 //",
  "S04bsu022_u:5170": "tiryagyoniṣu yāvantaḥ sattvā anyonyaghātakāḥ /",
  "S04bsu022_u:5171": "maitracittā hite jātāḥ spṛṣṭā bhābhirmahāmune // Lal_19.8 //",
  "S04bsu022_u:5172": "pretalokeṣu yāvantaḥ pretāḥ kṣuttarṣapīḍitāḥ /",
  "S04bsu022_u:5173": "prāpnuvantyannapānāni bodhisattvasya tejasā // Lal_19.9 //",
  "S04bsu022_u:5174": "akṣaṇāḥ pithitāḥ sarve durgatiścopaśoṣitā /",
  "S04bsu022_u:5175": "sukhitāḥ sarvasattvāśca divyasaukhyasamarpitāḥ // Lal_19.10 //",
  "S04bsu022_u:5176": "cakṣuśrotravihīnāśca ye cānye vikalendriyāḥ /",
  "S04bsu022_u:5177": "sarvendriyaiḥ susaṃpūrṇā jātāḥ sarvāṅgaśobhanāḥ // Lal_19.11 //",
  "S04bsu022_u:5178": "rāgadveṣādibhiḥ kleśaiḥ sattvā bādhyanta ye sadā /",
  "S04bsu022_u:5179": "śāntakleśāstadā sarve jātāḥ sukhasamarpitāḥ // Lal_19.12 //",
  "S04bsu022_u:5180": "unmattāḥ smṛtimantaśca daridrā dhaninastathā /",
  "S04bsu022_u:5181": "vyādhitā roganirmuktā muktā bandhanabaddhakāḥ // Lal_19.13 //",
  "S04bsu022_u:5182": "na khilaṃ na ca mātsaryaṃ vyāpādo na ca vigrahaḥ /",
  "S04bsu022_u:5183": "anyonyaṃ saṃprakurvanti maitracittāḥ sthitāstadā // Lal_19.14 //",
  "S04bsu022_u:5184": "mātuḥ pituścaikaputre yathā prema pravartate /",
  "S04bsu022_u:5185": "tathānyonyena sattvānāṃ putraprema tadābhavat // Lal_19.15 //",
  "S04bsu022_u:5186": "bodhisattvaprabhājālaiḥ sphuṭāḥ kṣetrā hyacintiyāḥ /",
  "S04bsu022_u:5187": "gaṅgāvālikasaṃkhyātāḥ samantādvai diśo daśaḥ // Lal_19.16 //",
  "S04bsu022_u:5188": "na bhūyaścakravālāśca dṛśyante kālaparvatāḥ /",
  "S04bsu022_u:5189": "sarve te vipulāḥ kṣetrāḥ dṛśyantyekaṃ yathā tathā // Lal_19.17 //",
  "S04bsu022_u:5190": "pāṇitalaprakāśāśca dṛśyante sarvaratnikāḥ /",
  "S04bsu022_u:5191": "bodhisattvasya pūjārthaṃ sarvakṣetrā alaṃkṛtāḥ // Lal_19.18 //",
  "S04bsu022_u:5192": "(Vaidya 204)",
  "S04bsu022_u:5193": "devāśca ṣoḍaśa tathā bodhimaṇḍopacārakāḥ /",
  "S04bsu022_u:5194": "alaṃcakrurbodhimaṇḍaṃ aśītiryojanāvṛtam // Lal_19.19 //",
  "S04bsu022_u:5195": "ye ca kecinmahāvyūhāḥ kṣetrakoṭīṣvanantakāḥ /",
  "S04bsu022_u:5196": "te sarve tatra dṛśyante bodhisattvasya tejasā // Lal_19.20 //",
  "S04bsu022_u:5197": "devā nāgāstathā yakṣāḥ kinnarāśca mahoragāḥ /",
  "S04bsu022_u:5198": "svāni svāni vimānāni śmaśānānīva menire // Lal_19.21 //",
  "S04bsu022_u:5199": "tān vyūhān saṃnirīkṣyeha vismitāḥ suramānuṣāḥ /",
  "S04bsu022_u:5200": "sādhuḥ puṇyasya nisyandaḥ saṃpadyasyeyamīdṛśī // Lal_19.22 //",
  "S04bsu022_u:5201": "karoti naiva codyogaṃ kāyavāṅbhanasā tathā /",
  "S04bsu022_u:5202": "sarvārthāścāsya sidhyanti ye 'bhipretā manorathāḥ // Lal_19.23 //",
  "S04bsu022_u:5203": "abhiprāyā yathānyeṣāṃ pūritāścaratā purā /",
  "S04bsu022_u:5204": "vipākāḥ karmaṇastasya saṃpadyāteyamīdṛśī // Lal_19.24 //",
  "S04bsu022_u:5205": "alaṃkṛto bodhimaṇḍaścaturbhirbodhidevataiḥ /",
  "S04bsu022_u:5206": "pārijāto divi yathā tasmādapi viśiṣyate // Lal_19.25 //",
  "S04bsu022_u:5207": "guṇāḥ śakyā na te vācā sarve saṃparikīrtitum /",
  "S04bsu022_u:5208": "ye vyūhā bodhimaṇḍasya devatairabhisaṃskṛtāḥ // Lal_19.26 //",
  "S04bsu022_u:5209_0": "iti hi bhikṣavastayā bodhisattvasya kāyapramuktayā prabhayā kālikasya nāgarājasya",
  "S04bsu022_u:5209_1": "bhavanamavabhāsitamabhūt viśuddhayā vimalayā kāyacittaprahlādaudvilyajananyā sarvakleśāpakarṣiṇyā",
  "S04bsu022_u:5209_2": "sarvasattvasukhaprītiprasādaprāmodyajananyā /",
  "S04bsu022_u:5210": "dṛṣṭvā ca punaḥ kāliko nāgarājastasyāṃ velāyāṃ svasya parivārasya purataḥ sthitvemā gāthā abhāṣat -",
  "S04bsu022_u:5211": "krakuchande yatha ābha dṛṣṭa rucirā dṛṣṭā ca kanakāhvaye",
  "S04bsu022_u:5212": "yadvatkāśyapi dharmarājamanaghe dṛṣṭā prabhā nirmalā /",
  "S04bsu022_u:5213": "niḥsaṃśayaṃ varalakṣaṇo hitakaro utpanna jñānaprabho",
  "S04bsu022_u:5214": "yenedaṃ bhavanaṃ virocati hi me svarṇaprabhālaṃkṛtam // Lal_19.27 //",
  "S04bsu022_u:5215": "nāsmiṃ candraraviprabhā suvipulā saṃdṛśyate veśmani",
  "S04bsu022_u:5216": "no cāgnerna maṇerna vidyudamalā no ca prabhā jyotiṣām /",
  "S04bsu022_u:5217": "no vā śakraprabhā na brahmaṇa prabhā no ca prabhā āsurī",
  "S04bsu022_u:5218": "ekāntaṃ tamasākulaṃ mama gṛhaṃ prāgduṣkṛtaiḥ karmabhiḥ // Lal_19.28 //",
  "S04bsu022_u:5219": "(Vaidya 205)",
  "S04bsu022_u:5220": "adyedaṃ bhavanaṃ virājati śubhaṃ madhye raviṃdīptivat",
  "S04bsu022_u:5221": "cittaṃ prīti janeti kāyu sukhito gātrādbhutā śītalā /",
  "S04bsu022_u:5222": "taptā vālika yā śarīri nipatī jātā sa me śītalā",
  "S04bsu022_u:5223": "suvyaktaṃ bahukalpakoṭicarito bodhidramaṃ gacchati // Lal_19.29 //",
  "S04bsu022_u:5224": "śīghraṃ gṛhṇata nāgapuṣpa rucirā vastrāṃ sugandhāṃ śubhāṃ",
  "S04bsu022_u:5225": "muktāhārapinaddhatāṃśca valayāṃścūrṇāni dhūpottamā /",
  "S04bsu022_u:5226": "saṃgītiṃ prakṛrudhva vādya vividhā bherīmṛdaṅgaiḥ śubhaiḥ",
  "S04bsu022_u:5227": "hantā gacchatha pūjanā hitakaraṃ pūjārha sarve jage // Lal_19.30 //",
  "S04bsu022_u:5228": "so 'bhyutthāya ca nāgakanyasahitaścaturo diśaḥ prekṣate",
  "S04bsu022_u:5229": "adrākṣīdatha meruparvatanibhaṃ svālaṃkṛtaṃ tejasā /",
  "S04bsu022_u:5230": "devairdānavakoṭibhiḥ parivṛtaṃ brahmendrayakṣaistathā",
  "S04bsu022_u:5231": "pūjāṃ tasya karonti hṛṣṭamanaso darśenti mārgo hyayam // Lal_19.31 //",
  "S04bsu022_u:5232": "saṃhṛṣṭaḥ sa hi nāgarāṭ sumuditaścābhyarcya lokottamaṃ",
  "S04bsu022_u:5233": "vanditvā caraṇau ca gauravakṛtastasthau muneragrataḥ /",
  "S04bsu022_u:5234": "nāgākanya udagra hṛṣṭamanasaḥ kurvanti pūjāṃ muneḥ",
  "S04bsu022_u:5235": "puṣpaṃ gandhavilepanā ca kṣipiṣustūryāṇi nirnādayan // Lal_19.32 //",
  "S04bsu022_u:5236": "kṛtvā cāñjali nāgarāṭ sumuditastuṣṭāva tathyairguṇaiḥ",
  "S04bsu022_u:5237": "sādhurdarśitu pūrṇacandravadane lokottame nāyake /",
  "S04bsu022_u:5238": "yatha me dṛṣṭa nimitta pūrvaṛṣiṇāṃ paśyāmi tāneva te",
  "S04bsu022_u:5239": "adya tvaṃ vinihatya mārabalavāniṣṭaṃ padaṃ lapsyase // Lal_19.33 //",
  "S04bsu022_u:5240": "yasyārthe damadānasaṃyama pure sarvā ti tyāgī abhūt",
  "S04bsu022_u:5241": "yasyārthe damaśīlamaitrakaruṇākṣāntibalaṃ bhāvitam /",
  "S04bsu022_u:5242": "yasyārthe damavīryadhyānanirataḥ prajñāpradīpaḥ kṛtaḥ",
  "S04bsu022_u:5243": "saiṣā te paripūrṇa sarva praṇidhī adyā jino bheṣyase // Lal_19.34 //",
  "S04bsu022_u:5244": "yadvadvṛkṣa sapatrapuṣpa saphalā bodhidrumaṃ saṃnatāḥ",
  "S04bsu022_u:5245": "yadvatkumbhasahasra pūrṇasalilā kurvanti prādakṣiṇam /",
  "S04bsu022_u:5246": "yadvaccāpsaragaṇāśca saṃpramuditā snigdhaṃ rutaṃ kurvate",
  "S04bsu022_u:5247": "haṃsā kroñcagaṇā yathā ca gagane gacchanti līlānvitaṃ",
  "S04bsu022_u:5248": "kurvante sumanāḥ pradakṣiṇamṛṣiṃ bhāvi tvamadyārhavān // Lal_19.35 //",
  "S04bsu022_u:5249": "(Vaidya 206)",
  "S04bsu022_u:5250": "yatha vā kāñcanavarṇa ābha rucirā kṣatrāśatā gacchate",
  "S04bsu022_u:5251": "śāntāścāpi yathā apāya nikhilā duḥkhairvimuktā prajāḥ /",
  "S04bsu022_u:5252": "yadvadvṛṣṭita candrasūryabhavanā vāyurmṛdurvāyate",
  "S04bsu022_u:5253": "adyā bheṣyasi sārthavāhu tribhave jātījarāmocako // Lal_19.36 //",
  "S04bsu022_u:5254": "yadvatkāmaratī vihāya ca surāstvatpūjane 'bhyāgatāḥ",
  "S04bsu022_u:5255": "brahmā brahmapurohitāśca amarā utsṛjya dhyānaṃ sukham /",
  "S04bsu022_u:5256": "ye kecittribhave tathaiva ca pure sarve ihābhyāgatāḥ",
  "S04bsu022_u:5257": "adyā bheṣyasi vaidyarāju tribhave jāṭījaramocako // Lal_19.37 //",
  "S04bsu022_u:5258": "mārgaścāpi yathā viśodhitu surairyenādya tvaṃ gacchase",
  "S04bsu022_u:5259": "etenāgatu krakucchandu bhagavān kanakāhvayaḥ kāśyapaḥ /",
  "S04bsu022_u:5260": "yatha vā padma viśuddha nirmala śubhā bhittvā mahīmudgatāḥ",
  "S04bsu022_u:5261": "yasmiṃ nikṣipase kramānatibalāṃ bhāvi tvamadyārhavān // Lal_19.38 //",
  "S04bsu022_u:5262": "mārāḥ koṭisahasra nekanayutā gaṅgā yathā vālikāḥ",
  "S04bsu022_u:5263": "te tubhyaṃ na samartha bodhiviṭapāccāletu kampetu vā /",
  "S04bsu022_u:5264": "yajñā naikavidhāḥ sahasranayutā gaṅgā yathā vālikāḥ",
  "S04bsu022_u:5265": "yaṣṭāste caratā hitāya jagatasteneha vibhrājase // Lal_19.39 //",
  "S04bsu022_u:5266": "nakṣatrā saśaśī satārakaravī bhūmau patedambarāt",
  "S04bsu022_u:5267": "svasthānācca calenmahāgirivaraḥ śuṣyedatho sāgaraḥ /",
  "S04bsu022_u:5268": "caturo dhātava kaści vijñapuruṣo darśeya ekaikaśaḥ",
  "S04bsu022_u:5269": "naiva tvaṃ drumarājamūlupagato aprāpya bodhyutthihet // Lal_19.40 //",
  "S04bsu022_u:5270": "lābhā mahya sulabdha vṛddhi vipulā dṛṣṭo 'si yatsārathe",
  "S04bsu022_u:5271": "pūjā caiva kṛtā guṇāśca kathitā bodhāya cotsāhitaḥ /",
  "S04bsu022_u:5272": "sarvā nāgavadhū ahaṃ ca sasutā mucyemito yonitaḥ",
  "S04bsu022_u:5273": "tvaṃ yāsī yatha mattavāraṇagate gacchema evaṃ vayam // Lal_19.41 //",
  "S04bsu022_u:5274": "iti //",
  "S04bsu022_u:5275": "iti hi bhikṣavaḥ kālikasya nāgarājasyāgramahiṣī suvarṇaprabhāsā nāma,",
  "S04bsu022_u:5276_0": "sā saṃbahulābhirnāgakanyābhiḥ parivṛtā puraskṛtā nānāratnachatraparigṛhītābhiḥ nānādūṣyaparigṛhītābhirnānāmuktāhāraparigṛhītābhiḥ",
  "S04bsu022_u:5276_1": "nānāmaṇiratnaparigṛhītābhiḥ divyamānuṣyakamālyavilepanaguṇṭhaparigṛhītābhiḥ nānāgandhaghaṭikāparigṛhītābhiḥ",
  "S04bsu022_u:5276_2": "nānātūryasaṃgītisaṃpravāditairnānāratnapuṣpavarṣairbodhisattvaṃ gacchantamabhyavakiranti sma //",
  "S04bsu022_u:5277": "(Vaidya 207)",
  "S04bsu022_u:5278": "ābhiśca gāthābhistuṣṭuvuḥ -",
  "S04bsu022_u:5279": "abhrāntā atrastā abhīrū achambhī alīnā adīnā prahṛṣṭā dudharṣā /",
  "S04bsu022_u:5280": "araktā aduṣṭā amūḍhā alubdhā viraktā vimuktā namaste maharṣe // Lal_19.42 //",
  "S04bsu022_u:5281": "bhiṣaṅkā viśalyā vineyā vineṣī suvaidyā jagasyā dukhebhyaḥ pramocī /",
  "S04bsu022_u:5282": "alenā atrāṇā ahīnā viditvā bhavā lenu trāṇo trilokesmi jātaḥ // Lal_19.43 //",
  "S04bsu022_u:5283": "prasannā prahṛṣṭā yathā devasaṃghāḥ pravarṣī nabhasthā mahatpuṣpavarṣam /",
  "S04bsu022_u:5284": "mahācailakṣepaṃ karontī yatheme jino bheṣyase 'dyā kuruṣva praharṣam // Lal_19.44 //",
  "S04bsu022_u:5285": "upehi drumendraṃ niṣīdā achambhī jinā mārasenāṃ dhuna kleśajālam /",
  "S04bsu022_u:5286": "vibuddhya praśāntāṃ varāmagrabodhiṃ yathā paurvakaistairvibuddhā jinendraiḥ // Lal_19.45 //",
  "S04bsu022_u:5287": "tvayā yasya arthe bahūkalpakoṭyaḥ kṛtā duṣkarāṇī jaganmocanārtham /",
  "S04bsu022_u:5288": "prapūrṇā ti āśā ayaṃ prāptu kālo upehi drumendraṃ spṛśasvāgrabodhim // Lal_19.46 //",
  "S04bsu022_u:5289": "iti //",
  "S04bsu022_u:5290": "atha khalu bhikṣavo bodhisattvasyaitadabhavat - kutra niṣaṇṇaistaiḥ pūrvakaistathāgatairanuttarā samyaksaṃbodhirabhisaṃbuddhā iti /",
  "S04bsu022_u:5291": "tato 'syaitadabhūt - tṛṇasaṃstare niṣaṇṇairiti //",
  "S04bsu022_u:5292": "atha khalvantarīkṣagatāni śuddhāvāsakāyikadevaśatasahasrāṇi bodhisattvasya cetobhireva cetaḥparivitarkamājñāyaivaṃ vāco bhāṣante sma - evametat satpuruṣa, evametat /",
  "S04bsu022_u:5293": "tṛṇasaṃstare satpuruṣa niṣadya taiḥ pūrvakaistathāgatairanuttarā samyaksaṃbodhirabhisaṃbuddhā iti //",
  "S04bsu022_u:5294": "adrākṣītkhalvapi bhikṣavo bodhisattvo mārgasya dakṣiṇe pārśve svastikaṃ yāvasikam tṛṇāni lūnāti sma nīlāni mṛdukāni sukumārāṇi ramaṇīyāni kuṇḍalajātāni pradakṣiṇāvartāni /",
  "S04bsu022_u:5295": "mayūragrīvasaṃnibhāni kācilindikasukhasaṃsparśāni sugandhīni varṇavanti manoramāṇi /",
  "S04bsu022_u:5296": "dṛṣṭvā ca (Vaidya 208)",
  "S04bsu022_u:5297": "punarbodhisattvo mārgādapakramya yena svastiko yāvasikastenopasaṃkrāmat /",
  "S04bsu022_u:5298": "upasaṃkramya svastikaṃ yāvasikaṃ madhurayā vācā samālapati sma /",
  "S04bsu022_u:5299_0": "yāsau vāgājñāpanī vijñāpanī vispaṣṭā anekalokaikavarṇasukhā valguḥ śravaṇīyā snigdhā",
  "S04bsu022_u:5299_1": "smaraṇīyā codanī toṣaṇī premaṇī akarkaśā agadgadā aparuṣā acapalā ślakṣṇā madhurā",
  "S04bsu022_u:5299_2": "karṇasukhā kāyacittodbilyakaraṇī rāgadoṣamohakalikaluṣavinodanī kalaviṅkarutasvarā",
  "S04bsu022_u:5299_3": "kuṇālajīvaṃjīvakābhinaditaghoṣā dundubhisaṃgītirutaravitanirghoṣavatī anapahatā satyā",
  "S04bsu022_u:5299_4": "acchā bhūtā brahmasvarutaravitanirghoṣā samudrasvaraveganibhā śailasaṃghaṭṭanavatī",
  "S04bsu022_u:5299_5": "devendrāsurendrābhiṣṭutā gambhīrā duravagāhā namucibalābalakaraṇī parapravādamathanī",
  "S04bsu022_u:5299_6": "siṃhasvaravegā hayagajagarjitaghoṣā nāganirnādanī meghastanitābhigarjitasvarā daśadiksarvabuddhakṣetraspharaṇī",
  "S04bsu022_u:5299_7": "vineyasattvasaṃcodanī adrutā anupahatā avilambitā sahitā yuktā kālavādinī samayānatikramaṇī",
  "S04bsu022_u:5299_8": "dharmaśatasahasrasugrathitā saumyā asaktā adhiṣṭhitapratibhānā ekarutā sarvarutaracanī",
  "S04bsu022_u:5299_9": "sarvābhiprāyajñāpanī sarvasukhasaṃjananī mokṣapathasaṃdarśikā mārgasaṃbhāravādinī",
  "S04bsu022_u:5299_10": "parṣadanatikramaṇī sarvaparṣatsaṃtoṣaṇī sarvabuddhabhāṣitānukūlā /",
  "S04bsu022_u:5300": "īdṛśyā vācā bodhisattvaḥ svastikaṃ yāvasikaṃ gāthābhirabhyabhāṣata -",
  "S04bsu022_u:5301": "tṛṇu dehi mi svastika śīghraṃ adya mamārthu tṛṇaiḥ sumahāntaḥ /",
  "S04bsu022_u:5302": "sabalaṃ namuciṃ nihanitvā bodhimanuttaraśānti spṛśiṣye // Lal_19.47 //",
  "S04bsu022_u:5303": "yasya kṛte mayi kalpasahasrā dānu damo 'pi ca saṃyama tyāgo /",
  "S04bsu022_u:5304": "śīlavrataṃ ca tapaśca sucīrṇā tasya mi niṣpadi bheṣyati adya // Lal_19.48 //",
  "S04bsu022_u:5305": "kṣāntibalaṃ tatha vīryabalaṃ ca dhyānabalaṃ tatha jñānabalaṃ ca /",
  "S04bsu022_u:5306": "puṇyaabhijñavimokṣabalaṃ ca tasya mi niṣpadi bheṣyati adya // Lal_19.49 //",
  "S04bsu022_u:5307": "prajñabalaṃ ca upāyabalaṃ ca ṛddhima saṃgatamaitrabalaṃ ca /",
  "S04bsu022_u:5308": "pratisaṃvidaparisatyabalaṃ ca teṣa mi niṣpadi bheṣyati adya // Lal_19.50 //",
  "S04bsu022_u:5309": "(Vaidya 209)",
  "S04bsu022_u:5310": "puṇyabalaṃ ca tavāpi anantaṃ yanmama dāsyasi adya tṛṇāni /",
  "S04bsu022_u:5311": "na hyaparaṃ tava etu nimittaṃ tvaṃ pi anuttaru bheṣyasi śāstā // Lal_19.51 //",
  "S04bsu022_u:5312": "śrutvā svastiku vāca nāyake suruciramadhurāṃ",
  "S04bsu022_u:5313": "tuṣṭo āttamanāśca harṣitaḥ pramuditamanasaḥ /",
  "S04bsu022_u:5314": "gṛhṇītvā tṛṇamuṣṭi sparśanavatī mṛdutaruṇaśubhāṃ",
  "S04bsu022_u:5315": "purataḥ sthitvana vāca bhāṣate pramuditahṛdayaḥ // Lal_19.52 //",
  "S04bsu022_u:5316": "yadi tāva ṇṛkebhi labhyate padavaramamṛtaṃ",
  "S04bsu022_u:5317": "bodhī uttama śānta durdṛśā purimajinapathaḥ /",
  "S04bsu022_u:5318": "tiṣṭhatu tāva mahāguṇodadhe aparimitayaśā",
  "S04bsu022_u:5319": "ahameva prathame nu budhyami padavaramṛtam // Lal_19.53 //",
  "S04bsu022_u:5320": "naiṣā svastika bodhi labhyate tṛṇavaraśayanaiḥ",
  "S04bsu022_u:5321": "acaritvā bahukalpa duṣkarī vratatapa vividhā /",
  "S04bsu022_u:5322": "prajñāpuṇyaupāyaudgato yada bhavi matimāṃ",
  "S04bsu022_u:5323": "tada paścājjina vyākaronti munayo bhaviṣyasi virajaḥ // Lal_19.54 //",
  "S04bsu022_u:5324": "yadi bodhi iya śakyu svastikā parajani dadituṃ",
  "S04bsu022_u:5325": "piṇḍīkṛtya dadeya prāṇināṃ ma bhavatu vimatiḥ /",
  "S04bsu022_u:5326": "yada bodhī maya prāpta jānasī vibhajami amṛtaṃ",
  "S04bsu022_u:5327": "āgatvā śṛṇu dharmayukta tvaṃ bhaviṣyasi virajaḥ // Lal_19.55 //",
  "S04bsu022_u:5328": "gṛhṇītvā tṛṇamuṣṭi nāyakaḥ paramasumṛdukāṃ",
  "S04bsu022_u:5329": "siṃhāhaṃsagatiśca prasthitaḥ pracalita dharaṇī /",
  "S04bsu022_u:5330": "devā nāgagaṇāḥ kṛtāñjalī pramuditamanasaḥ",
  "S04bsu022_u:5331": "adyā mārabalaṃ nihatyayaṃ spṛśiṣyati amṛtam // Lal_19.56 //",
  "S04bsu022_u:5332_0": "iti hi bhikṣavo bodhisattvasya bodhivṛkṣamupasaṃkrāmato 'śītibodhivṛkṣasahasrāṇi",
  "S04bsu022_u:5332_1": "devaputraiśca bodhisattvaiśca maṇḍitānyabhūvan - iha niṣadya bodhisattvo bodhiṃ prāpsyatyabhisaṃbhotsyata iti /",
  "S04bsu022_u:5333": "santi tatra kecidbodhivṛkṣāḥ puṣpamayā yojanaśatasahasrodviddhāḥ /",
  "S04bsu022_u:5334": "kecid bodhivṛkṣā (Vaidya 210)",
  "S04bsu022_u:5335": "gandhamayā dviyojanaśatasahasrodviddhāḥ /",
  "S04bsu022_u:5336": "kecidbodhivṛkṣāścandanamayāstriyojanaśatasahasrodviddhāḥ /",
  "S04bsu022_u:5337": "kecidbodhivṛkṣā vastramayāḥ pañcayojanaśatasahasrāṇyuccaistvena /",
  "S04bsu022_u:5338": "kecidbodhivṛkṣā ratnamayā daśayojanaśatasahasrāṇyuccaistvena /",
  "S04bsu022_u:5339": "kecidbodhivṛkṣāḥ sarvaratnamayā daśayojanakoṭinayutaśatasahasrāṇyuccaistvena /",
  "S04bsu022_u:5340": "kecidbodhivṛkṣā ratnamayāḥ koṭinayutaśatasahasramudviddhāḥ /",
  "S04bsu022_u:5341": "sarveṣu teṣu bodhivṛkṣamūleṣu yathānurūpāṇi siṃhāsanāni prajñaptānyabhūvan nānādivyadūṣyasaṃstṛtāni /",
  "S04bsu022_u:5342": "kvacidbodhivṛkṣe padmāsanaṃ prajñaptamabhūt,",
  "S04bsu022_u:5343": "kvacidgandhāsanam,",
  "S04bsu022_u:5344": "kvacinnānāvidharatnāsanam /",
  "S04bsu022_u:5345": "bodhisattvaśca lalitavyūhaṃ nāma samādhiṃ samāpadyate sma /",
  "S04bsu022_u:5346": "samanantarasamāpannasya ca bodhisattvasyemaṃ lalitavyūhaṃ nāma bodhisattvasamādhim,",
  "S04bsu022_u:5347": "atha tatkṣaṇameva bodhisattvaḥ sarveṣu ca teṣu bodhivṛkṣamūleṣu siṃhāsane saṃniṣaṇṇaḥ saṃdṛśyate sma lakṣaṇānuvyañjanasamalaṃkṛtena kāyena /",
  "S04bsu022_u:5348": "ekaikaśca bodhisattvo devaputraiścaivaṃ saṃjānīte sma - mamaiva siṃhāsane bodhisattvo niṣaṇṇo nānyeṣāmiti /",
  "S04bsu022_u:5349_0": "yathā ca te saṃjānate sma - tathāsyaiva lalitavyūhasya bodhisattvasamādheranubhāvena",
  "S04bsu022_u:5349_1": "sarvanirayatiryagyoniyamalokikāḥ sarve devamanuṣyāśca sarve gatyupapannāḥ sarvasattvā",
  "S04bsu022_u:5349_2": "bodhisattvaṃ paśyanti sma bodhivṛkṣamūle siṃhāsane niṣaṇṇam //",
  "S04bsu022_u:5350": "atha ca punarhīnādhimuktikānāṃ sattvānāṃ matiparitoṣaṇārthaṃ bodhisattvastṛṇamuṣṭimādāya yena bodhivṛkṣastenopasaṃkrāmat /",
  "S04bsu022_u:5351_0": "upasaṃkramya bodhivṛkṣaṃ saptakṛtvaḥ pradakṣiṇīkṛtya svayamevābhyantarāgraṃ bahirmūlaṃ",
  "S04bsu022_u:5351_1": "samantabhadraṃ tṛṇasaṃstaraṇaṃ saṃstīrya",
  "S04bsu022_u:5351_2": "siṃhavacchūravadbalavaddṛḍhavīryavatsthāmavannāgavadaiśvaryavatsvayaṃbhūvajjñānivadanuttaravadviśeṣavadabhyudratavadyaśovatkīrtivaddānavacchīlavatkṣāntivadvīryavaddhyānavatprajñāvajjñānavatpuṇyavannihatamārapratyarthikavatsaṃbhāravatparyaṅkamābhujya",
  "S04bsu022_u:5351_3": "tasmiṃstṛṇasaṃstare nyaṣīdat prāṅmukha ṛjukāyaṃ praṇidhāya abhimukhāṃ smṛtimupasthāpya /",
  "S04bsu022_u:5352": "īdṛśaṃ ca dṛḍhaṃ samādānamakarot -",
  "S04bsu022_u:5353": "ihāsane śuṣyatu me śarīraṃ tvagasthimāṃsaṃ pralayaṃ ca yātu /",
  "S04bsu022_u:5354": "aprāpya bodhiṃ bahukalpadurlabhāṃ naivāsanātkāyamataścaliṣyate // Lal_19.57 //",
  "S04bsu022_u:5355": "iti //",
  "S04bsu022_u:5356": "// iti śrīlalitavistare bodhimaṇḍagamanaparivarto nāma ekonaviṃśatitamo 'dhyāyaḥ //",
  "S04bsu022_u:5358": "START Parivarta 20",
  "S04bsu022_u:5359": "(Vaidya 211)",
  "S04bsu022_u:5360": "bodhimaṇḍavyūhaparivarto viṃśatitamaḥ /",
  "S04bsu022_u:5361": "iti hi bhikṣavo bodhisattvasya bodhimaṇḍaniṣaṇṇasyaṃ pūrvasyāṃ diśi ṣaṭ kāmāvacarā devāḥ sthitā abhūvan - mā bodhisattvasya kaścidantarāyaṃ kārṣīditi /",
  "S04bsu022_u:5362": "evaṃ dakṣiṇapaścimottarā diśo devaiḥ parigṛhītā abhūvan //",
  "S04bsu022_u:5363": "iti hi bhikṣavo bodhisattvo bodhimaṇḍaniṣaṇṇastasyāṃ velāyāṃ bodhisattvasaṃcodanīṃ nāma raśmiṃ prāmuñcat,",
  "S04bsu022_u:5364": "yayā raśmyā samantāddaśasu dikṣvaprameyāsaṃkhyeyāni dharmadhātuparamāṇyākāśadhātuparyavasānāni sarvabuddhakṣetrāṇyavabhāsitānyabhūvan //",
  "S04bsu022_u:5365_0": "atha khalu pūrvasyāṃ diśi vimalāyāṃ lokadhātau vimalaprabhāsasya tathāgatasya buddhakṣetrāllalitavyūho",
  "S04bsu022_u:5365_1": "nāma bodhisattvo mahāsattvastayā prabhayā saṃcoditaḥ san gaṇanāsamatikrāntaiśca bodhisattvaiḥ",
  "S04bsu022_u:5365_2": "parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5366_0": "upasaṃkramya ca tasyāṃ velāyāṃ bodhisattvasya pūjākarmaṇe tathārūpamṛddhyabhisaṃskāramabhisamakarod",
  "S04bsu022_u:5366_1": "yenaddharyabhisaṃskāreṇābhisaṃskṛtena daśasu dikṣvākāśadhātuparyavasānāni sarvabuddhakṣetrāṇyekaṃ",
  "S04bsu022_u:5366_2": "maṇḍalamātramādarśayati sma śuddhasya nīlavaiḍūryasya /",
  "S04bsu022_u:5367": "pañcagatyupapannānāṃ sarvasattvānāṃ purato bodhimaṇḍe niṣaṇṇaṃ bodhisattvamupadarśayati sma /",
  "S04bsu022_u:5368": "te ca sattvāḥ parasparamekāṅgulikābhirbodhisattvamupadarśayanti sma - ko 'yamevaṃrūpaḥ sattvo lalitaḥ,",
  "S04bsu022_u:5369": "ko 'yamevaṃrūpaḥ sattvo virājata iti /",
  "S04bsu022_u:5370": "teṣāṃ ca sattvānāṃ purato bodhisattvo bodhisattvānnirmimīte sma /",
  "S04bsu022_u:5371": "tatra te bodhisattvavigrahā imā gāthā abhāṣanta -",
  "S04bsu022_u:5372": "yasyā kiṃcana rāgadoṣakaluṣā sā vāsanā uddhṛtā",
  "S04bsu022_u:5373": "yasyā kāyaprabhākṛtā daśadiśe sarve prabhā niṣprabhāḥ /",
  "S04bsu022_u:5374": "yasyā puṇyasamādhijñānanicayaḥ kalpaughasaṃvardhiṃtaḥ",
  "S04bsu022_u:5375": "so 'yaṃ śākyamunirmahāmunivaraḥ sarvā diśo bhrājate // Lal_20.1 //",
  "S04bsu022_u:5376": "iti //",
  "S04bsu022_u:5377_0": "atha khalu bhikṣavo dakṣiṇasyāṃ diśi ratnavyūhāyā lokadhāto ratnārciṣastathāgatasya",
  "S04bsu022_u:5377_1": "buddhakṣetrādratnacchatrakūṭasaṃdarśano nāma bodhisattvo mahāsattvastayā prabhayā",
  "S04bsu022_u:5377_2": "saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
  "S04bsu022_u:5377_3": "yena ca bodhisattvastenopasaṃkrāmat /",
  "S04bsu022_u:5378": "upasaṃkramya bodhisattvasya pūjākarmaṇe ekaratnachatreṇa taṃ sarvāvantaṃ maṇḍalamātraṃ saṃchādayati sma /",
  "S04bsu022_u:5379": "tatra śakrabrahmalokapālāḥ parasparametadavocan - kasyedaṃ phalam,",
  "S04bsu022_u:5380": "kenāyamevaṃrūpo ratnachatravyūhaḥ saṃdṛśyata iti /",
  "S04bsu022_u:5381": "atha tasmādratnachatrādiyaṃ gāthā niścarati sma -",
  "S04bsu022_u:5382": "yena cchatrasahasrakoṭinayutā gandhāna ratnāna ca",
  "S04bsu022_u:5383": "dattā apratimeṣu maitramanasā tiṣṭhanti ke nirvṛte /",
  "S04bsu022_u:5384": "(Vaidya 212)",
  "S04bsu022_u:5385": "so eṣo varalakṣaṇo hitakaro nārāyaṇasthāmavān",
  "S04bsu022_u:5386": "bodhermūlamupāgato guṇadharastasyaiṣa pūjā kṛtā // Lal_20.2 //",
  "S04bsu022_u:5387": "iti //",
  "S04bsu022_u:5388_0": "atha khalu paścimāyā diśaścampakavarṇāyā lokadhātoḥ puṣpāvalivanarājikusumitābhijñasya",
  "S04bsu022_u:5388_1": "tathāgatasya buddhakṣetrādindrajālī nāma bodhisattvo mahāsattvastayā prabhayā saṃcoditaḥ",
  "S04bsu022_u:5388_2": "san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca",
  "S04bsu022_u:5388_3": "bodhisattvastenopajagāma /",
  "S04bsu022_u:5389": "upetya ca bodhisattvasya pūjākarmaṇe sarvāvantaṃ maṇḍalamātramekaratnajālena saṃchādayati sma /",
  "S04bsu022_u:5390": "tatra daśasu dikṣu devanāgayakṣagandharvāḥ parasparamevamāhuḥ - kasyāyamevaṃrūpo prabhāvyūha iti /",
  "S04bsu022_u:5391": "atha tasmādratnajālādiyaṃ gāthā niścarati sma -",
  "S04bsu022_u:5392": "ratnākaro ratanaketu ratistriloke ratnottamo ratanakīrti rataḥ sudharme /",
  "S04bsu022_u:5393": "ratnāni trīṇi na ca chetsyati vīryaprāptaḥ so bodhi prāpsyati varāmiya tasya pūjā // Lal_20.3 //",
  "S04bsu022_u:5394": "iti //",
  "S04bsu022_u:5395_0": "atha khalūttarasyāṃ diśi sūryāvartāyā lokadhātoścandrasūryajihmīkaraprabhasya tathāgatasya",
  "S04bsu022_u:5395_1": "buddhakṣetrādvyūharājo nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
  "S04bsu022_u:5395_2": "parivṛtaḥ puraskṛtaḥ yena bodhimaṇḍo yena ca bodhisattvastenopasaṃkrāmat /",
  "S04bsu022_u:5396": "upasaṃkramya bodhisattvasya pūjākarmaṇe yāvanto daśasu dikṣu sarvalokadhātuṣu buddhakṣetraguṇavyūhāstān sarvāṃstasmin maṇḍalamātre saṃdarśayati sma /",
  "S04bsu022_u:5397": "tatra kecidbodhisattvā evamāhuḥ - kasyema evaṃrūpā vyūhāḥ?",
  "S04bsu022_u:5398": "atha tebhyaḥ sarvavyūhebhya iyaṃ gāthā niścarati sma -",
  "S04bsu022_u:5399": "kāyo yena viśodhitaḥ subahuśaḥ puṇyena jñānena ca",
  "S04bsu022_u:5400": "yenā vāca viśodhitā vratatapaiḥ satyena dharmeṇa ca /",
  "S04bsu022_u:5401": "cittaṃ yena viśodhitaṃ hiridhṛtī kāruṇyamaitryā tathā",
  "S04bsu022_u:5402": "so eṣo drumarājamūlupagataḥ śākyarṣabhaḥ pūjyate // Lal_20.4 //",
  "S04bsu022_u:5403": "iti //",
  "S04bsu022_u:5404_0": "atha khalu pūrvadakṣiṇasyā diśo guṇākarāyā lokadhātorguṇarājaprabhāsasya tathāgatasya",
  "S04bsu022_u:5404_1": "buddhakṣetrādruṇamatirnāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
  "S04bsu022_u:5404_2": "parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5405": "upasaṃkramya bodhisattvasya pūjākarmaṇe sarvaguṇavyūhaṃ kūṭāgāraṃ tasmin maṇḍalamātre 'bhinirmimīte sma /",
  "S04bsu022_u:5406": "tasya te parivārā evamāhuḥ - kasyāyamevaṃrūpaḥ kūṭāgāravyūhaḥ?",
  "S04bsu022_u:5407": "tataśca kūṭāgārādiyaṃ gāthā niścarati sma -",
  "S04bsu022_u:5408": "yasya guṇaiḥ satataṃ guṇagandhikā bhonti surāsura yakṣa mahoragāḥ /",
  "S04bsu022_u:5409": "(Vaidya 213)",
  "S04bsu022_u:5410": "so guṇavān guṇarājakulodito bodhiviṭape upaviṣṭu guṇodadhiḥ // Lal_20.5 //",
  "S04bsu022_u:5411": "iti //",
  "S04bsu022_u:5412_0": "atha khalu dakṣiṇapaścimāyā diśo ratnasaṃbhavāyā lokadhāto ratnayaṣṭestathāgatasya",
  "S04bsu022_u:5412_1": "buddhakṣetrādratnasaṃbhavo nāma bodhisattvo mahāsattvastayā prabhayā saṃcoditaḥ san",
  "S04bsu022_u:5412_2": "gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5413": "upasaṃkramya bodhisattvasya pūjākarmaṇe aprameyāsaṃkhyeyān ratnavyomakāṃstasminmaṇḍalamātre 'bhinirmimīte sma /",
  "S04bsu022_u:5414": "tebhyaśca ratnavyomakebhya iyaṃ gāthā niścacāra -",
  "S04bsu022_u:5415": "tyaktā yena sasāgarā vasumatī ratnānyatho 'nekaśaḥ",
  "S04bsu022_u:5416": "prāsādāśca gavākṣaharmikavarā yugyāni yānāni ca /",
  "S04bsu022_u:5417": "vyomālaṃkṛta puṣpadāma rucirā udyāna kūpā sabhā",
  "S04bsu022_u:5418": "hastā pāda śirottamāṅganayanāḥ so bodhimaṇḍe sthitaḥ // Lal_20.6 //",
  "S04bsu022_u:5419": "iti //",
  "S04bsu022_u:5420_0": "atha khalu paścimottarasyā diśo meghavatyā lokadhātormegharājasya tathāgatasya buddhakṣetrānmeghakūṭābhigarjitasvaro",
  "S04bsu022_u:5420_1": "nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
  "S04bsu022_u:5420_2": "parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5421": "upasaṃkramya bodhisattvasya pūjākarmaṇe kālānusāryagurumeghamabhinirmāyoragasāracandanacūrṇavarṣaṃ tasmin maṇḍalamātre 'bhipravarṣati sma /",
  "S04bsu022_u:5422": "tasmācca kālānusārimeghamaṇḍalamātrādiyaṃ gāthā niścarati sma -",
  "S04bsu022_u:5423": "dharmāmegha sphuritva sarvatribhave vidyādhimuktaprabhaḥ",
  "S04bsu022_u:5424": "saddharmaṃ ca virāga varṣiṃ amṛtaṃ nirvāṇasaṃprāpakam /",
  "S04bsu022_u:5425": "sarvā rāgakileśabandhanalatā so vāsanā chetsyati",
  "S04bsu022_u:5426": "dhyānarddhībalaindriyaiḥ kusumitaḥ śraddhākaraṃ dāsyate // Lal_20.7 //",
  "S04bsu022_u:5427": "iti //",
  "S04bsu022_u:5428_0": "atha khalūttarapūrvasyā diśo hemajālapratichannāyā lokadhāto ratnacchatrābhyudgatāvabhāsasya",
  "S04bsu022_u:5428_1": "tathāgatasya buddhakṣetrāddhemajālālaṃkṛto nāma bodhisattvo mahāsattvastayāprabhayā",
  "S04bsu022_u:5428_2": "saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
  "S04bsu022_u:5428_3": "yena ca bodhisattvastenopasaṃkrāmat /",
  "S04bsu022_u:5429": "upasaṃkramya bodhisattvasya pūjākarmaṇe sarveṣu teṣu kūṭāgāreṣu ratnavyomakeṣu dvātriṃśallakṣaṇasamalaṃkṛtān bodhisattvavigrahānabhinirmimīte sma /",
  "S04bsu022_u:5430": "sarve ca te bodhisattvavigrahā divyamānuṣyakapuṣpadāmaparigṛhītā yena bodhisattvastenābhinatakāyāstāni puṣpadāmānyabhipralambayanti sma /",
  "S04bsu022_u:5431": "te imāṃ gāthāmabhāṣanta -",
  "S04bsu022_u:5432": "yena buddhanayutā stavita pūrva gauraveṇa mahatā janiya śraddhām /",
  "S04bsu022_u:5433": "brahmaghoṣavacanaṃ madhuravāṇiṃ bodhimaṇḍopagataṃ śirasi vande // Lal_20.8 //",
  "S04bsu022_u:5434": "iti //",
  "S04bsu022_u:5435": "(Vaidya 214)",
  "S04bsu022_u:5436_0": "atha khalvadhastāddiśaḥ samantavilokitāyā lokadhātoḥ samantadarśinastathāgatasya",
  "S04bsu022_u:5436_1": "buddhakṣetrādratnagarbho nāma bodhisattvo mahāsattvastayā prabhayā saṃcoditaḥ san",
  "S04bsu022_u:5436_2": "gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5437": "upasaṃkramya bodhisattvasya pūjākarmaṇe tasmin vaidūryamayamaṇḍalamātre jāmbūnadasuvarṇapadmānyabhyudgatānyupadarśayati sma /",
  "S04bsu022_u:5438": "teṣāṃ ca padmānāṃ karṇikāsvardhakāyikā nāryo varṇarūpasaṃpannāḥ sarvālaṃkārapratimaṇḍitā upadarśayati sma /",
  "S04bsu022_u:5439_0": "vāmadakṣiṇe pāṇibhirharṣakaṭakakeyūrasuvarṇasūtramuktāhārādivividhābharaṇaparigṛhītāḥ",
  "S04bsu022_u:5439_1": "puṣpapaṭṭadāmāni cābhipralambayantyo yena bodhimaṇḍo yena ca bodhisattvastenoparyabhinatakāyāḥ /",
  "S04bsu022_u:5440": "tāścemāṃ gāthāmabhāṣanta -",
  "S04bsu022_u:5441": "yo onamiṣṭa sadā gurūṇāṃ buddhaśrāvakapratyekajinānām /",
  "S04bsu022_u:5442": "nirmāṇasuśīla sadojju praṣṭho tasyā onamathā guṇadharasya // Lal_20.9 //",
  "S04bsu022_u:5443": "iti //",
  "S04bsu022_u:5444_0": "atha khalūpariṣṭāddiśo varagaganāyā lokadhātorgaṇendrasya tathāgatasya buddhakṣetrādgaganagañjo",
  "S04bsu022_u:5444_1": "nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
  "S04bsu022_u:5444_2": "parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
  "S04bsu022_u:5445_0": "upasaṃkramya bodhisattvasya pūjākarmaṇe gaganatalastha eva yāvanto daśasu dikṣu sarvabuddhakṣetreṣvadṛṣṭāśrutapūrvāḥ",
  "S04bsu022_u:5445_1": "santi puṣpadhūpagandhamālyavilepanacūrṇacīvaravastrālaṃkārachatradhvajapatākāvaijayantiratn",
  "S04bsu022_u:5445_2": "- amaṇikanakarajatamuktāhārahayagajarathapattivāhanapuṣpavṛkṣapatrapuṣpaphaladārakadārikā",
  "S04bsu022_u:5445_3": "devanāgayakṣagandharvāsuragaruḍakinnaramahoragaśakrabrahmalokapālamānuṣyāmānuṣyāṇāṃ",
  "S04bsu022_u:5445_4": "sarvā gaganatalānmahāntaṃ puṣpavarṣamabhipravarṣanti sma sarvasattvaprītisukhasaṃjananaṃ ca /",
  "S04bsu022_u:5446": "na ca kasyacitsattvasya bhayaṃ cotpīḍāṃ vā karoti sma //",
  "S04bsu022_u:5447": "tatredamucyate -",
  "S04bsu022_u:5448": "peyālameṣa diśatāsu jinaurasā ye saṃpūjituṃ hitakaraṃ anuprāpta bodhim /",
  "S04bsu022_u:5449": "teṣāṃ viyūhakramavikramasukramāṇāṃ opamyamātra niśṛṇotha jinaurasānām // Lal_20.10 //",
  "S04bsu022_u:5450": "ke cāgatā nabhasi megha iva stananto hārā sahasranayutāni pralambayantaḥ /",
  "S04bsu022_u:5451": "ke cāgatā makuṭaratnavilambacūḍāḥ pauṣpaṃ vimāna gagane upadarśayantaḥ // Lal_20.11 //",
  "S04bsu022_u:5452": "(Vaidya 215)",
  "S04bsu022_u:5453": "ke cāgatā dharaṇisiṃha ivā nadantaḥ śūnyānimittapraṇidhīravamuñcamānāḥ /",
  "S04bsu022_u:5454": "ke cāgatā yatha vṛṣā abhinandamānāḥ na ca dṛṣṭapūrva rucirāṇi kṣipanti puṣpāṃ // Lal_20.12 //",
  "S04bsu022_u:5455": "ke cāgatā nabhasi sāra ivā ravanto varṇāsahasra svaki ātmani darśayantaḥ /",
  "S04bsu022_u:5456": "ke cāgatā śaśirivā gagane supūrṇāḥ sugatātmajasya guṇamālamudīrayantaḥ // Lal_20.13 //",
  "S04bsu022_u:5457": "ke cāgatā raviriva prabha muñcamānāḥ sarvāṇi mārabhavanāni karonti jihmā /",
  "S04bsu022_u:5458": "ke cāgatā vimalaketu yathendrayaṣṭyaḥ saṃbhārapuṇyanicitāstahi bodhimaṇḍe // Lal_20.14 //",
  "S04bsu022_u:5459": "kecitkṣipanti gaganānmaṇiratnajālā candrā sucandra tatha bāla virocamānā /",
  "S04bsu022_u:5460": "māndāravā sumanavārṣikacampadāmā saṃbodhisattva drumarājasthite kṣipanti // Lal_20.15 //",
  "S04bsu022_u:5461": "ke cāgatā dharaṇi kampayamāna padbhyāṃ saṃkampitā vasudha prītikarī janasya /",
  "S04bsu022_u:5462": "ke cāgatā grahiya meru karetalebhiḥ utsṛṣṭapuṣpapuṭa saṃsthita antarīkṣe // Lal_20.16 //",
  "S04bsu022_u:5463": "ke cāgatāścaturi sāgara gṛhya mūrdhnā utsṛṣṭa siñci vasudhāṃ varagandhatoyaiḥ /",
  "S04bsu022_u:5464": "ke cāgatā ratanayaṣṭi gṛhītva citraṃ saṃbodhisattvamupadarśaya sthitva dūre // Lal_20.17 //",
  "S04bsu022_u:5465": "ke cāgatā bhaviya brahma praśāntarūpāḥ śāntā praśāntamanasaḥ sthita dhyānadhyāyī /",
  "S04bsu022_u:5466": "romebhi teṣa svaru niścarate manojña maitrīupekṣakaruṇāmuditāpramāṇā // Lal_20.18 //",
  "S04bsu022_u:5467": "ke cāgatā maruta śakra ivā yathaiva devaiḥ sahasranayutaiśca purākṛtāste /",
  "S04bsu022_u:5468": "(Vaidya 216)",
  "S04bsu022_u:5469": "upagamya bodhivaṭu gṛhya kṛtāñjalībhiḥ śakrābhilagna maṇiratna kṣipanti citrā // Lal_20.19 //",
  "S04bsu022_u:5470": "ke cāgatāścatudiśā ca yathaiva pālā gandharvarākṣasaparīvṛta kinnarebhiḥ /",
  "S04bsu022_u:5471": "vidyutsphuṭānta kusumāni pravarṣamāṇāḥ gandharvakinnararūtena stuvanti vīram // Lal_20.20 //",
  "S04bsu022_u:5472": "ke cāgatāḥ kusumitāṃ pragṛhītva vṛkṣān saphalāṃ sapuṣpavaragandha pramuñcamānāṃ /",
  "S04bsu022_u:5473": "jāteṣu teṣu sthita buddha śuddhakāyāḥ avalambamāna pratimaṇḍi kṣipanti puṣpā // Lal_20.21 //",
  "S04bsu022_u:5474": "ke cāgatāḥ kusumitāḥ puḍinī gṛhītvā padmotpalaiḥ kusumitaistatha puṇḍarīkaiḥ /",
  "S04bsu022_u:5475": "dvātriṃśalakṣaṇadharāḥ sthita padmagarbhe staviṣṭa aliptamanasaṃ vidu bodhisattvam // Lal_20.22 //",
  "S04bsu022_u:5476": "ke cāgatā vipulakāya tatheva meru sthitvāntarīkṣa svakamātmanamutsṛjanti /",
  "S04bsu022_u:5477": "utsṛjyamātra bhaviyā navapuṣpadāmāḥ saṃchādayanti trisahasri jinasya kṣetram // Lal_20.23 //",
  "S04bsu022_u:5478": "ke cāgatā ubhayacakṣuṣi kalpadāhaṃ saṃdarśayanta vibhavaṃ tatha saṃbhavaṃ ca /",
  "S04bsu022_u:5479": "teṣāṃ śarīri bahudharmasukhā raṇanti tāṃ śrutva sattvanayutā prajahanti tṛṣṇām // Lal_20.24 //",
  "S04bsu022_u:5480": "ke cāgatā ravitakinnaratulyaghoṣāḥ bimboṣṭhacāruvadanāḥ paripūrṇavaktrāḥ /",
  "S04bsu022_u:5481": "kanyā yathaiva sualaṃkṛta citrahārāḥ prekṣanta yāṃ suragaṇā na labhanti tṛptim // Lal_20.25 //",
  "S04bsu022_u:5482": "ke cāgatā vajirakāya ivā abhedyāḥ heṣṭhā paskandhacaraṇaiḥ pratigrāhyamāṇāḥ /",
  "S04bsu022_u:5483": "(Vaidya 217)",
  "S04bsu022_u:5484": "ke cāgatā ravirivā śaśipūrṇavaktrāḥ jyotsnākarāḥ prabhakarā hatakleśadoṣāḥ // Lal_20.26 //",
  "S04bsu022_u:5485": "ke cāgatā ratanamaṇḍita ratnapāṇī saṃchādayitva bahukṣetrasahasrakoṭyaḥ /",
  "S04bsu022_u:5486": "varṣanti ratnavara puṣpa sugandhagandhā saṃtoṣaṇārthaṃ bahusattvahitaṃ sukhārtham // Lal_20.27 //",
  "S04bsu022_u:5487": "ke cāgatā mahati dhāraṇi ratnakośāḥ romebhi sūtranayutāni prabhāṣamāṇāḥ /",
  "S04bsu022_u:5488": "pratibhānavanta mativanta subuddhivanto mattapramattajanatāṃ pratibodhayantaḥ // Lal_20.28 //",
  "S04bsu022_u:5489": "ke cāgatā grahiya bheri yathaiva meru ākoṭyamānu gagane sumanojñaghoṣām /",
  "S04bsu022_u:5490": "yasyā ravaṃ daśadiśe vraji kṣetrakoṭyā adyāvaboddhumamataṃ anubuddhi śāstā // Lal_20.29 //",
  "S04bsu022_u:5491": "iti //",
  "S04bsu022_u:5492": "// iti śrīlalitavistare bodhimaṇḍavyūhaparivarto nāma viṃśatitamo 'dhyāyaḥ //",
  "S04bsu022_u:5494": "START Parivarta 21",
  "S04bsu022_u:5495": "(Vaidya 218)",
  "S04bsu022_u:5496": "māragharṣaṇaparivarta ekaviṃśaḥ /",
  "S04bsu022_u:5497": "iti hi bhikṣavo bodhisattvaiścema evaṃrūpā vyūhā bodhisattvasya pūjākarmaṇe bodhimaṇḍe 'bhisaṃkṛtā abhūvan /",
  "S04bsu022_u:5498_0": "svayaṃ ca bodhisattvo yāvanto daśasu dikṣvatītānāgatapratyutpannānāṃ buddhānāṃ bhagavatāṃ",
  "S04bsu022_u:5498_1": "sarvabuddhakṣetreṣu bodhimaṇḍālaṃkāravyūhāstān sarvāṃstasmin bodhimaṇḍe saṃdarśayati sma //",
  "S04bsu022_u:5499": "atha khalu bhikṣavo bodhimaṇḍaniṣaṇṇasya bodhisattvasyaitadabhavat - iha khalu kāmadhātau māraḥ pāpīyānadhipatirīśvaro vaśavartī /",
  "S04bsu022_u:5500": "naitanmama pratirūpaṃ bhavedyadahaṃ tenāvidito 'nuttarāṃ samyaksaṃbodhimabhisaṃbudhyeyam /",
  "S04bsu022_u:5501": "yannvahaṃ mārasya pāpīyasaḥ saṃcodanaṃ kuryām /",
  "S04bsu022_u:5502": "tasmin vijite sarve kāmāvacarā devādayo nigṛhītā bhaviṣyanti /",
  "S04bsu022_u:5503": "tataśca māraparṣadaḥ pūrvāvaropitakuśalamūlā mārakāyikā devaputrāste mama siṃhavikrīḍitaṃ dṛṣṭvā anuttarāyāṃ samyaksaṃbodhau cittamutpādayiṣyanti //",
  "S04bsu022_u:5504": "atha khalu bhikṣavo bodhisattva evamanuvicintya tasyāṃ velāyāṃ bhrūvivarāntarādūrṇākośāt sarvamāramaṇḍalavidhvaṃsanakarīṃ nāmaikāṃ raśmimudasṛjat /",
  "S04bsu022_u:5505": "yayā raśmyā sarvasmiṃstrisāhasramahāsāhasralokadhātau sarvamārabhavanānyavabhāsya jihmīkṛtāni saṃprakampitāni cābhūvan /",
  "S04bsu022_u:5506": "sarvaścāyaṃ trisāhasramahāsāhasralokadhāturmahatāvabhāsena sphuṭo 'bhūt /",
  "S04bsu022_u:5507": "tasyāśca prabhāyā māraḥ pāpīyānidamevaṃ rūpaṃ śabdamaśrauṣīt -",
  "S04bsu022_u:5508": "kalpaughacīrṇacarito hyabhiśuddhasattvaḥ śuddhodanasya tanayaḥ pravijahya rājyam /",
  "S04bsu022_u:5509": "so nirgato hitakaro hyamṛtābhilāṣī bodhidrumaṃ hyupagato 'dya kuru prayatnam // Lal_21.1 //",
  "S04bsu022_u:5510": "so tīrṇa ātmana parānapi tārayeyā moceṣyate sa ca parāṃ svayameva muktaḥ /",
  "S04bsu022_u:5511": "āśvāsaprāpta sa parānapi cāśvaseyā nirvāpayiṣyati parāṃ parinirvṛtaśca // Lal_21.2 //",
  "S04bsu022_u:5512": "śūnyāṃ kariṣyati āpāyatrayo 'pyaśeṣāṃ pūrṇāṃ kariṣyati purāṃ suramānuṣāṇām /",
  "S04bsu022_u:5513": "dhyānānabhijña paramaṃ amṛtaṃ sukhaṃ ca dāsyatyasau hitakaro amṛtaṃ spṛśitvā // Lal_21.3 //",
  "S04bsu022_u:5514": "śūnyaṃ kariṣyati puraṃ tava kṛṣṇabandho abalo balo balavihīnu apakṣyapakṣyo /",
  "S04bsu022_u:5515": "(Vaidya 219)",
  "S04bsu022_u:5516": "na jñāsyase kva nu vrajāmi karomi kiṃ vā yada dharmavarṣamabhivarṣi svayaṃ svayaṃbhūḥ // Lal_21.4 //",
  "S04bsu022_u:5517": "iti //",
  "S04bsu022_u:5518": "iti hi bhikṣavo māraḥ pāpīyānābhiḥ saṃcodanābhirgāthābhiḥ saṃcoditaḥ san dvātriṃśadākāraṃ svapnamapaśyat /",
  "S04bsu022_u:5519": "katamad dvātriṃśadākāram?",
  "S04bsu022_u:5520": "tadyathā - tamasākulaṃ ca svabhavanamapaśyat /",
  "S04bsu022_u:5521": "rajasākulaṃ cākīrṇaśarkarakaṭhalyaṃ ca svabhavanamapaśyat /",
  "S04bsu022_u:5522": "bhītatrastodvignaṃ diśo daśa prapalāyamānaṃ cātmānamapaśyat /",
  "S04bsu022_u:5523": "vibhraṣṭamakuṭamapaviddhakuṇḍalaṃ cātmānamapaśyat /",
  "S04bsu022_u:5524": "śuṣkoṣṭhagalatālukaṃ cātmānamapaśyat /",
  "S04bsu022_u:5525": "saṃtaptahṛdayaṃ cātmānamapaśyat /",
  "S04bsu022_u:5526": "śīrṇapatrapuṣpaphalāni codyānānyapaśyat /",
  "S04bsu022_u:5527": "apagatajalāḥ pariśuṣkāśca puṣkariṇīrapaśyat /",
  "S04bsu022_u:5528": "haṃsakroñcamayūrakalaviṅkakuṇālajīvaṃjīvakādīṃśca pakṣigaṇātrchīrṇapakṣānapaśyat /",
  "S04bsu022_u:5529": "bherīśaṅkhamṛdaṅgapaṭahatuṇavavīṇāvallakītāḍasampādīṃśca vādyabhāṇḍāṃśchinnavichinnān bhūmau nipatitānapaśyat /",
  "S04bsu022_u:5530": "priyajanaparivārāśca māramutsṛjya dīnamukhā ekānte gatvā pradhyāyantamapaśyat /",
  "S04bsu022_u:5531": "agramahiṣīṃ ca māriṇīṃ śayanabhraṣṭāṃ dharaṇyāmubhābhyāṃ pāṇibhyāṃ śīrṣamabhipīḍayantīmapaśyat /",
  "S04bsu022_u:5532": "ye ca te māraputrā vīryavattamāśca balavattamāśca tejavattamāśca prajñāvattamāśca taṃ bodhisattvaṃ bodhimaṇḍavarāgragataṃ namasyanta evamapaśyat /",
  "S04bsu022_u:5533": "ātmanīyāśca duhitrīrhā tāta hā tāteti krandantyo 'paśyat /",
  "S04bsu022_u:5534": "malinacailagātraṃ cātmānamapaśyat /",
  "S04bsu022_u:5535": "avakīrṇapāṃśuśiraskaṃ ca pāṇḍudurvarṇamojopahṛtaṃ cātmānamapaśyat /",
  "S04bsu022_u:5536": "harmyakūṭāgāragavākṣatoraṇāṃśca rajasāvakīrṇān patato 'paśyat /",
  "S04bsu022_u:5537": "ye cāsya te senāpatayo yakṣarākṣasakumbhāṇḍagandharvādhipatayaḥ,",
  "S04bsu022_u:5538": "tān sarvān hastāñśirasi kṛtvā rodantaḥ krandantaḥ palāyamānāṃścāpaśyat /",
  "S04bsu022_u:5539": "ye ca te kāmāvacareṣu deveṣu devādhipatayaḥ,",
  "S04bsu022_u:5540": "tadyathā - dhṛtarāṣṭravirūḍhakavirūpākṣavaiśravaṇaśakrasuyāmasaṃtuṣitasunirmitavaśavartiprabhṛtayaḥ,",
  "S04bsu022_u:5541": "tān sarvāñśuśruṣamāṇān māraḥ pāpīyān sabodhisattvābhimukhānapaśyat /",
  "S04bsu022_u:5542": "raṇamadhye cāsyāsirvikośo na bhavati sma /",
  "S04bsu022_u:5543": "vikrośantamaśivaṃ cātmānamapaśyat /",
  "S04bsu022_u:5544": "svena ca parivāreṇātmānaṃ parityaktamapaśyat /",
  "S04bsu022_u:5545": "maṅgalapūrṇakumbhāṃśca patitān dvāre 'paśyat /",
  "S04bsu022_u:5546": "nāradaṃ ca brāhmaṇamamaṅgalyaśabdaṃ śrāvayantamapaśyat /",
  "S04bsu022_u:5547": "ānanditaṃ ca dauvārikamanānandaśabdaṃ śrāvayantamapaśyat /",
  "S04bsu022_u:5548": "tamasākulaṃ ca gaganatalamapaśyat /",
  "S04bsu022_u:5549": "kāmabhavananivāsinīṃ ca śriyaṃ rudantīmapaśyat /",
  "S04bsu022_u:5550": "svamaiśvaryaṃ cānaiśvaryamapaśyat /",
  "S04bsu022_u:5551": "svapakṣaṃ cāpakṣamapaśyat /",
  "S04bsu022_u:5552": "maṇimuktājālāni ca tūṣṇībhūtāni chinnabhinnapatitānyapaśyat /",
  "S04bsu022_u:5553": "sarvaṃ ca mārabhavanaṃ pracalitamapaśyat /",
  "S04bsu022_u:5554": "vṛkṣāñchidyamānānniryūhāṃśca patato 'drākṣīt /",
  "S04bsu022_u:5555": "sarvaṃ ca mārasenāvyūhamabhimukhaṃ pātyamānamapaśyat //",
  "S04bsu022_u:5556": "iti hi bhikṣava evaṃ dvātriṃśadākāraṃ māraḥ pāpīyān svapnamapaśyat /",
  "S04bsu022_u:5557": "sa pratibuddhaḥ san bhītastrastaḥ saṃvignaḥ sarvamantarjanaṃ saṃnipātya sabalapārṣadyasenāpatidauvārikasaṃnipatitāṃśca tān viditvā ābhirgāthābhiradhyabhāṣat -",
  "S04bsu022_u:5558": "(Vaidya 220)",
  "S04bsu022_u:5559": "dṛṣṭvāna tāṃ sa supināṃ namucī dukhārto āmantrayāti suta ye 'pi ca pāriṣadyā /",
  "S04bsu022_u:5560": "senāpatiṃ namuci siṃhahanuśca nāmnā sarveṣa teṣa paripṛcchati kṛṣṇabandhuḥ // Lal_21.5 //",
  "S04bsu022_u:5561": "gāthābhi gītaracito 'dya śruto 'ntarīkṣācchākyeṣu jātu varalakṣaṇacitritāṅgaḥ /",
  "S04bsu022_u:5562": "ṣaḍvarṣa duṣkaravratāni caritva ghorā bodhidrumaṃ hyupagataḥ prakuruṣva yatnam // Lal_21.6 //",
  "S04bsu022_u:5563": "so cedvibuddha svayameva hi bodhisattvo bahusattvakoṭinayutāni vibodhayeta /",
  "S04bsu022_u:5564": "śūnyaṃ kariṣyati sa me bhavanaṃ hyaśeṣaṃ yada lapsyate hyamṛtu sparśanaśītibhāvam // Lal_21.7 //",
  "S04bsu022_u:5565": "hanta vrajāma sahitā mahatā balena ghātema taṃ śramaṇu eku drumendramūle /",
  "S04bsu022_u:5566": "udyojayadhva caturaṅgiṇi śīghra senāṃ yadi icchathā mama priyaṃ ma ciraṃ karotha // Lal_21.8 //",
  "S04bsu022_u:5567": "pratyekabuddhabhi ca arhabhiḥ pūrṇa loko nirvāyamāṇu na balaṃ mama durbalaṃ syāt /",
  "S04bsu022_u:5568": "so bhūyu eku jinu bheṣyati dharmarājo gaṇanātivṛttu jinavaṃśu na jātu chidyet // Lal_21.9 //",
  "S04bsu022_u:5569": "atha khalu bhikṣavaḥ sārthavāho nāma māraputraḥ,",
  "S04bsu022_u:5570": "sa māraṃ pāpīyāṃsaṃ gāthābhiradhyabhāṣat -",
  "S04bsu022_u:5571": "kiṃ tāt bhinnavadano 'si vivarṇavaktro hṛdayaṃ samutplavati vedhati te 'ṅgamaṅgam /",
  "S04bsu022_u:5572": "kiṃ te śrutaṃ athava dṛṣṭu bhaṇāhi śīghraṃ jñāsyāma tattvatu vicintya tathā prayogam // Lal_21.10 //",
  "S04bsu022_u:5573": "nirmāṇu māru avacī śṛṇu mahya vatsa pāpaṃ mi dṛṣṭu supinaṃ paramaṃ sughoram /",
  "S04bsu022_u:5574": "bhāṣeya sarvamiha parṣadi adya śeṣaṃ saṃmūrchitā kṣititale prapateyu yūyam // Lal_21.11 //",
  "S04bsu022_u:5575": "(Vaidya 221)",
  "S04bsu022_u:5576": "sārthavāha āha -",
  "S04bsu022_u:5577": "raṇakāli prāpti yadi nāma jayo na doṣaḥ tatraiva yastu nihato bhavate sa doṣaḥ /",
  "S04bsu022_u:5578": "svapnāntare tu yadi īdṛśa te nimittā śreyo upekṣa ma raṇe paribhāvu gacchet // Lal_21.12 //",
  "S04bsu022_u:5579": "māro 'bravīt -",
  "S04bsu022_u:5580": "vyavasāyabuddhi puruṣasya raṇe prasiddhi avalambya dhairya sukṛtaṃ yadi no jayaṃ syāt /",
  "S04bsu022_u:5581": "kā tasya śakti mama dṛṣṭi sapāriṣadyaṃ notthātu mahya caraṇe śirasā prapattum // Lal_21.13 //",
  "S04bsu022_u:5582": "sārthavāha āha -",
  "S04bsu022_u:5583": "vistīrṇamasti hi balaṃ ca sudurbalaṃ ca astyeka śūru balavāṃśca raṇaṃjahaśca /",
  "S04bsu022_u:5584": "khadyotakairyadi bhavettrisahasra pūrṇā eko ravirgrasati niṣprabhatāṃ karoti // Lal_21.14 //",
  "S04bsu022_u:5585": "api ca /",
  "S04bsu022_u:5586": "yasya mānaśca mohaśca mīmāṃsā ca na vidyate /",
  "S04bsu022_u:5587": "viloma yadi vidvāṃso nāsau śakyaścikitsitum // Lal_21.15 //",
  "S04bsu022_u:5588_0": "iti hi bhikṣavo māraḥ pāpīyān sārthavāhasya vacanamakṛtvā mahatīṃ caturaṅginīṃ senāmudyojayati",
  "S04bsu022_u:5588_1": "sma mahābalaraṇaśauṇḍāṃ bhīṣaṇāṃ romaharṣaṇīmadṛṣṭāśrutapūrvāṃ devamanuṣyairbahuvidhamukhavikārakoṭinayutaśatasahasravikāraprakārāṃ",
  "S04bsu022_u:5588_2": "bhujagaśatasahasrakaracaraṇakuṭilapariveṣṭitaśarīrāṃ asidhanuśaraśaktitomarakuṭhārapaṭṭisabhuśuṇḍimusaladaṇḍapāśagadācakravajrakaṇayadharāṃ",
  "S04bsu022_u:5588_3": "varavarmakavacavarmitaśarīrāṃ viparītaśiraḥkaracaraṇanayanāṃ jvalitaśironayanavadanāṃ",
  "S04bsu022_u:5588_4": "duḥsaṃsthitodarapāṇipādamugratejovadanāṃ paramavikṛtavadanadarśanāṃ vikarālavikṛtadaṃṣṭrāṃ",
  "S04bsu022_u:5588_5": "ghanabahuvipulapralambajihvāṃ suṇḍikakiliñjasadṛśajihvāṃ jvalanasadṛśakṛṣṇasarpaviṣapūrṇaraktanetrām /",
  "S04bsu022_u:5589": "keciddhi tatrāśīviṣān vamanti sma /",
  "S04bsu022_u:5590": "kecitkaratalairāśīviṣān parigṛhya bhakṣayanti sma /",
  "S04bsu022_u:5591": "garuḍā iva sāgarādabhyutkṣipya kecinnaramāṃsarudhirakaracaraṇaśiroyakṛdantrapurīṣādīṃśca bhakṣayanti sma /",
  "S04bsu022_u:5592": "kecijjvalitapiṅgalakṛṣṇanīlaraktakadrukarālavicitrarūpāḥ /",
  "S04bsu022_u:5593": "kecidvikṛtakūpaprajvalitotpāṭitavikṛtakaṭākṣāḥ /",
  "S04bsu022_u:5594": "kecitparivṛttajvalitavikṛtanayanāḥ /",
  "S04bsu022_u:5595": "(Vaidya 222) kecijjvalitān parvatān parigṛhya salīlamapareṣu parvateṣu abhirūḍhā āgacchanti sma /",
  "S04bsu022_u:5596": "kecitsamūlān vṛkṣānutpāṭya bodhisattvābhimukhā abhidhāvanti sma /",
  "S04bsu022_u:5597": "kecidajakaṇaśūrpakarṇahastikarṇalambakarṇavarāhakarṇāḥ /",
  "S04bsu022_u:5598": "kecid vṛkakarṇāḥ /",
  "S04bsu022_u:5599": "keciddakodariṇo durbalakāyā asthikaṅkālasaṃghāṭamabhinirmāya bhagnanāsāḥ kumbhodarāḥ karoṭapādā ucchuṣkatvagmāṃsarudhirāḥ chinnakarṇanāsākaracaraṇanayanottamāṅgāḥ /",
  "S04bsu022_u:5600": "kecidrudhirapipāsayā śirāṃsi parasparaṃ nikṛntanti sma /",
  "S04bsu022_u:5601": "keciddhrinnavikṛtabhairavarūkṣasvarāḥ phutphutkārapicutkāraphuluphuluprakṣveḍitāni kurvanti sma /",
  "S04bsu022_u:5602": "kecidāhuḥ - āharata haratābhihanata hanata bandhata gṛhṇata chindata bhindata mathayatotkṣipata nāśayatemaṃ śramaṇaṃ gautamaṃ sārdhaṃ drameṇeti bruvanti sma /",
  "S04bsu022_u:5603": "kecidbheruṇḍakaśṛgālasūkaragardabhagohastyaśvoṣṭrakharamahiṣaśaśacamarakhaḍgaśarabhanānāpratibha - yaraudravikṛtavaktrāḥ /",
  "S04bsu022_u:5604": "kecitsiṃhavyāghraṛkṣavarāhavānaradvīpibiḍālachāgalorabhrasarpanakulamatsyamakaraśiśumārakūrmakāka - gṛghrolūkagaruḍādisadṛśātmabhāvāḥ /",
  "S04bsu022_u:5605": "kecidvirūparūpāḥ /",
  "S04bsu022_u:5606": "kecidekaśīrṣā dviśīrṣā yāvacchatasahasraśīrṣāḥ /",
  "S04bsu022_u:5607": "kecidaśīrṣāḥ /",
  "S04bsu022_u:5608": "kecidekabhujā yāvacchatasahasrabhujāḥ /",
  "S04bsu022_u:5609": "kecidabhujāḥ /",
  "S04bsu022_u:5610": "kecidekapādakāḥ /",
  "S04bsu022_u:5611": "kecidyāvacchatasahasrapādāḥ /",
  "S04bsu022_u:5612": "kecidapādakāḥ /",
  "S04bsu022_u:5613": "kecitkarṇamukhanāsikākṣinābhisrotobhirāśīviṣānniścārayanti sma /",
  "S04bsu022_u:5614": "kecidasidhanuśaraśaktipaṭṭiśaparaśucakratomarakaṇayavajrabhuśuṇḍibhindipālādīni nānāpraharaṇāni bhrāmayanto nṛtyanto bodhisattvaṃ saṃtarjayanti sma /",
  "S04bsu022_u:5615": "kecinnarāṅgulīśchitvā mālāguṇān kṛtvā dhārayanti sma /",
  "S04bsu022_u:5616": "kecicchirobhirasthikarakāñchīrṣakaṭāhakāṃśca mālāguṇamiva kṛtvā dhārayanti sma /",
  "S04bsu022_u:5617": "kecidāśiviṣapariveṣṭitaśarīrāḥ /",
  "S04bsu022_u:5618": "kecicchīrṣakaṭāhakān parigṛhya hastyaśvoṣṭragogardabhamahiṣārūḍhāḥ /",
  "S04bsu022_u:5619": "kecidadhaḥśirasa ūrdhvapādāḥ /",
  "S04bsu022_u:5620": "kecitsūcīromāṇaḥ /",
  "S04bsu022_u:5621_0": "kecidgogardabhavarāhanakulachāgalorabhrabiḍālakapivṛkaśṛgālaromāṇaḥ āśīviṣān vamanto",
  "S04bsu022_u:5621_1": "'yoguḍāni nirgaranto dhūmaketūnutsṛjanto jvalitatāmralohavarṣaṃ pravarṣanto vidyudvarṣān",
  "S04bsu022_u:5621_2": "kṣipanto vajrāśaniṃ pramuñcantastaptāmayovālikāṃ pravarṣantaḥ kālameghān saṃjanayanto",
  "S04bsu022_u:5621_3": "vātavṛṣṭimutpādayantaḥ śarameghavarṣānutsṛjantaḥ kālarātriṃ darśayanto rāvaṃ saṃjanayanto",
  "S04bsu022_u:5621_4": "bodhisattvamabhidhāvanti sma /",
  "S04bsu022_u:5622_0": "kecitpāśān bhrāmayanto mahāparvatān prapātayanto mahāsāgarān kṣobhayanto laṅghayanto",
  "S04bsu022_u:5622_1": "mahāparvatāṃścālayanto meruṃ parvatarājaṃ vidhāvantaḥ palāyamānā vikṣipanto 'ṅgapratyaṅgāni",
  "S04bsu022_u:5622_2": "bhrāmayantaḥ śarīrāṇi hasanto mahāhāsyāni urāṃsi prasphoṭayantaḥ urāṃsi tāḍayantaḥ",
  "S04bsu022_u:5622_3": "keśāṃsi dhunvantaḥ pītamukhāni ca nīlaśarīrā jvalitaśirasa ūrdhvakeśā itastato vegena",
  "S04bsu022_u:5622_4": "paridhāvanto bherūṇḍākṣāśca bodhisattvaṃ vibhīṣayanti sma /",
  "S04bsu022_u:5623": "jīrṇāḥ striyaśca rudantyo bodhisattvamupasaṃkramyaivaṃ vadanti sma - aho putra,",
  "S04bsu022_u:5624": "hā mama putra,",
  "S04bsu022_u:5625": "uttiṣṭhottiṣṭha,",
  "S04bsu022_u:5626": "śīghraṃ prapalāyasva /",
  "S04bsu022_u:5627": "rākṣasarūpāḥ piśācarūpāḥ kāṇakhañjadurbalāśca pretāḥ kṣutkṣāmākṣā urdhvabāhavo vikṛtāsyāḥ krandanto bhayamupadarśayantastrāsaṃ saṃjanayanto bodhisattvasya purato 'bhidhāvanti sma /",
  "S04bsu022_u:5628": "tayā caivarūpayā mārasenayā samuditayā samantādaśītiryojanānyāyāmena vistāreṇa sphuṭamabhūt /",
  "S04bsu022_u:5629": "yathā caikasya mārasyaivaṃ koṭīśatānāṃ trisāhasraparyāpannānāṃ mārāṇāṃ pāpīyasāṃ senābhistiryagūrdhvaṃ ca parisphuṭamabhūt //",
  "S04bsu022_u:5630": "(Vaidya 223)",
  "S04bsu022_u:5631": "tatredamucyate -",
  "S04bsu022_u:5632": "yakṣakumbhāṇḍamahoragarūpāḥ rākṣasapretapiśācakarūpāḥ /",
  "S04bsu022_u:5633": "yattaka loki virūpa suraudrāḥ sarvi ta nirmita tatra śaṭhebhiḥ // Lal_21.16 //",
  "S04bsu022_u:5634": "ekaśirā dviśirā triśirāśca yāvatsahasraśirā bahuvaktrāḥ /",
  "S04bsu022_u:5635": "ekabhujā dvibhujā tribhujāśca yāvatsahasrabhujā bahubhujāḥ /",
  "S04bsu022_u:5636": "ekapadā dvipadā tripadāśca yāvatsahasrapadā bahu anye // Lal_21.17 //",
  "S04bsu022_u:5637": "nīlamukhāni ca pītaśarīrā pītamukhāni ca nīlaśarīrā /",
  "S04bsu022_u:5638": "anyamukhāni ca anyaśarīrāḥ ekamupāgatu kiṃkarasainyam // Lal_21.18 //",
  "S04bsu022_u:5639": "vātu pravāyati varṣati varṣaṃ vidyusahasraśatāni patanti /",
  "S04bsu022_u:5640": "deva guḍāyati vṛkṣa luḍanti bodhivaṭasya na īryati patram // Lal_21.19 //",
  "S04bsu022_u:5641": "varṣati deva pravarṣati varṣaṃ ogha vahanti jalākulabhūmim /",
  "S04bsu022_u:5642": "īdṛśa bhīṣaṇikā bahurāśī yatra acetana vṛkṣa patanti // Lal_21.20 //",
  "S04bsu022_u:5643": "dṛṣṭva ca tānatibhīṣaṇarūpāṃ sarvi visaṃsthita rūpavirūpāṃ /",
  "S04bsu022_u:5644": "śrīguṇalakṣaṇatejadharasyā cittu na kampati meru yathaiva // Lal_21.21 //",
  "S04bsu022_u:5645": "māyasamāṃstatha svapnasamāṃśca abhranibhāṃ samudīkṣati dharmāṃ /",
  "S04bsu022_u:5646": "īdṛśa dharmanayaṃ vimṛṣanto susthitu dhyāyati saṃsthitu dharme // Lal_21.22 //",
  "S04bsu022_u:5647": "(Vaidya 224)",
  "S04bsu022_u:5648": "yasya bhaveta ahaṃ ti mameti bhāva samucchrayi tattvaniviṣṭāḥ /",
  "S04bsu022_u:5649": "so bibhiyādabuddheḥ sthitu grāhe ātmani saṃbhrami gaccha nirīkṣya // Lal_21.23 //",
  "S04bsu022_u:5650": "śākyasutastu svabhāvamabhāvaṃ dharma pratītya samutthita buddhā /",
  "S04bsu022_u:5651": "gaganopamacittu suyukto na bhramate sabalaṃ śaḍha dṛṣṭvā // Lal_21.24 //",
  "S04bsu022_u:5652": "iti hi bhikṣavo mārasya pāpīyasaḥ putrasahasram /",
  "S04bsu022_u:5653": "tatra ye māraputrā bodhisattve 'bhiprasannāḥ sārthavāhapūrvaṃgamāḥ,",
  "S04bsu022_u:5654": "te mārasya dakṣiṇe pārśve sthitā abhūvan /",
  "S04bsu022_u:5655": "ye mārapākṣikāḥ,",
  "S04bsu022_u:5656": "te vāme pārśve sthitā abhuvan mārasya pāpīyasaḥ /",
  "S04bsu022_u:5657": "tatra māraḥ pāpīyāṃstān svān putrānāmantrayate sma - kīdṛśena balena vayaṃ bodhisattvaṃ dharṣayiṣyāmaḥ?",
  "S04bsu022_u:5658": "tatra dakṣiṇe pārśve sārthavāho nāma māraputraḥ /",
  "S04bsu022_u:5659": "sa pitaraṃ gāthayā pratyabhāṣat -",
  "S04bsu022_u:5660": "suptaṃ prabodhayitumicchati pannagendraṃ suptaṃ prabodhayitumicchati yo gajendram /",
  "S04bsu022_u:5661": "suptaṃ prabodhayitumicchati yo mṛgendraṃ suptaṃ prabodhayitumicchati so narendram // Lal_21.25 //",
  "S04bsu022_u:5662": "vāme pārśve durmatirnāma māraputraḥ sa evamāha -",
  "S04bsu022_u:5663": "saṃprekṣaṇena hṛdayānyabhisaṃsphuṭanti lokeṣu sāra mahatāmapi pādapānām /",
  "S04bsu022_u:5664": "kā śaktirasti mama dṛṣṭihatasya tasya saṃjīvituṃ jagati mṛtyuhatasya vāstu // Lal_21.26 //",
  "S04bsu022_u:5665": "dakṣiṇe madhuranirghoṣo nāmāha -",
  "S04bsu022_u:5666": "vṛkṣeṣu sāra ka ihāsti tato bravīṣi dṛṣṭvā bhinanmi manujeṣvatha kā avasthā /",
  "S04bsu022_u:5667": "meruṃ giriṃ yadi bhinatsi nirīkṣaṇena naivāsya tubhya nayanebhi hatonmiṣeran // Lal_21.27 //",
  "S04bsu022_u:5668": "api ca /",
  "S04bsu022_u:5669": "yaḥ sāgaraṃ taritumicchati vai bhujābhyāṃ toyaṃ ca tasya pibituṃ manujeṣvasantu /",
  "S04bsu022_u:5670": "śakyaṃ bhavedidamatastu vadāmi duḥkhaṃ yastasya vaktramabhito 'pyamalaṃ nirīkṣet // Lal_21.28 //",
  "S04bsu022_u:5671": "(Vaidya 225)",
  "S04bsu022_u:5672": "vāme śatabāhurnāmāha -",
  "S04bsu022_u:5673": "mameha dehesmi śataṃ bhujānāṃ kṣipāmi caikena śataṃ śarāṇām /",
  "S04bsu022_u:5674": "bhinanmi kāyaṃ śramaṇasya tāta sukhī bhava tvaṃ vraja mā vilamba // Lal_21.29 //",
  "S04bsu022_u:5675": "dakṣiṇe subuddhirāha -",
  "S04bsu022_u:5676": "śataṃ bhujānāṃ yadi ko viśeṣo bhujā kimarthaṃ na bhavanti romāḥ /",
  "S04bsu022_u:5677": "bhujaikamekena tathaiva śūlāḥ taiścāpi kuryānna hi tasya kiṃcit // Lal_21.30 //",
  "S04bsu022_u:5678": "kiṃ kāraṇam?",
  "S04bsu022_u:5679": "maitrāvatastasya muneḥ śarīre viṣaṃ na śastraṃ kramate na cāgniḥ /",
  "S04bsu022_u:5680": "kṣiptāni śastrāṇi vrajanti puṣpatāṃ maitrī hi lokottarabhāvi tasya // Lal_21.31 //",
  "S04bsu022_u:5681": "api ca /",
  "S04bsu022_u:5682": "divi bhuvi ca jale ca ye balāḍhyāḥ asiparaśugharāśca guhyakā narā vā /",
  "S04bsu022_u:5683": "kṣamabalamimu prāpya te narendraṃ prabalabalālpabalā bhavanti sarve // Lal_21.32 //",
  "S04bsu022_u:5684": "vāme ugratejā āha -",
  "S04bsu022_u:5685": "antargato 'haṃ dhakṣyāmi praviśyāsya tanuṃ śubhām /",
  "S04bsu022_u:5686": "vṛkṣaṃ sakoṭaraṃ śuṣkaṃ dāvāgniriva sūkṣmataḥ // Lal_21.33 //",
  "S04bsu022_u:5687": "dakṣiṇe sunetra āha -",
  "S04bsu022_u:5688": "meruṃ dahestvaṃ yadi vāpi kṛtsnaṃ praviśya cāntargatu medinīṃ vā /",
  "S04bsu022_u:5689": "dagdhuṃ na śakyaḥ sa hi vajrabuddhiḥ tvatsaṃnibhairvālikagaṅgatulyaiḥ // Lal_21.34 //",
  "S04bsu022_u:5690": "api ca /",
  "S04bsu022_u:5691": "caleyurgirayaḥ sarve kṣayaṃ gacchenmahodadhiḥ /",
  "S04bsu022_u:5692": "candrasūryau patedbhūmau mahī ca vilayaṃ vrajet // Lal_21.35 //",
  "S04bsu022_u:5693": "(Vaidya 226)",
  "S04bsu022_u:5694": "lokasyārthe kṛtārambhaḥ pratijñākṛtaniścayaḥ /",
  "S04bsu022_u:5695": "aprāpyaiṣa varāṃ bodhiṃ notthāsyati mahādrumāt // Lal_21.36 //",
  "S04bsu022_u:5696": "vāme dīrghabāhurgarvita āha -",
  "S04bsu022_u:5697": "ālayaṃ candrasūryāṇāṃ nakṣatrāṇāṃ ca sarvaśaḥ /",
  "S04bsu022_u:5698": "pāṇināhaṃ pramardāmi taveha bhavane sthitaḥ // Lal_21.37 //",
  "S04bsu022_u:5699": "caturbhyaḥ sāgarebhyaśca jalaṃ gṛhṇāmi līlayā /",
  "S04bsu022_u:5700": "taṃ gṛhya śramaṇaṃ tāta sāgarasya paraṃ kṣipe // Lal_21.38 //",
  "S04bsu022_u:5701": "tiṣṭhatāṃ tāta seneyaṃ mā tvaṃ śokārdito bhava /",
  "S04bsu022_u:5702": "sabodhivṛkṣamutpāṭya kṣepsye pāṇyā diśo daśa // Lal_21.39 //",
  "S04bsu022_u:5703": "dakṣiṇe prasādapratilabdha āha -",
  "S04bsu022_u:5704": "sadevāsuragandharvāṃ sasāgaranagāṃ mahīm /",
  "S04bsu022_u:5705": "tvaṃ marditāṃ prakuryāśca pāṇibhyāṃ madagarvitaḥ // Lal_21.40 //",
  "S04bsu022_u:5706": "tvadvidhānāṃ sahasrāṇi gaṅgāvālikayā samāḥ /",
  "S04bsu022_u:5707": "romaṃ tasya na cāleyurbodhisattvasya dhīmataḥ // Lal_21.41 //",
  "S04bsu022_u:5708": "vāme bhayaṃkara āha -",
  "S04bsu022_u:5709": "bhayaṃ hi te tāta bhṛśaṃ kimarthaṃ senāya madhye kimavasthitasya /",
  "S04bsu022_u:5710": "senā na tasyāsti kutaḥ sahāyāḥ kasmādbhayaṃ te bhavatīha tasmāt // Lal_21.42 //",
  "S04bsu022_u:5711": "dakṣiṇa ekāgramatirāha -",
  "S04bsu022_u:5712": "yūthaṃ na loke 'sti śaśīravīnāṃ na cakravartī na ca kesarīṇām /",
  "S04bsu022_u:5713": "na bodhisattvāniha tāta yūthaṃ ekaḥ samartho namuciṃ nihantum // Lal_21.43 //",
  "S04bsu022_u:5714": "vāme 'vatāraprekṣyāha -",
  "S04bsu022_u:5715": "na śaktiśūlā na gadā na khaṅgāḥ na hastino 'śvā na rathā na pattiḥ /",
  "S04bsu022_u:5716": "taṃ śauṇḍamekaṃ śramaṇaṃ niṣaṇṇaṃ hansye 'dya mā saṃbhrama tāta kiṃci // Lal_21.44 //",
  "S04bsu022_u:5717": "(Vaidya 227)",
  "S04bsu022_u:5718": "dakṣiṇe puṇyālaṃkāra āha -",
  "S04bsu022_u:5719": "nārāyaṇasya yatha kāya achedyabhedyo kṣāntibalaiḥ kavacito dṛḍhavīryakhaṅgaḥ /",
  "S04bsu022_u:5720": "trivimokṣavāhanasi prajñadhanuḥ sa tāta puṇyābalena sa hi jeṣyati mārasenām // Lal_21.45 //",
  "S04bsu022_u:5721": "vāme 'nivartyāha -",
  "S04bsu022_u:5722": "na nivartate tṛṇagataḥ pradahan davāgniḥ kṣiptaṃ śaro na ca nivartati śikṣitena /",
  "S04bsu022_u:5723": "vajraṃ nabhe nipatitaṃ na nivartate ca na sthānamasti mama śākyasutaṃ hyajitvā // Lal_21.46 //",
  "S04bsu022_u:5724": "dakṣiṇe dharmakāma āha -",
  "S04bsu022_u:5725": "ārdraṃ tṛṇaṃ prāpya nivartate 'gniḥ girikūṭamāsādya nivartate śaraḥ /",
  "S04bsu022_u:5726": "vajraṃ mahīṃ prāpya adhaḥ prayāti aprāpya śāntamamṛtaṃ na nivartate ayam // Lal_21.47 //",
  "S04bsu022_u:5727": "kiṃ kāraṇam?",
  "S04bsu022_u:5728": "śakya tāt antarīkṣe lekhyacitra citrituṃ yāvanti keci sarva sattva ekacitta sthāpitum /",
  "S04bsu022_u:5729": "candrāsūrya mārutaṃ ca śakya pāśa bandhituṃ na bodhisattva śakya tāta bodhimaṇḍi cālitum // Lal_21.48 //",
  "S04bsu022_u:5730": "vāme 'nupaśānta āha -",
  "S04bsu022_u:5731": "dṛṣṭīviṣeṇa mahatā pradahāmi meruṃ bhasmīkaromi salilaṃ ca mahodadhīnām /",
  "S04bsu022_u:5732": "bodhiṃ ca paśya śramaṇaṃ ca ahaṃ hi tāta dṛṣṭyā yathādya ubhayaṃ hi karomi bhasmam // Lal_21.49 //",
  "S04bsu022_u:5733": "dakṣiṇe siddhārtha āha -",
  "S04bsu022_u:5734": "viṣeṇa pūrṇo yadi vaiṣa sarvo bhavettrisāhasravaraḥ pradīptaḥ /",
  "S04bsu022_u:5735": "nirīkṣaṇādeva guṇākarasya sunirviṣatvaṃ viṣamabhyupeyāt // Lal_21.50 //",
  "S04bsu022_u:5736": "(Vaidya 228)",
  "S04bsu022_u:5737": "viṣāṇamugraṃ tribhaveha yacca rāgaśca doṣaśca tathaiva mohaḥ /",
  "S04bsu022_u:5738": "te tasya kāye ca tathaiva citte nabhe yathā paṅkarajo na santi // Lal_21.51 //",
  "S04bsu022_u:5739": "* * * * tasmānnivartāmaha tāta sarve // Lal_21.52 //",
  "S04bsu022_u:5740": "vāme ratilolo nāmāha -",
  "S04bsu022_u:5741": "ahu tūryasahasra pravāditaiḥ apsarakoṭisahasra alaṃkṛtaiḥ /",
  "S04bsu022_u:5742": "lobhayitvana neṣyi purottamaṃ kāmaratiṃ hi karomi vaśe tava // Lal_21.53 //",
  "S04bsu022_u:5743": "dakṣiṇe dharmaratirāha -",
  "S04bsu022_u:5744": "dharmaratī sada tasya ratīhā dhyānaratī amṛtārtharatiśca /",
  "S04bsu022_u:5745": "sattvapramokṣaṇa maitraratiśca rāgaratiṃ sa ratiṃ na karoti // Lal_21.54 //",
  "S04bsu022_u:5746": "vāme vātajavo nāmāha -",
  "S04bsu022_u:5747": "javenahaṃ candraravī graseyaṃ pravāyamānaṃ gagane ca vāyum /",
  "S04bsu022_u:5748": "adyaiva tāta śramaṇaṃ gṛhītvā prāsasya muṣṭiṃ vikirāmi vāyum // Lal_21.55 //",
  "S04bsu022_u:5749": "dakṣiṇe 'calamatirnāma māraputraḥ, sa evamāha -",
  "S04bsu022_u:5750": "yathā tavaiṣo javavega ugraḥ tadvadyadi syātsuramānuṣāṇām /",
  "S04bsu022_u:5751": "sarve samagrāpi na te samarthāḥ kartuṃ rujāmapratipudgalasya // Lal_21.56 //",
  "S04bsu022_u:5752": "vāme brahmamatirāha -",
  "S04bsu022_u:5753": "syāttādṛśānāmapi vṛndamugraṃ kuryānna kiṃcittava mānaghātam /",
  "S04bsu022_u:5754": "prāgeva saikaḥ prakaroti kiṃ te vṛndena sādhyanti hi sarvakāryā // Lal_21.57 //",
  "S04bsu022_u:5755": "(Vaidya 229)",
  "S04bsu022_u:5756": "dakṣiṇe siṃhamatirāha -",
  "S04bsu022_u:5757": "na siṃhavṛndaṃ bhuvi dṛṣṭapūrvaṃ dṛṣṭīviṣāṇāṃ api nāsti vṛndam /",
  "S04bsu022_u:5758": "tejasvināṃ satyaparākramāṇāṃ puruṣarṣabhāṇāṃ api nāsti vṛndam // Lal_21.58 //",
  "S04bsu022_u:5759": "vāme sarvacaṇḍālo nāmāha -",
  "S04bsu022_u:5760": "na te śrutā tāta giro 'bhidīptā yathā nadante tanayāstaveme /",
  "S04bsu022_u:5761": "vīryeṇa vegena balena yuktā vrajāma śīghraṃ śramaṇaṃ nihantum // Lal_21.59 //",
  "S04bsu022_u:5762": "dakṣiṇe siṃhanādī nāmāha -",
  "S04bsu022_u:5763": "bahavaḥ śṛgālā hi vanāntareṣu nadanti nādānna satīha siṃhe /",
  "S04bsu022_u:5764": "te siṃhanādaṃ tu niśāmya bhīmaṃ trastā palāyanti diśo daśāsu // Lal_21.60 //",
  "S04bsu022_u:5765": "māraurasāstadvadamī apaṇḍitāḥ aśrutva nādaṃ puruṣottamasya /",
  "S04bsu022_u:5766": "nadanti tāvatsvamatā 'tighṛṣṭā manuṣyasiṃhe nadite na santi // Lal_21.61 //",
  "S04bsu022_u:5767": "vāmātpārśvādduścintitacintyāha -",
  "S04bsu022_u:5768": "yaccintayāmi tadihāśu bhoti kathaṃ na eṣo ima vīkṣate ca /",
  "S04bsu022_u:5769": "mūḍho na eṣo anabhijña kiṃ vā yadutthihitvā na palāyate laghum // Lal_21.62 //",
  "S04bsu022_u:5770": "dakṣiṇātpārśvātsucintitārtho nāmāha -",
  "S04bsu022_u:5771": "mūḍho na vāyaṃ aparākramo vā yuṣmaiva mūḍhāśca asaṃyatāśca /",
  "S04bsu022_u:5772": "na yuṣmi jānātha imasya vīryaṃ prajñābalenāsya jitāḥ stha sarve // Lal_21.63 //",
  "S04bsu022_u:5773": "mārātmajānāṃ yatha gaṅgavālikā etena vīryeṇa yathaiva yūyam /",
  "S04bsu022_u:5774": "(Vaidya 230)",
  "S04bsu022_u:5775": "romasya ekaṃ na samartha cālituṃ prāgeva yaścintayi ghātayiṣye // Lal_21.64 //",
  "S04bsu022_u:5776": "mā yūyamatra kṣiṇuyāta mānasaṃ prasannacitā bhavathā sagauravāḥ /",
  "S04bsu022_u:5777": "nivartayā mā prakarotha vigrahaṃ bhaviṣyate 'sau tribhavesmi rājā // Lal_21.65 //",
  "S04bsu022_u:5778": "peyālam / evaṃ te sarve māraputrāḥ paripurṇaṃ putrasahasraṃ śuklapākṣikāśca kṛṣṇapākṣikāśca māraṃ pāpīyāṃsaṃ pṛthakpṛthaggāthābhiradhyabhāṣanta //",
  "S04bsu022_u:5779": "atha khalu bhadraseno nāma mārasya pāpīyasaḥ senāpatiḥ,",
  "S04bsu022_u:5780": "sa māraṃ pāpīyasaṃ gāthābhiradhyabhāṣata -",
  "S04bsu022_u:5781": "ye te tavānuyātrāḥ śakro lokapālāśca kinnaragaṇāśca /",
  "S04bsu022_u:5782": "asurendrā garuḍendrāḥ kṛtāñjalipuṭāḥ praṇata tasmai // Lal_21.66 //",
  "S04bsu022_u:5783": "kiṃ punaranānuyātrā brahmā ābhāsvarāśca suraputrāḥ /",
  "S04bsu022_u:5784": "devāśca śuddhāvāsakāste 'pi ca sarve praṇata tasmai // Lal_21.67 //",
  "S04bsu022_u:5785": "ye ca taveme putrāḥ prajñāmeghāvinaśca balinaśca /",
  "S04bsu022_u:5786": "te bodhisattvahṛdayaṃ anupraviṣṭā namasyanti // Lal_21.68 //",
  "S04bsu022_u:5787": "yāpyeṣa mārasenā aśīti sphuṭa yojanāni yakṣādyaiḥ /",
  "S04bsu022_u:5788": "bhūyiṣṭha sarvaprekṣī prasannamanaso hi nirdoṣam // Lal_21.69 //",
  "S04bsu022_u:5789": "dṛṣṭvā yathā subhīmāṃ raudrāṃ vikṛtāṃ camūmimāṃ ghorām /",
  "S04bsu022_u:5790": "na ca vismito na calito dhruvamasya jayo bhavatyadya // Lal_21.70 //",
  "S04bsu022_u:5791": "sthita yatra ca seneyaṃ tatra ulūkāḥ śivāśca viruvanti /",
  "S04bsu022_u:5792": "vāyasagardabharuditaṃ nivartitavyaṃ kṣamaṃ śīghram // Lal_21.71 //",
  "S04bsu022_u:5793": "vīkṣasva bodhimaṇḍe paṭukroñcā haṃsa kokīla mayūrāḥ /",
  "S04bsu022_u:5794": "abhidakṣiṇaṃ karonti dhruvamasya jayo bhavatyadya // Lal_21.72 //",
  "S04bsu022_u:5795": "yatra sthita seneyaṃ tatra masiḥ pāṃśavaśca varṣanti /",
  "S04bsu022_u:5796": "mahimaṇḍi kusumavṛṣṭiḥ kuruṣva vacanaṃ nivartasva // Lal_21.73 //",
  "S04bsu022_u:5797": "yatra sthita seneyaṃ utkūlanikūla śalyakaṇṭakākīrṇam /",
  "S04bsu022_u:5798": "mahimaṇḍa kanakanirmalu nivartitavyaṃ kṣamaṃ prājñaiḥ // Lal_21.74 //",
  "S04bsu022_u:5799": "dṛṣṭā ti supini pūrve bheṣyasi pratyakṣu yadi na gacchāsi /",
  "S04bsu022_u:5800": "bhasmaṃ camūṃ ca kariṣyati ṛṣibhirdeśā kṛtā yathā bhasmam // Lal_21.75 //",
  "S04bsu022_u:5801": "(Vaidya 231)",
  "S04bsu022_u:5802": "rājā yato ṛṣivaro roṣitu āsīt sa brahmadattena /",
  "S04bsu022_u:5803": "uddagdhadaṇḍakavanaṃ varṣairbahubhistṛṇa na jātā // Lal_21.76 //",
  "S04bsu022_u:5804": "ye keci sarvaloke ṛṣayo vratacāriṇastapoyuktāḥ /",
  "S04bsu022_u:5805": "teṣāmayaṃ pradhāno hyahiṃsakaḥ sarvabhūtānām // Lal_21.77 //",
  "S04bsu022_u:5806": "kiṃ te na śrutapūrvaṃ kāye dīptā sulakṣaṇā yasya /",
  "S04bsu022_u:5807": "niṣkrāmati cāgārātsa bhavati buddho jitakleśaḥ // Lal_21.78 //",
  "S04bsu022_u:5808": "ima īdṛśī vibhūtiṃ pūjārthaṃ nirmitā jinasutebhiḥ /",
  "S04bsu022_u:5809": "taṃ nūnamagrasattvo hyagrāhutisaṃpratigrāhī // Lal_21.79 //",
  "S04bsu022_u:5810": "ūrṇā yathā suvimalā virājate kṣetrakoṭinayuteṣu /",
  "S04bsu022_u:5811": "jihmīkṛtāḥ sma ca tayā nisaṃśayaṃ eṣa mārabalahantā // Lal_21.80 //",
  "S04bsu022_u:5812": "mūrdhnaṃ yathāsya devairdraṣṭu na śakyaṃ na vai bhavāgrasthaiḥ /",
  "S04bsu022_u:5813": "nūnaṃ sarvajñatvaṃ prāpsyatyanyairanupadiṣṭam // Lal_21.81 //",
  "S04bsu022_u:5814": "yatha merucakravālāścandrāsūryaśca śakrabrahmāṇaḥ /",
  "S04bsu022_u:5815": "vṛkṣāśca parvatavarāḥ praṇate sarve mahīmaṇḍam // Lal_21.82 //",
  "S04bsu022_u:5816": "niḥsaṃśayu puṇyabalī prajñābalavāṃśca jñānabalavāṃśca /",
  "S04bsu022_u:5817": "kṣāntibalavāṃśca vīryabalavānabalaṃkartā namucipakṣāṃ // Lal_21.83 //",
  "S04bsu022_u:5818": "hastī yathāmabhāṇḍaṃ pramardate kroṣṭukān yathā siṃhaḥ /",
  "S04bsu022_u:5819": "khadyotaṃ vādityo bhetsyati sugatastathā senām // Lal_21.84 //",
  "S04bsu022_u:5820": "etacchutvā paro māraputro 'tīva roṣātsaṃraktanayano 'bravīt -",
  "S04bsu022_u:5821": "ekasya varṇānatiapremayāṃ prabhāṣase tasya tvamekakasya /",
  "S04bsu022_u:5822": "eko hi kartuṃ khalu kiṃ samartho mahābalā paśyasi kiṃ na bhīmā // Lal_21.85 //",
  "S04bsu022_u:5823": "atha dakṣiṇātpārśvānmārapramardako nāma māraputra āha -",
  "S04bsu022_u:5824": "sūryasya loke na sahāyakṛtyaṃ candrasya siṃhasya na cakravartinaḥ /",
  "S04bsu022_u:5825": "bodhau niṣaṇṇasya ca niścitasya na bodhisattvasya sahāyakṛtyam // Lal_21.86 //",
  "S04bsu022_u:5826": "atha bodhisattvo mārasya durbalīkaraṇahetorvikasitaśatapatranibhaṃ vadanaṃ saṃcārayati sma /",
  "S04bsu022_u:5827": "yaṃ dṛṣṭvā māraḥ pāpīyān prapalāyāno 'bhūt /",
  "S04bsu022_u:5828": "mama camū bodhisattvasya vadanaṃ pratiṣṭheti (Vaidya 232)",
  "S04bsu022_u:5829": "manyamānaḥ prapalānaḥ punareva pratinivṛtya saparivāro vividhāni praharaṇāni bodhisattvasyoparyutsṛjati sma sumerumātrāṃśca parvatān /",
  "S04bsu022_u:5830": "te ca bodhisattvasyopari prakṣiptāḥ puṣpavitāne vimānāni saṃtiṣṭhante sma /",
  "S04bsu022_u:5831": "ye ca dṛṣṭiviṣā āśīviṣāḥ śvāsaviṣāścāgnijvālānutsṛjanti sma,",
  "S04bsu022_u:5832": "taccāgnimaṇḍalaṃ bodhisattvasya prabhāmaṇḍalamiva saṃtiṣṭhate sma //",
  "S04bsu022_u:5833": "atha punareva bodhisattvo dakṣiṇena pāṇinā śīrṣaṃ pramārṣṭi sma /",
  "S04bsu022_u:5834": "māraśca paśyati sma /",
  "S04bsu022_u:5835": "bodhisattvasya haste khaṅga iti dakṣiṇāmukhaḥ prapalāyate sma /",
  "S04bsu022_u:5836": "na kiṃciditi punareva pratinivartate sma /",
  "S04bsu022_u:5837": "nivṛtya ca bodhisattvasyopari nānāvidhāni praharaṇānyutsṛjati sma asidhanuśaraśaktitomaraparaśvadhabhuśuṇḍimusalakaṇayagadācakravajramudgarapādapaśilāpāśāyoguḍānatibhayānakān /",
  "S04bsu022_u:5838": "te cotkṣiptamātrā nānāvidhāni puṣpadāmāni puṣpavitānāni iva saṃtiṣṭhante sma /",
  "S04bsu022_u:5839": "muktasukusumāni ca mahīmavakiranto mālyadāmāni cāvalambamānāni bodhivṛkṣaṃ vibhūṣayanti sma /",
  "S04bsu022_u:5840": "tāṃśca vyūhān vibhūtiṃ dṛṣṭvā bodhisattvasya māraḥ pāpīyānīrṣyāmātsaryopahatacetā bodhisattvamabravīt - uttiṣṭhottiṣṭha he rājakumāra,",
  "S04bsu022_u:5841": "rājyaṃ bhuṅkṣva,",
  "S04bsu022_u:5842": "tāvattava puṇyam,",
  "S04bsu022_u:5843": "kutaste mokṣaprāptiḥ?",
  "S04bsu022_u:5844": "atha bodhisattvo dhīragambhīrodāraślakṣṇamadhurayā vācā māraṃ pāpīyasametadavocat - tvayā tāvatpāpīyannekena nirgaḍena yajñena kāmeśvaratvaṃ prāptam /",
  "S04bsu022_u:5845": "mayā tvanekāni yajñakoṭīniyutaśatasahasrāṇi nirgaḍāni yaṣṭāni /",
  "S04bsu022_u:5846": "karacaraṇanayanottamāṅgāni ca nikṛtya nikṛtyārthibhyo dattāni /",
  "S04bsu022_u:5847": "gṛhadhanadhānyaśayanavasanaṃ caṃkramodyānāni cānekaśo yācanakebhyo nisṛṣṭāni sattvānāṃ mokṣārthinā /",
  "S04bsu022_u:5848": "atha khalu māraḥ pāpīyān bodhisattvaṃ gāthayā pratyabhāṣat -",
  "S04bsu022_u:5849": "yajño mayeṣṭastvamihātra sākṣī nirargaḍaḥ pūrvabhave 'navadyaḥ /",
  "S04bsu022_u:5850": "taveha sākṣī na tu kaścidasti kiṃcitpralāpena parājitastvam // Lal_21.87 //",
  "S04bsu022_u:5851": "bodhisattva āha - iyaṃ pāpīyan mama bhūtadhātrī pramāṇamiti //",
  "S04bsu022_u:5852_0": "atha bodhisattvo māraṃ māraparṣadaṃ ca maitrīkaruṇāpūrvaṃgamena cittena sphuritvā",
  "S04bsu022_u:5852_1": "siṃhavadabhīto 'nuttrasto 'stambhī adīno 'līnaḥ asaṃkṣubhito 'lulito vigatabhayalomaharṣaḥ",
  "S04bsu022_u:5852_2": "śaṅkhadhvajamīnakalaśasvastikāṅkuśacakrāṅkamadhyena jālāvitānāvanaddhena suruciratāmranakhālaṃkṛtena",
  "S04bsu022_u:5852_3": "mṛdutaruṇasukumāreṇānantakalpāparimitakuśalamūlasaṃbhāropacitena dakṣiṇena pāṇinā",
  "S04bsu022_u:5852_4": "sarvakāyaṃ parimārjya salīlaṃ mahīṃ parāhanati sma /",
  "S04bsu022_u:5853": "tasyāṃ ca velāyāmimāṃ gāthāmabhāṣat -",
  "S04bsu022_u:5854": "iyaṃ mahī sarva jagatpratiṣṭhā apakṣapātā sacarācare samā /",
  "S04bsu022_u:5855": "(Vaidya 233)",
  "S04bsu022_u:5856": "iyaṃ pramāṇā mama nāsti me mṛṣā sākṣitvamasmiṃ mama saṃprayacchatu // Lal_21.88 //",
  "S04bsu022_u:5857": "saṃspṛṣṭamātrā ceyaṃ mahāpṛthivī bodhisattvena ṣaḍvikāramakampat prākampat saṃprākampat /",
  "S04bsu022_u:5858": "araṇat prāraṇat saṃprāraṇat /",
  "S04bsu022_u:5859": "tadyathāpi nāma māgadhikānāṃ kāṃsapātrī kāṣṭhenābhyāhatā raṇatyanuraṇati,",
  "S04bsu022_u:5860": "evameveyaṃ mahāpṛthivī bodhisattvena pāṇitāḍitā raṇatyanuraṇati sma //",
  "S04bsu022_u:5861_0": "atha khalu yasyāṃ trisāhasramahāsāhasralokadhātau sthāvarā nāma mahāpṛthivīdevatā",
  "S04bsu022_u:5861_1": "sā koṭiśatapṛthivīdevatāparivārā sarvāṃ mahāpṛthivīṃ saṃprakampya nātidūre bodhisattvasya",
  "S04bsu022_u:5861_2": "pṛthivītalaṃ bhittvārdhakāyābhyunnāmya sarvālaṃkārapratimaṇḍitā yena bodhisattvastenāvanatakāyā",
  "S04bsu022_u:5861_3": "prāñjalīkṛtā bodhisattvametadavocat - evametanmahāpuruṣa evametat yathā tvayābhihitam /",
  "S04bsu022_u:5862": "vayamatra pratyakṣāḥ /",
  "S04bsu022_u:5863": "api tu bhagavaṃstvameva sadevakasya lokasya paramasākṣībhūtaḥ pramāṇabhūtaśceti /",
  "S04bsu022_u:5864": "evamuktvā sthāvarā mahāpṛthivīdevatā māraṃ pāpīyāṃsamanekaprakāraṃ nirbhartsya bodhisattvaṃ cābhyabhistutya vividhaṃ ca svakaṃ prabhāvaṃ saṃdarśya saparivārā tatraivāntaradhāt //",
  "S04bsu022_u:5865": "taṃ śrutva mediniravaṃ sa śaṭhaḥ sasainyaḥ uttrasta bhinnahṛdayo prapalāna sarve /",
  "S04bsu022_u:5866": "śrutveva siṃhanaditaṃ hi vane śṛgālāḥ kākā va loṣṭupatane sahasā praṇaṣṭāḥ // Lal_21.89 //",
  "S04bsu022_u:5867": "atha khalu māraḥ pāpīyān duḥkhito durmanā anāttamanā apatrapamāṇarūpo mānābhibhavānna gacchati sma /",
  "S04bsu022_u:5868": "na nivartate sma /",
  "S04bsu022_u:5869": "na palāyate sma /",
  "S04bsu022_u:5870": "paścānmukhaṃ sthitvā uttari senāmāmantrayate sma - sahitāḥ samagrāstāvadbhavantastiṣṭhantu muhurtaṃ yāvadvayaṃ jñāsyāmo yadi tāvacchakyetāyamanunayenotthāpayitum /",
  "S04bsu022_u:5871": "mā khalvevaṃrūpasya sattvaratnasya sahasā vināśo bhūditi //",
  "S04bsu022_u:5872": "atha khalu māraḥ pāpīyān svā duhitṝrāmantrayate sma - gacchadhvaṃ yūyaṃ kanyakāḥ,",
  "S04bsu022_u:5873": "bodhimaṇḍamupasaṃkramya bodhisattvasya jijñāsanāṃ kuruta - kiṃ sarāgo 'tha vītarāgaḥ /",
  "S04bsu022_u:5874": "kiṃ mūko 'tha prajñaḥ /",
  "S04bsu022_u:5875": "kimandho 'tha deśajño 'rthaparāyaṇaḥ /",
  "S04bsu022_u:5876": "dīno vā dhīro veti /",
  "S04bsu022_u:5877": "idaṃ khalu vacanaṃ śrutvā tā apsaraso yena bodhimaṇḍo yena ca bodhisattvastenopasaṃkrāman /",
  "S04bsu022_u:5878": "upasaṃkramya bodhisattvasya purataḥ sthitvā dvātriṃśadākārāṃ strīmāyāmupadarśayanti sma /",
  "S04bsu022_u:5879": "tadyathā /",
  "S04bsu022_u:5880": "katamā dvātriṃśadākārā?",
  "S04bsu022_u:5881": "kāścittatrārdhavadanaṃ chādayanti sma /",
  "S04bsu022_u:5882": "kāścidunnatān kaṭhinān payodharān darśayanti sma /",
  "S04bsu022_u:5883": "kāścidardhavihasitairdantāvaliṃ darśayanti sma /",
  "S04bsu022_u:5884": "kāścidbāhūnutkṣipya vijṛmbhamāṇān kākṣān darśayanti sma /",
  "S04bsu022_u:5885": "kāścidbimbaphalopamānoṣṭhān darśayanti sma /",
  "S04bsu022_u:5886": "kāścidardhanimīlitairnayanairbodhisattvaṃ nirīkṣante sma,",
  "S04bsu022_u:5887": "dṛṣṭvā ca śīghraṃ nimīlayanti sma /",
  "S04bsu022_u:5888": "kāścidardhaprāvṛtān payodharān darśayanti sma /",
  "S04bsu022_u:5889": "kāścicchithilāmbarāṃ (Vaidya 234)",
  "S04bsu022_u:5890": "samekhalāṃ śroṇīṃ darśayanti sma /",
  "S04bsu022_u:5891": "kāścitsamekhalāṃ tanudukūlanivāsitāṃ śroṇīṃ darśayanti sma /",
  "S04bsu022_u:5892": "kāścijjhaṇajhaṇāśadbānnūpuraiḥ kurvanti sma /",
  "S04bsu022_u:5893": "kāścidekāvalīṃ stanāntareṣūpadarśayanti sma /",
  "S04bsu022_u:5894": "kāścidvinagnānarghorūnupadarśayanti sma /",
  "S04bsu022_u:5895": "kāścicchiraḥsvaṃseṣu ca patraguptāñśukaśārikāṃścopaviṣṭānupadarśayanti sma /",
  "S04bsu022_u:5896": "kāścidardhakaṭākṣairbodhisattvaṃ nirīkṣante sma /",
  "S04bsu022_u:5897": "kāścitsunivastā api durnivastāḥ kurvanti sma /",
  "S04bsu022_u:5898": "kāścijjaghanarasanāḥ kampayanti sma /",
  "S04bsu022_u:5899": "kāścitsaṃbhrāntā iva savilāsamitastataścaṃkramyante sma /",
  "S04bsu022_u:5900": "kāścinnṛtyanti sma /",
  "S04bsu022_u:5901": "kāścidrāyanti sma /",
  "S04bsu022_u:5902": "kāścidvilasanti sma,",
  "S04bsu022_u:5903": "lajjante ca /",
  "S04bsu022_u:5904": "kāścitkadalya iva vāyuvidhūtā urū kampayanti sma /",
  "S04bsu022_u:5905": "kāścidgambhīrāḥ stananti sma /",
  "S04bsu022_u:5906": "kāścidaṃśukaprāvṛtāḥ saghaṇṭārasanā vihasyantyaścaṃkramyante sma /",
  "S04bsu022_u:5907": "kāścidvastrāṇyābharaṇāni ca pṛthivyāṃ chorayanti sma /",
  "S04bsu022_u:5908": "kāścidguhyaprakāśāni sarvābharaṇānyupadarśayanti sma /",
  "S04bsu022_u:5909": "kāścidgandhānuliptān bāhūnupadarśayanti sma /",
  "S04bsu022_u:5910": "kāścidgandhānulepanakuṇḍalānyupadarśayanti sma /",
  "S04bsu022_u:5911": "kāścidavaguṇṭhikayā vadanāni chādayanti sma,",
  "S04bsu022_u:5912": "kṣaṇekṣaṇā copadarśayanti sma /",
  "S04bsu022_u:5913": "kāścitpūrvahasitaramitakrīḍitā anyonyaṃ smārayanti sma /",
  "S04bsu022_u:5914": "punarapi lajjitā iva tiṣṭhanti sma /",
  "S04bsu022_u:5915": "kāścitkumārīrūpāṇyaprasūtirūpāṇi madhyastrīrūpāṇi copadarśayanti sma /",
  "S04bsu022_u:5916": "kāścitkāmopahitena bodhisattvaṃ nimantrayante sma /",
  "S04bsu022_u:5917": "kāścinmuktakusumairbodhisattvamavakiranti sma /",
  "S04bsu022_u:5918": "purataśca sthitvā bodhisattvasyāśayaṃ mīmāṃsante sma /",
  "S04bsu022_u:5919": "vadanaṃ ca nirīkṣante sma - kimayaṃ raktendriyaiḥ paśyatyāhosviddūrīkaroti,",
  "S04bsu022_u:5920": "nayane īryate vā na veti /",
  "S04bsu022_u:5921_0": "tāḥ paśyanti bodhisattvasya vadanaṃ śuddhaṃ vimalaṃ candramaṇḍalamiva rāhuvinirmuktaṃ",
  "S04bsu022_u:5921_1": "sūryamiva prodayamānaṃ yūpamiva kanakamayaṃ vikasitamiva sahasrapatraṃ havyāvasiktamivānalaṃ",
  "S04bsu022_u:5921_2": "merumivācalaṃ cakravālamivābhyudrataṃ gupteindriyaṃ nāgamiva sudāntacittam //",
  "S04bsu022_u:5922": "atha tā māraduhitaro bhūyasyā mātrayā bodhisattvasya saṃlobhanārthamimā gāthā abhāṣanta -",
  "S04bsu022_u:5923": "suvasantake ṛtuvara āgatake ramimo priya phullitapādapake /",
  "S04bsu022_u:5924": "tava rūpa surūpa suśobhanake vaśavartisulakṣaṇacitritake // Lal_21.90 //",
  "S04bsu022_u:5925": "vaya jāta sujāta susaṃsthitikāḥ sukhakāraṇa devanarāṇa susaṃtutikāḥ /",
  "S04bsu022_u:5926": "utthi laghuṃ paribhuñja suyauvanikaṃ durlabha bodhi nivartaya mānasakam // Lal_21.91 //",
  "S04bsu022_u:5927": "prekṣasi tāva imā marukanya sulaṃkṛtikā tava kāraṇa sajjita bhūṣita āgatikā /",
  "S04bsu022_u:5928": "(Vaidya 235)",
  "S04bsu022_u:5929": "ko rūpamimaṃ samavekṣya na rajyati rāgarato api jarjara kāṣṭha va śoṣitajīvitako // Lal_21.92 //",
  "S04bsu022_u:5930": "keṣa mṛdū surabhī varagandhinikā makuṭākuṇḍalapatravibodhitaānanikā /",
  "S04bsu022_u:5931": "sulalāṭa sulepanaānanikā padmaviśuddhaviśālasulocanikā // Lal_21.93 //",
  "S04bsu022_u:5932": "paripūritacandranibhānanikā bimbasupakvanibhādharikā /",
  "S04bsu022_u:5933": "śaṅkhakundahimaśuklasudantinikā prekṣa kānta ratilālasikām // Lal_21.94 //",
  "S04bsu022_u:5934": "kaṭhinapīnapayodhara udgatikāṃ trivalīkṛtamadhyasusundarikām /",
  "S04bsu022_u:5935": "jaghanāṅgaṇacārusuvittharikāṃ prekṣasu nātha sukāminikām // Lal_21.95 //",
  "S04bsu022_u:5936": "gajabhujasaṃnibhaūruṇikāṃ valayanirantarabāhanikām /",
  "S04bsu022_u:5937": "kāñcīvaraśroṇisamaṇḍitikāṃ prekṣahi nātha imā tava dāsinikām // Lal_21.96 //",
  "S04bsu022_u:5938": "haṃsagatīsuvilambitagāminikāṃ maññumanojñasumanmathabhāṣiṇikām /",
  "S04bsu022_u:5939": "īdṛśarūpasubhūṣiṇikāṃ divyaratīṣu supaṇḍitikām // Lal_21.97 //",
  "S04bsu022_u:5940": "gītakavāditanṛtyasuśikṣitikāṃ ratikāraṇajātisurūpiṇikām /",
  "S04bsu022_u:5941": "yadi necchasi kāmasulālasikāṃ suṣṭu suvañcitako 'si bhṛśaṃ khalu loke // Lal_21.98 //",
  "S04bsu022_u:5942": "nidhi dṛṣṭa yathā hi palāyati ko ci naro dhanasaukhyamajānaku mūḍhamano /",
  "S04bsu022_u:5943": "tvamapi tathaiva hi rāgamajānanako yaḥ svayamāgatikāṃ na hi bhuñjasi kāminikām // Lal_21.99 //",
  "S04bsu022_u:5944": "iti //",
  "S04bsu022_u:5945": "(Vaidya 236)",
  "S04bsu022_u:5946_0": "atha khalu bhikṣavo bodhisattvo 'nimiṣanayanaḥ prahasitavadanaḥ smitamukho 'vikopitairindriyairanabhisaṃskṛtairgātrairajihmo",
  "S04bsu022_u:5946_1": "'rakto 'duṣṭo 'mūḍhaḥ śailendravadaprakampyo 'navalīno 'navadīrṇo 'saṃpīḍitaḥ susaṃsthitayā",
  "S04bsu022_u:5946_2": "buddhyā svādhīnena jñānamukhenātyantasuprahīṇatvātkleśānāṃ ślakṣṇayā madhurayā vācā",
  "S04bsu022_u:5946_3": "brahmātirekeṇa ghopeṇa karaviṅkarutena svareṇa valgunā manojñena tāṃ māraduhitṝn",
  "S04bsu022_u:5946_4": "gāthābhiḥ pratyabhāṣat -",
  "S04bsu022_u:5947": "kāmā bho bahuduḥkhasaṃcayā duḥkhamūlā dhyānarddhītapasaṃ ca bhraṃsanī abudhānām /",
  "S04bsu022_u:5948": "na strīkāmaguṇebhi tṛptitāṃ vidumāhuḥ prajñātṛptikaro bhaviṣyahaṃ abudhānām // Lal_21.100 //",
  "S04bsu022_u:5949": "kāmāṃ sevayato vivardhate puna tṛṣṇā pītvā vai lavaṇodakaṃ yathā naru kaści /",
  "S04bsu022_u:5950": "nātmārthe ca parārthi bhotihā pratipanno ātmārthe ca parārtha utsuko bhavitāham // Lal_21.101 //",
  "S04bsu022_u:5951": "phenābudbudatulyasaṃnibhaṃ tava rūpaṃ māyāraṅgamivā vithāpitaṃ svamatena /",
  "S04bsu022_u:5952": "krīḍā vai supineva adhruvā apinityā bālānāṃ sada cittamohanā abudhānām // Lal_21.102 //",
  "S04bsu022_u:5953": "netrā budbudatulyasādṛśā tvacanaddhāḥ kaṭhinaṃ śoṇitapiṇḍamudrataṃ yatha gaṇḍam /",
  "S04bsu022_u:5954": "udaro mūtrapurīṣasaṃcayo asucokṣaḥ karmakleśasamutthito dukhayantraḥ // Lal_21.103 //",
  "S04bsu022_u:5955": "saṃmūḍhā yahi bālabuddhayo na tu vijñāḥ śubhato kalpayamāna āśrayaṃ vitathena /",
  "S04bsu022_u:5956": "saṃsāre bahukāla saṃsarī duḥkhamūle anubhoktā nirayeṣu vedanā bahuduḥkhā // Lal_21.104 //",
  "S04bsu022_u:5957": "śroṇi prasravate vigandhikā pratikūlā urūjaṅghakramāśca saṃsthitā yatha yantram /",
  "S04bsu022_u:5958": "bhūtaṃ yuṣmi ahaṃ nirīkṣamī yatha māyā hetupratyayataḥ pravartathā vitathena // Lal_21.105 //",
  "S04bsu022_u:5959": "(Vaidya 237)",
  "S04bsu022_u:5960": "dṛṣṭvā kāmaguṇāṃśca nirguṇāṃ guṇahīnāṃ āryajñānapathasya utpathāṃ vipathāṃśca /",
  "S04bsu022_u:5961": "viṣapatrāgnisamāṃ mahoragāṃ yatha kruddhāṃ bālā atra hi mūrchitā sukhasaṃjñāḥ // Lal_21.106 //",
  "S04bsu022_u:5962": "kāmādāsu bhavīti yo nara pramadānāṃ śīle utpathi dhyāyi utpathi matihīno /",
  "S04bsu022_u:5963": "jñāne so hi sudūri tiṣṭhate ratilolo yo 'sau dharmaratiṃ jahitvanā rami kāmaiḥ // Lal_21.107 //",
  "S04bsu022_u:5964": "no rāgeṇa sahī vasāmyahaṃ na ca doṣaiḥ no nairnityaaśubhaanātmabhirvasi sārdham /",
  "S04bsu022_u:5965": "ārātīyaratīyasaṃvaśena ca sārdhaṃ nirmuktaṃ mama cittu māruto gagane vā // Lal_21.108 //",
  "S04bsu022_u:5966": "pūrṇaṃ sarvajagattvamīdṛśairyadiha syāt kalpaṃ tābhi sahā samosṛto vihareyam /",
  "S04bsu022_u:5967": "no vā mahya khilaṃ na rajyanā na ca moho ākāśaḥsamatulyamānasā jina bhonti // Lal_21.109 //",
  "S04bsu022_u:5968": "yadyapīha rudhirāsthivarjitāḥ devaapsara sunirmalāḥ śubhāḥ /",
  "S04bsu022_u:5969": "te 'pi sarvi sumahadbhaye sthitāḥ nityabhāvarahitā aśāśvatāḥ // Lal_21.110 //",
  "S04bsu022_u:5970_0": "atha khalu tā māraduhitaraḥ suśikṣitāḥ strīmāyāsu bhūyasyā mātrayā rāgamadadarpaṃ",
  "S04bsu022_u:5970_1": "saṃjanayya ceṣṭāmupadarśya gātrāṇi vibhūṣayitvā strīmāyāmupadarśya bodhisattvaṃ pralobhayanti sma //",
  "S04bsu022_u:5971": "tatredamucyate -",
  "S04bsu022_u:5972": "tṛṣṇaratī ratiśca sahitā pramadavara madhurā",
  "S04bsu022_u:5973": "mārasamīritāḥ sulalitā tvaritamupagatāḥ /",
  "S04bsu022_u:5974": "vāyusamīhitā kisalayāstaruṇatarulatā",
  "S04bsu022_u:5975": "nṛttata lobhayaṃ nṛpasutaṃ drumaviṭapagatam // Lal_21.111 //",
  "S04bsu022_u:5976": "eṣa vasantakālasamayaḥ pravara ṛtuvaro",
  "S04bsu022_u:5977": "nārinarāṇa harṣaṇakaro nihatatamarajaḥ /",
  "S04bsu022_u:5978": "(Vaidya 238)",
  "S04bsu022_u:5979": "kokilahaṃsamoraraviśā dvijagaṇakalilaḥ",
  "S04bsu022_u:5980": "kāla upasthito 'nubhavituṃ madanaguṇaratim // Lal_21.112 //",
  "S04bsu022_u:5981": "kalpasahasraśīlanirato vratatapacarito",
  "S04bsu022_u:5982": "niścala śailarājasadṛśastaruṇaravivapuḥ /",
  "S04bsu022_u:5983": "meghaninādavalguvacano mṛgapatininado",
  "S04bsu022_u:5984": "vacanamuvāca so 'rthasahitaṃ jagati hitakaraḥ // Lal_21.113 //",
  "S04bsu022_u:5985": "kāmavivāda vaira kalahā maraṇabhayakarā",
  "S04bsu022_u:5986": "bālajanopasevita sadā budhajanarahitā /",
  "S04bsu022_u:5987": "prāptayu kālu yatra sugatairamṛtamadhigataṃ",
  "S04bsu022_u:5988": "adya bhaviṣya māru jiniyā daśabalu arahān // Lal_21.114 //",
  "S04bsu022_u:5989": "māya nidarśayantiya vadaṃ śṛṇu kamalamukhā",
  "S04bsu022_u:5990": "rāju bhaviṣyaseśvaravaraḥ kṣitipati balavān /",
  "S04bsu022_u:5991": "tūryasahasrasaṃprabhaṇite pramadavaragaṇe",
  "S04bsu022_u:5992": "kiṃ muniveṣakena bhavato virama rati bhajā // Lal_21.115 //",
  "S04bsu022_u:5993": "bodhisattva āha -",
  "S04bsu022_u:5994": "bheṣyi ahaṃ hi rāju tribhave divi bhuvi mahito",
  "S04bsu022_u:5995": "īśvaru dharmacakracaraṇo daśabalu balavān /",
  "S04bsu022_u:5996": "śaikṣyaaśaikṣyaputranayutaiḥ satatasamitamabhinato",
  "S04bsu022_u:5997": "dharmaratī ramiṣyi viṣayairna rami ramati manaḥ // Lal_21.116 //",
  "S04bsu022_u:5998": "tā āhuḥ -",
  "S04bsu022_u:5999": "yāva ca yauvanaṃ na galitaṃ prathamavayadharo",
  "S04bsu022_u:6000": "yāva ca vyādhi nākramati te na ca jara asitā /",
  "S04bsu022_u:6001": "yāva ca rūpayauvanadharo vayamapi ca sukhī",
  "S04bsu022_u:6002": "tāva nu bhuṅkṣva kāmaratayaḥ prahasitavadanaḥ // Lal_21.117 //",
  "S04bsu022_u:6003": "bodhisattva āha -",
  "S04bsu022_u:6004": "yāva ca durlabho 'dya labhitaḥ kṣaṇavara amṛto",
  "S04bsu022_u:6005": "yāva ca varjitā kṣaṇadukhā asurasurapure /",
  "S04bsu022_u:6006": "yāva jarā ca vyādhimaraṇaṃ na kupitarūpavaṃ",
  "S04bsu022_u:6007": "tāvahu bhāvayiṣyi supathaṃ abhayapuragamam // Lal_21.118 //",
  "S04bsu022_u:6008": "(Vaidya 239)",
  "S04bsu022_u:6009": "tā āhuḥ -",
  "S04bsu022_u:6010": "devapurālaye 'psaravṛtastridaśapatirivā yāmasuyāmasaṃtuṣitake amaravarastuto /",
  "S04bsu022_u:6011": "mārapure ca kāmaratayaḥ pramadavaśagataḥ krīḍyanubhuṅkṣva asmabhi sahā vipularatikaraḥ // Lal_21.119 //",
  "S04bsu022_u:6012": "bodhisattva āha -",
  "S04bsu022_u:6013": "kāma tṛṇosabinducapalā śaradaghanasamā pannagakanyaroṣasadṛśā bhṛśabhayakaraṇā /",
  "S04bsu022_u:6014": "śakrasuyāmadevatuṣitā namucivaśagatāḥ ko 'tra rameta naryabhilaṣite vyasanaparigate // Lal_21.120 //",
  "S04bsu022_u:6015": "tā āhuḥ -",
  "S04bsu022_u:6016": "puṣpita paśyimāṃ taruvarāṃ taruṇakisalayāṃ kokilajīvajīvakarutā madhukaravirutā /",
  "S04bsu022_u:6017": "snigdhasunīlakuñcitamṛduṃ dharaṇitalaruhe kiṃ narasiṃha sevita vane ramasu yuvatibhiḥ // Lal_21.121 //",
  "S04bsu022_u:6018": "bodhisattva āha -",
  "S04bsu022_u:6019": "kālavaśātpuṣpita ime kisalaya taravo bhukṣapipāsitā madhukarāḥ kusumamabhigatāḥ /",
  "S04bsu022_u:6020": "bhāskaru śoṣayiṣyati yadā dharaṇitalaruhāṃ pūrvajinopabhuktamamṛtaṃ vyavasitamiha me // Lal_21.122 //",
  "S04bsu022_u:6021": "māraduhitara āhuḥ -",
  "S04bsu022_u:6022": "prekṣahi tāva candravadanā navanalininibhā vāca manojña ślakṣṇa daśanā himarajatanibhā /",
  "S04bsu022_u:6023": "īdṛśa durlabhā surapure kuta manujapure te tvaya labdha ye suravarairabhilaṣita sadā // Lal_21.123 //",
  "S04bsu022_u:6024": "bodhisattva āha -",
  "S04bsu022_u:6025": "paśyami kāyamedhyamaśuciṃ kṛmikulabharitaṃ",
  "S04bsu022_u:6026": "jarjaramitvaraṃ ca bhiduraṃ asukhaparigatam /",
  "S04bsu022_u:6027": "yatsacarācarasya jagataḥ paramasukhakaraṃ",
  "S04bsu022_u:6028": "tatpadamacyutaṃ pratilabhe budhajanamahitam // Lal_21.124 //",
  "S04bsu022_u:6029": "(Vaidya 240)",
  "S04bsu022_u:6030": "tā catuṣaṣṭikāmalalitāni camanubhaviyā",
  "S04bsu022_u:6031": "nūpuramekhalā abhihanī vigalitavasanā /",
  "S04bsu022_u:6032": "kāmaśarāhatāḥ samadanāḥ prahasitavadanāḥ",
  "S04bsu022_u:6033": "kiṃ tava āryaputra vikṛtaṃ yadi na bhajase // Lal_21.125 //",
  "S04bsu022_u:6034": "sarvabhaveṣu doṣa vidito 'vaci vidhutarajā",
  "S04bsu022_u:6035": "kāmasiśaktiśūlasadṛśāḥ samadhukṣurasamāḥ /",
  "S04bsu022_u:6036": "sarpaśirognikarṣusadṛśāḥ suvidita iha me",
  "S04bsu022_u:6037": "tenahu nārisaṃgha tyajamī guṇahara pramadāḥ // Lal_21.126 //",
  "S04bsu022_u:6038": "tā bahubhiḥ prakāranayutaiḥ pramadaguṇakaraiḥ",
  "S04bsu022_u:6039": "lobhayituṃ na śeku sugataṃ gajakarabhagatim /",
  "S04bsu022_u:6040": "lajjihirotrapāttu munina prapatiṣu caraṇe",
  "S04bsu022_u:6041": "gauravu tuṣṭa prema janiyā staviṣu hitakaram // Lal_21.127 //",
  "S04bsu022_u:6042": "nirmalapadmagarbhasadṛśā śaradiśaśimukhā",
  "S04bsu022_u:6043": "sarpihutārcitejasadṛśā kanakagirinibhā /",
  "S04bsu022_u:6044": "sidhyatu cintitā ti praṇidhi bhavaśatacaritā",
  "S04bsu022_u:6045": "svāmupatīrya tāraya jagadvyasanaparigatam // Lal_21.128 //",
  "S04bsu022_u:6046": "tā karṇikāracampakanibhaṃ staviya bahuvidhaṃ",
  "S04bsu022_u:6047": "kṛtva pradakṣiṇaṃ atiśayaṃ giririva acalam /",
  "S04bsu022_u:6048": "gatva piturnipatya śirasā idamavaci giraṃ",
  "S04bsu022_u:6049": "sādhvasa naṃ hi tāta pratighaṃ amaranaraguroḥ // Lal_21.129 //",
  "S04bsu022_u:6050": "paśyati padmapatranayanaḥ prahasitavadano",
  "S04bsu022_u:6051": "nāpi saraktu prekṣati janaṃ na pi ca sabhṛkuṭiḥ /",
  "S04bsu022_u:6052": "meru caleya śuṣya udadhiḥ śaśiravi prapate",
  "S04bsu022_u:6053": "naiva sa doṣadarśi tribhave pramadavaśa gamiyā // Lal_21.130 //",
  "S04bsu022_u:6054_0": "atha khalu māraḥ pāpīyānidaṃ vacanaṃ śrutvā bhūyasyā mātrayā duḥkhito durmanā anāttamanāḥ",
  "S04bsu022_u:6054_1": "praduṣṭamanāstāṃ svaduhitṝnāmantrayate sma - kathaṃ bho na śakyate sa bodhimaṇḍādutthāpayitum?",
  "S04bsu022_u:6055": "mā khalu mūḍhaḥ ajño 'tha yuṣmākaṃ rūpākṛtiṃ na paśyati?",
  "S04bsu022_u:6056": "atha khalu tā māraduhitaraḥ svapitaraṃ gāthābhiḥ pratyabhāṣanta -",
  "S04bsu022_u:6057": "ślakṣṇā madhuraṃ ca bhāṣate na ca rakto guru guhyaṃ ca nirīkṣate na ca duṣṭaḥ /",
  "S04bsu022_u:6058": "(Vaidya 241)",
  "S04bsu022_u:6059": "īryāṃ caryāṃ ca prekṣate na ca mūḍhaḥ kāyā sarva paneti āśayo sugabhīraḥ // Lal_21.131 //",
  "S04bsu022_u:6060": "niḥsaṃśayena viditāḥ pṛthu istridoṣāḥ kāmairviraktamanaso na ca rāgaraktaḥ /",
  "S04bsu022_u:6061": "naivāstyasau divi bhuvīha naraḥ suro vā yastasya cittacaritaṃ parijānayeyā // Lal_21.132 //",
  "S04bsu022_u:6062": "yā istrimāya upadarśita tatra tāta pravilīyu tasya hṛdayaṃ bhaviyaḥ sarāgaḥ /",
  "S04bsu022_u:6063": "taṃ dṛṣṭa ekamapi kampitu nāsya cittaṃ śailendrarāja iva tiṣṭhati so 'prakampyaḥ // Lal_21.133 //",
  "S04bsu022_u:6064": "śatapuṇyatejabharito guṇatejapūrṇaḥ śīle tapasmi carito bahukalpakoṭyaḥ /",
  "S04bsu022_u:6065": "brahmā ca deva śubhateja viśuddhasattvā mūrdhnā nipatya caraṇeṣu namanti tasmai // Lal_21.134 //",
  "S04bsu022_u:6066": "niḥsaṃśayena vinihatya sa mārasenāṃ pūrve jinānumata prāpsyati agrabodhim /",
  "S04bsu022_u:6067": "tātā na rocati hi no va raṇe vivāde balavatsu vigrahu sukṛcchra ayaṃ prayogaḥ // Lal_21.135 //",
  "S04bsu022_u:6068": "prekṣasva tāta gagane maṇiratnacūḍā saṃbodhisattvanayutāḥ sthita gauraveṇa /",
  "S04bsu022_u:6069": "ratnākarā kusumadāmavicitritāṅgā saṃprekṣitā daśabalairiha pujanārtham // Lal_21.136 //",
  "S04bsu022_u:6070": "ye cetanā api ca ye ca acetanā ca vṛkṣāśca śaila garūḍendrasurendrayakṣāḥ /",
  "S04bsu022_u:6071": "abhyonatā abhimukhā guṇaparvatasya śreyo bhave pratinivartitumadya tāta // Lal_21.137 //",
  "S04bsu022_u:6072": "api ca /",
  "S04bsu022_u:6073": "na taṃ taredyasya na pāramuttare na taṃ khanedyasya na mūlamuddharet /",
  "S04bsu022_u:6074": "(Vaidya 242)",
  "S04bsu022_u:6075": "na kopayettaṃ kṣamayetpunopi taṃ kuryānna taṃ yena bhavecca durmanāḥ // Lal_21.138 //",
  "S04bsu022_u:6076": "atha khalu bhikṣavastasmin samaye 'ṣṭau bodhivṛkṣadevatāḥ /",
  "S04bsu022_u:6077": "tadyathā - śrīḥ vṛddhiḥ tapā śreyasī viduḥ ojobalā satyavādinī samaṅginī ca /",
  "S04bsu022_u:6078": "tā etā bodhisattvaṃ saṃpūjya ṣoḍaśabhirākārairbodhisattvaṃ śriyā vardhayanti sma,",
  "S04bsu022_u:6079": "abhiṣṭuvanti sma -",
  "S04bsu022_u:6080": "upaśobhase tvaṃ viśuddhasattva candra iva śuklapakṣe /",
  "S04bsu022_u:6081": "abhivirocase tvaṃ viśuddhabuddha sūrya iva prodayamānaḥ // Lal_21.139 //",
  "S04bsu022_u:6082": "praphullitastvaṃ viśuddhasattva padmamiva vārimadhye /",
  "S04bsu022_u:6083": "nadasi ttvaṃ viśuddhasattva kesarīva vanarājāvanucārī // Lal_21.140 //",
  "S04bsu022_u:6084": "vibhrājase tvaṃ agrasattva parvatarāja iva sāgaramadhye /",
  "S04bsu022_u:6085": "abhyudgatastvaṃ viśuddhasattva cakravāla iva parvataḥ // Lal_21.141 //",
  "S04bsu022_u:6086": "duravagāhastvaṃ agrasattva jaladhara ivra ratnasaṃpūrṇaḥ /",
  "S04bsu022_u:6087": "vistīrṇabuddhirasi lokanātha gaganamivāparyantam // Lal_21.142 //",
  "S04bsu022_u:6088": "susthitabuddhirasi viśuddhasattva dharaṇitalavatsarvasattvopajīvyaḥ /",
  "S04bsu022_u:6089": "akaluṣabuddhirasi agrasattva anavatapta iva saraḥ sadā prasannaḥ // Lal_21.143 //",
  "S04bsu022_u:6090": "aniketabuddhistvaṃ agrasattva māruta iva sarvaloke sadāprasaktaḥ /",
  "S04bsu022_u:6091": "durāsadasttvaṃ agrasattva tejorāja iva sarvamanyunā prahīnaḥ // Lal_21.144 //",
  "S04bsu022_u:6092": "balavānasi tvaṃ agrasattva nārāyaṇa iva durdharṣaḥ /",
  "S04bsu022_u:6093": "dṛḍhasamādānastvaṃ lokanātha anutthātā bodhimaṇḍā // Lal_21.145 //",
  "S04bsu022_u:6094": "anivartyastvaṃ agrasattva indrakarotsṛṣṭa iva vajraḥ /",
  "S04bsu022_u:6095": "sulabdhalābhastvaṃ agrasattva daśabalasamagryo 'cirādbhaviṣyasi // Lal_21.146 //",
  "S04bsu022_u:6096": "iti //",
  "S04bsu022_u:6097": "evaṃ khalu bhikṣavo bodhivṛkṣadevatāḥ ṣoḍaśākāraṃ bodhisattvaṃ śriyā vardhayanti sma //",
  "S04bsu022_u:6098": "tatra bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalaṃ kurvanti sma /",
  "S04bsu022_u:6099": "katamaiḥ ṣoḍaśabhiḥ? tadyathā -",
  "S04bsu022_u:6100": "dhvastastvaṃ pāpīyaṃ jīrṇakroñca iva dhyāyase /",
  "S04bsu022_u:6101": "durbalastvaṃ pāpīyaṃ jīrṇagaja iva paṅkamagraḥ // Lal_21.147 //",
  "S04bsu022_u:6102": "ekākyasi tvaṃ pāpīyaṃ nirjita iva śūrapratijñaḥ /",
  "S04bsu022_u:6103": "advitīyastvaṃ pāpīyaṃ aṭavyāṃ tyakta iva rogārtaḥ // Lal_21.148 //",
  "S04bsu022_u:6104": "abalastvaṃ pāpīyaṃ bhārakliṣṭa iva balīvardaḥ /",
  "S04bsu022_u:6105": "apaviddhastvaṃ pāpīyaṃ vātakṣipta iva taruḥ // Lal_21.149 //",
  "S04bsu022_u:6106": "(Vaidya 243)",
  "S04bsu022_u:6107": "kupathasthitasvaṃ pāpīyaṃ mārgabhraṣṭa iva sārthikaḥ /",
  "S04bsu022_u:6108": "dīnahīnastvaṃ pāpīyaṃ matsariṇa iva daridrapuruṣaḥ // Lal_21.150 //",
  "S04bsu022_u:6109": "mukharastvaṃ pāpīyaṃ vāyasa iva pragalbhaḥ /",
  "S04bsu022_u:6110": "mānābhibhūtastvaṃ pāpīyaṃ akṛtajña iva ḍhurvinītaḥ // Lal_21.151 //",
  "S04bsu022_u:6111": "palāyiṣyase tvamadya pāpīyaṃ koṣṭuka iva siṃhanādena /",
  "S04bsu022_u:6112": "vidhuneṣyase tvamadya pāpīyaṃ vairambhavāyuvikṣipta iva pakṣī // Lal_21.152 //",
  "S04bsu022_u:6113": "akālajñastvaṃ pāpīyaṃ puṇyaparikṣīṇa iva bhaikṣukaḥ /",
  "S04bsu022_u:6114": "vivarjiṣyase tvamadya pāpīyaṃ bhinnabhājanabhiva pāṃśupratipūrṇam // Lal_21.153 //",
  "S04bsu022_u:6115": "nigṛhīṣyase tvamadya pāpīyaṃ bodhisattvena mantreṇevoragāḥ /",
  "S04bsu022_u:6116": "sarvabalaprahīṇo 'si pāpīyaṃ chinnakaracaraṇa ivoruṇḍaḥ // Lal_21.154 //",
  "S04bsu022_u:6117": "evaṃ khalu bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalamakārṣuḥ //",
  "S04bsu022_u:6118": "tatra bhikṣavo bodhiparicārikā devaputrāḥ ṣoḍaśabhirākārairmāraṃ pāpīyāṃsaṃ vichacdayanti sma /",
  "S04bsu022_u:6119": "katamaiḥ ṣoḍaśabhiḥ? tadyathā -",
  "S04bsu022_u:6120": "adya tvaṃ pāpīyaṃ nirjeṣyase bodhisattvena parasainya iva śūreṇa /",
  "S04bsu022_u:6121": "nigṛhīṣyase tvamadya pāpīyaṃ bodhisattvena durbalamalla iva mahāmallena // Lal_21.155 //",
  "S04bsu022_u:6122": "abhibhaviṣyase tvamadya pāpīyaṃ bodhisattvena khadyotakamiva sūryamaṇḍalena /",
  "S04bsu022_u:6123": "vidhvaṃsayiṣyase tvamadya pāpīyaṃ bodhisattvena muñjamuṣṭimiva mahāmārutena // Lal_21.156 //",
  "S04bsu022_u:6124": "vitrāsiṣyase tvamadya pāpīyaṃ bodhisattvena kesariṇeva śṛgālaḥ /",
  "S04bsu022_u:6125": "prapātiṣyase tvamadya pāpīyaṃ bodhisattvena mahāsāla iva mūlachinnam // Lal_21.157 //",
  "S04bsu022_u:6126": "vilopsyase tvamadya pāpīyaṃ bodhisattvenāmitranagaramiva mahārājena /",
  "S04bsu022_u:6127": "viśoṣiṣyase tvamadya pāpīyaṃ bodhisattvena goṣpadavārīva mahātapena // Lal_21.158 //",
  "S04bsu022_u:6128": "palāyiṣyase tvamadya pāpīyaṃ bodhisattvena vadhyavimukta iva dhūrtapuruṣaḥ /",
  "S04bsu022_u:6129": "udbhrāmiṣyase tvamadya pāpīyaṃ bodhisattvena agnidāheneva madhukaravṛndam // Lal_21.159 //",
  "S04bsu022_u:6130": "roṣiṣyase tvamadya pāpīyaṃ bodhisattvena rāṣṭrabhraṣṭa iva dharmarājaḥ /",
  "S04bsu022_u:6131": "dhyāyiṣyase tvamadya pāpīyaṃ bodhisattvena jīrṇakroñca iva lūnapakṣaḥ // Lal_21.160 //",
  "S04bsu022_u:6132": "vibhartsyase tvamadya pāpīyaṃ bodhisattvena kṣīṇapathyādana ivāṭavīkāntāre /",
  "S04bsu022_u:6133": "vilapiṣyase tvamadya pāpīyaṃ bodhisattvena bhinnayānapātra iva mahārṇave // Lal_21.161 //",
  "S04bsu022_u:6134": "āmlāyiṣyase tvamadya pāpīyaṃ bodhisattvena kalpadāha iva tṛṇavanaspatayaḥ /",
  "S04bsu022_u:6135": "vikiriṣyase tvamadya pāpīyaṃ bodhisattvena mahāvajreṇeva girikūṭam // Lal_21.162 //",
  "S04bsu022_u:6136": "(Vaidya 244)",
  "S04bsu022_u:6137": "evaṃ khalu bhikṣavo bodhiparicārikā devaputrāḥ ṣoḍaśākārairmāraṃ vicchandayanti sma /",
  "S04bsu022_u:6138": "na ca māraḥ pāpīyān vinivartate sma //",
  "S04bsu022_u:6139": "tatredamucyate -",
  "S04bsu022_u:6140": "bhūtāṃ codana śrutva devatagaṇā na nivartate so 'ntako",
  "S04bsu022_u:6141": "ucchethā hanathā vilumpatha imāṃ mā dāsyathā jīvitam /",
  "S04bsu022_u:6142": "eṣottīrṇa svayaṃ mamāpi viṣayāṃ tāriṣyate cāparāṃ",
  "S04bsu022_u:6143": "nānyaṃ mokṣa vademi kiṃci śramaṇe utthāpayetprakramet // Lal_21.163 //",
  "S04bsu022_u:6144": "bodhisattva āha -",
  "S04bsu022_u:6145": "meruḥ parvatarāja sthānatu cale sarvaṃ jaganno bhavet",
  "S04bsu022_u:6146": "sarve tārakasaṃgha bhūmi prapate sajyotiṣendurnabhāt /",
  "S04bsu022_u:6147": "sarvā sattva kareya ekamatayaḥ śuṣyenmahāsāgaro",
  "S04bsu022_u:6148": "na tveva drumarājamūlupagataścālyet asmadvidhaḥ // Lal_21.164 //",
  "S04bsu022_u:6149": "māra āha -",
  "S04bsu022_u:6150": "kāmeśvaro 'smi vasitā iha sarvaloke devā sadānavagaṇā manujāśca tiryā /",
  "S04bsu022_u:6151": "vyāptā mayā mama vaśena ca yānti sarve uttiṣṭha mahya viṣayastha vacaṃ kuruṣva // Lal_21.165 //",
  "S04bsu022_u:6152": "bodhisattvaḥ āha -",
  "S04bsu022_u:6153": "kāmeśvaro 'si yadi vyaktamanīśvaro 'si dharmeśvaro 'hamapi paśyasi tattvato mām /",
  "S04bsu022_u:6154": "kāmeśvaro 'si yadi durgati na prayāsi prāpsyāmi bodhimavaśasya tu paśyataste // Lal_21.166 //",
  "S04bsu022_u:6155": "māra āha -",
  "S04bsu022_u:6156": "ekātmakaḥ śramaṇa kiṃ prakaroṣi raṇye yaṃ prārthayasyasulabhaḥ khalu saṃprayogaḥ /",
  "S04bsu022_u:6157": "bhṛgvaṅgiraprabhṛtibhistapaso prayatnā prāptaṃ na tatpadavaraṃ manujaḥ kutastvam // Lal_21.167 //",
  "S04bsu022_u:6158": "bodhisattva āha -",
  "S04bsu022_u:6159": "ajñānapūrvaku tapo ṛṣibhiḥ pratapto krodhābhibhūtamatibhirdivalokakāmaiḥ /",
  "S04bsu022_u:6160": "(Vaidya 245)",
  "S04bsu022_u:6161": "nityaṃ na nityamiti cātmani saṃśrayadbhiḥ mokṣaṃ ca deśagamanasthitamāśrayadbhiḥ // Lal_21.168 //",
  "S04bsu022_u:6162": "te tatvato 'rtharahitāḥ puruṣaṃ vadanti vyāpiṃ pradeśagata śāśvatamāhureke /",
  "S04bsu022_u:6163": "mūrtaṃ na mūrtamaguṇaṃ guṇināṃ tathaiva kartā na karta iti cāpyapare bruvanti // Lal_21.169 //",
  "S04bsu022_u:6164": "prāpyādya bodhi virajāmiha cāsanasthaḥ tvāṃ jitva māra vihataṃ sabalaṃ sasainyam /",
  "S04bsu022_u:6165": "varteṣyi asya jagataḥ prabhavodbhavaṃ ca nirvāṇa duḥkhaśamanaṃ tatha śītibhāvam // Lal_21.170 //",
  "S04bsu022_u:6166": "māraḥ kruddho duṣṭo ruṣṭaḥ paruṣagira puna tu bhaṇate gṛhāṇa sugautamaṃ",
  "S04bsu022_u:6167": "eṣo hyeko 'raṇye nyasto grahiya mama puratu vrajathā laghuṃ vaśu kurvathā /",
  "S04bsu022_u:6168": "śīghraṃ gatvā mahyaṃ gehe haḍinigaḍayugalavikṛtaṃ karotha duvārikaṃ",
  "S04bsu022_u:6169": "svā maṃ drakṣye duḥkhenārtaṃ bahuvividhajavitaravitaṃ marūṇa va ceṭakam // Lal_21.171 //",
  "S04bsu022_u:6170": "bodhisattva āha -",
  "S04bsu022_u:6171": "śakyākāśe lekhyaṃ citraṃ bahuvividhavikṛta padaśaḥ prakartu pṛthakpṛthak",
  "S04bsu022_u:6172": "śakyo vāyuḥ pāśairbaddhuṃ diśavidiśagamanajavito nareṇa suyatnataḥ /",
  "S04bsu022_u:6173": "śakyā kartuṃ candrādityau tamatimiravitimirakarau nabho 'dya mahītalaṃ",
  "S04bsu022_u:6174": "śakyo nāhaṃ tvatsādṛśyairbahubhirapi gaṇanavirutairdrumātpraticālitum // Lal_21.172 //",
  "S04bsu022_u:6175": "abhyutthitā balavatī namuceścamū sā hākāraśaṅkharavabherimṛdaṅgaśabdaiḥ /",
  "S04bsu022_u:6176": "ha putra vatsa dayitā kimasi pranaṣṭo dṛṣṭvā imāṃ namucisenamatīva bhīmām // Lal_21.173 //",
  "S04bsu022_u:6177": "jāmbūnadākanakacampakagarbhagaurā sukumāra devanarasaṃstuta pūjanīya /",
  "S04bsu022_u:6178": "adya prayāsyasi vināśu mahāraṇesmiṃ mārasya eṣyasi vaśaṃ asurasya venduḥ // Lal_21.174 //",
  "S04bsu022_u:6179": "brahmasvareṇa karaviṅkarutasvareṇā tān yakṣarākṣasagaṇāṃ sugato babhāṣe /",
  "S04bsu022_u:6180": "(Vaidya 246)",
  "S04bsu022_u:6181": "ākāśu trāsayitumicchati yo hyavidvān so 'smadvidhaṃ drumavarād grahaṇāya icchet // Lal_21.174 //",
  "S04bsu022_u:6182": "bhittvā ca yo raju gaṇeya mahāsahasra lomnā ca sāgarajalaṃ ca samuddharedyaḥ /",
  "S04bsu022_u:6183": "vajrāmayāṃ girivarāṃ vikiretkṣaṇācca so cāpi māṃ tarugataṃ na viheṭhayeta // Lal_21.175 //",
  "S04bsu022_u:6184": "yugamantarasmi sthita māru praduṣṭacitto niṣkoṣa pāṇinamasiṃ pragṛhītva tīkṣṇam /",
  "S04bsu022_u:6185": "uttiṣṭha śīghra śramaṇāsmamatena gaccha mā veṇuyaṣṭi haritāṃ va chinadmi te 'dya // Lal_21.176 //",
  "S04bsu022_u:6186": "bodhisattva āha -",
  "S04bsu022_u:6187": "sarveyaṃ trisahasra medini yadi māraiḥ prapūrṇā bhavet",
  "S04bsu022_u:6188": "sarveṣāṃ yatha meru parvatavaraḥ pāṇīṣu khaṅgo bhavet /",
  "S04bsu022_u:6189": "te mahyaṃ na samartha loma calituṃ prāgeva māṃ ghātituṃ",
  "S04bsu022_u:6190": "mā dūṣī nativela saṃpranadahe smāremi te 'nadṛḍham // Lal_21.177 //",
  "S04bsu022_u:6191": "vidhyanti śailaśikharāṃ jvalitāgnivarṇāṃ vṛkṣāṃ samūlaka kṣipī tatha tāmraloham /",
  "S04bsu022_u:6192": "uṣṭrāśca gogajamukhāstatha bhairavākṣā āśīviṣā bhujaga dṛṣṭiviṣāśca ghorāḥ // Lal_21.178 //",
  "S04bsu022_u:6193": "megheva utthita caturdiśa garjamānā vajrāśanī tatha ayoguḍa varṣamāṇāḥ /",
  "S04bsu022_u:6194": "asiśaktitīṣṇaparaśuṃ saviṣāṃśca bāṇāṃ bhindanti medinitalaṃ pramathanti vṛkṣāṃ // Lal_21.179 //",
  "S04bsu022_u:6195": "bāhūśataiḥ śaraśatāni kṣipanti keci āśīviṣāṃ hutavahāṃśca mukhā sṛjanti /",
  "S04bsu022_u:6196": "makarādikāṃśca jalajānudadhergṛhītvā vidhyanti keci bhujagāṃ garuḍāśca bhūtvā // Lal_21.180 //",
  "S04bsu022_u:6197": "kecitsumerusadṛśānayasā guḍāni taptāgnivarṇaśikharā nikṣipanti ruṣṭāḥ /",
  "S04bsu022_u:6198": "āsādya medinitalaṃ kṣubhayanti corvīṃ heṣṭhā paskandha salilasya viloḍayanti // Lal_21.181 //",
  "S04bsu022_u:6199": "(Vaidya 247)",
  "S04bsu022_u:6200": "kecitpatanti puratastatha pṛṣṭhato 'sya vāme ca dakṣiṇa patanti aho ti vatsa /",
  "S04bsu022_u:6201": "viparītahastacaraṇā jvalitottamāṅgā netrebhi niścarati vidyudiva pradīptā // Lal_21.182 //",
  "S04bsu022_u:6202": "dṛṣṭvā vikāravikṛtā namucestu senā māyākṛtaṃ ca yatha prekṣati śuddhasattvaḥ /",
  "S04bsu022_u:6203": "naivātra māru na balaṃ na jaganna cātmā udacandrarūpasadṛśo bhramati trilokaḥ // Lal_21.183 //",
  "S04bsu022_u:6204": "cakṣurna istri puruṣo napi cātmanīyaṃ srotaṃ ca ghrāṇa tathā jihva tathaiva kāyaḥ /",
  "S04bsu022_u:6205": "adhyātmaśūnya bahiśūnya pratītya jātā dharmā ime karakavedakavītivṛttāḥ // Lal_21.184 //",
  "S04bsu022_u:6206": "so satyavākyamakarotsada satyavādī yeneha satyavacanenima śūnya dharmāḥ /",
  "S04bsu022_u:6207": "ye keci saumya vinaye anukūlapakṣāḥ te śastra pāṇiṣu nirīkṣiṣu puṣpadāmāṃ // Lal_21.185 //",
  "S04bsu022_u:6208": "so dakṣiṇe karatale racitāgrajāle tāmrairnakhaiḥ suruciraiḥ sahasrāracakre /",
  "S04bsu022_u:6209": "jāmbūnadārcisadṛśaiḥ śubhapuṇyajuṣṭe mūrdhnātu yāva spṛśate caraṇāṃ salīlam // Lal_21.186 //",
  "S04bsu022_u:6210": "bāhuṃ prasārya yatha vidyudivā nabhasthā ābhāṣate vasumatīniya mahya sākṣī /",
  "S04bsu022_u:6211": "citrā mi yajña nayutānapi yaṣṭa pūrve na mi jātu yācanaka bandhakṛtā nu dāsye // Lal_21.187 //",
  "S04bsu022_u:6212": "āpo mi sākṣi tatha teja tathaiva vāyu brahmā prajāpati sajotiṣa candrasūryāḥ /",
  "S04bsu022_u:6213": "buddhā mi sākṣi daśasu sthita ye diśāsu yatha mahya śīlavrataudgata bodhiaṅgāḥ // Lal_21.188 //",
  "S04bsu022_u:6214": "dānaṃ mi sākṣi tatha śīlu tathaiva kṣāntiḥ vīryāpi sākṣi tatha dhyāna tathaiva prajñā /",
  "S04bsu022_u:6215": "(Vaidya 248)",
  "S04bsu022_u:6216": "catura pramāṇa mama sākṣi tathā abhijñā anupūrvabodhicari sarva mameha sākṣī // Lal_21.189 //",
  "S04bsu022_u:6217": "yāvanti sattva nikhilā daśasu diśāsu yatteṣu puṇya bala śīlu tathaiva jñānam /",
  "S04bsu022_u:6218": "yajñā nirargaḍa ya yaṣṭa śaṭhaḥ kalībhiḥ te mahya roma śatimāṃ kala nopayanti // Lal_21.190 //",
  "S04bsu022_u:6219": "so pāṇinā dharaṇi āhanate salīlaṃ raṇate iyaṃ vasumatī yatha kaṃsapātrī /",
  "S04bsu022_u:6220": "māro niśamya ravu mediniye nirastaḥ śṛṇute vacaṃ hanata gṛhṇatu kṛṣṇabandhum // Lal_21.191 //",
  "S04bsu022_u:6221": "prasvinnagātru hatateju vivarṇavaktro māro jarābhihatu ātmanu saṃprapaśyī /",
  "S04bsu022_u:6222": "uratāḍa krandatu bhayārtu anāthabhūto bhrāntaṃ mano namucito gatu citta moham // Lal_21.192 //",
  "S04bsu022_u:6223": "hastyaśvayānaratha bhūmitale nirastāḥ dhāvanti rākṣasa kubhāṇḍa piśāca bhītāḥ /",
  "S04bsu022_u:6224": "saṃmūḍha mārga na labhanti alenatrāṇāḥ pakṣī davāgnipataneva nirīkṣya krāntāḥ // Lal_21.193 //",
  "S04bsu022_u:6225": "mātā svasā pitara putra tathaiva bhrātā pṛcchanti tatra kahi dṛṣṭa kahiṃ gatā vā /",
  "S04bsu022_u:6226": "anyonya vigraha karonti tathaiva heṭhāḥ prāptā vayaṃ vyasana jīvita nāvakāśaḥ // Lal_21.194 //",
  "S04bsu022_u:6227": "sā mārasena vipulā mahatī akṣobhyā vibhraṣṭa sarva viralīkṛta naiva saṃdhiḥ /",
  "S04bsu022_u:6228": "divasāni sapta abhijāni paraspareṇa ābhāsi dṛṣṭa yadi jīvasi taṃ khu prītāḥ // Lal_21.195 //",
  "S04bsu022_u:6229": "sā vṛkṣadevata tadā karuṇāṃ hi kṛtvā vārīghāṭaṃ grahiya siñcati kṛṣṇabandhum /",
  "S04bsu022_u:6230": "uttiṣṭha śīghra vraja he ma puno vilamba evaṃ hi teṣa bhavate guruuddharāṇām // Lal_21.196 //",
  "S04bsu022_u:6231": "(Vaidya 249)",
  "S04bsu022_u:6232": "māra āha -",
  "S04bsu022_u:6233": "duḥkhaṃ bhayaṃ vyasana śoka vināśanaṃ ca dhikkāraśabdamavamānagataṃ ca dainyam /",
  "S04bsu022_u:6234": "prāpto 'smi adya aparādhya suśuddhasatve aśrutva vākya madhuraṃ hitamātmajānām // Lal_21.197 //",
  "S04bsu022_u:6235": "devatā āha -",
  "S04bsu022_u:6236": "bhayaṃ ca duḥkhaṃ vyasanaṃ ca dainyaṃ dhikkāraśabdaṃ vadhabandhanaṃ ca /",
  "S04bsu022_u:6237": "doṣānanekāṃ labhate hyavidvān nirāparādheṣvapi rādhyate yaḥ // Lal_21.198 //",
  "S04bsu022_u:6238": "devāsurā garuḍa rākṣasa kinnarendrā brahmātha śakra paranirmita sākaniṣṭhāḥ /",
  "S04bsu022_u:6239": "bhāṣanti tasya vijayaṃ jaya lokavīra yatredṛśī namucisena tvayā nirastā // Lal_21.199 //",
  "S04bsu022_u:6240": "hārārdhacandra dhvaja chatrapatāka dentī puṣpāgarū tagaracandanacūrṇavarṣāṃ /",
  "S04bsu022_u:6241": "tūryā parāhaniya vākyamudīrayante acchā drume tuva ca śūra jitārisiṃhā // Lal_21.200 //",
  "S04bsu022_u:6242": "atraiva cāsanavare labhase 'dya bodhiṃ āveṇikāṃ daśabalāṃ pratisaṃvidaṃ ca /",
  "S04bsu022_u:6243": "sarvaṃ ca buddhaviṣayaṃ labhase 'dya śūra maitrā vijitya vipulāṃ śaṭhamārapakṣāṃ // Lal_21.201 //",
  "S04bsu022_u:6244": "iha māradharṣaṇakṛte ca raṇe pravṛtte saṃbodhisattvabalavikrama yebhi dṛṣṭam /",
  "S04bsu022_u:6245": "ṣaṭtriṃśakoṭinayutā cature ca viṃśā yebhirmanaḥ praṇihitaṃ varabuddhabodhau // Lal_21.202 //",
  "S04bsu022_u:6246": "iti //",
  "S04bsu022_u:6247": "// iti śrīlalitavistare māradharṣaṇaparivarto nāmaikaviṃśatitamo 'dhyāyaḥ //",
  "S04bsu022_u:6249": "START Parivarta 22",
  "S04bsu022_u:6250": "(Vaidya 250)",
  "S04bsu022_u:6251": "abhisaṃbodhanaparivarto dvāviṃśaḥ /",
  "S04bsu022_u:6252_0": "iti hi bhikṣavo bodhisattvo nihatamārapratyarthiko marditakaṇṭako raṇaśirasi vijitavijayaḥ",
  "S04bsu022_u:6252_1": "uchritachatradhvajapatāko viviktaṃ kāmairviviktaṃ pāpakairakuśalairdhamaiḥ savitarkaṃ",
  "S04bsu022_u:6252_2": "savicāraṃ vivekajaṃ prītisukhaṃ prathamaṃ dhyānamupasaṃpadya viharati sma /",
  "S04bsu022_u:6253": "savitarkasavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
  "S04bsu022_u:6254": "sa prītervirāgādupekṣako viharati sma smṛtimān saṃprajānan sukhaṃ kāyena pratisaṃvedayate sma yattadāryā ācakṣate sma - upekṣakaḥ smṛtimān sukhavihārī,",
  "S04bsu022_u:6255": "niṣprītikaṃ tṛtīyaṃ dhyānamupasaṃpadya viharati sma /",
  "S04bsu022_u:6256": "sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma //",
  "S04bsu022_u:6257_0": "atha bodhisattvasyathā samāhite citte pariśuddhe paryavadāte prabhāsvare 'naṅgane",
  "S04bsu022_u:6257_1": "vigatopakleśe mṛduni karmaṇyupasthite ānijjyaprāpte rātryāṃ prathame yāme divyasya",
  "S04bsu022_u:6257_2": "cakṣuṣo jñānadarśanavidyāsākṣātkriyāyai cittamabhinirharati sma,",
  "S04bsu022_u:6258": "abhinirnāmayati sma //",
  "S04bsu022_u:6259": "atha bodhisattvo divyena cakṣuṣā pariśuddhenātikrāntamānuṣyakeṇa sattvān paśyati sma cyavamānānupapadyamānān suvarṇān durvarṇān sugatān durgatān hīnān praṇītān /",
  "S04bsu022_u:6260": "yathākarmopagān sattvān prajānāti sma - ime bata bhoḥ sattvāḥ kāyaduścaritena samanvāgatāḥ,",
  "S04bsu022_u:6261": "vāṅbhanoduścaritena samānvāgatāḥ,",
  "S04bsu022_u:6262": "āryāṇāmapavādakāḥ mithyādṛṣṭayaḥ /",
  "S04bsu022_u:6263": "te mithyādṛṣṭikarmadharmasamādānahetoḥ kāyasya bhedātparaṃ maraṇādapāyadurgativinipātaṃ narakeṣūpapadyante /",
  "S04bsu022_u:6264": "ime punarbhavantaḥ sattvāḥ kāyasucaritena samanvāgatāḥ,",
  "S04bsu022_u:6265": "vāṅbhanaḥsucaritena samanvāgatāḥ,",
  "S04bsu022_u:6266": "āryāṇāmanapavādakāḥ samyagdṛṣṭayaḥ,",
  "S04bsu022_u:6267": "te samyagdṛṣṭikarmadharmasamādānahetoḥ kāyasya bhedātsugatau svargalokeṣūpapadyante //",
  "S04bsu022_u:6268": "iti hi divyena cakṣuṣā viśuddhenātikrāntamānuṣyakeṇa sattvānāpaśyati sma cyavamānānupapadyamānān suvarṇān durvarṇān sugatān durgatān hīnān praṇītān yathākarmopagān /",
  "S04bsu022_u:6269": "evaṃ khalu bhikṣavo bodhisattvo rātryāṃ prathame yāme vidyāṃ sākṣātkaroti sma,",
  "S04bsu022_u:6270": "tamo nihanti sma,",
  "S04bsu022_u:6271": "ālokamutpādayati sma //",
  "S04bsu022_u:6272_0": "atha bodhisattvastathā samāhite citte pariśuddhe paryavadāte prabhāsvare niraṅgane",
  "S04bsu022_u:6272_1": "vigatopakleśe mṛduni karmaṇyupasthite āniñjyaprāpte rātryāṃ madhyame yāme pūrvanivāsānusmṛtijñānadarśanavidyāsākṣātkriyāyai",
  "S04bsu022_u:6272_2": "cittamabhinirharati sma,",
  "S04bsu022_u:6273": "abhinirnāmayati sma,",
  "S04bsu022_u:6274": "ātmanaḥ parasattvānāṃ cānekavidhaṃ pūrvanivāsānanusmarati sma /",
  "S04bsu022_u:6275": "tadyathā - ekāmapi jātiṃ dve tisraścatasraḥ pañca daśa viṃśati triṃśaccatvāriṃśatpañcāśajjātiśataṃ (Vaidya 251)",
  "S04bsu022_u:6276": "jātisahasraṃ jātiśatasahasram anekānyapi jātiśatasahasrāṇyapi jātikoṭīmapi jātikoṭīśatamapi jātikoṭīsahasramapi jātikoṭīnayutamapi /",
  "S04bsu022_u:6277_0": "anekānyapi jātikoṭīsahasrāṇyapi anekānyapi jātikoṭīśatasahasrāṇyapi anekānyapi jātikoṭīnayutaśatasahasrāṇi",
  "S04bsu022_u:6277_1": "yāvatsaṃvartakalpamapi vivartakalpamapi saṃvartavivartakalpamapi anekānyapi saṃvartavivartakalpānyanusmarati",
  "S04bsu022_u:6277_2": "sma - amutrāhamāsannevaṃnāmā evaṃgotra evaṃjātya evaṃvarṇa evamāhāra evamāyuṣpramāṇamevaṃ cirasthitikaḥ,",
  "S04bsu022_u:6278": "evaṃ sukhaduḥkhaprativedī /",
  "S04bsu022_u:6279": "so 'haṃ tataścyutaḥ sannamutropapannaḥ,",
  "S04bsu022_u:6280": "tataścyutvehopapanna iti sākāraṃ soddeśamanekavidhamātmanaḥ sarvasattvānāṃ ca pūrvanivāsamanusmarati sma //",
  "S04bsu022_u:6281_0": "atha bodhisattvastathā samāhitena cittena pariśuddhena paryavadātena prabhāsvareṇa",
  "S04bsu022_u:6281_1": "anaṅganena vigatopakleśena mṛdunā karmaṇye sthitenāniñcyaprāptena rātryāṃ paścime",
  "S04bsu022_u:6281_2": "yāme aruṇoddhāṭanakālasamaye nandīmukhyāṃ rātrau",
  "S04bsu022_u:6282": "duḥkhasamudayāstaṃgatāyā āśravakṣayajñānadarśanavidyāsākṣātkriyāyai cittamabhinirharati sma,",
  "S04bsu022_u:6283": "abhinirnāmayati sma /",
  "S04bsu022_u:6284": "tasyaitadabhavat - kṛcchraṃ batāyaṃ loka āpanno yaduta jāyate jīryate mriyate cyavate upapadyate /",
  "S04bsu022_u:6285": "atha ca punarasya kevalasya mahato duḥkhaskandhasya niḥsaraṇaṃ na saṃprajānāti jarāvyādhimaraṇādikasya /",
  "S04bsu022_u:6286": "aho batāsya kevalasya mahato duḥkhaskandhasyāntaḥkriyā na prajñāyate sarvasya jarāvyādhimaraṇādikasya //",
  "S04bsu022_u:6287": "tato bodhisattvasyaitadabhūt - kasmin sati jarāmaraṇaṃ bhavati,",
  "S04bsu022_u:6288": "kiṃpratyayaṃ ca punarjarāmaraṇam?",
  "S04bsu022_u:6289": "tasyaitadabhūt - jātyāṃ satyāṃ jarāmaraṇaṃ bhavati,",
  "S04bsu022_u:6290": "jātipratyayaṃ jarāmaraṇam //",
  "S04bsu022_u:6291": "atha bodhisattvasya punaretadabhavat - kasmin sati jātirbhavati,",
  "S04bsu022_u:6292": "kiṃpratyayā ca punarjātiḥ?",
  "S04bsu022_u:6293": "tasyaitadabhavat - bhave sati jātirbhavati bhavapratyayā ca punarjātiḥ //",
  "S04bsu022_u:6294": "atha bodhisattvasyaitabhavat - kasmin sati bhavo bhavati,",
  "S04bsu022_u:6295": "kiṃpratyayaśca punarbhavaḥ?",
  "S04bsu022_u:6296": "tasyaitadabhavat - upādāne sati bhavo bhavati,",
  "S04bsu022_u:6297": "upādānapratyayo hi bhavaḥ //",
  "S04bsu022_u:6298": "atha bodhisattvasyaitadabhavat - kasmin satyupādānaṃ bhavati,",
  "S04bsu022_u:6299": "kiṃpratyayaṃ ca punarupādānam?",
  "S04bsu022_u:6300": "tasyaitadabhavat - tṛṣṇāyāṃ satyāmupādānaṃ bhavati,",
  "S04bsu022_u:6301": "tṛṣṇāpratyayaṃ hyupādānam //",
  "S04bsu022_u:6302": "atha bodhisattvasya punaretadabhavat - kasmin sati tṛṣṇā bhavati,",
  "S04bsu022_u:6303": "kiṃpratyayā ca tṛṣṇā?",
  "S04bsu022_u:6304": "tasyaitadabhavat - vedanāyāṃ satyāṃ tṛṣṇā bhavati,",
  "S04bsu022_u:6305": "vedanāpratyayā ca tṛṣṇā //",
  "S04bsu022_u:6306": "atha bodhisattvasya punaretadabhūt - kasmin sati vedanā bhavati,",
  "S04bsu022_u:6307": "kiṃpratyayā punarvedanā?",
  "S04bsu022_u:6308": "tasyaitadabhūt - sparśe sati vedanā bhavati,",
  "S04bsu022_u:6309": "sparśapratyayā hi vedanā //",
  "S04bsu022_u:6310": "atha bodhisattvasya punaretadabhavat - kasmin sati sparśo bhavati,",
  "S04bsu022_u:6311": "kiṃpratyayaśca punaḥ sparśaḥ?",
  "S04bsu022_u:6312": "tasyaitadabhavat - ṣaḍāyatane sati sparśo bhavati,",
  "S04bsu022_u:6313": "ṣaḍāyatanapratyayo hi sparśaḥ //",
  "S04bsu022_u:6314": "atha bodhisattvasya punaretadabhavat - kasmin sati ṣaḍāyatanaṃ bhavati,",
  "S04bsu022_u:6315": "kiṃpratyayaṃ ca punaḥ ṣaḍāyatanam?",
  "S04bsu022_u:6316": "tasyaitadabhavat - nāmarūpe sati ṣaḍāyatanaṃ bhavati,",
  "S04bsu022_u:6317": "nānārūpapratyayaṃ hi ṣaḍāyatanam //",
  "S04bsu022_u:6318": "(Vaidya 252)",
  "S04bsu022_u:6319": "atha bodhisattvasya punaretadabhavat - kasmin sati nāmarūpaṃ bhavati,",
  "S04bsu022_u:6320": "kiṃpratyayaṃ ca punarnāmarūpam?",
  "S04bsu022_u:6321": "tasyaitadabhavat - vijñāne sati nāmarūpaṃ bhavati,",
  "S04bsu022_u:6322": "vijñānapratyayaṃ hi nāmarūpam //",
  "S04bsu022_u:6323": "atha bodhisattvasya punaretadabhavat - kasmin sati vijñānaṃ bhavanti,",
  "S04bsu022_u:6324": "kiṃpratyayaṃ punarvijñānam?",
  "S04bsu022_u:6325": "tasyaitadabhavat - saṃskāreṣu satsu vijñānaṃ bhavati,",
  "S04bsu022_u:6326": "saṃskārapratyayaṃ ca vijñānam //",
  "S04bsu022_u:6327": "atha bodhisattvasya punaretadabhavat - kasmin sati saṃskārā bhavanti,",
  "S04bsu022_u:6328": "kiṃpratyayāśca punaḥ saṃskārāḥ?",
  "S04bsu022_u:6329": "tasyaitadabhavat - avidyāyāṃ satyāṃ saṃskārā bhavanti,",
  "S04bsu022_u:6330": "avidyāpratyayā hi saṃskārāḥ //",
  "S04bsu022_u:6331": "iti hi bhikṣavo bodhisattvasyaitadabhūt - avidyāpratyayāḥ saṃskārāḥ,",
  "S04bsu022_u:6332": "saṃskārapratyayaṃ vijñānam,",
  "S04bsu022_u:6333": "vijñānapratyayaṃ nāmarūpam,",
  "S04bsu022_u:6334": "nāmarūpapratyayaṃ ṣaḍāyatanam,",
  "S04bsu022_u:6335": "ṣaḍāyatanapratyayaṃ sparśaḥ,",
  "S04bsu022_u:6336": "sparśapratyayaṃ vedanā,",
  "S04bsu022_u:6337": "vedanāpratyayaṃ tṛṣṇā,",
  "S04bsu022_u:6338": "tṛṣṇāpratyayamupādānam,",
  "S04bsu022_u:6339": "upādānapratyayaṃ bhavaḥ,",
  "S04bsu022_u:6340": "bhavapratyayā jātiḥ,",
  "S04bsu022_u:6341": "jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
  "S04bsu022_u:6342": "evamasya kevalasya mahato duḥkhaskandhasya samudayo bhavati /",
  "S04bsu022_u:6343": "samudayaḥ samudaya iti //",
  "S04bsu022_u:6344": "iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
  "S04bsu022_u:6345": "cakṣurudapādi,",
  "S04bsu022_u:6346": "vidyodapādi,",
  "S04bsu022_u:6347": "bhūrirudapādi,",
  "S04bsu022_u:6348": "medhodapādi,",
  "S04bsu022_u:6349": "prajñodapādi,",
  "S04bsu022_u:6350": "ālokaḥ prādurbabhūva /",
  "S04bsu022_u:6351": "kasminnasati jarāmaraṇaṃ na bhavati,",
  "S04bsu022_u:6352": "kasya vā nirodhājjarāmaraṇanirodha iti /",
  "S04bsu022_u:6353": "tasyaitadabhūt - jātyāmasatyāṃ jarāmaraṇaṃ na bhavati,",
  "S04bsu022_u:6354": "jātinirodhājjarāmaraṇanirodhaḥ //",
  "S04bsu022_u:6355": "atha bodhisattvasya punaretadabhavat - kasminnasati jātirna bhavati,",
  "S04bsu022_u:6356": "kasya vā nirodhājjātinirodhaḥ?",
  "S04bsu022_u:6357": "tasyaitadabhavat - bhave 'sati jātirna bhavati,",
  "S04bsu022_u:6358": "bhavanirodhājjātinirodhaḥ //",
  "S04bsu022_u:6359": "atha bodhisattvasya punarapyetadabhavat - kasminnasati vistareṇa yāvatsaṃskārā na bhavanti,",
  "S04bsu022_u:6360": "kasya vā nirodhātsaṃskāranirodhaḥ?",
  "S04bsu022_u:6361": "tasyaitadabhavat - avidyāyāṃ satyāṃ saṃskārā na bhavanti,",
  "S04bsu022_u:6362": "avidyānirodhātsaṃskāranirodhaḥ /",
  "S04bsu022_u:6363": "saṃskāranirodhādvijñānanirodho yāvajjātinirodhājjarāmaraṇaśokaparidevaduḥkhadaurmanasyopāyāsā nirudhyante /",
  "S04bsu022_u:6364": "evamasya kevalasya mahato duḥkhaskandhasya nirodho bhavatīti //",
  "S04bsu022_u:6365": "iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
  "S04bsu022_u:6366": "cakṣurudapādi vidyodapadi,",
  "S04bsu022_u:6367": "bhūrirudapādi,",
  "S04bsu022_u:6368": "medhodapādi,",
  "S04bsu022_u:6369": "prajñodapādi,",
  "S04bsu022_u:6370": "ālokaḥ prādurbabhūva /",
  "S04bsu022_u:6371": "so 'haṃ bhikṣavastasmin samaye idaṃ duḥkhamiti yathābhūtamajñāsiṣam /",
  "S04bsu022_u:6372": "ayamāśravasamudayo 'yamāśravanirodhaḥ iyamāśravanirodhagāminī pratipaditi yathābhūtamajñāsiṣam /",
  "S04bsu022_u:6373": "aya kāmāśravo 'yaṃ bhavāśravo 'yamavidyāśravo 'yaṃ dṛṣṭyāśravaḥ /",
  "S04bsu022_u:6374": "ihāśravā niravaśeṣato nirudhyante /",
  "S04bsu022_u:6375": "ihāśravo niravaśeṣamanābhāsamastaṃ gacchatīti /",
  "S04bsu022_u:6376": "iyamavidyā ayamavidyāsamudayo 'yamavidyānirodha iyamavidyānirodhagāminī pratipaditi yathābhūtamajñāsiṣam /",
  "S04bsu022_u:6377": "ihāvidyā apariśeṣamanābhāsamastaṃ gacchatīti peyālam /",
  "S04bsu022_u:6378": "amī saṃskārā ayaṃ saṃskārasamudayo 'yaṃ saṃskāranirodha iyaṃ saṃskāranirodhagāminī pratipaditi yathābhūtamajñāsiṣam /",
  "S04bsu022_u:6379": "idaṃ vijñānamayaṃ vijñānasamudayo 'yaṃ vijñānanirodha iyaṃ vijñānanirodhagāminī pratipaditi yathābhūtamajñāsiṣam /",
  "S04bsu022_u:6380": "idaṃ nāmarūpamayaṃ nāmarūpasamudayo 'yaṃ nāmarūpanirodhaḥ iyaṃ nāmarūpanirodhagāminī (Vaidya 253)",
  "S04bsu022_u:6381": "pratipaditi yathābhūtamajñāsiṣam /",
  "S04bsu022_u:6382": "idaṃ ṣaḍāyatanamayaṃ ṣaḍāyatanasamudayo 'yaṃ ṣaḍāyatananirodhaḥ iyaṃ ṣaḍāyatananirodhagāminīṃ pratipaditi yathābhūtamajñāsiṣam /",
  "S04bsu022_u:6383": "ayaṃ sparśo 'yaṃ spaśasamudayo 'yaṃ sparśanirodhaḥ iyaṃ sparśanirodhagāminī pratipaditi yathābhūtamajñāsiṣam /",
  "S04bsu022_u:6384": "iyaṃ vedanā ayaṃ vedanāsamudayo 'yaṃ vedanānirodha iyaṃ vedanānirodhagāminī pratipaditi yathābhūtamajñāsiṣam /",
  "S04bsu022_u:6385": "iyaṃ tṛṣṇā ayaṃ tṛṣṇāsamudayo 'yaṃ tṛṣṇānirodhaḥ iyaṃ tṛṣṇānirodhagāminī pratipaditi yathābhūtamajñāsiṣam /",
  "S04bsu022_u:6386": "idamupādānamayamupādānasamudayo 'yamupādānanirodhaḥ iyamupādānanirodhagāminī pratipaditi yathābhūtamajñāsiṣam /",
  "S04bsu022_u:6387": "ayaṃ bhavo 'yaṃ bhavasamudayo 'yaṃ bhavanirodhaḥ iyaṃ bhavanirodhagāminī pratipaditi yathābhūtamajñāsiṣam /",
  "S04bsu022_u:6388": "iyaṃ jātirayaṃ jātisamudayo 'yaṃ jātinirodhaḥ iyaṃ jātinirodhagāminī pratipaditi yathābhūtamajñāsiṣam /",
  "S04bsu022_u:6389": "iyaṃ jarā ayaṃ jarāsamudayo 'yaṃ jarānirodhaḥ iyaṃ jarānirodhagāminī pratipaditi yathābhūtamajñāsiṣam /",
  "S04bsu022_u:6390": "idaṃ maraṇamayaṃ maraṇasamudayo 'yaṃ maraṇanirodhaḥ iyaṃ maraṇanirodhagāminī pratipaditi yathābhūtamajñāsiṣam /",
  "S04bsu022_u:6391": "ime śokaparidevaduḥkhadaurmanasyopāyāsāḥ /",
  "S04bsu022_u:6392": "evamasya kevalasya mahato duḥkhaskandhasya samudayo bhavati yāvannirodho bhavatīti yathābhūtamajñāsiṣam /",
  "S04bsu022_u:6393": "idaṃ duḥkhamayaṃ duḥkhasamudayo 'yaṃ duḥkhanirodhaḥ iyaṃ duḥkhanirodhagāminī pratipaditi yathābhūtamajñāsiṣam //",
  "S04bsu022_u:6394_0": "evaṃ khalu bhikṣavo bodhisattvena rātryāṃ paścime yāme 'ruṇoddhāṭanakālasamaye nandīmukhyāṃ",
  "S04bsu022_u:6394_1": "rātryau yatkiṃcitpuruṣeṇa satpuruṣeṇātipuruṣeṇa mahāpuruṣeṇa puruṣarṣabheṇa puruṣanāgena",
  "S04bsu022_u:6394_2": "puruṣasiṃhena puruṣapuṃgavena puruṣaśūreṇa puruṣadhīreṇa puruṣajānena puruṣapadmena",
  "S04bsu022_u:6394_3": "puruṣapuṇḍarīkeṇa puruṣadhaureyeṇānuttareṇa puruṣadamyasārathinā evaṃbhūtenāryeṇa",
  "S04bsu022_u:6394_4": "jñānena jñātavyaṃ boddhavyaṃ prāptavyaṃ draṣṭavyaṃ sākṣātkartavyam,",
  "S04bsu022_u:6395": "sarvaṃ tadekacittekṣaṇasamāyuktayā prajñayā anuttarāṃ samyaksaṃbodhimabhisaṃbudhya traividyādhigatā //",
  "S04bsu022_u:6396": "tato bhikṣavo devā āhuḥ - avakirata mārṣāḥ puṣpāṇi /",
  "S04bsu022_u:6397": "abhisaṃbuddho bhagavān /",
  "S04bsu022_u:6398": "ye tatra devaputrāḥ pūrvabuddhadarśinastasmin saṃnipatitā āsaṃste 'vocan - mā sma tāvanmārṣāḥ puṣpāṇyavakirata yāvattāvadbhagavānnimittaṃ prāduḥkaroti /",
  "S04bsu022_u:6399": "pūrvakā api samyaksaṃbuddhā nimittamakārṣuḥ,",
  "S04bsu022_u:6400": "nirmitāmabhinirmiṇvanti sma //",
  "S04bsu022_u:6401": "atha khalu bhikṣavastathāgatastān devaputrān vimatiprāptāñjñātvā saptatālamātraṃ vihāyasamabhyudgamya tatrastha idamudānamudānayati sma -",
  "S04bsu022_u:6402": "chinnavartmopaśāntarajāḥ śuṣkā āsravā na punaḥ sravanti /",
  "S04bsu022_u:6403": "chinne vartmani vartata duḥkhasyaiṣo 'nta ucyate // Lal_22.1 //",
  "S04bsu022_u:6404": "iti //",
  "S04bsu022_u:6405": "tataste devaputrā divyaiḥ kusumaistathāgatamabhyavakiranti sma /",
  "S04bsu022_u:6406": "tato jānumātraṃ divyānāṃ puṣpāṇāṃ saṃstaro 'bhūt //",
  "S04bsu022_u:6407": "iti hi bhikṣavastathāgate 'bhisaṃbuddhe vigataṃ tamo 'ndhakāram,",
  "S04bsu022_u:6408": "viśodhitā tṛṣṇā,",
  "S04bsu022_u:6409": "vivartitā dṛṣṭiḥ,",
  "S04bsu022_u:6410": "vikṣobhitāḥ kleśāḥ,",
  "S04bsu022_u:6411": "viśāritāḥ śalyāḥ,",
  "S04bsu022_u:6412": "mukto granthiḥ,",
  "S04bsu022_u:6413": "prapātito mānadhvajaḥ,",
  "S04bsu022_u:6414": "ucchrepito dharmadhvajaḥ, (Vaidya 254)",
  "S04bsu022_u:6415": "uddhāṭitā anuśayāḥ,",
  "S04bsu022_u:6416": "jñātā dharmatathatā,",
  "S04bsu022_u:6417": "avabuddhā bhūtakoṭiḥ,",
  "S04bsu022_u:6418": "parijñāto dharmadhātuḥ,",
  "S04bsu022_u:6419": "vyavasthāpitaḥ sattvadhātuḥ,",
  "S04bsu022_u:6420": "saṃvarṇitaḥ samyaktvaniyato rāśiḥ,",
  "S04bsu022_u:6421": "vivarṇito mithyātvaniyato rāśiḥ,",
  "S04bsu022_u:6422": "parigṛhīto 'niyatarāśiḥ,",
  "S04bsu022_u:6423": "vyavasthāpitāni sattvendriyāṇi,",
  "S04bsu022_u:6424": "parijñātāḥ sattvacaritāḥ,",
  "S04bsu022_u:6425": "avabuddhā sattvavyādhiḥ,",
  "S04bsu022_u:6426": "sattvasamutthānasiddho 'mṛtabhaiṣajaprayogaḥ,",
  "S04bsu022_u:6427": "utpanno vaidyarājaḥ pramocakaḥ sarvaduḥkhebhyaḥ pratiṣṭhāpako nirvāṇasukhe,",
  "S04bsu022_u:6428": "niṣaṇṇastathāgatagarbhe tathāgatamahādharmarājāsane,",
  "S04bsu022_u:6429": "sarva ābaddho vimuktipakṣaḥ,",
  "S04bsu022_u:6430": "praviṣṭaḥ sarvajñatānagaraṃ samavasṛtaṃ sarvabuddhaiḥ,",
  "S04bsu022_u:6431": "asaṃbhinno dharmadhātuprasarānubodheḥ /",
  "S04bsu022_u:6432": "prathame saptāhe bhikṣavastathāgatastasminneva bodhimaṇḍe niṣaṇṇo 'sthāt - iha mayā 'nuttarāṃ samyaksaṃbodhimabhisaṃbuddhaḥ /",
  "S04bsu022_u:6433": "mayā anavarāgrasya jātijarāmaraṇaduḥkhasyāntaḥ kṛta iti //",
  "S04bsu022_u:6434_0": "samanantaraprāpte khalu punarbhikṣavo bodhisattvena sarvajñatve atha tatkṣaṇameva",
  "S04bsu022_u:6434_1": "daśasu dikṣu sarvalokadhātuṣu sarvasattvāstatkṣaṇaṃ tallavaṃ tanmuhūrtaṃ parasukhasamarpitā abhuvan /",
  "S04bsu022_u:6435": "sarvalokadhātavaśca mahatāvabhāsenāvabhāsyantaḥ /",
  "S04bsu022_u:6436": "yā 'pi tā lokāntarikā aghā aghasphuṭā andhakārā iti pūrvavat /",
  "S04bsu022_u:6437": "ṣaḍvikāraṃ ca daśasu dikṣu sarvalokadhātavo 'kampat prākampat saṃprākampat /",
  "S04bsu022_u:6438": "avedhat prāvedhat saṃprāvedhat /",
  "S04bsu022_u:6439": "acalat prācalat saṃprācalat /",
  "S04bsu022_u:6440": "akṣubhyat prākṣubhyat saṃprākṣubhyat /",
  "S04bsu022_u:6441": "araṇat prāraṇat saṃprāraṇat /",
  "S04bsu022_u:6442": "agarjat prāgarjat saṃprāgarjat /",
  "S04bsu022_u:6443": "sarvabuddhāśca tathāgatāyābhisaṃbuddhāya sādhukāraṃ dadanti sma /",
  "S04bsu022_u:6444": "dharmācchādāṃśca saṃpreṣayanti sma /",
  "S04bsu022_u:6445": "yairdharmācchādairayaṃ trisāhasramahāsāhasralokadhāturanekaratnasaṃchanno 'bhūt /",
  "S04bsu022_u:6446": "tebhyaśca ratnachatrebhyaḥ evaṃrūpā raśmijālā niścaranti sma,",
  "S04bsu022_u:6447": "yairdaśasu dikṣu aprameyāsaṃkhyeyā lokadhātavo 'vabhāsyante /",
  "S04bsu022_u:6448": "daśasu dikṣu bodhisattvāśca devāputrāścanandaśabdaṃ niścārayāmāsuḥ - utpannaḥ sattvapaṇḍitaḥ /",
  "S04bsu022_u:6449": "padmo jñānasarasi saṃbhūto 'nupalipto lokadharmaiḥ /",
  "S04bsu022_u:6450": "samantato mahākaruṇāmeghaṃ sphuritvā dharmadhātubhavanaṃ varṣayiṣyati /",
  "S04bsu022_u:6451": "dharmavarṣavinaye janabhaiṣajāṅkuraprarohaṇaṃ sarvakuśalamūlabījānāṃ vivardhanaṃ śraddhāṅkurāṇāṃ dātā vimuktiphalānām //",
  "S04bsu022_u:6452": "tatredamucyate -",
  "S04bsu022_u:6453": "māraṃ vijitya sabalaṃ sa hi puruṣasiṃho dhyānāmukhaṃ abhimukhaṃ abhito 'pi śāstā /",
  "S04bsu022_u:6454": "traividyatā daśabalena yadā hi prāptā saṃkampitā daśa diśo bahukṣatrakoṭyaḥ // Lal_22.2 //",
  "S04bsu022_u:6455": "ye bodhisattva puri āgata dharmakāmā caraṇau nipatya iti bhāṣiṣu māsi klānto /",
  "S04bsu022_u:6456": "pratyakṣa asmi camu yādṛśikā subhīmā sā prajñapuṇyabalavīryabalena bhagnā // Lal_22.3 //",
  "S04bsu022_u:6457": "buddhaiśca kṣetranayutaiḥ prahitāni chatrā sādho mahāpuruṣa dharṣita mārasenām /",
  "S04bsu022_u:6458": "(Vaidya 255)",
  "S04bsu022_u:6459": "prāptaṃ tvayā padavaraṃ amṛtaṃ viśokaṃ saddharmavṛṣṭi tribhave abhivarṣa śīghram // Lal_22.4 //",
  "S04bsu022_u:6460": "bāhuṃ prasārya daśadikṣu ca sattvasārā ābhāṣayiṃsu kalaviṅkarutāya vācā /",
  "S04bsu022_u:6461": "bodhiryathāmanugatā bhavatā viśuddhā tulyaḥ samo 'si yatha sarpiṇi sarpimaṇḍaiḥ // Lal_22.5 //",
  "S04bsu022_u:6462_0": "atha khalu bhikṣavaḥ kāmāvacarā apsaraso bodhimaṇḍaniṣaṇṇaṃ tathāgataṃ prāptābhijñaṃ",
  "S04bsu022_u:6462_1": "paripūrṇasaṃkalpaṃ vijitasaṃgrāmaṃ nirjitamārapratyarthikamucchritachatradhvajapatākaṃ",
  "S04bsu022_u:6462_2": "śūraṃ jayodgataṃ puruṣaṃ mahāpuruṣaṃ vaidyottamaṃ mahāśalyahartāraṃ siṃhaṃ vigatabhayalomaharṣaṃ",
  "S04bsu022_u:6462_3": "nāgaṃ sudāntacittanirmalaṃ trimalaviprahīnaṃ vaidyakaṃ traividyatāmanuprāptaṃ pāragaṃ",
  "S04bsu022_u:6462_4": "caturoghottīrṇaṃ kṣatriyamekaratnachatradhāriṇaṃ trailokyabrāhmaṇaṃ bāhitapāpakarmāṇaṃ",
  "S04bsu022_u:6462_5": "bhikṣuṃ bhinnavidyāṇḍakoṣaṃ śramaṇaṃ sarvasaṅgasamatikrāntaṃ śrotriyaṃ niḥsṛtakleśaṃ",
  "S04bsu022_u:6462_6": "śūramaprapātitadhvajaṃ balīyāṃsaṃ daśabaladhāriṇaṃ ratnākaramiva sarvadharmaratnasaṃpūrṇaṃ",
  "S04bsu022_u:6462_7": "viditvā bodhimaṇḍābhimukhāstathāgatamābhirgāthābhirabhyastāviṣuḥ -",
  "S04bsu022_u:6463": "eṣa drumarājamūle abhijitya mārasainyaṃ sthitu meruvadaprakampyo nirbhīrapralāpī /",
  "S04bsu022_u:6464": "anekabahukalpakoṭyo dānadamasaṃyamena samudānayaṃ prabodhi teneṣa śobhate 'dya // Lal_22.6 //",
  "S04bsu022_u:6465": "anena bahukalpakoṭyaḥ śīlavratātapobhi jihmikṛta śakra brahmā bodhivara eṣatā hi /",
  "S04bsu022_u:6466": "anena bahukalpakoṭyaḥ kṣāntibalavarmitena adhivāsitā dukhāni tena prabha svarṇavarṇā // Lal_22.7 //",
  "S04bsu022_u:6467": "anena bahukalpakoṭyo vīryabalavikrameṇa parāṅmukhāṃ kṛtāsyā tena māra jita senā /",
  "S04bsu022_u:6468": "anena bahukalpakoṭyo dhyānā abhijñajñānaiḥ saṃpūjitā munīndrastenaiva pūjito 'dya // Lal_22.8 //",
  "S04bsu022_u:6469": "anena bahukalpakoṭyaḥ prajñāśratasaṃcayena pragṛhīta sattvakoṭyastena laghu bodhi prāptā /",
  "S04bsu022_u:6470": "anena jitu skandhamārastatha mṛtyu kleśamāraḥ anena jitu devaputramārastenāsya nāsti śokaḥ // Lal_22.9 //",
  "S04bsu022_u:6471": "eṣo hi devadevo (devairapi pūjanīyaḥ)",
  "S04bsu022_u:6472": "pūjārahastriloke",
  "S04bsu022_u:6473": "puṇyārthikāna kṣetraṃ amṛtāphalasya dātā /",
  "S04bsu022_u:6474": "(Vaidya 256)",
  "S04bsu022_u:6475": "eṣa varadakṣiṇīyo utpātu dakṣiṇāhi",
  "S04bsu022_u:6476": "nāstyuttarasya nāśo yā ca varabodhi labdhā // Lal_22.10 //",
  "S04bsu022_u:6477": "ūrṇā virājate 'sya spharati bahukṣetrakoṭyo jihmikṛta candrasūryā andhakārālokaprāptā /",
  "S04bsu022_u:6478": "eva hi surūparūpo vararūpa sādhurūpo varalakṣaṇo hitaiṣī trailokyapūjanīyaḥ // Lal_22.11 //",
  "S04bsu022_u:6479": "eṣa suviśuddhanetro bahu prekṣate svayaṃbhūḥ kṣatrā ca sattvakāyā cittāni cetanā ca /",
  "S04bsu022_u:6480": "eṣa suviśuddhaśrotraḥ śṛṇute anantaśabdāṃ divyāṃśca mānuṣāṃśca jinaśabdadharmaśabdāṃ // Lal_22.12 //",
  "S04bsu022_u:6481": "eṣa prabhūtajihvaḥ kalaviṅkamañjughoṣa",
  "S04bsu022_u:6482": "ḥ śroṣyāma asya dharmaṃ amṛtaṃ praśāntagāmim /",
  "S04bsu022_u:6483": "dṛṣṭvā ca mārasainyaṃ na kṣubhyate mano 'sya",
  "S04bsu022_u:6484": "puna dṛṣṭgha devasaṃghāṃ na ca harṣate sumedhā // Lal_22.13 //",
  "S04bsu022_u:6485": "śastrairna cāpi bāṇairjita ena mārasenā",
  "S04bsu022_u:6486": "satyavratātapobhi jitu ena duṣṭamallaḥ /",
  "S04bsu022_u:6487": "calito na cāsanā na ca kāyu vedhino 'sya",
  "S04bsu022_u:6488": "na ca snehu nāpi doṣastadanantare abhūvan // Lal_22.14 //",
  "S04bsu022_u:6489": "lābhā sulabdha teṣāṃ maruṇāṃ narāṇa caiva",
  "S04bsu022_u:6490": "ye tubhya dharma śrutvā pratipattimeṣyatī hi /",
  "S04bsu022_u:6491": "yatpuṇya tvāṃ stavitvā jina puṇyatejarāśe",
  "S04bsu022_u:6492": "sarve bhavema kṣipraṃ yatha tvaṃ manuṣyacandraḥ // Lal_22.15 //",
  "S04bsu022_u:6493": "buddhitva bodhi puruṣarṣabhanāyakena saṃkampya kṣatranayutāni vijitya māram /",
  "S04bsu022_u:6494": "brahmasvareṇa kalaviṅkarutasvareṇa prathamena gāthā imi bhāṣita nāyakena // Lal_22.16 //",
  "S04bsu022_u:6495": "puṇyavipāku sukha sarvaduḥkhāpanetī abhiprāyu sidhyati ca puṇyavato narasya /",
  "S04bsu022_u:6496": "(Vaidya 257)",
  "S04bsu022_u:6497": "kṣipraṃ ca bodhi spṛśate vinihatya māraṃ śāntāpatho gacchati ca nirvṛtiśītibhāvam // Lal_22.17 //",
  "S04bsu022_u:6498": "tasmātka puṇyakaraṇe na bhaveta tṛptaḥ śṛṇvaṃśca dharmamamṛtaṃ bhavi ko vitṛptaḥ /",
  "S04bsu022_u:6499": "vijane vane ca viharaṃ bhavi ko vitṛptaḥ kaḥ sattva arthakaraṇe na bhaveddhi tṛptaḥ // Lal_22.18 //",
  "S04bsu022_u:6500": "pāṇiṃ prasārya samuvāca ca bodhisattvāṃ pūjāṃ kṛtā brajata kṣetra svakasvakāni /",
  "S04bsu022_u:6501": "sarve 'bhivandya caraṇau ca tathāgatasya nānāviyūha gata kṣetra svakasvakāni // Lal_22.19 //",
  "S04bsu022_u:6502": "dṛṣṭvā ca tāṃ namucināṃ mahatīmavasthāṃ vikrīḍitāṃ ca sugatasya tathā salīlam /",
  "S04bsu022_u:6503": "bodhāya cittamatulaṃ praṇidhāya sattvāṃ māraṃ vijitya sabalaṃ amṛtaṃ spṛśema // Lal_22.20 //",
  "S04bsu022_u:6504": "abhisaṃbuddhasya bhikṣavastathāgatasya bodhivṛkṣamūle siṃhāsanopaviṣṭasya tasmin kṣaṇe 'prameyāni buddhavikrīḍitānyabhūvan,",
  "S04bsu022_u:6505": "yāni na sukaraṃ kalpenāpi nirdeṣṭum //",
  "S04bsu022_u:6506": "tatredamucyate -",
  "S04bsu022_u:6507": "karatalasadṛśābhūtsusthitā medinīyaṃ vikasitaśatapatrāścodgatā raśmijālaiḥ /",
  "S04bsu022_u:6508": "amaraśatasahasrā onamī bodhimaṇḍaṃ imu prathama nimittaṃ siṃhanādena dṛṣṭam // Lal_22.21 //",
  "S04bsu022_u:6509": "drumaśatatrisahasro bodhimaṇḍe namante girivara tatha neke śailarājaśca meruḥ /",
  "S04bsu022_u:6510": "daśabalamadhigamya brahmaśakrā namante idamapi narasiṃhe krīḍitaṃ bodhimaṇḍe // Lal_22.22 //",
  "S04bsu022_u:6511": "raśmiśatasahasrā svośarīrātmabhāvā sphuri jinavara kṣatrā trīṇi śāntā apāyāḥ /",
  "S04bsu022_u:6512": "tata kṣaṇasumuhūrte śodhitā cākṣaṇāni na ca khilamadadoṣā bādhiṣū kaṃci sattvam // Lal_22.23 //",
  "S04bsu022_u:6513": "(Vaidya 258)",
  "S04bsu022_u:6514": "iyamapi narasiṃhasyāsanasthasya krīḍā śaśiravimaṇivahnividyutābhā ca divyā /",
  "S04bsu022_u:6515": "na tapati abhibhūtā bhānuvatyorṇapāśā na ca jagadiha kaścitprekṣate śāstu mūrdham // Lal_22.24 //",
  "S04bsu022_u:6516": "iyamapi narasiṃhasyāsanasthasya krīḍā",
  "S04bsu022_u:6517": "karatalaspṛśanenā kampitā corvi sarvā /",
  "S04bsu022_u:6518": "yena namucisenā kṣobhitā tūlabhūtā",
  "S04bsu022_u:6519": "namuci iṣu gṛhītvā medinī vyālikhedya",
  "S04bsu022_u:6520": "idamapi narasiṃhasyāsane krīḍitaṃ bhūt // Lal_22.25 //",
  "S04bsu022_u:6521": "iti //",
  "S04bsu022_u:6523": "START Parivarta 23",
  "S04bsu022_u:6524": "(Vaidya 259)",
  "S04bsu022_u:6525": "saṃstavaparivartastrayoviṃśaḥ /",
  "S04bsu022_u:6526": "atha khalu śuddhāvāsakāyikā devaputrā bodhimaṇḍaniṣaṇṇaṃ tathāgataṃ pradakṣiṇīkṛtya divyaiścandanacūrṇavarṣairabhyavakīrya ābhiḥ sārūpyābhirgāthābhirabhituṣṭuvuḥ -",
  "S04bsu022_u:6527": "utpanno lokapradyoto lokanāthaḥ prabhaṃkaraḥ /",
  "S04bsu022_u:6528": "andhabhūtasya lokasya cakṣurdātā raṇaṃjahaḥ // Lal_23.1 //",
  "S04bsu022_u:6529": "bhavān vijitasaṃgrāmaḥ puṇyaiḥ pūrṇamanorathaḥ /",
  "S04bsu022_u:6530": "saṃpūrṇaḥ śukladharmaiśca jagattvaṃ tarpayiṣyasi // Lal_23.2 //",
  "S04bsu022_u:6531": "uttīrṇapaṅko hyanighaḥ sthale tiṣṭhati gautamaḥ /",
  "S04bsu022_u:6532": "anyāṃ sattvāṃ mahoghena prodgatastārayiṣyasi // Lal_23.3 //",
  "S04bsu022_u:6533": "udgatastvaṃ mahāprājño lokeṣvapratipudgalaḥ /",
  "S04bsu022_u:6534": "lokadharmairaliptastvaṃ jalasthamiva paṅkajaḥ // Lal_23.4 //",
  "S04bsu022_u:6535": "ciraprasuptamimaṃ lokaṃ tamaskandhāvaguṇṭhitam /",
  "S04bsu022_u:6536": "bhavān prajñāpradīpena samarthaḥ pratibodhitum // Lal_23.5 //",
  "S04bsu022_u:6537": "cirāture jīvaloke kleśavyādhiprapīḍite /",
  "S04bsu022_u:6538": "vaidyarāṭ tvaṃ samutpannaḥ sarvavyādhipramocakaḥ // Lal_23.6 //",
  "S04bsu022_u:6539": "bhaviṣyantyakṣaṇā śūnyā tvayi nāthe samudgate /",
  "S04bsu022_u:6540": "manuṣyāścaiva devāśca bhaviṣyanti sukhānvitāḥ // Lal_23.7 //",
  "S04bsu022_u:6541": "yeṣāṃ tvaddarśanaṃ saumya eṣyase puruṣarṣabha /",
  "S04bsu022_u:6542": "na te kalpasahasrāṇi jātu yāsyanti durgatim // Lal_23.8 //",
  "S04bsu022_u:6543": "paṇḍitāścāpyarogāśca dharmaṃ śroṣyanti ye 'pi te /",
  "S04bsu022_u:6544": "gambhīrāścopadhīkṣīṇā bhaviṣyanti viśāradāḥ // Lal_23.9 //",
  "S04bsu022_u:6545": "mokṣyante ca laghuṃ sarve chittvā vai kleśabandhanam /",
  "S04bsu022_u:6546": "yāsyanti nirupādānāḥ phalaprāptivaraṃ śubham // Lal_23.10 //",
  "S04bsu022_u:6547": "dakṣiṇīyāśca te loke āhutīnāṃ pratigrahāḥ /",
  "S04bsu022_u:6548": "na teṣu dakṣiṇā nyūnā sattvānirvāṇahetukī // Lal_23.11 //",
  "S04bsu022_u:6549": "evaṃ khalu bhikṣavaḥ śuddhāvāsakāyikā devaputrāstathāgatamabhiṣṭutyaikānte prāñjalayastasthuḥ,",
  "S04bsu022_u:6550": "prāñjalayastathāgataṃ namasyantaḥ //",
  "S04bsu022_u:6551_0": "atha khalu cābhāsvarā devaputrāstathāgataṃ bodhimaṇḍaniṣaṇṇaṃ divyairnānāprakāraiḥ",
  "S04bsu022_u:6551_1": "puṣpadhūpagandhamālyavilepanachatradhvajapatākābhiḥ saṃpūjya tripradakṣiṇīkṛtya cābhirgāthābhirabhyastāviṣuḥ -",
  "S04bsu022_u:6552": "(Vaidya 260)",
  "S04bsu022_u:6553": "gambhīrabuddhe madhurasvarā mune brahmasvarā munivaragīta susvaram /",
  "S04bsu022_u:6554": "varāgrabodhi paramārthaprāptā sarvasvare pāragate namaste // Lal_23.12 //",
  "S04bsu022_u:6555": "trātāsi dīpo 'si parāyaṇo 'si nātho 'si loke kṛpamaitracittaḥ /",
  "S04bsu022_u:6556": "vaidyottamastvaṃ khalu śalyahartā cikitsakastvaṃ paramaṃ hitaṃkaraḥ // Lal_23.13 //",
  "S04bsu022_u:6557": "dīpaṃkarasya sahadarśanaṃ tvayā samudānitaṃ maitrakṛpābhrajālam /",
  "S04bsu022_u:6558": "pramuñca nāthā amṛtasya dhārāṃ śamehi tāpaṃ suramānuṣāṇām // Lal_23.14 //",
  "S04bsu022_u:6559": "tvaṃ padmabhūtaṃ tribhaveṣvaliptaṃ tvaṃ merukalpo vicalo hyakampyaḥ /",
  "S04bsu022_u:6560": "tvaṃ vajrakalpo hyacalapratijña tvaṃ candramā sarvaguṇāgradhārī // Lal_23.15 //",
  "S04bsu022_u:6561": "evaṃ khalu bhikṣava ābhāsvarā devāstathāgatamabhisaṃstutyaikānte tasthuḥ prāñjalayastathāgataṃ namasyantaḥ //",
  "S04bsu022_u:6562_0": "atha khalu subrahmadevaputrapramukhā brahmakāyikā devāstathāgataṃ bodhimaṇḍaniṣaṇṇamanekamaṇiratnakoṭīnayutaśatasahasrapratyuptena",
  "S04bsu022_u:6562_1": "ratnajālenābhichādya tripradakṣiṇīkṛtya cābhiḥ sārūpyābhirgāthābhirabhyastāviṣuḥ -",
  "S04bsu022_u:6563": "śubhavimalaprajña prabhatejadharā dbātriṃśallakṣaṇavarāgradharā /",
  "S04bsu022_u:6564": "smṛtimaṃ matimaṃ guṇajñānadharā akilāntakā śirasi vandami te // Lal_23.16 //",
  "S04bsu022_u:6565": "amalā vimalā trimalairvimalā trailokyaviśruta trividyagatā /",
  "S04bsu022_u:6566": "trividhāvimokṣavaracakṣudadā vandāmi tvāṃ trinayanaṃ vimalam // Lal_23.17 //",
  "S04bsu022_u:6567": "(Vaidya 261)",
  "S04bsu022_u:6568": "kalikaluṣa uddhṛta sudāntamanā kṛpakaruṇa udgata jagārthakarā /",
  "S04bsu022_u:6569": "muni mudita udgata praśāntamanā dvayamativimocaka upekṣaratā // Lal_23.18 //",
  "S04bsu022_u:6570": "vrata tapasa udgata jagārthakarā /",
  "S04bsu022_u:6571": "svacarīviśuddhacaripāragatā /",
  "S04bsu022_u:6572": "catusatyadarśaka vimokṣaratā mukto vimocayasi cānyajagat // Lal_23.19 //",
  "S04bsu022_u:6573": "balavīrya āgatu ihā namuci prajñāya vīrya tava maitrya jito /",
  "S04bsu022_u:6574": "prāptaṃ ca te padavaraṃ amṛtaṃ vandāma te śaṭhacamūmathanā // Lal_23.20 //",
  "S04bsu022_u:6575": "evaṃ khalu bhikṣavaḥ subrahmadevaputrapramukhā brahmakāyikā devāstathāgatamābhirgāthābhirabhiṣṭutya ekānte tasthuḥ prāñjalayastathāgataṃ namasyantaḥ //",
  "S04bsu022_u:6576": "atha khalu te śuklapākṣikā māraputrā yena tathāgatastenopasaṃkrāman /",
  "S04bsu022_u:6577": "upasaṃkramya mahāratnachatravitānaistathāgatamabhicchādya prāñjalayastathāgatamābhiḥ sārūpyābhirgāthābhirabhyastāviṣuḥ -",
  "S04bsu022_u:6578": "pratyakṣe 'smi bale tavātivipule mārasya ghorā camū",
  "S04bsu022_u:6579": "yatsā māracamū mahāpratibhayā ekakṣaṇe te jitā /",
  "S04bsu022_u:6580": "na ca te utthitu naiva kāyu trasito no vā girā vyāhṛtā",
  "S04bsu022_u:6581": "tvāṃ vandāmahi sarvalokamahitaṃ sarvārthasiddhaṃ munim // Lal_23.21 //",
  "S04bsu022_u:6582": "mārā koṭisahasranekanayutā gaṅgāṇubhiḥ saṃmitāḥ",
  "S04bsu022_u:6583": "te tubhyaṃ na samartha bodhisuvaṭā saṃcālituṃ kampitum /",
  "S04bsu022_u:6584": "yajñā koṭisahasranekanayutā gaṅgā yathā vālikā",
  "S04bsu022_u:6585": "yaṣṭā bodhivaṭāsitena bhavatā tenādya vibhrājase // Lal_23.22 //",
  "S04bsu022_u:6586": "bhāryā ceṣṭatamā sutāśca dayitā dāsyaśca",
  "S04bsu022_u:6587": "dāsāstathā udyānā nagarāṇi rāṣṭranigamā rājyāni sāntaḥpurāḥ /",
  "S04bsu022_u:6588": "hastā pādaśirottamāṅgamapi vā cakṣūṃṣi jihvā tathā",
  "S04bsu022_u:6589": "tyaktā te varabodhicarya caratā tenādya vibhrājase // Lal_23.23 //",
  "S04bsu022_u:6590": "(Vaidya 262)",
  "S04bsu022_u:6591": "uktaṃ yadvacanaṃ tvayā subahuśo buddho bhaviṣyāmyahaṃ",
  "S04bsu022_u:6592": "tāriṣye bahusattvakoṭinayutā duḥkhārṇavenohyatā /",
  "S04bsu022_u:6593": "dhyānādhīndriyabuddhibhiḥ kavacitaḥ saddharmanāvā svayaṃ",
  "S04bsu022_u:6594": "sā caiṣā pratipūrṇa tubhya praṇidhistāriṣyase prāṇinaḥ // Lal_23.24 //",
  "S04bsu022_u:6595": "yatpuṇyaṃ ca stavitva vādivṛṣabhaṃ lokasya cakṣurdadaṃ",
  "S04bsu022_u:6596": "sarve bhūtva udagrahṛṣṭamanasaḥ prārthema sarvajñatām /",
  "S04bsu022_u:6597": "samudānītva varāgrabodhimatulāṃ buddhaiḥ susaṃvarṇitāṃ",
  "S04bsu022_u:6598": "evaṃ tadvinihatya mārapariṣāṃ buddhema sarvajñatām // Lal_23.25 //",
  "S04bsu022_u:6599": "evaṃ khalu bhikṣavo māraputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ //",
  "S04bsu022_u:6600_0": "atha khalu paranirmitavaśavartī devaputro 'nekairdevaputraśatasahasraiḥ parivṛtaḥ",
  "S04bsu022_u:6600_1": "puraskṛto jāmbūnadasuvarṇavarṇaiḥ padmaistathāgatamabhyavakīrya saṃmukhamābhirgāthābhirabhyastāvīt -",
  "S04bsu022_u:6601": "apīḍita aluḍita avitathavacanā apagatatamaraja amṛtagatigatā /",
  "S04bsu022_u:6602": "arahasi divi bhuvi śriyakriyamatulā atidyutismṛtimati praṇipati śirasā // Lal_23.26 //",
  "S04bsu022_u:6603": "ratikara raṇajaha rajamalamathanā ramayasi suranara suviśadavacanaiḥ /",
  "S04bsu022_u:6604": "vikasita suvipula varatanu kiraṇaiḥ suranarapatiriva jayasi jagadidam // Lal_23.27 //",
  "S04bsu022_u:6605": "paragaṇipramathana paracarikuśalā priyu bhava naramaru paramati dhunatā /",
  "S04bsu022_u:6606": "paracari vibhajasi sunipuṇamatimān pathi iha vicaratu daśabalagamane // Lal_23.28 //",
  "S04bsu022_u:6607": "tyaji pṛthu bhavagrahi vitathadukha mahā vinayasi suranara yathamati vinaye /",
  "S04bsu022_u:6608": "vicarasi catudiśa śaśiriva gagane cakṣu bhava parāyaṇa iha bhuvi tribhave // Lal_23.29 //",
  "S04bsu022_u:6609": "priyu bhava naramaru na ca khali viṣaye ramayasi śubharati kāmarativirato /",
  "S04bsu022_u:6610": "(Vaidya 263)",
  "S04bsu022_u:6611": "dinadarśi pariṣadi na ti samu tribhave nāthu gati parāyaṇu tvamiha hi jagataḥ // Lal_23.30 //",
  "S04bsu022_u:6612": "evaṃ khalu bhikṣavo vaśavartidevapramukhāḥ parinirmitavaśavartino devaputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ //",
  "S04bsu022_u:6613": "atha khalu sunirmito devaputro devasaṃghaparivṛtaḥ puraskṛto nānāratnapaṭṭadāmaistathāgatamabhichādya saṃmukhamābhirgāthābhirabhyastāvīt -",
  "S04bsu022_u:6614": "dharmāloka bhavān samudgata trividhamalanucchido",
  "S04bsu022_u:6615": "mohādṛṣṭiavidyaghātako hiriśiribharitaḥ /",
  "S04bsu022_u:6616": "mithyāmārgaratāmimāṃ prajāmamṛte thapayito",
  "S04bsu022_u:6617": "utpanno iha loki cetiyo divi bhuvi mahitaḥ // Lal_23.31 //",
  "S04bsu022_u:6618": "tvaṃ vaidyo kuśalacikitsako hyamṛtasukhadado",
  "S04bsu022_u:6619": "dṛṣṭikleśamavidyasaṃcayaṃ purimamanuśayam /",
  "S04bsu022_u:6620": "sarvavyādhyapanesi dehināṃ purimajinapathe",
  "S04bsu022_u:6621": "tasmādvaidyatamo 'si nāyakā vicarasi dharaṇīm // Lal_23.32 //",
  "S04bsu022_u:6622": "candrāsūryaprabhāśca jyotiṣā maṇi tatha jvalanā",
  "S04bsu022_u:6623": "śakrabrahmaprabhā na bhāsate puratu śirighane /",
  "S04bsu022_u:6624": "prajñālokakarā prabhaṃkarā prabhasiribharitā",
  "S04bsu022_u:6625": "pratyakṣāstava jñāti adbhute praṇipati śirasā // Lal_23.33 //",
  "S04bsu022_u:6626": "satyāsatyakathī vināyakā sumadhuravacanā",
  "S04bsu022_u:6627": "dāntā śāntamanā jitendriya praśamitamanasā /",
  "S04bsu022_u:6628": "śāstā śāsaniyāṃ praśāsase naramarupariṣāṃ",
  "S04bsu022_u:6629": "vande śākyamuniṃ nararṣabhaṃ suranaramahitam // Lal_23.34 //",
  "S04bsu022_u:6630": "jñāniṃ jñānakathāgradhārakā jñapayasi tribhave",
  "S04bsu022_u:6631": "traividyatrivimokṣadeśakā trimalamalanudā /",
  "S04bsu022_u:6632": "bhavyābhavya mune prajānase yathamati vinaye",
  "S04bsu022_u:6633": "vande tvāṃ trisahasri adbhutaṃ divi bhuvi mahitam // Lal_23.35 //",
  "S04bsu022_u:6634": "evaṃ khalu bhikṣavaḥ sunirmito devaputraḥ saparivārastathāgatamabhiṣṭutyaikānte 'sthāt prāñjalīkṛtastathāgataṃ namaskurvan //",
  "S04bsu022_u:6635": "(Vaidya 264)",
  "S04bsu022_u:6636": "atha khalu saṃtuṣito devaputraḥ sārdhaṃ tuṣitakāyikairdevairyena tathāgatastenopasaṃkrāmat /",
  "S04bsu022_u:6637": "upasaṃkramya mahatā divyavastrajālena bodhimaṇḍaniṣaṇṇaṃ tathāgatamabhisaṃchādya saṃmukhamābhirgāthābhirabhyastauṣīt -",
  "S04bsu022_u:6638": "tuṣitālayi yadvasitastvaṃ tatra ti deśitu dharma udāro /",
  "S04bsu022_u:6639": "na ca chidyati sā anuśāsti adyapi dharmacarī suraputrā // Lal_23.36 //",
  "S04bsu022_u:6640": "na ca darśana tṛpti labhāmo dharma śṛṇotu na vindati tṛptim /",
  "S04bsu022_u:6641": "guṇasāgara lokapradīpā vandima te śirasā manasā ca // Lal_23.37 //",
  "S04bsu022_u:6642": "tuṣitālaya yaccalitastvaṃ śoṣita akṣaṇa sarvi tadā te /",
  "S04bsu022_u:6643": "yada bodhivaṭe upaviṣṭaḥ sarvajagasya kileśa praśāntāḥ // Lal_23.38 //",
  "S04bsu022_u:6644": "yasya kṛtena ca bodhi udārā eṣa ti prāpti jinitvana māram /",
  "S04bsu022_u:6645": "tvā praṇidhī tapasā paripūrṇā kṣipra pravartaya cakramudāram // Lal_23.39 //",
  "S04bsu022_u:6646": "bahu dikṣiṣu prāṇisahasrā dharmaratā kṣuṇiyāmatha dharmam /",
  "S04bsu022_u:6647": "kṣipra pravartaya cakramudāraṃ mocaya prāṇisahasra bhaveṣu // Lal_23.40 //",
  "S04bsu022_u:6648": "evaṃ khalu bhikṣavaḥ saṃtuṣito devaputraḥ saparivārastathāgatamabhiṣṭatyaikānte 'sthāt prāñjalīkṛtastathāgataṃ namasyamānaḥ //",
  "S04bsu022_u:6649": "atha khalu suyāmadevaputrapramukhāḥ suyāmā devā yena tathāgatastenopasaṃkrāmat /",
  "S04bsu022_u:6650": "upasaṃkramya nānāpuṣpadhūpagandhamālyavilepanairbodhimaṇḍaniṣaṇṇaṃ tathāgataṃ saṃpūjya saṃmukhamābhiḥ sārūpyābhirgāthābhistuṣṭavuḥ -",
  "S04bsu022_u:6651": "sadṛśo 'sti na te kutontare śīla samādhi tathaiva prajñayā /",
  "S04bsu022_u:6652": "adhimuktivimuktikovidā śirasā vandima te tathāgatam // Lal_23.41 //",
  "S04bsu022_u:6653": "(Vaidya 265)",
  "S04bsu022_u:6654": "dṛṣṭā sa viyūha śobhanā bodhimaṇḍasmi marubhi yā kṛtā /",
  "S04bsu022_u:6655": "na tamarhati anya kaścanā yatha tvaṃ devamanuṣyapūjitaḥ // Lal_23.42 //",
  "S04bsu022_u:6656": "na mudhāya bhavān samudgato yasya arthe bahu cīrṇa duṣkarā /",
  "S04bsu022_u:6657": "vijito hi śaṭhaḥ sasainyakaḥ prāptā bodhi anuttarā tvayā // Lal_23.43 //",
  "S04bsu022_u:6658": "āloka kṛto daśādiśe prajñādīpena triloka jvālitaḥ /",
  "S04bsu022_u:6659": "timiraṃ apanāyayiṣyase dāsyasi cakṣuranuttaraṃ jage // Lal_23.44 //",
  "S04bsu022_u:6660": "bahukalpa stuvanti bhāṣato romarūpasya na cāntu asti te /",
  "S04bsu022_u:6661": "guṇasāgara lokaviśrutā śirasā vandima te tathāgatam // Lal_23.45 //",
  "S04bsu022_u:6662": "evaṃ khalu te suyāmadevaputrapramukhā devāstathāgatamabhiṣṭutyaikānte tasthuḥ prāñjalastathāgataṃ namasyantaḥ //",
  "S04bsu022_u:6663_0": "atha khalu śakro devānāmindraḥ sārdhaṃ trāyatriṃśakāyikairdevairnānāpuṣpadhūpadīpagandhamālyavilepanacūrṇacīvarachatradhvajapatākāvyūhaistathāgataṃ",
  "S04bsu022_u:6663_1": "saṃpūjya ābhirgāthābhirabhyastāvīt -",
  "S04bsu022_u:6664": "askhalitā anavadyā sadā susthitā merukalpā mune",
  "S04bsu022_u:6665": "daśadiśi suvighuṣṭa jñānaprabhā puṇyatejānvitā /",
  "S04bsu022_u:6666": "buddhaśatasahasra saṃpūjitā pūrvi tubhyaṃ mune",
  "S04bsu022_u:6667": "tasya viśeṣu yena bodhidrume mārasenā jitā // Lal_23.46 //",
  "S04bsu022_u:6668": "śīlaśrutasamādhiprajñākarā jñānaketudhvajā",
  "S04bsu022_u:6669": "jaramaraṇanighāti vaidyottamā lokacakṣurdadā /",
  "S04bsu022_u:6670": "trimalakhilaprahīṇa śāntendriyā śāntacittā mune",
  "S04bsu022_u:6671": "śaraṇu tavamupema śākyarṣabhā dharmarājā jage // Lal_23.47 //",
  "S04bsu022_u:6672": "bodhicarī anantatulyā abhūdvīryasthāmodgatā",
  "S04bsu022_u:6673": "prajñābala upāya maitrābalaṃ brāhmapuṇyaṃ balam /",
  "S04bsu022_u:6674": "(Vaidya 266)",
  "S04bsu022_u:6675": "eti balamanantatulyā bhavaṃ bodhi saṃprasthite",
  "S04bsu022_u:6676": "daśabalabaladhārī adyā punarbodhimaṇḍe bhuto // Lal_23.48 //",
  "S04bsu022_u:6677": "dṛṣṭva camu anantasattve surā bhītatrastābhavan",
  "S04bsu022_u:6678": "mā khu śramaṇarāju bādhiṣyate bodhimaṇḍe sthitaḥ /",
  "S04bsu022_u:6679": "na ca bhavatu babhūva tebhyo bhayaṃ no ca kāyeñjanā",
  "S04bsu022_u:6680": "karahata gurubhāra saṃkampanā mārasenā jitā // Lal_23.49 //",
  "S04bsu022_u:6681": "yatha ca purimakebhi siṃhāsane prāpta bodhi varā",
  "S04bsu022_u:6682": "tatha tvayā anubuddha tulyā samā anyathā tvaṃ na hi /",
  "S04bsu022_u:6683": "samamanasa samacitta sarvajñatā sthāma prāptaṃ tvayā",
  "S04bsu022_u:6684": "tena bhava svayaṃbhu lokottamo puṇyakṣetraṃ jage // Lal_23.50 //",
  "S04bsu022_u:6685": "evaṃ khalu bhikṣavaḥ śakro devānāmindraḥ sārdhaṃ devaputraistrāyatriṃśaistathāgatamabhiṣṭutyaikānte 'sthāt prāñjalīkṛtastathāgataṃ namaskurvan //",
  "S04bsu022_u:6686": "atha khalu catvāro mahārājānaḥ sārdhaṃ caturmahārājakāyikairdevaputrairyena tathāgatastenopasaṃkrāmat /",
  "S04bsu022_u:6687_0": "upasaṃkramyābhimuktakacampakasumanāvārṣikadhānuskārimālyadāmaparigṛhītā apsaraḥśatasahasraparivṛtā",
  "S04bsu022_u:6687_1": "divyasaṃgītisaṃpravāditena tathāgatasya pūjāṃ kṛtvā ābhiḥ sārūpyābhirgāthābhistuṣṭuvuḥ -",
  "S04bsu022_u:6688": "sumadhuravacanā manojñaghoṣā śaśi va praśāntikarā prasannacittā /",
  "S04bsu022_u:6689": "prahasitavadanā prabhūtajihvā paramasuprītikarā mune namaste // Lal_23.51 //",
  "S04bsu022_u:6690": "rutaravita ya asti sarvaloke sumadhura premaṇiyā narāmarūṇām /",
  "S04bsu022_u:6691": "bhavata svaru pramukta mañjughoṣo abhibhavate ruta sarvi bhāṣamāṇāṃ // Lal_23.52 //",
  "S04bsu022_u:6692": "rāgu samayi doṣamohakleśā prīti janeti amānuṣāṃ viśuddhām /",
  "S04bsu022_u:6693": "akaluṣahṛdayā niśāmya dharmaṃ ārya vimukti labhanti te hi sarve // Lal_23.53 //",
  "S04bsu022_u:6694": "na ca bhava atimanyase avidvāṃ na ca puna vidvamadena jātu mattaḥ /",
  "S04bsu022_u:6695": "(Vaidya 267)",
  "S04bsu022_u:6696": "unnatu na ca naiva conatastvaṃ giririva susthitu sāgarasya madhye // Lal_23.54 //",
  "S04bsu022_u:6697": "lābha iha sulabdha mānuṣāṇāṃ yatra hi tādṛśu jātu sattva loke /",
  "S04bsu022_u:6698": "śrīriva padumo dhanasya dātrī tatha tava dāsyati dharmu sarvaloke // Lal_23.55 //",
  "S04bsu022_u:6699": "evaṃ khalu caturmahārājapramukhā mahārājakāyikā devā bodhimaṇḍaniṣaṇṇaṃ tathāgatamabhiṣṭutyaikānte tasthuḥ prāñjalayastathāgataṃ namasyantaḥ //",
  "S04bsu022_u:6700_0": "atha khalvantarikṣā devāstathāgatasyāntikamupasaṃkramyābhisaṃbodheḥ pūjākarmaṇe sarvamantarīkṣaṃ",
  "S04bsu022_u:6700_1": "ratnajālena kiṅkiṇījālena ratnachatrai ratnapatākābhī ratnapaṭṭadāmai ratnāvataṃsakairvividhamuktāhārapuṣpadāmārdhakāyikadevatāparigṛhītairardhacandrakaiśca",
  "S04bsu022_u:6700_2": "samalaṃkṛtya tathāgatāya niryātayanti sma /",
  "S04bsu022_u:6701": "niryātya ca saṃmukhamābhirgāthābhirabhyastāviṣuḥ -",
  "S04bsu022_u:6702": "asmāku vāsaṃ gagane dhruvaṃ mune paśyāma sattvā cariyā yathā jage /",
  "S04bsu022_u:6703": "bhavataścariṃ prekṣiya śuddhasattva skhalitaṃ na paśyāma tavaikacitte // Lal_23.56 //",
  "S04bsu022_u:6704": "ye āgatā pūjana bodhisattvā gaganaṃ sphuṭaṃ tairnaranāyakebhiḥ /",
  "S04bsu022_u:6705": "hānirvimānāna na cābhavanta tathā hi te vai gaganātmabhāvāḥ // Lal_23.57 //",
  "S04bsu022_u:6706": "ye antarīkṣātu pravarṣi puṣpāṃ syāccūḍabandhā hi mahāsahasrā /",
  "S04bsu022_u:6707": "te tubhya kāye patitā aśeṣā nadyo yathā sāgari saṃpraviṣṭāḥ // Lal_23.58 //",
  "S04bsu022_u:6708": "paśyāma chatrāṇyavataṃsakā ca mālāguṇāṃ campakapuṣpadāmāṃ /",
  "S04bsu022_u:6709": "hārāṃśca candrāṃśca tathārdhacandrāṃ kṣipanti devā na ca saṃskaroti // Lal_23.59 //",
  "S04bsu022_u:6710": "vālasya nābhūdavakāśamasmin devaiḥ sphuṭaṃ sarvata antarīkṣam /",
  "S04bsu022_u:6711": "kurvanti pūjāṃ dvipadottamasya na ca te mado jāyati vismayo vā // Lal_23.60 //",
  "S04bsu022_u:6712": "(Vaidya 268)",
  "S04bsu022_u:6713": "evaṃ khalvantarīkṣadevā bodhimaṇḍe niṣaṇṇaṃ tathāgatamabhiṣṭutyaikānte 'vatasthivantaḥ prāñjalayastathāgataṃ namasyantaḥ //",
  "S04bsu022_u:6714_0": "atha khalu bhaumā devāstathāgatasya pūjākarmaṇe sarvāvantaṃ dharaṇītalaṃ suśodhitopaliptaṃ",
  "S04bsu022_u:6714_1": "gandhodakapariṣiktaṃ puṣpāvakīrṇaṃ ca kṛtvā nānādūṣyavitānavitataṃ ca tathāgatāya niryātayanti sma /",
  "S04bsu022_u:6715": "ābhirgāthābhirabhituṣṭuvuḥ -",
  "S04bsu022_u:6716": "vajramiva abhedyā saṃsthitā triḥsahasrā vajramayapadenāyaṃ sthito bodhimaṇḍe /",
  "S04bsu022_u:6717": "iha mama tvacamāṃsaṃ śuṣyatāmasthimajjā na ca ahu aspṛśitvā bodhi uttheṣya asmāt // Lal_23.61 //",
  "S04bsu022_u:6718": "savibhava narasiṃhā sarviyaṃ triḥsahasrā na kariṣu adhisthānaṃ syādvidīrṇaśeṣā /",
  "S04bsu022_u:6719": "tādṛśa mahavegā āgatā bodhisattvā yeṣa kramatalebhiḥ kampitā kṣetrakoṭyaḥ // Lal_23.62 //",
  "S04bsu022_u:6720": "lābha iha sulabdhā bhūmidevairudārā yatra paramasattvaścaṃkramī medinīye /",
  "S04bsu022_u:6721": "yatra ku raju loke sarva obhāsitāste cetibhu trisahasraḥ kiṃ punastubhya kāyaḥ // Lal_23.63 //",
  "S04bsu022_u:6722": "hesti śatasahasraṃ yāvataścāpaskandho dharaṇitalu jagasyā yāvataścopajīvyaḥ /",
  "S04bsu022_u:6723": "sarva vayu dharemo medinī triḥsahasrāṃ sarva tava dadāmo bhuṅkṣvimāṃ tvaṃ yatheṣṭam // Lal_23.64 //",
  "S04bsu022_u:6724": "yatra bhava sthihedvā caṃkramedvā śayedvā ye 'pi sugataputrāḥ śrāvakā gautamasya /",
  "S04bsu022_u:6725": "dharmakatha kathentī ye 'pi vā tāṃ śṛṇonti sarvakuśalamūlaṃ bodhiye nāmayāmaḥ // Lal_23.65 //",
  "S04bsu022_u:6726": "evaṃ khalu bhaumā devā bodhimaṇḍaniṣaṇṇaṃ tathāgatamabhiṣṭatyaikānte tasthuḥ prāñjalayastathāgataṃ namasyantaḥ //",
  "S04bsu022_u:6727": "// iti śrīlalitavistare saṃstavaparivarto nāma trayoviṃśatitamo 'dhyāyaḥ //",
  "S04bsu022_u:6729": "START Parivarta 24",
  "S04bsu022_u:6730": "(Vaidya 269)",
  "S04bsu022_u:6731": "trapuṣabhallikaparivartaścaturviṃśaḥ /",
  "S04bsu022_u:6732": "iti hi bhikṣavo 'bhisaṃbuddhastathāgato devairabhiṣṭūyamānaḥ paryaṅkamabhindannanimiṣanayano drumarājaṃ prekṣate sma /",
  "S04bsu022_u:6733": "dhyānaprītyāhāraḥ sukhapratisaṃvedī saptarātraṃ bodhivṛkṣamūle 'bhināmayati sma //",
  "S04bsu022_u:6734": "atha saptāhe 'tikrānte kāmāvacarā devaputrā daśagandhodakakumbhasahasrāṇi parigṛhya yena tathāgatastenopasaṃkrāmanti sma /",
  "S04bsu022_u:6735": "rūpāvacarā api devaputrā daśagandhodakakumbhasahasrāṇi parigṛhya yena tathāgastenopasaṃkrāmanti sma /",
  "S04bsu022_u:6736": "upasaṃkramya bodhivṛkṣaṃ tathāgataṃ ca gandhodakena snāpayanti sma /",
  "S04bsu022_u:6737": "gaṇanāsamatikrāntāśca devanāgayakṣagandharvāsuragaruḍakinnaramahoragāstena tathāgatakāyapatitena gandhodakena svakasvakān kāyānupalimpanti sma /",
  "S04bsu022_u:6738": "anuttarāyāṃ ca samyaksaṃbodhau cittānyutpādayāmāsuḥ /",
  "S04bsu022_u:6739": "svabhavane praviṣṭā api ca te devaputrādayo 'virahitā abhūvaṃstena gandhodakagandhena,",
  "S04bsu022_u:6740": "na cāsmai gandhāya spṛhāmutpādayāmāsuḥ /",
  "S04bsu022_u:6741": "tenaiva ca prītiprāmodyena tathāgatagauravamanasikāranirjātenāvaivartikā abhūvannanuttarāyāḥ samyaksaṃbodheḥ //",
  "S04bsu022_u:6742": "atha khalu bhikṣavaḥ samantakusumo nāma devaputrastasyāmeva parṣadi saṃnipatito 'bhūt /",
  "S04bsu022_u:6743": "sa tathāgatasya caraṇayornipatya prāñjalistathāgatametadavocat - ko nāmāyaṃ bhagavan samādhiryena samādhinā samanvāgatastathāgataḥ saptarātraṃ viharatyabhinnaparyaṅkaḥ?",
  "S04bsu022_u:6744": "evamukto bhikṣavastathāgatastaṃ devaputrametadavocat - prītyāhāravyūho nāma devaputra ayaṃ samādhiryena samādhinā samanvāgatastathāgataḥ saptarātraṃ vyāhārṣīdabhinnaparyaṅkaḥ //",
  "S04bsu022_u:6745": "atha khalu bhikṣavaḥ samantakusumo devaputrastathāgataṃ gāthābhirabhyastāvīt -",
  "S04bsu022_u:6746": "rathacaraṇanicitacaraṇā daśaśataarajalajakamaladalatejā /",
  "S04bsu022_u:6747": "suramukuṭaghṛṣṭacaraṇā vande caraṇau śirighanasya // Lal_24.1 //",
  "S04bsu022_u:6748": "abhivandya sugatacaraṇau pramuditacittastadā sa suraputraḥ /",
  "S04bsu022_u:6749": "idamavaci vimatiharaṇaṃ praśāntakaraṇaṃ naramarūṇām // Lal_24.2 //",
  "S04bsu022_u:6750": "śākyakulanandijananā antakarā rāgadoṣamohānām /",
  "S04bsu022_u:6751": "pramlānaantakaraṇā vinehi kāṅkṣāṃ naramarūṇām // Lal_24.3 //",
  "S04bsu022_u:6752": "kiṃ kāraṇaṃ daśabalā buddhvā sarvajñatāmaparimāṇām /",
  "S04bsu022_u:6753": "saptāhaṃ mahimaṇḍe jinā na bhindanti paryaṅkam // Lal_24.4 //",
  "S04bsu022_u:6754": "kiṃ tu khalu paśyamānaḥ saptāhaṃ animeṣeṇa narasiṃhā /",
  "S04bsu022_u:6755": "prekṣasi viśuddhacakṣo vikasitaśatapatratulyākṣaḥ // Lal_24.5 //",
  "S04bsu022_u:6756": "(Vaidya 270)",
  "S04bsu022_u:6757": "kiṃ tu bhavateṣa praṇidhī utāhu sarveṣa vādisiṃhānām /",
  "S04bsu022_u:6758": "yena drumarājamūle paryaṅka na bhindi saptāham // Lal_24.6 //",
  "S04bsu022_u:6759": "sādhu samaśuddhadantā sugandhagandhāmukhaṃ daśabalasya /",
  "S04bsu022_u:6760": "pravada vacanaṃ avitathaṃ kuruṣva prītiṃ naramarūṇām // Lal_24.7 //",
  "S04bsu022_u:6761": "tamuvāca candravacanaḥ śṛṇuṣva me bhāṣato amaraputra /",
  "S04bsu022_u:6762": "asya praśnasyāhaṃ kiṃcinmātraṃ pravakṣyāmi // Lal_24.8 //",
  "S04bsu022_u:6763": "rājā yadvadyasminnabhiṣikto bhavati jñātisaṃghena /",
  "S04bsu022_u:6764": "saptāhu taṃ pradeśaṃ na jahāti hi dharmatā rājñām // Lal_24.9 //",
  "S04bsu022_u:6765": "evameva daśabalā api abhiṣiktā bhonti yada praṇidhipūrṇāḥ /",
  "S04bsu022_u:6766": "saptāhu dharaṇimaṇḍe jinā na bhindanti paryaṅkam // Lal_24.10 //",
  "S04bsu022_u:6767": "śūro yathārisaṃghāṃ nirīkṣate nirjitāṃ niravaśeṣāṃ /",
  "S04bsu022_u:6768": "buddhā pi bodhimaṇḍe kleśāṃ nihatāṃ nirīkṣante // Lal_24.11 //",
  "S04bsu022_u:6769": "iha te kāmakrodhā mohaprabhāvā jagatparinikāśāḥ /",
  "S04bsu022_u:6770": "sāhoḍhā iva caurā vināśitā ye niravaśeṣāḥ // Lal_24.12 //",
  "S04bsu022_u:6771": "iha me hatāna vividhā mānavidhāmanyunā puraniketāḥ /",
  "S04bsu022_u:6772": "sarvāśravā prahīnā jñānaṃ cāgraṃ samotpannam // Lal_24.13 //",
  "S04bsu022_u:6773": "iha sā akāryakartrī bhavatṛṣṇā cāriṇī tathāvidyā /",
  "S04bsu022_u:6774": "sānuśayamūlajātā paṭunā jñānāgninā dagdhā // Lal_24.14 //",
  "S04bsu022_u:6775": "iha sā ahaṃ mameti ca kalipāśu durānugāḍhalitamūlā /",
  "S04bsu022_u:6776": "nīvaraṇakaṭhinagranthi chinnā me jñānaśastreṇa // Lal_24.15 //",
  "S04bsu022_u:6777": "iha te ciraṃ samāyata ullāpanakā vināśaparyantāḥ /",
  "S04bsu022_u:6778": "skandhāḥ sopādānā jñānena mayā parijñātāḥ // Lal_24.16 //",
  "S04bsu022_u:6779": "iha te dvayasaṃmohā mithyāgrāhā mahānarakaniṣṭhāḥ /",
  "S04bsu022_u:6780": "maya uddhṛtā aśeṣā bhūyaśca na jātu jñāsyante // Lal_24.17 //",
  "S04bsu022_u:6781": "iha nīvaraṇavanārī dagdhā me kuśalamūlatejena /",
  "S04bsu022_u:6782": "caturaśca viparyāsā nirdagdha mayā niravaśeṣāḥ // Lal_24.18 //",
  "S04bsu022_u:6783": "iha sā vitarkamālā saṃjñāsūtreṣu granthitā nipathī //",
  "S04bsu022_u:6784": "vinivartitā aśeṣā bodhyaṅgavicitramālābhiḥ // Lal_24.19 //",
  "S04bsu022_u:6785": "(Vaidya 271)",
  "S04bsu022_u:6786": "durgāni pañcaṣaṣṭi mohānī triṃśatiṃ ca malināni /",
  "S04bsu022_u:6787": "catvāriṃśadaghāni chinnā me 'smiṃ dharaṇimaṇḍe // Lal_24.20 //",
  "S04bsu022_u:6788": "ṣoḍaśa asaṃvṛtāni aṣṭādaśa dhātavaśca mahimaṇḍe /",
  "S04bsu022_u:6789": "kṛcchrāṇi pañcaviṃśati chinnāni mayehasaṃsthena // Lal_24.21 //",
  "S04bsu022_u:6790": "viṃśati rajastarāṇi aṣṭāviṃśati jagasya vitrāsāḥ /",
  "S04bsu022_u:6791": "iha me samatikrāntā vīryabalaparākramaṃ karitvā // Lal_24.22 //",
  "S04bsu022_u:6792": "tatha buddhanarditānī pañcaśatāsmiṃ mayā samanubuddhā /",
  "S04bsu022_u:6793": "paripurṇaśatasahasraṃ dharmāna mayā samanubuddham // Lal_24.23 //",
  "S04bsu022_u:6794": "iha me 'nuśaya aśeṣā aṣṭānavatiḥ samūlaparyantāḥ /",
  "S04bsu022_u:6795": "paryutthānakisalayā nirdagdhā jñānatejena // Lal_24.24 //",
  "S04bsu022_u:6796": "kāṅkṣā vimatisamudayā dṛṣṭījaḍajantitā aśubhamūlā /",
  "S04bsu022_u:6797": "tṛṣṇānadī trivegā praśoṣitā jñānasūryeṇa // Lal_24.25 //",
  "S04bsu022_u:6798": "kuhanalapanaprahāṇaṃ māyāmātsaryadoṣaīrṣyādyam /",
  "S04bsu022_u:6799": "iha te kleśāraṇyaṃ chinnaṃ vinayāgninā dagdham // Lal_24.26 //",
  "S04bsu022_u:6800": "iha te vivādamūlā ākarṣaṇadurgatīṣu viṣamāsu /",
  "S04bsu022_u:6801": "āryāpavādavacanā jñānavaravirecanairvāntā // Lal_24.27 //",
  "S04bsu022_u:6802": "iha ruditakranditānāṃ śocitaparidevitāna paryantam /",
  "S04bsu022_u:6803": "prāptaṃ mayā hyaśeṣaṃ jñānaguṇasamādhimāgamya // Lal_24.28 //",
  "S04bsu022_u:6804": "oghā ayogagranthāḥ śokāḥ śalyā madapramādāśca /",
  "S04bsu022_u:6805": "vijitā mayeha sarve satyanayasamādhimāgamya // Lal_24.29 //",
  "S04bsu022_u:6806": "iha maya kileśagahanā saṃkalpavirūḍhamūla bhavavṛkṣāḥ /",
  "S04bsu022_u:6807": "smṛtiparaśunā aśeṣā chinnā jñānāgninā dagdhā // Lal_24.30 //",
  "S04bsu022_u:6808": "iha so mayā hyatibalo asmiṃ mārastrilokavaśavartī /",
  "S04bsu022_u:6809": "jñānāsinā śaṭhātmā hato yathendreṇa daityendraḥ // Lal_24.31 //",
  "S04bsu022_u:6810": "iha jālinī aśeṣā ṣaḍviṃśaticāriṇī dharaṇimaṇḍe /",
  "S04bsu022_u:6811": "prajñāsinā balavatā chittvā jñānāgninā dagdhā // Lal_24.32 //",
  "S04bsu022_u:6812": "iha te mūlakleśāḥ sānuśayā duḥkhaśokasaṃbhūtāḥ /",
  "S04bsu022_u:6813": "maya udghṛtā aśeṣā prajñābalalāṅgalamukhena // Lal_24.33 //",
  "S04bsu022_u:6814": "iha me prajñācakṣurviśodhitaṃ prakṛtiśuddhasattvānām /",
  "S04bsu022_u:6815": "jñānāñjanena mahatā mohapaṭalavistaraṃ bhinnam // Lal_24.34 //",
  "S04bsu022_u:6816": "(Vaidya 272)",
  "S04bsu022_u:6817": "iha dhātubhūta caturo madamakaraviloḍitā vipulatṛṣṇāḥ /",
  "S04bsu022_u:6818": "smṛtiśamathabhāskarāṃśau viśoṣitā me bhavasamudrāḥ // Lal_24.35 //",
  "S04bsu022_u:6819": "iha viṣayakāṣṭhanicayo vitarkasāmo mahāmadanavahniḥ /",
  "S04bsu022_u:6820": "nirvāpito 'tidīpto vimokṣarasaśītatoyena // Lal_24.36 //",
  "S04bsu022_u:6821": "iha me anuśayapaṭalā āsvādataḍidvitarkanirghoṣāḥ /",
  "S04bsu022_u:6822": "vīryabalapavanavegairvidhūya vilayaṃ samupanītā // Lal_24.37 //",
  "S04bsu022_u:6823": "iha me hato hyaśeṣaścittacariripurbhavānugatavairī /",
  "S04bsu022_u:6824": "prajñāsinā balavatā smṛtivimalasamādhimāgamya // Lal_24.38 //",
  "S04bsu022_u:6825": "iha sā dhvajāgradhārī hastyaśvarathocchritā vikṛtarūpā /",
  "S04bsu022_u:6826": "namucibalavīryasenā maitrīmāgamya vidhvastā // Lal_24.39 //",
  "S04bsu022_u:6827": "iha pañcaguṇasamṛddhāḥ ṣaḍindriyahayā sadā madonmattāḥ /",
  "S04bsu022_u:6828": "baddhā mayā hyaśeṣāḥ samādhisaśubhaṃ samāgamya // Lal_24.40 //",
  "S04bsu022_u:6829": "iha anunayapratighānāṃ kalahavivādaprahāṇaparyantaḥ /",
  "S04bsu022_u:6830": "prāpto mayā hyaśeṣo apratihatasamādhimāgamya // Lal_24.41 //",
  "S04bsu022_u:6831": "iha mamiyitā ca sarve ādhyātmikabāhirā parikṣīṇā /",
  "S04bsu022_u:6832": "kalpitavikalpitāni ca śūnyamiti samādhimāgamya // Lal_24.42 //",
  "S04bsu022_u:6833": "iha lālayitā sarve martyā divyā bhavāgraparyantāḥ /",
  "S04bsu022_u:6834": "tyaktā mayā hyaśeṣā āgamya samādhimanivartam // Lal_24.43 //",
  "S04bsu022_u:6835": "sarvabhavabandhanāni ca muktāni mayeha tāni sarvāṇi /",
  "S04bsu022_u:6836": "prajñābalena nikhilā trividhamiha vimokṣamāgamya // Lal_24.44 //",
  "S04bsu022_u:6837": "iha hetudarśanādvai jitā mayā hetukāstrayaḥ /",
  "S04bsu022_u:6838": "saṃjñā nityānitye saṃjñā sukhaduḥkha cātmani ca // Lal_24.45 //",
  "S04bsu022_u:6839": "iha me karmavidhānā samudayamuditā ṣaḍāyatanamūlā /",
  "S04bsu022_u:6840": "chinnā drumendramūle sarvānityaprahāreṇa // Lal_24.46 //",
  "S04bsu022_u:6841": "iha mohatamaḥ kaluṣaṃ duṣṭīkṛta darparoṣasaṃkīrṇam /",
  "S04bsu022_u:6842": "bhittvā kṣatre sucirāndhakāraṃ prabhāsitaṃ jñānasūryeṇa // Lal_24.47 //",
  "S04bsu022_u:6843": "iha rāgamadanamakaraṃ tṛṣṇormijalaṃ kudṛṣṭisaṃgrāham /",
  "S04bsu022_u:6844": "saṃsārasāgaramahaṃ saṃtīrṇo vīryabalanāvā // Lal_24.48 //",
  "S04bsu022_u:6845": "iha tanmayānubuddhaṃ yadbuddho rāgadveṣamohāṃśca /",
  "S04bsu022_u:6846": "pradahati cittavitarkāṃ davāgnipatitāniva pataṅgāṃ // Lal_24.49 //",
  "S04bsu022_u:6847": "(Vaidya 273)",
  "S04bsu022_u:6848": "iha ahu ciraprayāto hyaparimita kalpakoṭinayutāni /",
  "S04bsu022_u:6849": "saṃsārapathā kliṣṭo viśrāṃto naṣṭasaṃtāpaḥ // Lal_24.50 //",
  "S04bsu022_u:6850": "iha tanmayānubuddhaṃ sarvaparapravādibhiryadaprāptam /",
  "S04bsu022_u:6851": "amṛtaṃ lokahitārthaṃ jarāmaraṇaśokaduḥkhāntam // Lal_24.51 //",
  "S04bsu022_u:6852": "yatra skandhairduḥkhaṃ āyatanaiḥ tṛṣṇasaṃbhavaṃ duḥkham /",
  "S04bsu022_u:6853": "bhūyo na codbhaviṣyati abhayapuramihābhyupagato 'smi // Lal_24.52 //",
  "S04bsu022_u:6854": "iha te mayānubuddhā ripavo adhyātmikā mahākṛtsnāḥ /",
  "S04bsu022_u:6855": "baddhā ca saṃpradagdhāḥ kṛtāśca me puna bhavaniketāḥ // Lal_24.53 //",
  "S04bsu022_u:6856": "iha tanmayānubuddhaṃ yasyārthe kalpakoṭinayutāni /",
  "S04bsu022_u:6857": "tyaktā samāṃsanayanā ratnāni bahūnyamṛtahetoḥ // Lal_24.54 //",
  "S04bsu022_u:6858": "iha tanmayānubuddhaṃ yadbuddhaṃ prāktanairjinairaparimāṇaiḥ /",
  "S04bsu022_u:6859": "yasya madhurābhiramyaḥ śabdo lokeṣu vikhyātaḥ // Lal_24.55 //",
  "S04bsu022_u:6860": "iha tanmayānubuddhaṃ pratītyasamudāgataṃ jagacchūnyam /",
  "S04bsu022_u:6861": "cittekṣaṇe 'nuyātaṃ marīcigandharvapuratulyam // Lal_24.56 //",
  "S04bsu022_u:6862": "iha me tatkhalu śuddhaṃ varanayanaṃ yena (loka)",
  "S04bsu022_u:6863": "dhātavaḥ sarvāṃ /",
  "S04bsu022_u:6864": "paśyāmi pāṇimadhye nyastāni yathā drumaphalāni // Lal_24.57 //",
  "S04bsu022_u:6865": "pūrvenivāsasmaraṇaṃ tisro vidyā mayeha saṃprāptāḥ /",
  "S04bsu022_u:6866": "aparimitakalpanayutā smarāmi svapnādiva vibuddhaḥ // Lal_24.58 //",
  "S04bsu022_u:6867": "yairādīpta suranarā viparītavisaṃjñino viparyastāḥ /",
  "S04bsu022_u:6868": "so 'pi ca tathā avitathā iha maya pīto hyamṛtamaṇḍaḥ // Lal_24.59 //",
  "S04bsu022_u:6869": "yasyārthāya daśabalā maitrī bhāventi sarvasattveṣu /",
  "S04bsu022_u:6870": "maitrībalena jitvā pīto me 'sminnamṛtamaṇḍaḥ // Lal_24.60 //",
  "S04bsu022_u:6871": "yasyārthāya daśabalāḥ karuṇā bhāventi sarvasattveṣu /",
  "S04bsu022_u:6872": "karuṇābalena jitvā pīto me 'sminnamṛtamaṇḍaḥ // Lal_24.61 //",
  "S04bsu022_u:6873": "yasyārthāya daśabalā muditā bhāventi sarvasattveṣu /",
  "S04bsu022_u:6874": "muditābalena jitvā pīto me 'sminnamṛtamaṇḍaḥ // Lal_24.62 //",
  "S04bsu022_u:6875": "yasyārthāya daśabalā upekṣa bhāventi kalpanayutāni /",
  "S04bsu022_u:6876": "tamupekṣabalairjitvā pīto me 'sminnamṛtamaṇḍaḥ // Lal_24.63 //",
  "S04bsu022_u:6877": "yatpītaṃ ca daśabalairgaṅgānadīvālikābahutarebhiḥ /",
  "S04bsu022_u:6878": "prāgjinasiṃhaiḥ pūrve iha me pīto hyamṛtamaṇḍaḥ // Lal_24.64 //",
  "S04bsu022_u:6879": "(Vaidya 274)",
  "S04bsu022_u:6880": "yā bhāṣitā ca vāgme mārasyehāgatasya sasainyasya /",
  "S04bsu022_u:6881": "bhetsyāmi na paryaṅkaṃ aprāpya jarāmaraṇapāram // Lal_24.65 //",
  "S04bsu022_u:6882": "bhinnā mayā hyavidyā dīptena jñānakaṭhinavajreṇa /",
  "S04bsu022_u:6883": "prāptaṃ ca daśabalatvaṃ tasmātprabhinadmi paryaṅkam // Lal_24.66 //",
  "S04bsu022_u:6884": "prāptaṃ mayārahatvaṃ kṣīṇā me āśravā niravaśeṣāḥ /",
  "S04bsu022_u:6885": "bhagnā ca namucisenā bhinadmi tasmāddhi paryaṅkam // Lal_24.67 //",
  "S04bsu022_u:6886": "nīvaraṇakapāṭāni ca pañca mayeha pradāritā sarvā /",
  "S04bsu022_u:6887": "tṛṣṇālatā vichinnā hanteha bhinadmi paryaṅkam // Lal_24.68 //",
  "S04bsu022_u:6888": "atha so manuṣyacandraḥ savilambitamāsanātsamutthāya /",
  "S04bsu022_u:6889": "bhadrāsane niṣīdanmahābhīṣekaṃ pratīcchaṃśca // Lal_24.69 //",
  "S04bsu022_u:6890": "ratnaghaṭasahasrairapi nānāgandhodakaiśca surasaṃghā /",
  "S04bsu022_u:6891": "snapayanti lokabandhuṃ daśabalaguṇapāramiprāptam // Lal_24.70 //",
  "S04bsu022_u:6892": "vāditrasahasrairapi samantato devakoṭinayutāni /",
  "S04bsu022_u:6893": "atulāṃ karonti pūjāṃ apsaranayutaiḥ saha samagrāḥ // Lal_24.71 //",
  "S04bsu022_u:6894": "evaṃ khalu devasutāḥ sahetu sapratyayaṃ ca sanidānam /",
  "S04bsu022_u:6895": "saptāhu dharaṇimaṇḍe jinā na bhindanti paryaṅkam // Lal_24.72 //",
  "S04bsu022_u:6896": "iti hi bhikṣavo 'bhisaṃbuddhabodhistathāgataḥ prathame saptāhe tatraivāsane 'sthāt - iha mayānuttarā samyaksaṃbodhirabhisaṃbuddhā,",
  "S04bsu022_u:6897": "iha mayānavarāgrasya jātijarāmaraṇaduḥkhasyāntaḥ kṛta iti /",
  "S04bsu022_u:6898": "dvitīye saptāhe tathāgato dīrghacaṃkramaṃ caṃkramyate sma trisāhasramahāsāhasralokadhātumupagṛhya /",
  "S04bsu022_u:6899": "tṛtīye saptāhe tathāgato 'nimiṣaṃ bodhimaṇḍamīkṣate sma - iha mayānuttarāṃ samyaksaṃbodhimabhisaṃbudhyānavarāgrasya jātijarāmaraṇaduḥkhasyāntaḥ kṛta iti /",
  "S04bsu022_u:6900": "caturthe saptāhe tathāgato daharacaṃkramaṃ caṃkramyate sma pūrvasamudrātpaścimasamudramupagṛhya //",
  "S04bsu022_u:6901": "atha khalu māraḥ pāpīyān yena tathāgatastenopasaṃkrāmat /",
  "S04bsu022_u:6902": "upasaṃkramya tathāgatametadavocat - parinirvātu bhagavan,",
  "S04bsu022_u:6903": "parinirvātu sugata /",
  "S04bsu022_u:6904": "samaya idānīṃ bhagavataḥ parinirvāṇāya /",
  "S04bsu022_u:6905_0": "evamukte bhikṣavastathāgato māraṃ pāpīyāṃsametadavocat - na tāvadahaṃ pāpīyan parinirvāsyāmi",
  "S04bsu022_u:6905_1": "yāvanme na sthavirā bhikṣavo bhaviṣyanti dāntā vyaktā vinītā viśāradā bahuśrutā dharmānudharmapratipannāḥ",
  "S04bsu022_u:6905_2": "pratibalāḥ svayamācāryakaṃ jñānaṃ paridīpayitumutpannotpannānāṃ ca parapravādināṃ",
  "S04bsu022_u:6905_3": "saha dharmeṇa nigṛhyābhiprāyaṃ prasādya saprātihāryaṃ dharmaṃ deśayitum /",
  "S04bsu022_u:6906": "na tāvadahaṃ pāpīyan parinirvāsyāmi yāvanmayā buddhadharmasaṃghavaṃśo lokena pratiṣṭhāpito bhaviṣyati /",
  "S04bsu022_u:6907": "aparimitā bodhisattvā na vyākṛtā bhaviṣyanti (Vaidya 275)",
  "S04bsu022_u:6908": "anuttarāyāṃ samyaksaṃbodhau /",
  "S04bsu022_u:6909": "na tāvadahaṃ pāpīyān parinirvāsyāmi yāvanme na catasraḥ parṣado dāntā vinītā vyaktā viśāradā bhaviṣyanti yāvatsaprātihāya dharmaṃ deśayitumiti //",
  "S04bsu022_u:6910": "atha khalu māraḥ pāpīyānidaṃ vacanaṃ śrutvā ekānte prakrāmya sthito 'bhūt duḥkhī durmanā vipratisārī adhomukhaḥ kāṣṭhena mahīṃ vilikhan viṣayaṃ me 'tikrānta iti //",
  "S04bsu022_u:6911": "atha khalu tāstisro māraduhitaro ratiścāratiśca tṛṣṇā ca māraṃ pāpīyāṃsaṃ gāthayādhyabhāṣanta -",
  "S04bsu022_u:6912": "durmanāsi kathaṃ tāta procyatāṃ yadyasau naraḥ /",
  "S04bsu022_u:6913": "rāgapāśena taṃ buddhvā kuñjaraṃ vā nayāmahe // Lal_24.73 //",
  "S04bsu022_u:6914": "ānayitvā ca taṃ śīghraṃ kariṣyāma vaśe tava /",
  "S04bsu022_u:6915": "* * * * * // Lal_24.74 //",
  "S04bsu022_u:6916": "māra āha -",
  "S04bsu022_u:6917": "arahan sugato loke na rāgasya vaśaṃ vrajet /",
  "S04bsu022_u:6918": "viṣayaṃ me hyatikrāntastasmācchocāmyahaṃ bhṛśam // Lal_24.75 //",
  "S04bsu022_u:6919_0": "tatastāḥ strīcāpalyādaviditaprabhāvā api bodhisattvabhūtasyaiva tathāgatasya piturvacanamaśrutvaiva",
  "S04bsu022_u:6919_1": "prabhūtayauvanamadhyayauvanadhāriṇyo bhūtvā vicakṣuḥkarmaṇe tathāgatasyāntikamupasaṃkrāntāḥ",
  "S04bsu022_u:6919_2": "strīmāyā ati tatsarvamakārṣuḥ /",
  "S04bsu022_u:6920": "tāśca tathāgato na manasi karoti sma /",
  "S04bsu022_u:6921": "bhūyaśca tā jarājarjarā adhyatiṣṭhan /",
  "S04bsu022_u:6922": "tatastāḥ piturantike gatvaivamāhuḥ -",
  "S04bsu022_u:6923": "satyaṃ vadasi nastāta na rāgeṇa sa nīyate /",
  "S04bsu022_u:6924": "viṣayaṃ me hyatikrāntastasmācchocāmyahaṃ bhṛśam // Lal_24.76 //",
  "S04bsu022_u:6925": "vīkṣeta yadyasau rūpaṃ yadasmābhirvinirmitam /",
  "S04bsu022_u:6926": "gautamasya vināśārthaṃ tato 'sya hṛdayaṃ sphuṭet // Lal_24.77 //",
  "S04bsu022_u:6927": "tatsādhu nastātedaṃ jarājarjaraśarīramantardhāpaya //",
  "S04bsu022_u:6928": "māra āha -",
  "S04bsu022_u:6929": "nāhaṃ paśyāmi taṃ loke puruṣaṃ sacarācare /",
  "S04bsu022_u:6930": "buddhasya yo hyadhiṣṭhānaṃ śaknuyātkartumanyathā // Lal_24.78 //",
  "S04bsu022_u:6931": "śīghraṃ gatvā nivedaya atyayaṃ svakṛtaṃ muneḥ /",
  "S04bsu022_u:6932": "sarvaṃ paurāṇakaṃ kāyaṃ kariṣyati yathāmatam // Lal_24.79 //",
  "S04bsu022_u:6933": "tatastā gatvā tathāgataṃ kṣamāpayanti sma - atyayaṃ no bhagavān pratigṛhṇātu /",
  "S04bsu022_u:6934": "atyayaṃ no sugato pratigṛhṇātu yathā bālānāṃ yathā mūḍhānāṃ yathā vyaktānāmakuśalānāmakṣetrajñānāṃ yā vayaṃ bhagavantamāsādayitavyaṃ manyāmahe /",
  "S04bsu022_u:6935": "tatastāstathāgato gāthayādhyabhāṣata -",
  "S04bsu022_u:6936": "giriṃ nakhairvilikhetha lohaṃ dantairvikhādatha /",
  "S04bsu022_u:6937": "śirasā vibhitsatha girimagādhe gādhameṣata // Lal_24.80 //",
  "S04bsu022_u:6938": "(Vaidya 276)",
  "S04bsu022_u:6939": "tasmādyuṣmākaṃ dārikā atyayaṃ pratigṛhṇāmi /",
  "S04bsu022_u:6940": "tatkasmāt? vṛddhireṣā ārye dharmavinaye yo 'tyayamatyayato dṛṣṭvā pratideśayatyāyatyāṃ ca saṃvaramāpadyate //",
  "S04bsu022_u:6941": "pañcame saptāhe bhikṣavastathāgato mucilindanāgarājabhavane viharati sma saptāhe mahādurdine /",
  "S04bsu022_u:6942": "atha khalu mucilindanāgarājaḥ svabhavanānniṣkramya tathāgatasya kāye saptakṛdbhogena pariveṣṭya phaṇaiśchādayati sma - mā bhagavataḥ kāyaṃ śītavātāḥ prākṣuriti /",
  "S04bsu022_u:6943": "pūrvasyā api diśo 'nye 'pi saṃbahulā nāgarājā āgatya tathāgatasya kāyaṃ saptakṛdbhogaiḥ pariveṣṭya phaṇaiśchādayanti sma - mā bhagavataḥ kāyaṃ śītavātāḥ prākṣuriti /",
  "S04bsu022_u:6944_0": "yathā pūrvasyāṃ diśi evaṃ dakṣiṇapaścimottarābhyo digbhyo nāgarājā āgatya tathāgatasya",
  "S04bsu022_u:6944_1": "kāyaṃ saptakṛtvo bhogaiḥ pariveṣṭya phaṇaiśrchādayanti - sma mā bhagavataḥ kāyaṃ",
  "S04bsu022_u:6944_2": "śītavātāḥ prākṣuriti /",
  "S04bsu022_u:6945": "sa ca nāgarājabhogarāśirmeruparvatendravaduccaistvena sthito 'bhūt /",
  "S04bsu022_u:6946": "na ca tairnāgarājaistādṛśaṃ kadācitsukhaṃ prāptaṃ pūrvaṃ yādṛśaṃ teṣāṃ tāni saptarātriṃdivasāni tathāgatakāyasaṃnikarṣādāsīt /",
  "S04bsu022_u:6947_0": "tataḥ saptāhasyātyayena tataste nāgarājā vyapagatadurdinaṃ viditvā tathāgatasya kāyādbhogānapanīya",
  "S04bsu022_u:6947_1": "tathāgatasya pādau śirasābhivandya tripradakṣiṇīkṛtya svakasvakāni bhavanānyupajagmuḥ /",
  "S04bsu022_u:6948": "mucilindo 'pi nāgarājastathāgatasya pādau śirasābhivandya tripradakṣiṇīkṛtya svabhavanaṃ prāvikṣat //",
  "S04bsu022_u:6949": "ṣaṣṭhe saptāhe tathāgato mucilindabhavanādajapālasya nyagrodhamūlaṃ gacchati sma /",
  "S04bsu022_u:6950_0": "antare ca mucilindabhavanasyāntarāccājapālasya nadyā nairañjanāyāstīre carakaparivrājakavṛddhaśrāvakagautamanirgranthājīvikādayastathāgataṃ",
  "S04bsu022_u:6950_1": "dṛṣṭvābhibhāṣante sma - api bhagavatā gautamenedaṃ saptāhamakāladurdinaṃ samyaksukhena vyatināmitam?",
  "S04bsu022_u:6951": "atha khalu bhikṣavastathāgatastasyāṃ velāyāmidamudānayati sma -",
  "S04bsu022_u:6952": "sukho vivekastuṣṭasya śrutadharmasya paśyataḥ /",
  "S04bsu022_u:6953": "avyābadhyaṃ sukhaṃ loke prāṇibhūteṣu saṃyataḥ // Lal_24.81 //",
  "S04bsu022_u:6954": "sukhā virāgatā loke pāpānāṃ samatikramaḥ /",
  "S04bsu022_u:6955": "asmin mānuṣyaviṣaye etadvai paramaṃ sukham // Lal_24.82 //",
  "S04bsu022_u:6956": "paśyati sma bhikṣavastathāgato lokamādīptaṃ pradīptaṃ jātyā jarayā vyādhibhirmaraṇena śokaparidevaduḥkhadaurmanasyopāyāsaiḥ /",
  "S04bsu022_u:6957": "tatra tathāgata idamihodānamudānayati sma -",
  "S04bsu022_u:6958": "ayaṃ lokaḥ saṃtāpajātaḥ śabdasparśarasarūpagandhaiḥ /",
  "S04bsu022_u:6959": "bhayabhīto bhayaṃ bhūyo mārgate bhavatṛṣṇayā // Lal_24.83 //",
  "S04bsu022_u:6960": "saptame saptāhe tathāgato tārāyaṇamūle viharati sma /",
  "S04bsu022_u:6961_0": "tena khalu punaḥ samayenottarāpathakau dvau bhrātarau trapuṣabhallikanāmakau vaṇijau",
  "S04bsu022_u:6961_1": "paṇḍitau nipuṇau vividhapaṇyaṃ gṛhītvā mahālabdhalābhau dakṣiṇāpathāduttarāpathaṃ",
  "S04bsu022_u:6961_2": "gacchete sma mahatā sārthena pañcabhirdhuraśataiḥ suparipūrṇaiḥ /",
  "S04bsu022_u:6962": "tayoḥ sujātaḥ kīrtiśca nāmājāneyau dvau balīvardāvāstām /",
  "S04bsu022_u:6963": "nāsti tayorlagnabhayam /",
  "S04bsu022_u:6964": "yatrānye balīvardā na (Vaidya 277)",
  "S04bsu022_u:6965": "vahanti sma tatra tau yujyete sma /",
  "S04bsu022_u:6966": "yatra cāgrato bhayaṃ bhavati sma tatra,",
  "S04bsu022_u:6967": "tau kīlabaddhāviva tiṣṭhete sma /",
  "S04bsu022_u:6968": "na ca tau pratodena vāhyete sma /",
  "S04bsu022_u:6969": "utpalahastakena vā sumanādāmakena vā tau vāhyete sma /",
  "S04bsu022_u:6970": "teṣāṃ tārāyaṇasamīpe kṣīrikāvananivāsinīdevatādhiṣṭhānātte śakaṭāḥ sarve viṣṭhitā na vahanti sma /",
  "S04bsu022_u:6971": "vastrādīni ca sarvaśakaṭāṅgāni ca chidyante sma,",
  "S04bsu022_u:6972": "bhidyante ca /",
  "S04bsu022_u:6973": "śakaṭācakrāṇi ca nābhīparyantaṃ bhūmau nimagnāni sarvaprayatnairapi te śakaṭā na vahanti sma /",
  "S04bsu022_u:6974": "te vismitā bhītāścābhūvan - kiṃ nu khalvatra kāraṇam,",
  "S04bsu022_u:6975": "ko 'yaṃ vikāro yadime sthale śakaṭā viṣṭhitāḥ?",
  "S04bsu022_u:6976": "taistau sujātakīrtibalīvardau yojitau /",
  "S04bsu022_u:6977": "tāvapi na vahete sma sotpalahastena ca sumanādāmakena ca vāhyamānau /",
  "S04bsu022_u:6978": "teṣāmetadabhavat - asaṃśayaṃ purataḥ kiṃcidbhayaṃ yenaitāvapi na vahataḥ /",
  "S04bsu022_u:6979": "tairaśvadūtāḥ purataḥ preṣitāḥ /",
  "S04bsu022_u:6980": "aśvadūtāḥ pratyāgatāḥ /",
  "S04bsu022_u:6981": "prāhurnāsti kiṃcidbhayamiti /",
  "S04bsu022_u:6982": "tayāpi devatayā svarūpaṃ saṃdarśya āśvāsitāḥ - mā bhetavyamiti /",
  "S04bsu022_u:6983_0": "tāvapi balīvadau yena tathāgatastena śakaṭā prakarṣitau yāvatte paśyanti sma tathāgataṃ",
  "S04bsu022_u:6983_1": "vaiśvānaramiva pradīptaṃ dvātriṃśanmahāpuruṣalakṣaṇaiḥ samalaṃkṛtamaciroditamiva",
  "S04bsu022_u:6983_2": "dinakaraṃ śriyā daidīpyamānam /",
  "S04bsu022_u:6984": "dṛṣṭvā ca te vismitā babhūvuḥ - kiṃ nu khalvayaṃ brahmā ihānuprāpta utāho śakro devendra utāho vaiśravaṇa utāho sūryacandrau vā utāho kiṃcidgiridevataṃ vā nadīdevataṃ vā /",
  "S04bsu022_u:6985": "tatastathāgataḥ kāṣāyāṇi vastrāṇi prakaṭāyati sma /",
  "S04bsu022_u:6986": "tataste āhuḥ - pravrajitaḥ khalvayaṃ kāṣāyasaṃvṛto nāsmādbhayamastīti /",
  "S04bsu022_u:6987": "te prasādaṃ pratilabdhā anyonyamevamāhuḥ - pravrajitaḥ khalvayaṃ kālabhojī bhaviṣyati /",
  "S04bsu022_u:6988": "asti kiṃcit?",
  "S04bsu022_u:6989": "āhuḥ - asti madhutarpaṇaṃ likhitakāścekṣavaḥ /",
  "S04bsu022_u:6990": "te madhutarpaṇamikṣulikhitakāṃścādāya yena tathāgatastenopasaṃkrāman /",
  "S04bsu022_u:6991": "upasaṃkramya tathāgatasya pādau śirasābhivanditvā tripradakṣiṇīkṛtyaikānte tasthuḥ /",
  "S04bsu022_u:6992": "ekānte sthitāste tathāgatamevamāhuḥ - pratigṛhṇātu bhagavannidaṃ piṇḍapātramasmākamanukampāmupādāya //",
  "S04bsu022_u:6993": "atha khalu bhikṣavastathāgatasyaitadabhūat - sādhu khalvidaṃ syādyadahaṃ hastābhyāṃ pratigṛhṇīyām /",
  "S04bsu022_u:6994": "kasmin khalu pūrvakaistathāgataiḥ samyaksaṃbuddhaiḥ pratigṛhītam?",
  "S04bsu022_u:6995": "pātreṇetyajñāsīt //",
  "S04bsu022_u:6996_0": "iti hi bhikṣavastathāgatasya bhojanakālasamaya iti viditvā tatkṣaṇameva catasṛbhyo",
  "S04bsu022_u:6996_1": "digbhyaścatvāro mahārājā āgatya catvāri sauvarṇāni pātrāṇyādāya tathāgatasyopanāmayanti",
  "S04bsu022_u:6996_2": "sma - pratigṛhṇātu bhagavannimāni sauvarṇāni(catvāri)",
  "S04bsu022_u:6997": "pātrāṇyasmākamanukampāmupādāya /",
  "S04bsu022_u:6998": "tāni na śramaṇapratirūpāṇi iti kṛtvā tathāgato na pratigṛhṇīte sma /",
  "S04bsu022_u:6999": "evaṃ catvāri rūpyamayāni catvāri vaiḍūryamayāni sphaṭikamayāni musāragalvamayāni aśmagarbhamayāni /",
  "S04bsu022_u:7000": "tataścatvāri sarvaratnamayāni pātrāṇi gṛhītvā tathāgatasyopanāmayanti sma /",
  "S04bsu022_u:7001": "na śramaṇasya sārūpyāṇi iti kṛtvā tathāgato na pratigṛhṇīte sma //",
  "S04bsu022_u:7002": "atha khalu bhikṣavastathāgatasya punaretadabhūt - evaṃ katamadvidhaiḥ pātraiḥ pūrvakaistathāgatairarhadbhiḥ samyaksaṃbuddhaiḥ pratigṛhītam?",
  "S04bsu022_u:7003": "śailapātrairityajñāsīt /",
  "S04bsu022_u:7004": "evaṃ ca cittamutpannaṃ tathāgatasya //",
  "S04bsu022_u:7005": "(Vaidya 278)",
  "S04bsu022_u:7006_0": "atha khalu vaiśravaṇo mahārājastadanyāstrīn mahārājānāmantrayate sma - imāni khalu",
  "S04bsu022_u:7006_1": "punarmārṣāścatvāri śailapātrāṇi nīlakāyikairdavaputrairasmabhyaṃ dattāni - tatrāsmākametadabhūt",
  "S04bsu022_u:7006_2": "- eṣu vayaṃ paribhokṣyāma iti /",
  "S04bsu022_u:7007": "tato vairocano nāma nīlakāyiko devaputraḥ so 'smānevamāha -",
  "S04bsu022_u:7008": "ma eṣu bhokṣyatha bhājaneṣu dhāretibhe cetiyasaṃmatīte /",
  "S04bsu022_u:7009": "bhavitā jinaḥ śākyamunīti nāmnā tasyeti pātrāṇyupanāmayethā // Lal_24.84 //",
  "S04bsu022_u:7010": "ayaṃ sa kālaḥ samayaśca mārṣā upanāmituṃ śākyamunerhi bhājanā /",
  "S04bsu022_u:7011": "saṃgītitūryasvaranāditena dāsyāma pātrāṇi vidhāya pūjām // Lal_24.85 //",
  "S04bsu022_u:7012": "sa bhājanaṃ dharmamayaṃ hyabhedyaṃ ime ca śailāmaya bhedya bhājanā /",
  "S04bsu022_u:7013": "pratigrahītuṃ kṣamate na cānyaḥ pratigrahārthāya vrajāma hanta // Lal_24.86 //",
  "S04bsu022_u:7014_0": "atha khalu catvāro mahārājāḥ svasvajanapārṣadyāḥ puṣpadhūpagandhamālyavilepanatūryatāḍāvacarasaṃgītisaṃprabhāṇitena",
  "S04bsu022_u:7014_1": "svaiḥ svaiḥ pāṇibhistāni pātrāṇi parigṛhya yena tathāgatastenopasaṃkrāman /",
  "S04bsu022_u:7015": "upasaṃkramya tathāgatasya pūjāṃ kṛtvā tāni pātrāṇi divyakusumapratipūrṇāni tathāgatāyopanāmayanti sma //",
  "S04bsu022_u:7016": "atha khalu bhikṣavastathāgatasyaitadabhavat - amī khalu punaścatvāro mahārājāḥ śraddhāḥ prasannāḥ mama catvāri śailapātrāṇyupanāmayanti /",
  "S04bsu022_u:7017": "na ca me catvāri śailapātrāṇi kalpante /",
  "S04bsu022_u:7018": "athaikasya pratigṛhīṣyāmi,",
  "S04bsu022_u:7019": "trayāṇāṃ vaimanasyaṃ syāt /",
  "S04bsu022_u:7020": "yannvahamimāni catvāri pātrāṇi pratigṛhyaikaṃ pātramadhitiṣṭheyam /",
  "S04bsu022_u:7021": "atha khalu bhikṣavastathāgato dakṣiṇaṃ pāṇiṃ prasārya vaiśravaṇaṃ mahārājaṃ gāthayādhyabhāṣata -",
  "S04bsu022_u:7022": "upanāmayasva sugatasya bhājanaṃ tvaṃ bheṣyase bhājanamagrayāne /",
  "S04bsu022_u:7023": "asmadvidhebhyo hi pradāya bhājanaṃ smṛtirmatiścaiva na jātu hīyate // Lal_24.87 //",
  "S04bsu022_u:7024": "atha khalu bhikṣavastathāgato vaiśravaṇasya mahārājasyāntikāttatpātraṃ pratigṛhṇīte sma anukampāmupādāya /",
  "S04bsu022_u:7025": "pratigṛhya ca dhṛtarāṣṭraṃ mahārājaṃ gāthayādhyabhāṣata -",
  "S04bsu022_u:7026": "(Vaidya 279)",
  "S04bsu022_u:7027": "yo bhājanaṃ deti tathāgatasya na tasya jātu smṛti prajña hīyate /",
  "S04bsu022_u:7028": "atināmya kālaṃ ca sukhaṃsukhena yāvatpadaṃ budhyati śītibhāvam // Lal_24.88 //",
  "S04bsu022_u:7029": "atha khalu bhikṣavastathāgato dhṛtarāṣṭrasya mahārājasyāntikāttatpātraṃ pratigṛhṇīte sma anukampāmupādāya /",
  "S04bsu022_u:7030": "pratigṛhya ca virūḍhakaṃ mahārājaṃ gāthayādhyabhāṣata -",
  "S04bsu022_u:7031": "dadāsi yastvaṃ pariśuddhabhājanaṃ viśuddhacittāya tathāgatāya /",
  "S04bsu022_u:7032": "bhaviṣyasi tvaṃ laghu śuddhacittaḥ praśaṃsito devamanuṣyaloke // Lal_24.89 //",
  "S04bsu022_u:7033": "atha khalu bhikṣavastathāgato virūḍhakasya mahārājasyāntikāttatpātraṃ pratigṛhṇīte sma anukampāmupādāya /",
  "S04bsu022_u:7034": "pratigṛhya ca virūpākṣaṃ mahārājaṃ gāthayādhyabhāṣata -",
  "S04bsu022_u:7035": "acchidraśīlasya tathāgatasya acchidravṛttasya acchidrabhājanam /",
  "S04bsu022_u:7036": "acchidracittaḥ pradadāsi śraddhayā acchidra te bheṣyati puṇyadakṣiṇā // Lal_24.90 //",
  "S04bsu022_u:7037": "pratigṛhṇīte sma bhikṣavastathāgato virūpākṣasya mahārājasyāntikāttatpātraṃ anukampāmupādāya /",
  "S04bsu022_u:7038": "pratigṛhya caikaṃ pātramadhitiṣṭhati sma adhimuktibalena /",
  "S04bsu022_u:7039": "tasyāṃ ca velāyāmidamudānamudānayati sma -",
  "S04bsu022_u:7040": "dattāni pātrāṇi pure bhave mayā phalapūritā premaṇiyā ca kṛtvā /",
  "S04bsu022_u:7041": "tenemi pātrāścaturaḥ susaṃsthitā dadanti devāścaturo maharddhikāḥ // Lal_24.91 //",
  "S04bsu022_u:7042": "tatredamucyate /",
  "S04bsu022_u:7043": "sa saptarātraṃ varabodhivṛkṣaṃ saṃprekṣya dhīraḥ paramārthadarśī /",
  "S04bsu022_u:7044": "ṣaḍbhiḥ prakāraiḥ pravikampya corvī abhutthitaḥ siṃhagatirnṛsiṃhaḥ // Lal_24.92 //",
  "S04bsu022_u:7045": "samanta nāgendravilambagāmī krameṇa tārāyaṇamūlametya /",
  "S04bsu022_u:7046": "(Vaidya 280)",
  "S04bsu022_u:7047": "upāviśanmeruvadaprakampyo dhyānaṃ samādhiṃ ca muniḥ pradadhyau // Lal_24.93 //",
  "S04bsu022_u:7048": "tasmiṃśca kāle trapuṣaśca bhalliko bhrātṛdvayaṃ vaṇijagaṇena sārdham /",
  "S04bsu022_u:7049": "śakaṭāni te pañca dhanena pūrṇā saṃpuṣpite sālavane praviṣṭāḥ // Lal_24.94 //",
  "S04bsu022_u:7050": "maharṣitejena ca akṣamātraṃ cakrāṇi bhūmau viviśuḥ kṣaṇena /",
  "S04bsu022_u:7051": "tāṃ tādṛśīṃ prekṣya ca te avasthāṃ mahadbhayaṃ vaṇijagaṇasya jātam // Lal_24.95 //",
  "S04bsu022_u:7052": "te khaḍgahastāḥ śaraśaktipāṇayo vane mṛgaṃ vā mṛgayan ka eṣaḥ /",
  "S04bsu022_u:7053": "vīkṣanta te śāradacandravaktraṃ jinaṃ sahasrāṃśumivābhramuktam // Lal_24.96 //",
  "S04bsu022_u:7054": "prahīnakopā apanītadarpāḥ praṇamya mūrdhnā vimṛṣuḥ ka eṣaḥ /",
  "S04bsu022_u:7055": "nabhastalāddevata vāca bhāṣate buddho hyayaṃ lokahitārthakārī // Lal_24.97 //",
  "S04bsu022_u:7056": "rātriṃdivā sapta na cānnapānaṃ anena bhuktaṃ karuṇātmakena /",
  "S04bsu022_u:7057": "yadicchathā ātmana kleśaśāntiṃ bhojethimaṃ bhāvitakāyacittam // Lal_24.98 //",
  "S04bsu022_u:7058": "śabdaṃ ca te taṃ madhuraṃ niśāmya vanditva kṛtvā ca jinaṃ pradakṣiṇam /",
  "S04bsu022_u:7059": "prītāstataste sahitaiḥ sahāyaiḥ jinasya piṇḍāya matiṃ pracakruḥ // Lal_24.99 //",
  "S04bsu022_u:7060": "tena khalu bhikṣavaḥ samayena trapuṣabhallikānāṃ vaṇijāṃ pratyantakarvaṭe goyūthaṃ prativasati sma /",
  "S04bsu022_u:7061": "atha tā gāvastasmin kāle tasmin samaye sarpimaṇḍaṃ pradugdhā abhūvan /",
  "S04bsu022_u:7062": "atha gopālāstatsarpimaṇḍamādāya yena trapuṣabhallikau vaṇijau tenopasaṃkrāman /",
  "S04bsu022_u:7063": "upasaṃkramyemāṃ prakṛtimārocayanti sma - yatkhalu yūyaṃ bhaṭṭā jānīyāta - sarvāstā gāvaḥ sarpimaṇḍaṃ pradugdhāḥ /",
  "S04bsu022_u:7064": "tatkimetatpraśastamāhosvinneti?",
  "S04bsu022_u:7065": "tatra lolupajātyā brāhmaṇā evamāhuḥ - amaṅgalyametadbāhmaṇānām /",
  "S04bsu022_u:7066": "mahāyajño yaṣṭavya iti //",
  "S04bsu022_u:7067": "(Vaidya 281)",
  "S04bsu022_u:7068": "tena khalu punarbhikṣavaḥ samayena trapuṣabhallikānāṃ vaṇijāṃ śikhaṇḍī nāma brāhmaṇaḥ pūrvajātisālohito brahmaloke pratyājāto 'bhūt /",
  "S04bsu022_u:7069": "sa brāhmaṇarūpamabhinirmāya tān vaṇijo gāthābhiradhyabhāṣata -",
  "S04bsu022_u:7070": "yuṣmākaṃ praṇidhiḥ pūrve bodhiprāptastathāgataḥ /",
  "S04bsu022_u:7071": "asmākaṃ bhojanaṃ bhuktvā dharmacakraṃ pravartayet // Lal_24.100 //",
  "S04bsu022_u:7072": "sa caiṣa praṇidhiḥ pūrṇo bodhiprāptastathāgataḥ /",
  "S04bsu022_u:7073": "āhāramupanāmyeta bhuktvā cakraṃ pravartayet // Lal_24.101 //",
  "S04bsu022_u:7074": "sumaṅgalaṃ sunakṣatraṃ gavāṃ vaḥ sarpidohanam /",
  "S04bsu022_u:7075": "puṇyakarmaṇastasyaiṣa anubhāvo maharṣiṇaḥ // Lal_24.102 //",
  "S04bsu022_u:7076": "evaṃ saṃcodya vaṇijaḥ śikhaṇḍī bhavanaṃ gataḥ /",
  "S04bsu022_u:7077": "udagramanasaḥ sarve babhuvustrapuṣāhvayāḥ // Lal_24.103 //",
  "S04bsu022_u:7078": "kṣīraṃ yadāsīcca hi gosahasrā aśeṣatastaṃ samudānayitvā /",
  "S04bsu022_u:7079": "agraṃ ca tasmātparigṛhya ojaḥ sādheṃsu te bhojana gauraveṇa // Lal_24.104 //",
  "S04bsu022_u:7080": "śataṃ sahasraikapalasya mūlyaṃ yā ratnapātrī abhu candranāmikā /",
  "S04bsu022_u:7081": "caukṣāṃ sudhautāṃ vimalāṃ ca kṛtvā samatīrthikāṃ pūriṣu bhojanena // Lal_24.105 //",
  "S04bsu022_u:7082": "madhuṃ gṛhītvā tatha ratnapātrīṃ tārāyaṇīmūlamupetya śāstuḥ /",
  "S04bsu022_u:7083": "pratigṛhṇa bhakte anugṛhṇa cāsmān idaṃ praṇītaṃ paribhuṅkṣva bhojyam // Lal_24.106 //",
  "S04bsu022_u:7084": "anukampanārthāya ubhau ca bhrātṛṇāṃ pūrvāśayaṃ jñātva ca bodhiprasthitau /",
  "S04bsu022_u:7085": "pratigṛhītvā paribhuñji śāstā bhuktvā kṣipī pātri nabhastalesmiṃ // Lal_24.107 //",
  "S04bsu022_u:7086": "subrahmanāmā ca hi devarājo jagrāha yastāṃ vararatnapātrīm /",
  "S04bsu022_u:7087": "adhunāpyasau tāṃ khalu brahmaloke saṃpūjayatyanyasuraiḥ sahāyaḥ // Lal_24.108 //",
  "S04bsu022_u:7088": "(Vaidya 282)",
  "S04bsu022_u:7089": "atha khalu tathāgatastasyāṃ velāyāṃ teṣāṃ trapuṣabhallikānāṃ vaṇijānāmimāṃ saṃharṣaṇāmakārṣīt -",
  "S04bsu022_u:7090": "diśāṃ svastikaraṃ divyaṃ maṅgalyaṃ cārthasādhakam /",
  "S04bsu022_u:7091": "arthā vaḥ śāsatāṃ sarve bhavatvāśu pradakṣiṇā // Lal_24.109 //",
  "S04bsu022_u:7092": "śrīrvo 'stu dakṣiṇe haste śrīrvo vāme pratiṣṭhitā /",
  "S04bsu022_u:7093": "śrīrvo 'stu sarvasāṅgeṣu māleva śirasi sthitā // Lal_24.110 //",
  "S04bsu022_u:7094": "dhanaiṣiṇāṃ prayātānāṃ vaṇijāṃ vai diśo daśa /",
  "S04bsu022_u:7095": "utpadyantāṃ mahālābhāste ca santu sukhodayāḥ // Lal_24.111 //",
  "S04bsu022_u:7096": "kāryeṇa kenacidyena gacchathā pūrvikāṃ diśam /",
  "S04bsu022_u:7097": "nakṣatrāṇi vaḥ pālentu ye tasyāṃ diśi saṃsthitā // Lal_24.112 //",
  "S04bsu022_u:7098": "kṛttikā rohiṇī caiva mṛgaśirārdrā punarvasuḥ /",
  "S04bsu022_u:7099": "puṣyaścaiva tathāśleṣā ityeṣāṃ pūrvikādiśām // Lal_24.113 //",
  "S04bsu022_u:7100": "ityete sapta nakṣatrā lokapālā yaśasvinaḥ /",
  "S04bsu022_u:7101": "adhiṣṭhitā pūrvabhāge devā rakṣantu sarvataḥ // Lal_24.114 //",
  "S04bsu022_u:7102": "teṣāṃ cādhipatī rājā dhṛtarāṣṭreti viśrutaḥ /",
  "S04bsu022_u:7103": "sa sarvagandharvapatiḥ sūryeṇa saha rakṣatu // Lal_24.115 //",
  "S04bsu022_u:7104": "putrā pi tasya bahava ekanāmā vicakṣaṇāḥ /",
  "S04bsu022_u:7105": "aśītirdaśa caikaśca indranāmā mahābalā /",
  "S04bsu022_u:7106": "te 'pi va adhipālentu ārogyena śivena ca // Lal_24.116 //",
  "S04bsu022_u:7107": "pūrvasmin vai diśo bhāge aṣṭau devakumārikāḥ /",
  "S04bsu022_u:7108": "jayantī vijayantī ca siddhārthā aparājitā // Lal_24.117 //",
  "S04bsu022_u:7109": "nandottarā nandisenā nandinī nandavardhanī /",
  "S04bsu022_u:7110": "tā pi va adhipālentu ārogyena śivena ca // Lal_24.118 //",
  "S04bsu022_u:7111": "pūrvasmin vai diśo bhāge cāpālaṃ nāma cetiyam /",
  "S04bsu022_u:7112": "avustaṃ jinebhi jñātamarhantebhi ca tāyibhiḥ /",
  "S04bsu022_u:7113": "te 'pi va adhipālentu ārogyena śivena ca // Lal_24.119 //",
  "S04bsu022_u:7114": "kṣemāśca vo diśaḥ santu mā ca vaḥ pāpamāgamat /",
  "S04bsu022_u:7115": "labdhārthāśca nivartadhvaṃ sarvadevebhi rakṣitāḥ // Lal_24.120 //",
  "S04bsu022_u:7116": "yena kenacitkṛtyena gacchethā dakṣiṇāṃ diśam /",
  "S04bsu022_u:7117": "nakṣatrāṇi vaḥ pālentu ye tāṃ diśamadhiṣṭhitā // Lal_24.121 //",
  "S04bsu022_u:7118": "(Vaidya 283)",
  "S04bsu022_u:7119": "maghā ca dvau ca phālgunyau hastā citrā ca pañcamī /",
  "S04bsu022_u:7120": "svātiścaiva viśākhā ca eteṣāṃ dakṣiṇā diśā // Lal_24.122 //",
  "S04bsu022_u:7121": "ityete sapta nakṣatrā lokapālā yaśasvinaḥ /",
  "S04bsu022_u:7122": "ādiṣṭā dakṣiṇe bhāge te vo rakṣantu sarvataḥ // Lal_24.123 //",
  "S04bsu022_u:7123": "teṣāṃ cādhipatī rājā virūḍhaka iti smṛtaḥ /",
  "S04bsu022_u:7124": "sarvakumbhāṇḍādhipatiryamena saha rakṣatu // Lal_24.124 //",
  "S04bsu022_u:7125": "putrā pi tasya bahava ekanāmā vicakṣaṇāḥ /",
  "S04bsu022_u:7126": "aśītirdaśa caikaśca indranāmā mahābalāḥ /",
  "S04bsu022_u:7127": "te 'pi va adhipālentu ārogyena śivena ca // Lal_24.125 //",
  "S04bsu022_u:7128": "dakṣiṇe 'smin diśo bhāge aṣṭau devakumārikāḥ /",
  "S04bsu022_u:7129": "śriyāmatī yaśamatī yaśaprāptā yaśodharā // Lal_24.126 //",
  "S04bsu022_u:7130": "suutthitā suprathamā suprabuddhā sukhāvahā /",
  "S04bsu022_u:7131": "tā pi va adhipālentu ārogyena śivena ca // Lal_24.127 //",
  "S04bsu022_u:7132": "dakṣiṇe 'smin diśo bhāge padmanāmena cetikam /",
  "S04bsu022_u:7133": "nityaṃ jvalitatejena divyaṃ sarvaprakāśitam /",
  "S04bsu022_u:7134": "te 'pi va adhipālentu ārogyena śivena ca // Lal_24.128 //",
  "S04bsu022_u:7135": "kṣemāśca vo diśaḥ santu mā ca vaḥ pāpamāgamat /",
  "S04bsu022_u:7136": "labdhārthāśca nivartadhvaṃ sarvadevebhi rakṣitāḥ // Lal_24.129 //",
  "S04bsu022_u:7137": "yena kenacitkṛtyena gacchethā paścimāṃ diśam /",
  "S04bsu022_u:7138": "nakṣatrāṇi vaḥ pālentu ye tāṃ diśamadhiṣṭhitā // Lal_24.130 //",
  "S04bsu022_u:7139": "anurādhā ca jeṣṭhā ca mūlā ca dṛḍhavīryatā /",
  "S04bsu022_u:7140": "dvāvāṣāḍhe abhijicca śravaṇo bhavati saptamaḥ // Lal_24.131 //",
  "S04bsu022_u:7141": "ityete sapta nakṣatrā lokapālā yaśasvinaḥ /",
  "S04bsu022_u:7142": "ādiṣṭā paścime bhāge te vo rakṣantu sarvadā // Lal_24.132 //",
  "S04bsu022_u:7143": "teṣāṃ cādhipatī rājā virūpākṣeti taṃ viduḥ /",
  "S04bsu022_u:7144": "sa sarvanāgādhipatirvarūṇena saha rakṣatu // Lal_24.133 //",
  "S04bsu022_u:7145": "putrā pi tasya bahavaḥ ekanāmā vicakṣaṇāḥ /",
  "S04bsu022_u:7146": "aśītirdaśa caikaśca indranāmā mahābalāḥ /",
  "S04bsu022_u:7147": "te 'pi va adhipālentu ārogyena śivena ca // Lal_24.134 //",
  "S04bsu022_u:7148": "paścime 'smin diśo bhāge aṣṭau devakumārikāḥ",
  "S04bsu022_u:7149": "alambuśā miśrakeśī puṇḍarīkā tathāruṇā // Lal_24.135 //",
  "S04bsu022_u:7150": "(Vaidya 284)",
  "S04bsu022_u:7151": "ekādaśā navamikā śītā kṛṣṇā ca draupadī /",
  "S04bsu022_u:7152": "tā pi va adhipālentu ārogyena śivena ca // Lal_24.136 //",
  "S04bsu022_u:7153": "paścime 'smin diśo bhāge aṣṭaṅgo nāma parvataḥ /",
  "S04bsu022_u:7154": "pratiṣṭhā candrasūryāṇāṃ aṣṭamarthaṃ dadātu vaḥ /",
  "S04bsu022_u:7155": "so 'pi va adhipāletu ārogyena śivena ca // Lal_24.137 //",
  "S04bsu022_u:7156": "kṣemāśca vo diśaḥ santu mā ca vaḥ pāpamāgamat /",
  "S04bsu022_u:7157": "labdhārthāśca nivartadhvaṃ sarvadevebhi rakṣitāḥ // Lal_24.138 //",
  "S04bsu022_u:7158": "yena kenacitkṛtyena gacchethā uttarāṃ diśam /",
  "S04bsu022_u:7159": "nakṣatrāṇi vaḥ pālentu ye tāṃ diśamadhiṣṭhitā // Lal_24.139 //",
  "S04bsu022_u:7160": "dhaniṣṭhā śatabhiṣā caiva dve ca purvottarāpare /",
  "S04bsu022_u:7161": "ravatī aśvinī caiva bharaṇī bhavatī saptamī // Lal_24.140 //",
  "S04bsu022_u:7162": "ityete sapta nakṣatrā lokapālā yaśasvinaḥ /",
  "S04bsu022_u:7163": "ādiṣṭā uttare bhāge te vo rakṣantu sarvadā // Lal_24.141 //",
  "S04bsu022_u:7164": "teṣāṃ cādhipatī rājā kubero naravāhanaḥ /",
  "S04bsu022_u:7165": "sarvayakṣāṇāmadhipatirmāṇibhadreṇa saha rakṣatu // Lal_24.142 //",
  "S04bsu022_u:7166": "putrā pi tasya bahava ekanāmā vicakṣaṇāḥ /",
  "S04bsu022_u:7167": "aśītirdaśa caikaśca indranāmā mahābalāḥ /",
  "S04bsu022_u:7168": "te pi va adhipālentu ārogyena śivena ca // Lal_24.143 //",
  "S04bsu022_u:7169": "uttare 'smin diśo bhāge aṣṭau devakumārikāḥ /",
  "S04bsu022_u:7170": "ilādevī surādevī pṛthvī padmāvatī tathā // Lal_24.144 //",
  "S04bsu022_u:7171": "upasthitā mahārājā āśā śraddhā hirī śirī /",
  "S04bsu022_u:7172": "tā pi va adhipālentu ārogyena śivena ca // Lal_24.145 //",
  "S04bsu022_u:7173": "uttare 'smin diśo bhāge parvato gandhamādanaḥ /",
  "S04bsu022_u:7174": "āvāso yakṣabhūtānāṃ citrakūṭaḥ sudarśanaḥ /",
  "S04bsu022_u:7175": "te 'pi va adhipālentu ārogyena śivena ca // Lal_24.146 //",
  "S04bsu022_u:7176": "kṣemāśca vo diśaḥ santu mā ca vaḥ pāpamāgamat /",
  "S04bsu022_u:7177": "labdhārthāśca nivartadhvaṃ sarvadevebhi rakṣitāḥ // Lal_24.147 //",
  "S04bsu022_u:7178": "aṣṭāviṃśati nakṣatrā sapta sapta caturdiśam /",
  "S04bsu022_u:7179": "dvātriṃśaddevakanyāśca aṣṭāvaṣṭau caturdiśam // Lal_24.148 //",
  "S04bsu022_u:7180": "aṣṭau śramaṇā (cāṣṭau)",
  "S04bsu022_u:7181": "brāhmaṇā(aṣṭau)",
  "S04bsu022_u:7182": "janapadeṣu naigamāḥ /",
  "S04bsu022_u:7183": "aṣṭau devāḥ saindrakāste vo rakṣantu sarvataḥ // Lal_24.149 //",
  "S04bsu022_u:7184": "(Vaidya 285)",
  "S04bsu022_u:7185": "svasti vo gacchatāṃ bhotu svasti bhotu nivartatām /",
  "S04bsu022_u:7186": "svasti paśyata vai jñātiṃ svasti paśyantu jñātayaḥ // Lal_24.150 //",
  "S04bsu022_u:7187": "sendrā yakṣā mahārājā arhantamanukampitāḥ /",
  "S04bsu022_u:7188": "sarvatra svasti gacchadhvaṃ prāpsyadhvamamṛtaṃ śivam // Lal_24.151 //",
  "S04bsu022_u:7189": "saṃrakṣitā brāhmaṇa vāsavena vimukticittaiśca anāśravaiśca /",
  "S04bsu022_u:7190": "nāgaiśca yakṣaiśca sadānukampitāḥ pāletha āyuḥ śaradāṃ śataṃ samam // Lal_24.152 //",
  "S04bsu022_u:7191": "pradakṣiṇāṃ dakṣiṇalokanāthaḥ teṣāṃ diśaiṣa 'pratimo vināyakaḥ /",
  "S04bsu022_u:7192": "anena yūyaṃ kuśalena karmaṇā madhusaṃbhavā nāma jinā bhaviṣyatha // Lal_24.153 //",
  "S04bsu022_u:7193": "prathamādidaṃ lokavināyakasya asaṅgato vyākaraṇaṃ jinasya /",
  "S04bsu022_u:7194": "paścādanantā bahubodhisattvā ye vyākṛtā bodhayi no vivartyāḥ // Lal_24.154 //",
  "S04bsu022_u:7195": "śrutvā imaṃ vyākaraṇaṃ jinasya udagracittā paramāya prītyā /",
  "S04bsu022_u:7196": "tau bhrātarau sārdhaṃ sahāyakaistaiḥ buddhaṃ ca dharmaṃ śaraṇa prapannāḥ // Lal_24.155 //",
  "S04bsu022_u:7197": "iti //",
  "S04bsu022_u:7198": "// iti śrīlalitavistare trapuṣabhallikaparivarto nāma caturviṃśatitamo 'dhyāyaḥ //",
  "S04bsu022_u:7200": "START Parivarta 25",
  "S04bsu022_u:7201": "(Vaidya 286)",
  "S04bsu022_u:7202": "adhyeṣaṇāparivartaḥ pañcaviṃśaḥ /",
  "S04bsu022_u:7203_0": "iti hi bhikṣavastathāgatasya tārāyaṇamūle viharataḥ prathamābhisaṃbuddhasyaikasya",
  "S04bsu022_u:7203_1": "rahogatasya pratisaṃlīnasya lokānuvartanāṃ pratyetadabhavat - gambhīro batāyaṃ mayā",
  "S04bsu022_u:7203_2": "dharmo 'dhigato 'bhisaṃbuddhaḥ śāntaḥ praśānta upaśāntaḥ praṇīto durdṛśo duranubodho",
  "S04bsu022_u:7203_3": "'tarko 'vitarkāvacaraḥ /",
  "S04bsu022_u:7204": "alamāryaḥ paṇḍitavijñavedanīyo yaduta sarvopadhiniḥsargo 'vedito 'niveditaḥ sarvaveditanirodhaḥ paramārtho 'nālayaḥ /",
  "S04bsu022_u:7205": "śītībhāvo 'nādāno 'nupādāno 'vijñapto 'vijñāpanīyo 'saṃskṛtaḥ ṣaḍviṣayasamatikrāntaḥ /",
  "S04bsu022_u:7206": "akalpo 'vikalpo 'nabhilāpyaḥ /",
  "S04bsu022_u:7207": "aruto 'ghoṣo 'nudāhāraḥ /",
  "S04bsu022_u:7208": "anidarśano 'pratighaḥ sarvālambanasamatikāntaḥ śamathadharmopacchedaḥ /",
  "S04bsu022_u:7209": "śūnyatānupalambhaḥ /",
  "S04bsu022_u:7210": "tṛṣṇākṣayo virāgo nirodho nirvāṇam /",
  "S04bsu022_u:7211": "ahaṃ cedimaṃ parebhyo dharmaṃ deśayeyam,",
  "S04bsu022_u:7212": "te cennājānīyuḥ,",
  "S04bsu022_u:7213": "sa me syātklamatho mithyāvyāyāmo 'kṣaṇadharmadeśanatā ca /",
  "S04bsu022_u:7214": "yannvahamalpotsukastūṣṇībhāvena vihareyam /",
  "S04bsu022_u:7215": "tasyāṃ ca velāyāmimāṃ gāthāmabhāṣata -",
  "S04bsu022_u:7216": "gambhīra śānto virajaḥ prabhāsvaraḥ prāpto mi dharmo hyamṛto 'saṃskṛtaḥ /",
  "S04bsu022_u:7217": "deśeya cāhaṃ na parasya jāne yannūna tūṣṇī pavane vaseyam // Lal_25.1 //",
  "S04bsu022_u:7218": "apagatagirivākpatho hyalipto yatha gaganaṃ tathā svabhāvadharmam /",
  "S04bsu022_u:7219": "cittamana vicāravipramuktaṃ paramasuāścariyaṃ paro vijāne // Lal_25.2 //",
  "S04bsu022_u:7220": "na ca punarayu śakya akṣarebhiḥ praviśatu anarthayogavipraveśaḥ /",
  "S04bsu022_u:7221": "purimajinakṛtādhikārasattvāḥ te imu śruṇitva hi dharmu śraddadhanti // Lal_25.3 //",
  "S04bsu022_u:7222": "na ca punariha kaścidasti dharmaḥ so pi na vidyate yasya nāstibhāvāḥ /",
  "S04bsu022_u:7223": "hetukriyaparaṃparā ya jāne tasya na bhotiha astināstibhāvāḥ // Lal_25.4 //",
  "S04bsu022_u:7224": "(Vaidya 287)",
  "S04bsu022_u:7225": "kalpaśatasahasra aprameyā ahu caritaḥ purime jinasakāśe /",
  "S04bsu022_u:7226": "na ca maya pratilabdha eṣa kṣāntī yatra na ātma na sattva naiva jīvaḥ // Lal_25.5 //",
  "S04bsu022_u:7227": "yada maya pratilabdha eṣa kṣāntī mriyati na ceha na kaści jāyate vā /",
  "S04bsu022_u:7228": "prakṛti imi nirātma sarvadharmāḥ tada māṃ vyākari buddha dīpanāmā // Lal_25.6 //",
  "S04bsu022_u:7229": "karuṇa mama ananta sarvaloke paratu na cārthanatāmahaṃ pratīkṣe /",
  "S04bsu022_u:7230": "yada puna janatā prasanna brahme tena adhīṣṭu pravartayiṣya cakram // Lal_25.7 //",
  "S04bsu022_u:7231": "eva ca ayu dharma grāhyu me syāt saci mama brahma krame nipatya yācet /",
  "S04bsu022_u:7232": "pravadahi virajā praṇītu dharmaṃ santi vijānaka sattva svākarāśca // Lal_25.8 //",
  "S04bsu022_u:7233": "iti hi bhikṣavastathāgatastasmin samaye ūrṇākośātprabhāmutsṛjati sma yayā prabhayā trisāhasramahāsāhasro lokadhāturmahatā suvarṇavarṇāvabhāsena sphuṭo 'bhūt //",
  "S04bsu022_u:7234_0": "atha khalu daśatrisāhasramahāsāhasrādhipatiḥ śikhī mahābrahmā buddhānubhāvenaiva",
  "S04bsu022_u:7234_1": "tathāgatasya cetasaiva cetaḥparivitarkamājñāsīt - alpotsukatāyai bhagavataścittamabhinataṃ",
  "S04bsu022_u:7234_2": "na dharmadeśanāyāmiti /",
  "S04bsu022_u:7235": "tasyaitadabhavat - yannvahamupasaṃkramya tathāgatamadhyeṣyeyaṃ dharmacakrapravartanatāyai //",
  "S04bsu022_u:7236": "atha khalu śikhī mahābrahmā tasyāṃ velāyāṃ tadanyān brahmakāyikān devaputrānāmantrayate sma - naśyati batāyaṃ mārṣā loko vinaśyati,",
  "S04bsu022_u:7237": "yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
  "S04bsu022_u:7238": "yannu vayamupasaṃkramya tathāgatamarhantaṃ samyaksaṃbuddhamadhyeṣyemahi dharmacakrapravartanāya //",
  "S04bsu022_u:7239": "atha khalu bhikṣavaḥ śikhī mahābrahmā aṣṭaṣaṣṭyā brāhmaṇaśatasahasraiḥ parivṛtaḥ puraskṛto yena tathāgatastenopasaṃkrāmat /",
  "S04bsu022_u:7240": "upasaṃkramya tathāgatasya pādau śirasābhivandya prāñjalistathāgatametadavocat naśyati batāyaṃ bhagavan lokaḥ,",
  "S04bsu022_u:7241": "praṇaśyati batāyaṃ bhagavan lokaḥ,",
  "S04bsu022_u:7242": "yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
  "S04bsu022_u:7243": "tatsādhu deśayatu (Vaidya 288)",
  "S04bsu022_u:7244": "bhagavān dharmam,",
  "S04bsu022_u:7245": "deśayatu sugato dharmam /",
  "S04bsu022_u:7246": "santi sattvāḥ svākārāḥ suvijñāpakāḥ śaktā bhavyāḥ pratibalāḥ bhagavato bhāṣitasyārthamājñātum /",
  "S04bsu022_u:7247": "tasyāṃ ca velāyāmimāṃ gāthāmabhāṣata -",
  "S04bsu022_u:7248": "samudāniya jñānamahāgramaṇḍalaṃ visṛjya raśmīn daśadikṣu caiva /",
  "S04bsu022_u:7249": "tadañja jñānāṃśu nṛpadmabodhakā upekṣakastiṣṭhasi vādibhāskaraḥ // Lal_25.9 //",
  "S04bsu022_u:7250": "nimantrayitvāryadhanena sattvāṃ āśvāsayitvā bahuprāṇakoṭyaḥ /",
  "S04bsu022_u:7251": "na yuktametattava lokabandho yaṃ tūṣṇibhāvena upekṣase jagat // Lal_25.10 //",
  "S04bsu022_u:7252": "parāhanasvottamadharmadundubhiṃ saddharmaśaṅkhaṃ ca prapūrayāśu /",
  "S04bsu022_u:7253": "ucchrepayasva mahadharmayūpaṃ prajvālayasva mahadharmadīpam // Lal_25.11 //",
  "S04bsu022_u:7254": "pravarṣa vai dharmajalaṃ pradhānaṃ pratārayemāṃ bhavasāgarasthāṃ /",
  "S04bsu022_u:7255": "pramocayemāṃ mahavyādhikliṣṭāṃ kleśāgnitapte praśamaṃ kuruṣva // Lal_25.12 //",
  "S04bsu022_u:7256": "nidarśaya tvaṃ khalu śāntimārgaṃ kṣemaṃ śivaṃ nirjaratāmaśokam /",
  "S04bsu022_u:7257": "nirvāṇamārgāgamanādanāthe vipathasthite nātha kṛpāṃ kuruṣva // Lal_25.13 //",
  "S04bsu022_u:7258": "vimokṣadvārāṇi apāvṛṇiṣva pracakṣva taṃ dharmanayaṃ hyakopyam /",
  "S04bsu022_u:7259": "jātyandhabhūtasya janasya nātha tvamuttamaṃ śodhaya dharmacakṣuḥ // Lal_25.14 //",
  "S04bsu022_u:7260": "na brahmaloke na ca devaloke na yakṣagandharvamanuṣyaloke /",
  "S04bsu022_u:7261": "lokasya yo jātijarāpanetā nānyo 'sti tvatto hi manuṣyacandraḥ // Lal_25.15 //",
  "S04bsu022_u:7262": "(Vaidya 289)",
  "S04bsu022_u:7263": "adhyeṣako 'haṃ tava dharmarāja adhyācarākṛtvana sarvadevān /",
  "S04bsu022_u:7264": "anena puṇyena ahaṃ pi kṣipraṃ pravartayeyaṃ varadharmacakram // Lal_25.16 //",
  "S04bsu022_u:7265": "adhivāsayati sma bhikṣavastathāgataḥ śikhino brahmaṇastūṣṇībhāvena sadevamānuṣāsurasya lokasyānugrahārthamanukampāmupādāya //",
  "S04bsu022_u:7266": "atha khalu śikhī mahābrahmā tathāgatasya tūṣṇībhāvenādhivāsanāṃ viditvā divyaiścandanacūrṇairagurucūrṇaiśca tathāgatamabhyavakīrya prītiprāmodyajātastatraivāntaradhāt //",
  "S04bsu022_u:7267_0": "atha khalu bhikṣavastathāgatasya dharmālokasyādarotpādanārthaṃ śikhinaśca mahābrahmaṇaḥ",
  "S04bsu022_u:7267_1": "punaḥ punastathāgatādhyeṣaṇayā kuśalamūlavivṛddhyarthaṃ dharmasya cātigambhīrodāratāmupādāya",
  "S04bsu022_u:7267_2": "punarapyekasya rahogatasya pratisaṃlīnasyāyamevaṃrūpaṃ cetovitarko 'bhūt - gambhīraḥ",
  "S04bsu022_u:7267_3": "khalvayaṃ mayā dharmo 'bhisaṃbuddhaḥ sūkṣmo nipuṇo duranubodhaḥ atarko 'tarkāvacaraḥ",
  "S04bsu022_u:7267_4": "paṇḍitavijñavedanīyaḥ sarvalokavipratyanīko durdṛśaḥ sarvopadhiniḥsargaḥ sarvasaṃskāropaśamaḥ",
  "S04bsu022_u:7267_5": "sarvatamopacchedaḥ śūnyatānupalambhastṛṣṇākṣayo virāgo nirodho nirvāṇam /",
  "S04bsu022_u:7268": "ahaṃ cedidaṃ dharmaṃ deśayeyam,",
  "S04bsu022_u:7269": "pare ca me na vibhāvayeyuḥ,",
  "S04bsu022_u:7270": "sā me paramā viheṭhā bhavet /",
  "S04bsu022_u:7271": "yannvahamalpotsukavihāreṇaiva vihareyam //",
  "S04bsu022_u:7272": "atha khalu bhikṣavaḥ śikhī mahābrahmā buddhānubhāvena punarapi tathāgatasyetadamevaṃrūpeṇa cetaḥ - parivitarkamājñāya yena śakro devānāmindrastenopasaṃkrāmat /",
  "S04bsu022_u:7273": "upasaṃkramya śakraṃ devānāmindrametadavocat - yatkhalu kauśika jānīyāstathāgatasyārhataḥ samyaksaṃbuddhasyālpotsukatāyai cittaṃ nataṃ na dharmadeśanāyām /",
  "S04bsu022_u:7274": "nakṣyate batāyaṃ kauśika lokaḥ,",
  "S04bsu022_u:7275": "vinakṣyate batāyaṃ kauśika lokaḥ,",
  "S04bsu022_u:7276": "mahāvidyāndhakārakṣipto batāyaṃ kauśika loko bhaviṣyati,",
  "S04bsu022_u:7277": "yatra hi nāma tathāgatasyārhataḥ samyaksaṃbuddhasyālpotsukatāyai cittaṃ nataṃ na dharmasaṃprakāśanāyām /",
  "S04bsu022_u:7278": "kasmādvayaṃ na gacchāmastathāgatamarhantaṃ samyaksaṃbuddhaṃ dharmacakrapravartanāyādhyeṣitum?",
  "S04bsu022_u:7279": "tatkasmāt?",
  "S04bsu022_u:7280": "na hyanadhyeṣitāstathāgatā dharmacakraṃ pravartayanti /",
  "S04bsu022_u:7281_0": "sādhu mārṣeti śakro brahmā bhaumāśca devā antarīkṣāścāturmahārājakāyikāstrāyatriṃśā",
  "S04bsu022_u:7281_1": "yāmāstuṣitā nirmāṇaratayaḥ paranirmitavaśavartino brahmakāyikā ābhāsvarā bṛhatphalā",
  "S04bsu022_u:7281_2": "śubhakṛtsnā saṃbahulāni ca śuddhāvāsakāyika devaputraśatasahasrāṇyatikrāntavarṇā",
  "S04bsu022_u:7281_3": "atikrāntāyāṃ rātrau kevalaṃ tārāyaṇamūlaṃ divyena varṇena divyenāvabhāsenāvabhāsya",
  "S04bsu022_u:7281_4": "yena tathāgatastenopasaṃkrāman /",
  "S04bsu022_u:7282": "upasaṃkramya tathāgatasya pādau śirasābhivandya pradakṣiṇīkṛtya caikānte tasthuḥ //",
  "S04bsu022_u:7283": "atha khalu śakro devānāmindro yena tathāgatastenāñjaliṃ praṇamya tathāgataṃ gāthayābhituṣṭāva -",
  "S04bsu022_u:7284": "uttiṣṭha vijitasaṃgrāma prajñākārā timisrā vivara loke /",
  "S04bsu022_u:7285": "cittaṃ hi te vimuktaṃ śaśiriva pūrṇo grahavimuktaḥ // Lal_25.17 //",
  "S04bsu022_u:7286": "(Vaidya 290)",
  "S04bsu022_u:7287": "evamukte tathāgatastūṣṇīmevāsthāt //",
  "S04bsu022_u:7288": "atha khalu śikhī mahābrahmā śakraṃ devānāmindrametadavocat - naiva kauśika tathāgatā arhantaḥ samyaksaṃbuddhā adhyeṣyante dharmacakrapravartanatāyai yathā tvamadhyeṣase //",
  "S04bsu022_u:7289": "atha khalu śikhī mahābrahmā ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ gāthayādhyabhāṣata -",
  "S04bsu022_u:7290": "uttiṣṭha vijitasaṃgrāma prajñākārā timisrā vivara loke /",
  "S04bsu022_u:7291": "deśaya tvaṃ mune dharmaṃ ājñātāro bhaviṣyanti // Lal_25.18 //",
  "S04bsu022_u:7292": "evamukte bhikṣavastathāgataḥ śikhinaṃ mahābrahmāṇametadavocat - gambhīraḥ khalvayaṃ mahābrahman mayā dharmo 'bhisaṃbuddhaḥ sūkṣmo nipuṇaḥ peyālaṃ yāvatsā me syātparamā viheṭhā /",
  "S04bsu022_u:7293": "api ca me brahmannime gāthe 'bhīkṣṇaṃ pratibhāsaḥ -",
  "S04bsu022_u:7294": "pratisrotagāmi mārgo gambhīro durdṛśo mama /",
  "S04bsu022_u:7295": "na taṃ drakṣyanti rāgāndhā alaṃ tasmātprakāśitum // Lal_25.19 //",
  "S04bsu022_u:7296": "anusrotaṃ pravāhyante kāmeṣu patitā prajāḥ /",
  "S04bsu022_u:7297": "kṛcchreṇa me 'yaṃ saṃprāptaṃ alaṃ tasmātprakāśitum // Lal_25.20 //",
  "S04bsu022_u:7298": "atha khalu bhikṣavaḥ śikhī mahābrahmā śakraśca devānāmindrastathāgataṃ tūṣṇībhūtaṃ viditvā sārdhaṃ tairdevaputrairduḥkhitā durmanāstatraivāntaradhāyiṣuḥ //",
  "S04bsu022_u:7299": "trirapi ca tathāgatasyālpotsukatāyai cittaṃ namayati sma //",
  "S04bsu022_u:7300": "tena khalu punarbhikṣavaḥ samayena māgadhakānāṃ manuṣyāṇāmimānyevaṃrūpāṇi pāpakāni akuśalāni dṛṣṭigatānyutpannānyabhūvan /",
  "S04bsu022_u:7301": "tadyathā /",
  "S04bsu022_u:7302": "kecidevamāhuḥ - vātā na vāsyanti /",
  "S04bsu022_u:7303": "kecidevamāhuḥ - agnirna jvaliṣyati /",
  "S04bsu022_u:7304": "kecidāhuḥ - devo na varṣiṣyati /",
  "S04bsu022_u:7305": "kecidāhuḥ - nadyo na vahyanti /",
  "S04bsu022_u:7306": "kecidāhuḥ - śasyāni na prajāsyanti /",
  "S04bsu022_u:7307": "kecidāhu - pakṣiṇa ākāśe na kramiṣyanti /",
  "S04bsu022_u:7308": "kecidāhuḥ - gurviṇyo nārogyeṇa prasaviṣyanti //",
  "S04bsu022_u:7309_0": "atha khalu bhikṣavaḥ śikhī mahābrahmā tathāgatasyaivamevaṃrūpaṃ cittavitarkamājñāya",
  "S04bsu022_u:7309_1": "māgadhakānāṃ ca manuṣyāṇāmimāni dṛṣṭigatāni viditvā atikrāntāyāṃ rātrāvabhisaṃkrāntena",
  "S04bsu022_u:7309_2": "varṇena sarvāvantaṃ tārāyaṇamūlaṃ divyenāvabhāsenāvabhāsya yena tathāgatastenopasaṃkrāmat /",
  "S04bsu022_u:7310_0": "upasaṃkramya tathāgatasya pādau śirasābhivandyaikāṃsamuttarāsaṅgaṃ kṛtvā dakṣiṇaṃ",
  "S04bsu022_u:7310_1": "jānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ",
  "S04bsu022_u:7310_2": "gāthābhiradhyabhāṣata -",
  "S04bsu022_u:7311": "vādo babhūva samalairvicintito dharmo 'viśuddho magadheṣu pūrvam /",
  "S04bsu022_u:7312": "amṛtaṃ mune tadvivṛṇīṣva dvāraṃ śṛṇvanti dharmaṃ vimalena buddham // Lal_25.21 //",
  "S04bsu022_u:7313": "(Vaidya 291)",
  "S04bsu022_u:7314": "kṛtasvakārtho 'si bhujiṣyatāṃ gato duḥkhābhisaṃskāramalāpakṛṣṭaḥ /",
  "S04bsu022_u:7315": "na hānivṛddhī kuśalasya te 'sti tvamagradharmeṣviha pāramiṃ gataḥ // Lal_25.22 //",
  "S04bsu022_u:7316": "na te mune sadṛśa ihāsti loke kuto 'dhikaḥ syādiha te maharṣe /",
  "S04bsu022_u:7317": "bhavānihāgrastribhave virocate giriryathā 'sāvasurālayasthaḥ // Lal_25.23 //",
  "S04bsu022_u:7318": "mahākṛpāṃ jānaya duḥkhite jane na tvādṛśā jātu bhavantyupekṣakāḥ /",
  "S04bsu022_u:7319": "bhavān viśāradyabalaiḥ samanvitaḥ tvameva śakto janatāṃ pratāritum // Lal_25.24 //",
  "S04bsu022_u:7320": "iyaṃ suśalyā sucirāturā prajā sadevakā saśramaṇā dvijākhilā /",
  "S04bsu022_u:7321": "āroginī bhotu nirāturajvarā na cāparaḥ śaraṇamihāsya vidyate // Lal_25.25 //",
  "S04bsu022_u:7322": "cirānubaddhāstava devamānuṣāḥ kalyāṇacittā amṛtārthinaśca /",
  "S04bsu022_u:7323": "dharmaṃ yamevādhigamiṣyate jino yathāvadanyūnamudāhariṣyati // Lal_25.26 //",
  "S04bsu022_u:7324": "tasmāddhiyā cāmisu vikrama tvāṃ vinayasva sattvāṃ ciranaṣṭamārgāṃ /",
  "S04bsu022_u:7325": "aviśrutārthā śamanāya kāṅkṣitāḥ sudurbalā bṛṃhaṇakāṅkṣiṇo vā // Lal_25.27 //",
  "S04bsu022_u:7326": "iyaṃ tṛṣārtā janatā mahāmune udīkṣate dharmajalaṃ tavāntike /",
  "S04bsu022_u:7327": "megho yathā saṃtṛṣitāṃ vasuṃdharāṃ kuru tarpaṇāṃ nāyaka dharmavṛṣṭyā // Lal_25.28 //",
  "S04bsu022_u:7328": "cirapraṇaṣṭā vicaranti mānavā bhave kudṛṣṭīgahane sakaṇṭake /",
  "S04bsu022_u:7329": "(Vaidya 292)",
  "S04bsu022_u:7330": "akaṇṭakaṃ mārgamṛjuṃ pracakṣva taṃ yaṃ bhāvayitvā hyamṛtaṃ labheyam // Lal_25.29 //",
  "S04bsu022_u:7331": "andhāprapāte patitā hyanāyakā noddhartumanyairiha śakyamete /",
  "S04bsu022_u:7332": "mahāprapāte patitāṃ samuddhara chandaṃ samutpādya vṛṣo 'si buddhimān // Lal_25.30 //",
  "S04bsu022_u:7333": "na saṃgatiste 'sti sadā mune ciraṃ kadācidaudumbarapuṣpasaṃnibhāḥ /",
  "S04bsu022_u:7334": "jināḥ pṛthivyāṃ prabhavanti nāyakāḥ prāptākṣaṇo mocaya nātha sattvāṃ // Lal_25.31 //",
  "S04bsu022_u:7335": "abhūcca te pūrvabhaveṣviyaṃ matiḥ tīrṇaḥ svayaṃ tārayitā bhaveyam /",
  "S04bsu022_u:7336": "asaṃśayaṃ pāragato 'si sāṃprataṃ satyāṃ pratijñāṃ kuru satyavikramaḥ // Lal_25.32 //",
  "S04bsu022_u:7337": "dharmolkayā vidhama mune 'ndhakārā ucchrepaya tvaṃ hi tathāgatadhvajam /",
  "S04bsu022_u:7338": "ayaṃ sa kālaḥ pratilābhyudīraṇe mṛgādhipo vā nada dundubhisvaraḥ // Lal_25.33 //",
  "S04bsu022_u:7339_0": "atha khalu bhikṣavastathāgataḥ sarvāvantaṃ lokaṃ buddhacakṣuṣā vyavalokayan sattvān",
  "S04bsu022_u:7339_1": "paśyati sma hīnamadhyapraṇītānuccanīcamadhyamān svākārān suviśodhakān durākārān durviśodhakānuddhāṭitajñānavipañcijñān",
  "S04bsu022_u:7339_2": "padaparamāṃstrīn sattvarāśīnekaṃ mithyatvaniyatamekaṃ samyaktvaniyatamekamaniyatam /",
  "S04bsu022_u:7340": "tadyathāpi nāma bhikṣavaḥ puruṣaḥ puṣkariṇyāstīre sthitaḥ paśyati jalaruhāṇi kānicidudakāntargatāni kānicidudakasamāni kānicidudakābhyudgatāni,",
  "S04bsu022_u:7341": "evameva bhikṣavastathāgataḥ sarvāvantaṃ lokaṃ buddhacakṣuṣā vyavalokayan paśyati sma sattvāṃstriṣu rāśiṣu vyavasthitān //",
  "S04bsu022_u:7342": "atha khalu bhikṣavastathāgatasyaitadabhavat - deśayeyaṃ cāhaṃ dharmaṃ na vā deśayeyam /",
  "S04bsu022_u:7343": "sa eṣa mithyatvaniyato rāśirnaivāyaṃ dharmamājānīyāt /",
  "S04bsu022_u:7344": "deśayeyaṃ cāhaṃ vā dharmaṃ na vā deśayeyam /",
  "S04bsu022_u:7345": "yo 'yaṃ samyaktvaniyato rāśirājñāsyatyevaiṣa dharmam /",
  "S04bsu022_u:7346": "(yatkhalu punarayamaniyato rāśirājñāsyatyevaiṣa dharmam /",
  "S04bsu022_u:7347": ") yatkhalu punarayamaniyato rāśiḥ,",
  "S04bsu022_u:7348": "tasmai saceddharmaṃ deśayiṣyāmi, ājñāsyati /",
  "S04bsu022_u:7349": "uta na deśayiṣyāmi,",
  "S04bsu022_u:7350": "nājñāsyate //",
  "S04bsu022_u:7351": "atha khalu bhikṣavastathāgato 'niyatarāśivyavasthitān sattvānārabhya mahākaruṇāmavakrāmayati sma //",
  "S04bsu022_u:7352": "(Vaidya 293)",
  "S04bsu022_u:7353": "atha khalu tathāgata ātmanaścemaṃ samyagjñānamadhikṛtya śikhinaśca mahābrahmaṇo 'dhyeṣaṇāṃ viditvā śikhinaṃ mahābrahmāṇaṃ gāthābhiradhyabhāṣata -",
  "S04bsu022_u:7354": "apāvṛtāsteṣāmamṛtasya dvārā brahman ti satataṃ ye śrotavantaḥ /",
  "S04bsu022_u:7355": "praviśanti śraddhā naviheṭhasaṃjñāḥ śṛṇvanti dharmaṃ magadheṣu sattvāḥ // Lal_25.34 //",
  "S04bsu022_u:7356": "atha khalu śikhī mahābrahmā tathāgatasyādhivāsanāṃ viditvā tuṣṭa udagra āttamanāḥ pramuditaḥ prītisaumanasyajātastathāgatasya pādau śirasā vanditvā tatraivāntaradhāt //",
  "S04bsu022_u:7357": "atha khalu bhikṣavo bhaumā devāstasyāṃ velāyāmantarīkṣebhyo devebhyo ghoṣamudīrayanti sma,",
  "S04bsu022_u:7358": "śabdamanuśrāvayanti sma - adya mārṣā tathāgatenārhatā samyaksaṃbuddhena dharmacakrapravartanāyai pratiśrutam /",
  "S04bsu022_u:7359": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu022_u:7360": "parihāsyante bata bho mārṣā asurāḥ kāyāḥ /",
  "S04bsu022_u:7361": "divyāḥ kāyāḥ paripūriṃ gabhiṣyanti /",
  "S04bsu022_u:7362": "bahavaśca sattvā loke parinirvāsyanti /",
  "S04bsu022_u:7363": "evamevāntarīkṣā devā bhaumebhyo devebhyaḥ pratiśratya cāturmahārājikānāṃ devānāṃ ghoṣamudīrayanti sma /",
  "S04bsu022_u:7364": "cāturmahārājikāstrāyatriṃśānām,",
  "S04bsu022_u:7365": "trāyatriṃśā yāmānām,",
  "S04bsu022_u:7366": "yāmā tuṣitanirmāṇaratīnām,",
  "S04bsu022_u:7367": "nirmāṇaratayaḥ paranirmitavaśavartinām,",
  "S04bsu022_u:7368": "te 'pi brahmakāyikānāṃ devānāṃ ghoṣamudīrayanti sma,",
  "S04bsu022_u:7369": "śabdamanuśrāvayanti sma - adya mārṣāstathāgatenārhatā samyaksaṃbuddhena dharmacakrapravartanāyai pratiśrutam /",
  "S04bsu022_u:7370": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu022_u:7371": "parihāsyante bata bho mārṣā asurāḥ kāyāḥ /",
  "S04bsu022_u:7372": "divyāḥ kāyā vivardhiṣyante /",
  "S04bsu022_u:7373": "bahavaśca sattvā loke parinirvāsyantīte //",
  "S04bsu022_u:7374_0": "iti hi bhikṣavastatkṣaṇaṃ tanmuhurtaṃ tallavaṃ yāvadbahmakāyikā devāstasmādbhaumādārabhya",
  "S04bsu022_u:7374_1": "ekavāgekanirnāda ekanirghoṣo 'bhyudgato 'bhūt - adya mārṣāstathāgatenārhatā samyaksaṃbuddhena",
  "S04bsu022_u:7374_2": "dharmacakrapravartanāyai pratiśrutamiti //",
  "S04bsu022_u:7375": "atha khalu bhikṣavo dharmaruciśca nāmā bodhivṛkṣadevatā dharmakāyaśca dharmamatiśca dharmacārī ca,",
  "S04bsu022_u:7376": "ete catvāro bodhivṛkṣadevatāstathāgatasya caraṇayornipatyaivamāhuḥ - kva bhagavān dharmacakraṃ pravartiṣyatīti?",
  "S04bsu022_u:7377": "evamukte bhikṣavastathāgatastān devatānetadavocat - vārāṇasyāmṛṣipatane mṛgadāve /",
  "S04bsu022_u:7378": "te āhuḥ - parīttajanakāyā bhagavan vārāṇasī mahānagarī,",
  "S04bsu022_u:7379": "parīttadrumachāyaśca mṛgadāvaḥ /",
  "S04bsu022_u:7380": "santyanyāni bhagavan mahānagarāṇi ṛddhāni sphītāni kṣemāni subhikṣāṇi ramaṇīyāni ākīrṇabahujanamanuṣyāṇi udyānavanaparvatapratimaṇḍitāni /",
  "S04bsu022_u:7381": "teṣāṃ bhagavānanyatame dharmacakraṃ pravartayatu /",
  "S04bsu022_u:7382": "tathāgato 'vocatmaivaṃ bhadramukhāḥ / tatkasmāt?",
  "S04bsu022_u:7383": "(Vaidya 294)",
  "S04bsu022_u:7384": "ṣaṣṭiṃ yajñasahasrakoṭinayutā ye tatra yaṣṭā mayā",
  "S04bsu022_u:7385": "ṣaṣṭiṃ buddhasahasrakoṭinayutā ye tatra saṃpūjitā /",
  "S04bsu022_u:7386": "paurāṇāmṛṣiṇāmihālayu varo vārāṇasī nāmavā",
  "S04bsu022_u:7387": "devānāgamabhiṣṭuto mahitalo dharmābhinimnaḥ sadā // Lal_25.35 //",
  "S04bsu022_u:7388": "buddhā koṭisahasra naikanavatiḥ pūrve smarāmī aha",
  "S04bsu022_u:7389": "ye tasminnṛṣisāhvaye vanavare vartīsu cakrottamam /",
  "S04bsu022_u:7390": "śāntaṃ cāpyupaśāntadhyānabhimukhaṃ nityaṃ mṛgaiḥ sevitaṃ",
  "S04bsu022_u:7391": "ityarthe ṛṣisāhvaye vanavare vartiṣyi cakrottamam // Lal_25.36 //",
  "S04bsu022_u:7392": "iti //",
  "S04bsu022_u:7393": "// iti śrīlalitavistare 'dhyeṣaṇāparivarto nāma pañcaviṃśatitamo 'dhyāyaḥ //",
  "S04bsu022_u:7395": "START Parivarta 26",
  "S04bsu022_u:7396": "(Vaidya 295)",
  "S04bsu022_u:7397": "dharmacakrapravartanaparivartaḥ ṣaḍviṃśaḥ //",
  "S04bsu022_u:7398_0": "atha khalu bhikṣavastathāgataḥ kṛtakṛtyaḥ kṛtakaraṇīyaḥ sarvabandhanasamucchinnaḥ",
  "S04bsu022_u:7398_1": "sarvakleśoddhṛto nirvāntamalakleśo nihatamārapratyarthikaḥ sarvabuddhadharmanayānupraviṣṭaḥ",
  "S04bsu022_u:7398_2": "sarvajñaḥ sarvadarśī daśabalasamanvāgataścaturvaiśāradyaprāpto 'ṣṭādaśāveṇikabuddhadharmapratipūrṇaḥ",
  "S04bsu022_u:7398_3": "pañcacakṣuḥsamanvāgato 'nāvaraṇena buddhacakṣuṣā sarvāvantaṃ lokamavalokyaivaṃ cintayati",
  "S04bsu022_u:7398_4": "sma - kasmā ayamahaṃ sarvaprathamaṃ dharmaṃ deśayeyam?",
  "S04bsu022_u:7399": "katamaḥ sattvaḥ śuddhaḥ svākāraḥ suvineyaḥ suvijñāpakaḥ suviśodhako mandarāgadoṣamoho 'parokṣavijñāno yo 'śrutavān dharmasya parihīyate?",
  "S04bsu022_u:7400": "tasmāyahaṃ sarvaprathamaṃ dharmaṃ deśayeyam,",
  "S04bsu022_u:7401": "yaśca me dharmaṃ deśitamājānīyānna ca māṃ sa viheṭhayet //",
  "S04bsu022_u:7402": "atha khalu bhikṣavastathāgatasyaitadabhūt - rudrakaḥ khalu rāmaputraḥ śuddhaḥ svākāraḥ suvijñāpakaḥ suviśodhako mandarāgamoho 'parokṣavijñānaḥ /",
  "S04bsu022_u:7403": "so 'śravaṇāddharmasya parihīyate /",
  "S04bsu022_u:7404": "śrāvakebhyo naivasaṃjñānāsaṃjñāyatanasahavratāyai dharmaṃ deśayati /",
  "S04bsu022_u:7405": "kutrāsāvetarhi prativasatītyājñāsīt /",
  "S04bsu022_u:7406": "adya saptāhakālagata iti /",
  "S04bsu022_u:7407": "devatā api tathāgatasya caraṇayornipatyaivamāhuḥ - evametadbhagavan,",
  "S04bsu022_u:7408": "evametatsugata,",
  "S04bsu022_u:7409": "adya saptāhakālagato rudrako rāmaputraḥ /",
  "S04bsu022_u:7410": "tasya me bhikṣava etadabhūt - mahāhānirvartate rudrakasya rāmaputrasya,",
  "S04bsu022_u:7411": "ya imameva supraṇītaṃ dharmamaśrutvā kālagataḥ /",
  "S04bsu022_u:7412": "sacedasāvimaṃ dharmamaśroṣyadājñāsyat /",
  "S04bsu022_u:7413": "tasmai cāhaṃ prathamaṃ dharma deśayiṣyam,",
  "S04bsu022_u:7414": "na ca māṃ sa vyaheṭhayiṣyat //",
  "S04bsu022_u:7415": "punarapi bhikṣavastathāgatasyaitadabhūt - ko 'nyaḥ sattvaḥ śuddhaḥ suvineyaḥ pūrvavadyāvanna ca dharmadeśanāṃ viheṭhayediti /",
  "S04bsu022_u:7416": "tato bhikṣavastathāgatasyaitadabhavat - ayaṃ khalvapyārāḍaḥ kālāpaḥ śuddho yāvanna ca me dharmadeśanāṃ viheṭhayediti /",
  "S04bsu022_u:7417": "samanvāharati sma bhikṣavastathāgataḥ kutrāsāvetarhīti /",
  "S04bsu022_u:7418": "samanvāharaṃścājñāsīdadya trīṇyahāni kālagatasyeti /",
  "S04bsu022_u:7419": "śuddhāvāsakāyikā api ca devatā enamarthaṃ tathāgatasyārocayanti sma - evametadbhagavan,",
  "S04bsu022_u:7420": "evametatsugata /",
  "S04bsu022_u:7421": "adya tryahaṃ kālagatasyārāḍasya kālāpasya /",
  "S04bsu022_u:7422": "tatastathāgatasyaitadabhavat - mahāhānirvartate arāḍasya kālāpasya,",
  "S04bsu022_u:7423": "ya imamevaṃ supraṇītaṃ dharmamaśrutvā kālagata iti //",
  "S04bsu022_u:7424": "punarapi bhikṣavastathāgatasyaitadabhūt - kaḥ khalvanyaḥ sattvaḥ śuddhaḥ svākāro yāvanna ca me dharmadeśanāṃ viheṭhayediti //",
  "S04bsu022_u:7425": "atha khalu bhikṣavastathāgatasyaitadabhavat - te khalu pañcakā bhadravargīyāḥ śuddhāḥ svākārāḥ suvijñāpakāḥ suviśodhakā mandarāgadoṣamohā aparokṣavijñānāḥ /",
  "S04bsu022_u:7426": "te 'śravaṇāddharmasya parihīyante /",
  "S04bsu022_u:7427": "taiścāhaṃ duṣkaracaryāṃ carannupasthito 'bhūvam /",
  "S04bsu022_u:7428": "te mayā dharmaṃ deśitamājñāsyanti,",
  "S04bsu022_u:7429": "na ca me ha viheṭhayiṣyanti //",
  "S04bsu022_u:7430": "(Vaidya 296)",
  "S04bsu022_u:7431": "atha khalu bhikṣavastathāgatasyaitadabhavat - yannvahaṃ pañcakebhyo bhadravargīyebhyaḥ prathamaṃ dharmaṃ deśayeyam //",
  "S04bsu022_u:7432": "atha khalu bhikṣavastathāgatasya punaretadabhavat - kasminnetarhi pañcakā bhadravargīyāḥ prativasanti?",
  "S04bsu022_u:7433": "atha tathāgataḥ sarvāvantaṃ lokaṃ buddhacakṣuṣā vyavalokayan paśyati sma /",
  "S04bsu022_u:7434": "adrākṣītpañcakān bhadravargīyān vārāṇasyāṃ viharata ṛṣipatane mṛgadāve /",
  "S04bsu022_u:7435": "dṛṣṭvā ca tathāgatasyaitadabhavat - yannvahaṃ pañcakebhyo bhadravargīyebhyaḥ sarvaprathamaṃ dharmaṃ deśayeyam /",
  "S04bsu022_u:7436": "te hi mama sarvaprathamaṃ dharmaṃ deśitamājñāsyanti /",
  "S04bsu022_u:7437": "tatkasya hetoḥ?",
  "S04bsu022_u:7438": "caritāvino hi te bhikṣavaḥ suparipaṇḍitaśukladharmāṇo mokṣamārgābhimukhā nibandhāpanītāḥ //",
  "S04bsu022_u:7439_0": "atha khalu bhikṣavastathāgata evamanuvicintya bodhimaṇḍādutthāya trisāhasramahāsāhasraṃ",
  "S04bsu022_u:7439_1": "lokadhātuṃ saṃprakampyānupūrveṇa magadheṣu caryāṃ caran kāśiṣu janapadeṣu cārikāṃ prakrāmat /",
  "S04bsu022_u:7440": "atha gayāyāṃ bodhimaṇḍasya cāntarādanyatama ājīvako 'drākṣīttathāgataṃ dūrata evāgacchantam /",
  "S04bsu022_u:7441": "dṛṣṭvā ca punaryena tathāgatastenopajagāma /",
  "S04bsu022_u:7442": "upetyaikānte 'sthāt /",
  "S04bsu022_u:7443": "ekānte sthitaśca bhikṣava ājīvakastathāgatena sārdhaṃ vividhāṃ saṃmodanīṃ kathāṃ kṛtvā evamāha - viprasannāni te āyuṣman gautama indriyāṇi /",
  "S04bsu022_u:7444": "pariśuddhaḥ paryavadātaḥ pītanirbhāsaśca te chavivarṇaḥ tadyathāpi nāma śāradaṃ kālaṃ pāṇḍuravarṇaṃ prabhāsvaraṃ pītanirbhāsaṃ bhavati,",
  "S04bsu022_u:7445": "evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
  "S04bsu022_u:7446": "tadyathāpi nāma tālaphalasya pakvasya samanantaravṛntacyutasya bandhanāśrayaḥ pītanirbhāso bhavati pariśuddhaḥ paryavadātaḥ,",
  "S04bsu022_u:7447": "evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
  "S04bsu022_u:7448_0": "tadyathāpi nāma jāmbūnadavarṇaniṣkaḥ ulkāmukhaprakṛṣṭo dakṣiṇakarmāraputreṇa suparikarmakṛtaḥ",
  "S04bsu022_u:7448_1": "pāṇḍukambalopanikṣipto varṇavān bhavati pariśuddhaḥ paryavadātaḥ pītanirbhāso 'tīva prabhāsvaraḥ,",
  "S04bsu022_u:7449": "evameva bhavato gautamasya viprasannānīndriyāṇi,",
  "S04bsu022_u:7450": "pariśuddhastvagvarṇaḥ,",
  "S04bsu022_u:7451": "paryavadātaṃ mukhamaṇḍalam /",
  "S04bsu022_u:7452": "kasminnāyuṣman gautama brahmacaryamuṣyate?",
  "S04bsu022_u:7453": "evamukte bhikṣavastathāgatastamājīvakaṃ gāthayā pratyabhāṣata -",
  "S04bsu022_u:7454": "ācāryo na hi me kaścitsadṛśo me na vidyate /",
  "S04bsu022_u:7455": "eko 'hamasmi saṃbuddhaḥ śītībhūto nirāśravaḥ // Lal_26.1 //",
  "S04bsu022_u:7456": "so 'vocat - arhaṃ khalu gautamamātmānaṃ prātijānīṣe /",
  "S04bsu022_u:7457": "tathāgato 'vocat -",
  "S04bsu022_u:7458": "ahamevārahaṃ loke śāstā hyahamanuttaraḥ /",
  "S04bsu022_u:7459": "sadevāsuragandharve nāsti me pratipudgalaḥ // Lal_26.2 //",
  "S04bsu022_u:7460": "so 'vocat - jinaṃ khalu gautama mātmānaṃ pratijānīṣe /",
  "S04bsu022_u:7461": "tathāgato 'vocat -",
  "S04bsu022_u:7462": "jinā hi mādṛśā jñeyā ye prāptā āśravakṣayam /",
  "S04bsu022_u:7463": "jitā me pāpakā dharmāstenopaga jino hyaham // Lal_26.3 //",
  "S04bsu022_u:7464": "(Vaidya 297)",
  "S04bsu022_u:7465": "so 'vocat - kva tarhyāyuṣman gautama gamiṣyasi?",
  "S04bsu022_u:7466": "tathāgato 'vocat -",
  "S04bsu022_u:7467": "vārāṇasīṃ gamiṣyāmi gatvā vai kāśināṃ purīm /",
  "S04bsu022_u:7468": "andhabhūtasya lokasya kartāsmyasadṛśāṃ prabhām // Lal_26.4 //",
  "S04bsu022_u:7469": "vārāṇasīṃ gamiṣyami gatvā vai kāśināṃ purīm /",
  "S04bsu022_u:7470": "śabdahīnasya lokasya tāḍayiṣye 'mṛtadundubhim // Lal_26.5 //",
  "S04bsu022_u:7471": "vārāṇasīṃ gamiṣyāmi gatvā vai kāśināṃ purīm /",
  "S04bsu022_u:7472": "dharmacakraṃ pravartiṣye lokeṣvaprativartitam // Lal_26.6 //",
  "S04bsu022_u:7473": "tadbhaviṣyasi gautama ityuktvā sa ājīvako dakṣiṇāmukhaḥ prākrāmat /",
  "S04bsu022_u:7474": "tathāgato 'pyuttarāmukhaḥ prākrāmat //",
  "S04bsu022_u:7475": "iti hi bhikṣavastathāgato gayāyāṃ sudarśanena nāgarājena nimantrito 'bhut vāsena bhaktena ca /",
  "S04bsu022_u:7476": "tatastathāgato rohitavastumagamat,",
  "S04bsu022_u:7477": "tasmādurubilvākalpaṃ tasmādaṇālamagamat,",
  "S04bsu022_u:7478": "tataḥ sārathipuram /",
  "S04bsu022_u:7479": "eṣu ca sarveṣu bhikṣavastathāgato gṛhapatibhirbhaktena vāsena copanimantryamāṇo 'nupūrveṇa gaṅgāyā nadyāstīramupāgamat //",
  "S04bsu022_u:7480": "tena khalu punarbhikṣavaḥ samayena gaṅgā mahānadī suparipūrṇā samatīrthakā vahati sma //",
  "S04bsu022_u:7481": "atha khalu bhikṣavastathāgato nāvikasamīpamupāgamatpārasaṃtaraṇāya /",
  "S04bsu022_u:7482": "sa prāha - prayaccha gautama tarapaṇyam /",
  "S04bsu022_u:7483": "na me 'sti mārṣa tarapaṇyamityuktvā tathāgato vihāyasā pathā tīrātparaṃ tīramagamat /",
  "S04bsu022_u:7484": "tataḥ sa nāvikastaṃ dṛṣṭvātīva vipratisāryabhūt - evaṃvidho dakṣiṇīyo mayā na tārita iti /",
  "S04bsu022_u:7485": "hā kaṣṭamiti kṛtvā mūrchitaḥ pṛthivyāṃ patitaḥ /",
  "S04bsu022_u:7486": "tata enāṃ prakṛtiṃ nāviko rājñe bimbisārāya ārocayāmāsa - śramaṇaḥ svāmi gautamastarapaṇyaṃ yācamāno nāsti tarapaṇyamityuktvā vihāyasā atastīrātparaṃ tīraṃ gata iti /",
  "S04bsu022_u:7487": "tacchrutvā tadagreṇa rājñā bimbisāreṇa sarvapravrajitānāṃ tarapaṇyamutsṛṣṭamabhavat //",
  "S04bsu022_u:7488": "iti hi bhikṣavastathāgato 'nupūrveṇa janapadacaryāṃ caran yena vārāṇasī mahānagarī tenopasaṃkrāmat /",
  "S04bsu022_u:7489": "upasaṃkramya kālyameva nivāsya pātracīvaramādāya vārāṇasīṃ mahānagarīṃ piṇḍāya prāvikṣat /",
  "S04bsu022_u:7490": "tasyāṃ piṇḍāya caritvā kṛtabhaktakṛtyaḥ paścādbhaktapiṇḍapātrapratikrāntaḥ yena ṛṣipatano mṛgadāvo yena ca pañcakā bhadravargīyāstenopasaṃkrāmati sma /",
  "S04bsu022_u:7491": "adrākṣuḥ khalu punaḥ pañcakā bhadravargīyāstathāgataṃ dūrata evāgacchantam /",
  "S04bsu022_u:7492": "dṛṣṭvā ca kriyābandhamakārṣuḥ - eṣa sa āyuṣmantaḥ śramaṇo gautama āgacchati sma śaithiliko bāhulikaḥ pradhānavibhraṣṭaḥ /",
  "S04bsu022_u:7493": "anena khalvapi tayāpi tāvatpūrvikayā duṣkaracaryayā na śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum /",
  "S04bsu022_u:7494": "kiṃ punaretarhi audārikamāhāramāharan sukhallikāyogamanuyukto viharan /",
  "S04bsu022_u:7495": "abhavyaḥ khalveṣa śaithiliko bāhulikaḥ /",
  "S04bsu022_u:7496": "nāsya kenacitpratyudgantavyaṃ na pratyutthātavyam /",
  "S04bsu022_u:7497": "na pātracīvaraṃ pratigrahītavyaṃ nāśanaṃ dātavyaṃ na pānīyaṃ paribhogyaṃ na pādapratiṣṭhānaṃ sthāpayitvātiriktānyāsanāni /",
  "S04bsu022_u:7498": "vaktavyaṃ ca - (Vaidya 298)",
  "S04bsu022_u:7499": "saṃvidyanta imānyāyuṣman gautama atiriktānyāsanāni /",
  "S04bsu022_u:7500": "sacedākāṅkṣasi niṣīdeti /",
  "S04bsu022_u:7501": "āyuṣmāṃstvājñānakauṇḍinyaścittenādhivāsayati sma /",
  "S04bsu022_u:7502": "vācā ca na pratikṣipati sma /",
  "S04bsu022_u:7503": "yathā yathā ca bhikṣavastathāgato yena pañcakā bhadravargīyāstenopasaṃkrāmati sma,",
  "S04bsu022_u:7504": "tathā tathā te svakasvakeṣvāsaneṣu na ramante sma,",
  "S04bsu022_u:7505": "utthātukāmā abhūvan /",
  "S04bsu022_u:7506": "tadyathāpi nāma pakṣī śakuniḥ pañjaragataḥ syāt,",
  "S04bsu022_u:7507": "tasya ca pañjaragatasyādho 'gnirdagdho bhavet /",
  "S04bsu022_u:7508": "so 'gnisaṃtaptastvaritamūrdhvamutpatitukāmo bhavet pratretukāmaśca,",
  "S04bsu022_u:7509": "evameva yathā yathā tathāgataḥ pañcakānāṃ bhadravargīyāṇāṃ sakāśamupasaṃkrāmati sma,",
  "S04bsu022_u:7510": "tathā tathā pañcakā bhadravargīyāḥ svakasvakeṣvāsaneṣu na ramante sma,",
  "S04bsu022_u:7511": "utthātukāmā abhūvan /",
  "S04bsu022_u:7512": "tatkasmāt? na sa kaścitsattvaḥ sattvanikāye saṃvidyate yastathāgataṃ dṛṣṭvā āsanānna pratyuttiṣṭhet /",
  "S04bsu022_u:7513": "yathā yathā ca tathāgataḥ pañcakān bhadravargīyānupasaṃkrāmati sma,",
  "S04bsu022_u:7514": "tathā tathā pañcakā bhadravargīyāstathāgatasya śriyaṃ tejaścāsahamānā āsanebhyaḥ prakampyamānāḥ sarve kriyākāraṃ bhittvā cotthāyāsanebhyaḥ,",
  "S04bsu022_u:7515": "kaścitpratyudgacchati sma,",
  "S04bsu022_u:7516": "kaścitpratyudgamya pātracīvaraṃ pratigṛhṇāti sma /",
  "S04bsu022_u:7517": "kaścidāsanamupanāmayati sma /",
  "S04bsu022_u:7518": "kaścitpādapratiṣṭhāpanaṃ kaścitpādaprakṣālanodakamupasthāpayati sma /",
  "S04bsu022_u:7519": "evaṃ cāvocat - svāgataṃ te āyuṣman gautama,",
  "S04bsu022_u:7520": "svāgataṃ te āyuṣman gautam /",
  "S04bsu022_u:7521": "niṣīdedamāsanaṃ prajñaptam /",
  "S04bsu022_u:7522": "nyaṣīdatkhalvapi bhikṣavastathāgataḥ prajñapta evāsane /",
  "S04bsu022_u:7523": "pañcakā pi bhadravargīyāste tathāgatena sārdhaṃ vividhāṃ saṃmodanīṃ saṃrañjanīṃ kathāṃ kṛtvaikānte niṣeduḥ /",
  "S04bsu022_u:7524": "ekānte niṣaṇṇāśca te pañcakā bhadravargīyāstathāgatametadavocan - viprasannāni te āyuṣman gautamendriyāṇi,",
  "S04bsu022_u:7525": "pariśuddhaśchavivarṇa iti hi sarvaṃ pūrvavat /",
  "S04bsu022_u:7526": "tadasti te āyuṣman gautama kaściduttarimanuṣyadharmāṃdalamāryajñānadarśanaviśeṣaḥ sākṣātkṛtaḥ?",
  "S04bsu022_u:7527": "evamukte bhikṣavastathāgataḥ pañcakān bhadravargīyānevamāha - mā yūyaṃ bhikṣavastathāgatamāyuṣmadvādena samudācariṣṭa /",
  "S04bsu022_u:7528": "mā vo bhūddīrgharātramarthāya hitāya sukhāya /",
  "S04bsu022_u:7529": "amṛtaṃ mayā bhikṣavaḥ sākṣātkṛto 'mṛtagāmī ca mārgaḥ /",
  "S04bsu022_u:7530": "buddho 'hamasmi bhikṣavaḥ sarvajñaḥ sarvadarśī śītībhūto 'nāśravaḥ /",
  "S04bsu022_u:7531": "vaśī sarvadharmeṣu /",
  "S04bsu022_u:7532": "dharmamahaṃ bhikṣavo deśayiṣyāmi,",
  "S04bsu022_u:7533": "āśu gacchata śṛṇuta pratipadyadhvam /",
  "S04bsu022_u:7534": "śrotamavadadhata ahamavavadāmyanuśāsmi /",
  "S04bsu022_u:7535_0": "yathā mayā samyagavavaditāḥ samyaganuśiṣṭā yūyamapyāśravāṇāṃ cetovimuktaṃ prajñāvimuktiṃ",
  "S04bsu022_u:7535_1": "ca dṛṣṭa eva dharme sākṣātkṛtvopasaṃpadya pravedayiṣyatha - kṣīṇā no jātiruṣitaṃ ca brahmacaryam,",
  "S04bsu022_u:7536": "kṛtaṃ karaṇīyam,",
  "S04bsu022_u:7537": "nāparamityato 'nyadbhavaṃ prajānāma iti /",
  "S04bsu022_u:7538": "nanu ca yuṣmākaṃ bhikṣava etadabhūt - ayaṃ khalvāyuṣmanta āgacchati śramaṇo gautamaḥ śaithiliko bāhulikaḥ pradhānavibhraṣṭa iti pūrvavat /",
  "S04bsu022_u:7539": "sacedākāṅkṣasi niṣīdeti /",
  "S04bsu022_u:7540": "teṣāṃ ca ehi bhikṣava ityukte yatkiṃcittīrthikaliṅgaṃ tīrthikadhvajaḥ,",
  "S04bsu022_u:7541": "sarvo 'sau tatkṣaṇamevāntaraghāt /",
  "S04bsu022_u:7542": "tricīvaraṃ pātraṃ ca prādurabhūt,",
  "S04bsu022_u:7543": "tadanu chinnāśca keśāḥ /",
  "S04bsu022_u:7544": "tadyathāpi nāma varṣaśatopasaṃpannasya bhikṣorīryāpathaḥ saṃvṛtto 'bhut /",
  "S04bsu022_u:7545": "saiva ca teṣāṃ pravrajyābhūtsaivopasaṃpadbhikṣubhāvaḥ //",
  "S04bsu022_u:7546": "atha khalu bhikṣavastasyāṃ velāyāṃ pañcakā bhadravargīyā bhikṣavastathāgatasya caraṇayornipatyātyayaṃ deśayanti sma /",
  "S04bsu022_u:7547": "tathāgatasyāntike śāstṛsaṃjñāṃ premaṃ ca prasādaṃ ca gauravaṃ cotpādayanti sma /",
  "S04bsu022_u:7548": "gauravajātāśca bahuvicitrapuṣkariṇyāṃ tathāgatasya snānaparikarma kurvanti sma /",
  "S04bsu022_u:7549": "snānapratyuttīrṇasya (Vaidya 299)",
  "S04bsu022_u:7550": "ca bhikṣavastathāgatasyaitadabhavat - kasmin khalu pūrvakaistathāgatairarhadbhiḥ samyaksaṃbuddhairniṣadya dharmacakraṃ pravartitam?",
  "S04bsu022_u:7551": "yasmiṃśca bhikṣavaḥ pṛthivīpradeśe pūrvakaistathāgatairarhadbhirdharmacakraṃ pravartitamabhūt,",
  "S04bsu022_u:7552": "atha tasmin pṛthivīpradeśe saptaratnamayamāsanasahasraṃ prādurabhūt //",
  "S04bsu022_u:7553": "atha tathāgataḥ pūrvakāṇāṃ tathāgatānāṃ gauraveṇa trīṇyāsanāni pradakṣiṇīkṛtya siṃha iva nirbhīścaturtha āsane paryaṅkamābhujya niṣīdati sma /",
  "S04bsu022_u:7554": "pañcakā api bhikṣavastathāgatasya pādau śirobhirabhivandya tathāgatasya purato niṣeduḥ //",
  "S04bsu022_u:7555": "atha khalu bhikṣavastasyāṃ velāyāṃ tathārūpāṃ kāyātprabhāṃ tathāgataḥ prāmuñcadyayā prabhayā ayaṃ trisāhasramahāsāhasro lokadhāturmahatāvabhāsena sphuṭo 'bhūt /",
  "S04bsu022_u:7556_0": "tena cāvabhāsena yā api lokāntarikā aghā aghasphuṭā andhakāratamisrā yatremau candrasūryau",
  "S04bsu022_u:7556_1": "evaṃmaharddhikāvevaṃ mahānubhāvāvevaṃ maheśākhyau ābhayā ābhāṃ varṇenaṃ varṇaṃ tejasā",
  "S04bsu022_u:7556_2": "tejo nābhitapato nābhivirocataḥ /",
  "S04bsu022_u:7557": "tatra ye sattvā upapannāste svakasvakamapi bāhuṃ prasāritaṃ na paśyanti sma,",
  "S04bsu022_u:7558": "tatrāpi tasmin samaye mahata udārasyāvabhāsasya loke prādurbhāvo 'bhut /",
  "S04bsu022_u:7559": "ye ca tatra sattvā upapannāste tenāvabhāsena parisphuṭāḥ samānā anyonyaṃ paśyanti sma /",
  "S04bsu022_u:7560": "anyonyaṃ saṃjānante sma /",
  "S04bsu022_u:7561": "evaṃ cāhuḥ - anye 'pi kila bhoḥ sattvā ihopapannāḥ,",
  "S04bsu022_u:7562": "anye 'pi kila bhoḥ sattvā ihopapannāḥ iti /",
  "S04bsu022_u:7563": "ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt - akampat prākampat saṃprākampat /",
  "S04bsu022_u:7564": "avedhat prāvedhat saṃprāvedhat /",
  "S04bsu022_u:7565": "acalat prācalat saṃprācalat /",
  "S04bsu022_u:7566": "akṣubhyat prākṣubhyat saṃprākṣubhyat /",
  "S04bsu022_u:7567": "araṇat prāraṇat saṃprāraṇat /",
  "S04bsu022_u:7568": "agarjat prāgarjat saṃprāgarjat /",
  "S04bsu022_u:7569": "ante 'vanamati sma,",
  "S04bsu022_u:7570": "madhye unnamati sma /",
  "S04bsu022_u:7571": "madhye 'vanamati sma ante unnamati sma /",
  "S04bsu022_u:7572": "pūrvasyāṃ diśyavanamati sma,",
  "S04bsu022_u:7573": "paścimāyāṃ diśyunnamati sma /",
  "S04bsu022_u:7574": "paścimāyāṃ diśyavanamati sma,",
  "S04bsu022_u:7575": "pūrvasyāṃ diśyunnamati sma /",
  "S04bsu022_u:7576": "dakṣiṇasyāṃ diśyavanamati sma,",
  "S04bsu022_u:7577": "uttarasyāṃ diśyunnamati sma /",
  "S04bsu022_u:7578": "uttarasyāṃ diśyavanamati sma,",
  "S04bsu022_u:7579": "dakṣiṇasyāṃ diśyunnamati sma /",
  "S04bsu022_u:7580": "tasmiṃśca samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā aprativarṇanīyā asecanīyā apratikūlā anuttrāsakarāḥ śabdāḥ śrūyante sma /",
  "S04bsu022_u:7581": "na ca kasyacitsattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
  "S04bsu022_u:7582": "na ca bhūyaḥ sūryacandramasorna śakrabrahmalokapālānāṃ tasmin kṣaṇe prabhāḥ prajñāyante sma /",
  "S04bsu022_u:7583": "sarvanarakatiryagyoniyamalokopapannāśca sattvāstasmin kṣaṇe vigataduḥkhā abhuvan sarvasukhasamarpitāḥ /",
  "S04bsu022_u:7584": "na ca kasyacitsattvasya rāgo bādhate sma,",
  "S04bsu022_u:7585": "dveṣo vā moho vā īrṣyā vā mātsaryaṃ vā māno vā mrakṣo vā mado vā krodho vā vyāpādo vā paridāho vā /",
  "S04bsu022_u:7586": "sarvasattvāstasmin kṣaṇe maitracittāḥ hitacittāḥ parasparaṃ mātāpitṛsaṃjñino 'bhūvan /",
  "S04bsu022_u:7587": "tataśca prabhāvyūhādimā gāthā niścaranti sma -",
  "S04bsu022_u:7588": "yo 'sau tuṣitālayāccyutvā okrāntu mātukukṣau hi /",
  "S04bsu022_u:7589": "jātaśca lumbinivane pratigṛhītaḥ śacīpatinā // Lal_26.7 //",
  "S04bsu022_u:7590": "(Vaidya 300)",
  "S04bsu022_u:7591": "yaḥ siṃhavikramagatiḥ saptapadā vikramī asaṃmūḍhaḥ /",
  "S04bsu022_u:7592": "brahmasvarāmatha giraṃ pramumoca jagatyahaṃ śreṣṭhaḥ // Lal_26.8 //",
  "S04bsu022_u:7593": "caturo dvīpāṃstyaktvā pravrajitaḥ sarvasattvahitahetoḥ /",
  "S04bsu022_u:7594": "duṣkaratapaścaritvā upāgamadyena mahimaṇḍaḥ // Lal_26.9 //",
  "S04bsu022_u:7595": "sabalaṃ nihatya māraṃ bodhiprāpto hitāya lokasya /",
  "S04bsu022_u:7596": "vārāṇasīmupagato dharmacakraṃ pravartayitā // Lal_26.10 //",
  "S04bsu022_u:7597": "sabrahmaṇā saha surairadhyeṣṭo vartayasva śamacakram /",
  "S04bsu022_u:7598": "adhivāsitaṃ ca muninā loke kāruṇyamutpādya // Lal_26.11 //",
  "S04bsu022_u:7599": "so 'yaṃ dṛḍhapratijño vārāṇasimupagato mṛgadāvam /",
  "S04bsu022_u:7600": "cakraṃ hyanuttaramasau pravartayitātyadbhutaṃ śrīmān // Lal_26.12 //",
  "S04bsu022_u:7601": "yaḥ śrotukāmu dharmaṃ yaḥ kalpanayutaiḥ samārjitu jinena /",
  "S04bsu022_u:7602": "śīghramasau tvaramāṇo āgacchatu dharmaśravaṇāya // Lal_26.13 //",
  "S04bsu022_u:7603": "duravāpyaṃ mānuṣyaṃ buddhotpādaḥ sudurlabhā śraddhā /",
  "S04bsu022_u:7604": "śreṣṭhaṃ ca dharmaśravaṇaṃ aṣṭākṣaṇavivarjana durāpāḥ // Lal_26.14 //",
  "S04bsu022_u:7605": "prāptāśca te 'dya sarve buddhotpādaḥ kṣaṇastathā śraddhā /",
  "S04bsu022_u:7606": "dharmaśravaṇaśca varaḥ pramādamakhilaṃ vivarjayata // Lal_26.15 //",
  "S04bsu022_u:7607": "bhavati kadācidavasthā yaḥ kalpanayutairna śrūyate dharmaḥ /",
  "S04bsu022_u:7608": "saṃprāptaḥ sa ca vādya pramādamakhilaṃ vivarjayata // Lal_26.16 //",
  "S04bsu022_u:7609": "bhaumādīn devagaṇān saṃcodayatī ca brahmaparyantām /",
  "S04bsu022_u:7610": "āyāta laghuṃ sarve vartayitā nāyako hyamṛtacakram // Lal_26.17 //",
  "S04bsu022_u:7611": "saṃcoditāśca mahatā devaghoṣeṇa tatkṣaṇaṃ sarve /",
  "S04bsu022_u:7612": "tyaktvā devasamṛddhiṃ prāptā buddhasya te pārśve // Lal_26.18 //",
  "S04bsu022_u:7613_0": "iti hi bhikṣavo bhaumaidevairvārāṇasyāṃ ṛpipatane mṛgadāve dharmacakrapravartanārthaṃ",
  "S04bsu022_u:7613_1": "tathāgatasya mahāmaṇḍalamātro 'dhiṣṭhito 'bhūt citro darśanīyo vipulo vistīrṇaḥ saptayojanaśatānyāyāmo vistāreṇa /",
  "S04bsu022_u:7614": "upariṣṭāśca devaiśchatradhvajapatākāvitānasamalaṃkṛtaṃ gaganatalaṃ samalaṃkṛtamabhūt /",
  "S04bsu022_u:7615": "kāmāvacarai rūpāvacaraiśca devaputraiścaturaśītisiṃhāsanaśatasahasrāṇi tathāgatāyopanāmitānyabhūvan - iha niṣadya bhagavān dharmacakraṃ pravartayatu asmākamanukampāmupādāyeti //",
  "S04bsu022_u:7616_0": "atha khalu bhikṣavastasmin samaye pūrvadakṣiṇapaścimottarābhyo digbhya ūrdhvamadhaḥ",
  "S04bsu022_u:7616_1": "samantāddaśabhyo digbhyo bahavo bodhisattvakoṭyaḥ pūrvapraṇidhānasamanvāgatā āgatya",
  "S04bsu022_u:7616_2": "tathāgatasya caraṇayornipatya dharmacakrapravartanāyādhyeṣante sma /",
  "S04bsu022_u:7617": "ye ceha trisāhasramahāsāhasre lokadhātau śakro vā brahmā vā lokapālā (Vaidya 301)",
  "S04bsu022_u:7618_0": "vā tadanye vā maheśākhyamaheśākhyā devaputrāste 'pi sarve tathāgatasya caraṇayoḥ",
  "S04bsu022_u:7618_1": "śirobhiḥ praṇipatya tathāgatamadhyeṣante sma dharmacakrapravartanāya - pravartayatu",
  "S04bsu022_u:7618_2": "bhagavān dharmacakram,",
  "S04bsu022_u:7619": "pravartayatu sugato dharmacakraṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu022_u:7620": "yajasva bhagavan dharmayajñam,",
  "S04bsu022_u:7621": "pravarṣa mahādharmavarṣam,",
  "S04bsu022_u:7622": "ucchrepaya mahādharmadhvajam,",
  "S04bsu022_u:7623": "prapūraya mahādharmaśaṅkham,",
  "S04bsu022_u:7624": "pratāḍaya mahādharmadundubhim //",
  "S04bsu022_u:7625": "tatredamucyate /",
  "S04bsu022_u:7626": "trisahasra ito bahu brahma sureśvara pāla tathā",
  "S04bsu022_u:7627": "upagamya jinasya kramebhi nipatya udāhariṣu /",
  "S04bsu022_u:7628": "smara pūrvapratijñāṃ mahāmuni yā tvaya vāca kṛtā",
  "S04bsu022_u:7629": "ahu jyeṣṭhu viśiṣṭu prajāya kariṣye dukhasya kṣayam // Lal_26.19 //",
  "S04bsu022_u:7630": "tvaya dharṣitu mārū sasainyu drumendri sthihitva mune",
  "S04bsu022_u:7631": "varabodhi vibuddha suśānti nipātita kleśadrumāḥ /",
  "S04bsu022_u:7632": "abhiprāyu prapūrṇa aśeṣa ya cintita kalpaśatā",
  "S04bsu022_u:7633": "janatāṃ prasamīkṣya anāyika vartaya cakravaram // Lal_26.20 //",
  "S04bsu022_u:7634": "sugatasya prabhāya prabhāsita kṣetrasahasraśatā",
  "S04bsu022_u:7635": "bahavaḥ śatabuddhasutāśca upāgata ṛddhibalaiḥ /",
  "S04bsu022_u:7636": "vividhāṃ sugatasya karitvana pūja mahānicayāṃ",
  "S04bsu022_u:7637": "stavayiṃsu tathāgatu bhūtaguṇebhi adhyeṣitu kāruṇikam // Lal_26.21 //",
  "S04bsu022_u:7638": "karuṇāghana vidyutaprajña vipaśyana vāyusamā",
  "S04bsu022_u:7639": "abhigarjitu kalpasahasra nimantritu sarvajagat /",
  "S04bsu022_u:7640": "aṣṭāṅgikamārgajalo dhara varṣa samehi jagasya tṛṣāṃ",
  "S04bsu022_u:7641": "balaindriyadhyānavimokṣa vivardhaya sasyadhanam // Lal_26.22 //",
  "S04bsu022_u:7642": "bahukalpasahasra suśikṣitu śūnyatattva sthitā",
  "S04bsu022_u:7643": "samudānitu dharmaju bheṣaju jānitu sattvacarī /",
  "S04bsu022_u:7644": "janatā iya vyādhiśatebhi upadruta kleśagaṇaiḥ",
  "S04bsu022_u:7645": "jinavaidya pramocaya vartaya dharmacakravaram // Lal_26.23 //",
  "S04bsu022_u:7646": "ṣaḍi pāramite cirarātru vivardhitu kośu tvayā",
  "S04bsu022_u:7647": "asamaṃ tu acālyu praṇītu susaṃcitu dharmadhanam /",
  "S04bsu022_u:7648": "praja sarva anātha daridra anāyika dṛṣṭva imāṃ",
  "S04bsu022_u:7649": "vicaraṃ dhana sapta vināyaka cakra pravartayahī // Lal_26.24 //",
  "S04bsu022_u:7650": "(Vaidya 302)",
  "S04bsu022_u:7651": "dhanadhānya hiraṇyasuvarṇa tathaiva ca vastra śubhā",
  "S04bsu022_u:7652": "vara puṣpa vilepana dhūpana cūrṇa gṛhāśca varāḥ /",
  "S04bsu022_u:7653": "antaḥpura rājya priyātmaja tyakta praharṣayato",
  "S04bsu022_u:7654": "jina bodhi gaveṣata sātivibuddha pravartaya cakravaram // Lal_26.25 //",
  "S04bsu022_u:7655": "tatha śīlu akhaṇḍu akalmaṣu rakṣitu kalpaśatāṃ",
  "S04bsu022_u:7656": "sada kṣānti subhāvita vīrya alīnu abhūṣi tava /",
  "S04bsu022_u:7657": "vara dhyāna abhijña vipaśyana prajña upekṣa mune",
  "S04bsu022_u:7658": "paripūrṇa manoratha nirjvara vartaya cakravaram // Lal_26.26 //",
  "S04bsu022_u:7659_0": "atha khalu bhikṣavaḥ sahacittotpādadharmacakrapravartī nāma bodhisattvo mahāsattvastasyāṃ",
  "S04bsu022_u:7659_1": "velāyāṃ cakraṃ sarvaratnapratyuptaṃ sarvaratnapraśobhitaṃ nānāratnālaṃkāravyūhavibhūṣitaṃ",
  "S04bsu022_u:7659_2": "sahasrāraṃ sahasraraśmi sanābhikaṃ sanemikaṃ sapuṣpadāmaṃ sahemajālaṃ sakiṅkiṇījālaṃ",
  "S04bsu022_u:7659_3": "sagandhahastaṃ sapūrṇakumbhaṃ sanandikāvartaṃ sasvastikālaṃkṛtaṃ nānāraṅgaraktadivyavastropaśobhitaṃ",
  "S04bsu022_u:7659_4": "divyapuṣpagandhamālyavilepanānuliptaṃ sarvākāravaropetaṃ tathāgatāya dharmacakrapravartanāya",
  "S04bsu022_u:7659_5": "pūrvapraṇidhānābhinirhṛtaṃ bodhisattvāśayaviśodhitaṃ tathāgatapūjārhaṃ sarvatathāgatasamanvāhṛtaṃ",
  "S04bsu022_u:7659_6": "sarvabuddhādhiṣṭhānāvilopitaṃ pūrvakaistathāgatairarhadbhiḥ samyaksaṃbuddhaiḥ pratyeṣitaṃ",
  "S04bsu022_u:7659_7": "pravartitapūrvaṃ ca dharmacakramupanāmayati sma /",
  "S04bsu022_u:7660": "upanāmya ca kṛtāñjalipuṭastathāgatamābhirgāthābhirabhyaṣṭāvīt -",
  "S04bsu022_u:7661": "dīpaṃkareṇa yada vyākṛtu śuddhasattvo buddho bhaviṣyasi hi tvaṃ narasiṃhasiṃhaḥ /",
  "S04bsu022_u:7662": "tasmiṃ samāsi praṇidhī iyamevarūpā saṃbodhiprāptu ahu dharma adhyeṣayeyam // Lal_26.27 //",
  "S04bsu022_u:7663": "na ca śakya sarvi gaṇanāya anupraveṣṭuṃ ye āgatā daśadiśebhirihāgrasattvāḥ /",
  "S04bsu022_u:7664": "adhyeṣi śākyakulanandana dharmacakre prahvā kṛtāñjalipuṭāścaraṇau nipatya // Lal_26.28 //",
  "S04bsu022_u:7665": "yā bodhimaṇḍi prakṛtā ca surairviyūhā yā vā viyūha kṛta sarvajinātmajebhiḥ /",
  "S04bsu022_u:7666": "sā sarva saṃsthita viyūha ti dharmacakre paripūrṇakalpa bhaṇamānu kṣayaṃ na gacchet // Lal_26.29 //",
  "S04bsu022_u:7667": "trisahasri loki gaganaṃ sphuṭa devasaṃghaiḥ dharaṇītalaṃ asurakinnaramānuṣaiśca /",
  "S04bsu022_u:7668": "utkāsaśabdu napi śrūyati tanmuhūrtaṃ sarvi prasannamanaso jinamabhyudīkṣan // Lal_26.30 //",
  "S04bsu022_u:7669": "(Vaidya 303)",
  "S04bsu022_u:7670": "iti hi bhikṣavastathāgato rātryāḥ prathame yāme tūṣṇībhāvenādhivāsayati sma /",
  "S04bsu022_u:7671": "rātryā madhyame yāme saṃrañjanīyāṃ kathāṃ pravartayati sma /",
  "S04bsu022_u:7672": "rātryāḥ paścime yāme pañcakān bhadravargīyānāmantryaitadavocat - dvāvimau bhikṣavaḥ pravrajitasyāntāvakramau /",
  "S04bsu022_u:7673_0": "yaśca kāmeṣu kāmasukhallikā yogo hīno grāmyaḥ pārthagjaniko nālamāryo 'narthopasaṃhito",
  "S04bsu022_u:7673_1": "nāyatyāṃ brahmacaryāya na nirvide na virāgāya na nirodhāya nābhijñāya na saṃbodhaye",
  "S04bsu022_u:7673_2": "na nirvāṇāya saṃvartate /",
  "S04bsu022_u:7674": "yā ceyamamadhyamā pratipadā ātmakāyaklamathānuyogo duḥkho 'narthopasaṃhito dṛṣṭadharmaduḥkhaścāyatyāṃ ca duḥkhavipākaḥ /",
  "S04bsu022_u:7675_0": "etau ca bhikṣavo dvāvantāvanupagamya madhyamayaiva pratipadā tathāgato dharmaṃ deśayati",
  "S04bsu022_u:7675_1": "- yaduta samyagdṛṣṭiḥ samyaksaṃkalpaḥ samyagvāk samyakkarmāntaḥ samyagājīvaḥ samyagvyāyāmaḥ",
  "S04bsu022_u:7675_2": "samyaksmṛtiḥ samyaksamādhiriti /",
  "S04bsu022_u:7676": "catvārīmāni bhikṣava āryasatyāni /",
  "S04bsu022_u:7677": "katamāni catvāri?",
  "S04bsu022_u:7678": "duḥkhaṃ duḥkhasamudayo duḥkhanirodho duḥkhanirodhagāminī pratipat /",
  "S04bsu022_u:7679": "tatra katamad duḥkham?",
  "S04bsu022_u:7680": "jātirapi duḥkhaṃ jarāpi duḥkhaṃ vyādhirapi duḥkhaṃ maraṇamapi apriyasaṃprayogo 'pi priyaviprayogo 'pi duḥkham /",
  "S04bsu022_u:7681": "yadapi icchan paryeṣamāṇo na labhate tadapi duḥkham /",
  "S04bsu022_u:7682": "saṃkṣepāt pañcopādānaskadhā duḥkham /",
  "S04bsu022_u:7683": "idamucyate duḥkham /",
  "S04bsu022_u:7684": "tatra katamo duḥkhasamudayaḥ?",
  "S04bsu022_u:7685": "yeyaṃ tṛṣṇā paunarbhavikī nandīrāgasahagatā tatratatrābhinandinī ayamucyate duḥkhasamudayaḥ /",
  "S04bsu022_u:7686": "tatra katamo duḥkhanirodhaḥ?",
  "S04bsu022_u:7687": "yo 'syā eva tṛṣṇāyāḥ punarbhavikyā nandīrāgasahagatāyāstatratatrābhinandinyā janikāyā nirvartikāyā aśeṣo virāgo nirodhaḥ ayaṃ duḥkhanirodhaḥ /",
  "S04bsu022_u:7688": "tatra katamā duḥkhanirodhagāminī pratipat?",
  "S04bsu022_u:7689": "eṣa evāryāṣṭāṅgamārgaḥ /",
  "S04bsu022_u:7690": "tadyathā /",
  "S04bsu022_u:7691": "samyagdṛṣṭiryāvatsamyaksamādhiriti /",
  "S04bsu022_u:7692": "idamucyate duḥkhanirodhagāminī pratipadāryasatyamiti /",
  "S04bsu022_u:7693": "imāni bhikṣavaścatvāryāryasatyāni /",
  "S04bsu022_u:7694_0": "iti duḥkhamiti me bhikṣavaḥ purvamaśruteṣu dharmeṣu yoniśomanasikārādbahulīkārājjñānamutpannaṃ",
  "S04bsu022_u:7694_1": "cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ /",
  "S04bsu022_u:7695_0": "ayaṃ duḥkhasamudaya iti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṃ",
  "S04bsu022_u:7695_1": "cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ /",
  "S04bsu022_u:7696": "ayaṃ duḥkhanirodha iti me bhikṣavaḥ sarvaṃ pūrvavadyāvadālokaḥ prādurbhūtaḥ /",
  "S04bsu022_u:7697": "iyaṃ duḥkhanirodhagāminī pratipaditi me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
  "S04bsu022_u:7698": "yatkhalvidaṃ duḥkhaṃ parijñeyamiti me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
  "S04bsu022_u:7699": "sa khalvayaṃ duḥkhasamudayaḥ prahātavya iti me bhikṣavaḥ pūrvamaśrateṣu dharmeṣu sarvaṃ yāvadāloka iti /",
  "S04bsu022_u:7700": "sa khalvayaṃ duḥkhanirodhaḥ sākṣātkartavya iti me bhikṣavaḥ pūrvavadyāvadāloka iti /",
  "S04bsu022_u:7701": "sā khalviyaṃ duḥkhanirodhagāminī pratipadbhāvayitavyeti pūrvavadyāvadāloka iti /",
  "S04bsu022_u:7702": "tatkhalvidaṃ duḥkhaṃ parijñātamiti me bhikṣavaḥ pūrvamaśrateṣu iti peyālam /",
  "S04bsu022_u:7703": "sa khalvayaṃ duḥkhasamudayaḥ prahīṇa iti me bhikṣavaḥ pūrvamaśruteti peyālam /",
  "S04bsu022_u:7704": "sa khalvayaṃ duḥkhanirodhaḥ sākṣātkṛta iti me bhikṣavaḥ pūrvamaśruteti peyālam /",
  "S04bsu022_u:7705_0": "sā khalviyaṃ duḥkhanirodhagāminī pratipadbhāviteti me bhikṣavaḥ pūrvamaśruteṣu dharmeṣu",
  "S04bsu022_u:7705_1": "yoniśomanasikārādbahulīkārājjñānamutpannaṃ cakṣurutpannaṃ bhūrirutpannā vidyotpannā",
  "S04bsu022_u:7705_2": "medhotpannā prajñotpannā ālokaḥ prādūrbhūtaḥ //",
  "S04bsu022_u:7706": "(Vaidya 304)",
  "S04bsu022_u:7707": "iti hi bhikṣavo yāvadeva me eṣu caturṣvāryasatyeṣu yoniśo manasi kurvato evaṃ triparivartaṃ dvādaśākāraṃ jñānadarśanamutpadyate,",
  "S04bsu022_u:7708": "na tāvadahaṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
  "S04bsu022_u:7709": "na ca me jñānadarśanamutpadyate /",
  "S04bsu022_u:7710": "yataśca me bhikṣava eṣu caturṣvāryasatyeṣvevaṃ triparivartaṃ dvādaśākāraṃ jñānadarśanamutpannam,",
  "S04bsu022_u:7711": "akopyā ca me cetovimuktiḥ,",
  "S04bsu022_u:7712": "prajñāvimuktiśca sākṣātkṛtā,",
  "S04bsu022_u:7713": "tato 'haṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
  "S04bsu022_u:7714": "jñānadarśanaṃ me udapādi /",
  "S04bsu022_u:7715": "kṣīṇā me jātiḥ,",
  "S04bsu022_u:7716": "uṣitaṃ brahmacaryam,",
  "S04bsu022_u:7717": "kṛtaṃ karaṇīyam,",
  "S04bsu022_u:7718": "nāparasmādbhavaṃ prajānāmi //",
  "S04bsu022_u:7719": "tatredamucyate /",
  "S04bsu022_u:7720": "vācāya brahmaruta kinnaragarjitāya aṃśaiḥ sahasranayutebhi samudgatāya /",
  "S04bsu022_u:7721": "bahukalpakoṭi sada satyasubhāvitāya kauṇḍinyamālapati śākyamuniḥ svayaṃbhūḥ // Lal_26.31 //",
  "S04bsu022_u:7722": "cakṣuranityamadhruvaṃ tatha śrota ghrāṇaṃ jihvā pi kāya mana duḥkhā anātma śūnyā /",
  "S04bsu022_u:7723": "jaḍāsvabhāva tṛṇakuḍma ivā nirīhā naivātra ātma na naro na ca jīvamasti // Lal_26.32 //",
  "S04bsu022_u:7724": "hetuṃ pratītya imi saṃbhuta sarvadharmā atyantadṛṣṭivigatā gaganaprakāśā /",
  "S04bsu022_u:7725": "na ca kārako 'sti tatha naiva ca vedako 'sti na ca karma paśyati kṛtaṃ hyaśubhaṃ śubhaṃ vā // Lal_26.33 //",
  "S04bsu022_u:7726": "skandhā pratītya samudeti hi duḥkhamevaṃ saṃbhonti tṛṣṇa salilena vivardhamānā /",
  "S04bsu022_u:7727": "mārgeṇa dharmasamatāya vipaśyamānā atyantakṣīṇa kṣayadharmatayā niruddhāḥ // Lal_26.34 //",
  "S04bsu022_u:7728": "saṃkalpakalpajanitena ayoniśena bhavate avidya na pi saṃbhavako 'sya kaści /",
  "S04bsu022_u:7729": "saṃskārahetu dadate na ca saṃkramo 'sti vijñānamudbhavati saṃkramaṇaṃ pratītya // Lal_26.35 //",
  "S04bsu022_u:7730": "vijñāna nāma tatha ca rūpa samutthitāsti nāme ca rūpi samudenti ṣaḍindriyāṇi /",
  "S04bsu022_u:7731": "ṣaḍindiyairnipatito iti sparśa uktaḥ sparśena tisra anuvartati vedanā ca // Lal_26.36 //",
  "S04bsu022_u:7732": "(Vaidya 305)",
  "S04bsu022_u:7733": "yatkiṃci vedayitu sarva satṛṣṇa uktā tṛṣṇāta sarva upajāyati duḥkhaskandhaḥ /",
  "S04bsu022_u:7734": "upādānato bhavati sarva bhavapravṛttiḥ bhavapratyayā ca samudeti hi jātirasya // Lal_26.37 //",
  "S04bsu022_u:7735": "jātīnidāna jaravyādhidukhāni bhonti upapatti naika vividhā bhavapañjare 'smin /",
  "S04bsu022_u:7736": "evameṣa sarva iti pratyayato jagasya na ca ātma pudgalu na saṃkramako 'sti kaści // Lal_26.38 //",
  "S04bsu022_u:7737": "yasminna kalpu na vikalpu yonimāhuḥ yadyoniśo bhavati na tatra avidya kāci /",
  "S04bsu022_u:7738": "yasminnirodhu bhavatīha avidyatāyāḥ sarve bhavāṅga kṣayakṣīṇa kṣayaṃ niruddhā // Lal_26.39 //",
  "S04bsu022_u:7739": "evameṣa pratyayata buddha tathāgatena tena svayaṃbhu svakamātmanu vyākaroti /",
  "S04bsu022_u:7740": "na skandha āyatana dhātu vademi buddhaṃ nānyatra hetvavagamādbhavatīha buddhaḥ // Lal_26.40 //",
  "S04bsu022_u:7741": "bhūmirna cātra paratīrthika niḥsṛtānāṃ śūnyā pravādi iha īdṛśa dharmayoge /",
  "S04bsu022_u:7742": "ye pūrvabuddhacaritā suviśuddhasattvāḥ te śaknuvanti imi dharma vijānanāya // Lal_26.41 //",
  "S04bsu022_u:7743": "evaṃ hi dvādaśākāraṃ dharmacakraṃ pravartitam /",
  "S04bsu022_u:7744": "kauṇḍinyena ca ājñātaṃ nirvṛttā ratanā trayaḥ // Lal_26.42 //",
  "S04bsu022_u:7745": "buddho dharmaśca saṃghaśca ityetadratanatrayam /",
  "S04bsu022_u:7746": "parasparāṃ gataḥ śabdo yāvad brahmapurālayam // Lal_26.43 //",
  "S04bsu022_u:7747": "vartitaṃ virajaṃ cakraṃ lokanāthena tāyinā /",
  "S04bsu022_u:7748": "utpannā ratanā trīṇi loke paramadurlabhā // Lal_26.44 //",
  "S04bsu022_u:7749": "kauṇḍinyaṃ prathamaṃ kṛtvā pañcakāścaiva bhikṣavaḥ /",
  "S04bsu022_u:7750": "ṣaṣṭīnāṃ devakoṭīnāṃ dharmacakṣurviśodhitam // Lal_26.45 //",
  "S04bsu022_u:7751": "anye cāśītikoṭyastu rūpadhātukadevatāḥ /",
  "S04bsu022_u:7752": "teṣāṃ viśodhitaṃ cakṣu dharmacakrapravartane // Lal_26.46 //",
  "S04bsu022_u:7753": "(Vaidya 306)",
  "S04bsu022_u:7754": "caturaśītisahasrāṇi manuṣyāṇāṃ samāgatā /",
  "S04bsu022_u:7755": "teṣāṃ viśodhitaṃ cakṣu muktā sarvebhi durgatī // Lal_26.47 //",
  "S04bsu022_u:7756": "daśadiśatu ananta buddhasvaro gacchi tasmiṃ kṣaṇe",
  "S04bsu022_u:7757": "ruta madhura manojña saṃśrūyante cāntarīkṣe śubha /",
  "S04bsu022_u:7758": "eṣa daśabalena śākyarṣiṇā dharmacakrottamaṃ",
  "S04bsu022_u:7759": "ṛṣipatanamupetya vārāṇasī vartito nānyathā // Lal_26.48 //",
  "S04bsu022_u:7760": "daśa diśita yi keci buddhaśatā sarvi tūṣṇībhutāḥ",
  "S04bsu022_u:7761": "teṣa muninaye upasthāyakāḥ sarvi pṛcchī jināṃ /",
  "S04bsu022_u:7762": "kimiti daśabalebhi dharmākathā chinna śrutvā rūtaṃ",
  "S04bsu022_u:7763": "sādhu bhaṇata śīghra kiṃ kāraṇaṃ tūṣṇībhāvena sthitāḥ // Lal_26.49 //",
  "S04bsu022_u:7764": "purvabhavaśatebhi vīryābalai bodhi samudāniyā",
  "S04bsu022_u:7765": "bahava śatasahasra paścānmukhā bodhisattvā kṛtāḥ /",
  "S04bsu022_u:7766": "tena hitakareṇa uttaptatā prāpta bodhiḥ śivā",
  "S04bsu022_u:7767": "cakra triparivarta prāvartitā tena tūṣṇībhutāḥ // Lal_26.50 //",
  "S04bsu022_u:7768": "imu vacana śruṇitva teṣāṃ munīsattvakoṭyaḥ śatā",
  "S04bsu022_u:7769": "maitrabala janitva saṃprasthitā agrabodhiṃ śivām /",
  "S04bsu022_u:7770": "vayamapi anuśikṣi tasyā mune vīryasthāmodgataṃ",
  "S04bsu022_u:7771": "kṣipra bhavema loki lokottamā dharmacakṣurdadāḥ // Lal_26.51 //",
  "S04bsu022_u:7772": "iti //",
  "S04bsu022_u:7773_0": "atha khalu maitreyo bodhisattvo mahāsattvo bhagavantametadavocat - ime bhagavan daśadiglokadhātusaṃnipatitā",
  "S04bsu022_u:7773_1": "bodhisattvā mahāsattvā bhagavataḥ sakāśāddharmacakrapravartanavikurvaṇasya praveśaṃ śrotukāmāḥ /",
  "S04bsu022_u:7774": "tatsādhu bhagavān deśayatu tathāgato 'rhan samyaksaṃbuddhaḥ kiyadrūpaṃ tathāgatena dharmacakraṃ pravartitam?",
  "S04bsu022_u:7775": "bhagavānāha - gambhīraṃ maitreya dharmacakraṃ grāhānupalabdhitvāt /",
  "S04bsu022_u:7776": "durdarśaṃ taccakraṃ dvayavigatatvāt /",
  "S04bsu022_u:7777": "duranubodhaṃ taccakraṃ manasikārāmanasikāratvāt /",
  "S04bsu022_u:7778": "durvijñānaṃ taccakraṃ jñānavijñānasamatānubaddhatvāt /",
  "S04bsu022_u:7779": "anāvilaṃ taccakraṃ anāvaraṇavimokṣapratilabdhatvāt /",
  "S04bsu022_u:7780": "sūkṣmaṃ taccakraṃ anupamopanyāsavigatatvāt /",
  "S04bsu022_u:7781": "sāraṃ taccakraṃ vajropamajñānapratilabdhatvāt /",
  "S04bsu022_u:7782": "abhedyaṃ taccakraṃ pūrvāntasaṃbhavatvāt /",
  "S04bsu022_u:7783": "aprapañcaṃ taccakraṃ sarvaprapañcopārambhavigatatvāt /",
  "S04bsu022_u:7784": "akopyaṃ taccakraṃ atyantaniṣṭhatvāt /",
  "S04bsu022_u:7785": "sarvatrānugataṃ taccakraṃ ākāśasadṛśatvāt /",
  "S04bsu022_u:7786_0": "tatkhalu punarmaitreya dharmacakraṃ sarvadharmaprakṛtisvabhāvaṃ saṃdarśanavibhavacakraṃ",
  "S04bsu022_u:7786_1": "anutpādānirodhāsaṃbhavacakraṃ anālayacakraṃ akalpāvikalpadharmanayavistīraṇacakraṃ",
  "S04bsu022_u:7786_2": "śūnyatācakraṃ animittacakraṃ apraṇihitacakraṃ anabhisaṃskāracakraṃ vivekacakraṃ virāgacakraṃ",
  "S04bsu022_u:7786_3": "virodhacakraṃ tathāgatānubodhacakraṃ dharmadhātvasaṃbhedacakram /",
  "S04bsu022_u:7787_0": "bhūtakoṭyavikopanacakraṃ asaṅgānāvaraṇacakraṃ pratītyāvatārobhayāntadṛṣṭisamatikramaṇacakraṃ",
  "S04bsu022_u:7787_1": "anantamadhyadharmadhātvavikopanacakraṃ anābhogabuddhakāryapratipraśrabdhacakraṃ apravṛtyabhinirvṛtticakraṃ",
  "S04bsu022_u:7787_2": "atyantānupalabdhicakraṃ anāyūhāniryūhacakraṃ (Vaidya 307)",
  "S04bsu022_u:7788_0": "anabhilāpyacakraṃ prakṛtiyathāvaccakraṃ ekaviṣayasarvadharmasamatāvatāracakraṃ akṣaṇasattvavinayādhiṣṭhānapratyudāvartyacakraṃ",
  "S04bsu022_u:7788_1": "advayasamāropaparamārthanayapraveśacakraṃ dharmadhātusamavasaraṇacakram /",
  "S04bsu022_u:7789": "apremayaṃ taccakraṃ sarvapramāṇātikrāntam /",
  "S04bsu022_u:7790": "asaṃkhyeyaṃ taccakraṃ sarvasaṃkhyāpagatam /",
  "S04bsu022_u:7791": "acintyaṃ taccakraṃ cittapathasamatikrāntam /",
  "S04bsu022_u:7792": "atulyaṃ taccakraṃ tulāpagatam /",
  "S04bsu022_u:7793": "anabhilāpyaṃ taccakraṃ sarvarutaghoṣavākpathātītam /",
  "S04bsu022_u:7794": "apramāṇamanupamamupamāgatamākāśasamasadṛśamanucchedamaśāśvataṃ pratītyāvatārāviruddhaśāntamatyantopaśamaṃ tattvaṃ tathāvitathānanyathānanyathībhāvaṃ sarvasattvarutacaraṇam /",
  "S04bsu022_u:7795_0": "nigraho mārāṇāṃ parājayastīrthikānāṃ samatikrāmaṇaṃ saṃsāraviṣayādavatāraṇaṃ buddhaviṣaye",
  "S04bsu022_u:7795_1": "parijñātamāryapudgalairanubaddhaṃ pratyekabuddhaiḥ parigṛhītaṃ bodhisattvaiḥ stutaṃ",
  "S04bsu022_u:7795_2": "sarvabuddhairasaṃbhinnaṃ sarvatathāgataiḥ /",
  "S04bsu022_u:7796": "evaṃrūpaṃ bhaitreya tathāgatena dharmacakraṃ pravartitaṃ yasya pravartanāttathāgata ityucyate /",
  "S04bsu022_u:7797": "samyaksaṃbuddha ityucyate /",
  "S04bsu022_u:7798": "svayaṃbhūrityucyate /",
  "S04bsu022_u:7799": "dharmasvāmītyucyate /",
  "S04bsu022_u:7800": "nāyaka ityucyate /",
  "S04bsu022_u:7801": "vināyaka ityucyate /",
  "S04bsu022_u:7802": "pariṇāyaka ityucyate /",
  "S04bsu022_u:7803": "sārthavāha ityucyate /",
  "S04bsu022_u:7804": "sarvadharmavaśavartītyucyate /",
  "S04bsu022_u:7805": "dharmeśvara ityucyate /",
  "S04bsu022_u:7806": "dharmacakrapravartītyucyate /",
  "S04bsu022_u:7807": "dharmadānapatirityucyate /",
  "S04bsu022_u:7808": "yajñasvāmītyucyate /",
  "S04bsu022_u:7809": "suyaṣṭayajña ityucyate /",
  "S04bsu022_u:7810": "siddhivrata ityucyate /",
  "S04bsu022_u:7811": "pūrṇābhiprāya ityucyate /",
  "S04bsu022_u:7812": "deśika ityucyate /",
  "S04bsu022_u:7813": "āśvāsaka ityucyate /",
  "S04bsu022_u:7814": "kṣemaṃkara ityucyate /",
  "S04bsu022_u:7815": "śūra ityucyate /",
  "S04bsu022_u:7816": "raṇaṃjaha ityucyate /",
  "S04bsu022_u:7817": "vijitasaṃgrāma ityucyate /",
  "S04bsu022_u:7818": "ucchritachatradhvajapatāka ityucyate /",
  "S04bsu022_u:7819": "ālokakara ityucyate /",
  "S04bsu022_u:7820": "prabhaṃkara ityucyate /",
  "S04bsu022_u:7821": "tamonuda ityucyate /",
  "S04bsu022_u:7822": "ulkādhārītyucyate /",
  "S04bsu022_u:7823": "mahāvaidyarāja ityucyate /",
  "S04bsu022_u:7824": "bhūtacikitsaka ityucyate /",
  "S04bsu022_u:7825": "mahāśalyahartā ityucyate /",
  "S04bsu022_u:7826": "vitimirajñānadarśana ityucyate /",
  "S04bsu022_u:7827": "samantadarśītyucyate /",
  "S04bsu022_u:7828": "samantavilokita ityucyate /",
  "S04bsu022_u:7829": "samantacakṣurityucyate /",
  "S04bsu022_u:7830": "samantaprabha ityucyate /",
  "S04bsu022_u:7831": "samantāloka ityucyate /",
  "S04bsu022_u:7832": "samantamukha ityucyate /",
  "S04bsu022_u:7833": "samantaprabhākara ityucyate /",
  "S04bsu022_u:7834": "samantacandra ityucyate /",
  "S04bsu022_u:7835": "samantaprāsādika ityucyate /",
  "S04bsu022_u:7836": "apratiṣṭhānāyūhāniryūha ityucyate /",
  "S04bsu022_u:7837": "dharaṇīsama ityucyate anunnatāvanatatvāt /",
  "S04bsu022_u:7838": "śailendrasama ityucyate aprakampyatvāt /",
  "S04bsu022_u:7839": "sarvalokaśrīrityucyate sarvalokaguṇasamanvāgatatvāt /",
  "S04bsu022_u:7840": "anavalokitamūrdha ityucyate sarvalokābhyudgatatvāt /",
  "S04bsu022_u:7841": "samudrakalpa ityucyate gambhīraduravagāhatvāt /",
  "S04bsu022_u:7842": "dharmaratnākara ityucyate sarvabodhipākṣikadharmaratnapratipūrṇatvāt /",
  "S04bsu022_u:7843": "vāyusama ityucyate aniketatvāt /",
  "S04bsu022_u:7844": "asaṅgabuddhirityucyate asaktābaddhāmuktacittatvāt /",
  "S04bsu022_u:7845": "avaivartikadharma ityucyate sarvadharmanirvedhikajñānatvāt /",
  "S04bsu022_u:7846": "tejaḥsama ityucyate durāsadasarvamananāprahīṇasarvakleśadāhapratyupasthānatvāt /",
  "S04bsu022_u:7847": "apsama ityucyate anāvilasaṃkalpanirmalakāyacittavāhitapāpatvāt /",
  "S04bsu022_u:7848": "ākāśasama ityucyate asaṅgajñānaviṣayānantamadhyedharmadhātugocarajñānābhijñaprāptatvāt /",
  "S04bsu022_u:7849": "anāvaraṇajñānavimokṣavihārītyucyate nānāvaraṇīyadharmasuprahīṇatvāt /",
  "S04bsu022_u:7850": "sarvadharmadhātuprasṛtakāya ityucyate gaganasamacakṣuḥpathasamatikrāntatvāt /",
  "S04bsu022_u:7851": "uttamasattva ityucyate sarvalokaviṣayāsaṃkliṣṭatvāt /",
  "S04bsu022_u:7852": "asaṅgasattva ityucyate /",
  "S04bsu022_u:7853": "apramāṇabuddhirityucyate /",
  "S04bsu022_u:7854": "lokottaradharmadeśika ityucyate /",
  "S04bsu022_u:7855": "lokācārya ityucyate /",
  "S04bsu022_u:7856": "lokavaidya ityucyate /",
  "S04bsu022_u:7857": "lokābhyudgata ityucyate /",
  "S04bsu022_u:7858": "lokadharmānupalipta ityucyate /",
  "S04bsu022_u:7859": "lokanātha ityucyate /",
  "S04bsu022_u:7860": "lokajyeṣṭha ityucyate /",
  "S04bsu022_u:7861": "lokaśreṣṭha ityucyate /",
  "S04bsu022_u:7862": "lokeśvara ityucyate /",
  "S04bsu022_u:7863": "lokamahita ityucyate /",
  "S04bsu022_u:7864": "lokaparāyaṇa (Vaidya 308) ityucyate /",
  "S04bsu022_u:7865": "lokapāraṃgata ityucyate /",
  "S04bsu022_u:7866": "lokapradīpa ityucyate /",
  "S04bsu022_u:7867": "lokottara ityucyate /",
  "S04bsu022_u:7868": "lokagururityucyate /",
  "S04bsu022_u:7869": "lokārthakara ityucyate /",
  "S04bsu022_u:7870": "lokānuvartaka ityucyate /",
  "S04bsu022_u:7871": "lokavidityucyate /",
  "S04bsu022_u:7872": "lokādhipateyaprāpta ityucyate /",
  "S04bsu022_u:7873": "mahādakṣiṇīya ityucyate /",
  "S04bsu022_u:7874": "pūjārha ityucyate /",
  "S04bsu022_u:7875": "mahāpuṇyakṣetra ityucyate /",
  "S04bsu022_u:7876": "mahāsattva ityucyate /",
  "S04bsu022_u:7877": "agrasattva ityucyate /",
  "S04bsu022_u:7878": "varasattva ityucyate /",
  "S04bsu022_u:7879": "pravarasattva ityucyate /",
  "S04bsu022_u:7880": "uttamasattva ityucyate /",
  "S04bsu022_u:7881": "anuttarasattva ityucyate /",
  "S04bsu022_u:7882": "asamasattva ityucyate /",
  "S04bsu022_u:7883": "asadṛśasattva ityucyate /",
  "S04bsu022_u:7884": "satatasamāhita ityucyate /",
  "S04bsu022_u:7885": "sarvadharmasamatāvihārītyucyate /",
  "S04bsu022_u:7886": "mārgaprāpta ityucyate /",
  "S04bsu022_u:7887": "mārgadarśaka ityucyate /",
  "S04bsu022_u:7888": "mārgadeśika ityucyate /",
  "S04bsu022_u:7889": "supratiṣṭhitamārga ityucyate /",
  "S04bsu022_u:7890": "māraviṣayasamatikrānta ityucyate /",
  "S04bsu022_u:7891": "māramaṇḍalavidhvaṃsakara ityucyate /",
  "S04bsu022_u:7892": "ajarāmaraśītībhāva ityucyate /",
  "S04bsu022_u:7893": "vigatatamondhakāra ityucyate /",
  "S04bsu022_u:7894": "vigatakaṇṭaka ityucyate /",
  "S04bsu022_u:7895": "vigatakāṅkṣa ityucyate /",
  "S04bsu022_u:7896": "vigatakleśa ityucyate /",
  "S04bsu022_u:7897": "vinītasaṃśaya ityucyate /",
  "S04bsu022_u:7898": "vimatisamuddhaṭita ityucyate /",
  "S04bsu022_u:7899": "virakta ityucyate /",
  "S04bsu022_u:7900": "vimukta ityucyate /",
  "S04bsu022_u:7901": "viśuddha ityucyate /",
  "S04bsu022_u:7902": "vigatarāga ityucyate /",
  "S04bsu022_u:7903": "vigatadoṣa ityucyate /",
  "S04bsu022_u:7904": "vigatamoha ityucyate /",
  "S04bsu022_u:7905": "kṣīṇāśrava ityucyate /",
  "S04bsu022_u:7906": "niḥkleśa ityucyate /",
  "S04bsu022_u:7907": "vaśībhūta ityucyate /",
  "S04bsu022_u:7908": "suvimuktacitta ityucyate /",
  "S04bsu022_u:7909": "suvimuktaprajña ityucyate /",
  "S04bsu022_u:7910": "ājāneya ityucyate /",
  "S04bsu022_u:7911": "mahānāga ityucyate /",
  "S04bsu022_u:7912": "kṛtakṛtya ityucyate /",
  "S04bsu022_u:7913": "kṛtakaraṇīya ityucyate /",
  "S04bsu022_u:7914": "apahṛtabhāra ityucyate /",
  "S04bsu022_u:7915": "anuprāptasvakārtha ityucyate /",
  "S04bsu022_u:7916": "parikṣīṇabhavasaṃyojana ityucyate /",
  "S04bsu022_u:7917": "samatājñānavimukta ityucyate /",
  "S04bsu022_u:7918": "sarvacetovaśiparamapāramitāprāpta ityucyate /",
  "S04bsu022_u:7919": "dānapāraga ityucyate /",
  "S04bsu022_u:7920": "śīlābhyudgata ityucyate /",
  "S04bsu022_u:7921": "kṣāntipāraga ityucyate /",
  "S04bsu022_u:7922": "vīryābhyudgata ityucyate /",
  "S04bsu022_u:7923": "dhyānābhijñaprāpta ityucyate /",
  "S04bsu022_u:7924": "prajñāpāraṃgata ityucyate /",
  "S04bsu022_u:7925": "siddhapraṇidhāna ityucyate /",
  "S04bsu022_u:7926": "mahāmaitravihārītyucyate /",
  "S04bsu022_u:7927": "mahākaruṇāvihārītyucyate /",
  "S04bsu022_u:7928": "mahāmuditāvihārītyucyate /",
  "S04bsu022_u:7929": "mahopekṣāvihārītyucyate /",
  "S04bsu022_u:7930": "sattvasaṃgrahaprayukta ityucyate /",
  "S04bsu022_u:7931": "anāvaraṇapratisaṃvitprāpta ityucyate /",
  "S04bsu022_u:7932": "pratiśaraṇabhūta ityucyate /",
  "S04bsu022_u:7933": "mahāpuṇya ityucyate /",
  "S04bsu022_u:7934": "mahājñānītyucyate /",
  "S04bsu022_u:7935": "smṛtimatigatibuddhisaṃpanna ityucyate /",
  "S04bsu022_u:7936": "smṛtyupasthānasamyakprahāṇaṛddhipādendriyabalabodhyaṅgasamarthavidarśanālokaprāpta ityucyate /",
  "S04bsu022_u:7937": "uttīrṇasaṃsārārṇava ityucyate /",
  "S04bsu022_u:7938": "pāraga ityucyate /",
  "S04bsu022_u:7939": "sthalagata ityucyate /",
  "S04bsu022_u:7940": "kṣemaprāpta ityucyate /",
  "S04bsu022_u:7941": "abhayaprāpta ityucyate /",
  "S04bsu022_u:7942": "marditakleśakaṇṭaka ityucyate /",
  "S04bsu022_u:7943": "puruṣa ityucyate /",
  "S04bsu022_u:7944": "mahāpuruṣa ityucyate /",
  "S04bsu022_u:7945": "puruṣasiṃha ityucyate /",
  "S04bsu022_u:7946": "vigatabhayalomaharṣaṇa ityucyate /",
  "S04bsu022_u:7947": "nāga ityucyate /",
  "S04bsu022_u:7948": "nirmala ityucyate /",
  "S04bsu022_u:7949": "trimalamalaprahīṇa ityucyate /",
  "S04bsu022_u:7950": "vedaka ityucyate /",
  "S04bsu022_u:7951": "traividyānuprāpta ityucyate /",
  "S04bsu022_u:7952": "caturoghottīrṇa ityucyate /",
  "S04bsu022_u:7953": "pāraga ityucyate /",
  "S04bsu022_u:7954": "kṣatriya ityucyate /",
  "S04bsu022_u:7955": "brāhmaṇa ityucyate /",
  "S04bsu022_u:7956": "ekaratnachatradhārītyucyate /",
  "S04bsu022_u:7957": "vāhitapāradharma ityucyate /",
  "S04bsu022_u:7958": "bhikṣurityucyate /",
  "S04bsu022_u:7959": "bhinnāvidyāṇḍakośa ityucyate /",
  "S04bsu022_u:7960": "śramaṇa ityucyate /",
  "S04bsu022_u:7961": "arthasaṅgapathasamatikrānta ityucyate /",
  "S04bsu022_u:7962": "śrotriya ityucyate /",
  "S04bsu022_u:7963": "niḥsṛtakleśa ityucyate /",
  "S04bsu022_u:7964": "balavānityucyate /",
  "S04bsu022_u:7965": "daśabaladhārītyucyate /",
  "S04bsu022_u:7966": "bhagavānityucyate /",
  "S04bsu022_u:7967": "bhāvitakāya ityucyate /",
  "S04bsu022_u:7968": "rājātirāja ityucyate /",
  "S04bsu022_u:7969": "dharmarāja ityucyate /",
  "S04bsu022_u:7970": "varapravaradharmacakrapravartyanuśāsaka ityucyate /",
  "S04bsu022_u:7971": "akopyadharmadeśaka ityucyate /",
  "S04bsu022_u:7972": "sarvajñajñānābhiṣikta ityucyate /",
  "S04bsu022_u:7973": "asaṅgamahājñānavimalaviruktapaṭṭabaddha ityucyate /",
  "S04bsu022_u:7974": "saptabodhyaṅgaratnasamanvāgata ityucyate /",
  "S04bsu022_u:7975": "sarvadharmaviśeṣaprāpta (Vaidya 309) ityucyate /",
  "S04bsu022_u:7976": "sarvāryaśrāvakāmātyāvalokitamukhamaṇḍala ityucyate /",
  "S04bsu022_u:7977": "bodhisattvamahāsattvaputraparivāra ityucyate /",
  "S04bsu022_u:7978": "suvinītavinaya ityucyate /",
  "S04bsu022_u:7979": "suvyākṛtabodhisattva ityucyate /",
  "S04bsu022_u:7980": "vaiśravaṇasadṛśa ityucyate /",
  "S04bsu022_u:7981": "saptāryadhanaviśrāṇitakośa ityucyate /",
  "S04bsu022_u:7982": "tyaktatyāga ityucyate /",
  "S04bsu022_u:7983": "sarvasukhasaṃpattisamanvāgata ityucyate /",
  "S04bsu022_u:7984": "sarvābhiprāyadātetyucyate /",
  "S04bsu022_u:7985": "sarvalokahitasukhānupālaka ityucyate /",
  "S04bsu022_u:7986": "indrasama ityucyate /",
  "S04bsu022_u:7987": "jñānabalavajradhārī ityucyate /",
  "S04bsu022_u:7988": "samantanetra ityucyate /",
  "S04bsu022_u:7989": "sarvadharmānāvaraṇajñānadarśītyucyate /",
  "S04bsu022_u:7990": "samantajñānavikurvaṇa ityucyate /",
  "S04bsu022_u:7991": "vipuladharmanāṭakadarśanapraviṣṭa ityucyate /",
  "S04bsu022_u:7992": "candrasama ityucyate /",
  "S04bsu022_u:7993": "sarvajagadatṛptadarśana ityucyate /",
  "S04bsu022_u:7994": "samantavipulaviśuddhaprabha ityucyate /",
  "S04bsu022_u:7995": "prītiprāmodyakaraprabha ityucyate /",
  "S04bsu022_u:7996": "sarvasattvābhimukhadarśanābhāsa ityucyate /",
  "S04bsu022_u:7997": "sarvajagaccittāśayabhājanapratibhāsaprāpta ityucyate /",
  "S04bsu022_u:7998": "mahāvyūha ityucyate /",
  "S04bsu022_u:7999": "śaikṣāśaikṣajyotirgaṇaparivāra ityucyate /",
  "S04bsu022_u:8000": "ādityamaṇḍalasama ityucyate /",
  "S04bsu022_u:8001": "vidhūtamohāndhakāra ityucyate /",
  "S04bsu022_u:8002": "mahāketurāja ityucyate /",
  "S04bsu022_u:8003": "apramāṇānantaraśmirityucyate /",
  "S04bsu022_u:8004": "mahāvabhāsasaṃdarśaka ityucyate /",
  "S04bsu022_u:8005": "sarvapraśnavyākaraṇanirdeśāsaṃmūḍha ityucyate /",
  "S04bsu022_u:8006": "mahāvidyāndhakāravidhvaṃsanakara ityucyate /",
  "S04bsu022_u:8007": "mahājñānālokavilokitabuddhinirvikalpa ityucyate /",
  "S04bsu022_u:8008": "mahāmaitrīkṛpākaruṇāsarvajagatsamaraśmipramuktapramāṇaviṣaya ityucyate /",
  "S04bsu022_u:8009": "prajñāpāramitāgambhīradurāsadadurnirīkṣamaṇḍala ityucyate /",
  "S04bsu022_u:8010": "brahmasama ityucyate /",
  "S04bsu022_u:8011": "praśānteryāpatha ityucyate /",
  "S04bsu022_u:8012": "sarveryāpathacaryāviśeṣasamanvāgata ityucyate /",
  "S04bsu022_u:8013": "paramarūpadhārī ityucyate /",
  "S04bsu022_u:8014": "asecanakadarśana ityucyate /",
  "S04bsu022_u:8015": "śāntendriya ityucyate /",
  "S04bsu022_u:8016": "śāntamānasa ityucyate /",
  "S04bsu022_u:8017": "śamathasaṃbhāraparipūrṇa ityucyate /",
  "S04bsu022_u:8018": "uttamaśamathaprāpta ityucyate /",
  "S04bsu022_u:8019": "paramadamaśamathaprāpta ityucyate /",
  "S04bsu022_u:8020": "śamathavidarśanāparipūrṇasaṃbhāra ityucyate /",
  "S04bsu022_u:8021": "gupto jitendriyo nāga iva sudānto hrada ivāccho 'nāvilo viprasanna ityucyate /",
  "S04bsu022_u:8022": "sarvakleśavāsanāvaraṇasuprahīṇa ityucyate /",
  "S04bsu022_u:8023": "dvātriṃśanmahāpuruṣalakṣaṇasamanvāgata ityucyate /",
  "S04bsu022_u:8024": "paramapuruṣa ityucyate /",
  "S04bsu022_u:8025": "aśītyanuvyañjanaparivāravicitraracitagātra ityucyate /",
  "S04bsu022_u:8026": "puruṣarṣabha ityucyate /",
  "S04bsu022_u:8027": "daśabalasamanvāgata ityucyate /",
  "S04bsu022_u:8028": "caturvaiśāradyaprāptānuttarapuruṣadamyasārathirityucyate /",
  "S04bsu022_u:8029": "śāstetyucyate /",
  "S04bsu022_u:8030": "aṣṭādaśāveṇikabuddhadharmaparipūrṇa ityucyate /",
  "S04bsu022_u:8031": "aninditakāyavāṅmanaskarmānta ityucyate /",
  "S04bsu022_u:8032": "sarvākāravaropetasupariśodhitajñānadarśanamaṇḍalatvācchūnyatāvihārītyucyate /",
  "S04bsu022_u:8033": "pratītyasamutpādasamatābhisaṃbodhādānimittavihārītyucyate /",
  "S04bsu022_u:8034": "paramārthasatyanayaprativedhādapraṇihitavihārītyucyate /",
  "S04bsu022_u:8035": "sarvaprasthānāliptatvādanabhisaṃskāragocara ityucyate /",
  "S04bsu022_u:8036": "sarvasaṃskārapratipraśrabdhatvādbhūtavādītyucyate /",
  "S04bsu022_u:8037": "bhūtakoṭyavikopitajñānaviṣayatvādavitathānanyathāvādītyucyate /",
  "S04bsu022_u:8038": "tathatādharmadhātvākāśalakṣaṇālakṣaṇaviṣayatvādaraṇyadharmasupratilabdha ityucyate /",
  "S04bsu022_u:8039": "māyāmarīcisvapnodakacandrapratiśrutkapratibhāsasamatāsarvadharmavihāritvādamoghadarśanaśravaṇa ityucyate /",
  "S04bsu022_u:8040": "parinirvāṇahetujanakatvādamoghapadavikramītyucyate /",
  "S04bsu022_u:8041": "sattvavinayaparākramavikrāntatvādutkṣiptaparikheda ityucyate /",
  "S04bsu022_u:8042": "avidyābhavatṛṣṇāsamucchinnatvātsthāpitasaṃkrama ityucyate /",
  "S04bsu022_u:8043": "nairyāṇikapratipatsudeśakatvānnirjitamārakleśapratyarthika ityucyate /",
  "S04bsu022_u:8044": "sarvamāraviṣayacaryānanuliptatvāduttīrṇakāmapaṅka ityucyate /",
  "S04bsu022_u:8045": "kāmadhātusamatikrāntatvātpātitamānadhvaja (Vaidya 310) ityucyate /",
  "S04bsu022_u:8046": "rūpadhātusamatikrāntatvāducchritaprajñādhvaja ityucyate /",
  "S04bsu022_u:8047": "ārupyadhātusamatikrāntatvātsarvalokaviṣayasamatikrānta ityucyate /",
  "S04bsu022_u:8048": "dharmakāyajñānaśarīratvānmahādruma ityucyate /",
  "S04bsu022_u:8049": "anantaguṇaratnajñānasaṃkusumitavimuktiphalasusaṃpannatvādudumbarapuṣpasadṛśa ityucyate /",
  "S04bsu022_u:8050": "durlabhaprādurbhāvadarśanatvāccintāmaṇiratnamaṇirājasama ityucyate",
  "S04bsu022_u:8051": "/ yathānayanirvāṇabhiprāyasupratipūraṇatvātsupratiṣṭhitapāda ityucyate /",
  "S04bsu022_u:8052": "dīrgharātraṃ tyāgaśīlatapovratabrahmacaryadṛḍhasamādānācalāprakampyatvādvicitrasvastikanandyāvartasahasrācakrāṅkitapādatala ityucyate /",
  "S04bsu022_u:8053": "dīrgharātraṃ mātāpitṛśramaṇabrāhmaṇagurudakṣiṇīyadhārmikarakṣāparipālanatayā śaraṇāgatānāṃ cāparityāgatvādāyatapārṣṇirityucyate /",
  "S04bsu022_u:8054": "dīrgharātraṃ prāṇātipātoparatatvāddīrghāṅgulītyucyate /",
  "S04bsu022_u:8055": "dīrgharātraṃ prāṇātipātavairamaṇyaṃparasattvasamādāyanatvādbahujanatrātetyucyate /",
  "S04bsu022_u:8056": "dīrgharātraṃ prāṇātipātavairamaṇyaṃguṇavarṇasaṃprakāśanatvānmṛdutaruṇahastapāda ityucyate /",
  "S04bsu022_u:8057": "dīrgharātraṃ mātāpitṛśramaṇabrāhmaṇagurudakṣiṇīyopasthānaparicaryāsnānānulepanasarpitailābhyaṅgasvahastaśarīraparikarmaparikhedatvājjālāṅgulīhastapāda ityucyate /",
  "S04bsu022_u:8058": "dīrgharātraṃ dānapriyavadyatārthakriyāsamānārthatāsaṃgrahavastujālena sattvasaṃgrahakauśalyaṃsuśikṣitatvāducchaṅgapāda ityucyate /",
  "S04bsu022_u:8059": "dīrgharātramuttarottari viśiṣṭatarakuśalamūlādhyālambanatvādūrdhvāṅgadakṣiṇāvartaromakūpa ityucate /",
  "S04bsu022_u:8060": "dīrgharātraṃ mātāpitṛśramaṇabrāhmaṇagurudakṣiṇīyatathāgatacaityapradakṣiṇīkaraṇadharmaśravaṇacitrīkāraromaharṣaṇaparasattvasaṃharṣaṇadharmadeśanāprayogatvādeṇeyajaṅgha ityucyate /",
  "S04bsu022_u:8061_0": "dīrgharātraṃ satkṛtya dharmaśravaṇagrahaṇadhāraṇavācanavijñāpanārthapadaniścayanistīraṇakauśalyena",
  "S04bsu022_u:8061_1": "jarāvyādhimaraṇābhimukhānāṃ ca sattvānāṃ śaraṇagamanānupradānasatkṛtyadharmadeśanāparibhavabuddhitvātkośopagatabastiguhya ityucyate /",
  "S04bsu022_u:8062_0": "dīrgharātraṃ śramaṇabrāhmaṇānāṃ tadanyeṣāṃ ca brahmacāriṇāṃ",
  "S04bsu022_u:8062_1": "brahmacaryānugrahasarvapariskārānupradānanagnabalānupradānaparadārāgamanabrahmacaryaguṇavarṇasaṃprakāśanahryapatrāpyānupālanadṛḍhasamādānatvātpralambabāhurityucyate /",
  "S04bsu022_u:8063": "dīrgharātraṃ hastasaṃyatapādasaṃyatasattvāviheṭhanaprayogamaitrakāyakarmavākkarmamanaskarmasamanvāgatatvānnyagrodhaparimaṇḍala ityucyate /",
  "S04bsu022_u:8064_0": "dīrgharātraṃ bhojanamātrāṃ jñātā alpāhāratodārasaṃyamaglānabhaiṣajyānupradānahīnajanāparibhavānāthānavamardanatathāgatacaityaviśīrṇapratisaṃskāraṇastūpapratiṣṭhāpanatvādbhayārditebhyaśca",
  "S04bsu022_u:8064_1": "sattvebhyo 'bhayapradānatvānmṛdutaruṇasūkṣmacchavirityucyate /",
  "S04bsu022_u:8065_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ snānānulepanasarpistailābhyaṅgaśīte",
  "S04bsu022_u:8065_1": "uṣṇodakamuṣṇe",
  "S04bsu022_u:8065_2": "śītodakacchāyātapaṛtusukhaparibhogānupradānamṛdutaruṇatūlasaṃsparśasukumāravastrāstīrṇaśayanāsanānupradānatathāgatacaityagandhatailasekasūkṣmapaṭṭadhvajapatākāguṇapradānatvātsuvarṇacchavirityucyate /",
  "S04bsu022_u:8066_0": "dīrgharātraṃ sarvasattvāpratighātamaitrībhāvanāyogakṣāntisauratyeparasattvasamādāpanāvairavyāpādaguṇavarṇasaṃprakāśanatayā",
  "S04bsu022_u:8066_1": "tathāgatacaityatathāgatapratimānāṃ ca suvarṇakhacanasuvarṇapuṣpasuvarṇacūrṇābhikiraṇasuvarṇavarṇapaṭṭapatākādhvajālaṃkārasuvarṇabhājanasuvarṇavastrānupradānatvādekaikanicitaromakūpa ityucyate /",
  "S04bsu022_u:8067_0": "dīrgharātraṃ paṇḍitopasaṃkramaṇakiṃkuśalākuśalaparipṛcchanasāvadyānavadyasevyahīnamadhyapraṇītadharmaparipṛcchanārthamīmāṃsanaparitulanāsaṃmohatathāgatacaityakīṭalūtālayāñjaliyānirmālyanānātṛṇaśarkarāsamuddharaṇasaṃprayogatvātsaptotsada ityucyate /",
  "S04bsu022_u:8068_0": "(Vaidya 311) dīrgharātraṃ mātāpitṛjyeṣṭhaśreṣṭhapūjyaśramaṇabrāhmaṇakṛpaṇavanīpakādibhya",
  "S04bsu022_u:8068_1": "upāgatebhyaḥ satkṛtya yathābhiprāyamannapānāsanavastrāpaśrayapradīpakalpitajīvikapariskārasaṃpradānakūpapuṣkariṇīśītajalaparīpūrṇamahājanopabhogānupradānatvātsiṃhapūrvārdhakāya ityucyate /",
  "S04bsu022_u:8069": "dīrgharātraṃ mātāpitṛśramaṇabrāhmaṇagurudakṣiṇīyāvanamanapraṇamanābhivādanābhayapradānadurbalāparibhavaśaraṇāgatāparityāgadṛḍhasargadānānutsargatvāccitāntarāṃsa ityucyate /",
  "S04bsu022_u:8070": "dīrgharātraṃ svadoṣaparitulanapraskhalitaparachidrādoṣadarśanavivādamūlaparabhedakaramantraparivarjanasupratinissargamantrasvārakṣitavākkarmāntatvātsusaṃvṛttaskandha ityucyate /",
  "S04bsu022_u:8071_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ pratyutthānapratyudramanābhivādanakāmānāṃ",
  "S04bsu022_u:8071_1": "ca sarvaśāstravaiśāradyena",
  "S04bsu022_u:8071_2": "vivādakāmasattvanigrahasvadharmavinayānulomanasamyakpravṛttarājāmātyasamyakpravṛttakuśaladharmapathapratiṣṭhāpanaprabhāvanatathāgataśāsanaparigrahasaṃdhāraṇasarvakuśalacaryāsamādāpana",
  "S04bsu022_u:8071_3": "pūrvaṃgamatvātsiṃhahanurityucyate /",
  "S04bsu022_u:8072_0": "dīrgharātraṃ sarvavastuparityāgayathābhiprāyayācanakapriyābhidhānamupasaṃkrāntānāṃ",
  "S04bsu022_u:8072_1": "cāvimānanājihmīkaraṇāvikṣepaṃ sarveṣāṃ yathābhiprāyaparipūraṇadānaparityāgadṛḍhasamādānānutsargatvāccatvāriṃśatsamadanta ityucyate /",
  "S04bsu022_u:8073_0": "dīrgharātraṃ piśunavacanaparivarjanabhedamantrāgrahaṇasaṃdhisāmagrīrocanasamagrāṇāṃ",
  "S04bsu022_u:8073_1": "cedācittena piśunavacanavigarhaṇasaṃdhisāmagrīguṇavarṇaprakāśanaprayogatvātsuśukladanta ityucyate /",
  "S04bsu022_u:8074_0": "dīrgharātraṃ kṛṣṇapakṣaparivarjanaśuklapakṣakuśalopacayakṛṣṇakarmakṛṣṇavipākaparivarjanaśuklakarmaśuklavipākasaṃvarṇanakṣīrabhojanaśuklavastrapradānatathāgatacaityeṣu",
  "S04bsu022_u:8074_1": "sudhākṛtakakṣīramiśrasaṃpradānasumanāvārṣikīdhānuskārimālāguṇapuṣpadāmaśuklavarṇakusumānupradānatvādaviraladanta ityucyate /",
  "S04bsu022_u:8075_0": "dīrgharātraṃ hāsyoccaṭyanavivarjanānandakaraṇavāganurakṣaṇānandakaraṇavāgudīraṇaparaskhalitāparachidrāparimārgaṇasarvasattvasamacittasamādāpanasamaprayogasamadharmadeśanadṛḍhasamādānāparityāgatvādrasarasāgravānityucyate /",
  "S04bsu022_u:8076": "dīrgharātraṃ sarvasattvāviheṭhanāvihiṃsanavividhavyādhispṛṣṭopasthānaglānabhaiṣajyānupradānatvātsarvarasārthikebhyaśca sarvarasapradānāparikhedatvādbahmasvara ityucyate /",
  "S04bsu022_u:8077_0": "dīrgharātramanṛtaparuṣakarkaśaśāṭhyaparakaṭukaparābhiṣaṅginyapriyaparamarbhaghaṭṭanavākparivarjanamaitrīkaruṇāprayogamuditāprāmodyakaraṇīsnigdhamamadhuraślakṣṇahṛdayaṃgamasarvendriyaprahlādakaraṇīsamyagvākyasamyakprayogatvādabhinīlanetra ityucyate /",
  "S04bsu022_u:8078_0": "dīrgharātraṃ mātāpitṛvatsarvasattvāpratihatacakṣuprayogaikaputravadyācanakamaitrīkāruṇyapūrvaṃgamasaṃprekṣaṇājihmīkaraṇaprasannendriyatathāgatacaityānimiṣanayanasaṃprekṣaṇaparasattvatathāgatadarśanasamādāpanadṛḍhasamādānatvādgopekṣanetra ityucyate /",
  "S04bsu022_u:8079_0": "dīrgharātraṃ hīnacetovivarjanodāravipulādhimuktiparipūraṇānuttaradharmachandasattvasamādāpanabhṛkuṭīmukhavivarjanasmitamukhasarvakalyāṇamitropasaṃkramaṇābhimukhapūrvaṃgamasarvakuśalopacayāvaivartikatvāprabhūtajihva ityucyate /",
  "S04bsu022_u:8080_0": "dīrgharātraṃ sarvavāgdoṣavivarjanasarvaśrāvakapratyekabuddhadharmabhāṇakāpramāṇaguṇavarṇasaṃprakāśanatathāgatasūtrāntalikhanavācanapaṭhanavijñāpanaṃ",
  "S04bsu022_u:8080_1": "teṣāṃ ca dharmāṇāmarthapadaprabhedaparasattvasaṃprāpaṇakauśalyatvāduṣṇīṣānavalokitamūrdha ityucyate /",
  "S04bsu022_u:8081_0": "dīrgharātraṃ mātāpitṛśramaṇabrāhmaṇagurudakṣiṇīyānāṃ mūrdhnāṃ caraṇatalapraṇipatanapravrajitavandanābhivādanakeśāvaropaṇasugandhatailamūrdhnipariṣiñcanaṃ",
  "S04bsu022_u:8081_1": "sarvayācanakebhyaścūrṇamālyamālāguṇamūrdhābharaṇānupradānatvād (Vaidya 312)",
  "S04bsu022_u:8082": "bhrūmadhye sujātapradakṣiṇāvartottaptaviśuddhavarṇābhāsorṇa ityucyate /",
  "S04bsu022_u:8083_0": "dīrgharātraṃ nirargalasarvayajñayajanasamādapanasarvakalyāṇamitrānuśāsanyanuddharadharmabhāṇakānāṃ",
  "S04bsu022_u:8083_1": "dautyaprekṣaṇe",
  "S04bsu022_u:8083_2": "diggamanāgamanāparikhedanasarvabuddhabodhisattvaprattyekabuddhāryaśrāvakadharmabhāṇakamātāpitṛgurudakṣiṇīyatamondhakāravidhamanatailadhṛtatṛṇolkāpradīpanānāgandhatailapradīpasarvākāravaropetaprāsādikatathāgatapratimākāraṇakṣīrapratibhāsaratnottīrṇakośapratimaṇḍanaparasattvabodhacittāmukhīkaraṇakuśalasaṃbhāraviśeṣatvānmahāsthāmaprāpta ityucyate /",
  "S04bsu022_u:8084": "mahānārāyaṇabalopetatvānmahānārāyaṇa ityucyate /",
  "S04bsu022_u:8085": "koṭīśatamāradharṣaṇabalopetatvātsarvaparapramardaka ityucyate /",
  "S04bsu022_u:8086": "daśatathāgatabalopetatvāddaśatathāgatabalopeta ityucyate /",
  "S04bsu022_u:8087": "sthānāsthānajñānakuśalahīnaprādeśikayānavivarjanamahāyānaguṇasamudānayanabalopetātṛptabalaprayogatvātsthānajñānabalopeta ityucyate /",
  "S04bsu022_u:8088": "atītānāgatapratyutpannakarmasamādānahetuśovipākaśojñānabalopetatvādatītānāgatapratyutpannasarvakarmasamādānahetuvipākajñānabalopeta ityucyate /",
  "S04bsu022_u:8089": "sarvasattvendriyavīryavimātratājñānabalopetatvātsarvasattvendriyavīryavimātratājñānabalopeta ityucyate /",
  "S04bsu022_u:8090": "anekadhātunānādhātulokapraveśajñānabalopetatvādanekadhātunānādhātulokapraveśajñānabalopeta ityucyate /",
  "S04bsu022_u:8091": "anekādhimuktinānādhimuktiniravaśeṣādhimuktivimuktijñānabalopetatvādanekādhimuktinānādhimuktisarvaniravaśeṣādhimuktijñānabalopeta ityucyate /",
  "S04bsu022_u:8092": "sarvatragāminīpratipajjñānabalopetatvātsarvatragāminīpratipajjñānabalopeta ityucyate /",
  "S04bsu022_u:8093": "sarvadhyānavimokṣasamādhisamāpattisaṃkleśavyavadānavyavasthāpanajñānabalopetatvāsarvadhyānavimokṣasamādhisamāpattisaṃkleśavyavadānavyavasthāpanajñānabalopeta ityucyate /",
  "S04bsu022_u:8094": "anekavidhapūrvanivāsānusmṛtyāsaṅgajñānabalopetatvādanekavidhapūrvanivāsānusmṛtyāsaṅgajñānabalopeta ityucyate /",
  "S04bsu022_u:8095": "niravaśeṣasarvarūpānāvaraṇadarśanadivyacakṣurjñānabalopetatvānniravaśeṣasarvarūpānāvaraṇadarśanadivyacakṣurjñānabalopeta ityucyate /",
  "S04bsu022_u:8096": "sarvaṃvāsanānusaṃdhigataniravaśeṣasarvāśravakṣayajñānabalopetatvātsarvavāsanānusaṃdhigataniravaśeṣasarvāśravakṣayajñānabalopeta ityucyate /",
  "S04bsu022_u:8097_0": "niravaśeṣasarvadharmābhisaṃbuddhapratijñārohaṇasadevalokānabhibhūtapratijñāvaiśāradyaprāptatvānniravaśeṣasarvadharmābhisaṃprabuddhatijñārohaṇasadevaloke",
  "S04bsu022_u:8097_1": "'nabhibhūtapratijñāvaiśāradyaprāpta ityucyate /",
  "S04bsu022_u:8098_0": "sarvasāṃkleśikāntarāyikadharmāntarāyakaraṇānirvāṇasyetitatpratijñārohaṇasadevake",
  "S04bsu022_u:8098_1": "loke 'nāchedyapratijñāvaiśāradyaprāptatvāsarvasāṃkleśikāntarāyikadharmāntarāyakaraṇānirvāṇasyeti",
  "S04bsu022_u:8098_2": "tatpratijñārohaṇasadevake loke 'nāchedyapratijñāvaiśāradyaprāpta ityucyate /",
  "S04bsu022_u:8099_0": "nairyāṇikīṃ pratipadaṃ pratipadyamāno nirvāṇamārāgayiṣyatīti pratijñārohaṇasadevake",
  "S04bsu022_u:8099_1": "loke 'praticodyapratijñāvaiśāradyaprāptatvānnairyāṇikīṃ pratipadaṃ pratipadyamāno",
  "S04bsu022_u:8099_2": "nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāpta ityucyate /",
  "S04bsu022_u:8100": "savāśravakṣayajñānaprahāṇajñānapratijñārohaṇasadevake loke 'vivartyapratijñāvaiśāradyaprāptatvātsarvāśravakṣayajñānaprahāṇajñānapratijñārohaṇasadevake",
  "S04bsu022_u:8101": "loke 'vivartyapratijñāvaiśāradyaprāpta ityucyate /",
  "S04bsu022_u:8102": "askhalitapadadharmadeśakatvādaskhalitapadadharmadeśaka ityucyate /",
  "S04bsu022_u:8103": "arutānabhilāpyadharmasvabhāvānubuddhatvādarutānabhilāpyadharmasvabhāvānubuddha ityucyate /",
  "S04bsu022_u:8104": "aviratatvādavirata ityucyate /",
  "S04bsu022_u:8105": "sarvasattvarutāpramāṇabuddhadharmarutanirghoṣādhiṣṭhānasamarthatvātsarvasattvarutāpramāṇabuddhadharmarutanirghoṣādhiṣṭhānasamartha ityucyate /",
  "S04bsu022_u:8106": "(Vaidya 313) amuṣitasmṛtitvādamuṣitasmṛtirityucyate /",
  "S04bsu022_u:8107": "nānātvasaṃjñāvigatatvānnānātvasaṃjñāvigata ityucyate /",
  "S04bsu022_u:8108": "sarvacittasamāhitasumāhitasattvātsarvacittasamāhitasusamāhita ityucyate /",
  "S04bsu022_u:8109": "apratisaṃkhyāsamupekṣakatvādapratisaṃkhyāsamupekṣaka ityucyate /",
  "S04bsu022_u:8110": "chandasaṃskārasamādhyaparihīnatvācchandasaṃskārasamādhyaparihīna ityucyate /",
  "S04bsu022_u:8111": "vīryasaṃskārasamādhyanāchedyāparihīnavīryatvādvīryasaṃskārasamādhyaparihīnavīrya ityucyate /",
  "S04bsu022_u:8112": "smṛtyaparihīnatvādaparihīnasmṛtirityucyate /",
  "S04bsu022_u:8113": "aparihīnaprajñatvādaparihīnaprajña ityucyate /",
  "S04bsu022_u:8114": "vimuktyaparihīnatvādaparihīnavimuktirityucyate /",
  "S04bsu022_u:8115": "vimuktijñānadarśanāprahīnatvādaparihīnavimuktijñānadarśana ityucyate /",
  "S04bsu022_u:8116": "sarvakāyakarmavākkarmamanaskarmajñānapūrvaṃgamajñānānuparivartisamanvāgatatvātsarvakāyavāṅbhamanaskarmajñānapūrvaṃgamajñānānuparivartijñānasamanvāgata ityucyate /",
  "S04bsu022_u:8117": "atītānāgatapratyutpanneṣvadhvasvasaṅgāpratihatajñānadarśanasamanvāgatatvāt tryadhvāsaṅgāpratihatajñānadarśanasamanvāgata ityucyate /",
  "S04bsu022_u:8118": "anāvaraṇavimokṣapratilabdhatvādanāvaraṇavimokṣapratilabdha ityucyate /",
  "S04bsu022_u:8119": "adhiṣṭhitasarvasattvacaritapraveśakauśalyāvasthitatvodadhiṣṭhitasarvasattvacaritapraveśakauśalyāvasthita ityucyate /",
  "S04bsu022_u:8120": "yathāpratyarhadharmadeśanākuśalatvādyathāpratyarhadharmadeśanākuśala ityucyate /",
  "S04bsu022_u:8121": "sarvasvarāṅgamaṇḍalaparamapāramitāprāptatvātsarvasvarāṅgamaṇḍalaparamapāramitāprāpta ityucyate /",
  "S04bsu022_u:8122": "sarvarutapratirutaniścāraṇakauśalyaprāptatvāddevanāgayakṣagandharvāsuragaruḍakinnaramahoragaruta ityucyate /",
  "S04bsu022_u:8123": "brahmasvararutaravitanirghoṣa ityucyate /",
  "S04bsu022_u:8124": "kalaviṅkarutasvara ityucyate /",
  "S04bsu022_u:8125": "dundubhisaṃgītirutasvara ityucyate /",
  "S04bsu022_u:8126": "dharaṇītalanirnādanirghoṣasvara ityucyate /",
  "S04bsu022_u:8127": "sāgaranāgendrameghastanitagarjitaghoṣasvara ityucyate /",
  "S04bsu022_u:8128": "siṃhavṛṣabhitābhigarjitanirghoṣasvara ityucyate /",
  "S04bsu022_u:8129": "sarvasattvarutaravitānucaraṇasaṃtoṣaṇasvara ityucyate /",
  "S04bsu022_u:8130": "asaṅgānāvaraṇasarvaparṣanmaṇḍalābhirādhanasvara ityucyate /",
  "S04bsu022_u:8131": "ekarutātsarvarutasaṃprāpanasvara ityucyate /",
  "S04bsu022_u:8132": "brahmendrapūjita ityucyate /",
  "S04bsu022_u:8133": "devendrasatkṛta ityucyate /",
  "S04bsu022_u:8134": "nāgendranamaskṛta ityucyate /",
  "S04bsu022_u:8135": "yakṣendrāvalokitamukhamaṇḍala ityucyate /",
  "S04bsu022_u:8136": "gandharvendropagīta ityucyate /",
  "S04bsu022_u:8137": "rākṣasendraprasannendriyāninimiṣanayanasaṃprekṣita ityucyate /",
  "S04bsu022_u:8138": "asurendrābhipraṇata ityucyate /",
  "S04bsu022_u:8139": "garuḍendrāvihiṃsāprekṣita ityucyate /",
  "S04bsu022_u:8140": "kinnarendrābhiṣṭuta ityucyate /",
  "S04bsu022_u:8141": "mahoragendrābhilaṣitadarśana ityucyate /",
  "S04bsu022_u:8142": "manujendrābhisaṃpūjita ityucyate /",
  "S04bsu022_u:8143": "ahargaṇasevita ityucyate /",
  "S04bsu022_u:8144": "sarvabodhisattvasamādāyakasamuttejakasaṃhaprarṣaka ityucyate /",
  "S04bsu022_u:8145": "nirāmiṣadharmadeśaka ityucyate /",
  "S04bsu022_u:8146": "akṣuṇṇapadavyañjanāvandhyadharmadeśaka ityucyate /",
  "S04bsu022_u:8147": "kālānatikramaṇadharmadeśaka ityucyate /",
  "S04bsu022_u:8148_0": "idaṃ tanmaitreya dharmacakrapravartanaṃ tathāgataguṇavarṇapradeśasya yatkiṃcidavatāramātraṃ",
  "S04bsu022_u:8148_1": "saṃkṣepeṇa nirdeśitaḥ vistareṇa punamaitreya tathāgataḥ kalpaṃ vā kalpāvaśeṣaṃ vā nirdiśet /",
  "S04bsu022_u:8149": "na cāsya nirdiśyamānasya paryanto bhavet //",
  "S04bsu022_u:8150": "atha khalu bhagavāṃstasyāṃ velāyāmimāṃ gāthāmabhāṣat -",
  "S04bsu022_u:8151": "gambhīraṃ durdṛśaṃ sūkṣmaṃ dharmacakraṃ pravartitam /",
  "S04bsu022_u:8152": "yatra mārā na gāhante sarve ca paratīrthikāḥ // Lal_26.52 //",
  "S04bsu022_u:8153": "anālayaṃ niṣprapañcaṃ anutpādamasaṃbhavam /",
  "S04bsu022_u:8154": "viviktaṃ prakṛtīśūnyaṃ dharmacakraṃ pravartitam // Lal_26.53 //",
  "S04bsu022_u:8155": "(Vaidya 314)",
  "S04bsu022_u:8156": "anāyūhamaniryūhamanimittamalakṣaṇam /",
  "S04bsu022_u:8157": "samatādharmanirdeśaṃ cakraṃ buddhena varṇitam // Lal_26.54 //",
  "S04bsu022_u:8158": "māyāmarīci svapnaṃ ca dakacandra pratiśrutkā /",
  "S04bsu022_u:8159": "yathaite tathā taccakraṃ lokanāthena vartitam // Lal_26.55 //",
  "S04bsu022_u:8160": "pratītyadharmaotāramanucchedamaśāśvatam /",
  "S04bsu022_u:8161": "sarvadṛṣṭisamucchedo dharmacakramiti smṛtam // Lal_26.56 //",
  "S04bsu022_u:8162": "ākāśena sadā tulyaṃ nirvikalpaṃ prabhāsvaram /",
  "S04bsu022_u:8163": "anantamadhyanirdeśaṃ dharmacakramihocyate // Lal_26.57 //",
  "S04bsu022_u:8164": "astināstivinirmuktamātmyanairātmyavarjitam /",
  "S04bsu022_u:8165": "prakṛtyājātinirdeśaṃ dharmacakramihocyate // Lal_26.58 //",
  "S04bsu022_u:8166": "bhūtakoṭīmakoṭīṃ ca tathatāyāṃ tathatvataḥ /",
  "S04bsu022_u:8167": "advayo dharmanirdeśo dharmacakraṃ nirucyate // Lal_26.59 //",
  "S04bsu022_u:8168": "cakṣuḥ svabhāvataḥ śūnyaṃ śrotaṃ ghrāṇaṃ tathaiva ca /",
  "S04bsu022_u:8169": "jihvā kāyaṃ ca cittaṃ ca śūnyātmāno nirīhakaḥ // Lal_26.60 //",
  "S04bsu022_u:8170": "idaṃ tadīddaśaṃ cakraṃ dharmacakraṃ pravartitam /",
  "S04bsu022_u:8171": "bodhayatyabudhān sattvāṃstena buddho nirucyate // Lal_26.61 //",
  "S04bsu022_u:8172": "svayaṃ mayānubuddho 'yaṃ svabhāvo dharmalakṣaṇam /",
  "S04bsu022_u:8173": "ṛte paropadeśena svayaṃbhūstatha cakṣumān // Lal_26.62 //",
  "S04bsu022_u:8174": "sarvadharmavaśiprāpto dharmasvāmī nirucyate /",
  "S04bsu022_u:8175": "nayānayajño dharmeṣu nāyakastena cocyate // Lal_26.63 //",
  "S04bsu022_u:8176": "yathā bhavanti vaineyā vinayāmyamitāṃ janāṃ /",
  "S04bsu022_u:8177": "vineyapāramiprāptastena prokto vināyakaḥ // Lal_26.64 //",
  "S04bsu022_u:8178": "naṣṭamārgā hi ye sattvā mārgaṃ deśemi uttamam /",
  "S04bsu022_u:8179": "nayāmi pārimaṃ tīraṃ tasmādasmi vināyakaḥ // Lal_26.65 //",
  "S04bsu022_u:8180": "saṃgrahāvastujñānena saṃgṛhya janatāmaham /",
  "S04bsu022_u:8181": "saṃsārāṭavinistīrṇaḥ sārthavāhastato hyaham // Lal_26.66 //",
  "S04bsu022_u:8182": "vaśavartī sarvadharmeṣu tena dharmeśvaro jinaḥ /",
  "S04bsu022_u:8183": "dharmacakraṃ pravartitvā dharmarājo nirucyate // Lal_26.67 //",
  "S04bsu022_u:8184": "(Vaidya 315)",
  "S04bsu022_u:8185": "dharmadānapatiḥ śāstā dharmasvāmī niruttaraḥ /",
  "S04bsu022_u:8186": "suyaṣṭayajñasiddhārthaḥ pūrṇāśaḥ siddhamaṅgalaḥ // Lal_26.68 //",
  "S04bsu022_u:8187": "āśvāsakaḥ kṣemadarśī śūro mahāraṇaṃjahaḥ /",
  "S04bsu022_u:8188": "uttīrṇasarvasaṃgrāmo mukto mocayitā prajāḥ // Lal_26.69 //",
  "S04bsu022_u:8189": "ālokabhūto lokasya prajñājñānaprabhaṃkaraḥ /",
  "S04bsu022_u:8190": "ajñānatamaso hantā ulkādhāri mahāprabhaḥ // Lal_26.70 //",
  "S04bsu022_u:8191": "mahāvaidyo mahājñānī mahākleśacikitsakaḥ /",
  "S04bsu022_u:8192": "sattvānāṃ kleśaviddhānāṃ śalyahartā niruttaraḥ // Lal_26.71 //",
  "S04bsu022_u:8193": "sarvalakṣaṇasaṃpannaḥ sarvavyañjanaśobhitaḥ /",
  "S04bsu022_u:8194": "samantabhadrakāyena hīnānāṃ cānuvartakaḥ // Lal_26.72 //",
  "S04bsu022_u:8195": "daśabhirbalabhirbalavān vaiśāradyaviśāradaḥ /",
  "S04bsu022_u:8196": "āveṇikairaṣṭadaśai agrayānī mahāmuniḥ // Lal_26.73 //",
  "S04bsu022_u:8197": "eṣa saṃkṣepanirdeśo dharmacakrapravartane /",
  "S04bsu022_u:8198": "tathāgataguṇavarṇaḥ parītto 'yaṃ prakāśitaḥ // Lal_26.74 //",
  "S04bsu022_u:8199": "buddhajñānamanantaṃ hi ākāśavipulaṃ samam /",
  "S04bsu022_u:8200": "kṣapayetkalpa bhāṣanto na ca buddhaguṇakṣayaḥ // Lal_26.75 //",
  "S04bsu022_u:8201": "iti //",
  "S04bsu022_u:8202": "iti śrīlalitavistare dharmacakrapravartanaparivarto nāma ṣaḍviṃśatitamo 'dhyāyaḥ //",
  "S04bsu022_u:8204": "START Parivarta 27",
  "S04bsu022_u:8205": "(Vaidya 316)",
  "S04bsu022_u:8206": "nigamaparivartaḥ saptaviṃśaḥ /",
  "S04bsu022_u:8207_0": "atha khalu devaputrā yaistathāgato 'dhīṣṭo 'bhūdasya dharmaparyāyasya saṃprakāśanāya",
  "S04bsu022_u:8207_1": "saha maheśvaranandasunandacandanamahitaśāntapraśāntavinīteśvarapramukhā aṣṭādaśaḥ",
  "S04bsu022_u:8207_2": "śuddhāvāsakāyikā devaputrasahasrāṇi ye tathāgatasya dharmacakrapravartane 'pi saṃnipatitā abhūvan /",
  "S04bsu022_u:8208_0": "tatra bhagavāṃstān maheśvaradevaputrapramukhān śuddhāvāsakāyikān devaputrānāmantrayate",
  "S04bsu022_u:8208_1": "sma - ayaṃ sa mārṣā lalitavistaro nāma dharmaparyāyasūtrānto mahāvaipulyabodhisattvavikrīḍitaḥ",
  "S04bsu022_u:8208_2": "buddhaviṣaye lalitapraveśa ātmopanāyikastathāgatena bhāṣitaḥ /",
  "S04bsu022_u:8209": "taṃ yūyamudgṛhṇīdhvaṃ dhārayata vācayata ca /",
  "S04bsu022_u:8210": "evamiyaṃ dharmanetrī vaistārikī bhaviṣyati /",
  "S04bsu022_u:8211": "bodhisattvayānikāśca pudgalā imaṃ dharmaparyāyaṃ śrutvā dṛḍhataraṃ vīryamālapsyante /",
  "S04bsu022_u:8212": "anuttarāyāṃ samyaksaṃbodhāvudārādhimuktikāśca sattvā mahādharmavarṣavegaṃ saṃjānayiṣyanti /",
  "S04bsu022_u:8213": "mārapakṣaśca nigṛhīto bhaviṣyati /",
  "S04bsu022_u:8214": "sarvaparapravādinaścāvatāraṃ na lapsyante /",
  "S04bsu022_u:8215": "yuṣmākaṃ ca taddharmadeśanādhyeṣaṇā kuśalamūlaṃ mahārthikaṃ bhaviṣyati mahāphalaṃ mahānuśaṃsam //",
  "S04bsu022_u:8216": "yaḥ kaścinmārṣā asya lalitavistarasya dharmaparyāyasyāñjaliṃ saṃpragṛhītaṃ kariṣyati,",
  "S04bsu022_u:8217": "so 'ṣṭāvutkṛṣṭān dharmān pratilapsyate /",
  "S04bsu022_u:8218": "katamānaṣṭau?",
  "S04bsu022_u:8219": "tadyathā - utkṛṣṭa rūpaṃ pratilapsyate /",
  "S04bsu022_u:8220": "utkṛṣṭabalaṃ pratilapsyate /",
  "S04bsu022_u:8221": "utkṛṣṭaparivāraṃ pratilapsyate /",
  "S04bsu022_u:8222": "utkṛṣṭapratibhānaṃ pratilapsyate /",
  "S04bsu022_u:8223": "utkṛṣṭanaiṣkramyaṃ pratilapsyate /",
  "S04bsu022_u:8224": "utkṛṣṭacittapariśuddhiṃ pratilapsyate /",
  "S04bsu022_u:8225": "utkṛṣṭasamādhipadaṃ pratilapsyate /",
  "S04bsu022_u:8226": "utkṛṣṭaprajñāvabhāsaṃ pratilapsyate /",
  "S04bsu022_u:8227": "imānyaṣṭāvutkṛṣṭān dharmān pratilapsyate //",
  "S04bsu022_u:8228": "yaḥ kaścinmārṣā imaṃ lalitavistaraṃ dharmaparyāyaṃ bhāṣitukāmasya dharmabhāṇakasya dharmāsanaṃ prajñāpayiṣyati,",
  "S04bsu022_u:8229": "tasyāṣṭāvāsanapratilambhāḥ pratikāṅkṣitavyāḥ sahaprajñapte āsane /",
  "S04bsu022_u:8230": "katame 'ṣṭau?",
  "S04bsu022_u:8231": "tadyathā - śreṣṭhyāsanapratilambhaḥ /",
  "S04bsu022_u:8232": "gṛhapatyāsanapratilambhaḥ /",
  "S04bsu022_u:8233": "cakravartyāsanapratilambhaḥ /",
  "S04bsu022_u:8234": "lokapālāsanapratilambhaḥ /",
  "S04bsu022_u:8235": "śakrāsanapratilambhaḥ /",
  "S04bsu022_u:8236": "vaśavartyāsanapratilambhaḥ /",
  "S04bsu022_u:8237": "brahmāsanapratilambhaḥ /",
  "S04bsu022_u:8238": "bodhimaṇḍavarāgragatasya bodhisattvabhūtasyāpratyudāvartyanihatamārapratyarthikasiṃhāsanapratilambhaḥ /",
  "S04bsu022_u:8239": "anuttarāsamyaksaṃbodhimabhisaṃbuddhasya ato 'nuttaradharmacakrapravartanāsanapratilambhaśca pratikāṅkṣitavyaḥ /",
  "S04bsu022_u:8240": "ime 'ṣṭāvāsanapratilambhāḥ pratikāṅkṣitavyāḥ //",
  "S04bsu022_u:8241": "ya kaścinmārṣā imaṃ lalitavistaraṃ dharmaparyāyaṃ bhāṣamāṇāya sādhukāraṃ dāsyati,",
  "S04bsu022_u:8242": "so 'ṣṭau vākpariśuddhīḥ pratilapsyate /",
  "S04bsu022_u:8243": "katamā aṣṭau?",
  "S04bsu022_u:8244": "tadyathā - yathāvāditathākāritāṃ satyānuparivartivākkarmapariśuddhyā /",
  "S04bsu022_u:8245": "ādeyavacanatāṃ parṣadabhibhavanatayā /",
  "S04bsu022_u:8246": "grāhyavacanatāṃ anuddhuratayā /",
  "S04bsu022_u:8247": "ślakṣṇamadhuravacanatāṃ apāruṣyasattvasaṃgrahaṇatayā /",
  "S04bsu022_u:8248": "kalaviṅkarutasvaratāṃ kāyacittodbilyakaraṇatayā /",
  "S04bsu022_u:8249": "taduktavacanatāṃ sarvasattvairanabhibhavanatayā /",
  "S04bsu022_u:8250": "brahmasvaratāṃ sarvasvarābhibhavanatayā /",
  "S04bsu022_u:8251": "siṃhaghoṣābhigarjitasvaratāṃ sarvaparapravādibhiranabhibhavanatayā /",
  "S04bsu022_u:8252": "(Vaidya 317) buddhasvaratāṃ sarvasattvendriyaparitoṣaṇatayā /",
  "S04bsu022_u:8253": "imā aṣṭau vākkarmapariśuddhīḥ pratilapsyate //",
  "S04bsu022_u:8254": "yaḥ kaścinmārṣā imaṃ lalitavistaraṃ dharmaparyāyaṃ pustakalikhitaṃ kṛtvā dhārayiṣyati satkariṣyati gurukariṣyati mānayiṣyati pūjayiṣyati,",
  "S04bsu022_u:8255": "amātsaryacittatayā caturdiśamasya dharmaparyāyasya varṇanāṃ bhāṣiṣyate varṇanāṃ coccārayiṣyati - āgacchatemaṃ dharmaparyāyaṃ likhitaṃ dhārayata vācayata cintayata svādhyāyateti,",
  "S04bsu022_u:8256": "so aṣṭau mahānidhānāni pratilapsyate /",
  "S04bsu022_u:8257": "katamānyaṣṭau mahānidhānāni?",
  "S04bsu022_u:8258": "yaduta smṛtinidhānaṃ asaṃmoṣaṇatayā /",
  "S04bsu022_u:8259": "matinidhānaṃ buddhiprabhedanatayā /",
  "S04bsu022_u:8260": "gatinidhānaṃ sarvasūtrāntārthagatyanurāgatayā /",
  "S04bsu022_u:8261": "dhāraṇīnidhānaṃ sarvaśrutādhāraṇatayā /",
  "S04bsu022_u:8262": "pratibhānanidhānaṃ pratilabhate sarvasattvasubhāṣitasaṃbhāṣaṇatayā /",
  "S04bsu022_u:8263": "dharmanidhānaṃ pratilabhate saddharmapratilakṣaṇatayā /",
  "S04bsu022_u:8264": "bodhicittanidhānaṃ triratnavaṃśānupacchedanatayā /",
  "S04bsu022_u:8265": "pratipattinidhānaṃ cānutpattikadharmakṣāntipratilambhatayā /",
  "S04bsu022_u:8266": "imānyaṣṭau nidhānāni pratilapsyate //",
  "S04bsu022_u:8267": "yaḥ kaścinmārṣā imaṃ lalitavistaraṃ dharmaparyāyaṃ supravartitaṃ kṛtvā dhārayiṣyati,",
  "S04bsu022_u:8268": "so 'ṣṭau saṃbhārān paripurayiṣyati /",
  "S04bsu022_u:8269": "katamānaṣṭau?",
  "S04bsu022_u:8270": "tadyathā - yaduta dānasaṃbhāraṃ paripūrayiṣyati amātsaryacittatayā /",
  "S04bsu022_u:8271": "śīlasaṃbhāraṃ paripūrayiṣyati sarvakalyāṇābhiprāyaparipūraṇatayā /",
  "S04bsu022_u:8272": "śrutasaṃbhāraṃ paripūrayiṣyati asaṅgaprajñāsamudānayanatayā /",
  "S04bsu022_u:8273": "śamathasaṃbhāraṃ paripūrayiṣyati sarvasamādhisamāpattyāmukhīkaraṇatayā /",
  "S04bsu022_u:8274": "vidarśanāsaṃbhāraṃ paripūrayiṣyati traividyavidyāpratipūryā /",
  "S04bsu022_u:8275": "puṇyasaṃbhāraṃ paripūrayiṣyati lakṣaṇānuvyañjanabuddhakṣetrālaṃkāraviśuddhyā /",
  "S04bsu022_u:8276": "jñānasaṃbhāraṃ paripūrayiṣyati sarvasattvayathādhimuktisaṃtoṣaṇatayā /",
  "S04bsu022_u:8277": "mahākaruṇā saṃbhāraṃ paripūrayiṣyati sarvasattvaparipācanāparikhedatayā /",
  "S04bsu022_u:8278": "imānaṣṭau saṃbhārān paripūrayiṣyati //",
  "S04bsu022_u:8279": "yaḥ kaścinmārṣā imaṃ lalitavistaraṃ dharmaparyāyaṃ parebhyaśca vistareṇa saṃprakāśayiṣyati,",
  "S04bsu022_u:8280": "evaṃcitto yaduta kathamamī sattvā eṣāmevarūpāṇāṃ dharmāṇāṃ lābhino bhaveyuriti,",
  "S04bsu022_u:8281": "sa tena kuśalamūlenāṣṭau mahāpuṇyatāḥ pratilapsyate /",
  "S04bsu022_u:8282": "katamā aṣṭau?",
  "S04bsu022_u:8283": "tadyathā - rājā bhavati cakravartī,",
  "S04bsu022_u:8284": "iyaṃ prathamā mahāpuṇyatā /",
  "S04bsu022_u:8285": "caturmahārājakāyikānāṃ devānāmādhipatyaṃ kārayiṣyati,",
  "S04bsu022_u:8286": "iyaṃ dvitīyā mahāpuṇyatā /",
  "S04bsu022_u:8287": "śakro bhaviṣyati devendraḥ iyaṃ tṛtīyā mahāpuṇyatā /",
  "S04bsu022_u:8288": "suyāmo bhaviṣyati devaputraḥ,",
  "S04bsu022_u:8289": "iyaṃ caturthī mahāpuṇyatā saṃtuṣito bhaviṣyati,",
  "S04bsu022_u:8290": "iyaṃ pañcamī mahāpuṇyatā /",
  "S04bsu022_u:8291": "sunirmito bhaviṣyati,",
  "S04bsu022_u:8292": "iyaṃ ṣaṣṭhī mahāpuṇyatā /",
  "S04bsu022_u:8293": "vaśavartī bhaviṣyati devarājaḥ,",
  "S04bsu022_u:8294": "iyaṃ saptamī mahāpuṇyatā /",
  "S04bsu022_u:8295": "brahmā bhaviṣyati mahābrahmā,",
  "S04bsu022_u:8296": "iyaṃ aṣṭamī mahāpuṇyatā /",
  "S04bsu022_u:8297": "ante ca tathāgato bhaviṣyati arhan samyaksaṃbuddhaḥ sarvākuśaladharmaprahīnaḥ sarvakuśaladharmasamanvāgataḥ /",
  "S04bsu022_u:8298": "imā aṣṭau mahāpuṇyatāḥ pratilapsyate //",
  "S04bsu022_u:8299": "yaḥ kaścinmārṣā imaṃ lalitavistaraṃ dharmaparyāyaṃ bhāṣyamāṇamavahitaśrotaḥ śroṣyati,",
  "S04bsu022_u:8300": "so 'ṣṭau cittanirmalatāḥ pratilapsyate /",
  "S04bsu022_u:8301": "katamā aṣṭau?",
  "S04bsu022_u:8302": "tadyathā - yaduta maitrīṃ pratilapsyate sarvadoṣanirghātāya /",
  "S04bsu022_u:8303": "karuṇāṃ pratilapsyate sarvavihiṃsotsargāya /",
  "S04bsu022_u:8304": "muditāṃ pratilapsyate sarvāratyapakarṣaṇatāyai /",
  "S04bsu022_u:8305": "upekṣāṃ pratilapsyate anunayapratighotsargāya /",
  "S04bsu022_u:8306": "catvāri dhyānāni pratilapsyate sarvarūpadhātuvaśavartitāyai /",
  "S04bsu022_u:8307": "catasra (Vaidya 318)",
  "S04bsu022_u:8308": "ārūpyasamāpattīḥ pratilapsyate cittavaśavartitāyai /",
  "S04bsu022_u:8309": "pañcābhijñāḥ pratilapsyate anyabuddhakṣetragamanatāyai /",
  "S04bsu022_u:8310": "sarvavāsanānusaṃdhisamuddhāraṃ pratilapsyate śūraṃgamasamādhipratilambhāya /",
  "S04bsu022_u:8311": "imā aṣṭau cittanirmalatāḥ pratilapsyate //",
  "S04bsu022_u:8312": "yasmiṃśca mārṣā grāme vā nagare vā nigame vā janapade vā janapadapradeśe vā caṃkrame vā vihāre vā ayaṃ lalitavistaro dharmaparyāyaḥ pracariṣyati,",
  "S04bsu022_u:8313": "tatrāṣṭau bhayāni na prabhaviṣyanti sthāpayitvā pūrvakarmavipākam /",
  "S04bsu022_u:8314": "katamānyaṣṭau?",
  "S04bsu022_u:8315": "tadyathā - yaduta rājasaṃkṣobhabhayaṃ na bhaviṣyati /",
  "S04bsu022_u:8316": "caurasaṃkṣobhabhayaṃ na bhaviṣyati /",
  "S04bsu022_u:8317": "vyālasaṃkṣobhabhayaṃ na bhaviṣyati /",
  "S04bsu022_u:8318": "durbhikṣakāntārasaṃkṣobhabhayaṃ na bhaviṣyati /",
  "S04bsu022_u:8319": "anyonyakalahavivādavigrahasaṃkṣobhabhayaṃ na bhaviṣyati /",
  "S04bsu022_u:8320": "devasaṃkṣobhabhayaṃ na bhaviṣyati /",
  "S04bsu022_u:8321": "nāgasaṃkṣobhabhayaṃ na bhaviṣyati /",
  "S04bsu022_u:8322": "yakṣasaṃkṣobhabhayaṃ na bhaviṣyati /",
  "S04bsu022_u:8323": "sarvopadravasaṃkṣobhabhayaṃ na bhaviṣyati /",
  "S04bsu022_u:8324": "imāni mārṣāstatrāṣṭau bhayāni na bhaviṣyanti (sthāpayitvā pūrvakarmavipākam) //",
  "S04bsu022_u:8325": "saṃkṣepānmārṣā yadi tathāgataḥ kalpasthitikenāyuṣpramāṇena rātriṃdivamadhiṣṭhamāno 'sya dharmaparyāyasya varṇaṃ bhāṣate,",
  "S04bsu022_u:8326": "naivāsya dharmaparyāyasya varṇaparyanto bhavenna ca tathāgatapratibhānasya kṣayo bhavet /",
  "S04bsu022_u:8327": "api tu khalu punarmārṣā yathaiva tathāgatasya śīlasamādhiprajñāvimuktijñānadarśanamapramāṇamaparyantam,",
  "S04bsu022_u:8328": "evameva mārṣā ya imaṃ dharmaparyāyamudgrahīṣyati dhārayiṣyati vācayiṣyati likhiṣyati lekhayiṣyati paryavāpsyati pravartayiṣyati,",
  "S04bsu022_u:8329": "parṣanmadhye ca vistareṇa saṃprakāśayiṣyati - anena cittena kathamamī sattvā evamudārasya dharmasya lābhinaḥ syuriti,",
  "S04bsu022_u:8330": "teṣāmapi nāsti puṇyaparyantaḥ //",
  "S04bsu022_u:8331_0": "tataḥ khalu bhagavānāyuṣmantaṃ mahākāśyapamāmantrayate sma āyuṣmantaṃ cānandaṃ maitreyaṃ",
  "S04bsu022_u:8331_1": "ca bodhisattvaṃ mahāsattvam - imāmahaṃ mārṣā asaṃkhyeyakalpakoṭinayutaśatasahasrasamudānītāmanuttarāṃ",
  "S04bsu022_u:8331_2": "samyaksaṃbodhiṃ yuṣmākaṃ haste paridāmyanuparindāmi paramayā parindanayā,",
  "S04bsu022_u:8332": "svayaṃ caivamimaṃ dharmaparyāyaṃ dhārayata,",
  "S04bsu022_u:8333": "parebhyaśca vistareṇa saṃprakāśayata //",
  "S04bsu022_u:8334": "ityuktvā ca bhagavānasyaiva dharmaparyāyasya bhūyasyā mātrayānuparindanārthaṃ tasyāṃ velāyāmimāṃ gāthāmabhāṣata -",
  "S04bsu022_u:8335": "sattvā dṛṣṭā ye mayā buddhadṛṣṭyā syuste 'rhantaḥ śariputreṇa tulyāḥ /",
  "S04bsu022_u:8336": "tāṃścetkaścitpūjayetkalpakoṭī tulyāṃ gaṅgāvālikābhiyathaiva // Lal_27.1 //",
  "S04bsu022_u:8337": "pratyekabuddhāya tu yaśca pūjāṃ kuyādahorātramapi prahṛṣṭaḥ /",
  "S04bsu022_u:8338": "mālyaiḥ prakāraiśca tathāparaiśca tasmādayaṃ puṇyakṛto viśiṣyate // Lal_27.2 //",
  "S04bsu022_u:8339": "(Vaidya 319)",
  "S04bsu022_u:8340": "syuḥ sarvasattvā yadi pratyayairjinā tāṃ pūjayetkaścidihāpramattaḥ /",
  "S04bsu022_u:8341": "puṣpaiśca gandhaiśca vilepanaiśca kalpānanekāṃ satataṃ hi tatparam // Lal_27.3 //",
  "S04bsu022_u:8342": "ekasya yaścaiva tathāgatasya kuryātpraṇāmaṃ api caikaśo 'pi /",
  "S04bsu022_u:8343": "prasannācitto 'tha vadennamo 'rhate tasmādidaṃ śreṣṭhataraṃ ca puṇyam // Lal_27.4 //",
  "S04bsu022_u:8344": "buddhā bhaveyuryadi sarvasattvā tāṃ pūjayedyaśca yathaiva pūrvam /",
  "S04bsu022_u:8345": "divyaiśca puṣpairatha mānurṣairvaraiḥ kalpānanekāṃ bahubhiḥ prakāraiḥ // Lal_27.5 //",
  "S04bsu022_u:8346": "yaścaiva saddharmavilopakātle tyaktvā svakāye ca tathaiva jīvitam /",
  "S04bsu022_u:8347": "vadyādahorātramidaṃ hi sūtraṃ viśiṣyate puṇyamidaṃ hi tasmāt // Lal_27.6 //",
  "S04bsu022_u:8348": "yasyepsitaṃ pūjayituṃ vināyakāṃ pratyekabuddhāṃśca tathaiva śrāvakāṃ /",
  "S04bsu022_u:8349": "dṛḍhaṃ samutpādya sa bodhicitta idaṃ sadā sūtravaraṃ dadhātu // Lal_27.7 //",
  "S04bsu022_u:8350": "rājā hyayaṃ sarvasubhāṣitānāṃ yo 'bhyudgataḥ sarvatathāgatānām /",
  "S04bsu022_u:8351": "gṛhe sthitastasya tathāgataḥ sadā tiṣṭhedidaṃ yatra hi sūtraratnam // Lal_27.8 //",
  "S04bsu022_u:8352": "pratibhāṃ sa prāpnoti śubhāmanantāṃ ekaṃ padaṃ vakṣyati kalpakoṭī /",
  "S04bsu022_u:8353": "na vyañjanā bhraśyati nāpi cārthā dadyācca yaḥ sūtramida parebhyaḥ // Lal_27.9 //",
  "S04bsu022_u:8354": "anuttaro 'sau naranāyakānāṃ sattvo na kaścitsadṛśo 'sya vidyate /",
  "S04bsu022_u:8355": "(Vaidya 320)",
  "S04bsu022_u:8356": "bhavetsamudreṇa samaśca so 'kṣayaḥ śrutvā hi yo dharmamimaṃ prapadyate // Lal_27.10 //",
  "S04bsu022_u:8357": "iti //",
  "S04bsu022_u:8358": "idamavocadbhagavānāttamanāḥ /",
  "S04bsu022_u:8359_0": "te maheśvaradevaputrapūrvaṃgamāḥ śuddhāvāsakāyikā devaputrā maitreyapūrvaṃgamāśca",
  "S04bsu022_u:8359_1": "sarvabodhisattvā mahāsattvā mahākāśyapapūrvaṃgamāśca sarvamahāśrāvakāḥ sadevamānuṣāsuragandharvaśca",
  "S04bsu022_u:8359_2": "loko bhagavato bhāṣitamabhyanandan //",
  "S04bsu022_u:8360": "iti //",
  "S04bsu022_u:8361": "// iti śrīlalitavistare nigamaparivarto nāma saptaviṃśatitamo 'dhyāyaḥ //",
  "S04bsu022_u:8362": "samāptaṃ cedaṃ sarvabodhisattvacaryāprasthānam //",
  "S04bsu022_u:8363": "// śrīlalitavistaro nāma mahāyānasūtraṃ ratnarājaṃ parisamāptam // * * * * *",
  "S04bsu022_u:8365": "ye dharma hetuprabhavā hetuṃ teṣāṃ tathāgato hyavadat /",
  "S04bsu022_u:8366": "teṣāṃ ca yo nirodha evaṃ vādī mahāśramaṇaḥ //"
}