{
  "GE07bhg4c18u:0": "BhG 18.1",
  "GE07bhg4c18u:1": "arjuna uvāca",
  "GE07bhg4c18u:2": "saṃnyāsasya mahābāho tattvam icchāmi veditum /",
  "GE07bhg4c18u:3": "tyāgasya ca hṛṣīkeśa pṛthak keśiniṣūdana //1//",
  "GE07bhg4c18u:4": "Śrīdhara :",
  "GE07bhg4c18u:5": "nyāsa-tyāga-vibhāgena sarva-gītārtha-saṅgraham /",
  "GE07bhg4c18u:6": "spaṣṭam aṣṭādaśe prāha paramārtha-vinirṇaye //",
  "GE07bhg4c18u:7": "atra ca -",
  "GE07bhg4c18u:8": "sarva-karmāṇi manasā",
  "GE07bhg4c18u:9": "sannyasyāste sukhaṃ vaśī / (Gītā 5.13)",
  "GE07bhg4c18u:10": "sannyāsa-yoga-yuktātmā (Gītā 9.28)",
  "GE07bhg4c18u:11": "ity ādiṣu karma-sannyāsa upadiṣṭaḥ / tathā -",
  "GE07bhg4c18u:12": "tyaktvā karma-phalāsaṅgaṃ",
  "GE07bhg4c18u:13": "nitya-tṛpto nirāśrayaḥ /",
  "GE07bhg4c18u:14": "sarva-karma-phala-tyāgaṃ",
  "GE07bhg4c18u:15": "tataḥ kuru yatātmavān // (Gītā 4.20)",
  "GE07bhg4c18u:16": "ity ādiṣu ca phala-mātra-tyāgena karmānuṣṭhānam upadiṣṭam /",
  "GE07bhg4c18u:17": "na ca paraspara-viruddhaṃ sarvajñaḥ parama-kāruṇiko bhagavān upadiśet /",
  "GE07bhg4c18u:18": "ataḥ karma-sannyāsasya tad-anuṣṭhānasya cāvirodha-prakāraṃ bubhutsur arjuna uvāca sannyāsasyeti /",
  "GE07bhg4c18u:19": "bho hṛṣīkeśa sarvendriya-niyāmaka /",
  "GE07bhg4c18u:20_0": "he keśī-nisūdana keśī-nāmno mahato hayākṛteḥ daityasya yuddhe mukhaṃ vyādāya bhakṣayitum",
  "GE07bhg4c18u:20_1": "āgacchato atyantaṃ vyātte mukhe vāma-bāhuṃ praveśya tat-kṣaṇam eva vivṛddhena tenaiva",
  "GE07bhg4c18u:20_2": "bāhunā karkaṭikā-phalavat taṃ vidārya nisūditavān /",
  "GE07bhg4c18u:21": "ataeva he mahābāho iti sambodhanam /",
  "GE07bhg4c18u:22": "sannyāsasya tyāgasya ca tattvaṃ pṛthag vivekena veditum icchāmi //1//",
  "GE07bhg4c18u:23": "Viśvanātha :",
  "GE07bhg4c18u:24": "sannyāsa-jñāna-karmādes traividhyaṃ mukti-nirṇayaḥ /",
  "GE07bhg4c18u:25": "guhya-sāratamā bhaktir ity aṣṭādaśa ucyate //",
  "GE07bhg4c18u:26": "anantarādhyāye -",
  "GE07bhg4c18u:27": "tad ity anabhisandhāya",
  "GE07bhg4c18u:28": "phalaṃ yajña-tapaḥ-kriyāḥ /",
  "GE07bhg4c18u:29": "dāna-kriyāś ca vividhāḥ",
  "GE07bhg4c18u:30": "kriyante mokṣa-kāṅkṣibhiḥ // (Gītā 17.25)",
  "GE07bhg4c18u:31": "ity atra bhagavad-vākye mokṣa-kāṅkṣi-śabdena sannyāsina eva ucyante /",
  "GE07bhg4c18u:32": "anye vā yady anya eva te,",
  "GE07bhg4c18u:33": "tarhi - sarva-karma-phala-tyāgaṃ tataḥ kuru yatātmavān iti (Gītā 12.11)",
  "GE07bhg4c18u:34": "tvad-uktānāṃ sarva-karma-phala-tyāgināṃ teṣāṃ sa tyāgaḥ kaḥ /",
  "GE07bhg4c18u:35": "sannyāsināṃ ca ko sa sannyāsa iti vivekato jijñāsur āha sannyāsasyeti /",
  "GE07bhg4c18u:36": "pṛthag iti yadi sannyāsa-tyāga-śabdau bhinnārthau tadā sannyāsasya tyāgasya ca tattvaṃ pṛthag veditum icchāmi /",
  "GE07bhg4c18u:37": "yadi tv ekārthau tāv api tvan-mate anya-mate vā tayor aikyārtham arthād ekārthatvam iti pṛthag veditum icchāmi /",
  "GE07bhg4c18u:38": "he hṛṣīkeśeti mad-buddheḥ pravartakatvāt tvam eva imaṃ sandeha-mukhāpayasi /",
  "GE07bhg4c18u:39": "keśi-nisūdana iti taṃ ca sandehaṃ tvam eva keśinam iva vidārayasīti bhāvaḥ /",
  "GE07bhg4c18u:40": "mahābāho iti tvaṃ mahā-bāhu-balānvito 'haṃ kiñcid bāhubalānvita ity etad aṃśenaiva mayā saha sakhyaṃ tava / na tu",
  "GE07bhg4c18u:41": "sārvajñyādibhir aṃśair atas tvad-datta-kiñcit-sakhya-bhāvād eva praśne mama niḥśaṅkateti bhāvaḥ //1//",
  "GE07bhg4c18u:42": "Baladeva :",
  "GE07bhg4c18u:43": "gītārthān iha saṅgṛhṇan harir aṣṭādaśe 'khilān /",
  "GE07bhg4c18u:44": "bhaktes tatra prapatteś ca so 'bravīd atigopyatām //",
  "GE07bhg4c18u:45": "sarva-karmāṇi manasā sannyasyāste sukhaṃ vaśī /",
  "GE07bhg4c18u:46": "(Gītā 5.13) ity ādau sannyāsa-śabdena kim uktam -- tyaktvā karma-phalāsaṅgaṃ (Gītā 4.20)",
  "GE07bhg4c18u:47": "ityādau tyāga-śabdena ca kim uktaṃ bhagavatā tatra sandihāno 'rjunaḥ pṛcchati sannyāsasyeti /",
  "GE07bhg4c18u:48": "sannyāsa-tyāga-śabdau śaila-taru-śabdāv iva vijātīyārthau kiṃ vā kuru-pāṇḍava-śabdāv iva sajātīyārthau /",
  "GE07bhg4c18u:49": "yady ādyas tarhi sannyāsasya tyāgasya ca tattvaṃ pṛthag-veditum icchāmi /",
  "GE07bhg4c18u:50": "yadyantas tarhi tatrāvāntaropādhi-mātraṃ bhedakaṃ bhāvi,",
  "GE07bhg4c18u:51": "tac ca veditum icchāmi /",
  "GE07bhg4c18u:52": "he mahābāho kṛṣṇa hṛṣīkeśeti dhī-vṛtti-prerakatvāt tvam eva mat-sandeham utpādayasi /",
  "GE07bhg4c18u:53": "keśi-nisūdaneti tvaṃ mat-sandehaṃ keśinam iva vināśayeti //1//",
  "GE07bhg4c18u:55": "BhG 18.2",
  "GE07bhg4c18u:56": "śrībhagavān uvāca",
  "GE07bhg4c18u:57": "kāmyānāṃ karmaṇāṃ nyāsaṃ saṃnyāsaṃ kavayo viduḥ /",
  "GE07bhg4c18u:58": "sarvakarmaphalatyāgaṃ prāhus tyāgaṃ vicakṣaṇāḥ //2//",
  "GE07bhg4c18u:59": "Śrīdhara : tatrottaraṃ śrī-bhagavān uvāca - kāmyānām iti /",
  "GE07bhg4c18u:60": "kāmyānāṃ putra-kāmo yajeta svarga-kāmo yajetety evam ādi kāmopabandhena vihitānāṃ karmaṇāṃ nyāsaṃ parityāgaṃ sannyāsaṃ kavayo viduḥ /",
  "GE07bhg4c18u:61": "samyak-phalaiḥsaha sarva-karmaṇām api nyāsaṃ sannyāsaṃ paṇḍitā vidur jānantīty arthaḥ /",
  "GE07bhg4c18u:62": "sarveṣāṃ kāmyānāṃ nitya-naimittikānāṃ ca karmaṇāṃ phala-mātra-tyāgaṃ prāhus tyāgaṃ prāhus tyāgaṃ vicakṣaṇā nipuṇāḥ /",
  "GE07bhg4c18u:63": "na tu svarūpataḥ karma-tyāgam /",
  "GE07bhg4c18u:64": "nanu nitya-naimittikānāṃ phalāśravaṇād avidyamānasya phalasya kathaṃ tyāgaḥ syāt /",
  "GE07bhg4c18u:65": "nahi bandhyāyāḥ putra-tyāgaḥ sambhavanti /",
  "GE07bhg4c18u:66_0": "ucyate yadyapi svarga-kāmaḥ paśukāma ity ādivad aharahaḥ sandhyām upāsīta yāvaj-jīvam",
  "GE07bhg4c18u:66_1": "agnihotraṃ juhotīty ādiṣu phala-viśeṣo na śrūyate tathāpy apuruṣārthe vyāpāre prekṣāvantaṃ",
  "GE07bhg4c18u:66_2": "pravartayitum aśaknuvan vidhir viśvajitā yajetety ādiṣv iva sāmānyataḥ kim api phalam ākṣipaty eva /",
  "GE07bhg4c18u:67": "na cātīva-gurum ataḥ śraddhayā sva-siddhir eva vidheḥ prayojanam iti mantavyam /",
  "GE07bhg4c18u:68": "puruṣa-pravṛtty-anupapatter duṣparaharatvāt /",
  "GE07bhg4c18u:69": "śrūyate ca nityādiṣv api phalam - sarva ete puṇya-lokā bhavatīti /",
  "GE07bhg4c18u:70": "karmaṇā pitṛ-loka iti /",
  "GE07bhg4c18u:71": "dharmeṇa pāpam apanudanti ity evam ādiṣu /",
  "GE07bhg4c18u:72": "tasmād yuktam uktaṃ sarva-karma-phala-tyāgaṃ prāhus tyāgaṃ vicakṣaṇā iti /",
  "GE07bhg4c18u:73": "nanu phala-tyāgena punar pai niṣphaleṣu karmasu pravṛttir eva na syāt /",
  "GE07bhg4c18u:74": "tan na, sarveṣām api karmaṇāṃ saṃyoga-pṛthaktvena vividiṣārthatayā viniyogāt /",
  "GE07bhg4c18u:75": "tathā ca śrutiḥ - tam etaṃ vedānuvacanena brāhmaṇā vividiṣanti yajñena dānena tapasānāśakeneti /",
  "GE07bhg4c18u:76": "tataś ca śruti-padoktaṃ sarvaṃ phalaṃ bandhakatvena tyaktvā vividiṣārthaṃ sarva-karmānuṣṭhānaṃ ghaṭata eva /",
  "GE07bhg4c18u:77": "vividiṣā ca nityānitya-vastu-vivekena nivṛtta-dehādy-abhimānatayā buddheḥ pratyak-pravaṇatā /",
  "GE07bhg4c18u:78": "tāvat paryantaṃ ca sattva-śuddhy-arthaṃ jñānāviruddhaṃ yathocitam avaśyakaṃ karma kurvatas tat-phala-tyāga eva karma-tyāgo nāma /",
  "GE07bhg4c18u:79": "na svarūpeṇa /",
  "GE07bhg4c18u:80": "tathā ca śrutiḥ kurvann eveha karmāṇi jijīviṣec chatāṃ samāḥ (Īśo 2) iti /",
  "GE07bhg4c18u:81": "tataḥ parantu sarva-karma-nivṛttiḥ svata eva bhavati /",
  "GE07bhg4c18u:82": "tad uktaṃ naiṣkarmya-siddhau -",
  "GE07bhg4c18u:83": "pratyak-pravaṇatāṃ buddheḥ karmāṇi utpādya śuddhitaḥ /",
  "GE07bhg4c18u:84": "kṛtārthānyastam āyānti prāvṛḍaste ghanā iva //",
  "GE07bhg4c18u:85": "uktaṃ ca bhagavatā - yas tv ātma-ratir eva syād ity ādi /",
  "GE07bhg4c18u:86": "vaśiṣṭhena coktam -",
  "GE07bhg4c18u:87": "na karmāṇi tyajed yogī",
  "GE07bhg4c18u:88": "karmabhis tyajyate hy asau /",
  "GE07bhg4c18u:89": "karmaṇo mūla-bhūtasya",
  "GE07bhg4c18u:90": "saṅkalpasyaiva nāśataḥ // iti /",
  "GE07bhg4c18u:91": "jñāna-niṣṭhā-vikṣepakatvam ālakṣya tyajed vā /",
  "GE07bhg4c18u:92": "tad uktaṃ śrī-bhāgavate -",
  "GE07bhg4c18u:93": "tāvat karmāṇi kurvīta",
  "GE07bhg4c18u:94": "na nirvidyeta yāvatā /",
  "GE07bhg4c18u:95": "mat-kathā-śravaṇādau vā",
  "GE07bhg4c18u:96": "śraddhā yāvan na jāyate // (BhP 11.20.9)",
  "GE07bhg4c18u:97": "jñāna-niṣṭho virakto vā",
  "GE07bhg4c18u:98": "mad-bhakto vānapekṣakaḥ /",
  "GE07bhg4c18u:99": "saliṅgānāśramāṃs tyaktvā",
  "GE07bhg4c18u:100": "cared avidhi-gocaraḥ // (BhP 11.18.28) ity ādi /",
  "GE07bhg4c18u:101": "alam atiprasaṅgena prakṛtam anusarāmaḥ //2//",
  "GE07bhg4c18u:102": "Viśvanātha : prathamaṃ prācyaṃ matam āśritya sannyāsa-tyāga-śabdayor bhinna-jātīyārthatvam āha kāmyānām iti /",
  "GE07bhg4c18u:103_0": "putra-kāmo yajeta svarga-kāmo yajeta ity evaṃ kāmopabandhena vihitānāṃ kāmyānāṃ karmaṇāṃ",
  "GE07bhg4c18u:103_1": "nyāsaṃ svarūpeṇaiva tyāgaṃ sannyāsaṃ vidur na tu nityānām api sandhyopāstādīnām iti bhāvaḥ /",
  "GE07bhg4c18u:104": "sarveṣāṃ kāmyānāṃ nityānām api karmaṇāṃ phalaṃ karmaṇā pitṛlokaḥ iti /",
  "GE07bhg4c18u:105": "dharmeṇa pāpam upanudati ity ādyāḥ śrutayaḥ pratipādayanty eva ity atas tyāge phalābhisandhi-rahitaṃ sarva-karma-karaṇam /",
  "GE07bhg4c18u:106": "sannyāse tu phalābhisandhi-rahitaṃ nitya-karma-karaṇam /",
  "GE07bhg4c18u:107": "kāmya-karmaṇāṃ tu svarūpeṇaiva tyāga iti bhedo jñeyaḥ //2//",
  "GE07bhg4c18u:108": "Baladeva : evaṃ pṛṣṭo bhagavān uvāca kāmyānām iti /",
  "GE07bhg4c18u:109_0": "putra-kāmo yajeta svarga-kāmo yajeta ity evaṃ kāmopanibandhena vihitānāṃ putreṣṭi-jyotiṣṭomādīnāṃ",
  "GE07bhg4c18u:109_1": "karmaṇāṃ nyāsaṃ svarūpeṇatyāgaṃ kavayaḥ paṇḍitāḥ sannyāsaṃ vidur na tu nityānām agnihotrādīnām ity arthaḥ /",
  "GE07bhg4c18u:110": "teṣu vicakṣaṇās tu sarveṣāṃ kāmyānāṃ nityānāṃ ca karmaṇāṃ phala-tyāgam eva,",
  "GE07bhg4c18u:111": "na tu svarūpatas tyāgaṃ sannyāsa-lakṣaṇaṃ tyāgaṃ prāhuḥ /",
  "GE07bhg4c18u:112": "nitya-karmaṇāṃ ca phalam asti - karmaṇāṃ pitṛ-loko dharmeṇa pāpam apanudati ity ādi śravaṇāt /",
  "GE07bhg4c18u:113": "yadyapi aharahaḥ sandhyām upāsīta,",
  "GE07bhg4c18u:114": "yāvaj-jīvanam agnihotraṃ juhoti ity ādau,",
  "GE07bhg4c18u:115": "putra-kāmo yajeta ity ādāv iva phala-viśeṣo na śrutayas tathāpi viśvajitā yajeta ity ādāv iva vidhiḥ kiñcit phalam ākṣiped eva /",
  "GE07bhg4c18u:116": "itarathā puruṣa-pravṛtty-anupapatter",
  "GE07bhg4c18u:117": "duṣpariharatāpattiḥ /",
  "GE07bhg4c18u:118": "tathā ca kāmya-karmaṇāṃ svarūpatas tyāgo,",
  "GE07bhg4c18u:119": "nitya-karmaṇāṃ tu phala-tyāgaḥ sannyāsa-śabdārthaḥ /",
  "GE07bhg4c18u:120": "sarveṣāṃ karmaṇāṃ phalecchāṃ tyaktvānuṣṭhānaṃ khalu tyāga-śabdārthaḥ /",
  "GE07bhg4c18u:121": "pūrvokta-rītyā jñānodaya-phalasya sattvād apravṛtter duṣpariharatvaṃ pratyuktam //2//",
  "GE07bhg4c18u:123": "BhG 18.3",
  "GE07bhg4c18u:124": "tyājyaṃ doṣavad ity eke karma prāhur manīṣiṇaḥ /",
  "GE07bhg4c18u:125": "yajñadānatapaḥkarma na tyājyam iti cāpare //3//",
  "GE07bhg4c18u:126": "Śrīdhara : aviduṣaḥ phala-tyāga-mātram eva tyāga-śabdārthaḥ /",
  "GE07bhg4c18u:127": "na karma-tyāga iti /",
  "GE07bhg4c18u:128": "etad eva matāntara-nirāsena dṛḍhīkartuṃ mata-bhedaṃ darśayati tyājyam iti /",
  "GE07bhg4c18u:129": "doṣavad dhiṃsādi-doṣakatvena kevalaṃ bandhakam iti hetoḥ sarveṣām api karma tyājyam iti eke sāṅkhyāḥ prāhur manīṣiṇa iti /",
  "GE07bhg4c18u:130": "asyāyaṃ bhāvaḥ - mā hiṃsyāt sarva-bhūtānīti niṣedhaḥ puruṣasyānartha-hetur hiṃsā ity āha /",
  "GE07bhg4c18u:131": "agnīṣomīyaṃ paśum ālabhetety ādi-prākaraṇiko vidhis tu hiṃsāyāḥ kratūpakārakatvam āha /",
  "GE07bhg4c18u:132": "ato bhinna-viṣayakatvena sāmānya-viśeṣa-nyāyāgocaratvād vādhyavādhakatā nāsti /",
  "GE07bhg4c18u:133": "dravya-sādhyeṣu ca sarveṣv api karmasu hiṃsādeḥ sambhavāt sarvam api karma tyājyam eveti /",
  "GE07bhg4c18u:134": "tad uktaṃ - dṛṣṭavad ānuśravikaḥ sa hy aviśuddhi-kṣayātiśaya-yukta iti /",
  "GE07bhg4c18u:135": "asyārthaḥ guru-pāṭhād anuśrūyata",
  "GE07bhg4c18u:136": "iti anuśravo vedaḥ /",
  "GE07bhg4c18u:137": "tad bodhita upāyo jyotiṣṭhomādir ānuśravikaḥ /",
  "GE07bhg4c18u:138": "tatrāviśuddhir hiṃsā /",
  "GE07bhg4c18u:139": "tathā kṣayo vināśaḥ /",
  "GE07bhg4c18u:140": "agnihotra-jyotiṣṭhomādi-janyeṣu svargeṣu tāratamyaṃ ca vartate /",
  "GE07bhg4c18u:141": "parotkarṣas tu sarvān duḥkhīkaroti /",
  "GE07bhg4c18u:142": "apare tu mīmāṃsakā yajñādikaṃ karma na tyājyam iti prāhuḥ /",
  "GE07bhg4c18u:143": "ayaṃ bhāvaḥ kratv-arthāpi satīyaṃ hiṃsā puruṣeṇa kartavyā /",
  "GE07bhg4c18u:144": "sā cānyoddeśenāpi kṛtā puruṣasya pratyavāya-hetur eva /",
  "GE07bhg4c18u:145": "yathā hi vidhir vidheyasya tad-uddeśyenānuṣṭhānaṃ vidhatte /",
  "GE07bhg4c18u:146": "tādarthya-lakṣaṇatvāc cheṣatvasya /",
  "GE07bhg4c18u:147": "na tv evaṃ niṣedho niṣedhasya tādarthyam apekṣate prāpti-mātrāpekṣitatvāt /",
  "GE07bhg4c18u:148": "anyathājñāna-pramādādi-kṛte doṣābhāva-prasaṅgāt /",
  "GE07bhg4c18u:149": "tad evaṃ samāna-viṣayakatvena sāmānya-śāstrasya viśeṣeṇa bādhān nāsti doṣavattvam /",
  "GE07bhg4c18u:150": "ato nityaṃ yajñādi-karma na tyājyam iti /",
  "GE07bhg4c18u:151": "anena vidhi-niṣedhayoḥ samāna-balatā bādhyate sāmānya-viśeṣa-nyāyaṃ sampādayitum //3//",
  "GE07bhg4c18u:152": "Viśvanātha : tyāge punar api mata-bhedam upakṣipati tyājyam iti /",
  "GE07bhg4c18u:153": "doṣavat hiṃsādi-doṣavattvāt karma svarūpata eva tyājyām ity eke sāṅkhyāḥ /",
  "GE07bhg4c18u:154": "pare mīmāṃsakā yajñādikaṃ karma śāstre vihitatvān na tyājyam ity āhuḥ //3//",
  "GE07bhg4c18u:155": "Baladeva : tyāge punar api mata-bhedam āha tyājyam iti /",
  "GE07bhg4c18u:156": "eke manīṣiṇo doṣavat na hiṃsyāt sarva-bhūtānīti śruti-nidarśinaḥ kāpilāḥ karma-doṣavat paśu-hiṃsādi-doṣa-yuktaṃ bhavaty atas tyājyaṃ svarūpato heyam ity āhuḥ /",
  "GE07bhg4c18u:157": "agnīṣomīyaṃ paśum ālabheteti śrutis tu hiṃsāyāḥ kratv-aṅgatvam āha tv anartha-hetutvaṃ tasyā nivārayati /",
  "GE07bhg4c18u:158": "tathā ca dravya-sādhyatvena hiṃsāyāḥ sambhavāt /",
  "GE07bhg4c18u:159": "sarvaṃ karma tyājyam iti /",
  "GE07bhg4c18u:160_0": "apare jaiminīyās tu yajñādikarma na tyājyaṃ tasya veda-vihitatvena nirdoṣatvād ity",
  "GE07bhg4c18u:160_1": "āhuḥ - yadyapi hiṃsānugrahātmakaṃ karma tathāpi tasya vedena dharmatvābhidhānān na",
  "GE07bhg4c18u:160_2": "doṣavattvam ataḥ kāryam evety arthaḥ /",
  "GE07bhg4c18u:161": "na hiṃsyāt iti sāmānyato niṣedhas tu krator anyatra tasyāḥ pāpatām āheti na kiñcid avadyam //3//",
  "GE07bhg4c18u:163": "BhG 18.4",
  "GE07bhg4c18u:164": "niścayaṃ śṛṇu me tatra tyāge bharatasattama /",
  "GE07bhg4c18u:165": "tyāgo hi puruṣavyāghra trividhaḥ saṃprakīrtitaḥ //4//",
  "GE07bhg4c18u:166": "Śrīdhara : evaṃ mata-bhedam upanyasya svamataṃ kathayitum āha niścayam iti /",
  "GE07bhg4c18u:167": "tatraivaṃ vipratipanne tyāge niścayaṃ ye vacanāt śṛṇu /",
  "GE07bhg4c18u:168": "tyāgasya loka-prasiddhatvāt kim atra śrotavym iti māvamaṃsthā ity āha he puruṣa-vyāghra puruṣa-śreṣṭha /",
  "GE07bhg4c18u:169": "tyāgo 'yaṃ durbodhaḥ /",
  "GE07bhg4c18u:170": "hi yasmād ayaṃ karma-tyāgas tattvavidhbis tāmasādi-bhedena trividhaḥ samyag-vivekena prakīrtitaḥ /",
  "GE07bhg4c18u:171": "traividhyaṃ ca niyatasya tu sannyāsaḥ karmaṇa ity ādinā vakṣyati //4//",
  "GE07bhg4c18u:172": "Viśvanātha : svamatam āha niścayam iti /",
  "GE07bhg4c18u:173": "trividhaḥ sāttviko rājasas tāmasaś ceti /",
  "GE07bhg4c18u:174": "atra tyāgasya traividhyam uktramya niyatasya tu sannyāsaḥ karmaṇo nopapadyate /",
  "GE07bhg4c18u:175": "mohāt tasya parityāgas tāmasaḥ parikīrtitaḥ //",
  "GE07bhg4c18u:176": "iti tasya eva tāmasa-bhedaiḥ sannyāsa-śabda-prayogād bhagavan-mate tyāga-sannyāsa-śabdayor aikyārtham evety avagamyate //4//",
  "GE07bhg4c18u:177": "Baladeva : evaṃ mata-bhedam upavarṇya svamatam āha niścayam iti /",
  "GE07bhg4c18u:178": "mata-bheda-graste tyāge me parameśvarasya sarvajñasya niścayaṃ śṛṇu /",
  "GE07bhg4c18u:179": "nanu tyāgasya khyātatvāt tatra śrotavyaṃ kim asti /",
  "GE07bhg4c18u:180": "tatrāha tyāgo hīti /",
  "GE07bhg4c18u:181": "hi yatas tyāgas tāmasādi-bhedena vijñais trividhaḥ samprakīrtito vivicyoktaḥ /",
  "GE07bhg4c18u:182": "tathā ca durbodho 'sau śrotavya iti tyāga-traividhyam /",
  "GE07bhg4c18u:183": "niyatasya tu ity ādibhir agre vācyam //4//",
  "GE07bhg4c18u:185": "BhG 18.5",
  "GE07bhg4c18u:186": "yajñadānatapaḥkarma na tyājyaṃ kāryam eva tat /",
  "GE07bhg4c18u:187": "yajño dānaṃ tapaś caiva pāvanāni manīṣiṇām //5//",
  "GE07bhg4c18u:188": "Śrīdhara : prathamaṃ tāvan niścayam āha yajñeti dvābhyām /",
  "GE07bhg4c18u:189": "manīṣiṇāṃ vivekināṃ pāvanāni citta-śuddhi-karāṇi //5//",
  "GE07bhg4c18u:190": "Viśvanātha : kāmyānām api madhye bhagavan-mate sāttvikāni yajña-dāna-tapāṃsi phalākāṅkṣā-rahitaiḥ kartavyānīty āha yajñādikaṃ kartavyam eva /",
  "GE07bhg4c18u:191": "tatra hetuḥ pāvanānīti citta-śuddhikaratvād ity arthaḥ //5//",
  "GE07bhg4c18u:192": "Baladeva : prathamaṃ tasmin svaniścayam āha yajñeti dvābhyām /",
  "GE07bhg4c18u:193": "yajñādīni manīṣiṇāṃ kāryāṇy eva na tyājyāni yad amūni viṣa-tantuvad antarabhyudita-jñāna-dvārā pāvanāni saṃsṛti-doṣa-vināśakāni bhavanti //5//",
  "GE07bhg4c18u:195": "BhG 18.6",
  "GE07bhg4c18u:196": "etāny api tu karmāṇi saṅgaṃ tyaktvā phalāni ca /",
  "GE07bhg4c18u:197": "kartavyānīti me pārtha niścitaṃ matam uttamam //6//",
  "GE07bhg4c18u:198": "Śrīdhara : yena prakāreṇa kṛtāny etāni pāvanāni bhavanti taṃ prakāraṃ darśayann āha etānīti /",
  "GE07bhg4c18u:199": "yāni yajñādīni karmāṇi mayā pāvanānīty uktam etāny apy eva kartavyāni /",
  "GE07bhg4c18u:200": "katham? saṅgaṃ kartṛtvābhiniveśaṃ tyaktvā kevalam īśvarārādhantayā kartavyānīti /",
  "GE07bhg4c18u:201": "phalāni ca tyaktvā kartavyāni iti ca me mataṃ niścitam /",
  "GE07bhg4c18u:202": "ata evottamam //6//",
  "GE07bhg4c18u:203": "Viśvanātha : yena prakāreṇa kṛtāny etāni pāvanāni bhavanti taṃ prakāraṃ darśayati etāny apīti /",
  "GE07bhg4c18u:204": "saṅgaṃ kartṛtvābhiniveśaṃ phalābhisandhiṃ ca /",
  "GE07bhg4c18u:205": "phalābhisandhi-kartṛtvābhiniveśayos tyāga eva tyāgaḥ sannyāsaś cocyata ity bhāvaḥ //6//",
  "GE07bhg4c18u:206": "Baladeva : yajñādīnāṃ pāvanatā-prakāram āha etāny apīti /",
  "GE07bhg4c18u:207": "saṅgaṃ kartṛtvābhiniveśaṃ phalāni ca pratipaoktāni pitṛ-lokādīni ca sarvāṇi tyaktvā kevalam īśvarārcana-dhiyā kartavyānīti me mayā niścitam ata uttamam idaṃ matam /",
  "GE07bhg4c18u:208": "kartṛtvābhiniveśa-tyāgasyāpi praveśāt pārtha-sārather mataṃ varīyaḥ //6//",
  "GE07bhg4c18u:210": "BhG 18.7",
  "GE07bhg4c18u:211": "niyatasya tu saṃnyāsaḥ karmaṇo nopapadyate /",
  "GE07bhg4c18u:212": "mohāt tasya parityāgas tāmasaḥ parikīrtitaḥ //7//",
  "GE07bhg4c18u:213": "Śrīdhara : pratijñātaṃ tyāgasya traividhyam idānīṃ darśayati niyatasyeti tribhiḥ /",
  "GE07bhg4c18u:214": "kāmyasya karmaṇo bandhakatvāt sannyāso yuktam /",
  "GE07bhg4c18u:215": "niyatasya tu nityasya punaḥ karmaṇaḥ sannyāsas tyāgo nopapadyate /",
  "GE07bhg4c18u:216": "sattva-śuddhi-dvārā mokṣa-hetutvāt /",
  "GE07bhg4c18u:217": "atas tasya parityāga upādeyatve 'pi tyājyam ity evaṃ lakṣaṇān mohād eva bhavet /",
  "GE07bhg4c18u:218": "sa ca mohasya tāmasatvāt tāmasaḥ parikīrtitaḥ //7//",
  "GE07bhg4c18u:219": "Viśvanātha : prakrāntasya trividha-tyāgasya tāmasaṃ bhedam āha niyatasya nityasya /",
  "GE07bhg4c18u:220": "mohāt śāstra-tātparyājñānāt /",
  "GE07bhg4c18u:221": "sannyāsī kāmya-karmaṇy āvaśyakatvābhāvāt parityajatu nāma,",
  "GE07bhg4c18u:222": "nityasya tu karmaṇas tyāgo nopapadyate iti tu śabdārthaḥ /",
  "GE07bhg4c18u:223": "mohād ajñānāt /",
  "GE07bhg4c18u:224": "tāmasa iti tāmasa-tyāgasya phalam ajñāna-prāptir eva /",
  "GE07bhg4c18u:225": "na tv abhīpsita-jñāna-prāptir iti bhāvaḥ //7//",
  "GE07bhg4c18u:226": "Baladeva : pratijñātaṃ tyāga-traividhyam āha niyatasyeti tribhiḥ /",
  "GE07bhg4c18u:227": "kāmyasya karmaṇo bandhakatvāt tyāgo yuktaḥ /",
  "GE07bhg4c18u:228": "niyatasya nitya-naimittikasya mahā-yajñādeḥ karmaṇaḥ sannyāsas tyāgo nopapadyate /",
  "GE07bhg4c18u:229": "ātmoddeśād viśīrṇādivad antargata-jñānasya tasya mocakatvād dehayātrā-sādhakatvāc ca tat-tyāgo na yuktaḥ /",
  "GE07bhg4c18u:230": "tena hi devatā-bhagavad-vibhūtir arcatāṃ tac-cheṣaiḥ pūtaiḥ siddhā deha-yātrā tattva-jñānāya sampadyate /",
  "GE07bhg4c18u:231_0": "vaiparītye pūrvam abhihitaṃ nityataṃ kuru karma tvam ity ādibhis tṛtīyae tasyāpi",
  "GE07bhg4c18u:231_1": "mohād bandhakam idam ity ajñānāt paritaḥ svarūpeṇa tyāgas tāmaso bhavati - mohasya",
  "GE07bhg4c18u:231_2": "tamo-dharmatvāt //7 //",
  "GE07bhg4c18u:233": "BhG 18.8",
  "GE07bhg4c18u:234": "duḥkham ity eva yat karma kāyakleśabhayāt tyajet /",
  "GE07bhg4c18u:235": "sa kṛtvā rājasaṃ tyāgaṃ naiva tyāgaphalaṃ labhet //8//",
  "GE07bhg4c18u:236": "Śrīdhara : rājasaṃ tyāgam āha duḥkham iti /",
  "GE07bhg4c18u:237": "yaḥ kartā ātma-bodhaṃ vinā kevalaṃ duḥkham ity evaṃ matvā śarīrāyāsa-bhayāt nityaṃ karma tyajet iti yat tādṛśas tyāgo rājaso duḥkhasya rājasatvāt /",
  "GE07bhg4c18u:238": "atas taṃ rājasaṃ tyāgaṃ kṛtvā sa rājasaḥ puruṣas tyāgasya phalaṃ jñāna-niṣṭhā-lakṣaṇaṃ naiva labhata ity arthaḥ //8//",
  "GE07bhg4c18u:239": "Viśvanātha : duḥkham ity eveti /",
  "GE07bhg4c18u:240": "yadyapi nitya-karmaṇām āvaśyakam eva tat-karaṇe guṇa eva na tu doṣa iti jānāmy eva /",
  "GE07bhg4c18u:241": "tad apii taiḥ śarīraṃ mayā kathaṃ vṛthā kleśayitavyam iti bhāvaḥ /",
  "GE07bhg4c18u:242": "tyāga-phalaṃ jñānaṃ na labheta //8//",
  "GE07bhg4c18u:243": "Baladeva : niṣkāmatayānuṣṭhitaṃ vihitaṃ karma muktihetur iti jānann api dravopyārjana-prātaḥ-snānādinā duḥkha-rūpam iti kāya-kleśa-bhayāc caitan mumukṣur api tyajet /",
  "GE07bhg4c18u:244": "sa tyāgo rājasaḥ duḥkhasya rajo-dharmatvāt /",
  "GE07bhg4c18u:245": "taṃ tyāgaṃ kṛtvāpi janas tasya phalaṃ jñāna-niṣṭhāṃ na labheta //8//",
  "GE07bhg4c18u:247": "BhG 18.9",
  "GE07bhg4c18u:248": "kāryam ity eva yat karma niyataṃ kriyaterjuna /",
  "GE07bhg4c18u:249": "saṅgaṃ tyaktvā phalaṃ caiva sa tyāgaḥ sāttviko mataḥ //9//",
  "GE07bhg4c18u:250": "Śrīdhara : sāttvikaṃ tyāgam āha kāryam iti /",
  "GE07bhg4c18u:251": "kāryam ity evaṃ niyatam avaśya-kartavyatayā vihitaṃ karma saṅgaṃ phalaṃ ca tyaktvā kriyate iti yat tādṛśas tyāgaḥ sāttviko mataḥ //9//",
  "GE07bhg4c18u:252": "Viśvanātha : kāryam avaśya-kartavyam iti buddhyā niyataṃ nityaṃ karma,",
  "GE07bhg4c18u:253": "sāttvika iti tyāgāt tyāga-phalaṃ jñānaṃ sa labhetaiveti bhāvaḥ //9//",
  "GE07bhg4c18u:254": "Baladeva : kāryam avaśya-kartavyatayā vihitaṃ karma niyataṃ yathā bhavati,",
  "GE07bhg4c18u:255": "tathā saṅgaṃ kartṛtvābhiniveśaṃ phalaṃ ca nikhilaṃ tyaktvā kriyata iti yat sa tyāgaḥ sāttvikas tādṛśa-jñānasya sattva-dharmatvāt //9//",
  "GE07bhg4c18u:257": "BhG 18.10",
  "GE07bhg4c18u:258": "na dveṣṭy akuśalaṃ karma kuśale nānuṣajjate /",
  "GE07bhg4c18u:259": "tyāgī sattvasamāviṣṭo medhāvī chinnasaṃśayaḥ //10//",
  "GE07bhg4c18u:260": "Śrīdhara : evambhūta-sāttvika-tyāga-pariniṣṭhitasya lakṣaṇam āha na dveṣṭīty ādi /",
  "GE07bhg4c18u:261": "sattva-samāviṣṭaḥ sattvena saṃvyāptaḥ sāttvika-tyāgī /",
  "GE07bhg4c18u:262": "akuśalaṃ duḥkhāvahaṃ śiśire prātaḥ-snānādikaṃ karma na dveṣṭi /",
  "GE07bhg4c18u:263": "kuśale ca sukha-kare karmaṇi nidāghe madhyāhna-snānādau nānuṣajjate prītiṃ na karoti /",
  "GE07bhg4c18u:264": "tatra hetuḥ medhāvī sthira-buddhiḥ /",
  "GE07bhg4c18u:265": "yatra para-paribhavādi mahad api duḥkhaṃ sahate svargādi-sukhaṃ ca tyajati tatra kiyad etat tātkālikaṃ sukhaṃ duḥkhaṃ ca ity evam anusandhānavān ity arthaḥ /",
  "GE07bhg4c18u:266": "ataeva chinnaḥ saṃśayo mithyā-jñānaṃ daihika-sukha-duḥkhayor upāditsā-parijihīrṣā-lakṣaṇaṃ yasya saḥ //10//",
  "GE07bhg4c18u:267": "Viśvanātha : evambhūta-sāttvika-tyāga-pariniṣṭhitasya lakṣaṇam āha na dveṣṭīty ādi /",
  "GE07bhg4c18u:268": "akuśalaṃ asukhadaṃ śīte prātaḥ-snānādikaṃ na dveṣṭi /",
  "GE07bhg4c18u:269": "kuśale sukha-grīṣma-snānādau //10//",
  "GE07bhg4c18u:270": "Baladeva : sāttvika-tyāgino lakṣaṇam āha dveṣṭīti /",
  "GE07bhg4c18u:271": "akuśalaṃ duḥkhadaṃ hemanta-prātaḥ-snānādi na dveṣṭi /",
  "GE07bhg4c18u:272": "kuśale sukhade nidāgha-madhyāhne snānādau na sajjate /",
  "GE07bhg4c18u:273": "yataḥ sattva-samāviṣṭo 'tidhāro medhāvī sthiradhīś chinno vihitāni karmāṇi kleśānuṣṭhitāni jñānaṃ janayeyur na vety evaṃ lakṣaṇaḥ saṃśayo yena saḥ //",
  "GE07bhg4c18u:274": "īdṛśaḥ sāttvika-tyāgī bodhyaḥ //10//",
  "GE07bhg4c18u:276": "BhG 18.11",
  "GE07bhg4c18u:277": "na hi dehabhṛtā śakyaṃ tyaktuṃ karmāṇy aśeṣataḥ /",
  "GE07bhg4c18u:278": "yas tu karmaphalatyāgī sa tyāgīty abhidhīyate //11//",
  "GE07bhg4c18u:279": "Śrīdhara : nanv evambhutāt karma-phala-tyāgād varaṃ sarva-karma-tyāgaḥ /",
  "GE07bhg4c18u:280": "tathā sati karma-vikṣepābhāvena jñāna-niṣṭhā sukhaṃ sampadyate tatrāha na hīti /",
  "GE07bhg4c18u:281": "deha-bhṛtā dehātmābhimānavatā niḥśeṣeṇa sarvāṇi karmāṇi tyaktuṃ na hi cākyam /",
  "GE07bhg4c18u:282": "tad uktaṃ na hi kaścit kṣaṇam api jātu tiṣṭhaty akarma-kṛd ity ādinā /",
  "GE07bhg4c18u:283": "tasmād yas tu karmāṇi kurvann api karma-phala-tyāgī sa eva mukhas tyāgīty abhidhīyate //11//",
  "GE07bhg4c18u:284": "Viśvanātha : ito 'pi śāstrīyaṃ karma na tyājyam ity āha na hīti /",
  "GE07bhg4c18u:285": "tyaktuṃ na śakyaṃ na śakyāni /",
  "GE07bhg4c18u:286": "tad uktaṃ na hi kaścit kṣaṇam api jātu tiṣṭhaty akarma-kṛd iti //11//",
  "GE07bhg4c18u:287": "Baladeva : nanv īdṛśāt phala-tyāgāt svarūpataḥ karma-tyāgo varīyān vikṣepābhāvena jñāna-niṣṭhā sādhakatvād iti cet tatrāha na hīti /",
  "GE07bhg4c18u:288": "deha-bhṛtā karmāṇy aśeṣatas tyaktuṃ na hi śakyaṃ na śakyāni /",
  "GE07bhg4c18u:289": "yad uktaṃ na hi kaścit kṣaṇam apītyādi /",
  "GE07bhg4c18u:290": "tasmād yaḥ karmāṇi kurvann eva tat-phala-tyāgo,",
  "GE07bhg4c18u:291": "sa eva tyāgīty ucyate /",
  "GE07bhg4c18u:292": "tathā ca saniṣṭho 'dhikārī kartṛtvābhiniveśa-phalecchā-śūnyo yathā-śakti sarvāṇi karmāṇi jñānārthī san kuryād iti pārtha-sārather matam //11//",
  "GE07bhg4c18u:294": "BhG 18.12",
  "GE07bhg4c18u:295": "aniṣṭam iṣṭaṃ miśraṃ ca trividhaṃ karmaṇaḥ phalam /",
  "GE07bhg4c18u:296": "bhavaty atyāgināṃ pretya na tu saṃnyāsināṃ kvacit //12//",
  "GE07bhg4c18u:297": "Śrīdhara : evambhūtasya karma-phala-tyāgasya phalam āha aniṣṭam iti /",
  "GE07bhg4c18u:298": "aniṣṭam nārakitvam /",
  "GE07bhg4c18u:299": "iṣṭaṃ devatvam /",
  "GE07bhg4c18u:300": "miśraṃ manuṣyatvam /",
  "GE07bhg4c18u:301": "evaṃ trividhaṃ pāpasya puṇyasya cobhaya-miśrasya ca karmaṇo yat phalaṃ prasiddham /",
  "GE07bhg4c18u:302": "tat sarvam atyāgināṃ sakāmānām eva pretya paratra bhavati /",
  "GE07bhg4c18u:303": "teṣāṃ trividha-karma-sambhavāt /",
  "GE07bhg4c18u:304": "na tu sannyāsināṃ kvacid api bhavati /",
  "GE07bhg4c18u:305": "sannyāsi-śabdenātra phala-tyāga-sāmyāt prakṛtāḥ karma-phala-tyāgino 'pi gṛhyante /",
  "GE07bhg4c18u:306": "anāśritaḥ karma-phalaṃ kāryaṃ karma karoti yaḥ /",
  "GE07bhg4c18u:307": "sa sannyāsī ca yogī cety evam ādau ca karma-phala-tyāgiṣu sannyāsi-śabda-yoga-darśanāt /",
  "GE07bhg4c18u:308": "teṣāṃ sāttvikānāṃ pāpāsambhavād īśvarārpaṇena ca puṇya-phalasya tyaktatvāt trividham api karma-phalaṃ na bhavatīty arthaḥ //12//",
  "GE07bhg4c18u:309_0": "Viśvanātha : evambhūta-tyāgābhāve doṣam āha - aniṣṭaṃ naraka-duḥkhaṃ iṣṭaṃ svarga-sukhaṃ",
  "GE07bhg4c18u:309_1": "miśraṃ manuṣya-janmani sukha-duḥkham atyāgināṃ evambhūta-tyāga-rahitānām eva bhavati",
  "GE07bhg4c18u:309_2": "pretya paraloke //12 //",
  "GE07bhg4c18u:310": "Baladeva : īdṛśa-tyāgābhāve doṣam āha aniṣṭam iti /",
  "GE07bhg4c18u:311": "aniṣṭaṃ nārakitvam /",
  "GE07bhg4c18u:312": "iṣṭaṃ svargitvaṃ miśraṃ manuṣyatvam /",
  "GE07bhg4c18u:313": "duḥkha-sukha-yogīti trividhaṃ karma-phalam /",
  "GE07bhg4c18u:314": "atyāginām ukta-tyāga-rahitānāṃ pretya para-kāle bhavati /",
  "GE07bhg4c18u:315": "na tu sannyāsinām ukta-tyāgavatām /",
  "GE07bhg4c18u:316": "teṣāṃ tu karmāntargatena jñānena mokṣo bhavatīti tyāga-phalam uktam //12//",
  "GE07bhg4c18u:318": "BhG 18.13",
  "GE07bhg4c18u:319": "pañcaitāni mahābāho kāraṇāni nibodha me /",
  "GE07bhg4c18u:320": "sāṃkhye kṛtānte proktāni siddhaye sarvakarmaṇām //13//",
  "GE07bhg4c18u:321": "Śrīdhara : nanu karma kurvataḥ karma-phalaṃ kathaṃ na bhaved ity āśaṅkya saṅga-tyāgino nirahaṅkārasya sataḥ karma-phalena lepo nāstīty upapādayitum āha pañceti pañcabhiḥ /",
  "GE07bhg4c18u:322": "sarva-karmaṇāṃ siddhaye niṣpattaya imāni vakṣyamāṇāni pañca-kāraṇāni me vacanān nibodha jānīhi /",
  "GE07bhg4c18u:323": "ātmanaḥ kartṛtvābhimāna-nivṛtty-artham avaśyam etāni jñātavyānīty evam /",
  "GE07bhg4c18u:324": "teṣāṃ stuty-artham evāha sāṅkhya iti /",
  "GE07bhg4c18u:325": "samyak khyāyate jñāyate paramātmā 'neneti sāṅkhyaṃ tattva-jñānam /",
  "GE07bhg4c18u:326": "prakāśamāna ātma-bodhaḥ sāṅkhyam /",
  "GE07bhg4c18u:327": "tasmin kṛtaṃ karma tasyāntaḥ samāptir asminn iti sāṅkhyam /",
  "GE07bhg4c18u:328": "kṛto 'nto nirṇaye 'sminn iti kṛtāntaṃ sāṅkhya-śāstram eva /",
  "GE07bhg4c18u:329": "tasmin proktāni /",
  "GE07bhg4c18u:330": "ataḥ samyaṅ nibodha ity arthaḥ /",
  "GE07bhg4c18u:331": "Viśvanātha : nanu karmakurvataḥ karma-phalaṃ kathaṃ na bhaved ity āśaṅkya nirahaṅkāratve sati karma-lepo nāstīty upapādayitum āha pañcamānīti pañcabhiḥ /",
  "GE07bhg4c18u:332": "sarva-karmaṇāṃ siddhaye niṣpattaya imāni pañca-kāraṇāni me mama vacanān nibodha jānīhi /",
  "GE07bhg4c18u:333": "samyak paramātmānaṃ khyāti kathayati iti saṅkhyam eva sāṅkhyaṃ vedānta-śāstraṃ tasmin /",
  "GE07bhg4c18u:334": "kīdṛśe kṛtaṃ karma tasyānto nāśo yasmāt tasmin proktāni /",
  "GE07bhg4c18u:335_0": "Baladeva : nanu karmāṇi kurvatāṃ tat-phalāni kuto na syur iti cet svasmin kartṛtvābhiniveśa-tyāgena",
  "GE07bhg4c18u:335_1": "parameśvare mukha-kartṛtva-niścayena bhavatīty āśayenāha pañcaitānīti pañcabhiḥ /",
  "GE07bhg4c18u:336": "he mahābāho sarva-karmaṇāṃ siddhaye niṣpattaye etāni pañca-kāraṇāni me matto nibodha jānīhi /",
  "GE07bhg4c18u:337": "pramāṇam āha sāṅkhya iti /",
  "GE07bhg4c18u:338": "sāṅkhyaṃ jñānaṃ tat-pratipādakaṃ vedānta-śāstram sāṅkhyaṃ tasmin /",
  "GE07bhg4c18u:339": "kīdṛśīty āha kṛtānte kṛta-nirṇaye sarveṣāṃ karma-hetūnāṃ pravartakaḥ paramātmeti nirṇaya-kāriṇīty arthaḥ /",
  "GE07bhg4c18u:340": "antaryāmi-brahmaṇe viditam etat /",
  "GE07bhg4c18u:341": "ihāpi sarvasya cāhaṃ hṛdi (Gītā 15.15)",
  "GE07bhg4c18u:342": "ity ādy uktaṃ /",
  "GE07bhg4c18u:343": "vakṣyate ca īśvaraḥ sarva-bhūtānām (Gītā 18.61) ity ādi //",
  "GE07bhg4c18u:345": "BhG 18.14",
  "GE07bhg4c18u:346": "adhiṣṭhānaṃ tathā kartā karaṇaṃ ca pṛthagvidham /",
  "GE07bhg4c18u:347": "vividhāś ca pṛthakceṣṭā daivaṃ caivātra pañcamam //14//",
  "GE07bhg4c18u:348": "Śrīdhara : tāny evāha adhiṣṭhānam iti /",
  "GE07bhg4c18u:349": "adhiṣṭhānaṃ śarīram /",
  "GE07bhg4c18u:350": "kartā cid-acid-granthir ahaṅkāraḥ /",
  "GE07bhg4c18u:351": "pṛthag-vidham aneka-prakāram /",
  "GE07bhg4c18u:352": "karaṇaṃ cakṣuḥ-śrotrādi /",
  "GE07bhg4c18u:353": "vividhāḥ kāryataḥ svarūpataś ca /",
  "GE07bhg4c18u:354": "pṛthag-bhūta-ceṣṭā prāṇāpānādīnāṃ vyāpārāḥ /",
  "GE07bhg4c18u:355": "atraitad eva pañcamaṃ kāraṇaṃ daivam /",
  "GE07bhg4c18u:356": "cakṣur-ādy-anugrāhakam ādityādi-sarva-prerako 'ntaryāmī vā //14//",
  "GE07bhg4c18u:357": "Viśvanātha : tāny eva gaṇayati adhīti /",
  "GE07bhg4c18u:358": "adhiṣṭhānaṃ śarīraṃ /",
  "GE07bhg4c18u:359": "kartā cij-jaḍa-granthir ahaṅkāraḥ,",
  "GE07bhg4c18u:360": "karaṇaṃ cakṣuḥ-śrotrādi /",
  "GE07bhg4c18u:361": "pṛthag-vidham aneka-prakāram /",
  "GE07bhg4c18u:362": "pṛthak-ceṣṭā prāṇāpānādīnāṃ pṛthag-vyāpārāḥ /",
  "GE07bhg4c18u:363": "daivaṃ sarva-prerako 'ntaryāmī ca //14//",
  "GE07bhg4c18u:364": "Baladeva : tāny eva gaṇayati adhīti /",
  "GE07bhg4c18u:365": "adhiṣṭhīyate jīvenety adhiṣṭhānaṃ śarīraṃ kartā jīvaḥ asya jñātṛtva-kartṛtve śrutir āha eṣa hi draṣṭā sraṣṭā ity (PraśnaU 4.9) ādinā /",
  "GE07bhg4c18u:366": "sūtrakāraś ca jño 'ta eva (Vs 2.3.18)",
  "GE07bhg4c18u:367": "iti kartā śāstrārthavattvāt (Vs 2.3.26) ity ādi ca /",
  "GE07bhg4c18u:368": "karaṇaṃ śrotrādisamanaskam /",
  "GE07bhg4c18u:369": "pṛthag-vidhaṃ karma-niṣpattau pṛthag-vyāpāram /",
  "GE07bhg4c18u:370": "vividhā ca pṛthak-ceṣṭā prāṇāpānādīnāṃ nānā-vidhā pṛthag-vyāpārāḥ /",
  "GE07bhg4c18u:371": "daivaṃ cety atra karma-niṣpādake hetu-pracaye daivaṃ sarvārādhyaṃ paraṃ brahma pañcamam /",
  "GE07bhg4c18u:372": "karma-niṣpattāv antaryāmī harir mukhyo hetur ity arthaḥ /",
  "GE07bhg4c18u:373": "dehendriya-prāṇa-jīvopakaraṇo 'sau karma-pravartaka iti niścayavatāṃ karma tat-phaleṣu kartṛtvābhiniveśa-spṛhā-virahitānāṃ karmāṇi na bandhakānīti bhāvaḥ /",
  "GE07bhg4c18u:374": "nanu jīvasya kartṛtve pareśāyatte sati tasya karma sva-niyojyatvāpattiḥ,",
  "GE07bhg4c18u:375": "kāṣṭhādi-tulyatvāt /",
  "GE07bhg4c18u:376": "vidhi-niṣedha-śāstrāṇi ca vyarthāni syuḥ /",
  "GE07bhg4c18u:377": "svadhiyā pravartituṃ na śakto niyojyo dṛṣṭaḥ /",
  "GE07bhg4c18u:378_0": "ucyate -- pareśena dattair dehendriyādibhis tenaivāhita-śaktibhis tad-ādhāra-bhūto",
  "GE07bhg4c18u:378_1": "jīvas tad-āhita-śaktibhis tad-ādhāra-bhūto jīvas tad-āhita-śaktikaḥ san karma-siddhaye",
  "GE07bhg4c18u:378_2": "svecchayaiva dehendriyādikam adhitiṣṭhati /",
  "GE07bhg4c18u:379": "pareśas tu tat-sarvāntaḥ-sthas tasminn anumatiṃ dadānas taṃ prerayatīti jīvasya sva-dhiyā pravṛtti-nivṛttimattvam astīti na kiñcic codyam /",
  "GE07bhg4c18u:380": "evam eva sūtrakāro niṛṇītavān parāt tat tac chakteḥ (?",
  "GE07bhg4c18u:381": "parāt tac-chruteḥ, 2.3.40) ity ādinā /",
  "GE07bhg4c18u:382": "nanu muktasya jīvasya kartṛtvaṃ na syāt,",
  "GE07bhg4c18u:383": "tasya dehendriya-prāṇānāṃ vigamād iti cen na,",
  "GE07bhg4c18u:384": "tadā saṅkalpa-siddhānāṃ divyānāṃ teṣāṃ sattvāt //14//",
  "GE07bhg4c18u:386": "BhG 18.15",
  "GE07bhg4c18u:387": "śarīravāṅmanobhir yat karma prārabhate naraḥ /",
  "GE07bhg4c18u:388": "nyāyyaṃ vā viparītaṃ vā pañcaite tasya hetavaḥ //15//",
  "GE07bhg4c18u:389": "Śrīdhara: eteṣām eva sarva-karma-hetutvam āha śarīreti /",
  "GE07bhg4c18u:390": "yathoktaiḥ pañcabhiḥ prārabhyamānaṃ karma triṣv evāntarbhāvyam /",
  "GE07bhg4c18u:391": "śarīra-vāṅ-manobhir ity uktaṃ śārīraṃ vācikaṃ mānasaṃ ca trividhaṃ karmeti prasiddheḥ /",
  "GE07bhg4c18u:392": "śarīrādibhiḥ yat karma dharmyam adharmyaṃ vā karoti naras tasya karmaṇa ete pañca hetavaḥ /",
  "GE07bhg4c18u:393": "Viśvanātha : śarīrādibhir iti śārīraṃ vācikaṃ mānasaṃ ceti karma trividham /",
  "GE07bhg4c18u:394": "tac ca sarvaṃ dvividham /",
  "GE07bhg4c18u:395": "nyāyyaṃ dharmyaṃ viparītam anyāyyam adharmyaṃ /",
  "GE07bhg4c18u:396": "tasya sarvasyāpi karmaṇa ete pañca-hetavaḥ /",
  "GE07bhg4c18u:397": "Baladeva : śarīreti -- nyāyyaṃ śāstrīyam,",
  "GE07bhg4c18u:398": "viparītam aśāstrīyam // 15 //",
  "GE07bhg4c18u:400": "BhG 18.16",
  "GE07bhg4c18u:401": "tatraivaṃ sati kartāram ātmānaṃ kevalaṃ tu yaḥ /",
  "GE07bhg4c18u:402": "paśyaty akṛtabuddhitvān na sa paśyati durmatiḥ //16//",
  "GE07bhg4c18u:403": "Śrīdhara: tataḥ kiṃ ?",
  "GE07bhg4c18u:404": "ata āha tatreti /",
  "GE07bhg4c18u:405": "tatra sarvasmin karmaṇi ete pañca hetava iti /",
  "GE07bhg4c18u:406": "evaṃ sati kevalaṃ nirupādhim asaṅgam ātmānaṃ tu yaḥ kartāraṃ paśyati śāstrācāryopadeśābhyām asaṃskṛta-buddhitvād durmatir asau samyak na paśyati /",
  "GE07bhg4c18u:407": "Viśvanātha : tataḥ kiṃ ?",
  "GE07bhg4c18u:408": "ata āha tatreti /",
  "GE07bhg4c18u:409": "tatra sarvasmin karmaṇi ete pañcaiva hetava ity evaṃ sati kevalaṃ vastutaḥ niḥsaṅgam evātmānaṃ jīvaṃ yaḥ kartāraṃ paśyati,",
  "GE07bhg4c18u:410": "so 'haṅkṛta-buddhitvād asaṃskṛta-buddhitvād durmatir naiva paśyati /",
  "GE07bhg4c18u:411": "so 'jñānī anda evocyata iti bhāvaḥ /",
  "GE07bhg4c18u:412": "Baladeva : tataḥ kiṃ ?",
  "GE07bhg4c18u:413": "ata āha tatreti /",
  "GE07bhg4c18u:414": "tatreti /",
  "GE07bhg4c18u:415": "evaṃ sati jīvasya kartṛtve pareśānumati-pūrvake tad-datta-dehādi-sāpekṣe ca sati,",
  "GE07bhg4c18u:416": "tatra karmaṇi kevalam evātmānaṃ jīvam eva yaḥ kartāraṃ paśyati /",
  "GE07bhg4c18u:417": "sa durmatir akṛta-buddhitvād alabdha-jñānatvān na paśyati yathāndhaḥ",
  "GE07bhg4c18u:419": "BhG 18.17",
  "GE07bhg4c18u:420": "yasya nāhaṃkṛto bhāvo buddhir yasya na lipyate /",
  "GE07bhg4c18u:421": "hatvā.api sa imāṃl lokān na hanti na nibadhyate //17//",
  "GE07bhg4c18u:422": "Śrīdhara: kas tarhi sumatir yasya karma-lepo nāstīty uktam ity apekṣāyām āha - yasyeti /",
  "GE07bhg4c18u:423": "aham iti kṛto 'haṃ kartā ity evambhūto bhāvaḥ /",
  "GE07bhg4c18u:424": "yad vā ahaṅkṛto 'haṅkārasya bhāvaḥ svabhāvaḥ /",
  "GE07bhg4c18u:425": "kartṛtvābhiniveśo yasya nāsti /",
  "GE07bhg4c18u:426": "śarīrādīnām eva karma-kartṛtvālocanād ity arthaḥ /",
  "GE07bhg4c18u:427": "ataeva yasya buddhir na lipyate iṣṭāniṣṭa-buddhyā karmasu na sajjate /",
  "GE07bhg4c18u:428": "na evambhūto dehādi-vyatiriktātma-darśī imān lokān sarvān api prāṇino loka-dṛṣṭyā hatvāpi viviktatayā sva-dṛṣṭyā na hanti,",
  "GE07bhg4c18u:429": "na tat-phalair nibadhyate bandhaṃ na prāpnoti /",
  "GE07bhg4c18u:430": "kiṃ punaḥ sattva-śuddhi-dvārā parokṣa-jñānotpatti-hetubhiḥ karmabhis tasya baddha-śaṅkety arthaḥ /",
  "GE07bhg4c18u:431": "tad uktaṃ - brahmaṇy ādhāya karmāṇi saṅgaṃ tyaktvā karoti yaḥ /",
  "GE07bhg4c18u:432": "lipyate na sa pāpena padma-patram ivāmbhasā // (Gītā 5.10)",
  "GE07bhg4c18u:433": "Viśvanātha : kas tarhi sumatiś cakṣuṣmān ity ata āha yasyeti /",
  "GE07bhg4c18u:434": "ahaṅkṛto ahaṅkārasya bhāvaḥ svabhāvaḥ kartṛtvābhiniveśo yasya nāsti ataeva yasya buddhir na lipyate iṣṭāniṣṭa-buddhyā karmasu nāsajjati,",
  "GE07bhg4c18u:435": "sa hi karma-phalaṃ na prāpnotīti kiṃ kartavyam /",
  "GE07bhg4c18u:436": "sa hi karma bhadrābhadraṃ kurvann api naiva karotīty āha hatvāpīti,",
  "GE07bhg4c18u:437": "sa imān sarvān api prāṇino loka-dṛṣṭyā hatvāpi sva-dṛṣṭyā naiva hanti /",
  "GE07bhg4c18u:438": "nirabhisandhitvād iti bhāvaḥ /",
  "GE07bhg4c18u:439": "ato na badhyate karma-phalaṃ na prāpnotīti /",
  "GE07bhg4c18u:440": "Baladeva : kas tarhi cakṣuṣmān sumatis tatrāha yasyeti /",
  "GE07bhg4c18u:441": "yasya puruṣasya manovṛtti-lakṣaṇo bhāvo nāhaṅkṛtaḥ sva-kartṛtve pareśāyatte 'nusandhite sati karmāṇy aham eva karomīty abhimāna-kṛto na bhavet /",
  "GE07bhg4c18u:442": "yasya ca buddhir na lipyate karma-phala-spṛhayā,",
  "GE07bhg4c18u:443": "sa imāṅl lokān na kevalaṃ bhīṣmādīn hatvāpi na hanti,",
  "GE07bhg4c18u:444": "na ca tena sarva-loka-hananena karmaṇā nibadhyate lipyate // 17 //",
  "GE07bhg4c18u:446": "BhG 18.18",
  "GE07bhg4c18u:447": "jñānaṃ jñeyaṃ parijñātā trividhā karmacodanā /",
  "GE07bhg4c18u:448": "karaṇaṃ karma karteti trividhaḥ karmasaṃgrahaḥ //18//",
  "GE07bhg4c18u:449_0": "Śrīdhara: hatvāpi na hanti na nibadhyate ity etad evopapādayituṃ karma-codanāyāḥ",
  "GE07bhg4c18u:449_1": "karmāśrayasya ca karma-phalādīnāṃ ca triguṇātmakatvān nirguṇasyātmanas tat-sambandho",
  "GE07bhg4c18u:449_2": "nāstīty abhiprāyeṇa karma-codanāṃ karmāśrayaṃ cāha - jñānam iti /",
  "GE07bhg4c18u:450": "jñānam iṣṭa-sādhanam etad iti bodhaḥ /",
  "GE07bhg4c18u:451": "jñeyam iṣṭa-sādhanaṃ karma /",
  "GE07bhg4c18u:452": "parijñātā evambhūta-jñānāśrayaḥ /",
  "GE07bhg4c18u:453": "evaṃ trividhā karma-codanā /",
  "GE07bhg4c18u:454": "codyate pravartyate 'nayā iti codanā /",
  "GE07bhg4c18u:455": "jñānādi-trayaṃ karma-pravṛtti-hetur ity arthaḥ /",
  "GE07bhg4c18u:456": "yad vā codaneti vidhir ucyate /",
  "GE07bhg4c18u:457": "tad uktaṃ bhaṭṭaiḥ - codanā copadeśaś ca vidhiś caikārtha-vācina iti /",
  "GE07bhg4c18u:458": "tataś cāyam arthaḥ ukta-lakṣaṇaṃ triguṇātmakaṃ jñānādi-trayam avalambhya karma-vidhiḥ pravartate iti /",
  "GE07bhg4c18u:459": "tad uktaṃ traiguṇya-viṣayā vedā iti /",
  "GE07bhg4c18u:460": "tathā ca karaṇaṃ sādhakatamam /",
  "GE07bhg4c18u:461": "karma ca kartur īpsitatamam /",
  "GE07bhg4c18u:462": "kartā kriyā-nirvartakaḥ",
  "GE07bhg4c18u:463": "/ karma saṅgṛhyate 'sminn iti karma-saṅgrahaḥ /",
  "GE07bhg4c18u:464": "karaṇādi trividhaṃ kārakam /",
  "GE07bhg4c18u:465": "kriyāśraya ity arthaḥ /",
  "GE07bhg4c18u:466": "sampradānādi kāraka-trayaṃ tu parasparayā kriyā-pravartakam eva kevalam /",
  "GE07bhg4c18u:467": "na tu sākṣāt kriyāyāṃ āśrayaḥ /",
  "GE07bhg4c18u:468": "ataḥ karaṇādi-trayam eva kriyāśraya ity uktam //",
  "GE07bhg4c18u:469": "Viśvanātha : tad evaṃ bhagavan-mata ukta-lakṣaṇaḥ sāttvikas tyāga eva sannyāso jñāninām,",
  "GE07bhg4c18u:470": "bhaktānāṃ tu karma-yogasya svarūpeṇaiva tyāgo 'vagamyate /",
  "GE07bhg4c18u:471": "yad uktam ekādaśe bhagavataiva",
  "GE07bhg4c18u:472": "ājñāyaiva guṇān doṣān",
  "GE07bhg4c18u:473": "mayādiṣṭān api svakān /",
  "GE07bhg4c18u:474": "dharmān santyajya yaḥ sarvān",
  "GE07bhg4c18u:475": "māṃ bhajet sa ca sattamaḥ // (BhP 11.11.37) iti /",
  "GE07bhg4c18u:476": "asyārthaḥ svāmi-caraṇair vyākhyāto yathā - mayā veda-rūpeṇādiṣṭān api svadharmān santyajya yo māṃ bhajet sa ca sattama iti /",
  "GE07bhg4c18u:477": "kim ajñānato nāstikyād vā ?",
  "GE07bhg4c18u:478_0": "na dharmācaraṇe sattva-śuddhyādīn guṇān vipakṣe doṣān pratyavāyāṃś cājñāya jñātvāpi",
  "GE07bhg4c18u:478_1": "mad-dhyāna-vikṣepatayā mad-bhaktyaiva sarvaṃ bhaviṣyatīti dṛḍha-niścayenaiva dharmān santyajya ity",
  "GE07bhg4c18u:479": "atra dharmān dharma-phalāni santyajyeti tu vyākhyā na ghaṭate /",
  "GE07bhg4c18u:480": "na hi dharma-phala-tyāge kaścid atra pratyavāyo bhaved ity avadheyam /",
  "GE07bhg4c18u:481": "ayaṃ bhāvo bhagavad-vākyānāṃ tad-vyākhyātṝṇāṃ ca - jñānaṃ hi citta-śuddhim avaśyam evāpekṣate,",
  "GE07bhg4c18u:482": "niṣkāma-karmabhiś citta-śuddhi-tāratamye vṛtte eva jñānodaya-tāratamyaṃ bhaven nānyathā /",
  "GE07bhg4c18u:483": "ataeva samyag jñānodaya-siddhy-arthaṃ sannyāsibhir api niṣkāma-karma na kartavyam eva / yad uktam -",
  "GE07bhg4c18u:484": "ārurukṣor muner yogaṃ",
  "GE07bhg4c18u:485": "karma kāraṇam ucyate /",
  "GE07bhg4c18u:486": "yogārūḍhasya tasaiva",
  "GE07bhg4c18u:487": "śamaḥ kāraṇam ucyate // (Gītā 6.2) iti /",
  "GE07bhg4c18u:488": "yas tv ātma-ratir eva syād",
  "GE07bhg4c18u:489": "ātma-tṛptaś ca mānavaḥ /",
  "GE07bhg4c18u:490": "ātmany eva ca santuṣṭas",
  "GE07bhg4c18u:491": "tasya kāryaṃ na vidyate // (Gītā 3.17) iti /",
  "GE07bhg4c18u:492": "bhaktis tu paramā svatantrā mahā-prabalā citta-śuddhiṃ naivāpekṣate, yad uktam -",
  "GE07bhg4c18u:493": "vikrīḍitaṃ vraja-vadhūbhir idaṃ ca viṣṇoḥ",
  "GE07bhg4c18u:494": "śraddhānvito yaḥ śṛṇuyād ity ādau",
  "GE07bhg4c18u:495": "bhaktiṃ parāṃ bhagavati parilabhya kāmaṃ",
  "GE07bhg4c18u:496": "hṛd-rogam āśv apahinoty acireṇa dhīraḥ // (BhP 10.33.42) iti /",
  "GE07bhg4c18u:497": "atra tv ātma-pratyayeṇa hṛd-rogavattve vādhikāriṇi paramāyā bhakter api prathamam eva praveśas tatas tatraiva kāmādīnām apagamaś ca / tathā -",
  "GE07bhg4c18u:498": "praviṣṭaḥ karṇa-randhreṇa",
  "GE07bhg4c18u:499": "svānāṃ bhāva-saroruham /",
  "GE07bhg4c18u:500": "dhunoti śamalaṃ kṛṣṇaḥ",
  "GE07bhg4c18u:501": "salilasya yathā śarat // (BhP 2.8.5)",
  "GE07bhg4c18u:502": "iti ca ity ato bhaktyaiva yadi tādṛśī citta-śuddhiḥ syāt,",
  "GE07bhg4c18u:503": "tadā bhaktaiḥ kathaṃ karma kartavyam iti /",
  "GE07bhg4c18u:504": "atha prakṛam anusarāmaḥ - kiṃ ca na kevalaṃ dehādi-vyātiriktasyātmanaḥ jñānam eva jñānam,",
  "GE07bhg4c18u:505": "tathātma-tattvam api jñeyam,",
  "GE07bhg4c18u:506": "tādṛśa-jñānāśraya eva jñānī,",
  "GE07bhg4c18u:507": "kintv etat trike karma-sambandho vartate /",
  "GE07bhg4c18u:508": "tad api sannyāsibhir jñeyam ity āha jñānam iti /",
  "GE07bhg4c18u:509": "atra codanā śabdena vidhir ucyate,",
  "GE07bhg4c18u:510": "yad uktaṃ bhaṭṭaiḥ - codanā copadeśaś ca vidhiś caikārtha-vācina iti /",
  "GE07bhg4c18u:511": "uktaṃ ślokārdhaṃ svayam eva vyācaṣṭe karaṇam iti yaj jñānaṃ tat karaṇa-kārakam /",
  "GE07bhg4c18u:512": "jñāyate 'neneti jñānam iti vyutpatteḥ /",
  "GE07bhg4c18u:513": "yaj jñeyaṃ jīvātma-tattvaṃ,",
  "GE07bhg4c18u:514": "tad eva karma-kārakam /",
  "GE07bhg4c18u:515": "yas tasya parijñātā sa kartā iti trividhaḥ karaṇaṃ karma kartā iti trividhaṃ kārakam ity arthaḥ /",
  "GE07bhg4c18u:516": "karma-saṅgrahaḥ karmaṇā niṣkāma-karmānuṣṭhānenaiva saṅgṛhyata iti karma-codanā pada-vyākhyā /",
  "GE07bhg4c18u:517": "jñānatvaṃ jñeyatvaṃ jñātṛtvaṃ caitat trayaṃ niṣkāma-karmānuṣṭhāna-mūlakam iti bhāvaḥ //18-19//",
  "GE07bhg4c18u:518": "Baladeva : jñāna-kāṇḍavat karma-kāṇḍe 'pi jñānādi-trayam asti /",
  "GE07bhg4c18u:519": "tac ca saniṣṭhena karmaṭhena bodhyam iti upadiśati jñānam iti /",
  "GE07bhg4c18u:520": "jñānaṃ jñeyam parijñātety evaṃ trika-yuktā karma-codanā jyotiṣṭomādi-karma-vidhiḥ codanā copadeśaś ca vidhiś caikārtha-vācina ity abhiyuktokteḥ /",
  "GE07bhg4c18u:521": "tat trikaṃ svayam eva vyākhyāti karaṇam iti /",
  "GE07bhg4c18u:522": "yaj jñānaṃ tat karaṇaṃ jñāyate 'nena iti nirukteḥ karaṇa-kārakam ity arthaḥ /",
  "GE07bhg4c18u:523": "yaj-jñeyaṃ kartavyaṃ jyotiṣṭomādi tat karma-kārakam /",
  "GE07bhg4c18u:524": "yas tu tasya parito 'nuṣṭhānena jñātā,",
  "GE07bhg4c18u:525": "sa karteti kartṛ-kārakam /",
  "GE07bhg4c18u:526": "evaṃ karma-saṅgraho jyotiṣṭomādi karma-vidhis trividhaḥ karaṇādi-kāraka-traya-sādhyaś codanā-saṅgraha-śabdayor aikyārthaḥ // 18 //",
  "GE07bhg4c18u:528": "BhG 18.19",
  "GE07bhg4c18u:529": "jñānaṃ karma ca kartā ca tridhaiva guṇabhedataḥ /",
  "GE07bhg4c18u:530": "procyate guṇasaṃkhyāne yathāvac chṛṇu tāny api //19//",
  "GE07bhg4c18u:531": "Śrīdharaḥ - tataḥ kiṃ ?",
  "GE07bhg4c18u:532": "ata āha jñānam iti /",
  "GE07bhg4c18u:533": "guṇāḥ samyak kārya-bhedena khyāyate pratipādyante 'sminn iti guṇa-saṅkhyānaṃ sāṅkhya-śāstram /",
  "GE07bhg4c18u:534": "tasmin jñānaṃ ca karma ca kartā ca pratyekaṃ sattvādi-guṇa-bhedena tridhaivocyate /",
  "GE07bhg4c18u:535": "tāny api jñānādīni vakṣyamāṇāni yathāvat śṛṇu /",
  "GE07bhg4c18u:536": "tridhaivety eva-kāro guṇa-trayopādhi-vyatirekeṇātmanaḥ svataḥ karmāṇi pratiṣedhārthaḥ /",
  "GE07bhg4c18u:537": "caturdeśe 'dhyāye tatra sattvaṃ nirmalatvād ity ādinā guṇānāṃ bandhakatva-prakāro nirūpitaḥ /",
  "GE07bhg4c18u:538_0": "saptadaśe 'dhyāye yajante sāttvikā devān ity ādinā guṇa-kṛta-trividha-svabhāva-nirūpaṇena",
  "GE07bhg4c18u:538_1": "rajas-tamaḥ-svabhāvaṃ parityajya sāttvikāhārādi-sevayā sāttvikaḥ svabhāvaḥ sampādanīya ity uktam /",
  "GE07bhg4c18u:539": "iha tu kriyā-kāraka-phalādīnām ātma-sambandho nāstīti darśayituṃ sarveṣāṃ triguṇātmakatvam ucyate iti viśeṣo",
  "GE07bhg4c18u:540": "jñātavyaḥ //19//",
  "GE07bhg4c18u:541": "Baladevaḥ - jñānam iti guṇa-saṅkhyāne guṇa-nirūpake śāstre caturdaśe tatra sattvaṃ nirmalatvād ity ādinā guṇānāṃ bandhakatā-prakāraḥ /",
  "GE07bhg4c18u:542": "saptadaśe yajante sāttvikā devān ity ādinā guṇa-kṛta-svabhāva-bhedaś coktaḥ /",
  "GE07bhg4c18u:543": "iha tu guṇa-saṃjñānāṃ jñānādīnāṃ traividhyam ucyata iti bodhyam //19//",
  "GE07bhg4c18u:545": "BhG 18.20",
  "GE07bhg4c18u:546": "sarvabhūteṣu yenaikaṃ bhāvam avyayam īkṣate /",
  "GE07bhg4c18u:547": "avibhaktaṃ vibhakteṣu taj jñānaṃ viddhi sāttvikam //20//",
  "GE07bhg4c18u:548": "Śrīdharaḥ - tatra jñānasya sāttvikādi-traividhyam āha sarva-bhūteṣv iti tribhiḥ /",
  "GE07bhg4c18u:549_0": "sarveṣu bhūteṣu brahmādi-sthāvarās teṣu vibhakteṣu parasparaṃ vyavṛtteṣv avibhaktam",
  "GE07bhg4c18u:549_1": "anusyutam ekam avyayaṃ nirvikāraṃ bhāvaṃ paramātma-tattvaṃ yena jñānenekṣata ālocayati",
  "GE07bhg4c18u:549_2": "taj jñānaṃ sāttvikaṃ viddhi // 20 //",
  "GE07bhg4c18u:550": "Viśvanāthaḥ - sāttvikaṃ jñānam āha -- sarva-bhūteṣv iti /",
  "GE07bhg4c18u:551_0": "ekaṃ bhāvam ekam eva jīvātmānaṃ nānā-vidha-phala-bhogārthaṃ krameṇa sarva-bhūteṣu",
  "GE07bhg4c18u:551_1": "manuṣya-deva-tiryag-ādiṣu vartamānam avyayaṃ naśvareṣv api teṣv anaśvaraṃ vibhakteṣu",
  "GE07bhg4c18u:551_2": "parasparaṃ vibhinneṣv apy avibhaktam eka-rūpaṃ yena karma-sambandhinā jñānenekṣate",
  "GE07bhg4c18u:551_3": "tat sāttvikaṃ jñānam //20 //",
  "GE07bhg4c18u:552": "Baladevaḥ - sāttvika-jñānam āha -- sarveti /",
  "GE07bhg4c18u:553": "sarva-bhūteṣu deva-manuṣyādiṣu deheṣu nānā-karma-phala-bhogāt krameṇa vartamāna-bhāvaṃ jīvātmānaṃ yenaikaṃ vīkṣyate /",
  "GE07bhg4c18u:554": "avyayaṃ naśvareṣu teṣv anaśvaraṃ vibhakteṣu mitho-bhinneṣu teṣv avibhaktam eka-rūpaṃ ca yena taṃ vīkṣyate taj jñānaṃ sāttvikam aupaniṣad-aviviktātma-jñānaṃ tad ity arthaḥ //20//",
  "GE07bhg4c18u:556": "BhG 18.21",
  "GE07bhg4c18u:557": "pṛthaktvena tu yaj jñānaṃ nānābhāvān pṛthagvidhān /",
  "GE07bhg4c18u:558": "vetti sarveṣu bhūteṣu taj jñānaṃ viddhi rājasam //21//",
  "GE07bhg4c18u:559": "Śrīdhara : rājasa-jñānam āha pṛthaktveneti /",
  "GE07bhg4c18u:560": "pṛthaktvena tu yaj jñānam ity asyaiva vivaraṇam /",
  "GE07bhg4c18u:561": "sarveṣu bhūteṣu nānā-bhāvān vastuta evānekān kṣetrajñān pṛthag-vidhān sukhitva-duḥkhitvādi-rūpeṇa vilakṣaṇān yena jñānena vetti taj jñānaṃ rājasaṃ viddhi //21//",
  "GE07bhg4c18u:562": "Viśvanātha : rājasaṃ jñānam āha sarva-bhūteṣu jīvātmanaḥ pṛthaktvena yaj jñānam iti /",
  "GE07bhg4c18u:563": "deha-nāśa evātmano nāśa ity asurāṇāṃ matam /",
  "GE07bhg4c18u:564": "ataeva pṛthak pṛthag deheṣu pṛthak pṛthag evātmeti tathā śāstra-karaṇāt pṛthag-vidhān nānābhāvān nānābhiprāyān /",
  "GE07bhg4c18u:565": "ātmā sukha-duḥkhāśraya iti /",
  "GE07bhg4c18u:566": "sukha-duḥkhādyanāśraya itii jaḍa iti cetana iti vyāpaka iti /",
  "GE07bhg4c18u:567": "aūu-svarūpa iti /",
  "GE07bhg4c18u:568": "aneka iti ityādi kalpān yena eka ityādi veda tad rājasam //21//",
  "GE07bhg4c18u:569": "Baladeva : rājasa-jñānam āha pṛthaktveneti /",
  "GE07bhg4c18u:570": "sarveṣu bhūteṣu deva-manuṣyādi-deheṣu jīvātmanaḥ pṛthaktvena yaj jñānaṃ deha-vināśa evātma-vināśa iti yaj jñānam ity arthaḥ /",
  "GE07bhg4c18u:571": "yena ca nānā-vidhān bhāvān abhiprāyān vetti /",
  "GE07bhg4c18u:572": "deha evātmeti dehād anyo deha-parimāṇa ātmeti /",
  "GE07bhg4c18u:573": "kṣaṇika-vijñānam ātmeti nityāvajñāna-mātra-vibhur ātmeti /",
  "GE07bhg4c18u:574": "dehād anyo nava-viśeṣa-guṇāśrayo 'jaḍo vibhur ātmety evaṃ lokāyatika-jaina-bauddha-māyi-tārkikādi-vādān yena jānāti tad rājasaṃ jñānam //21//",
  "GE07bhg4c18u:576": "BhG 18.22",
  "GE07bhg4c18u:577": "yat tu kṛtsnavad ekasmin kārye saktam ahetukam /",
  "GE07bhg4c18u:578": "atattvārthavad alpaṃ ca tat tāmasam udāhṛtam //22//",
  "GE07bhg4c18u:579": "Śrīdhara : tāmasaṃ jñānam āha yad iti /",
  "GE07bhg4c18u:580": "ekasmin kārye dehe pratimādau yā kṛtsnavat paripūrṇavat sattama etāvān eva ātmeśvaro yā ity abhiniveśa-yuktam ahaitukaṃ nirupapattikaṃ /",
  "GE07bhg4c18u:581": "atattvārthavat paramārthāvalambana-śūnyam /",
  "GE07bhg4c18u:582": "ataevālpaṃ tuccham /",
  "GE07bhg4c18u:583": "alpa-viṣayatvāt /",
  "GE07bhg4c18u:584": "alpa-phalatvāc ca /",
  "GE07bhg4c18u:585": "yad evambhūtaṃ jñānaṃ tat tāmasam udāhṛtam //22//",
  "GE07bhg4c18u:586": "Viśvanātha : tāmasaṃ jñānam āha yat tu jñānam ahaitukam autpattikam eva ataeva ekasmin kārye laukika eva snāna-bhojana-pāna-strī-sambhoge tat-sādhane ca karmaṇi saktam /",
  "GE07bhg4c18u:587": "na tu vaidike karmaṇi yajña-dānādau /",
  "GE07bhg4c18u:588": "ataevātattvārthavat tatra tattva-rūpo 'rthaḥ ko 'pi nāstīty arthaḥ /",
  "GE07bhg4c18u:589": "alpaṃ paśūnām iva yat kṣudraṃ tat tāmasaṃ jñānam /",
  "GE07bhg4c18u:590": "dehādy-atiriktatvena tat-padārtha-jñānaṃ sāttvikam /",
  "GE07bhg4c18u:591": "nānāvāda-pratipādakaṃ nyāyādi-śāstra-jñānaṃ rājasam /",
  "GE07bhg4c18u:592": "snāna-bhojanādi-vyavahārika-jñānaṃ tāmasam iti saṅkṣepaḥ //22//",
  "GE07bhg4c18u:593": "Baladeva : tāmasaṃ jñānam āha yat tv iti /",
  "GE07bhg4c18u:594": "yat tu jñānam ahaitukaṃ svābhāvikaṃ na tu śāstrād dhetor jñānam /",
  "GE07bhg4c18u:595": "ataevaikasmin laukike snānaa-bhojana-yoṣita-prasaṅgādau kārye /",
  "GE07bhg4c18u:596": "na tu vaidike yāga-dānādau saktaṃ kṛtsnavat pūrṇaṃ nāto 'dhikam astīty arthaḥ /",
  "GE07bhg4c18u:597": "ataevātattvārthavad yatra tattva-rūpo 'rtho nāsti /",
  "GE07bhg4c18u:598": "alpaṃ paśv-ādi-sādhāraṇyāt tucchaṃ tal laukika-snāna-bhojanādi-jñānaṃ tāmasam //22//",
  "GE07bhg4c18u:600": "BhG 18.23",
  "GE07bhg4c18u:601": "niyataṃ saṅgarahitam arāgadveṣataḥ kṛtam /",
  "GE07bhg4c18u:602": "aphalaprepsunā karma yat tat sāttvikam ucyate //23//",
  "GE07bhg4c18u:603": "Śrīdhara: idānīṃ trividhaṃ karmāha - niyatam iti tribhiḥ /",
  "GE07bhg4c18u:604": "niyataṃ nityatayā vihitam /",
  "GE07bhg4c18u:605": "saṅga-rahitam abhiniveśa-śūnyam /",
  "GE07bhg4c18u:606": "arāga-dveṣataḥ putrādi-prītyā vāśatru-dveṣeṇa vā yat kṛtaṃ na bhavati /",
  "GE07bhg4c18u:607": "phalaṃ prāptum icchatīti phala-prepsuḥ /",
  "GE07bhg4c18u:608": "tad-vilakṣaṇena niṣkāmeṇa kartrā yat kṛtaṃ karma tat sāttvikam ucyate //23//",
  "GE07bhg4c18u:609_0": "Viśvanātha: trividhaṃ jñānam uktvā trividhaṃ karmāha - niyataṃ nityatayā vihitaṃ",
  "GE07bhg4c18u:609_1": "saṅga-rahitam abhiniveśa-śūnyam ataevārāga-dveṣato rāga-dveṣābhyāṃ vinaiva kṛtam",
  "GE07bhg4c18u:609_2": "aphalepsunā phalākāṅkṣā-rahitenaiva kartrā kṛtaṃ karma yat sāttvikam //23 //",
  "GE07bhg4c18u:610": "Baladevaḥ: atha karma-traividhyam āha - niyatam iti tribhiḥ /",
  "GE07bhg4c18u:611": "niyataṃ sva-varṇāśrama-vihitam /",
  "GE07bhg4c18u:612": "saṅga-rahitam kartṛtvābhiniveśa-varjitam /",
  "GE07bhg4c18u:613": "arāga-dveṣataḥ kṛtaṃ kīrtau rāgād akīrtau dveṣāc ca yan na kṛtaṃ,",
  "GE07bhg4c18u:614": "kintv īśvarārcanatayivāphala-prepsunā phalecchā-śūnyena yat karma kṛtaṃ tat sāttvikam //23//",
  "GE07bhg4c18u:616": "BhG 18.24",
  "GE07bhg4c18u:617": "yat tu kāmepsunā karma sāhaṃkāreṇa vā punaḥ /",
  "GE07bhg4c18u:618": "kriyate bahulāyāsaṃ tad rājasam udāhṛtam //24//",
  "GE07bhg4c18u:619": "Śrīdhara: rājasaṃ karmāha yad iti /",
  "GE07bhg4c18u:620": "yat tu karma kāmepsunā phalaṃ prāptum icchatā sāhaṅkāreṇa mat-samaḥ[*ENDNOTE] ko 'nyaḥ śrotriyo 'stīty evaṃ nirūḍhāhaṅkāra-yuktena ca kriyate /",
  "GE07bhg4c18u:621": "yac ca punar bahulāyāsam atikleśa-yuktaṃ tat karma rājasam udāhṛtam //24//",
  "GE07bhg4c18u:622": "Viśvanātha: kāmepsunālpāhaṅkāravatety arthaḥ /",
  "GE07bhg4c18u:623": "sāhaṅkāreṇātyahaṅkāravatety arthaḥ //24//",
  "GE07bhg4c18u:624": "Baladevaḥ: yat kāmepsunā phalākāṅkṣiṇā sāhaṅkāreṇa kartṛtvābhiniveśinā janena bahulāyāsam atikleśa-yuktaṃ karma kriyate tad rājasam //24//",
  "GE07bhg4c18u:626": "BhG 18.25",
  "GE07bhg4c18u:627": "anubandhaṃ kṣayaṃ hiṃsām anapekṣya ca pauruṣam /",
  "GE07bhg4c18u:628": "mohād ārabhyate karma yat tat tāmasam ucyate //25//",
  "GE07bhg4c18u:629": "Śrīdhara: tāmasaṃ karmāha anubandham iti /",
  "GE07bhg4c18u:630": "anubadhyata iti anubandhaḥ paścād-bhāvi śubhāśubham /",
  "GE07bhg4c18u:631": "kṣayaṃ vitta-vyayam /",
  "GE07bhg4c18u:632": "hiṃsāṃ para-pīḍām /",
  "GE07bhg4c18u:633": "pauruṣaṃ ca sva-sāmarthyam anapekṣyāparyālocya kevalaṃ mohād eva yat karmārabhyate tat tāmasam ucyate //25//",
  "GE07bhg4c18u:634": "Viśvanātha: anu karmānuṣṭhānānantaram āyatyāṃ bhāvinaṃ bandhaṃ rāja-dasyu-yama-dūtādibhir bandhanaṃ /",
  "GE07bhg4c18u:635": "kṣayaṃ dharma-jñānādy-apacayam /",
  "GE07bhg4c18u:636": "hiṃsāṃ svasya nāśaṃ ca anapekṣyāparyālocya pauruṣaṃ vyavahārika-puruṣa-mātra-kartavyaṃ karma mohād ajñānād eva yad ārabhyate tat tāmasam //25//",
  "GE07bhg4c18u:637": "Baladevaḥ: anu karmānuṣṭhānānantaram bandhaṃ rāja-dūta-yama-dūta-kṛtam /",
  "GE07bhg4c18u:638": "kṣayaṃ dharmādi-vināśam /",
  "GE07bhg4c18u:639": "hiṃsāṃ prāṇi-pīḍām /",
  "GE07bhg4c18u:640": "pauruṣaṃ sabalaṃ cānavekṣya yat karma mohād ārabhyate tat tāmasam //25//",
  "GE07bhg4c18u:642": "BhG 18.26",
  "GE07bhg4c18u:643": "muktasaṅgonahaṃvādī dhṛtyutsāhasamanvitaḥ /",
  "GE07bhg4c18u:644": "siddhyasiddhyor nirvikāraḥ kartā sāttvika ucyate //26//",
  "GE07bhg4c18u:645": "Śrīdhara: kartāraṃ trividham āha mukta-saṅga iti tribhiḥ /",
  "GE07bhg4c18u:646": "mukta-saṅgas tyaktābhiniveśaḥ /",
  "GE07bhg4c18u:647": "anahaṃvādī garvokti-rahitaḥ /",
  "GE07bhg4c18u:648": "dhṛtir dhairyam /",
  "GE07bhg4c18u:649": "utsāha udyamaḥ /",
  "GE07bhg4c18u:650": "tābhyāṃ samanvitaḥ saṃyuktaḥ /",
  "GE07bhg4c18u:651": "ārabdhasya karmaṇaḥ siddhāv asiddhau ca nirvikāro harṣa-viṣāda-śūnyaḥ /",
  "GE07bhg4c18u:652": "evambhūtaḥ kartā sāttvika ucyate //26//",
  "GE07bhg4c18u:653": "Viśvanātha: trividhaṃ karmoktam /",
  "GE07bhg4c18u:654": "trividhaṃ kartāram āha mukta-saṅga iti //26//",
  "GE07bhg4c18u:655": "Baladevaḥ: atha kartṛ-traividhyam āha mukteti tribhiḥ /",
  "GE07bhg4c18u:656": "mukta-saṅgaḥ kartṛtvābhiniveśa-phalecchā-śūnyaḥ /",
  "GE07bhg4c18u:657": "anahaṃvādī garvokti- śūnyaḥ /",
  "GE07bhg4c18u:658": "dhṛtir ārabdha-karma-pūrti-paryantāvarjanīya-duḥkha-sahiṣṇutā /",
  "GE07bhg4c18u:659": "utsāhas tad-anuṣṭhānodyata-cittatā tābhyāṃ samanvitaḥ /",
  "GE07bhg4c18u:660": "ānuṣaṅgika-phalasya siddhāv asiddhau ca nirvikāro sukhena duḥkhena ca rahitaḥ /",
  "GE07bhg4c18u:661": "īdṛśaḥ kartā sāttvikaḥ //26//",
  "GE07bhg4c18u:663": "BhG 18.27",
  "GE07bhg4c18u:664": "rāgī karmaphalaprepsur lubdho hiṃsātmakośuciḥ /",
  "GE07bhg4c18u:665": "harṣaśokānvitaḥ kartā rājasaḥ parikīrtitaḥ //27//",
  "GE07bhg4c18u:666": "Śrīdhara: rājasaṃ kartāram āha rāgīti /",
  "GE07bhg4c18u:667": "rāgī putrādiṣu prītimān /",
  "GE07bhg4c18u:668": "karma-phala-prepsuḥ karma-phala-kāmī /",
  "GE07bhg4c18u:669": "lubdhaḥ parasvābhilāṣī /",
  "GE07bhg4c18u:670": "hiṃsātmako māraka-svabhāvaḥ /",
  "GE07bhg4c18u:671": "lābhālābhayor harṣa-śokābhyām anvitaḥ saṃyuktaḥ kartā rājasaḥ parikīrtitaḥ //27//",
  "GE07bhg4c18u:672": "Viśvanātha: rāgī karmaṇy āsaktaḥ /",
  "GE07bhg4c18u:673": "lubdho viṣayāsaktaḥ //27//",
  "GE07bhg4c18u:674": "Baladevaḥ: rāgī strī-putrādiṣv āsaktaḥ /",
  "GE07bhg4c18u:675": "karma-phala-prepsuḥ paśu-putrānna-svargādiṣv atispṛhayāluḥ /",
  "GE07bhg4c18u:676": "lubdhaḥ karmāpekṣita-dravya-vyayākṣamaḥ /",
  "GE07bhg4c18u:677": "hiṃsātmakaḥ parān prapīḍya karma kurvāṇaḥ /",
  "GE07bhg4c18u:678": "aśuciḥ karmāpekṣita-vihita-śuddhi-śūnyaḥ karma-phala-siddhi-tad-asiddhyor harṣa-śokābhyām anvitaḥ /",
  "GE07bhg4c18u:679": "īdṛśaḥ kartā rājasaḥ //27//",
  "GE07bhg4c18u:681": "BhG 18.28",
  "GE07bhg4c18u:682": "ayuktaḥ prākṛtaḥ stabdhaḥ śaṭho naiṣkṛtikolasaḥ /",
  "GE07bhg4c18u:683": "viṣādī dīrghasūtrī ca kartā tāmasa ucyate //28//",
  "GE07bhg4c18u:684": "Śrīdhara: tāmasaṃ kartāram āha ayukta iti /",
  "GE07bhg4c18u:685": "ayukto 'navahitaḥ /",
  "GE07bhg4c18u:686": "prākṛto viveka-śūnyaḥ /",
  "GE07bhg4c18u:687": "stabdho 'namraḥ /",
  "GE07bhg4c18u:688": "śaṭhaḥ śakti-gūhana-kārī /",
  "GE07bhg4c18u:689": "naikṛtikaḥ para-vṛtti-chedana-paraḥ /",
  "GE07bhg4c18u:690": "alaso 'pravṛtti-śīlaḥ [viṣādī] kartavyeṣv api sarvadā 'vasanna-svabhāvaḥ /",
  "GE07bhg4c18u:691": "dīrgha-sūtrī ca kartavyānāṃ dīrgha-prasāraṇaḥ sarvadā manda-svabhāvaḥ /",
  "GE07bhg4c18u:692": "yad adya śvo vā kartavyaṃ tan māsenāpi na karoti /",
  "GE07bhg4c18u:693": "yaś caivambhūtaḥ sa kartā tāmasa ucyate //28//",
  "GE07bhg4c18u:694": "kartṛ-traividhyenaiva jñātur api traividhyam uktaṃ bhavati /",
  "GE07bhg4c18u:695": "karma-traividhyena ca jñeyasyāpi traividhyam uktaṃ jñātavyam /",
  "GE07bhg4c18u:696": "buddhes traividhyena karaṇasyāpi traividhyam uktaṃ bhaviṣyati //28//",
  "GE07bhg4c18u:697": "Viśvanāthaḥ - ayukto 'naucitya-kārī prākṛtaḥ prakṛtau sva-svabhāva eva vartamānaḥ,",
  "GE07bhg4c18u:698": "yad eva sva-manasi āyāti tad evānutiṣṭhati,",
  "GE07bhg4c18u:699": "na tu guror api vacaḥ pramāṇayatīty arthaḥ /",
  "GE07bhg4c18u:700": "naikṛtikaḥ parāpamāna-kartā /",
  "GE07bhg4c18u:701": "tad evaṃ jñānibhir ukta-lakṣaṇaḥ sāttvika eva tyāgaḥ kartavyaḥ sāttvikam eva karma-niṣṭhaṃ jñānam āśrayaṇīyaṃ sāttvikam eva karma kartavyaṃ sāttvikenaiva kartrā bhavitavyaṃ /",
  "GE07bhg4c18u:702": "eṣa eva sannyāso jñāninām iti me jñānaṃ prakaraṇārtha-niṣkarṣaḥ /",
  "GE07bhg4c18u:703": "bhaktānāṃ tu triguṇātītam eva jñānaṃ triguṇātītaṃ me karma bhakti-yogākhyaṃ triguṇātītā eva kartāraḥ /",
  "GE07bhg4c18u:704": "yad uktaṃ bhagavataiva śrīmad-bhāgavate -",
  "GE07bhg4c18u:705": "kaivalyaṃ sāttvikaṃ jñānaṃ",
  "GE07bhg4c18u:706": "rajo vaikalpikaṃ tu yat /",
  "GE07bhg4c18u:707": "prākṛtaṃ tāmasaṃ jñānaṃ",
  "GE07bhg4c18u:708": "man-niṣṭhaṃ nirguṇaṃ smṛtam // (BhP 11.25.24) iti /",
  "GE07bhg4c18u:709": "lakṣaṇaṃ bhakti-yogasya",
  "GE07bhg4c18u:710": "nirguṇasya hy udāhṛtam // (BhP 3.29.11) iti /",
  "GE07bhg4c18u:711": "sāttvikaḥ kārako 'saṅgī",
  "GE07bhg4c18u:712": "rāgāndho rājasaḥ smṛtaḥ /",
  "GE07bhg4c18u:713": "tāmasaḥ smṛti-vibhraṣṭo",
  "GE07bhg4c18u:714": "nirguṇo mad-apāśrayaḥ // (BhP 11.25.26) iti /",
  "GE07bhg4c18u:715": "kiṃ ca na kevalam etat trikam eva bhakti-mate guṇātītam api tu bhakti-sambandhi sarvam eva guṇātītam /",
  "GE07bhg4c18u:716": "yad uktaṃ tatraiva -",
  "GE07bhg4c18u:717": "sāttvikyādhyātmikī śraddhā",
  "GE07bhg4c18u:718": "karma-śraddhā tu rājasī /",
  "GE07bhg4c18u:719": "tāmasy adharme yā śraddhā",
  "GE07bhg4c18u:720": "mat-sevāyāṃ tu nirguṇā // (BhP 11.25.27) iti /",
  "GE07bhg4c18u:721": "vanaṃ tu sāttviko vāso",
  "GE07bhg4c18u:722": "grāmo rājasa ucyate /",
  "GE07bhg4c18u:723": "tāmasaṃ dyuta-sadanaṃ",
  "GE07bhg4c18u:724": "man-niketaṃ tu nirguṇam // (BhP 11.25.25) iti /",
  "GE07bhg4c18u:725": "sāttvikaṃ sukham ātmotthaṃ",
  "GE07bhg4c18u:726": "viṣayotthaṃ tu rājasam /",
  "GE07bhg4c18u:727": "tāmasaṃ moha-dainyotthaṃ",
  "GE07bhg4c18u:728": "nirguṇaṃ mad-apāśrayam // (BhP 11.25.29) iti /",
  "GE07bhg4c18u:729": "tad evaṃ guṇātītānāṃ bhaktānāṃ bhakti-sambandhīni jñāna-karma-śraddhādau sva-sukhādīni sarvāṇy eva guṇātītāni /",
  "GE07bhg4c18u:730": "sāttvikānāṃ jñānināṃ jñāna-sambandhīni tāni sarvāṇi sāttvikāny eva /",
  "GE07bhg4c18u:731": "rājasānāṃ karmiṇāṃ tāni sarvāṇi rājasāny eva /",
  "GE07bhg4c18u:732": "tāmasānām ucchṛṅkhalānāṃ tāni sarvāṇi tāmasāny eveti śrī-gītā-bhāgavatārtha-dṛṣṭyā jñeyam /",
  "GE07bhg4c18u:733": "jñāninām api punar antima-daśāyāṃ jñāna-sannyāsānantaram urvaritayā kevalayā bhaktyaiva guṇātītatvaṃ caturdaśādhyāya uktam //28//",
  "GE07bhg4c18u:734": "Baladevaḥ : ayukto 'naucitya-kṛt /",
  "GE07bhg4c18u:735": "prākṛtaḥ prakṛtau svabhāve vartamānaḥ sva-prakṛty-anusāreṇaiva,",
  "GE07bhg4c18u:736": "na tu śāstrānusāreṇa karma-kṛd ity arthaḥ /",
  "GE07bhg4c18u:737": "stabdho 'namraḥ śaṭhaḥ sva-śakti-gopana-kṛt /",
  "GE07bhg4c18u:738": "naikṛtikaḥ parāpamāna-kṛt /",
  "GE07bhg4c18u:739": "alasaḥ prārabdhe karmaṇi śithilaḥ /",
  "GE07bhg4c18u:740": "viṣādī śokākulaḥ /",
  "GE07bhg4c18u:741": "dīrgha-sūtrī divasaika-kartavyaṃ varṣeṇāpi yo na karoti /",
  "GE07bhg4c18u:742": "īdṛśaḥ kartā tāmasa //28//",
  "GE07bhg4c18u:744": "BhG 18.29",
  "GE07bhg4c18u:745": "buddher bhedaṃ dhṛteś caiva guṇatas trividhaṃ śṛṇu /",
  "GE07bhg4c18u:746": "procyamānam aśeṣeṇa pṛthaktvena dhanaṃjaya //29//",
  "GE07bhg4c18u:747": "Śrīdhara: idānīṃ buddher dhṛteś ca traividhyaṃ pratijānīte buddher bhedam iti /",
  "GE07bhg4c18u:748": "spaṣṭo 'rthaḥ //29//",
  "GE07bhg4c18u:749": "Viśvanātha: jñānibhiḥ sarvam api vastu sāttvikam evopādeyam iti jñāpayituṃ buddhy-ādīnām api traividhyam āha buddher iti //29//",
  "GE07bhg4c18u:750": "Baladeva: evaṃ jñāna-jñeya-parijñātṝṇāṃ traividhyam uktvā buddhi-dhṛtyos tad vaktuṃ pratijānīte buddher iti /",
  "GE07bhg4c18u:751": "sphuṭārtham //29//",
  "GE07bhg4c18u:753": "BhG 18.30",
  "GE07bhg4c18u:754": "pravṛttiṃ ca nivṛttiṃ ca kāryākārye bhayābhaye /",
  "GE07bhg4c18u:755": "bandhaṃ mokṣaṃ ca yā vetti buddhiḥ sā pārtha sāttvikī //30//",
  "GE07bhg4c18u:756": "Śrīdhara: atra buddhes traividhyam āha pravṛttiṃ ceti tribhiḥ /",
  "GE07bhg4c18u:757": "pravṛttiṃ dharme /",
  "GE07bhg4c18u:758": "nivṛttim adharme /",
  "GE07bhg4c18u:759": "yasmin deśe kāle ca yat kāryam akāryaṃ ca /",
  "GE07bhg4c18u:760": "bhayābhaye kāryākārya-nimittau arthānarthau /",
  "GE07bhg4c18u:761": "kathaṃ bandhaḥ kathaṃ vā mokṣe iti yā buddhir antaṃkaraṇaṃ vetti sā sāttvikī /",
  "GE07bhg4c18u:762": "yayā pumān vettīti vaktavye karaṇe kartṛtvopacāraḥ kāṣṭhāni pacantītivat //30//",
  "GE07bhg4c18u:763": "Viśvanātha: bhayābhaye saṃsārāsaṃsāra-hetuke //30//",
  "GE07bhg4c18u:764": "Baladeva: tatra buddhes traividhyam āha pravṛttiṃ ceti tribhiḥ /",
  "GE07bhg4c18u:765": "yā buddhir dharme pravṛttim adharmān nivṛttiṃ ca vetti,",
  "GE07bhg4c18u:766": "yayā vettīti vaktavya yā vettīti karaṇe kartṛtvam upacaritam /",
  "GE07bhg4c18u:767": "kuṭhāraś chinattītivat /",
  "GE07bhg4c18u:768": "niṣkāmaṃ karma kāryaṃ sa-kāmaṃ tv akāryam iti kāryākārye yā vetti aśāstrīya-pravṛttito bhayaṃ śāstrīya-pravṛttitas tv abhayam iti bhayābhaye yā vetti,",
  "GE07bhg4c18u:769": "bandhaṃ saṃsāra-yāthātmyaṃ mokṣaṃ tac-cheda-yāthāmyaṃ ca yā vetti sā buddhiḥ sāttvikī //30//",
  "GE07bhg4c18u:771": "BhG 18.31",
  "GE07bhg4c18u:772": "yayā dharmam adharmaṃ ca kāryaṃ cākāryam eva ca /",
  "GE07bhg4c18u:773": "ayathāvat prajānāti buddhiḥ sā pārtha rājasī //31//",
  "GE07bhg4c18u:774": "Śrīdhara: rājasīṃ buddhim āha yayeti /",
  "GE07bhg4c18u:775": "ayathāvat sandehāspadatvenety arthaḥ /",
  "GE07bhg4c18u:776": "spaṣṭam anyat //31//",
  "GE07bhg4c18u:777": "Viśvanātha: ayathāvat asmayaktayety arthaḥ //31//",
  "GE07bhg4c18u:778": "Baladeva: rājasīṃ buddhim āha yayeti /",
  "GE07bhg4c18u:779": "ayathāvad asamyatvena //31//",
  "GE07bhg4c18u:781": "BhG 18.32",
  "GE07bhg4c18u:782": "adharmaṃ dharmam iti yā manyate tamasāvṛtā /",
  "GE07bhg4c18u:783": "sarvārthān viparītāñś ca buddhiḥ sā pārtha tāmasī //32//",
  "GE07bhg4c18u:784": "Śrīdhara: tāmasīṃ buddhim āha adharmam iti /",
  "GE07bhg4c18u:785": "viparīta-grāhiṇī buddhis tāmasīty arthaḥ /",
  "GE07bhg4c18u:786": "buddhir antaḥkaraṇaṃ pūrvoktam /",
  "GE07bhg4c18u:787": "jñānaṃ tu tad-vṛttiḥ /",
  "GE07bhg4c18u:788": "dhṛtir api tad-vṛttir eva /",
  "GE07bhg4c18u:789": "yad vā antaḥkaraṇasya dharmiṇo buddhir apy adhyavasāya-lakṣaṇā vṛttir eva /",
  "GE07bhg4c18u:790": "icchā-dveṣādīnāṃ tad-vṛttīnāṃ bahutve 'pi dharmādharma-bhayābhaya-sādhanatvena prādhānyād etāsāṃ traividhyam uktam /",
  "GE07bhg4c18u:791": "upalakṣaṇaṃ caitad anyāsām //32//",
  "GE07bhg4c18u:792": "Viśvanātha: yā manyata iti /",
  "GE07bhg4c18u:793": "kuṭhāraś chinattītivat yayā manyata ity arthaḥ //32//",
  "GE07bhg4c18u:794": "Baladevaḥ : tāmasīṃ buddhim āha adharmam iti /",
  "GE07bhg4c18u:795": "viparīta-grāhiṇī buddhis tāmasīty arthaḥ /",
  "GE07bhg4c18u:796": "sarvārthān viparītāni sādhum asādhum asādhuṃ ca sādhuṃ,",
  "GE07bhg4c18u:797": "paraṃ tattvam aparam aparaṃ ca tattvaṃ param ity evaṃ sarvān arthān viparītān manyata ity arthaḥ //32//",
  "GE07bhg4c18u:799": "BhG 18.33",
  "GE07bhg4c18u:800": "dhṛtyā yayā dhārayate manaḥprāṇendriyakriyāḥ /",
  "GE07bhg4c18u:801": "yogenāvyabhicāriṇyā dhṛtiḥ sā pārtha sāttvikī //33//",
  "GE07bhg4c18u:802": "Śrīdhara: idānīṃ dhṛtes traividhyam āha dhṛtyeti tribhiḥ /",
  "GE07bhg4c18u:803": "yogena cittaigāgreṇa hetunā 'vyabhicāriṇyā viṣayāntaram adhārayantyā yayā dhṛtyā manasaḥ prāṇānām indriyāṇāṃ ca kriyā dhārayate niyacchati sā dhṛtiḥ sāttvikī //33//",
  "GE07bhg4c18u:804": "Viśvanātha: dhṛtes traividhyam āha dhṛtyeti //33//",
  "GE07bhg4c18u:805": "Baladevaḥ : dhṛtes traividhyam āha dhṛtyeti tribhiḥ /",
  "GE07bhg4c18u:806": "yayā manaḥ-prāṇendriyāṇāṃ yogopāya-bhūtāḥ kriyāḥ puruṣo dhārayate,",
  "GE07bhg4c18u:807": "sā dhṛtiḥ sāttvikī /",
  "GE07bhg4c18u:808": "kīdṛśety āha yogeneti /",
  "GE07bhg4c18u:809": "yogaḥ parātma-cintanaṃ tenāvyabhicāriṇyā tad anyaṃ viṣayam agṛhṇantyety arthaḥ //33//",
  "GE07bhg4c18u:811": "BhG 18.34",
  "GE07bhg4c18u:812": "yayā tu dharmakāmārthān dhṛtyā dhārayaterjuna /",
  "GE07bhg4c18u:813": "prasaṅgena phalākāṅkṣī dhṛtiḥ sā pārtha rājasī //34//",
  "GE07bhg4c18u:814": "Śrīdhara: rājasīṃ dhṛtim āha yayā tv iti /",
  "GE07bhg4c18u:815": "yayā tu dhṛtyā dharmārtha-kāmān prādhānyena dhārayate na vimuñcati /",
  "GE07bhg4c18u:816": "tat-saṅgena phalākāṅkṣī ca bhavati sā rājasī dhṛtiḥ /",
  "GE07bhg4c18u:817": "Viśvanātha - no comment",
  "GE07bhg4c18u:818": "Baladevaḥ : sa-kāma-vidvat-prasaṅgena phalākāṅkṣī puruṣaḥ /",
  "GE07bhg4c18u:819": "yayā dharmādīn tat-sādhana-bhūtā manaḥ-prāṇendriya-kriyā dhārayatee,",
  "GE07bhg4c18u:820": "sā dhṛtiḥ rājasī /",
  "GE07bhg4c18u:822": "BhG 18.35",
  "GE07bhg4c18u:823": "yayā svapnaṃ bhayaṃ śokaṃ viṣādaṃ madam eva ca /",
  "GE07bhg4c18u:824": "na vimuñcati durmedhā dhṛtiḥ sā pārtha tāmasī //35//",
  "GE07bhg4c18u:825": "Śrīdhara : tāmasīṃ dhṛtim āha yayeti duṣṭāviveka-bahulā medhā yasya sa durmedhāḥ puruṣo yayā dhṛtyā svapnādīn na vimuñcati punaḥ punar āvartayati /",
  "GE07bhg4c18u:826": "svapno 'tra nidrā sā dhṛtis tāmasī //35//",
  "GE07bhg4c18u:827": "Viśvanātha - no comment",
  "GE07bhg4c18u:828": "Baladevaḥ : yayā svapnādīn na vimuñcati durmedhās tān dhārayaty eva,",
  "GE07bhg4c18u:829": "sā dhṛtis tāmasī /",
  "GE07bhg4c18u:830": "svapno nidrā,",
  "GE07bhg4c18u:831": "mado viṣaya-bhoga-jo garvaḥ /",
  "GE07bhg4c18u:832": "svapnādi-śabdais tad-dhetu-bhūtā manaḥ-prāṇendriya-kriyā yayā dhārayate sā tāmasī dhṛtir ity arthaḥ //35//",
  "GE07bhg4c18u:834": "BhG 18.36-37",
  "GE07bhg4c18u:835": "sukhaṃ tv idānīṃ trividhaṃ śṛṇu me bharatarṣabha /",
  "GE07bhg4c18u:836": "abhyāsād ramate yatra duḥkhāntaṃ ca nigacchhati //36//",
  "GE07bhg4c18u:837": "yat tadagre viṣam iva pariṇāmemṛtopamam /",
  "GE07bhg4c18u:838": "tat sukhaṃ sāttvikaṃ proktam ātmabuddhiprasādajam //37//",
  "GE07bhg4c18u:839": "Śrīdhara: idānīṃ sukhasya traividhyaṃ pratijānīte 'rdhena sukham iti /",
  "GE07bhg4c18u:840": "spaṣṭo 'rthaḥ // 36//",
  "GE07bhg4c18u:842": "tatra sāttvikaṃ sukham āha abhyāsād iti sārdhena /",
  "GE07bhg4c18u:843": "yatra yasmiṃś ca sukhe 'bhyāsād atiparicayād ramate /",
  "GE07bhg4c18u:844": "na tu viṣaya-sukha iva sahasā ratiṃ prāpnoti /",
  "GE07bhg4c18u:845": "yasmin ramamāṇaś ca duḥkhasyāntam avasānaṃ nitarāṃ gacchati prāpnoti /",
  "GE07bhg4c18u:846": "kīdṛśaṃ tat ?",
  "GE07bhg4c18u:847": "yat tat kim apy agre prathamaṃ viṣam iva manaḥ-saṃyamādhīnatvād duḥkhāvaham iva bhavati /",
  "GE07bhg4c18u:848": "pariṇāme tv amṛta-sadṛśam /",
  "GE07bhg4c18u:849": "ātma-viṣayā buddhir ātma-buddhiḥ /",
  "GE07bhg4c18u:850": "tasyāḥ prasādo rajas-tamo-mala-tyāgena svacchatayāvasthānam /",
  "GE07bhg4c18u:851": "tato jātaṃ yat sukhaṃ tat sāttvikaṃ proktaṃ yogibhiḥ //37//",
  "GE07bhg4c18u:852": "Viśvanātha - sāttvikaṃ sukham āha sārdhena abhyāsāt punar anuśīlanād eva ramate,",
  "GE07bhg4c18u:853": "na tu viṣayeṣv ivotpattyaiva ramata ity arthaḥ /",
  "GE07bhg4c18u:854": "duḥkhāntaṃ nigacchati yasmin ramamāṇaḥ saṃsāra-duḥkhaṃ taratīty arthaḥ // 36//",
  "GE07bhg4c18u:856": "viṣam iveti indriya-mano-nirodho hi prathamaṃ duḥkhada eva bhavatīti bhāvaḥ //37//",
  "GE07bhg4c18u:857": "Baladevaḥ : atha sukha-traividhyaṃ pratījānīte sukhaṃ tv ity ardhakena /",
  "GE07bhg4c18u:858": "tatra sāttvikaṃ sukham āha abhyāsād iti sārdhakena /",
  "GE07bhg4c18u:859": "abhyāsāt punaḥ punaḥ pariśīlanād yatra ramate,",
  "GE07bhg4c18u:860": "na tu viṣayeṣv ivotpattyā /",
  "GE07bhg4c18u:861": "yasmin ramamāṇo duḥkhāntaṃ nigacchati saṃsāraṃ tarati // 36//",
  "GE07bhg4c18u:863": "yac cāgre prathamaṃ viṣam iva manaḥ-saṃyama-kleśa-sattvād viviktātma-prakāśāc cātiduḥkhāvaham iva bhavati /",
  "GE07bhg4c18u:864": "pariṇāme samādhi-paripāke saty amṛtopamaṃ vivikātma-prakāśāt pīyūṣa-pravāha-nipātavad bhavati /",
  "GE07bhg4c18u:865": "yac cātma-sambandhinyā buddheḥ prasādāj jāyate tat sāttvikaṃ sukham /",
  "GE07bhg4c18u:866": "tat-prasādaś ca viṣaya-sambaandha-mālinya-vinivṛttiḥ //37//",
  "GE07bhg4c18u:868": "BhG 18.38",
  "GE07bhg4c18u:869": "viṣayendriyasañyogād yat tad agremṛtopamam /",
  "GE07bhg4c18u:870": "pariṇāme viṣam iva tat sukhaṃ rājasaṃ smṛtam //38//",
  "GE07bhg4c18u:871": "Śrīdhara : rājasaṃ sukham āha viṣayeti viṣayāṇām indriyāṇāṃ ca saṃyogād yat tat prasiddhaṃ strī-saṃsargādi-sukham amṛtam upamā yasya tādṛśaṃ bhavaty agre prathamam /",
  "GE07bhg4c18u:872": "pariṇāme tu viṣa-tulyam ihāmutra ca duḥkha-hetutvāt /",
  "GE07bhg4c18u:873": "tat sukhaṃ rājasaṃ smṛtam //38//",
  "GE07bhg4c18u:874": "Viśvanātha : yad amṛtopamaṃ para-strī-sambhogādikam //38//",
  "GE07bhg4c18u:875_0": "Baladeva : viṣayair yuvati-rūpa-sparśādibhiḥ sahendriyāṇāṃ cakṣus tv agādīnāṃ saṃyogāt",
  "GE07bhg4c18u:875_1": "sambandhāt yad agre pūrvam amṛtopamam atisvādu-pariṇāme 'vasāne tu niraya-hetutvād",
  "GE07bhg4c18u:875_2": "viṣopamam atiduḥkhāvahaṃ bhavati tad rājasaṃ sukham //38 //",
  "GE07bhg4c18u:877": "BhG 18.39",
  "GE07bhg4c18u:878": "yad agre cānubandhe ca sukhaṃ mohanam ātmanaḥ /",
  "GE07bhg4c18u:879": "nidrālasyapramādotthaṃ tat tāmasam udāhṛtam //39//",
  "GE07bhg4c18u:880": "Śrīdhara : tāmasaṃ sukham āha yad iti /",
  "GE07bhg4c18u:881": "agre ca prathama-kṣaṇe 'nubandhe ca paścād api yat sukham ātmano moha-karam /",
  "GE07bhg4c18u:882": "tad evāha nidrā ālasyaṃ ca pramādaś ca kartavyārthāvadhāraṇa-rāhityena mano-grāhyam etebhya uttiṣṭhati yat sukhaṃ tat tāmasam udāhṛtam //39//",
  "GE07bhg4c18u:883": "Viśvanātha : no comment",
  "GE07bhg4c18u:884": "Baladeva : yad-agre 'nubhava-kāle anubandhe paścād vipāka-kāle cātmano mohanaṃ vastu-yāthātmyāvarakaṃ,",
  "GE07bhg4c18u:885": "yac ca nidrādibhya uttiṣṭhati jāyate tat tāmasaṃ sukham /",
  "GE07bhg4c18u:886": "ālasyam inidriya-vyāpāram āndyam /",
  "GE07bhg4c18u:887": "pramādaḥ kāryākāryāvadhānābhāvaḥ //39//",
  "GE07bhg4c18u:889": "BhG 18.40",
  "GE07bhg4c18u:890": "na tad asti pṛthivyāṃ vā divi deveṣu vā punaḥ /",
  "GE07bhg4c18u:891": "sattvaṃ prakṛtijair muktaṃ yad ebhiḥ syāt tribhir guṇaiḥ //40//",
  "GE07bhg4c18u:892": "Śrīdhara : anuktam api saṅgṛhṇan prakaraṇārtham upasaṃharati na tad iti /",
  "GE07bhg4c18u:893": "ebhiḥ prakṛti-sambhavaiḥ sattvādibhis tribhir guṇair muktaṃ prāṇi-jātam /",
  "GE07bhg4c18u:894": "anyad vā yat syāt tat /",
  "GE07bhg4c18u:895": "pṛthivyāṃ manuṣya-lokādiṣudivi deveṣu ca kvāpi nāstīty arthaḥ //40//",
  "GE07bhg4c18u:896_0": "Viśvanātha : anuktam api saṅgṛhṇan prakaraṇārtham upasaṃharati neti tat sattvaṃ prāṇi-jātam",
  "GE07bhg4c18u:896_1": "anyac ca vastu-mātraṃ kvāpi nāsti yad ebhiḥ prakṛtijais tribhir guṇair muktaṃ rahitaṃ",
  "GE07bhg4c18u:896_2": "syād ataḥ sarvam eva vastu-jātaṃ triguṇātmakaṃ /",
  "GE07bhg4c18u:897": "tatra sāttvikam evopādeyaṃ rājasa-tāmase tu nopādeya iti prakaraṇa-tātparyam //40//",
  "GE07bhg4c18u:898": "Baladevaḥ : prakaraṇārtham upasaṃhann anuktam api saṅgṛhṇāti na tad iti /",
  "GE07bhg4c18u:899": "pṛthivyāṃ manuṣyādiṣu divi svargādau deveṣu ca prakṛtiṃ saṃsṛṣṭeṣu brahmādi-stambānteṣv ity arthaḥ /",
  "GE07bhg4c18u:900": "tat sattvaṃ prāṇi-jātam anyac ca vastu nāsti /",
  "GE07bhg4c18u:901": "yad ebhiḥ prakṛtijais tribhir guṇair muktaṃ virahitaṃ syāt /",
  "GE07bhg4c18u:902": "tathā ca triguṇātmakeṣu vastuṣu sāttvikasyaivopayogitvāt tad eva grāhyam anyat tu tyājyam iti prakaraṇārthaḥ //40//",
  "GE07bhg4c18u:904": "BhG 18.41",
  "GE07bhg4c18u:905": "brāhmaṇakṣatriyaviśāṃ śūdrāṇāṃ ca paraṃtapa /",
  "GE07bhg4c18u:906": "karmāṇi pravibhaktāni svabhāvaprabhavair guṇaiḥ //41//",
  "GE07bhg4c18u:907_0": "Śrīdhara : nanu ca yady evaṃ sarvam api kriyā-kāraka-phalādikaṃ prāṇi-jātaṃ ca triguṇātmakam",
  "GE07bhg4c18u:907_1": "eva tarhi katham asya mokṣa ity apekṣāyāṃ sva-svādhikāra-vihitaiḥ karmabhiḥ parameśvarārādhanāt",
  "GE07bhg4c18u:907_2": "tat-prasāda-labdha-jñānenety evaṃ sarva-gītārtha-sāraṃ saṅgṛhya pradarśayituṃ prakaraṇāntaram ārabhate /",
  "GE07bhg4c18u:908": "brāhmaṇety ādi yāvad adhyāya-samāpti /",
  "GE07bhg4c18u:909": "he parantapa he śatru-tāpana /",
  "GE07bhg4c18u:910": "brāhmaṇānāṃ kṣatriyāṇāṃ viśāṃ ca śūdrāṇāṃ ca karmāṇi pravibhaktāni prakarṣeṇa vibhāgato vihitāni /",
  "GE07bhg4c18u:911": "śūdrāṇāṃ samāsāt pṛthak-karaṇaṃ dvijatvābhāvena vailakṣaṇyāt /",
  "GE07bhg4c18u:912": "vibhāgopalakṣaṇam āha svabhāvaḥ sāttvikādiḥ prabhavati prādurbhavati yebhyas tair guṇair upakakṣaṇa-bhūtaiḥ /",
  "GE07bhg4c18u:913": "yad vā svabhāvaḥ pūrva-janma-saṃskāraḥ /",
  "GE07bhg4c18u:914": "tasmāt prādurbhūtair ity arthaḥ /",
  "GE07bhg4c18u:915": "sattvopasarjana-rajaḥ-pradhānāḥ",
  "GE07bhg4c18u:916": "kṣatriyāḥ / tama-upasarjana-rajaḥ-pradhānā vaiśyāḥ /",
  "GE07bhg4c18u:917": "raja-upasarjana-tamaḥ-pradhānāḥ śūdrāḥ //41//",
  "GE07bhg4c18u:918": "Viśvanātha : kiṃ ca triguṇātmakam api prāṇi-jātaṃ svādhikāra-prāptena vihita-karmaṇā parameśvaram ārādhya kṛtārthībhivatītyāha brāhmaṇeti ṣaḍbhiḥ /",
  "GE07bhg4c18u:919": "sva-bhāvenotpattyaiva prabhavanti prādurbhavanti ye guṇāḥ sattvādayas taiḥ prakarṣeṇa vibhaktāni pṛthak-kṛtāni karmāṇi brāhmaṇādīnāṃ vihitāni santīty arthaḥ //41//",
  "GE07bhg4c18u:920_0": "Baladeva : yadyapi sarvāṇi vastūni triguṇātmakāni tathāpi brāhmaṇādayaś cet sva-vihitāni",
  "GE07bhg4c18u:920_1": "karmāṇi bhagavad-ārādhana-bhāvenānutiṣṭheyus tadā tāni jñāna-niṣṭhām utpādya mocakāni",
  "GE07bhg4c18u:920_2": "bhavantiīti vaktuṃ prakaraṇam ārabhate brāhmaṇeti ṣaṭkena /",
  "GE07bhg4c18u:921": "śūdrāṇaṃ samāsāt pṛthak-karaṇaṃ dvijatvābhāvāt /",
  "GE07bhg4c18u:922": "brāhmaṇādīnāṃ caturṇāṃ karmāṇi svabhāv-prabhavair guṇaiḥ saha śāstreṇa pravibhaktāni,",
  "GE07bhg4c18u:923": "svabhāvaḥ prāktana-saṃskāras tasmāt prabhavanti ye guṇāḥ sattvādyās taiḥ saha śāstreṇa teṣāṃ karmāṇi vibhajyoktāni /",
  "GE07bhg4c18u:924": "evaṃ guṇaka-brāhmaṇādayas teṣām etāni karmāṇīti tatra sattva-pradhāno brāhmaṇaḥ praśāntatvāt sattvopasarjan-rajaḥ-pradhānaḥ kṣatriya īśvara-svabhāvatvāt,",
  "GE07bhg4c18u:925": "tama-upasarjana-rajaḥ-pradhāno viṭ ihāpradhānatvāt rajaupasarjanatamaḥpradhānaḥ",
  "GE07bhg4c18u:926": "śūdro mūḍha-svabhāvatvāt /",
  "GE07bhg4c18u:927": "karmāṇi tv agre vācyāni //41//",
  "GE07bhg4c18u:929": "BhG 18.42",
  "GE07bhg4c18u:930": "śamo damas tapaḥ śaucaṃ kṣāntir ārjavam eva ca /",
  "GE07bhg4c18u:931": "jñānaṃ vijñānam āstikyaṃ brahmakarma svabhāvajam //42//",
  "GE07bhg4c18u:932": "Śrīdhara : tatra brāhmaṇasya svābhāvikāni karmāṇy āha śama iti /",
  "GE07bhg4c18u:933": "śamaś cittoparamaḥ /",
  "GE07bhg4c18u:934": "damo bāhyendriyoparamaḥ /",
  "GE07bhg4c18u:935": "tapaḥ pūrvoktaṃ śārītādi /",
  "GE07bhg4c18u:936": "śaucaṃ bāhyābhyantaram /",
  "GE07bhg4c18u:937": "kṣāntiḥ kṣamā /",
  "GE07bhg4c18u:938": "ārjavam ṛjutaiva ca /",
  "GE07bhg4c18u:939": "jñānaṃ vijñānaṃ /",
  "GE07bhg4c18u:940": "āstikyam āstika-bhāvaḥ śraddadhāntāgamārtheṣu /",
  "GE07bhg4c18u:941": "brāhmyaṃ karma brāhmaṇa-jāte karma svabhāvajam /",
  "GE07bhg4c18u:942": "yad uktaṃ svabhāva-prabhavair guṇaiḥ pravibhaktānīti tad evoktaṃ svabhāvajam iti //42//",
  "GE07bhg4c18u:943": "Viśvanātha : tatra sattva-pradhānānāṃ brāhmaṇānāṃ svabhāvikāni karmāṇy āha śama iti /",
  "GE07bhg4c18u:944": "śamo 'ntarindirya-nigrahaḥ /",
  "GE07bhg4c18u:945": "damo bāhyendriya-nigrahas tapaḥ śarīrādi jñāna-vijñāne śāstrānubhavotthe āstikyaṃ śāstrārthe dṛḍha-viśvāsa evam ādi brahma-karma brāhmaṇasya karma svabhāvajaṃ svābhāvikam //42//",
  "GE07bhg4c18u:946": "Baladeva : brāhmaṇasya svābhāvikaṃ karmāha śama iti /",
  "GE07bhg4c18u:947": "śamo 'ntaḥ-karaṇasya saṃyamaḥ /",
  "GE07bhg4c18u:948": "damo bahiḥ-karaṇasya tapaḥ śāstrīya-kāya-kleśaḥ /",
  "GE07bhg4c18u:949": "śaucaṃ dvividham uktam /",
  "GE07bhg4c18u:950": "kṣāntiḥ sahiṣṇutā ārjavam avakratvam /",
  "GE07bhg4c18u:951": "jñānaṃ śāstrāt parāvara-tattvāvagamaḥ /",
  "GE07bhg4c18u:952": "vijñānaṃ tasmād eva tad-ekānta-dharmādhigamaḥ /",
  "GE07bhg4c18u:953_0": "āstikyaṃ sarvaveda-vedyo harir nikhilaika-karaṇaṃ sva-vvihitaiḥ karmabhir ārādhitaḥ",
  "GE07bhg4c18u:953_1": "kevalayā bhaktyā ca santoṣitaḥ sva-paryantaṃ sarvam arpayatīti śāstrādhigate 'rthe",
  "GE07bhg4c18u:953_2": "satyatva-viniścayaḥ /",
  "GE07bhg4c18u:954": "etat svābhāvikaṃ brahma-karma /",
  "GE07bhg4c18u:955": "tathāpi sattva-prādhānyād brāhmaṇasyeti bhaṇitiḥ /",
  "GE07bhg4c18u:956": "evam uktaṃ viṣṇunā -",
  "GE07bhg4c18u:957": "kṣamā satyaṃ damaḥ śaucaṃ",
  "GE07bhg4c18u:958": "dānam indriya-saṃyamaḥ /",
  "GE07bhg4c18u:959": "ahiṃsā guru-śuśrūṣā",
  "GE07bhg4c18u:960": "tīrthānusaraṇaṃ dayā //",
  "GE07bhg4c18u:961": "ārjavaṃ lobha-śūnyatvaṃ",
  "GE07bhg4c18u:962": "deva-brāhmaṇa-pūjanam /",
  "GE07bhg4c18u:963": "anabhyasūyā ca tathā",
  "GE07bhg4c18u:964": "dharma-sāmānya ucyate // iti //42//",
  "GE07bhg4c18u:966": "BhG 18.43",
  "GE07bhg4c18u:967": "śauryaṃ tejo dhṛtir dākṣyaṃ yuddhe cāpy apalāyanam /",
  "GE07bhg4c18u:968": "dānam īśvarabhāvaś ca kṣātraṃ karma svabhāvajam //43//",
  "GE07bhg4c18u:969": "Śrīdhara: kṣatriyasya svābhāvikāni karmāṇy āha śauryam iti /",
  "GE07bhg4c18u:970": "śauryaṃ parākramaḥ /",
  "GE07bhg4c18u:971": "tejaḥ prāgalbhyam /",
  "GE07bhg4c18u:972": "dhṛtir dhairyam /",
  "GE07bhg4c18u:973": "dākṣyaṃ kauśalam /",
  "GE07bhg4c18u:974": "yuddhe cāpy apalāyanam aparāṅmukhatā /",
  "GE07bhg4c18u:975": "dānam audāryam /",
  "GE07bhg4c18u:976": "īśvara-bhāvo niyamana-śaktiḥ /",
  "GE07bhg4c18u:977": "etat kṣatriyasya svābhāvikaṃ karma //43//",
  "GE07bhg4c18u:978": "Viśvanātha: sattvopasarjana-rajaḥ-pradhānānāṃ kṣatriyāṇāṃ karmāha - śauryaṃ parākramaḥ tejaḥ prāgalbhyaṃ dhṛtir dhairyaṃ īśvara-bhāvo loka-niyantṛtvam //43//",
  "GE07bhg4c18u:979": "Baladevaḥ: kṣatriyasyāha śauryam iti /",
  "GE07bhg4c18u:980": "śauryaṃ yuddhe nirbhayā pravṛttiḥ /",
  "GE07bhg4c18u:981": "tejaḥ parair adhṛṣyatvam /",
  "GE07bhg4c18u:982": "dhṛtir mahaty api saṅkaṭe dehendriyānāvasādaḥ /",
  "GE07bhg4c18u:983": "dākṣyaṃ kriyā-siddh-kauśalam /",
  "GE07bhg4c18u:984": "yuddhe sva-mṛtyu-niścaye 'py apalāyanam tatrāvaimukhyam /",
  "GE07bhg4c18u:985": "dānam asaṅkocaena sva-vitta-tyāgaḥ /",
  "GE07bhg4c18u:986": "īśvara-bhāvaḥ prajā-pālanārtha īśitavyeṣu śāsanātigeṣu prabhutva-śakti-prakāśaḥ /",
  "GE07bhg4c18u:987": "etat kṣatriyasya svābhāvikaṃ karma //43//",
  "GE07bhg4c18u:989": "BhG 18.44",
  "GE07bhg4c18u:990": "kṛṣigaurakṣyavāṇijyaṃ vaiśyakarma svabhāvajam /",
  "GE07bhg4c18u:991": "paricaryātmakaṃ karma śūdrasyāpi svabhāvajam //44//",
  "GE07bhg4c18u:992": "Śrīdhara: vaiśya-śūdrayoḥ karmāṇy āha kṛṣīti /",
  "GE07bhg4c18u:993": "kṛṣiḥ karṣaṇam /",
  "GE07bhg4c18u:994": "gā rakṣatīti gau-rakṣaḥ /",
  "GE07bhg4c18u:995": "tasya bhāvo gaurakṣyam /",
  "GE07bhg4c18u:996": "pāśupālyam ity arthaḥ /",
  "GE07bhg4c18u:997": "vāṇijyaṃ kraya-vikrayādi /",
  "GE07bhg4c18u:998": "etad vaiśyasya svabhāvajaṃ karma /",
  "GE07bhg4c18u:999": "travarṇika-paricaryātmakaṃ śūdrasyāpi svabhāvajam //44//",
  "GE07bhg4c18u:1000": "Viśvanātha: tama-upasarjana-rajaḥ-pradhānānāṃ karmāha kṛṣīti /",
  "GE07bhg4c18u:1001": "gā raksatīti go-rakṣas tasya bhāvo gaurakṣyam /",
  "GE07bhg4c18u:1002": "raja-upasarjana-tamaḥ-pradhānānāṃ śūdrāṇāṃ karmāha paricaryātmakaṃ brāhmaṇa-kṣatriya-viśāṃ paricaryā-rūpam //44//",
  "GE07bhg4c18u:1003": "Baladevaḥ: vaiśyasyāha kṛṣīti /",
  "GE07bhg4c18u:1004": "annādy-utpattaye halādinā bhūmer vilekhanaṃ kṛṣiḥ /",
  "GE07bhg4c18u:1005": "pāśupālyaṃ gorakṣyam /",
  "GE07bhg4c18u:1006": "vaṇik-karma vāṇijyaṃ kraya-vikraya-laksaṇam /",
  "GE07bhg4c18u:1007": "vṛddhau dhana-prayogaḥ kuśīdam apy atrāntargatam etat svabhāva-siddhaṃ vaiśya-karma /",
  "GE07bhg4c18u:1008": "atha śūdrasyāha parīti /",
  "GE07bhg4c18u:1009": "brāhmaṇādīnāṃ dvijanmanāṃ paricaryā śūdrasya svābhāvikaṃ karma /",
  "GE07bhg4c18u:1010": "etāni cāturāśramya-karmaṇām upalakṣaṇāni //44//",
  "GE07bhg4c18u:1012": "BhG 18.45",
  "GE07bhg4c18u:1013": "sve sve karmaṇy abhirataḥ saṃsiddhiṃ labhate naraḥ /",
  "GE07bhg4c18u:1014": "svakarmanirataḥ siddhiṃ yathā vindati tac chṛṇu //45//",
  "GE07bhg4c18u:1015": "Śrīdhara: evambhūtasya brāhmaṇādi-karmaṇo jñāna-hetutvam āha sve sve iti /",
  "GE07bhg4c18u:1016": "sva-svādhikāra-vihite karmaṇy abhirataḥ pariniṣṭhito naraḥ saṃsiddhiṃ jñāna-yogyatāṃ labhate /",
  "GE07bhg4c18u:1017": "karmaṇāṃ jñāna-prāpti-prakāram āha sva-karmeti-sārdhena /",
  "GE07bhg4c18u:1018": "sva-karma-pariniṣṭhito yathā yena prakāreṇa tattva-jñānaṃ labhate tat prakāraṃ śṛṇu //45//",
  "GE07bhg4c18u:1019": "Viśvanātha: no comment",
  "GE07bhg4c18u:1020": "Baladevaḥ: uktānāṃ karmaṇāṃ jñāna-hetutām āha sve sve iti /",
  "GE07bhg4c18u:1021": "sva-sva-varṇāśrama-vihite karmaṇy abhiratas tad-anuṣṭhātā naraḥ saṃsiddhiṃ viśa-tantuvat karmāntargataṃ jñāna-niṣṭhāṃ labhate /",
  "GE07bhg4c18u:1022": "nanu bandhakena karmaṇāṃ vimocikā jñāna-niṣṭhā katham iti ced buddhi-viśeṣād ity āha sva-karmeti //45//",
  "GE07bhg4c18u:1024": "BhG 18.46",
  "GE07bhg4c18u:1025": "yataḥ pravṛttir bhūtānāṃ yena sarvam idaṃ tatam /",
  "GE07bhg4c18u:1026": "svakarmaṇā tam abhyarcya siddhiṃ vindati mānavaḥ //46//",
  "GE07bhg4c18u:1027": "Śrīdhara: tam evāha yata iti /",
  "GE07bhg4c18u:1028": "yato 'ntathāmiṇaḥ parameśvarād bhūtānāṃ prāṇināṃ pravṛttiś ceṣṭā bhavati /",
  "GE07bhg4c18u:1029": "yena ca kāraṇātmanā sarvam idaṃ viśvaṃ tataṃ vyāptam /",
  "GE07bhg4c18u:1030": "tam īśvaraṃ sva-karmaṇābhyarcya pūjayitvā siddhiṃ labhate manuṣyaḥ //46//",
  "GE07bhg4c18u:1031": "Viśvanātha: yataḥ parameśvarāt /",
  "GE07bhg4c18u:1032": "tam evābhyarcya ity anena karmaṇā parameśaras tuṣyatv iti manasā tad-arpaṇam eva tad-abhyarcanam //46//",
  "GE07bhg4c18u:1033": "Baladevaḥ: yata iti /",
  "GE07bhg4c18u:1034": "yataḥ parameśvarād bhūtānāṃ janmādi-lakṣaṇā pravṛttir bhavati ,",
  "GE07bhg4c18u:1035_0": "yena cedaṃ sarvaṃ jagat taṃ vyāptaṃ tam indrādi-devatātmanāvasthitaṃ sva-vihitena",
  "GE07bhg4c18u:1035_1": "karmaṇābhyarcya etena karmaṇā sva-prabhus tuṣyatu iti manasā tasmiṃs tat samarpya",
  "GE07bhg4c18u:1035_2": "mānavaḥ siddhiṃ jñāna-niṣṭhāṃ vindati //46 //",
  "GE07bhg4c18u:1037": "BhG 18.47",
  "GE07bhg4c18u:1038": "śreyān svadharmo viguṇaḥ paradharmot svanuṣṭhitāt /",
  "GE07bhg4c18u:1039": "svabhāvaniyataṃ karma kurvan nāpnoti kilbiṣam //47//",
  "GE07bhg4c18u:1040": "Śrīdhara: svakarmeti viśeṣaṇasya phalam āha śreyān iti /",
  "GE07bhg4c18u:1041": "viguṇo 'pi sva-dharmaḥ samyag-anuṣṭhitād api para-dharmāt śreyān śreṣṭhaḥ /",
  "GE07bhg4c18u:1042": "na ca bandhu-vadhādi-muktād yuddhādeḥ svadharmād bhikṣāṭanādi para-dharmaḥ śreṣṭha iti mantavyam /",
  "GE07bhg4c18u:1043": "yataḥ svabhāvena pūrvoktena niyataṃ niyamenoktaṃ karma kurvan kilbiṣaṃ nāpnoti //47//",
  "GE07bhg4c18u:1044": "Viśvanātha: na ca kriyādibhiḥ sva-dharmaṃ rājasaṃ ca vīkṣya tatra anabhirucyā sāttvikaṃ karma kartavyam ity āha śreyān iti /",
  "GE07bhg4c18u:1045": "para-dharmāt śreṣṭhād api svanuṣṭhitāt samyag anuṣṭhitād api svadharmo viguṇo nikṛṣṭo 'pi samyag-anuṣṭhātum aśakyo 'pi śreṣṭhaḥ /",
  "GE07bhg4c18u:1046": "tena bandhu-vadhādi-doṣavattāt sva-dharmaṃ yuddhaṃ tyaktvā bhikṣāṭanādi-rūpa-para-dharmas tvayā nānusṭheya iti bhāvaḥ //47//",
  "GE07bhg4c18u:1047": "Baladevaḥ: nanu kṣatriyādi-dharmāṇāṃ rājasāditvāt teṣu ruci-śūnyaiḥ kṣatriyādibhiḥ sāttviko brahma-dharma evānuṣṭheya iti cet tatrāha śreyān iti /",
  "GE07bhg4c18u:1048": "sva-dharmo viguṇaḥ nikṛṣṭo 'pi samyag-anuṣṭhito 'pi vā para-dharmād utkṛṣṭāt svanuṣṭhitāc ca śreyān atipraśasto vihitatvāt /",
  "GE07bhg4c18u:1050": "BhG 18.48",
  "GE07bhg4c18u:1051": "sahajaṃ karma kaunteya sadoṣam api na tyajet /",
  "GE07bhg4c18u:1052": "sarvārambhā hi doṣeṇa dhūmenāgnir ivāvṛtāḥ //48//",
  "GE07bhg4c18u:1053": "Śrīdhara: yadi punaḥ sāṅkhya-dṛṣṭya sva-dharme hiṃsā-lakṣaṇaṃ doṣaṃ matvā para-dharmaṃ śreṣṭhaṃ manyase tarhi sadoṣatvaṃ para-dharme 'pi tulyam ity āśayenāha sahajam iti /",
  "GE07bhg4c18u:1054": "sahajaṃ svabhāva-vihitaṃ karma sa-doṣam api na tyajet /",
  "GE07bhg4c18u:1055": "hi yasmāt sarve 'py ārambhāḥ dṛṣṭādṛṣṭārthāni sarvāṇy api karmāṇi doṣeṇa kenacid āvṛtā vyāptā eva /",
  "GE07bhg4c18u:1056": "yathā sahajena dhūmenāgnir āvṛta itivat /",
  "GE07bhg4c18u:1057": "ato yathāgner dhūma-rūpaṃ doṣam apākṛtya pratāpa eva tamaḥ-śītādi-nivṛttaye sevyate tathā karmaṇo 'pi doṣāṃśaṃ vihāya guṇāṃśa eva sattva-śuddhaye sevyata ity arthaḥ //48//",
  "GE07bhg4c18u:1058": "Viśvanātha: na ca sva-dharme eva kevalaṃ doṣo 'stīti mantavyam,",
  "GE07bhg4c18u:1059": "yataḥ para-dharmeṣv api doṣaḥ kaścid asty evety āha sahajam iti /",
  "GE07bhg4c18u:1060": "sahajaṃ svabhāva-vihitaṃ hi yataḥ sarve 'py ārambhāḥ dṛṣṭādṛṣṭa-sādhanāni karmāṇi doṣeṇāvṛtā eva /",
  "GE07bhg4c18u:1061": "yathā dhūmena doṣeṇāvṛta eva vahnir dṛśyate /",
  "GE07bhg4c18u:1062": "ato dhūma-rūpaṃ doṣam apākṛtya tasya tāpa eva tamaḥ-śītādi-nivṛttaye yathā sevyate tathā karmaṇo 'pi doṣāṃśaṃ vihāya guṇāṃśa eva sattva-śuddhaye sevya ity bhāvaḥ //48//",
  "GE07bhg4c18u:1063": "Baladevaḥ: na khalu kṣatriyādi-dharmā eva yuddhādayaḥ sa-doṣāḥ /",
  "GE07bhg4c18u:1064": "brahma-dharmāś ca tathety āha sahajam iti /",
  "GE07bhg4c18u:1065": "sahajaṃ svabhāva-prāptaṃ karma sadoṣam api hiṃsādi-miśram api na tyajed api tu vihitatvāt kuryād eva /",
  "GE07bhg4c18u:1066": "nirdoṣatva-buddhyā brahma-karmaṇā cared ity arthaḥ yataḥ sarveti /",
  "GE07bhg4c18u:1067": "sarveṣāṃ brāhmaṇādi-varṇānām ārambhāḥ karmāṇi triguṇātmakatvād dravya-sādhyatvāc ca sāmānyataḥ kenacid doṣeṇāvṛtā vyāptā eva bhavanti /",
  "GE07bhg4c18u:1068": "dhūmenevāgnir iti yathāgner dhūmāṃśam apākṛtya śītādi-nivṛttaye tāpaḥ sevyate /",
  "GE07bhg4c18u:1069": "tathā karmaṇāṃ bhagavad-arpaṇena doṣāṃśaṃ nirdhūyātma-darśanāya jñāna-janakatvāṃśaḥ sevya iti bhāvaḥ //48//",
  "GE07bhg4c18u:1071": "BhG 18.49",
  "GE07bhg4c18u:1072": "asaktabuddhiḥ sarvatra jitātmā vigataspṛhaḥ /",
  "GE07bhg4c18u:1073": "naiṣkarmyasiddhiṃ paramāṃ saṃnyāsenādhigacchati //49//",
  "GE07bhg4c18u:1074": "Śrīdhara: nanu karmaṇi kriyamāṇe kathaṃ doṣāṃśa-prahāṇena guṇāṃśa eva sampadyata ity apekṣāyām āha asakta-buddhir iti /",
  "GE07bhg4c18u:1075": "asaktā saṅga-śūnyā buddhir yasya /",
  "GE07bhg4c18u:1076": "jitātmā nirahaṅkāraḥ /",
  "GE07bhg4c18u:1077": "vigata-spṛhaḥ vigatā spṛhā phala-viṣayecchā yasmāt saḥ /",
  "GE07bhg4c18u:1078": "evambhūtena saṅgaṃ tyaktvā phalaṃ caiva sa tyāgaḥ sāttviko mataḥ (Gītā 18.9) /",
  "GE07bhg4c18u:1079": "ity evaṃ pūrvoktena karmāsakti-tat-phalayos tyāga-lakṣaṇena sannyāsena naiṣkarmyasiddhiṃ sarva-karma-nivṛtti-lakṣaṇāṃ sattva-śuddhim adhigacchati /",
  "GE07bhg4c18u:1080": "yadyapi saṅga-phalayos tyāgena karmānuṣṭhānam api naiṣkarmyam eva kartṛtvābhiniveśābhāvāt ( yad uktam - naiva kiñcit karomīti yukto manyeta tattvavit (Gītā 5.8)",
  "GE07bhg4c18u:1081": "ity ādi śloka-catuṣṭayena )",
  "GE07bhg4c18u:1082": ", tathāpy anenokta-lakṣaṇena sannyāsena paramāṃ naiṣkarmya-siddhiṃ sarva-karmāṇi manasā sannyasyāste",
  "GE07bhg4c18u:1083": "sukhaṃ vaśī (Gītā 5.13)",
  "GE07bhg4c18u:1084": "ity evaṃ-lakṣaṇa-pāramahaṃsyāpara-paryāyām āpnoti //49//",
  "GE07bhg4c18u:1085_0": "Viśvanātha: evaṃ sati karmaṇi doṣāṃsān kartṛtvābhiniveśa-phalābhisandhi-lakṣaṇān",
  "GE07bhg4c18u:1085_1": "tyaktavataḥ prathama-sannyāsinas tasya kālena sādhana-paripākato yogārūḍhatva-daśāyāṃ",
  "GE07bhg4c18u:1085_2": "karmaṇāṃ svarūpeṇāpi tyāga-rūpaṃ dvitīya-sannyāsam āha asakta-buddhiḥ sarvatrāpi",
  "GE07bhg4c18u:1085_3": "prākṛta-vastuṣu na saktā āsakti-śūnyā buddhir yasya saḥ /",
  "GE07bhg4c18u:1086": "ato jitātmā vaśīkṛta-citto vigatā brahma-loka-paryanteṣv api sukheṣu spṛhā yasya saḥ /",
  "GE07bhg4c18u:1087": "tataś ca sannyāsena karmaṇāṃ svarūpeṇāpi tyāgena naiṣkarmyasya paramāṃ śreṣṭhāṃ siddhim adhigacchati prāpnoti /",
  "GE07bhg4c18u:1088": "yogārūḍha-daśāyāṃ tasya naiṣkarmyam atiśayena siddhir bhavatīty arthaḥ //49//",
  "GE07bhg4c18u:1089": "Baladeva: evam ārurukṣuḥ san-niṣṭho jñāna-garbhayā karma-niṣṭhayānubhūta-svarūpas tataḥ karma-niṣṭhāṃ svarūpatas tyajed ity āha asakteti /",
  "GE07bhg4c18u:1090": "sarvatrātmātirikteṣu vastuṣv asakta-buddhir yato jitātmā svātmānandāsvādena vaśīkṛta-manā ataeva vigata-spṛha ātmātirikta-vastu-sādhyeṣu nānā-vidheṣv ānandeṣu spṛhā-śūnyaḥ /",
  "GE07bhg4c18u:1091": "svātmānandāsvāda-vikṣepakānāṃ karmaṇāṃ sannyāsena svarūpatas tyāgena paramāṃ naiṣkarmya-lakṣaṇāṃ siddhim adhigacchati yogārūḍhaḥ san /",
  "GE07bhg4c18u:1092": "evam evoktaṃ tṛtīye yas tv ātma-ratir eva syād (Gītā 3.17) ity ādinā //49//",
  "GE07bhg4c18u:1094": "BhG 18.50",
  "GE07bhg4c18u:1095": "siddhiṃ prāpto yathā brahma tathāpnoti nibodha me /",
  "GE07bhg4c18u:1096": "samāsenaiva kaunteya niṣṭhā jñānasya yā parā //50//",
  "GE07bhg4c18u:1097": "Śrīdhara: evambhūtasya paramahaṃsasya jñāna-niṣṭhāyā brahma-bhāva-prakāram āha siddhiṃ prāpta iti ṣaḍbhiḥ /",
  "GE07bhg4c18u:1098": "naiṣkarmya-siddhiṃ prāptaḥ san yathā yena prakāreṇa brahma prāpnoti tathā taṃ prakāraṃ saṅkṣepeṇaiva me vacanān nibodha /",
  "GE07bhg4c18u:1099": "pratiṣṭhitā yā brahma-prāptiḥ tām imāṃ tathā darśayitum āha niṣṭhā jñānasya yā pareti /",
  "GE07bhg4c18u:1100": "niṣṭhā paryavasānaṃ parisamāptir ity arthaḥ //50//",
  "GE07bhg4c18u:1101": "Viśvanātha: tataś ca yathā yena prakāreṇa brahma prāpnoti brahmānubhavatīty arthaḥ /",
  "GE07bhg4c18u:1102": "saiva jñānasya niṣṭhā parā paramo 'nta ity arthaḥ /",
  "GE07bhg4c18u:1103": "niṣṭhā niṣpatti-nāśāntāḥ ity amaraḥ /",
  "GE07bhg4c18u:1104": "avidyāyām uparata-prāyāyāṃ vidyāyā apy uparamārambhe yena prakāreṇa jñāna-sannyāsaṃ kṛtvā brahmānubhavet taṃ budhyasvety arthaḥ //50//",
  "GE07bhg4c18u:1105": "Baladeva: siddhim iti /",
  "GE07bhg4c18u:1106_0": "vihitena karmaṇā harim ārādhya tat-prasāda-jāṃ sarva-karma-tyāgāntāṃ ātma-dhyāna-niṣṭhāṃ",
  "GE07bhg4c18u:1106_1": "prāpto yathā yena prakāreṇa sthito brahma prāpnoti āvirbhāvita-guṇāṣṭakaṃ svarūpam anubhavati /",
  "GE07bhg4c18u:1107": "tathā taṃ prakāraṃ samāsena gadato me matto nibodha /",
  "GE07bhg4c18u:1108": "jñānasya yā parā niṣṭhā pareśa-viṣayā jñāna-niṣṭhā tvāṃ prati mayocyate tāṃ ca śṛṇu //50//",
  "GE07bhg4c18u:1110": "BhG 18.51-53",
  "GE07bhg4c18u:1111": "buddhyā viśuddhayā yukto dhṛtyātmānaṃ niyamya ca /",
  "GE07bhg4c18u:1112": "śabdādīn viṣayāṃs tyaktvā rāgadveṣau vyudasya ca //51//",
  "GE07bhg4c18u:1113": "viviktasevī laghvāśī yatavākkāyamānasaḥ /",
  "GE07bhg4c18u:1114": "dhyānayogaparo nityaṃ vairāgyaṃ samupāśritaḥ //52//",
  "GE07bhg4c18u:1115": "ahaṃkāraṃ balaṃ darpaṃ kāmaṃ krodhaṃ parigraham /",
  "GE07bhg4c18u:1116": "vimucya nirmamaḥ śānto brahmabhūyāya kalpate //53//",
  "GE07bhg4c18u:1117": "Śrīdhara: tad evam āha buddhyeti /",
  "GE07bhg4c18u:1118_0": "uktena prakāreṇa viśuddhayā pūrvoktayā sāttvikyā buddhyā yukto dhṛtyā sāttvikyā ātmānaṃ",
  "GE07bhg4c18u:1118_1": "tām eva buddhiṃ niyamya niścalāṃ kṛtvā śabdādīn viṣayāṃs tyaktvā tad-viṣayau rāga-dveṣau",
  "GE07bhg4c18u:1118_2": "vyudasya buddhyā viśuddhayā yukta ity ādīnāṃ brahma-bhūyāya kalpata iti tṛtīyenānvayaḥ // 51//",
  "GE07bhg4c18u:1120": "kiṃ ca vivikteti /",
  "GE07bhg4c18u:1121_0": "vivikta-sevī śuci-deśāvasthāyī laghvāśī mita-bhojī etair upāyair yata-vāk-kāya-mānasaḥ",
  "GE07bhg4c18u:1121_1": "saṃyata-vāg-deha-citto bhūtvā nityaṃ sarvadā dhyānena yo yogo brahma-saṃsparśas tat-paraḥ",
  "GE07bhg4c18u:1121_2": "san dhyānāvicchedārthaṃ punaḥ punar dṛḍhaṃ vairāgyaṃ samyag upāśrito bhūtvā // 52//",
  "GE07bhg4c18u:1123": "tataś cāhaṃkāram iti /",
  "GE07bhg4c18u:1124": "virakto 'ham ity ādy ahaṃkāraṃ balaṃ durāgrahaṃ darpaṃ yoga-balād unmārga-pravṛtti-lakṣaṇaṃ prārabdha-vaśāt prāpyamāneṣv api",
  "GE07bhg4c18u:1125": "viṣayeṣu kāmaṃ krodhaṃ parigrahaṃ ca vimucya viśeṣeṇa tyaktvā balād āpanneṣu nirma",
  "GE07bhg4c18u:1126": "maḥ san śāntaḥ paramām upaśāntiṃ prāpto brahma-bhūyāya brahmāham iti naiścalyenāvasthānāya kalpate yogyaś ca bhavati //53//",
  "GE07bhg4c18u:1127": "Viśvanātha: buddhyā viśuddhayā sāttvikyā dhṛtyāpi sāttvikyātmānaṃ mano niyamya /",
  "GE07bhg4c18u:1128": "dhyānena bhagavac-cintanenaiva yaḥ paro yogas tat-parāyaṇaḥ /",
  "GE07bhg4c18u:1129": "balaṃ kāma-rāga-yuktaṃ na tu sāmarthyam /",
  "GE07bhg4c18u:1130": "ahaṅkārādīn vimucyety avidyoparamaḥ /",
  "GE07bhg4c18u:1131": "śāntaḥ sattva-guṇasyāpy upaśāntimān iti kṛta-jñāna-sannyāsa ity arthaḥ /",
  "GE07bhg4c18u:1132": "jñānaṃ ca mayi sannyaset (BhP 11.19.1)",
  "GE07bhg4c18u:1133": "ity ekādaśokteḥ /",
  "GE07bhg4c18u:1134": "ajñāna-jñānayor uparamaṃ vinā brahmānubhavānupattir iti bhāvaḥ /",
  "GE07bhg4c18u:1135": "brahma-bhūyāya brahmānubhavāya kalpate samartho bhavati //51-53//",
  "GE07bhg4c18u:1136": "Baladeva: taṃ prakāram āha buddhyeti /",
  "GE07bhg4c18u:1137_0": "viśuddhayā sāttvikyā buddhyā yuktas tādṛśyā dhṛtyā cātmānaṃ mano niyamya samādhi-yogyaṃ",
  "GE07bhg4c18u:1137_1": "kṛtvā śabdādīn viṣayāṃs tyaktvā tān sannihitān vidhāya rāga-dveṣau ca tad-dhetukau",
  "GE07bhg4c18u:1137_2": "vyudasya dūrataḥ parihṛtya /",
  "GE07bhg4c18u:1138": "vivikta-sevī nirjana-sthaḥ laghvāśī mita-bhuk yatāni dhyeyābhimukhīkṛtāni vāgādīni yena saḥ /",
  "GE07bhg4c18u:1139": "nityaṃ dhyāna-yoga-paro hari-cintana-nirataḥ /",
  "GE07bhg4c18u:1140": "vairāgyam ātmetara-vastu-mātra-viṣayakam /",
  "GE07bhg4c18u:1141": "aham iti /",
  "GE07bhg4c18u:1142": "ahaṃkāro dehātmābhimānaḥ /",
  "GE07bhg4c18u:1143": "balaṃ tad-vardhakaṃ vāsanā-rūpam /",
  "GE07bhg4c18u:1144": "darpas tad-dhetukaḥ prārabdha-śeṣa-vaśād upāgateṣu bhogyeṣu kāmo 'bhilāṣaḥ,",
  "GE07bhg4c18u:1145": "teṣv anyair apahṛteṣu krodhaḥ /",
  "GE07bhg4c18u:1146": "parigrahaś ca tat-karmakaḥ /",
  "GE07bhg4c18u:1147": "tan etān ahaṅkārādīn vimucya nirmamaḥ san brahma-bhūyāya guṇāṣṭaka-viśiṣṭa-svātma-rūpatvāya",
  "GE07bhg4c18u:1148": "kalpate tad anubhavati /",
  "GE07bhg4c18u:1149": "śānto nistaraṅga-sindhur iva sthitaḥ //51-53//",
  "GE07bhg4c18u:1151": "BhG 18.54",
  "GE07bhg4c18u:1152": "brahmabhūtaḥ prasannātmā na śocati na kāṅkṣati /",
  "GE07bhg4c18u:1153": "samaḥ sarveṣu bhūteṣu madbhaktiṃ labhate parām //54//",
  "GE07bhg4c18u:1154": "Śrīdhara: brahmāham iti naiścalyenāvasthānasya phalam āha brahmeti /",
  "GE07bhg4c18u:1155": "brahma-bhūto brahmaṇy avasthitaḥ prasanna-cittaḥ naṣṭaṃ na śocati na cāprāptaṃ kāṅkṣati dehādya-abhimānābhāvāt /",
  "GE07bhg4c18u:1156": "ataeva sarveṣv api bhūteṣu samaḥ san rāga-dveṣam ādikṛta-vikṣepābhāvāt sarva-bhūteṣu mad-bhāvanā-lakṣaṇṃṃ parāṃ bhaktiṃ labhate //54//",
  "GE07bhg4c18u:1157": "Viśvanātha: tataś copādhy-apagame sati brahma-bhūto 'nāvṛtta-caitanyatvena brahma-rūpa ity arthaḥ /",
  "GE07bhg4c18u:1158": "guṇa-mālinyāpagamāt /",
  "GE07bhg4c18u:1159": "prasannaś cāsāv ātmā ceti saḥ /",
  "GE07bhg4c18u:1160": "tataś ca pūrva-daśāyām iva naṣṭaṃ na śocati na cāprāptaṃ kāṅkṣati dehādy-abhimānābhāvād iti bhāvaḥ /",
  "GE07bhg4c18u:1161": "sarveṣu bhūteṣu bhadrābhadreṣu bālaka iva samaḥ bāhyānusandhānābhāvād iti bhāvaḥ /",
  "GE07bhg4c18u:1162": "tataś ca nirindhanāgnāv iva jñāne śānte 'py anaśvarāṃ jñānāntarbhūtāṃ mad-bhaktiṃ śravaṇa-kīrtanādi-rūpāṃ labhate /",
  "GE07bhg4c18u:1163": "tasyā mat-svarūpa-śakti-vṛttitvena māyā-śakti-bhinnatvād avidyāvidyayor apagame 'py anapagamāt /",
  "GE07bhg4c18u:1164": "ataeva parāṃ jñānād anyāṃ śreṣṭhāṃ niṣkāma-karma-jñānādy-urvaritatvena kevalām ity arthaḥ /",
  "GE07bhg4c18u:1165": "labhata iti pūrvaṃ jñāna-vairāgyādiṣu mokṣa-siddhy-arthaṃ kalayā vartamānāyā api sarva-bhūteṣv antaryāmina iva tasyāḥ spaṣṭopalabdhir nāsīd iti bhāvaḥ /",
  "GE07bhg4c18u:1166": "ataeva kuruta ity anuktvā labhata iti prayuktam /",
  "GE07bhg4c18u:1167": "māṣam udgādiṣu militāṃ teṣu naṣṭeṣv apy anaśvarāṃ kāñcana-maṇikām iva tebhyaḥ pṛthaktayā kevalāṃ labhata itivat /",
  "GE07bhg4c18u:1168": "sampūrṇāyāḥ prema-bhaktes tu prāyas tadānīṃ lābha-sambhavo 'sti nāpi tasyāḥ phalaṃ sāyujyam ity ataḥ parā-śabdena",
  "GE07bhg4c18u:1169": "prema-lakṣaṇeti vyākhyeyam //54//",
  "GE07bhg4c18u:1170": "Baladeva: tasya brahma-bhūyottara-bhāvinaṃ lābham āha brahmeti /",
  "GE07bhg4c18u:1171": "brahma-bhūtaḥ sākṣāt-kṛtāṣṭa-guṇaka-sva-svarūpaḥ /",
  "GE07bhg4c18u:1172": "prasannātmā kleśa-karma-vipākāśayānāṃ vigamād atisvacchaḥ - nadyaḥ prasanna-salilāḥ ity ādāv ativaimalyaṃ prasnna-śabdārthaḥ /",
  "GE07bhg4c18u:1173": "sa evambhūto mad-anyāt kāṃścit prati na śocati na ca tān kāṅkṣati /",
  "GE07bhg4c18u:1174": "sarveṣu mad-anyeṣūccāvaceṣu bhūteṣu samaḥ heyatvāviśeṣālloṣṭra-kāṣṭhavattvāni manyamānaḥ īdṛśaḥ san parāṃ mad-bhaktiṃ niṣṭhāṃ jñānasya yā parā ity (Gītā 18.50)",
  "GE07bhg4c18u:1175": "uktāṃ mad-anubhava-lakṣaṇāṃ mad-vīkṣaṇa-samānākārāṃ sādhyāṃ bhaktiṃ vindatīty arthaḥ //54//",
  "GE07bhg4c18u:1177": "BhG 18.55",
  "GE07bhg4c18u:1178": "bhaktyā mām abhijānāti yāvān yaś cāsmi tattvataḥ /",
  "GE07bhg4c18u:1179": "tato māṃ tattvato jñātvā viśate tadanantaram //55//",
  "GE07bhg4c18u:1180": "Śrīdhara: tataś ca bhaktyeti /",
  "GE07bhg4c18u:1181": "tathā ca parayā bhaktyā tattvato mām abhijānāti /",
  "GE07bhg4c18u:1182": "kathambhūtam,",
  "GE07bhg4c18u:1183": "yāvān sarva-vyāpī yaś cāsmi sac-cid-ānanda-ghanas tathābhutaṃ /",
  "GE07bhg4c18u:1184": "tataś ca mām evaṃ tattvato jñātvā tad-anantaraṃ tasya jñānasya uparame sati māṃ viśate paramānanda-rūpo bhavatīty arthaḥ //55//",
  "GE07bhg4c18u:1185": "Viśvanātha: nanu tayā labdhayā bhaktyā tadānīṃ tasya kiṃ syād ity ato 'rthāntra-nyāsenāha bhaktyeti /",
  "GE07bhg4c18u:1186": "ahaṃ yāvān yaś cāsmi taṃ māṃ tat-padārthaṃ jñānī vā nānāvidho bhakto vā bhaktyaiva tattvato 'bhijānāti /",
  "GE07bhg4c18u:1187": "bhaktyāham ekayā grāhyaḥ iti mad-ukteḥ (BhP 11.14.11) /",
  "GE07bhg4c18u:1188": "yasmād evaṃ tasmāt prastutaḥ sa jñānī tatas tayā bhaktyaiva tad-anantaraṃ vidyoparamād uttara-kāla eva māṃ jñātvā māṃ viśati mat-sāyujya-sukham anubhavati /",
  "GE07bhg4c18u:1189": "mama māyātītatvād avidyāyāś ca māyātvād vidyayāpy aham avagamya[*ENDNOTE] iti bhāvaḥ /",
  "GE07bhg4c18u:1190": "yat tu sāṅkhya-yogau ca vairāgyaṃ tapo bhaktiś ca keśave /",
  "GE07bhg4c18u:1191": "pañca-parvaiva vidyā iti nārada-pañcarātre vidyā-vṛttitvena bhaktiḥ śrūyate /",
  "GE07bhg4c18u:1192": "tat khalu hlādinī-śakti-vṛtter bhakter eva kalā kācid vidyā-sāphalyārthaṃ vidyāyāṃ praviṣṭā /",
  "GE07bhg4c18u:1193": "karma-sāphalyārthaṃ karma-yoge 'pi praviśati /",
  "GE07bhg4c18u:1194": "tayā vinā karma-jñāna-yogādīnāṃ śrama-mātratvokteḥ /",
  "GE07bhg4c18u:1195": "yato nirguṇā bhaktiḥ sad-guṇamayyā vidyāyā vṛttir vastuto na bhavati,",
  "GE07bhg4c18u:1196": "ato hy ajñāna-nivartakatvenaiva vidyāyāḥ kāraṇatvaṃ tat-padārtha-jñāne tu bhakter eva /",
  "GE07bhg4c18u:1197": "kiṃ ca - sattvāt sañjāyate jñānam iti smṛteḥ (Gītā 14.17)",
  "GE07bhg4c18u:1198": "sattvajaṃ jñānaṃ sattvam eva /",
  "GE07bhg4c18u:1199": "tac ca sattvaṃ vidyā-śabdenocyate yathā tathā bhakty-utthaṃ jñānaṃ bhaktir eva saiva kvacit bhakti-śabdena kvacit jñāna-śabdena cocyata iti jñānam api dvividhaṃ draṣṭavyam /",
  "GE07bhg4c18u:1200": "tatra prathamaṃ jñānaṃ saṃnyasya dvitīyena jñānena brahma-sāyujyam āpnuyād ity ekādaśa-skandha-pañcaviṃśaty-adhyāya-dṛṣṭyāpi[*ENDNOTE] jñeyam /",
  "GE07bhg4c18u:1201": "atra kecid bhaktyā vinaiva kevalenaiva jñānena sāyujyārthinas te jñāni-māninaḥ kleśa-mātra-phalā ativigītā eva /",
  "GE07bhg4c18u:1202_0": "anye tu bhaktyā vinā kevalena jñānena na muktir iti jñātvā bhakti-miśram eva jñānam",
  "GE07bhg4c18u:1202_1": "abhasyanto bhagavāṃs tu māyopādhir eveti bhagavad-vapur guṇa-mayaṃ manyamānā yogārūḍhatva-daśām",
  "GE07bhg4c18u:1202_2": "api prāptās te 'pi jñānino vimukta-mānino vigītā eva / yad uktam -",
  "GE07bhg4c18u:1203": "mukha-bāhūru-pādebhyaḥ",
  "GE07bhg4c18u:1204": "puruṣasyāśramaiḥ saha /",
  "GE07bhg4c18u:1205": "catvāro jajñire varṇā",
  "GE07bhg4c18u:1206": "guṇair viprādayaḥ pṛthak // (BhP 11.5.2)",
  "GE07bhg4c18u:1207": "ya evaṃ puruṣaṃ sākṣād",
  "GE07bhg4c18u:1208": "ātma-prabhavam īśvaram /",
  "GE07bhg4c18u:1209": "na bhajanty avajānanti",
  "GE07bhg4c18u:1210": "sthānād bhraṣṭāḥ patanty adhaḥ // (BhP 11.5.3) iti /",
  "GE07bhg4c18u:1211": "asyārthaḥ ye na bhajanti ye ca bhajanto 'py avajānanti te sannyāsino 'pi vinaṣṭa-vidyā apy adhaḥ patanti /",
  "GE07bhg4c18u:1212": "tathā ca hy uktam -",
  "GE07bhg4c18u:1213": "ye 'nye 'ravindākṣa vimukta-māninas",
  "GE07bhg4c18u:1214": "tvayy asta-bhāvād aviśuddha-buddhayaḥ /",
  "GE07bhg4c18u:1215": "āruhya kṛcchreṇa paraṃ padaṃ tataḥ",
  "GE07bhg4c18u:1216": "patanty adho 'nādṛta-yuṣmad-aṅghrayaḥ // (BhP 10.2.32) iti /",
  "GE07bhg4c18u:1217": "atra āṅghri-padaṃ bhaktyaiva prayuktaṃ vivakṣitam /",
  "GE07bhg4c18u:1218": "anādṛta-yuṣmad-aṅghraya iti tanor guṇa-mayatva-buddhir eva tanor anādaraḥ / yad uktaṃ -",
  "GE07bhg4c18u:1219": "avajānanti māṃ mūḍhā",
  "GE07bhg4c18u:1220": "mānuṣīṃ tanum āśritam / (Gītā 9.11) iti /",
  "GE07bhg4c18u:1221": "vastutas tu mānuṣī sā tanuḥ saccidānandam apy eva /",
  "GE07bhg4c18u:1222": "tasyāḥ dṛśyatvaṃ tu dustarkya-tadīya-kṛpā-śakti-prabhāvād eva /",
  "GE07bhg4c18u:1223": "yad uktam nārāyaṇādhyātma-vacanam -",
  "GE07bhg4c18u:1224": "nityāvyakto 'pi bhagavān",
  "GE07bhg4c18u:1225": "īkṣ(y)ate nija-śaktitaḥ /",
  "GE07bhg4c18u:1226": "tām ṛte paramānandaṃ",
  "GE07bhg4c18u:1227": "kaḥ paśyet tam imaṃ prabhum // iti /",
  "GE07bhg4c18u:1228": "evaṃ ca bhagavat-tanoḥ saccidānandamayatve k ptaṃ sac-cid-ānanda-vigraham śrī-vṛndāvana-sura-bhūruha-talāsīnam iti (GTU 1.33) /",
  "GE07bhg4c18u:1229": "śābdaṃ brahma vapur dadhat ity ādi śrutiḥ-smṛti-para-sahasra-vacaneṣu pramāṇeṣu satsv api - māyāṃ tu prakṛtiṃ vidyān māyinaṃ tu maheśvaram iti (ŚvetU 4.2)",
  "GE07bhg4c18u:1230": "iti śruti-dṛṣṭyaiva bhagavān api māyopādhir iti manyante kintu svarūpa-bhūtayā nitya-śaktyā māyākhyayā yutaḥ /",
  "GE07bhg4c18u:1231": "ato māya-mayaṃ viṣṇuṃ pravadanti sanātanam iti mādhva-bhāṣya-pramāṇita-śruteḥ /",
  "GE07bhg4c18u:1232": "māyāṃ tv ity atra māyā-śabdena svarūpa-bhūtā cic-chaktir evābhidhīyate na tv asvarūpa-bhūtā triguṇa-mayy eva śaktir iti tasyāḥ śruter arthaṃ na manyante /",
  "GE07bhg4c18u:1233": "yad vā prakṛtiṃ durgāṃ māyinaṃ tu maheśvaraṃ śambhuṃ vidyād ity artham api naiva manyante /",
  "GE07bhg4c18u:1234": "ato bhagavad-aparādhena jīvan-muktva-daśāṃ prāptā api te 'dhaḥ patanti /",
  "GE07bhg4c18u:1235": "yad uktaṃ vāsanā-bhāṣya-dhṛtaṃ pariśiṣṭa-vacanam /",
  "GE07bhg4c18u:1236": "jīvan-muktā api punar",
  "GE07bhg4c18u:1237": "yānti saṃsāra-vāsanām /",
  "GE07bhg4c18u:1238": "yady acintya-mahā-śaktau",
  "GE07bhg4c18u:1239": "bhagavaty aparādhinaḥ // iti /",
  "GE07bhg4c18u:1240": "te ca phala-prāptau satyām arthāt nāsti sādhanopayoga iti matvā jñāna-sannyāsa-kāle jñānaṃ tatra guṇī-bhūtāṃ bhaktim api santyajya,",
  "GE07bhg4c18u:1241": "mithyaivāparokṣānubhavaṃ tv asya manyante /",
  "GE07bhg4c18u:1242": "śrī-vigrahāparādhena bhaktyā api jñānena sārdham antardhānād bhaktiṃ te punar naiva labhante /",
  "GE07bhg4c18u:1243": "bhaktyā vinā ca tat-padārthānanubhāvān mṛṣā-samādhayo jīvan-mukta-mānina eva te jñeyāḥ /",
  "GE07bhg4c18u:1244": "yad uktam - ye 'nye 'ravindākṣa vimukta-māninaḥ iti /",
  "GE07bhg4c18u:1245": "ye tu bhakti-miśraṃ jñānam abhyasyanto bhagavan-mūrtiṃ sac-cid-ānandamayīm eva mānayānāḥ krameṇāvidyāvidyayor uparāme parāṃ bhaktiṃ labhante /",
  "GE07bhg4c18u:1246": "te jīvan-muktā dvividhāḥ /",
  "GE07bhg4c18u:1247": "eke sāyujyārthaṃ bhaktiṃ kurvantas tayaiva tat padārtham aparokṣīkṛtya tasmin sāyujyaṃ labhante te saṅgītā eva /",
  "GE07bhg4c18u:1248": "apare bhūribhāgā yādṛcchika-śānta-mahā-bhāgavata-saṅga-prabhāvena tyakta-mumukṣāḥ śukādivad bhakti-rasa-mādhuryāsvāda eva nimajjanti,",
  "GE07bhg4c18u:1249": "te tu parama-saṅgītā eva / yad uktam -",
  "GE07bhg4c18u:1250": "ātmārāmāś ca munayo",
  "GE07bhg4c18u:1251": "nirgranthā apy urukrame",
  "GE07bhg4c18u:1252": "kurvanty ahaitukīṃ bhaktim",
  "GE07bhg4c18u:1253": "itthambhūta-guṇo hariḥ // (BhP 1.7.10) iti /",
  "GE07bhg4c18u:1254": "tad evaṃ caturvidhā jñānino dvaye vigītāḥ patanti,",
  "GE07bhg4c18u:1255": "dvaye saṅgītās taranti saṃsāram iti //55//",
  "GE07bhg4c18u:1256": "Baladeva: tataḥ kiṃ tad āha bhaktyeti /",
  "GE07bhg4c18u:1257": "svarūpato guṇataś ca yo 'haṃ vibhūtitaś ca yāvān aham asmi taṃ mām parayā mad-bhaktyā tat tv abhijānāty anubhavati /",
  "GE07bhg4c18u:1258": "tato mat-parama-bhaktito hetor ukta-lakṣaṇaṃ māṃ tattvato yāthātmyena jñātvānubhūya tad-anantaraṃ tata eva hetor māṃ viśate mayā saha yujyate /",
  "GE07bhg4c18u:1259": "puraṃ praviśati ity atra pura-saṃyoga eva pratīyate na tu purātmakatvam /",
  "GE07bhg4c18u:1260": "atra tattvato 'bhijñāne praveśe ca bhaktir eva hetur ukto bodhyaḥ /",
  "GE07bhg4c18u:1261": "bhaktyā tv ananyayā śakyaḥ ity (Gītā 11.54)",
  "GE07bhg4c18u:1262": "ādi pūrvokteḥ /",
  "GE07bhg4c18u:1263": "tad-anantaram iti mat-svarūpa-guṇa-vibhūti-tāttvikānubhavād uttarasmin kāle ity arthaḥ /",
  "GE07bhg4c18u:1264": "yad vā, parayā bhaktyā māṃ tattvato jñātvā tatas tāṃ bhaktim ādāyaiva māṃ viśate /",
  "GE07bhg4c18u:1265": "lyab-lope karmaṇi pañcamī /",
  "GE07bhg4c18u:1266": "mokṣe 'pi bhaktir astīty āha sūtra-kṛt āprāyaṇāt tatrāpi hi dṛṣṭam iti (Vs 4.1.12)",
  "GE07bhg4c18u:1267": "āprāyaṇād āmokṣāt tatrāpi ca mokse bhaktir anuvartate iti śrutau dṛṣṭam iti sūtrārthaḥ /",
  "GE07bhg4c18u:1268": "bhaktyā vinaṣṭāvidyānāṃ bhaktyāḥ svādo vivardhate sitayā naṣṭa-pittānāṃ sitāsvādavad iti rahasya-vidaḥ /",
  "GE07bhg4c18u:1269": "itthaṃ ca sa-niṣṭhānāṃ sādhana-sādhya-paddhatir uktā //55//",
  "GE07bhg4c18u:1271": "BhG 18.56",
  "GE07bhg4c18u:1272": "sarvakarmāṇy api sadā kurvāṇo madvyapāśrayaḥ /",
  "GE07bhg4c18u:1273": "matprasādād avāpnoti śāśvataṃ padam avyayam //56//",
  "GE07bhg4c18u:1274": "Śrīdhara: sva-karmabhiḥ parameśvarārādhanād uktaṃ mokṣa-prakāram upasaṃharati sarva-karmāṇīti /",
  "GE07bhg4c18u:1275_0": "sarvāṇi nityāni naimittikāni ca karmāṇi purvokta-krameṇa sarvadā kurvāṇaḥ mad-vyapāśrayaḥ",
  "GE07bhg4c18u:1275_1": "aham eva vyāpāśrayaḥ āśrayaṇīyo na tu svargādi-phalaṃ yasya sa mat-prasādād śāśvatam",
  "GE07bhg4c18u:1275_2": "anādi sarvotkṛṣṭaṃ padam prāpnoti //56 //",
  "GE07bhg4c18u:1276": "Viśvanātha: tad evaṃ jñānī yathā-krameṇaiva karma-phala-sannyāsa-karma-sannyāsair mat-sāyujyaṃ prāpnotīty uktam /",
  "GE07bhg4c18u:1277": "mad-bhaktas tu māṃ yathā prāpnoti tad api śṛṇv ity āha sarveti /",
  "GE07bhg4c18u:1278": "mad-vyapāśrayo māṃ viśeṣato 'pakarṣeṇa sakāmatayāpi ya āśrayate so 'pi kiṃ punar niṣkāma-bhakta ity arthaḥ /",
  "GE07bhg4c18u:1279_0": "sarva-karmāṇy api nitya-naimittika-kāmyāni putra-kalatrādi-poṣaṇa-lakṣaṇāni vyavahārikāṇy",
  "GE07bhg4c18u:1279_1": "api sarvāṇi kurvāṇaḥ kiṃ punas tyakta-karma-yoga-jñāna-devatāntaropāsanānya-kāmāny",
  "GE07bhg4c18u:1279_2": "abhakta ity arthaḥ /",
  "GE07bhg4c18u:1280": "atrāśrayate samyag sevata iti āḍ-upasargena sevāyāḥ pradhānībhūtatvam /",
  "GE07bhg4c18u:1281": "karmāṇy apīty api-śabdenāpakarṣa-bodhakena karmaṇāṃ guṇībhūtatvam /",
  "GE07bhg4c18u:1282": "ato 'yaṃ karma-miśra-bhaktimān,",
  "GE07bhg4c18u:1283": "na tu bhakti-miśra-karmavān iti prathama-ṣaṭkokte karmaṇi nātivyāptiḥ /",
  "GE07bhg4c18u:1284": "śāśvataṃ mahat-padaṃ mad-dhāma vaikuṇṭha-mathurā-dvārakāyodhyādikam āpnoti /",
  "GE07bhg4c18u:1285": "nanu mahā-pralaye tat tad dhāma kathaṃ sthāsyati /",
  "GE07bhg4c18u:1286": "tatrāha - avyayaṃ mahā-pralaye mad-dhāmnaḥ kim api na vyayati mad-atarkya-prabhāvād iti bhāvaḥ /",
  "GE07bhg4c18u:1287": "nanu jñānī khalv anekair janmabhir aneka-tapa-ādi-kleśaiḥ sarva-viṣayendriyoparāmeṇaiva naiṣkarmye saty eva yat sāyujyaṃ prāpnoti /",
  "GE07bhg4c18u:1288": "tasya te nityaṃ dhāma sakarmakatve sakāmakatve 'pi tvad-āśrayaṇa-mātreṇaiva kathaṃ prāpnoti /",
  "GE07bhg4c18u:1289": "tatrāha mat-prasādād iti mat-prasādasyātarkyam eva prabhāvatvaṃ jānīhīti bhāvaḥ //56//",
  "GE07bhg4c18u:1290": "Baladeva: atha pariniṣṭhitānām āha sarveti sārdha-dvayābhyām /",
  "GE07bhg4c18u:1291": "mad-vyapāśrayo mad-ekāntī sarvāṇi sva-vihitāni karmāṇi yathā-yogaṃ kurvāṇaḥ /",
  "GE07bhg4c18u:1292": "api-śabdād gauṇa-kāle mad-ekāntinas tasya mukhya-kālābhāvāt /",
  "GE07bhg4c18u:1293": "evam āha sūtrakāraḥ - sarvathāpi tatra vobhaya-liṅgāt (Vs 3.4.34) iti /",
  "GE07bhg4c18u:1294": "īdṛśaḥ sa mat-prasādān mad-atyanugrahāt śāśvataṃ nityam avyayam apariṇāmi-jñānānandātmakaṃ padaṃ param-vyomākhyam avāpnoti labhate //56//",
  "GE07bhg4c18u:1296": "BhG 18.57",
  "GE07bhg4c18u:1297": "cetasā sarvakarmāṇi mayi saṃnyasya matparaḥ /",
  "GE07bhg4c18u:1298": "buddhiyogam upāśritya maccittaḥ satataṃ bhava //57//",
  "GE07bhg4c18u:1299": "Śrīdhara: yasmād evaṃ tasmāt cetaseti /",
  "GE07bhg4c18u:1300": "sarvāṇi karmāṇi /",
  "GE07bhg4c18u:1301_0": "cetasā mayi saṃnyasya samarpya mat-paraḥ aham eva paraḥ prāpyaḥ puruṣārtho yasya",
  "GE07bhg4c18u:1301_1": "sa vyavasāyātmikayā buddhyā yogam upāśritya satataṃ karmānuṣṭhāna-kāle 'pi brahmārpaṇaṃ",
  "GE07bhg4c18u:1301_2": "brahma-havir iti (Gītā 4.24)",
  "GE07bhg4c18u:1302": "nyāyena mayy eva cittaṃ yasya tathābhūto bhava //57//",
  "GE07bhg4c18u:1303": "Viśvanātha: nanu tarhi māṃ prati tvaṃ niścayena kim ājñāpayasi /",
  "GE07bhg4c18u:1304": "kim aham ananya-bhakto bhavāmi,",
  "GE07bhg4c18u:1305": "kiṃ vānantarokta-lakṣaṇaḥ sakāma-bhakta eva /",
  "GE07bhg4c18u:1306": "tatra sarva-prakṛṣṭo 'nanya-bhakto bhavituṃ na prabhaviṣyasi /",
  "GE07bhg4c18u:1307": "nāpi sarva-bhakteṣv apakṛṣṭaḥ sakāma-bhakto bhava /",
  "GE07bhg4c18u:1308": "kintu tvaṃ madhyama-bhakto bhavety āha cetaseti /",
  "GE07bhg4c18u:1309": "sarva-karmāṇi svāśrama-dharmān vyavahārika-karmāṇi ca mayi sannyasya samarpya,",
  "GE07bhg4c18u:1310": "mat-paro 'ham eva paraḥ prāpyaḥ puruṣārtho yasya sa niṣkāma ity arthaḥ /",
  "GE07bhg4c18u:1311": "yad uktaṃ pūrvam eva",
  "GE07bhg4c18u:1312": "yat karoṣi yad aśnāsi",
  "GE07bhg4c18u:1313": "yaj juhoṣi dadāsi yat /",
  "GE07bhg4c18u:1314": "yat tapasyasi kaunteya",
  "GE07bhg4c18u:1315": "tat kuruṣva mad-arpaṇam // iti / (Gītā 9.27)",
  "GE07bhg4c18u:1316": "buddhi-yogaṃ vyavasāyātmikayā buddhyā yogaṃ satataṃ mac-cittaḥ karmānuṣṭhāna-kāle 'nyadāpi māṃ smaran bhava //57//",
  "GE07bhg4c18u:1317_0": "Baladeva: tādṛśatvād eva tvaṃ sarvāṇi sva-vihitāni karmāṇi kartṛtvābhimānādi-śūnyenacetasā",
  "GE07bhg4c18u:1317_1": "svāmini mayi sannyasyārpayitvā mat-paro mad-eka-puruṣārtho mām eva buddhi-yogam upāśritya",
  "GE07bhg4c18u:1317_2": "satataṃ karmānuṣṭhāna-kāle mac-citto bhava /",
  "GE07bhg4c18u:1318": "etac ca tvāṃ prati prāg apy uktaṃ yat karoṣīty ādinā arpayitvaiva karmāṇi kuru,",
  "GE07bhg4c18u:1319": "na tu kṛtvārpayeti //57//",
  "GE07bhg4c18u:1321": "BhG 18.58",
  "GE07bhg4c18u:1322": "maccittaḥ sarvadurgāṇi matprasādat tariṣyasi /",
  "GE07bhg4c18u:1323": "atha cet tvam ahaṃkārān na śroṣyasi vinaṅkṣyasi //58//",
  "GE07bhg4c18u:1324": "Śrīdhara: tato yad bhaviṣyati tac chṛṇu - mac-citta iti /",
  "GE07bhg4c18u:1325": "mac-cittaḥ san mat-prasādāt sarvāṇy api durgāṇi dustarāṇi sāṃsārika-duḥkhāni tariṣyasi /",
  "GE07bhg4c18u:1326": "vipakṣe doṣam āha -- atha cet yadi punas tvam ahaṃkārān jñātṛtvābhimānāt mad uktam evaṃ na śroṣyasi tarhi vinaṅkṣyasi puruṣārthād bhraṣṭo bhaviṣyasi //58//",
  "GE07bhg4c18u:1327": "Viśvanātha : tataḥ kim ata āha mac-citta iti //58//",
  "GE07bhg4c18u:1328": "Baladeva : evaṃ mac-cittas tvaṃ mat-prasādād eva sarvāṇi durgāṇi dustarāṇi saṃsāra-duḥkhāni tariṣyasi /",
  "GE07bhg4c18u:1329": "tatra te na cintā /",
  "GE07bhg4c18u:1330": "tāny ahaṃ bhakta-bandhur apaneṣyami dāsyāmi cātmānam iti pariniṣṭhitānāṃ sādhana-sādhya-paddhatir uktā /",
  "GE07bhg4c18u:1331": "atha ced ahaṅkārāt kṛtyākṛtya-viṣayaka-jñānābhimānāt tvaṃ mad-uktaṃ na śroṣyasi tarhi vinaṅkṣyasi svārthāt vibhraṣṭo bhaviṣyasi /",
  "GE07bhg4c18u:1332": "na hi kaścit prāṇināṃ kṛtyākṛtyor vijñātā praśāstā vā matto 'nyo vartate //58//",
  "GE07bhg4c18u:1334": "BhG 18.59",
  "GE07bhg4c18u:1335": "yad ahaṃkāram āśritya na yotsya iti manyase /",
  "GE07bhg4c18u:1336": "mithyaiṣa vyavasāyas te prakṛtis tvāṃ niyokṣyati //59//",
  "GE07bhg4c18u:1337": "Śrīdhara: kāmaṃ vinaṅkṣyasi na tu bandhubhir yuddhaṃ kariṣyāmīti cet tatrāha",
  "GE07bhg4c18u:1338": "yad ahaṃkāram iti /",
  "GE07bhg4c18u:1339": "mad-uktam anādṛtya kevalam ahaṅkāram avalambya yuddhaṃ na kariṣyāmīti yan manyase tvam adhyavasyasi eṣa tava vyavasāyo mithyaiva asvatantratvāt tava /",
  "GE07bhg4c18u:1340": "tad evāha prakṛtis tvāṃ rajo-guṇa-rūpeṇa pariṇatā satī niyokṣyati pravartayiṣyatīti //59//",
  "GE07bhg4c18u:1341": "Viśvanātha: nanu kṣatriyasya mama[*ENDNOTE] yuddham eva paro dharmas tatra bandhu-vadha-pāpād bhīta eva pravartituṃ necchāmīti tatra sa-tarjanam āha yad aham iti /",
  "GE07bhg4c18u:1342": "prakṛtiḥ svabhāvaḥ /",
  "GE07bhg4c18u:1343": "adhunā tvaṃ mad-vacanaṃ na mānayasi,",
  "GE07bhg4c18u:1344": "yadā tu mahāvīrasya tava svābhāviko yuddhotsāho durvāra evodbhaviṣyati tadā yudhyamānaḥ svayam eva bhīṣmādīn gurūn haniṣyan mayā hasiṣyasa iti bhāvaḥ //59//",
  "GE07bhg4c18u:1345_0": "Baladeva: yadyapi kṣatriyasya yuddham eva dharmas tathāpi guru-viprādi-vadha-hetukāt",
  "GE07bhg4c18u:1345_1": "pāpād bhītasya me na tatra pravṛttir iti kṛtyākṛtya-vijñātṛtvābhimānam ahaṅkāram",
  "GE07bhg4c18u:1345_2": "āśritya nāhaṃ yotsye iti yadi tvaṃ manyase,",
  "GE07bhg4c18u:1346": "tarhi tavaiṣa vyavasāyo niścayo mithyā niṣphalo bhāvī,",
  "GE07bhg4c18u:1347": "prakṛtir man-māyā rajo-guṇātmanā pariṇatā mad-vākyāvahelinaṃ tvāṃ gurv-ādi-vadhe nimitte yuddhe niyokṣyati pravartayiṣyaty eva //59//",
  "GE07bhg4c18u:1349": "BhG 18.60",
  "GE07bhg4c18u:1350": "svabhāvajena kaunteya nibaddhaḥ svena karmaṇā /",
  "GE07bhg4c18u:1351": "kartuṃ necchasi yan mohāt kariṣyasy avaśopi tat //60//",
  "GE07bhg4c18u:1352": "Śrīdhara: kiṃ ca svabhāvajeneti /",
  "GE07bhg4c18u:1353_0": "svabhāvaḥ kṣatriyatva-hetuḥ pūrva-janma-saṃskāras tasmāj jātena svīyena karmaṇā śauryādinā",
  "GE07bhg4c18u:1353_1": "pūrvoktena nibaddhaḥ yantritas tvaṃ mohāt yat karma yuddha-lakṣaṇaṃ kartuṃ necchasi",
  "GE07bhg4c18u:1353_2": "avaśaḥ san tat karma kariṣyasy eva //60 //",
  "GE07bhg4c18u:1354": "Viśvanātha: uktam evārthaṃ vivṛṇoti svabhāvaḥ kṣatriyatve hetuḥ pūrva-saṃskāras tasmāj jātena svīyena karmaṇā nibaddho yantritaḥ //60//",
  "GE07bhg4c18u:1355": "Baladeva: uktam upapādayati svabhāveti /",
  "GE07bhg4c18u:1356": "yadi tvaṃ mohād ajñānān mad-uktam api yuddhaṃ kartuṃ necchasi,",
  "GE07bhg4c18u:1357": "tadā svabhāvajena svena karmaṇā śauryeṇa man-māyodbhāsitena nibaddho 'vaśas tat kariṣyasi //60//",
  "GE07bhg4c18u:1359": "BhG 18.61",
  "GE07bhg4c18u:1360": "īśvaraḥ sarvabhūtānāṃ hṛddeśerjuna tiṣṭhati /",
  "GE07bhg4c18u:1361": "bhrāmayan sarvabhūtāni yantrārūḍhāni māyayā //61//",
  "GE07bhg4c18u:1362": "[*ENDNOTE]",
  "GE07bhg4c18u:1363": "Śrīdhara: tad evaṃ śloka-dvayena sāṅkhyādi-mate prakṛti-pāratantryaṃ svabhāva-pāratantryaṃ coktam /",
  "GE07bhg4c18u:1364": "idānīṃ svamatam āha īśvara iti dvābhyām /",
  "GE07bhg4c18u:1365": "sarva-bhūtānāṃ hṛn-madhye īśvaro 'ntaryāmī tiṣṭhati /",
  "GE07bhg4c18u:1366": "kiṃ kurvan, sarvāṇi bhūtāni māyayā nija-śaktyā bhrāmayaṃs tat-tat-karmasu pravartayan,",
  "GE07bhg4c18u:1367": "yathā dāru-yantram ārūḍhāni kṛtrimāni bhūtāni sūtradhāro loke bhrāmayati tadvad ity arthaḥ /",
  "GE07bhg4c18u:1368": "yad vā yantrāṇi śarīrāṇi ārūḍhāni bhūtāni dehābhimānino jīvān bhramayann ity arthaḥ /",
  "GE07bhg4c18u:1369": "tathā ca śvetāśvatārāṇāṃ mantraḥ --",
  "GE07bhg4c18u:1370": "eko devaḥ sarvabhūteṣu gūḍhaḥ",
  "GE07bhg4c18u:1371": "sarvavyāpī sarvabhūtāntarātmā /",
  "GE07bhg4c18u:1372": "karmādhyakṣaḥ sarvabhūtādhivāsaḥ",
  "GE07bhg4c18u:1373": "sākṣī cetā kevalo nirguṇaś ca // iti // (ŚvetU 6.11)",
  "GE07bhg4c18u:1374": "antaryāmi-brāhmaṇaṃ[*ENDNOTE] ca -- ya ātmani tiṣṭhan ātmānam antaro yamayati yam ātmā na veda yasya ātmā śarīram eva te ātmāntaryāmy amṛtaḥ // ity ādi //61//",
  "GE07bhg4c18u:1375": "Viśvanātha: śloka-dvayena svabhāva-vādināṃ matam uktvā sva-matam āha īśvaro nārāyaṇaḥ sarvāntaryāmī /",
  "GE07bhg4c18u:1376": "yaḥ pṛthivyāṃ tiṣṭhan pṛthivyā antaro,",
  "GE07bhg4c18u:1377": "yaṃ pṛthivī na veda,",
  "GE07bhg4c18u:1378": "yasya pṛthivī śarīraṃ,",
  "GE07bhg4c18u:1379": "yaḥ pṛthivīm antaro yamayati (BAU 3.6.3) iti /",
  "GE07bhg4c18u:1380": "yac ca kiñcij jagaty asmin[*ENDNOTE]",
  "GE07bhg4c18u:1381": "dṛśyate śrūyate 'pi vā /",
  "GE07bhg4c18u:1382": "antar-bahiś ca tat sarvaṃ",
  "GE07bhg4c18u:1383": "vyāpya nārāyaṇaḥ sthitaḥ //",
  "GE07bhg4c18u:1384": "(Mahānārāyaṇa Upaniṣad 13.5)",
  "GE07bhg4c18u:1385": "ity ādi śruti-pratipādita īśvaro 'ntaryāmī hṛdi tiṣṭhati /",
  "GE07bhg4c18u:1386": "kiṃ kurvan? sarvāṇi",
  "GE07bhg4c18u:1387": "bhūtāni māyayā nija-śaktyā bhrāmayan bhramayan[*ENDNOTE] tat-tat-karmāṇi pravartayan,",
  "GE07bhg4c18u:1388": "yathā sūtra-sañcārādi-yantram ārūḍhāni kṛtrimāṇi pāñcālikā-rūpāṇi sarva-bhūtāni māyā vibhramayati tadvad ity arthaḥ /",
  "GE07bhg4c18u:1389": "yad vā yantrārūḍhāni śarīrārūḍhān sarva-jīvān ity arthaḥ //61//",
  "GE07bhg4c18u:1390": "Baladeva: vijñātṛtvābhimānam ivālakṣyārjunam atyājyatvād vidhānterṇopadiśati īśvara iti dvābhyām /",
  "GE07bhg4c18u:1391": "he arjuna tvaṃ cet svaṃ vijṇaṃ manyase,",
  "GE07bhg4c18u:1392": "tarhy antaryāmi-brāhmaṇāt tvayā jñāto ya īśvaraḥ sarva-bhūtānāṃ brahmādi-sthāvarāntānāṃ hṛddeśe tiṣṭhati māyayā sva-śaktyā tāni bhrāmayan san /",
  "GE07bhg4c18u:1393": "sarva-bhūtāni viśinaṣṭi yantreti /",
  "GE07bhg4c18u:1394": "yat karmānuguṇaṃ māyā-nirmitaṃ dehendriya-prāṇa-lakṣaṇaṃ yantraṃ tad-ārūḍhāni /",
  "GE07bhg4c18u:1395": "rūpakeṇopamātra vyajyate - yathā sūtra-dhāro dāru-yantrārūḍhāni kṛtrimāṇi bhūtāni bhrāmayati tadvat //61//",
  "GE07bhg4c18u:1397": "BhG 18.62",
  "GE07bhg4c18u:1398": "tam eva śaraṇaṃ gaccha sarvabhāvena bhārata /",
  "GE07bhg4c18u:1399": "tatprasādāt parāṃ śāntiṃ sthānaṃ prāpsyasi śāśvatam //62//",
  "GE07bhg4c18u:1400": "Śrīdhara: tam iti /",
  "GE07bhg4c18u:1401": "yasmād evaṃ sarve jīvāḥ parameśvara-paratantrāḥ tasmād ahaṅkāraṃ parityajya sarva-bhāvena sarvātmanā tam īśvaram eva śaraṇaṃ gaccha /",
  "GE07bhg4c18u:1402": "tataś ca tasyaiva prasādāt parāṃ uttamāṃ śāntiṃ sthānaṃ ca pārameśvaraṃ śāśvataṃ nityaṃ prāpsyasi //62//",
  "GE07bhg4c18u:1403": "Viśvanātha: etaj-jñāpana-prayojanam āha tam eveti /",
  "GE07bhg4c18u:1404": "parām avidyāvidyayor nivṛttim /",
  "GE07bhg4c18u:1405": "tataś ca śāśvataṃ sthānaṃ vaikuṇṭham /",
  "GE07bhg4c18u:1406": "iyam antaryāmi-śaraṇāpattiḥ antaryāmy-upāsakānām eva /",
  "GE07bhg4c18u:1407": "bhagavad-upāsakānāṃ tu bhagavac-charaṇāpattiḥ /",
  "GE07bhg4c18u:1408": "agre vakṣyata eveti kecid āhuḥ /",
  "GE07bhg4c18u:1409": "anyas tu yo mad-iṣṭa-devaḥ śrī-kṛṣṇaḥ sa eva mad-gurur māṃ bhakti-yogam anukūlaṃ hitaṃ copadeśam upadiśati ca /",
  "GE07bhg4c18u:1410": "tam ahaṃ śaraṇaṃ prapadye ity aniśaṃ bhāvayeti /",
  "GE07bhg4c18u:1411": "yad uktam uddhavena -",
  "GE07bhg4c18u:1412": "naivopayanty apacitiṃ kavayas taveśa",
  "GE07bhg4c18u:1413": "brahmayusāpi kṛtam ṛddha-mudaḥ smarantaḥ /",
  "GE07bhg4c18u:1414": "yo 'ntar-bahis tanu-bhṛtām aśubhaṃ vidhunvan",
  "GE07bhg4c18u:1415": "ācārya-caittya-vapuṣā sva-gatiṃ vyanakti // (BhP 11.29.6) iti //62//",
  "GE07bhg4c18u:1416": "Baladeva: tarhi tam eveśvaraṃ sarva-bhāvena kāyādi-vyāpāreṇa śaraṇaṃ gaccha /",
  "GE07bhg4c18u:1417": "tataḥ kim iti cet tatrāha tad iti /",
  "GE07bhg4c18u:1418": "parāṃ śāntiṃ nikhila-kleśa-viśleṣa-lakṣaṇāṃ /",
  "GE07bhg4c18u:1419": "śāśvataṃ nityaṃ sthānaṃ ca,",
  "GE07bhg4c18u:1420": "tad viṣṇoḥ paramaṃ padam ity ādi śruti-gītaṃ tad dhāma prāpsyasi /",
  "GE07bhg4c18u:1421": "sa ceśvaro 'ham eva tvat-sakhaḥ sarvasya cāhaṃ hṛdi sanniviṣṭaḥ ity (Gītā 15.15)",
  "GE07bhg4c18u:1422": "ādi mat-pūrvokter deva-rṣy-ādi-sammati-grāhiṇā tvayāpi paraṃ brahma paraṃ dhāma (Gītā 10.12)",
  "GE07bhg4c18u:1423": "ity-ādinā svīkṛtatvāc ca /",
  "GE07bhg4c18u:1424": "viśva-rūpa-darśane pratyakṣitatvāc ca /",
  "GE07bhg4c18u:1425": "tasmān mad-upadeśe tiṣṭheti //62//",
  "GE07bhg4c18u:1427": "BhG 18.63",
  "GE07bhg4c18u:1428": "iti te jñānam ākhyātaṃ guhyād guhyataraṃ mayā /",
  "GE07bhg4c18u:1429": "vimṛśyaitad aśeṣeṇa yathecchasi tathā kuru //63//",
  "GE07bhg4c18u:1430": "Śrīdhara: sarva-gītārtham upasaṃharann āha itīti /",
  "GE07bhg4c18u:1431": "ity anena prakāreṇa te tubhyaṃ sarvajñena parama-kāruṇikena mayā jñānam ākhyātam upadiṣṭam /",
  "GE07bhg4c18u:1432": "kathambhūtam /",
  "GE07bhg4c18u:1433": "guhyād gopyād rahasya-mantra-yogādi-jñānād api guhyataraṃ /",
  "GE07bhg4c18u:1434": "etan mayopadiṣṭaṃ gītā-śāstram aśeṣato paryālocya paścād yathecchasi tathā kuru /",
  "GE07bhg4c18u:1435": "etasmin paryālocite sati tava moho nivartiṣyata iti bhāvaḥ //63//",
  "GE07bhg4c18u:1436": "Viśvanātha: sarva-gītārtham upasaṃharati itīti /",
  "GE07bhg4c18u:1437_0": "karma-yogasyāṣṭāṅga-yogasya jñāna-yogasya ca jñānaṃ jñāyate 'neneti jñānaṃ jñāna-śāstraṃ",
  "GE07bhg4c18u:1437_1": "guhyād guhyataram ity atirahasyatvāt kair api vaśiṣṭa-bādarāyaṇa-nāradādyair api",
  "GE07bhg4c18u:1437_2": "sva-sva-kṛta-śāstreṇāprakāśitam[*ENDNOTE] /",
  "GE07bhg4c18u:1438": "yad vā, teṣāṃ sārvajñyam āpekṣikaṃ mama tu ātyantikam ity atas te tu etad atiguhyatvān na jānanti /",
  "GE07bhg4c18u:1439": "mayāpi atiguhyatvād eva te sarvathaiva naitad upadiṣṭā iti bhāvaḥ /",
  "GE07bhg4c18u:1440": "etad aśeṣeṇa niḥśeṣataḥ eva vimṛśya,",
  "GE07bhg4c18u:1441": "yathā yena prakāreṇa svābhirucitaṃ,",
  "GE07bhg4c18u:1442": "yat[*ENDNOTE] kartum icchasi tathā tat kuru,",
  "GE07bhg4c18u:1443": "ity antyaṃ jñāna-ṣaṭkaṃ sampūrṇam /",
  "GE07bhg4c18u:1444": "ṣaṭka-trikam idaṃ sarva-vidyā-śiro-ratnaṃ śrī-gītā-śāstraṃ mahānarghya-rahasyatama-bhakti-sampuṭaṃ bhavati /",
  "GE07bhg4c18u:1445": "prathamaṃ karma-ṣaṭkaṃ yasyādhāra-pidhānaṃ kānakaṃ",
  "GE07bhg4c18u:1446": "bhavati / antyaṃ jñāna-ṣaṭkaṃ yasyottara-pidhānaṃ maṇi-jaṭitaṃ kānakaṃ bhavati /",
  "GE07bhg4c18u:1447": "tayor madhyavarti-ṣaṭka-gatā bhaktis trijagad-anarghyā śrī-kṛṣṇa-vaśīkāriṇī mahāmaṇi-matallikā virājate,",
  "GE07bhg4c18u:1448": "yasyāḥ paricārikā tad-uttara-pidhānārdha-gatā man-manā bhava ity ādi padya-dvayī catuḥ-ṣaṣṭhy-akṣarā śuddhā bhavatīti budhyate //63//",
  "GE07bhg4c18u:1449": "Baladeva: śāstram upasaṃharann āha itīti /",
  "GE07bhg4c18u:1450": "iti pūrvokta-prakārakaṃ jñānaṃ gītā-śāstram jñāyante karma-bhakti-jñānāny anena iti nirukteḥ /",
  "GE07bhg4c18u:1451": "tan-mayā te tubhyam ākhyātaṃ samproktam /",
  "GE07bhg4c18u:1452": "guhyād rahasya-mantrādi-śāstrād guhyataram iti gopyam /",
  "GE07bhg4c18u:1453": "etac chāstra-śeṣeṇa sāmastyena vimṛśya paścād yathecchasi tathā kuru /",
  "GE07bhg4c18u:1454": "etasmin paryālocite tava moha-vināśo mad-vacasi sthitiś ca bhaviṣyatīti //63//",
  "GE07bhg4c18u:1456": "BhG 18.64",
  "GE07bhg4c18u:1457": "sarvaguhyatamaṃ bhūyaḥ śṛṇu me paramaṃ vacaḥ /",
  "GE07bhg4c18u:1458": "iṣṭosi me dṛḍham iti tato vakṣyāmi te hitam //64//",
  "GE07bhg4c18u:1459": "Śrīdhara: ati-gambhīraṃ gītā-śāstram aśeṣataḥ paryālocayitum aśaknuvataḥ kṛpayā svayam eva tasya sāraṃ saṅgṛhya kathayati sarva-guhyatamam iti tribhiḥ /",
  "GE07bhg4c18u:1460": "sarvebhyo 'pu guhyebhyo guhyatamaṃ me vacas tatra tatroktam api bhūyaḥ punar api vakṣyamaṇaṃ śṛṇu /",
  "GE07bhg4c18u:1461": "punaḥ punaḥ kathane hetum āha dṛḍham atyantaṃ me mama tvam iṣṭaḥ priyo 'sīti matvā tata eva hetos te hitaṃ vakṣyāmi /",
  "GE07bhg4c18u:1462": "yad vā tvaṃ mameṣṭo 'si mayā vakṣyamāṇaṃ ca dṛḍhaṃ sarva-pramāṇopetam iti niścitya tatas te vakṣyāmīty arthaḥ /",
  "GE07bhg4c18u:1463": "dṛḍha-matir iti kecit paṭhanti //64//",
  "GE07bhg4c18u:1464_0": "Viśvanātha: tataś ca atigambhīrārthaṃ gītā-śāstraṃ paryālocayitum pravartamānaṃ tuṣṇīmbhūyaiva",
  "GE07bhg4c18u:1464_1": "sthitaṃ sva-priya-sakham arjunam ālakṣya kṛpā-dravac-citta-nava-nīto bhagavān bhoḥ",
  "GE07bhg4c18u:1464_2": "priyavayasya arjuna sarva-śāstra-sāram aham eva ślokāṣṭakena bravīmi /",
  "GE07bhg4c18u:1465": "alaṃ te tat-tat-paryālocana-kleśenety āha sarveti /",
  "GE07bhg4c18u:1466": "bhūya iti rāja-vidyā-rāja-guhyādhyāyānte pūrvam uktam /",
  "GE07bhg4c18u:1467": "man-manā bhava mad-bhakto",
  "GE07bhg4c18u:1468": "mad-yājī māṃ namaskuru /",
  "GE07bhg4c18u:1469": "mām evaiṣyasi yuktvaivam",
  "GE07bhg4c18u:1470": "ātmānaṃ mat-parāyaṇaḥ // (Gītā 9.34) iti",
  "GE07bhg4c18u:1471": "yat tad eva paramaṃ sarva-śāstrārtha-sārasya gītā-śāstrasyāpi sāraṃ guhyatamam iti nātaḥ paraṃ kiñcana guhyam asti kvacit kutaścit katham api akhaṇḍam iti bhāvaḥ /",
  "GE07bhg4c18u:1472": "punaḥ kathane hetum āha /",
  "GE07bhg4c18u:1473": "iṣṭo 'si me dṛḍham atiśayena eva priyo me sakhā bhavasīti tata eva hetor hitaṃ te iti sakhāyaṃ vinātirahasyaṃ na kam api kaścid api brūta iti bhāvaḥ /",
  "GE07bhg4c18u:1474": "dṛḍha-matir iti ca pāṭhaḥ //64//",
  "GE07bhg4c18u:1475": "Baladeva: atha nirapekṣāṇāṃ sādhana-sādhya-paddhatim upadeksyann ādau tāṃ stauti sarveti /",
  "GE07bhg4c18u:1476": "sarveṣu guhyeṣu madhye 'tiśayitaṃ guhyam iti sarva-guhyatamam /",
  "GE07bhg4c18u:1477": "bhūya iti rāja-vidyādhyāye man-manā bhava ity ādinā pūrvam api mamātipriyatvād ante punar ucyamānaṃ śṛṇu paramaṃ sarva-sārasyāpi gītā-śāstrasya sārabhūtam /",
  "GE07bhg4c18u:1478": "punaḥ kathanena hetuḥ iṣṭo 'sīti /",
  "GE07bhg4c18u:1479": "tvaṃ mameṣṭaḥ priyatamo 'si /",
  "GE07bhg4c18u:1480": "mad-vākyaṃ dṛḍhaṃ nikhila-pramāṇopetam iti niścinoṣy atas te hitaṃ vakṣyāmi /",
  "GE07bhg4c18u:1481": "tathāpy etad evānuṣṭheyam iti bhāvaḥ //64// __________________________________________________________",
  "GE07bhg4c18u:1483": "BhG 18.65",
  "GE07bhg4c18u:1484": "manmanā bhava madbhakto madyājī māṃ namaskuru /",
  "GE07bhg4c18u:1485": "mām evaiṣyasi satyaṃ te pratijāne priyosi me //65//",
  "GE07bhg4c18u:1486": "Śrīdhara: tad evam āha man-manā iti /",
  "GE07bhg4c18u:1487": "man-manā mac-citto bhava /",
  "GE07bhg4c18u:1488": "mad-bhakto mad-bhajana-śīlo bhava /",
  "GE07bhg4c18u:1489": "mad-yājī mad-yajana-śīlo bhava /",
  "GE07bhg4c18u:1490": "mām eva namaskuru evaṃ vartamānas tvaṃ mat-prasādāt labdha-jñānena mām evaiṣyasi prāpsyasi /",
  "GE07bhg4c18u:1491": "atra ca saṃśayaṃ mā kārṣīḥ /",
  "GE07bhg4c18u:1492": "tvaṃ hi me priyo 'si /",
  "GE07bhg4c18u:1493": "atha satyaṃ yathā bhavaty evaṃ tubhyam ahaṃ pratijāne pratijñāṃ karomi //65//",
  "GE07bhg4c18u:1494": "Viśvanātha: manmanā bhava iti mad-bhaktaḥ sann eva māṃ cintaya /",
  "GE07bhg4c18u:1495": "na tu jñānī yogī vā bhūtvā mad-dhyānaṃ kurv ity arthaḥ /",
  "GE07bhg4c18u:1496_0": "yad vā man-manā bhava mahyaṃ śyāmasundarāya susnigdhākuñcita-kuntalakāya-sundara-bhrū-valli-madhura-kṛpā-kaṭākṣāmṛta-varṣi-vadana-candrāya",
  "GE07bhg4c18u:1496_1": "svīyaṃ deyatvena mano yasya tathābhūto bhava /",
  "GE07bhg4c18u:1497": "athavā śrotrādīndriyāṇi dehīty āha mad-bhakto bhava /",
  "GE07bhg4c18u:1498": "śravaṇa-kīrtana-man-mūrti-darśana-man-mandira-mārjana-lepana-puspāharaṇa-man-mālālaṅkāra-cchatra-cāmarādibhiḥ sarvendriya-karaṇakaṃ mad-bhajanaṃ kuru /",
  "GE07bhg4c18u:1499": "athavā mahyaṃ gandha-puṣpa-dhūpa-dīpa-naivedyāni dehīty āha mad-yājī bhava /",
  "GE07bhg4c18u:1500": "mat-pūjanaṃ kuru /",
  "GE07bhg4c18u:1501": "athavā mahyaṃ namaskāra-mātraṃ dehīty āha māṃ namaskuru bhūmau nipatya aṣṭāṅgaṃ vā praṇāmaṃ kuru /",
  "GE07bhg4c18u:1502": "eṣāṃ caturṇāṃ",
  "GE07bhg4c18u:1503": "mac-cintana-sevana-pūjana-praṇāmāṇāṃ samuccayam ekataraṃ vā tvaṃ kuru /",
  "GE07bhg4c18u:1504": "mām evaiṣyasi prāpsyasi manaḥ-pradānaṃ śrotrādīndriya-pradānaṃ gandha-puṣpādi-pradānaṃ vā tvaṃ kuru /",
  "GE07bhg4c18u:1505": "tubhyam aham ātmānam eva dāsyāmīti satyaṃ /",
  "GE07bhg4c18u:1506": "te tavaiva /",
  "GE07bhg4c18u:1507": "nātra saṃśayiṣṭhā iti bhāvaḥ /",
  "GE07bhg4c18u:1508": "satyaṃ śapatha-tathyayoḥ ity amaraḥ /",
  "GE07bhg4c18u:1509": "nanu māthura-deśodbhūtā lokāḥ prativākyam eva śapathaṃ kurvanti satyaṃ tarhi pratijāne pratijñāṃ kṛtvā bravīmi /",
  "GE07bhg4c18u:1510": "tvaṃ me priyo 'si nahi priyaṃ ko 'pi vañcayait iti bhāvaḥ //65//",
  "GE07bhg4c18u:1511": "Baladeva: etad-vacaḥ prāha manmanā bhaveti /",
  "GE07bhg4c18u:1512": "vyākhyātaṃ prāk man-manastvād viśiṣṭo mām eva nīlotpala-śyāmalatvādi-guṇakaṃ tvad-atipriyam devakī-nandanaṃ kṛṣṇam eva manuṣya-sanniveśitam eṣyasi /",
  "GE07bhg4c18u:1513": "na tu mama rūpāntaraṃ sahasra-śīrṣatvādi-lakṣaṇam aṅguṣṭha-mātram antaryāmiṇaṃ vā nṛsiṃha-varāhādi-lakṣaṇaṃ vety arthaḥ /",
  "GE07bhg4c18u:1514": "tubhyam aham ātmānam eva tvat-sakhaṃ dāsyāmīti te tava satyaṃ śapathaḥ satyaṃ śapatha-tathyayoḥ iti nānārthavargaḥ /",
  "GE07bhg4c18u:1515": "atra na saṃśayiṣṭhā iti bhāvaḥ /",
  "GE07bhg4c18u:1516": "nanu māthuratvāt tava śapatha-karaṇād api me na saṃśaya-vināśas tatrāha pratijāne pratijñāṃ kṛtvāham abruvam /",
  "GE07bhg4c18u:1517": "yat tvaṃ me priyo 'si snigdha-manasā hi māthurāḥ priyaṃ na pratārayanti /",
  "GE07bhg4c18u:1518": "kiṃ punaḥ preṣṭham iti bhāvaḥ /",
  "GE07bhg4c18u:1519": "yasya mayy atiprītas tasmin mamāpi tathā /",
  "GE07bhg4c18u:1520": "tad-viyogaṃ soḍhum ahaṃ na śaknomīti pūrvam eva mayoktaṃ priyo hi ityādinā /",
  "GE07bhg4c18u:1521": "tasmān mad-vāci viśvasihi mām eva prāpsyasi //65//",
  "GE07bhg4c18u:1523": "BhG 18.66",
  "GE07bhg4c18u:1524": "sarvadharmān parityajya mām ekaṃ śaraṇaṃ vraja /",
  "GE07bhg4c18u:1525": "ahaṃ tvā sarvapāpebhyo mokṣyayiṣyāmi mā śucaḥ //66//",
  "GE07bhg4c18u:1526": "Śrīdhara: tato 'pi guhyatamam āha sarveti /",
  "GE07bhg4c18u:1527": "mad-bhaktyaiva sarvaṃ bhaviṣyatīti dṛḍha-viśvāsena vidhi-kaiṅkaryaṃ tyaktvā mad-eka-śaraṇaṃ bhava /",
  "GE07bhg4c18u:1528": "evaṃ vartamānaḥ karma-tyāga-nimittaṃ pāpaṃ syād iti mā śucaḥ mokṣaṃ mā kārṣīḥ /",
  "GE07bhg4c18u:1529": "yatas tvaṃ mad-eka-śaraṇaṃ sarva-pāpebhyo 'haṃ mokṣayiṣyāmi //66//",
  "GE07bhg4c18u:1530": "Viśvanātha: nanu tad-dhyānādikaṃ yat karomi tat kiṃ svāśrama-dharmānuṣṭhāna-pūrvakaṃ vā, kevalaṃ vā ?",
  "GE07bhg4c18u:1531": "tatrāha sarva-dharmān varṇāśrama-dharmān sarvān eva parityajya ekaṃ mām eva śaraṇaṃ vraja /",
  "GE07bhg4c18u:1532": "parityajya sannyasyeti na vyākhyeyam arjunasya kṣatriyatvena sannyāsādhikārāt na cārjunaṃ lakṣīkṛtyānya-jana-samudāyam evopadideśa bhagavān iti vācyam /",
  "GE07bhg4c18u:1533": "lakṣyabhūtam arjunaṃ prati upadeśaṃ yojayitum aucitye saty evānyasyāpi upadeṣṭavyatvaṃ sambhaven na,",
  "GE07bhg4c18u:1534": "tv anyathā na ca parityjyety asya phala-tyāga eva tātparyam iti vyākhyeyam asya vākyasya -",
  "GE07bhg4c18u:1535": "devarṣi-bhūtāpta-nṝṇāṃ pitṝṇāṃ",
  "GE07bhg4c18u:1536": "nāyaṃ kiṅkaro nāyam ṛṇī ca rājan /",
  "GE07bhg4c18u:1537": "sarvātmanā yaḥ śaraṇaṃ śaraṇyaṃ",
  "GE07bhg4c18u:1538": "gato mukundaṃ parihṛtya kartam // (BhP 11.5.41)",
  "GE07bhg4c18u:1539": "martyo yadā tyakta-samasta-karmā",
  "GE07bhg4c18u:1540": "niveditātmā vicikīrṣito me /",
  "GE07bhg4c18u:1541": "tadāmṛtatvaṃ pratipadyamāno",
  "GE07bhg4c18u:1542": "mayātma-bhūyāya ca kalpate vai // (BhP 11.29.32)",
  "GE07bhg4c18u:1543": "tāvat karmāṇi kurvīta",
  "GE07bhg4c18u:1544": "na nirvidyeta yāvatā /",
  "GE07bhg4c18u:1545": "mat-kathā-śravaṇādau vā",
  "GE07bhg4c18u:1546": "śraddhā yāvan na jāyate // (BhP 11.20.9)",
  "GE07bhg4c18u:1547": "ājñāyaiva guṇān doṣān",
  "GE07bhg4c18u:1548": "mayādiṣṭān api svakān /",
  "GE07bhg4c18u:1549": "dharmān santyajya yaḥ sarvān",
  "GE07bhg4c18u:1550": "māṃ bhajet sa ca sattamaḥ // (BhP 11.11.37)",
  "GE07bhg4c18u:1551": "ity ādibhir bhagavad-vākyaiḥsahaikārthasyāvaśya-vyākhyeyatvāt /",
  "GE07bhg4c18u:1552": "atra ca pari-śabda-prayogāc ca /",
  "GE07bhg4c18u:1553": "ata ekaṃ māṃ śaraṇaṃ vraja,",
  "GE07bhg4c18u:1554": "na tu dharma-jñāna-yoga-devatāntarādikam ity arthaḥ /",
  "GE07bhg4c18u:1555": "pūrvaṃ hi mad-anya-bhaktau sarva-śreṣṭhāyāṃ tavādhikāro nāstīty atas tvaṃ yat karoṣi yad aśnāsītyādi-bruvāṇena mayā karma-miśrāyāṃ bhaktau tavādhikāra uktaḥ /",
  "GE07bhg4c18u:1556_0": "samprati tv atikṛpayā tubhyam ananya-bhaktau evādhikāras tasyā ananya-bhakter yādṛcchika-mad-aikāntika-bhakta-kṛpaika-labhyatva-lakṣaṇaṃ",
  "GE07bhg4c18u:1556_1": "niyamaṃ sva-kṛtam api bhīṣma-yuddhe sva-pratijñām ivāpanīya datta iti bhāvaḥ /",
  "GE07bhg4c18u:1557": "na ca mad-ājñayā nitya-naimittika-karma-tyāge tava prayavāya-śaṅkā sambhavet /",
  "GE07bhg4c18u:1558": "veda-rūpeṇa mayaiva nitya-karmānuṣṭhānam ādiṣṭam adhunā tu svarūpeṇaiva tat-tyāga ādiśyate ity ataḥ kathaṃ te nitya-karmākaraṇe",
  "GE07bhg4c18u:1559": "pāpāni sambhavanti ?",
  "GE07bhg4c18u:1560": "pratyuta ataḥ paraṃ nitya-karmaṇi kṛta eva pāpāni bhaviṣyanti sākṣān mad-ājñā-laṅghanād ity avadheyam /",
  "GE07bhg4c18u:1561": "nanu yo hi yac-charaṇo bhavati,",
  "GE07bhg4c18u:1562": "sa hi mūlya-krītaḥ paśur iva tad-adhīnaḥ /",
  "GE07bhg4c18u:1563": "sa taṃ yat kārayati,",
  "GE07bhg4c18u:1564": "tad eva karoti /",
  "GE07bhg4c18u:1565": "yatra sthāpayati tatraiva tiṣṭhati /",
  "GE07bhg4c18u:1566": "yad bhojayati,",
  "GE07bhg4c18u:1567": "tad eva bhuṅkte iti śaraṇāpatti-lakṣaṇasya dharmasya tattvam /",
  "GE07bhg4c18u:1568": "yad uktaṃ vāyu-purāṇe -",
  "GE07bhg4c18u:1569": "ānukūlyasya saṅkalpaḥ prātikūlyasya varjanaṃ /",
  "GE07bhg4c18u:1570": "rakṣiṣyatīti viśvāso goptṛtve[*ENDNOTE] varaṇaṃ tathā /",
  "GE07bhg4c18u:1571": "niḥkṣepanam akārpaṇyaṃ[*ENDNOTE] ṣaḍ-vidhā śaraṇāgatiḥ // iti /",
  "GE07bhg4c18u:1572": "bhakti-śāstra-vihitā svābhīṣṭa-devāya rocamānā pravṛttir ānukūlyaṃ tad-viparītaṃ prātikūlyam /",
  "GE07bhg4c18u:1573": "goptṛtve iti sa eva mama rakṣako nānya iti yat /",
  "GE07bhg4c18u:1574": "rakṣiṣyatīti sva-rakṣaṇa-prātikūlya-vastuṣūpasthiteṣv api sa māṃ rakṣiṣyaty eveti draupadī-gajendrādīnām iva viśvāsaḥ /",
  "GE07bhg4c18u:1575": "niḥkṣepanaṃ svīya-sthūla-sūkṣma-deha-sahitasya eva svasya śrī-kṛṣṇārtha eva viniyogaḥ /",
  "GE07bhg4c18u:1576": "akārpaṇyaṃ nānyatra kvāpi sva-dainya-jñāpanam iti ṣaṇṇāṃ vastūnāṃ vidhātr-anuṣṭhānaṃ yasyāṃ sā śaraṇāgatir iti /",
  "GE07bhg4c18u:1577": "tad adyārabhya yady ahaṃ tvāṃ śaraṇaṃ gata eva varte tarhi tva-uktaṃ bhadram abhadraṃ vā yad bhavet tad eva mama kartavyam /",
  "GE07bhg4c18u:1578": "tatra yadi tvaṃ māṃ dharmam eva kārayasi tadā na kācic cintā /",
  "GE07bhg4c18u:1579": "yadi tv īśvaratvāt svairācāras tvaṃ mām adharmam eva kārayasi,",
  "GE07bhg4c18u:1580": "tadā kā gatis tatrāha aham iti /",
  "GE07bhg4c18u:1581": "prācīnārvācīnāni yāvanti vartante yāvanti vā ahaṃ kārayiṣyāmi tebhyaḥ sarvebhya eva pāpebhyo mokṣayiṣyāmi /",
  "GE07bhg4c18u:1582": "nāham anya-śaraṇya iva tatrāsamartha iti bhāvaḥ /",
  "GE07bhg4c18u:1583": "tvām alambyaiva śāstram idaṃ loka-mātram evopadiṣṭavān asmi /",
  "GE07bhg4c18u:1584": "mā śucaḥ svārthaṃ parārthaṃ vā śokaṃ mā kārṣīḥ /",
  "GE07bhg4c18u:1585": "yuṣmad-ādikaṃ sarva eva lokaḥ sva-para-dharmān sarvān eva parityajya mac-cintanādi-paro māṃ śaraṇam āpadya sukhenaiva vartatām /",
  "GE07bhg4c18u:1586": "tasya pāpa-mocana-bhāraḥ saṃsāra-mocana-bhāro 'pi mayāṅgīkṛta eva /",
  "GE07bhg4c18u:1587": "ananyāś cintayanto māṃ",
  "GE07bhg4c18u:1588": "ye janāḥ paryupāsate /",
  "GE07bhg4c18u:1589": "teṣāṃ nityābhiyuktānāṃ",
  "GE07bhg4c18u:1590": "yoga-kṣemaṃ vahāmy aham // (Gītā 9.22) iti /",
  "GE07bhg4c18u:1591_0": "hanta etāvān bhāro mayā sva-prabhau nikṣipta ity api śokaṃ mākārṣīr bhakta-vatsalasya",
  "GE07bhg4c18u:1591_1": "mama na tatrāyāsa-leśo 'pīti nātaḥ param adhikam upadeṣṭavyam astīti śāstraṃ samāptīkṛtam //66 //",
  "GE07bhg4c18u:1592_0": "Baladeva: nanu yajana-praṇaty-ādis tava śuddhā bhaktiḥ prāktana-karma-rūpānanta-pāpa-malina-hṛdā",
  "GE07bhg4c18u:1592_1": "puṃsā kathaḥ śakyā kartuṃ yāvat tvad-bhakti-virodhīni tāny anantāni pāpāni kṛcchrādi-prāyaścittaiḥ",
  "GE07bhg4c18u:1592_2": "savihitaiś ca dharmair na vinaśyeyur iti cet tatrāha - sarveti /",
  "GE07bhg4c18u:1593_0": "prāktana-pāpa-prāyaścitta-bhūtān kṛcchrādīn sa-vihitāṃś ca sarvān dharmān parityajya",
  "GE07bhg4c18u:1593_1": "svarūpatas tyaktvā māṃ sarveśvaraṃ kṛṣṇaṃ nṛsiṃha-dāśarathy-ādi-rūpeṇa bahudhāvirbhūtaṃ",
  "GE07bhg4c18u:1593_2": "viśuddha-bhakti-gocaraṃ santam avidyā-paryanta-sarva-kāma-vināśam ekaṃ,",
  "GE07bhg4c18u:1594": "na tu matto 'nyaṃ śiti-kaṇṭhādiṃ śaraṇaṃ vraja prapadyasva /",
  "GE07bhg4c18u:1595": "śaraṇyaḥ sarveśvaro 'haṃ sarva-pāpebhyo prāktana-karmabhyas tvāṃ śaraṇāgataṃ mokṣayiṣyāmīti mithaḥ-kartavyatā darśitā /",
  "GE07bhg4c18u:1596": "tvaṃ mā śucaḥ /",
  "GE07bhg4c18u:1597": "acirāyuṣā mayā hṛd-viśuddham",
  "GE07bhg4c18u:1598": "icchatāticira-sādhyā duṣkarāś ca te kṛcchrādayaḥ katham anuṣṭheyā iti śokaṃ mā kārṣīr ity arthaḥ /",
  "GE07bhg4c18u:1599": "atra mat-prapattur na bhaved ity uktam /",
  "GE07bhg4c18u:1600": "śrutiś caivam āha - na karmaṇā na prajayā dhanena tyāgenaivke 'mṛtatvam ānaśuḥ iti /",
  "GE07bhg4c18u:1601": "śraddhā-bhakti-dhyāna-yogād avaitīti caivam ādyā /",
  "GE07bhg4c18u:1602": "saniṣṭhānāṃ hṛd-viśuddhaye pariniṣṭhitānāṃ ca loka-saṅgrahāya yathāyathaṃ kāryās te dharmaḥ /",
  "GE07bhg4c18u:1603": "tam etam ity ādibhyaḥ satyena labhyas tapasā hy eṣa ātmā ity ādibhyaś ca śrutibhyaḥ /",
  "GE07bhg4c18u:1604": "na ca vihita-tyāge pratyavāya-lakṣaṇaṃ pāpaṃ syād iti śokaṃ mā kurv iti vyākhyeyam /",
  "GE07bhg4c18u:1605": "veda-nideśenāgni-hotrādi-tyāge yater iva pareśānideśena tat-tyāge tat-prapattus tad-ayogāt /",
  "GE07bhg4c18u:1606": "pratyuta tan-nideśātikrame doṣāpattiḥ syāt /",
  "GE07bhg4c18u:1607": "na ca svarūpato vihita-tyāge pratyavāyāpatteḥ /",
  "GE07bhg4c18u:1608": "sarvāṇi dharma-phalānīti vyākhyeyam /",
  "GE07bhg4c18u:1609": "phala-tyāge tad-anāpatteḥ /",
  "GE07bhg4c18u:1610": "tasmāt prapannasya svarūpato dharma-tyāgaḥ /",
  "GE07bhg4c18u:1611": "na ca na hi kvacit ity ādi nyāyena svadharmānuṣṭhānāpattis tad-yajanādi-niratasya tena nyāyena tad-anāpatteḥ /",
  "GE07bhg4c18u:1612": "tathā ca sanniṣṭhasyātmānubhavāntaḥpariniṣṭhitasya ca parātmānubhavānto yathā dharmācāras tathā prapattuḥ śuddhāntaḥ sa iti evam evoktam ekādaśe -",
  "GE07bhg4c18u:1613": "tāvat karmāṇi kurvīta",
  "GE07bhg4c18u:1614": "na nirvidyeta yāvatā /",
  "GE07bhg4c18u:1615": "mat-kathā-śravaṇādau vā",
  "GE07bhg4c18u:1616": "śraddhā yāvan na jāyate // (BhP 11.20.9) iti /",
  "GE07bhg4c18u:1617": "eṣā śaraṇāgatiḥ śabditā prapattiḥ ṣaḍ-aṅgikā --",
  "GE07bhg4c18u:1618": "ānukūlyasya saṅkalpaḥ prātikūlyasya varjanaṃ /",
  "GE07bhg4c18u:1619": "rakṣiṣyatīti viśvāso goptṛtve varaṇaṃ tathā /",
  "GE07bhg4c18u:1620": "ātma-nikṣepa-kārpaṇye ṣaḍ-vidhā śaraṇāgatiḥ //",
  "GE07bhg4c18u:1621": "iti vāyu-purāṇāt /",
  "GE07bhg4c18u:1622": "bhakti-śāstra-vihitā haraye rocamānā pravṛttir ānukūlyam /",
  "GE07bhg4c18u:1623": "tad-viparītaṃ tu prātikūlyam /",
  "GE07bhg4c18u:1624": "ātma-nikṣepaḥ śaraṇye tasmin sva-bhara-nyāsaḥ /",
  "GE07bhg4c18u:1625": "kārpaṇyam anugharṣaḥ /",
  "GE07bhg4c18u:1626": "nikṣepaṇam akārpaṇyam iti kvacit pāṭhaḥ /",
  "GE07bhg4c18u:1627": "tatra kārpaṇyaṃ tato 'nyasmin svadainya-prakāśaḥ /",
  "GE07bhg4c18u:1628": "sphuṭam anyat //66//",
  "GE07bhg4c18u:1630": "BhG 18.67",
  "GE07bhg4c18u:1631": "idaṃ te nātapaskāya nābhaktāya kadācana /",
  "GE07bhg4c18u:1632": "na cāśuśrūṣave vācyaṃ na ca māṃ yobhyasūyati //67//",
  "GE07bhg4c18u:1633": "Śrīdhara: evaṃ gītārtha-tattvam upadiśya tat-sampradāya-pravartane niyamam āha idam iti /",
  "GE07bhg4c18u:1634": "idaṃ gītārtha-tattvaṃ te tvayā atapaskāya dharmānuṣṭhāna-hīnāya na vācyam /",
  "GE07bhg4c18u:1635": "na ca abhaktāya gurāv īśvare ca bhakti-śūnyāya kadācid api na vācyaṃ na cāśuśrūṣave paricaryām akurvate vācyam /",
  "GE07bhg4c18u:1636": "māṃ parameśvaraṃ yo 'bhyasūyati manuṣya-dṛṣṭyā doṣāropeṇa nindati tasmai na ca vācyam //67//",
  "GE07bhg4c18u:1637": "Viśvanātha: evaṃ gītā-śāstram upadiśya sampradāya-pravartane niyamam āha idam iti /",
  "GE07bhg4c18u:1638": "atapaskāya asaṃyatendriyāya manaś cendriyāṇāṃ ca aikāgryaṃ paramaṃ tapaḥ iti smṛteḥ /",
  "GE07bhg4c18u:1639": "saṃyatendriye saty api abhaktāya na vācyam /",
  "GE07bhg4c18u:1640": "saṃyatendriyatvādi-dharma-traya-vattve 'pi yo mām abhyasūyati mayi nirupādhi-pūrṇa-brahmaṇi māyā-sāvarṇya-doṣam āropayati tasmai sarvathaiva na vācyam //67//",
  "GE07bhg4c18u:1641": "Baladeva: atha svopadiṣṭaṃ gītā-śāstraṃ pātrebhyaḥ eva na tv apātrebhyo deyam iti upadiśati idam iti /",
  "GE07bhg4c18u:1642": "idaṃ śāstraṃ te tvayātapaskāya ajitendriyāya na vācyam /",
  "GE07bhg4c18u:1643": "tapasvine 'py abhaktāya śāstropadeṣṭari tvayi śāstra-pratipādye mayi ca sarveśa-bhakti-śūnyāya na vācyam /",
  "GE07bhg4c18u:1644": "tapasvine 'pi bhaktāyāśuśrūṣave śrotum anicchave na vācyam /",
  "GE07bhg4c18u:1645": "yo māṃ sarveśvaraṃ nitya-guṇa-vigraham abhyasūyati mayi māyika-guṇa-vigrahatām āropayati,",
  "GE07bhg4c18u:1646": "tasmai tu naiva vācyam ity ato bhinnayā vibhaktyā tasya nirdeśaḥ /",
  "GE07bhg4c18u:1647": "evam āha sūtrakāraḥ anāviṣkurvann anvayāt iti (Vs 3.4.50) //67//",
  "GE07bhg4c18u:1649": "BhG 18.68",
  "GE07bhg4c18u:1650": "ya idaṃ paramaṃ guhyaṃ madbhakteṣv abhidhāsyati /",
  "GE07bhg4c18u:1651": "bhaktiṃ mayi parāṃ kṛtvā mām evaiṣyaty asaṃśayaḥ //68//",
  "GE07bhg4c18u:1652": "Śrīdhara: etair doṣair virahitebhyo gītā-śāstropadeṣṭuḥ phalam āha ya iti /",
  "GE07bhg4c18u:1653": "mad-bhakteṣv abhidhāsyati mad-bhaktebhyo ya vakṣyati /",
  "GE07bhg4c18u:1654": "sa mayi parāṃ bhaktiṃ karoti tato niḥsaṃśayaḥ san mām eva prāpnotīty arthaḥ //68//",
  "GE07bhg4c18u:1655": "Viśvanātha: etad upadeṣṭuḥ phalam āha ya iti dvābhyām /",
  "GE07bhg4c18u:1656": "parāṃ bhaktiṃ kṛtveti prathamaṃ parama-bhakti-prāptiḥ /",
  "GE07bhg4c18u:1657": "tato mat-prāptiḥ /",
  "GE07bhg4c18u:1658": "etad upadeṣṭur bhavati //68//",
  "GE07bhg4c18u:1659": "Baladeva: śāstropadeṣṭuḥ phalam āha ya iti /",
  "GE07bhg4c18u:1660": "etad upadeṣṭur ādau mat-para-bhakti-lābhas tato mat-pada-lābho bhavati //68//",
  "GE07bhg4c18u:1662": "BhG 18.69",
  "GE07bhg4c18u:1663": "na ca tasmān manuṣyeṣu kaścin me priyakṛttamaḥ /",
  "GE07bhg4c18u:1664": "bhavitā na ca me tasmād anyaḥ priyataro bhuvi //69//",
  "GE07bhg4c18u:1665": "Śrīdhara: kiṃ ca na ceti /",
  "GE07bhg4c18u:1666": "tasmān mad-bhaktebhyo gītā-śāstra-vyākhyātuḥ sakāśād anyo manuṣyeṣu madhye kaścid api mama priya-kṛttamo 'tyantaṃ paritoṣa-kartā nāsti /",
  "GE07bhg4c18u:1667": "na ca kālāntare bhavitā bhaviṣyati mamāpi tasmād anyaḥ priyataro 'dhunā bhuvi tāvan nāsti /",
  "GE07bhg4c18u:1668": "na ca kālāntare 'pi bhaviṣyatīty arthaḥ //69//",
  "GE07bhg4c18u:1669": "Viśvanātha: tasmād upadeṣṭuḥ sakāśāt anyo 'tipriyaṅkaro 'tipriyaś ca nāsti //69//",
  "GE07bhg4c18u:1670": "Baladeva: na ceti /",
  "GE07bhg4c18u:1671": "tasmād gītopadeṣṭuḥ sakāśād anyo manuṣyeṣu madhye mama priya-kṛttamaḥ paritoṣa-kartā pūrvaṃ nābhūn na ca bhaviṣyati /",
  "GE07bhg4c18u:1672": "mama tasmād anyaḥ priyataro bhuvi nābhūn na ca bhaviṣyati //69//",
  "GE07bhg4c18u:1674": "BhG 18.70",
  "GE07bhg4c18u:1675": "adhyeṣyate ca ya imaṃ dharmyaṃ saṃvādam āvayoḥ /",
  "GE07bhg4c18u:1676": "jñānayajñena tenāham iṣṭaḥ syām iti me matiḥ //70//",
  "GE07bhg4c18u:1677": "Śrīdhara : paṭhataḥ phalam āha adhyeṣyata iti /",
  "GE07bhg4c18u:1678_0": "āvayoḥ śrī-kṛṣṇārjunayor imaṃ dharmyaṃ dharmād anapetaṃ saṃvādaṃ yo 'dhyeṣyate japa-rūpeṇa",
  "GE07bhg4c18u:1678_1": "paṭhiṣyati tena puṃsā sarva-yajñebhyaḥ śreṣṭhena jñāna-yajñena aham iṣṭaḥ syāṃ bhaveyam iti me matiḥ /",
  "GE07bhg4c18u:1679": "yady apy asau gītārtham abudhyamāna eva kevalaṃ japati /",
  "GE07bhg4c18u:1680": "tathāpi mama tac chṛṇvato mām evāsau prakāśayatīti buddhir bhavati /",
  "GE07bhg4c18u:1681": "yathā loke yaṛcchayāpi yadā kaścit kadācit kasyacit nāma gṛhṇāti tadāsau mām evāyam āhavayatīti matvā tat-pārśvam āgacchati /",
  "GE07bhg4c18u:1682": "tathāham apitasya sannihito bhaveyam /",
  "GE07bhg4c18u:1683": "ataeva ajāmila-kṣatra-bandhu-pramukhānāṃ kathañcin nāmoccāraṇa-mātreṇa prasanno 'smi /",
  "GE07bhg4c18u:1684": "tathaiva asyāpi prasanno bhaveyam iti bhāvaḥ //70//",
  "GE07bhg4c18u:1685": "Viśvanātha : etad adhayana-phalam āha adhyeṣyata iti //70//",
  "GE07bhg4c18u:1686": "Baladeva : atha śāstrādhyetuḥ phalam āha adhyeṣyate ceti /",
  "GE07bhg4c18u:1687_0": "atra yo jñāna-yajño varṇitas tenāham etat-pāṭha-mātreṇaiveṣṭo 'bhyarcitaḥ syām iti",
  "GE07bhg4c18u:1687_1": "me matirs tasyāhaṃ sulabha ity arthaḥ / __________________________________________________________",
  "GE07bhg4c18u:1689": "BhG 18.71",
  "GE07bhg4c18u:1690": "śraddhāvān anasūyaś ca śṛṇuyād api yo naraḥ /",
  "GE07bhg4c18u:1691": "sopi muktaḥ śubhāṃl lokān prāpnuyāt puṇyakarmaṇām //71//",
  "GE07bhg4c18u:1692": "Śrīdhara : anyasya japato yo 'nyaḥ kaścit śṛṇoti tasyāpi phalam āha śraddhāvān iti /",
  "GE07bhg4c18u:1693_0": "yo naraḥ śraddhā-yuktaḥ kevalaṃ śṛṇuyād api śraddhāvān api yaḥ kaścit kim artham",
  "GE07bhg4c18u:1693_1": "uccair japati abaddhaḥ vā japatīti vā doṣa-dṛṣṭiṃ karoti tad-vyāvṛtty-artham āha",
  "GE07bhg4c18u:1693_2": "anasūyaś cāsūya-rahito yaḥ śṛṇuyāt so 'pi sarvaiḥ pāpair muktaḥ sann aśvamedhādi-puṇya-kṛtāṃ",
  "GE07bhg4c18u:1693_3": "lokān prāpnuyāt //71 //",
  "GE07bhg4c18u:1694": "Viśvanātha : etac-chravaṇa-phalam āha śraddhāvān iti //71//",
  "GE07bhg4c18u:1695": "Baladeva : śrotuḥ phalam āha śraddheti /",
  "GE07bhg4c18u:1696_0": "yaḥ kevalaṃ śraddhayā śṛṇoti anasūyaḥ kim artham uccair aśuddhaṃ vā paṭhatīti doṣa-dṛṣṭim",
  "GE07bhg4c18u:1696_1": "akurvan so 'pi nikhilaiḥ pāpair muktaḥ puṇya-karmaṇām aśvamedhādi-yājināṃ lokān prāpnuyāt /",
  "GE07bhg4c18u:1697": "yad vā puṇya-karmaṇāṃ bhaktimatāṃ lokān dhruva-lokādīn vaikuṇṭha-bhedān ity arthaḥ //71//",
  "GE07bhg4c18u:1699": "BhG 18.72",
  "GE07bhg4c18u:1700": "kaccid etac chrutaṃ pārtha tvayaikāgreṇa cetasā /",
  "GE07bhg4c18u:1701": "kaccid ajñānasaṃmohaḥ pranaṣṭas te dhanaṃjaya //72//",
  "GE07bhg4c18u:1702": "Śrīdhara : samyag bodhānupapattau punar upadekṣyāmīty āśayenāha kaccid iti /",
  "GE07bhg4c18u:1703": "kaccid it praśnārthaḥ /",
  "GE07bhg4c18u:1704": "kaccid ajñāna-saṃmohas tattvājñāna-kṛto viparyayaḥ /",
  "GE07bhg4c18u:1705": "spaṣṭam anyat //72 //",
  "GE07bhg4c18u:1706": "Viśvanātha : samyag bodhānupapattau punar upadekṣyāmīty āśayenāha kaccid iti //72//",
  "GE07bhg4c18u:1707": "Baladeva : evaṃ śāstraṃ tad-vācanādi-māhātmyaṃ coktam /",
  "GE07bhg4c18u:1708": "atha śāstrārthāvadhāna-tad-anubhavo pṛcchati kaccid iti /",
  "GE07bhg4c18u:1709": "praśnārthe 'vyayam /",
  "GE07bhg4c18u:1710": "samyag-anubhavānudaye punar apy etad upadekṣyāmīti bhāvaḥ //72//",
  "GE07bhg4c18u:1712": "BhG 18.73",
  "GE07bhg4c18u:1713": "arjuna uvāca",
  "GE07bhg4c18u:1714": "naṣṭo mohaḥ smṛtir labdhā tvatprasādān mayācyuta /",
  "GE07bhg4c18u:1715": "sthitosmi gatasaṃdehaḥ kariṣye vacanaṃ tava //73//",
  "GE07bhg4c18u:1716": "Śrīdhara : kṛtārthaḥ sann arjuna uvāca naṣṭa iti /",
  "GE07bhg4c18u:1717": "ātma-viṣaye moho naṣṭaḥ yato 'yam aham asmīti svarūpānusandhāna-rūpā smṛtis tvat-prasādān mayā labdhā /",
  "GE07bhg4c18u:1718": "ataḥ sthito 'smi yuddhāyotthito 'smi,",
  "GE07bhg4c18u:1719": "gataḥ dharma-viṣayaḥ sandeho yasya so 'haṃ tava ājñāṃ kariṣye iti //73//",
  "GE07bhg4c18u:1720": "Viśvanātha : kim ataḥ paraṃ pṛcchāmy ahaṃ tu sarva-dharmān parityajya tvāṃ śaraṇaṃ gato niścinta eva tvayi viśrambhavān asmīty āha naṣṭa iti /",
  "GE07bhg4c18u:1721": "kariṣya ity ataḥ paraṃ śaraṇasya tavājñāyāṃ sthitir eva śaraṇāpannasya mama dharmaḥ /",
  "GE07bhg4c18u:1722": "na tu svāśrama-dharmo na tu jñāna-yogādaraḥ /",
  "GE07bhg4c18u:1723": "te tv adyārabhya tyaktvā eva /",
  "GE07bhg4c18u:1724": "tataś ca bhoḥ priyasakha arjuna mama bhū-bhāra-haraṇe kiñcid avaśiṣṭaṃ kṛtyam asti /",
  "GE07bhg4c18u:1725": "tat tu tad-dvāraiva cikīrṣāmīti bhagavatokte gati gāṇḍīva-pāṇir arjuno yoddhum udatiṣṭhād iti //73//",
  "GE07bhg4c18u:1726": "Baladeva : evaṃ pṛṣṭaḥ pārthaḥ śāstrānubhavaṃ phala-dvāreṇāha naṣṭa iti /",
  "GE07bhg4c18u:1727": "moho viparīta-jñāna-lakṣaṇaḥ mama naṣṭas tvat-prasādād eva smṛtiś ca yathāvasthita-vastu-niṣṭhayā mayā labdhā /",
  "GE07bhg4c18u:1728": "ahaṃ gata-sandehaś chinna-saṃśayaḥ sthito 'dhunāsmi /",
  "GE07bhg4c18u:1729": "tava vacanaṃ kariṣye /",
  "GE07bhg4c18u:1730": "etad uktaṃ bhavati - deva-mānavādayo nikhilāḥ prāṇinaḥ sarve sva-sva-karmasu svatantrā dehābhimānino māna-vairarcitā devās tebhyo 'bhīṣṭa-pradāḥ /",
  "GE07bhg4c18u:1731": "yas tv īśvaraḥ ko 'py asti /",
  "GE07bhg4c18u:1732": "sa hi nirguṇo nirākṛtir udāsīnas tat-sannidhānāt prakṛtir jagad-dhetur ity evaṃ viparīta-jñāna-lakṣaṇo yo mohaḥ pūrvaṃ mamābhūt /",
  "GE07bhg4c18u:1733": "sa tvad-upalabdhād upadeśād vinaṣṭaḥ /",
  "GE07bhg4c18u:1734": "parākhya-svarūpa-śaktimān vijñānānanda-mūrtiḥ sārvajñya-sārvaiśvarya-satya-saṅkalpādi-guṇa-ratnākaro bhakta-suhṛt sarveśvaraḥ",
  "GE07bhg4c18u:1735": "prakṛti-jīva-kālākhya-śaktibhiḥ saṅkalpa-mātreṇa jīva-karmānuguṇo vicitra-sarga-kṛt sva-bhaktebhyaḥ sva-paryanta-sarva-prado 'kiñcana-bhakta-vittaḥ /",
  "GE07bhg4c18u:1736": "sa ca tvam eva mat-sakho vasudeva-sūnur iti tāttvikaṃ jñānaṃ mamābhūt /",
  "GE07bhg4c18u:1737": "ataḥ paraṃ tvām ahaṃ prapannaḥ sthito 'smi /",
  "GE07bhg4c18u:1738": "tvaṃ māṃ kadācid api na tyakṣyasīti sandehaś ca me chinnaḥ /",
  "GE07bhg4c18u:1739_0": "atha bhūbhāra-haraṇaṃ sva-prayojanaṃ cet prapannena mayā cikīrṣitaṃ tarhi tad-vacanaṃ",
  "GE07bhg4c18u:1739_1": "tava kariṣyāmīty arjuno dhanuḥ-pāṇir udatiṣṭhad iti //73 // __________________________________________________________",
  "GE07bhg4c18u:1741": "BhG 18.74",
  "GE07bhg4c18u:1742": "sañjaya uvāca",
  "GE07bhg4c18u:1743": "ity ahaṃ vāsudevasya pārthasya ca mahātmanaḥ /",
  "GE07bhg4c18u:1744": "saṃvādam imam aśrauṣam adbhutaṃ romaharṣaṇam //74//",
  "GE07bhg4c18u:1745": "Śrīdhara : tad evaṃ dhṛtarāṣṭraṃ prati śrī-kṛṣṇārjuna-saṃvādaṃ kathayitvā prastutāṃ kathām anusandadhānaḥ sañjaya uvāca itīti /",
  "GE07bhg4c18u:1746": "lomaharṣaṇaṃ lomāñca-karaṃ saṃvādam aśrauṣaṃ śrutavān ahaṃ /",
  "GE07bhg4c18u:1747": "spaṣṭam anyat //74//",
  "GE07bhg4c18u:1748_0": "Viśvanātha : ataḥ paraṃ pañca-śloka-vyākhyā sarva-gītārtha-tātparya-niṣkarṣe 'ntima-ślokā",
  "GE07bhg4c18u:1748_1": "yatra vartante tāṃ patra-dvayīṃ vināyakaḥ sva-vāhanenādhunā hṛtavān ity ataḥ punar nālikham /",
  "GE07bhg4c18u:1749": "tāṃ tan-mātra-vādām /",
  "GE07bhg4c18u:1750": "sa prasīdatu tasmai namaḥ /",
  "GE07bhg4c18u:1751": "iti śrīmad-bhagavad-gītā-ṭīkā sārārtha-darśinī samāptī-bhūtā satāṃ prītaye 'stād iti",
  "GE07bhg4c18u:1752": "sārārthavarṣiṇī viśva-janīnā bhakta-cātakān /",
  "GE07bhg4c18u:1753": "mādhurī dhinutād asyā mādhurī bhātu me hṛdi //",
  "GE07bhg4c18u:1754": "iti sārārtha-varṣiṇyāṃ harṣiṇyāṃ bhakta-cetasām /",
  "GE07bhg4c18u:1755": "gītāsv aṣṭādaśo 'dhyāyaḥ saṅgataḥ saṅgataḥ satām //",
  "GE07bhg4c18u:1756": "iti śrīla-Viśvanātha-cakravarti-ṭhakkura-kṛtā sārārthavarṣiṇī ṭīkā samāptā //74-78//",
  "GE07bhg4c18u:1757": "Baladeva : samāptaḥ śāstrārthaḥ /",
  "GE07bhg4c18u:1758": "atha kathā-sambandham anusandadhānaḥ sañjayo dhṛtarāṣṭram uvāca ity aham iti /",
  "GE07bhg4c18u:1759": "adbhutaṃ cetaso vimaya-karaṃ lokeṣv asambhāvyamānatvāt /",
  "GE07bhg4c18u:1760": "romaharṣaṇam dehe pulaka-janakam //74//",
  "GE07bhg4c18u:1762": "BhG 18.75",
  "GE07bhg4c18u:1763": "vyāsaprasādāc chrutavān etad guhyam ahaṃ param /",
  "GE07bhg4c18u:1764": "yogaṃ yogeśvarāt kṛṣṇāt sākṣāt kathayataḥ svayam //75//",
  "GE07bhg4c18u:1765": "Śrīdhara : ātmanas tac-chravaṇe sambhāvanām āha vyāsa-prasādād iti /",
  "GE07bhg4c18u:1766": "bhagavatā vyāsena divyaṃ cakṣuḥ śrotrādi machyaṃ dattam ato vyāsasya prasādāt etat ahaṃ śrutavān asmi /",
  "GE07bhg4c18u:1767": "kiṃ tad ity apekṣāyām āha paraṃ yogaṃ /",
  "GE07bhg4c18u:1768": "paratvaṃ āviṣkaroti yogeśvarāt śrī-kṛṣṇāt svayam eva sākṣāt kathayataḥ śrutavān iti //75//",
  "GE07bhg4c18u:1769": "Baladeva : vyavahita-tat-saṃvāda-śravaṇe sva-yogyatām āha vyāseti /",
  "GE07bhg4c18u:1770": "vyāsa-prasādāt tad-datta-divya-cakṣuḥ-śrotrādi-lābha-rūpād etad guhyaṃ śrutavān /",
  "GE07bhg4c18u:1771": "kim etad ity āha param yogam iti /",
  "GE07bhg4c18u:1772": "karma-yogaṃ jñāna-yogaṃ bhakti-yogaṃ cety arthaḥ /",
  "GE07bhg4c18u:1773": "paratvaṃ sampādayati yogeśvarād iti /",
  "GE07bhg4c18u:1774": "deva-mānavādi-nikhila-prāṇināṃ svabhāvya-sambandho yogaḥ /",
  "GE07bhg4c18u:1775": "teṣām adhīśān niyantuḥ svayaṃ-rūpāt kṛṣṇāt sva-mukhenaiva,",
  "GE07bhg4c18u:1776": "na tu paramparayā kathayataḥ /",
  "GE07bhg4c18u:1777": "śrutavān asmīti sva-bhāgyaṃ ślāghyate //75//",
  "GE07bhg4c18u:1779": "BhG 18.76",
  "GE07bhg4c18u:1780": "rājan saṃsmṛtya saṃsmṛtya saṃvādam imam adbhutam /",
  "GE07bhg4c18u:1781": "keśavārjunayoḥ puṇyaṃ hṛṣyāmi ca muhur muhuḥ //76//",
  "GE07bhg4c18u:1782": "Śrīdhara : kiṃ ca rājann iti /",
  "GE07bhg4c18u:1783": "hṛṣyāmi romāñcito bhavāmi harṣaṃ prāpnomīti vā /",
  "GE07bhg4c18u:1784": "spaṣṭam anyat //76//",
  "GE07bhg4c18u:1785": "Baladeva : rājan dhṛtarāṣṭra puṇyaṃ śrotur avidyā-paryanta-sarva-doṣa-haram /",
  "GE07bhg4c18u:1786": "muhur muhuḥ prati-kṣaṇaṃ hṛṣyāmi romāñcito 'smi //76//",
  "GE07bhg4c18u:1788": "BhG 18.77",
  "GE07bhg4c18u:1789": "tac ca saṃsmṛtya saṃsmṛtya rūpam atyadbhutaṃ hareḥ /",
  "GE07bhg4c18u:1790": "vismayo me mahān rājan hṛṣyāmi ca punaḥ punaḥ //77//",
  "GE07bhg4c18u:1791": "Śrīdhara : kiṃ ca tac ceti /",
  "GE07bhg4c18u:1792": "viśva-rūpaṃ niridiśati /",
  "GE07bhg4c18u:1793": "spaṣṭam anyat //77//",
  "GE07bhg4c18u:1794": "Baladeva : tac ca viśva-rūpaṃ yad arjunāyopadiṣṭam //77//",
  "GE07bhg4c18u:1796": "BhG 18.78",
  "GE07bhg4c18u:1797": "yatra yogeśvaraḥ kṛṣṇo yatra pārtho dhanurdharaḥ /",
  "GE07bhg4c18u:1798": "tatra śrīr vijayo bhūtir dhruvā nītir matir mama //78//",
  "GE07bhg4c18u:1799": "Śrīdhara : atas tvaṃ putrāṇāṃ rājyādi-śaṅkā parityajety āśayenāha yatreti /",
  "GE07bhg4c18u:1800": "yatra yeṣāṃ pāṇḍavānāṃ pakṣe yogeśvaraḥ śrī-kṛṣṇo vartate,",
  "GE07bhg4c18u:1801": "yatra ca pārthaḥ gāṇḍīva-dhanur-dharas tatraiva ca śrī rāja-lakṣmīs tatraiva niściteti sambadhyate iti mama matir niścayaḥ /",
  "GE07bhg4c18u:1802": "ata idānīm api tāvat saputras tvaṃ śrī-kṛṣṇaṃ śaraṇam upetya pāṇḍavān prasādya sarvaṃ ca tebhyo nivedya putra-prāṇa-rakṣāṃ kuru iti bhāvaḥ /",
  "GE07bhg4c18u:1803": "bhagavad-bhakti-yuktasya",
  "GE07bhg4c18u:1804": "tat-prasādātma-bodhataḥ /",
  "GE07bhg4c18u:1805": "sukhaṃ bandha-vimuktiḥ syād",
  "GE07bhg4c18u:1806": "iti gītārtha-saṅgrahaḥ //",
  "GE07bhg4c18u:1807": "tathā hi,",
  "GE07bhg4c18u:1808": "puruṣaḥ sa paraḥ pārtha",
  "GE07bhg4c18u:1809": "bhaktyā labhyas tv ananyayā / (Gītā 8.22)",
  "GE07bhg4c18u:1810": "bhaktyā tv ananyayā śakyas",
  "GE07bhg4c18u:1811": "tv aham evaṃvidho 'rjuna / (Gītā 11.54)",
  "GE07bhg4c18u:1812": "ity ādau bhagavad-bhakter mokṣaṃ prati sādhakatamatva-śravaṇāt tad-ekānta-bhaktir eva tat-prasādottha-jñānāvāntara-vyāpāra-mātra-yukto mokṣa-hetur iti sphuṭaṃ pratīyate /",
  "GE07bhg4c18u:1813": "jñānasya ca bhakty-avāntara-vyāpāratvam eva yuktam -",
  "GE07bhg4c18u:1814": "teṣāṃ satata-yuktānāṃ",
  "GE07bhg4c18u:1815": "bhajatāṃ prīti-pūrvakam /",
  "GE07bhg4c18u:1816": "dadāmi buddhi-yogaṃ taṃ",
  "GE07bhg4c18u:1817": "yena mām upayānti te // (Gītā 10.10)",
  "GE07bhg4c18u:1818": "mad-bhakta etad vijñāya",
  "GE07bhg4c18u:1819": "mad-bhāvāyopapadyate /",
  "GE07bhg4c18u:1820": "prakṛtiṃ puruṣaṃ caiva",
  "GE07bhg4c18u:1821": "viddhy anādī ubhāv api // (Gītā 13.19)",
  "GE07bhg4c18u:1822": "na ca jñānam eva bhaktir iti yuktam /",
  "GE07bhg4c18u:1823": "samaḥ sarveṣu bhūteṣu mad-bhaktiṃ labhate parām (Gītā 18.54) /",
  "GE07bhg4c18u:1824": "bhaktyā mām abhijānāti yāvān yaś cāsmi tattvataḥ //",
  "GE07bhg4c18u:1825": "(Gītā 18.55) ity ādau bheda-darśanāt /",
  "GE07bhg4c18u:1826": "na caivaṃ sati tam eva viditvātimṛtyum eti nānyaḥ panthā vidyate 'yanāya iti śruti-virodhaḥ śaṅkanīyaḥ bhakty-avāntara-vyāpāratvāt jñānasya /",
  "GE07bhg4c18u:1827": "na hi kāṣṭhaiḥ pacati ity ukte jvālānām asādhyanatvam uktaṃ bhavati / kiṃ ca",
  "GE07bhg4c18u:1828": "yasya deve parā bhaktir",
  "GE07bhg4c18u:1829": "yathā deve tathā gurau /",
  "GE07bhg4c18u:1830": "tasyaite kathitā hy arthāḥ",
  "GE07bhg4c18u:1831": "prakāśante mahātmanaḥ // (ŚvetU 6.23)",
  "GE07bhg4c18u:1832": "dehānte devaḥ paraṃ brahma",
  "GE07bhg4c18u:1833": "tārakaṃ vyacaṣṭe /",
  "GE07bhg4c18u:1834": "yam evaiṣa vṛṇute tena labhya ity ādi-śruti-smṛti-purāṇa-vacanāny evaṃ sati samañjasāni bhavanti /",
  "GE07bhg4c18u:1835": "tasmāt bhagavad-bhaktir eva mokṣa-hetur iti siddham //",
  "GE07bhg4c18u:1836": "tenaiva dattayā matyā tad-gītā-vivṛtiḥ kṛtā /",
  "GE07bhg4c18u:1837": "sa eva paramānandas tayā prīṇātu mādhavaḥ //",
  "GE07bhg4c18u:1838": "paramānanda-pādābja-rajaḥ-śrīdhāriṇādhunā /",
  "GE07bhg4c18u:1839": "Śrīdhara-svāmi-yatinā kṛtā gītā-subodhinī //",
  "GE07bhg4c18u:1840": "sva-prāgalbhya-balād vilobhya bhagavad-gītāṃ tad-antar-gatam",
  "GE07bhg4c18u:1841": "tattvaṃ prepsur upaiti kiṃ guru-kṛpā-pīyūṣa-dṛṣṭiṃ vinā /",
  "GE07bhg4c18u:1842": "ambu svāñjalinā nirasya jaladher āditsur antarmaṇī",
  "GE07bhg4c18u:1843": "nāvarteṣu na kiṃ nimajjati janaḥ sat-karṇa-dhāraṃ vinā //",
  "GE07bhg4c18u:1844": "iti śrī-Śrīdhara-svāmi-kṛtāyāṃ śrīmad-bhagavad-gītā-ṭīkāyāṃ subodhinyāṃ paramārtha-nirṇayo nāma aṣṭādaśo 'dhyāyaḥ //78//",
  "GE07bhg4c18u:1845": "Baladeva: evaṃ ca sati sva-putra-vijayādi-spṛhāṃ parityajety āha yatreti /",
  "GE07bhg4c18u:1846": "yatra yogeśvaraḥ pūrvaṃ vyākhyātaḥ sva-saṅkalpāyatta-svetara-sarva-prāṇi-svarūpa-sthiti-pravṛttikaḥ kṛṣṇo vasudeva-sūnuḥ sārathya-paryanta-sāhāyya-kāritayā vartate /",
  "GE07bhg4c18u:1847": "yatra pārthas tvat-pitṛ-svasṛ-putro narāvatāraḥ kṛṣṇaikāntī dhanurdharo 'cchedya-gāṇḍīva-pāṇir vartate /",
  "GE07bhg4c18u:1848": "tatraiva śrī-kṛṣṇārjunādhiṣṭhite yudhiṣṭhira-pakṣe śrī-rāja-lakṣmīḥ vijayaḥ śatru-paribhava-hetukaḥ paramotkarṣaḥ /",
  "GE07bhg4c18u:1849": "bhūtir uttarottarā rāja-lakṣmī-vivṛddhiḥ /",
  "GE07bhg4c18u:1850": "nītir nyāya-pravṛttir dhruvā sthireti sarvatra sambadhyate /",
  "GE07bhg4c18u:1851": "yat tu yuddha-param etac chāstram iti śaṅkyate /",
  "GE07bhg4c18u:1852": "tan na - man-manā bhava mad-bhakta ity ādeḥ,",
  "GE07bhg4c18u:1853": "sarva-dharmān parityajya ity ādeś copadeśas tasmāc catūrṇāṃ varṇānām āśramāṇāṃ ca dharmā",
  "GE07bhg4c18u:1854": "hṛd-viśuddhi-hetutayā loka-saṅgrahārthatayā ceha nirūpitā ity eva suṣṭhu //78//",
  "GE07bhg4c18u:1855": "upāyā bahavas teṣu prapattir dāsya-pūrvikā /",
  "GE07bhg4c18u:1856": "kṣipraṃ prasādanī viṣṇor ity aṣṭādaśato matam //",
  "GE07bhg4c18u:1857": "pītaṃ yena yaśodā-stanyaṃ nītaṃ pārtha-sārathyam /",
  "GE07bhg4c18u:1858": "sphītaṃ sad-guṇa-vṛndais tad atra gītaṃ paraṃ tattvam //",
  "GE07bhg4c18u:1859": "yad icchā-tariṃ prāpya gītāpayodhau",
  "GE07bhg4c18u:1860": "nyamajjaṃ gṛhītāti-citrārtha-ratnam /",
  "GE07bhg4c18u:1861": "na cottātum asmi prabhur harṣa-yogāt",
  "GE07bhg4c18u:1862": "sa me kautukī nanda-sūnuḥ priyastāt //",
  "GE07bhg4c18u:1863": "śrīmad-gītā-bhūṣaṇaṃ nāma bhāṣyaṃ",
  "GE07bhg4c18u:1864": "yatnād vidyā-bhūṣaṇenopacīrṇam /",
  "GE07bhg4c18u:1865": "śrī-govinda-prema-mādhurya-lubdhāḥ",
  "GE07bhg4c18u:1866": "kāruṇyārdrāḥ sādhavaḥ śodhayadhvam //",
  "GE07bhg4c18u:1867": "iti śrīmad-bhagavad-gītopaniṣad-bhāṣye 'ṣṭādaśo 'dhyāyaḥ //",
  "GE07bhg4c18u:1868": "[*ENDNOTE] Text reads mā yat samaḥ.",
  "GE07bhg4c18u:1869": "[*ENDNOTE] Bishwas has agamya.",
  "GE07bhg4c18u:1870": "[*ENDNOTE] Quoted above in Viśvanātha's commentaries to",
  "GE07bhg4c18u:1871": "[*ENDNOTE] mama not in Bishwas edition,",
  "GE07bhg4c18u:1872": "who also reads necchasīti.",
  "GE07bhg4c18u:1873": "[*ENDNOTE] BhG 18.61-66 are commented on extensively in Kṛṣṇa-sandarbha,",
  "GE07bhg4c18u:1874": "para. 82 and Sarva-saṃvādinī.",
  "GE07bhg4c18u:1875": "[*ENDNOTE] This reference to the Bṛhad-āraṇyaka Upaniṣad. This exact text is not found there.",
  "GE07bhg4c18u:1876": "[*ENDNOTE] jagat sarvam in the text.",
  "GE07bhg4c18u:1877": "[*ENDNOTE] bhramayan not in Krishnadas edition.",
  "GE07bhg4c18u:1878": "[*ENDNOTE] Bishwas - śāstreṇa prakāśitam",
  "GE07bhg4c18u:1879": "[*ENDNOTE] Both texts read svābhirucitas tat,",
  "GE07bhg4c18u:1880": "but this readings seems grammatically problematic.",
  "GE07bhg4c18u:1881": "[*ENDNOTE] Krishnadas gives bhartṛtve as an alternative reading both here and further down.",
  "GE07bhg4c18u:1882": "[*ENDNOTE] The usual reading is ātma-nikṣepa-kārpaṇye.",
  "GE07bhg4c18u:1883": "Bhagavad-gītā - chapter 18"
}